
ــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الفـــــصل الحادي عشــر ..

الجـــزء الثانــــــي ......

محتاجه للحمام بالقوه .. اطرافها من التوتر ترتجف الوضع ما يتحمل الوقفه .. المكان ضيق ودها تتحرك شوي تبي تعدل وقفتها لكن خوفها تنكشف ..
ماهي واقفه على ارضيت الدولاب واقفه على مجموعه من الاكياس تحس ان فيهم شيء غير مستوي ويغززها في قاعت رجلها ..مضطره تتحمل .. لكن احساسها بالحاجه الى الحمام يزيد ..(( وانتو بكرامه ))
خارج الدولاب في غرفة مشاري ..
كان مشاري واقف في منتصف الغرفه يكلم جوال 
مشاري : لا طلعت شوي مع خالد ..رحنا المقهى ورجعت بدري لان حسيت بتعب 
عبد المحسن : يعني منت بجاي معنا بيت بوناعم .. عند الشباب 
مشاري : اقولك تعبان .. ببدل ملابسي وبحط راسي وبنام .. بكره عندي دوام مو مثلك يا الحبيب 
عبدالمحسن : اقولك اترك دوامك وتعال اشتغل معي في شركة الوالد .. متى ما طقت في بالنا داومنا 
مشاري وهو يجلس على السرير : ما احب اشتغل لمجرد الشغل والماده فقط 
عبد المحسن : خذ عاد .. يا اخي كلامك في هذا الزمن ما يوكل عيش .. 
مشاري بحركه بطيئه من يده يرفعها ويفسخ شماخه ويرميه جنبه على السرير : مدري بس انا بنسبه لي الشغل احساس بذات وتحمل المسؤليه ورغبه قويه بالعطاء المتواصل 
عبدالمحسن : اقول لاتكثر .. خلك من كلام الجرايد والمجلات الي ما تودي ولا تجيب .. وقم تعال عندنا 
مشاري : ما اقدر اليوم خلها بكره .. علشان توحشوني واوحشكم .. مو كل يوم وجهي بوجهكم 
عبد المحسن : بكره ..بكره براحتك 

بينما كان مشاري ماخذ راحته على الاخر ..وشكله مطول في الكلام كانت سجى داخل الدولاب مقطوعة النفس 
.. يالله هذا شكله ماراح يطلع وش الي جابني انا هينا رجلي ما عادت تتحمل الوقفه على هذا الشيء مدري 
وش والمشكله اني ما اقدر ارفعها او احركها اخاف اصدر صوت ..
اكسجين الدولاب بدى ينفذ .. وصار الجو كتمه وظلمه ..تحس بقطرات العرق تسيل من ظهرها ورقبتها ..تبي 
شويت هوى بارد ..ببطء وهدوء حركة يدرها وطلعت جوالها من جيب البنطلون وحاولت ان يدها ما تضرب 
بشي موجود حولها .. ارفعت الجوال وكبست على زر من الازرار علشان تنار الشاشه ..
مافي الى هذا الحل .. وان شألله ينفع 
وبدات تضغط على الازرار باصابع ترتجف .. قائمة الرسائل .. وارسال رساله 
سجلت الرقم .. وكتبت الرساله .. جاري الارسال .. ثانيه .. تم الارسال 
طلعت تنهيده خفيفه من سجى لما سمعت نغمت رساله ..يعني الرساله وصلت الى جوال مشاري 

كان مشاري جالس على السرير يفك ازرار ثوبه علشان يفسخه ..التفت على جواله لما سمع نغمت الرساله 
رفع جواله وفتح الرساله 

**روح المطبخ ..محظره لك فيه مفاجأه بتعجبك **

مشاري اول ما قرا الرساله ما فهم شيء .. روح المطبخ وليش المطبخ بالذات .. محظره لك فيه وش الي يتحظر في المطبخ غير الاكل .. وبعدين غريبه هذي المفاجأه ما مره صارت 
لما وقف مشاري كانت علامات الاستفهام تدور حول راسه .. لكنه بينزل المطبخ ..هو حتى لو كانت مجرد 
مداعبه بصدقها ..لانها من سجى 
لما قرب من الدولاب حس في حركه بسيطه داخل قرب اكثر قرب اذنه علشان يسمع كويس رفع حاجبه 
معقوله .. يطلع ظني في محله .. خليني اتأكد 
فتح جواله ورسل رساله فاضيه لجوال سجى سمع نغمة الرساله صادره من داخل الدولاب على طول اتبع 
الرساله برساله 
قرب من الدولاب هو يبتسم ابتسامه عريضه مرر اصبعه على الدولاب مثل الى يتحسس باب الدولاب 
وطلع بره الغرفه وسكر الباب بعده بقوه علشان تسمع سجى وتطلع من الدولاب 

طلعت سجى على طول عندما سمعت صوت الباب.. تتنفس بسرعه كانها تحاول تستنشق اكبر قدر ممكن من 
الهواء مررت يدها على شعرها ..وحركة اصابع رجلها ..تحس بوجع فيهم
دقايق كانت تتأمل فيها الدولاب وجدران الغرفه ..صحيح ان جو الغرفه حار نوعا ما لان التكيف مو شغال لكن اهون بكثير من جو الدولاب ..
.. يالله وش هذي المصيبه درى اني في الدولاب ..يعني معقوله ما فكرت احطه على الصامت اساس ما 
توقعته بيرسل ..اول مره يصير لي مثل هذا الموقف والله فشله الحين وش راح يقول عني مشاري وش 
راح يفهم هذي الحركه .. يعني لزوم اطفي نار شوقي وادخل غرفته خليتها تشب واحترق بنيرانها ولا اني 
انحط بهذا الموقف ..خليني اطلع بسرعه قبل لا يرجع مره ثانيه واتوهق .. بعدين وش الصرفه 

كان مشاري نازل من الدرج وهو سرحان يفكر .. كان بيني وبينها مجرد باب كان بامكاني افتحه واشوفها و
اسولف معها .. لا ما هي معقوله .. مهما كانت قوة الحب الي تجمعنا في حدود كثير مستحيل اتخطاها .. وانا 
ما ارضى عليها وما ارضى استقل هذا الموقف حتى لو كان الحاجز الي بيني وبينها شعره ماراح اقتطعها الى بالحلال يترى وش شعور سجى في هذي الحظه اتصورها ترتجف من الخوف ..ويمكن ترتجف من الخجل 
لو كنت عارف انك راح تدخلين غرفتي كنت ما طبيت البيت اليوم وخليتك تاخذين راحتك ..بس كانها مو حلوه
تدخل غرفتي وهي حالتها حاله ..مو مرتبه .. وش راح تقول عني مشاري طول عمره كذا مهمل ماراح يتغير 
(( ببتسامه ))فديت انا عيونك يا سجى .. يابنت عمي 
شافته امه وهو نازل من الدرج سرحان ومبتسم .. وبين ان فكره شاطح فوق السحاب 
جا صوت ام مشاري قاطع لحبل افكاره : ها ياوليدي جاي بدري اليوم مو بالعاده 
مشاري ببتسامه : لا كنت جاي اخذ غرض وطالع الحين .. راحو الحريم ولا باقي احد 
ام مشاري : بقى مرة جارنا .. ومرة عمك .. وعمتك 
مشاري : عمتي ام سامي هنا .. من جابها 
ام مشاري : جابها ولد عمك عبدالرحمن ..وهذا هي تحاول تدق عليه جواله مقفل تبي احد يرجعها البيت عاد 
قلت لها بروح اشوف بو مشاري اذا ما نام بخليه يوصلها .. او تنتظر ام تركي توصلها بطريقها 
مشاري : خليها تتجهز .. انا بوديها .. يالله قول لها انتظرها في السياره 
ما انتظر من امه جواب ومشى وطلع 
توها ام مشاري بتتحرك بتجاه الغرفه الي فيها ناديه شافت سجى نازله من الدرج وهي سرحانه ظلت تناظر 
سجى لمن انزلت اخر عتبه من الدرج .. تبدلت نظرات ام مشاري وصارت اكثر حده 
ام مشاري ورافعه حواجبها : سجى .. انتي هينا ظنيتك رحتي ..شفناك طولتي قلنا يمكن كلمت عمها او اخواها يمر ياخذها 
سجى استغربت من نبرة صوت ام مشاري وتعابير وجهها : دقيت على اخوي جواله مقفول ودقيت على عمي 
ما يرد علي .. قلت لسواق يمرني .. عن اذنك بروح اشوف امي اذا تبي تروح معي الحين مع السايق 
مشت سجى بتجاه الغرفه الي جالسين فيها الحريم.. بدون ما تنتظر جواب من ام مشاري 
ام مشاري وعينها على الدرج .. وش تسوي سجى فوق مو بالعاده تركب فوق ..في شيء يدور في بالها 
وبسرعه حبت تتأكد منه .. صعدت فوق غرفة مشاري 
افتحت الباب .. واضائة الانوار ظلت نتاظر في الغرفه يعني وش فيها غريب هذا هي مثل ما دخلتها العصر الله يلعنك يا بليس .. تعفس الواحد وتخليه يتخيل اشياء مو ممكن تصير ..ليه مو ممكن تصير 
مشت خطوه وحست انها وطت على شيء برجلها مثل الابره على طول ارفعت رجلها عن الارض حست بالم
خفيف انحنت علشان تشوف وش الشيء الي وطت عليه شالته من الارض وقربته من عينها وجلست ثواني 
تناظر فيه هذا حلق ..كيف جا هينا ومن جابه هينا 
ضاقت عيونها وهي تستقبل الفكره ..يمكن لسجى ..فتحت اعيونها على الاخر لحظة استوعبت الفكره 
حركة راسها يمين ويسار علشان تطرد الافكار الي بدت تتجمع في راسها وكل لها تلتقي في نقطه وحده ..ان سجى ومشاري كانو مع بعض في الغرفه ..والحلق اكبر دليل
ووجود شماخ مشاري على السرير ..نزول مشاري سرحان ومبتسم وبعدها بدقايق انزلت سجى هذا وش يعني .. لا ما هي معقوله ..معقوله توصل الى هذي الدرجه اخر ما كنت اتوقعه 
ان مشاري وسجى ..لا لا انا عارفه تربيتي وعارف خبز يدي من المستحيل مشاري يسوي كذا وسجى معقوله !! طيب يمكن هذا الحلق ليلى او ناديه خليني انزل تحت واتأكد .. واتعوذ من ابليس 

عند الحريم .. كانت ام سامي ما شألله عليها ما تعبت من السوالف ..يمكن من الوحده في البيت ومافي 
احد يسولف معها ..عليا دائما في غرفتها وسامي ما تدري وين ارضه وين سماه لذا كانت تصرف كل طاقتها 
الكامنه في السوالف حتى لو كانت هذي السوالف والاسأله ما لها طعمه او مالها قيمه دائما تخلق الاسأله من 
استفسارات ..مثل وش كان عاشاكم امس وغداكم اليوم ..كم صنف .. من تغدا من ما تغدا .. من اكل اكثر من الثاني .. 
ام تركي : ناديه حبيبتي دقي على تركي شوفيه كان يقدر يمر ياخذنا يوصلنا البيت 
ناديه : خاله ظل نامي عندنا اليوم 
ام تركي ببتسامه : علشان ينعفس البيت عفاس ..ان شألله بجي عندكم كل يوم .. بس الاهم انت ارتاحي ولا 
تجهدين نفسك 
ناديه : ان شألله .. 
دخل سجى وجلست جنب ناديه وناظرت امها : مامي تراني دقيت على السواق وقلت له يجي ياخذنا 
ام تركي وهي تناظر ناديه : خلاص ناديه لا تدقين على تركي .. دام ان سجى دقت على السواق راح نروح معه 
ام سامي وتكلم سجى : سجى اخوك عبدالرحمن وينه ادق على جواله مغلق ..كان ودي يمر علي يوديني البيت 
سجى : حتى انا دقيت عليه من شوي بعد جواله مغلق ..تعالي معنا عمه نوصلك بطريقنا 
ام سامي : عبدالرحمن طالع مع عليا عمتك ..يقول يبي يمشيها ويعشيها ما ادري ارجو البيت ولا لا 
سجى مستغربه لان عبدالرحمن ما قال لها ان بيطلع مع عمتي عليا علشان تطلع معهم ..وبعدين غريبه عازم 
عمتي عليا لحالها على العشى وهو بينهم يدوم سلام وكلمتين 


عند بيت الاهل وقفت سيارة عبدالرحمن ..
عبدالرحمن ويناظر عمته الي توها بتزل من السياره : عمه .. تعالي معي البيت اليوم .. نامي عندنا 
عليا : ما ارتاح الى بغرفتي .. طيب ما دق عليك اخوي وافي 
عبدالرحمن : لا .. عمه ان شألله انبسطي معي 
عليا وهي نازله : مشكور .. 
عبدالرحمن : طيب عمه ما تخافين تظلين لحالك في البيت خليني اظل معك لمن تجي عمتي ام سامي 
عليا : لا لا تحاتيني .. انا طول عمري لحالي .. متعوده 
عبدالرحمن حز في نفسه جواب عمته : طيب عمه ممكن تعطيني رقم جوالك .. او انا اعطيك رقمي وحفظي عندك بجوالك 
عليا : ماني حافظه رقمي .. اخذ الرقم لو بقيته من سجى او من اخوي وافي 
عبدالرحمن : اهااا .. خلاص انا اخذ من عندهم 
عليا سكر الباب بدوم ما تقول مع السلامه او أي عباره ثانيه 
انتظرها عبدالرحمن لمن ادخلت البيت وعلى طول ناظر الساعه .. يالله تاخرت على المركز خليني اسرع يدوبي اوصل ..
تنهد عبدالرحمن براحه كان الكلام مع عمته عليا اصعب مما كان متصور بالموت تتجواب معك ودائما الصمت 
ملازمها وكلما يحاول يكسره يلقاه قواعده قويه في داخل عمته ..ودمعتها متحجره داخل عينها رغم ان في بعض الحظات خطف طيف ابتسامه ترتسم بسرعه على شفايف عليا وتختفي 
..يمكن الي عنده دقت ملاحظه هو الي يقدر يلاحظها على الرغم ان هم متقاربين جدا في العمر الا ان يحس 
ان الفرق العمر الي بينهم كبير .. وهو كان جالس معها نسى ان هو اكبر منها ويتعامل معها على اساس 
ان هي اكبر منه .. وكان يستخدم الرسميات كثير مثل عمه .. تفضلي .. ولحظات كثير ضاع منه الكلام وقام 
يهرج على الفاضي .. بس المهم ان هو يبي يتكلم 


فـــــي غرفة عليا ..
كانت عليا تفسخ عبايتها وتعلقها على الشماعه خلف الباب تحب دائما تكون الغرفه اضائتها خفيفه وما تحب 
تكون فيها مرايات كثير لانها نادر ما تفكر تشوف شكلها او تجلس امام المريا تتأمل وجهها ولبسها ..بس اذا 
بتروح الكليه لازم توقف شوي امام المريا .. اضطراري يعمي مو معقوله تروح وهي مو متأكده من شكلها 
لان في المرايا تشوف انعكاسات واثار الماضي على جسمها ..وهذا الشيء يهزها .. وتصاب بهستريا البكاء 
جلست على السرير اليوم تأخرت على موعد النوم المعتاد .. تحس اليوم مرتاحه مع درجه بسيطه من الفرح 
ابتسمت لما تذكرت شكل عبدالرحمن وهو يخانق النادل الى في المطعم لان خربط جاب بدل كباب دجاج حلبي 
الى طلبناه كباب لحم حلبي .. بس كان طعمه حلو 
رغم انها ما تكلمت كثير مجرد مستمعه .. لكن ما يمنع انها انسطت لانها غيرت جو
مع ان مازالت التسائلات تدور في بالها ليش عبدالرحمن عزمني على العشا اول مره يسويها 
وبتسمت لما تذكرت ان عبدالرحمن بطريقه غير مباشره جالس يتغزل فيها قال لها تدرين يا عمه حلو مبسمك 
جلست تناظر فيه .. كمل قصدي حلوه رسمت شفايفك لما تكونين مبتسمه حاولي دائما تمتسمين 
صحيح هي ما ردت عليه .. وكملت اكلها بلا مباله .. لكنها ما تنكر ان كلام عبدالرحمن حرك شيء حلو بداخلها .. لكن اختفت الابتسامه فجأه لما تذكرت ان في شخص كان دائما
يقول لها لما تكونين مبتسمه اشوف الدنيا حلوه ومشرقه ببتسامتك .. جرحت خدها دمعتين وفاء لذكرى هذا 
الشخص .. والم على تلك الايام 
.

.

.
فــــي المستشفى على الساعه 10 باليل ينتهي دوام طلال ..
كان طلال مستعجل يبي يطلع لان تأخر على انفال مواعدها ان بوديها يمشيها وبالمره تبي تمر بيت امها تجيب 
شويت اغراض واخوها سالم .. يبي يجي بيت بوضاري يلعب مع عبدالله وحسن 
جاه صوت من الخلف خلاه يوقف مكانه بدون ما يلتفت 
ساره : طلال 
طلال بدون ما يلتفت : خير بقيتي شيء 
ساره : بتمشي الحين قصدي يعني خلص دوامك 
طلال ( مدري وش تفكر فيه ) ويلتفت عليها : انا ما شيء 
ساره : مع السلامه .. ودير بالك على حالك 
طلال متعجب ( هذي تثير التسائلات مدري ما عندها احساس ولا كرامه ولا شايفتني اصغر عيالها ) : طيب الله يسلمك 
ساره توها بتلتفت .. لكن صوت طلال خلها ترجع لوضعيتها لما سمعته يقول اسمها 
طلال : ساره 
ساره ببتسامه من خلف لثامها .. وبامل وليد الحظه : نعم 
طلال حس انها ابتسمت لما ضاقت عيونها ( الى هذي الدرجه تأثير اسمها عليها ) : لا .. بس اذا ما عليك امر 
قولي لمحمد المقرر الي طلبته منه خل يستعجل فيه .. واذا خلصه خل يحطه على مكتبي لان بكره الصباح 
بسلمه للادراه 
ساره وختفت الابتسامه .. ورجعت خيبة الامل : اهااا .. طيب 
مشى طلال بدون ما يقول عبارات وداع او على الاقل كلمة شكر مسك دربه لجهت الباب الرئيسي للمستشفى 
بخطوات سريعه 
ظلت ساره واقفه تناظر فيه لمن غاب عن عينها 
جاه صوت نوره من الخلف يستعجلها بالحركه لان تأخرو 
نوره : يالله .. سيور السواق ينتظرنا بر .. وبعدين قولي خبرتي امك انك بتعشين ببيتنا اليوم 
ساره وتمشي جنب نوره : لا ما قلت لها اذا ركبنا السياره بدق عليها وبخبرها .. لانها اكيد ما راح تمانع 



فـــــي بنت نوره ..وبالتحديد في غرفة نوره الي بطابق الثاني 
افسخت ساره عبايتها بان طول قوامها ( ساره تملك قوام طويل يمنعها ان تلبس أي من انواع الكعب حتى لو 
كان بسيط لان طولها ما يساعدها في التمتع بتجربة الكعب العالي .. والمشي فيه بانوثه .. شعرها قصير تحت 
اذنها بشوي ولونه اسود داكن ..ملامحها هاديه .. بشرتها سمره نوعا ما )
ساره وهي تجلس على السرير : أي صحيح نوره تسلم عليك امي كثير 
نوره ببتسامه : الله يسلمها من كل شر وينهها ما عدنا نشوفها هذي الايام 
ساره : مشاغل الدنيا .. طيب ما علينا قول لي وش راح تعشينا لاني بموت من الجوع من الصبح على لحم 
بطني .. ما غير اجرع من القهر كاسات .. 
نوره كانت تنتظر مدخل لسالفه علشان تقول الى عندها ودام انها جابت الطاري خليني اتكلم معها 
نوره وتجلس جنب ساره على السرير : ساره .. ليه وقفتي طلال اليوم يوم جا بيطلع 
ساره وهي تناظر نوره : قلت له مع السلامه 
نوره : احس انها ما لها داعي .. توقفينه في نصف المستشفى قدام الناس علشان تقولين له مع السلامه 
ساره نزلت راسها لانها مدركه انها مو حلوه قدام الناس وفي مكان عام من المستشفى : ...
نوره : لا تخذين كلامي الي بقول على اساس اني بحاسبك على تصرفاتك ولا ادور وضع الغلط علشان اثيره 
صارت تصرفاتك في الفتره الاخيره واضحه للعيان .. دخلاتك الكثير لمكتب طلال .. نظراتك له حتى في وسط 
حلقت عمل بين طاقم الدكاتره .. مساعدتك له.. اذا شفتيه بيطلع او توه داخل او جالس لحاله او واقف في 
وسط الممر دائما تدورين على سالفه علشان توقفين قريب منه تكلمينه .. صحيح ان المستشفى عالم فيه 
فرص كثير لتكلم معه مبني على اساس شغل ام احترام ..بس حنا دائما نجنب نفسنا الاحتكاك المباشر معهم
لاتحطين في بالك ان حركاتك ما حد يلاحظها ..انا اصور البنت الي تشتغل في المستشفى او في مجالات 
الاختلاط دائما تكون تحت المجهر بالنسبه للمجتمع موضع بحث ورصد وترقب ..لان كل تصرف منها 
محسوب عليها وتحاسب عليه .. يعني لما احد من المراجعين او المرضى يشوفك واقفه عند الباب مع ممرض صحيح داخل ارض المستشفى بس وش بقول يعني أي شغل 
الى يخليكم تاخذون راحتكم بسوالف عند الباب 
( وتكمل لما شافت دموع ساره بدت تنزل )) .. تدرين يا ساره وش مشكلتك انك دائما تاخذين كلامي وتترجمينه بعواطفك .. نفسي عقلك يقودك مره او يحكم تصرافاتك واتمنى انك ما تزعلين مني 
لانك اكثر مني تدرين بمعزتي لك وحرصي عليك 
ساره وتمسح دموعها بكفت يدها .. وبتسمت 
نوره : افهم من الابتسامه انك منتي بزعلانه من كلامي .. انا ما اسيق كلامي لك اعلى سياق الامر لكن 
على سياق الارشاد والتوجيه .. واتمنى ان اشوف صدى كلامي فيك لبعيد.. مع ان شكلي انفخ في جربه منقوبه لاني كل مره اعيد نفس الكلام باسلوب اخر وعبارات اظن انها اكثر تأثير 
ساره ببتسامه : تراني جوعانة .. مو ناويه تعشيني 
نوره ببتسامه ( تصريفه وتهرب مثل كل مره نتكلم بهذا الموضوع ) : امري وش نفسك فيه 
.

.

.
فــي سيارة طلال الي واقفه تنتظر امام بيت بو نصار في حي ظلمه لكن في اناره جايه من الشارع العام 
ضاري : عمي طلال الحين وين هنروح 
طلال : والله مدري ننتظر انفال لما تجي ونستشيرها .. 
ضاري : كانها طولت 
طلال : لا خلها تاخذ راحتها .. اكيد بتسولف مع امها شوي وبتسلم على عمها .. وسمعتها تقول بتجيب بعض 
الاغراض الي محتاجه لها 
ضاري : اهااا 
طلال وحب يسولف مع ضاري : قلي يا ضاري وشلون شفت اخو انفال نصار يوم جو العزيمه 
ضاري ويفكر شوي : مدري والله يا عمي احسه حبوب .. بس في شيء ما عجبني فيه هو كيف يتكلم عن انفال اختي .. كانها مو اخته 
طلال بهتمام : كيف يعني كانها مو اخته 
ضاري : يعني دائما يذم فيها .. مثل لما كنا جالسين في المجلس قالي وين شهاب اشرت عليه ناظر فيه 
بعدين قال مسكين بيبتلش فيها .. ويقول عنها معقده حقوده مدري ايش .. انا ما ادري ليه يكرها مع اني 
اشوفها تحب اخونها من امها اكثر منا 
طلال : يمكن يحس انها دخيله عليهم ان هي مو اخته من امه وابوه واكيد امه وابوه معطينها اهتمام كبير 
يحس ان ما هو من حقها .. هذا الاحساس خله يشوف اشياء فيها ما هي موجوده او يفسر طيبتها تصرف 
مصطنع منها لكسب ود الي حولها 
ضاري : اهاا يعني كذا .. (ويناظر الشباك الي يطل على بيت بونصار).. هذا انفال وسالم جو 
ركبت انفال خلف عمها طلال وسالم جلس خلف ضاري 
انفال : اسفه تأخرت عليكم 
طلال : لا عاد خذي راحتك _( يتلفت على سالم ) .. ها سلوم شخبارك 
سالم : مبسوط لاني بروح العب مع حسن وعبدالله .. شف طلال بدلتي الي لبستني انفال 
انفال : عيب ياماما سالم قول عمي طلال 
سالم : اسف .. عمي طلال شف بدلتي حقت العيد الي طاف ما البسها كثير اخاف تتوسخ بس اليوم رضت 
امي اني البسها لاني بروح بيت عمي بوضاري 
طلال ابتسم على عفويت سالم وناظر بدلته وبتسم اكثر لان البدله صحيح ما كانت على ذاك المستوى الراقي 
وما يدل انها بدلة عيد بس كانت على سالم حلووه ومرتبه 
طلال ببتسامه : حلووه البدله ..عاد انتبه لا توسخا لما تجي تلعب كوره مع حسن في الحديقه 
سالم بتسامه : طيب .. شف عمي طلال بعد شريت شكلاته لحسن وعبدالله من البقاله الي جنب بيتنا 
طلال لما وقف عند الاشاره التفت على سالم علشان يشوف وش شاير 
سالم وهو يمد يده : عمي .. خذ واحد 
طلال ببتسامه : لا بعدين ما يكفيكم 
سالم : لا انا شاير اربعه هذا واحد لحسن وواحد لعبدالله وواحد لي ويبقى واحد لك 
طلال هو يمد يده وياخذ الشكلاته من سالم : مشكور حبيبي 
كانت شكلاتة توفي الي ثنين بريال من شركة غـــندور .. صحيح ان طلال ما يحب هذا الشكلاتة لكنه خذها من 
سالم لانه ما يبي يكسر بخاطره 
سالم ويمد يده لضاري : وانت بعد لك 
ضاري : لا حبيبي .. بعدين ينقصون ويصرون ثنين اقل من عددكم 
سالم وما زال ماد يده : انا ما ابي اكل اخاف تتوسخ بدلت العيد 
ضاري واخذ من سالم : مشكور 
سالم : عمي طلال سيارتك حلوه
ابتسم طلال على سوالف سالم وبساطته وبرائته .. ما يدري ليه يشوف فيه ايام طفوله انفال وبساطتها 

نزلو سالم بيت بوضاري وهو كان مبسوط مره وفرحان على الاخر لان وصل وفيه طاقه كبيره للعب 
نزول سالم اضاف هدوء على السياره لان كان هو مسوي جو كل شيء يسأل عنه ببراءه وسولف عن زملائه 
في الفصل وعن العابه مع اعيال الحاره لاخر دقايق قبل لاينزل يسولف 
طلال : انفال وين بقيتي نروح 
انفال : مدري كيفك عمي 
طلال : طبعا كان ودي انا وضاري نوديك السوق ونتسوق معك لكن الحين الوقت متأخر واكيد سكر السوق نخلي السوق يوم ثاني .. وش رايكم نروح مكان هادء يعني مطعم او مقهى 
ضاري : ايوه عمي خلينا نروح ستار بوكس 
طلال : انفال وش رايك نروح ستار بوكس ولا لا 
انفال حست بالاحراج لانها ما تعرف وش يعني ستار بوكس هل هو محل او مطعم .. تتذكر ان اسمعت هذا 
الاسم من قبل من دلال او سجى .. بس ما تدري وش 
انفال وما حبت تبين لهم ان هي ما تدري وش يعني : اوكي .. نروح 

فــــــي ستار بوكس .. على طاوله كانو جالسين ضاري وانفال وعمهم طلال ..
ادركت انفال من الصور وقائمة الطلبات ان هو نوعا ما مقهى لكن مقهى راقي .. وتفاجـأة بسعاره 
طلال : ها وش راح تطلبون 
انفال ولانها ما جربت ولا شيء من انواع القهوه الي قرتهم في القائمه ما حبت تجازف : عمي انا ابي نسكافي 
طلال : طيب وانت ضاري وش بقيت 
ضاري : ممم انا ابي كابشينو 
طلال : على فانيلا ولا شكلاته 
ضاري : فانيلا .. انفال ليه ما تطلبين مثلي راح يعجبك طعمه 
انفال ببتسامه : طيب .. عمي جيب لي مثل ضاري 
ضاري وحب يفتح سالفه مع انفال .. علشان ما يعطي لصمت فرصه ان يكون سيد الجلسه 
ضاري ببتسامه : اخوك سالم ما شألله عليه يدخل القلب 
انفال : أي صحيح .. هذا له معزه كبيره في قلبي لان انا الي ربيته لذا هو متعلق فيني وما خذ شوي من اطباعي 
طلال هو جا ويحط صنية الي عليها القهوه على الطاوله 
طلال : من هذا الي له معزه خاصه في قلبك 
انفال ببتسامه : اخوي سالم 
طلال : والله فكره انا 
ضاري : ههههههههههه .. ها انفال وش رايك في الكابشينو عجبك 
انفال وهي تشرب : كثير .. ها عمي قلي كيف كان شغلك اليوم 
طلال انبسط من سؤال انفال اول مره احد من العائله يسأله عن شغله لانهم كلهم رافيضين هذي الشغله وهذا 
التخصص من اساسه و من اشد المعارضين لمجال الطب والتمريض
طلال بتنهيده : كويس .. بس تدرين وش الحلو في شغل التمريض ان ما هو روتيني يعني الناس الي تتعاملين 
معهم يتجددون كل يوم وتشووفين حالات غريبه .. هذا المجال يعتبر من اعظم المجالات الانسانيه على الاقل بنسبه لي انا 
انفال انبسطت من كلام عمها لان يخلها تتمسك بالمجال الي اختارته وسعت علشان توصله . لذا كانت دائما 
تهتم تسأل وتنبسط لما عمها يسولف عن مجال التمريض وعن المواقف الي تصير معه في الشغل 
تلتقي مع عمها من حيث نظرتهم لهذا المجال لكن هي طموحها اكبر من تمريض طموحها تدرس طب 
ضاري : بصراحه انا بعزز خطاي خلف الوالد .. في مجال التجاره والبزنز .. وان شألله اذا تخرجت من الثنويه .. ودخلت الجامعه راح ادرس بزنز 
رن جوال طلال وكان المتصل .. مضيعه درب البيت 
ابتسم طلال و رد 
طلال ببتسامه : هلاااا وغلااا 
ليلى : هلاا عمي .. هلا فيك .. لا تقولي في الدوام لاني عارفه اليوم ان يخلص دوامك الساعه 10 اعترف وينك فيه 
طلال : ههههههههه وش فيك هابه فيني كاني مرتكب جريمه 
ليلى : لاني معصبه حدي .. وما صدقت احد عطاني وجه 
طلال : افا اااا . .. من هذا عديم الذوق الي ما يعطيك فيس 
ليلى بدلع : ابي احد يوديني عند انفال بيت عمي بو ضاري .. شهاب ما هو راضي يوديني وكمال ادق عليه 
يقول هو بعيد ما يقدر يجي .. والسايق راح مع ابوي وما ادري متى راح يجي .. عمي انت اخر امل لي لا تقول مشغول لاني لا اقبل منك اعذار .. ولكنك طيب وما ترد لي طلب واكيد بتوديني 
طلال : ما تلاحظين ان ما عطى نفسك اهميه عندي .. قال ايش ما ارد لك طلب بس هذي المره للاسف ما اقدر 
ليلى : افااااا يا عمي وانا شاده فيك الظهر 
طلال : خلاص كسرتي خاطري 
ليلى : يعني اروح اجهز 
طلال : روحي اجهزي مو لاني بوديك بيت اخوي بو ضاري لان بجيب انفال لك 
ليلى : والله هذا الزين .. بروح ادق عليها واقول لها تتجهز 
طلال : ما يحتاج لانها معي الحين 
ليلى متفاجأه : وين رايحين 
طلال ببتسامه : طالعين انا وضاري وانفال نتمشى نغير جو .. والحين حنا في ستار بوكس وان شألله اذا 
خلصنا بنزلها عندك شوي .. تجلس معك وبالمره تشوف البيت 
ليلى : ياعمي .. وش ذا الخيانه عيني عينك .. ولا وبعد جالسين في ستار بوكس كان مريتو خذيتوني 
معكم .. بدل ما ني جالسه بين اربع جدران ابي احد يكلمني 
طلال : ان شألله مره ثانيه .. ناخذك معنا يا لصقه .. يالله مع السلامه 
لما سكر طلال ناظر انفال وبتسم 



فــــــي بيت بوشهاب ..
كان شهاب جالس في الصاله .. يعد الايام الي باقيه له من حياته بعيشها طبيعي حاله حال بقيت الناس ما هو 
طايق نفسه لضعفها وانقيادها لاوامر ابوه .. بس ما هو بيده شيء يتصور كيف راح تكون الحياه بعد اسبوع 
وكم يوم من الان .. بدت تنقلب الرايه الى رامادي واسود .. جلس يقلب بين القنوات يدور على وجه سموح 
قوام رشيق .. ملامح جميله .. دلع ..طرب أي شيء يمتع ناظره فيه قبل لا تصير حياته عتمه 
شهاب وهو ينتقل من قناه الى قناه وكلما شاف امراءه يخلي على القناه ويجلس يتأملها ويقارنها بصوره الى 
راسمها في باله لانفال من ناحية الجسم والملامح والطول والصوت والشعر والدلع طبعا ارجحت كفت كل 
البنات الي قارنهم بصوره الى في باله من جميع النواحي بس البنات الي شافهم في قنات السودان والصومال 
ارجحت كفت انفال .. لانه ما تخيلها بمستواهم ..رفع شأنها شوي قدامهم 
طول عمره يتمنى زوجه تملك دلع طبيعي مش تصنع .. دلع مثل دلع حليمه بولند .. شعر مثل شعر زينب العسكري .. جسم مثل جسم ميريم فارس .. عيون مثل عيون هيفاء وهبي .. صوت مثل صوت اليسا 
ملامح مثل ملامح .. 
دخول ليلى الصاله شتت احلامه .. وتصوراته .. وقطع حبل التمني 
ليلى واقفه متخصره : بطول بالجلسه هينا 
شهاب : ليه 
ليلى وجالسه تراغب ملامح شهاب : لان انفال بنت عمي بو ضاري الحين بتجي 
شهاب ( ليلى مو بس جايه تقطع حبل افكاري جايه تذكرني ان احلامي ذهبت مع الريح بوجود انفال حبل المشنقه )
ليلى لاحظت انزعاج شهاب : وين امي 
شهاب وهو قايم : مدري .. يالله انا بطلع شوي اذا طلعت انفال عطيني خبر اوكي 
ليلى : ليه .. لازم تطلع 
شهاب ( لاني ما اقدر اتحمل وجودها مو كفايه بعدين بنجبر على مقابلها .. خليني اعيش الحين ما تبقى لي 
من ايامي بعيد عنها .. انا حتى هيأتها ما شفتها ) : لا بطلع .. علشان تأخذون راحتكم اكثر 
ليلى وتوقف شهاب : شهاب .. ما تبيني ابلقها سلام او كلام .. أي شيء 
شهاب مارد عليها ومشى 




فـــــــي بيت بو مشاري كانت ام مشاري جالسه مع ناديه بالصاله ..
ام مشاري : يالله يا بنتي قومي ارتاح بسريرك 
ناديه : لا بستنى تركي .. هو قالي ان بيجي الحين .. وبجيب معه عشى 
ام مشاري بتردد : ناديه 
ناديه : نعم يما 
ام مشاري : مشاري وسجى يكلمون بعض بالجوال ولا لا 
ناديه عارفه ان بينهم بس رسايل وان هي مرسال الغرام لهم قبل لتتزوج تركي وبعد ما تزوجت تركي 
ناديه : لا .. بس ليه تسألين يما 
ام مشاري : لا بس جا على بالي قلت بسألك .. طيب سجى عندها رقم مشاري 
ناديه ( مو عارفه امي وش تبي توصل له ) : لا 
ام مشاري ( طيب كيف تواعدو يلتقون وهي ما عندها رقمه يمكن مشاري عنده رقم سجى ودق عليها لما 
كنا في الغرفه مع الحريم وطلعت تكلمه وقال لها صعدي غرفتي فوق .. واستغل انشغالنا وان الدور الثاني 
ما فيه احد .. معقوله مشاري و سجى تطلع منهم هذي التصرفات طيب وش صار بينهم في الغرفه 
( غمض ام مشاري عيونها وحركة راسها علشان تطرد الافكار الى جالسه تتسلل الى بالها .. تذكرت شكل 
مشاري لما كان نازل من الدرج سرحان و ازرار ثوبه مفتوحه .. وحلق سجى الي شفته بالغرفه وشماخ مشاري الي مرمي على السرير 
تنهدت بقوه وقامت من الصاله .. ما ني قادره اتخيل ايش ممكن صار بينهم بالغرفه ما ني قادره اتخيل )
لازم اتأكد بنفسي .. واذا كان الى في بالي صحيح والله لقول لبو تركي وبو مشاري اخليهم يتصرفون مع المصيبه الي حنا فيها .. الله يلعن بليس .. الله يلعنك يا بليس 
سمعت صوت الباب عرفت ان مشاري هو الي جا وقفت تستناه يدخل المطبخ لانها عارفه ان هو اول ما يجي 
على طول يدور عليها وين هي جالسه علشان يقول لها تصبحين على خير يا ست الكل 
دخل مشاري المطبخ ببتسامه : يالغاليه انتي هينا ظنيتك جالسه بالصاله 
ام مشاري : جيت المطبخ اشرب ماي والحين برجع اجلس مع ناديه بالصاله 
مشاري ببتسامه : يما بقيت اقولك لك ان احتمال اسافر الرياض يومين مع عبدالرحمن وعمي وافي وعمتي 
عليا 
ام مشاري تعمدت تقول : طيب وسجى ما هي رايحه معكم ؟
مشاري ببتسامه : اكيد راح تروح 
ام مشاري بامر : ما لك حاجه تروح معهم .. لاتروح 
مشاري استغرب من رد فعل امه : لــيه يمه !!
.

.
فـــــي بيت بو شهاب 
وتحديدا في غرفة ليلى ..
ليلى : تو ما نور البيت 
انفال : منور بصحابه 
ليلى : وين راح عمي طلال 
انفال : مدري يقول بيروح مشوار قريب هو وضاري وبعد نص ساعه بجون ياخذوني 
ليلى : اهاا .. انبسطتو في الطلعه .. عاد لا تقولين ما انبسطتي طلعات عمي طلال توسع الصدر ما في منها 
انفال ببتسامه : أيوه كثير وحتى اخوي ضاري بعد يونس .. عاد كانو بودوني السوق بس قال عمي طلال ان 
الوقت متأخر .. يوم ثاني نوديك 
ليلى : الا صحيح .. ما بقى شي على زواجك ما قضيتي ..
انفال : ان شألله بكره ببتدي اقضي .. لما اروح بيت امي 
ليلى متفاجأ: ليه ناويه تقضين مع امك .. ليه ما تقضين مع مرة عمي بوضاري افضل ( ودها تقول ان ذوقها افضل ) .. يعني هي عندها خبره 
انفال : انا في البدايه قلت بقضي مع خالتي ام ضاري بس اليوم لما رحت بيت امي قالت لي امي تعالي عندي 
وانا اقضي معك .. ما حبيت اقول لها لا .. وبعدين انا ارتاح اقضي مع امي لان تغريبا اذواقنا متشابها 
ليلى ( مو هينا المصيبه ان اذواقكم متشابها على الاقل ام ضاري راح تفرض ذوقها على انفال في بعض الاشياء .. وهي ذوقها ما شألله ما عليه كلام ) : طيب ما فكرتي
تروحين تقضين مع صديقاتك دلال ومدري هيام .. حلو ان تاخذين رايهم 
انفال : والله فكره .. انا يعجبني ذوق دلال .. لما اروح البيت راح ادق عليها واذا رضت بخلي عمي طلال 
يوديني معها السوق نتسوق 
ليلى طلعت من كيس كانت جنبها علبه وفتحتها وقربتها من انفال : وش رايك فيه 
كان طقم الكرستال ابيض عقد فيه فص ازرق على شكل عين عن الحسد وحلق ناعمين كان جنان 
انفال وتمسك الطقم بيدها وتناظر فيه ببتسامه : روعه .. 
رفعت عينها وناظرت ليلى وببتسامت حياء : قولي له مشكور على الهديه تجنن 
ليلى تفاجأه ( يعني وش قصدها مشكور على الهديه ليكون تقصد شهاب .. بس هو ما شرا هذا الطقم هذا 
الطقم شريته انا وامي اليوم لما رحنا السوق .. وحبينا نهديها اياه ) : عجبك 
انفال ببتسامه عريضه وهي تناظر فيه : كثثثير 
ليلى ما حبت تقول لها ان هذا الطقم مو من شهاب : اكيد راح يكون عليك احلى 
ليلى وهي تقدم اكياس فيهم شويت اغراض وملابس شرتها هي وامها لما راحو السوق .. فضلت تقول ان 
هذي الاغراض منها قبل لاتظن انها من شهاب : وهذي مني انا وامي .. اشياء بسيطه حبينا نشتريها لك 
انفال وتبوس ليلى : تسلمين 
ليلى : الله يسلمك وان شألله راح نجيب لك افضل منهم في يوم زواجك .. الا على طاري الزواج قومي معي 
اوريك جناحكم الخاص .. وبالمره افرجيك على البيت 
.

.
فـــــــي سيارت صاحب شهاب كان مساعد هو الي يسوق وشهاب جالس جنبه 
مساعد : انت لا تضيق خلقك .. وتكبر الموضوع .. والله الي يشوف شكلك يقول هذا مو واحد بيتزوج 
هذا واحد حاكمين عليه مأبد .. ليه مو محلق 
شهاب : ما لي خلق شيء .. ضاقت بي الدنيا ودي اسافر 
مساعد : حلو .. خلينا نسافر .. مع خوينا نايف بيروح اسبوع مصر خلينا نحجز معه 
شهاب وراقت له الفكره : والله .. اسبوع ما كأن قليل 
مساعد : حنا خلينا نوطي برجلنا ارض مصر .. ان شألله نظل شهر مو مهم المهم ان نروح هناك وننبسط 
شهاب ( المهم ان نهرب ) : ظنك ان ابوي بوافق اسافر .. وانا ما بقى شي على ملكتي وزواجي 
مساعد : وليه ما يوافق انت قول له ان رايح يومين اجيب بضاعه مع صاحبي واذا رحنا هناك نقوله ما في 
حجز نرجع او تعقدت الاوضاع وماوصلت البضايع .. ياسيدي ندوره له عذر او لستت اعذار 
شهاب ( وتتأجل الملكه والله وناسه ) : خلاص انا اليوم اكلم الوالد واعطيك خبر .. واذا عيا بحاول معه 
مساعد : ترى كثير يسونها .. قبل الزواج يسافرون بعضهم يرجعون في يوم الملكه وبعضهم ما يرجعون ويتأجل الزواج .. يعمي خلينا نروح ننبسط ونغير جو ونتسلى .. واذا جا يوم ملكتك يحلها الف حالال 
( شهاب كان موضوع السفر الحل المناسب والانسب لحالته للهروب .. بس لو اخذ موافقة الوالد اطير على 
اول طياره بكره متجها لمصر .. اتمشى على بحر شرم الشيخ ..في ذاك الجو الي يرد الروح واسترخي 
وانسى انفال الي خلفوها ..واكل ذاك الاكل شغل عدل .. ان شألله اذا رحت اهناك ووطت رجلي ارض مصر 
ببيع ساعتي وجوالي علشان انفصل .. لاني ابي اعرف الوقت .. ولا ابي اعرف الايام .. ولا ابي اعرف التاريخ .. ولا ابي اعرف اخبار العيله .. واشوف ذيك البنــ.. 
يقطع حبل افكاره وتخطيطه .. صوت جواله 
شهاب بعصبيه : الووو 
ليلى : وعليكم السلام .. وش فيه الاخلاق خربانه 
شهاب : يا هلاااا .. ها ارجع البيت ولا لسى 
ليلى : ارجع البيت .. مع اني عتبانه عليك كثير .. يا بوشهيب 
شهاب : ليه 
ليلى : ليه تغفل جناحك وغرفتك .. كنت ابي افرجي انفال لما جات 
شهاب ( انا ليش مغفلها علشان هي ما تدخلها وتشوفها ) : لازم يعني .. طيب ليلى وين الوالد 
ليلى : جالس في مكتبه 
شهاب : قولي له ان انا ابيه بموضوع خليه بستناني لا ينام .. خمس دقايق واكون بالبيت 
ليلى : طيب يالله فمان الله 
.

.

.
فــــــي بيت بوتركي وتحديدا في غرفة سجى .. 
كانت الظلام يكسو الغرفه .. وانوار الابجورات تضيأ السرير الذي قد حمل فوقه انسانه منهاره ودموعا 
متواصله ووجها من الحياء لاتستطيع رفعه 
الانسان اذا وجد نفسه في موقف صعب لا يفكر في لحظتها الى كيف يخلص نفسه من هذا الموقف مهما كانت 
الطريقه .. المهم ان يجد نفسه خارج هذا الموقف .. وعندما يجد نفسه قد خرجا .. يسترجع الموقف ويفكر
من جميع النواحي وباحساس اكثر .. هذا ما حصل لسجى عند خروجها من غرفة مشاري صحيح انها خرجة 
كما دخلت .. لكنها تحس باساس غريب اتجاه نفسها لا تدري هل هو خجل من مشاري او من نفسها احيانا 
تجد ان الموقف يخدشها من الاعماق .. اليس من العيب ان اتواجد انا ومشاري في غرفه واحد ولا يفصل بيننا غير باب دولاب .. اليس من العيب .. وتزيد بالبكاء .. ماذا سيقول عني مشاري .. ماهي الافكار التي 
سوف تجول في مخيلته .. حل سيظني قصدت ان ادخل غرفته .. وتبكي بحرقه .اكان من الضروري ان ادخل 
غرفته اكان من الضروري ان اصعد الى الطابق الثاني .. اكان من الضروري ان اذهب من الاساس الى بيت 
عمي بومشاري .. 
ويقطع مسلسل بكاءها المتواصل صوت جوالها .. رفعت سجى وجهها ببطأ عندما سمعت نغمة المتصل 
سجى بصوت كله بكاء : دلال محتاجه اشوفك الحين 
دلال متفأجاه من نبرة صوت سجى المخنوق : علامك يا سجوي .. وش فيك 
سجى بصوت كله بكاء : مدري والله .. متضايقه 
دلال وتحاول تهديها : هدي شوي قول لي وش فيك وش الي مضايقك .. 
سجى وتعلم دلال بكل الي صار معها اليوم من يوم ما سكرت من دلال الى لحظة نزولها من الدرج ونظرات ام 
مشاري لها .. وسبب بكاها 
دلال : ههههههههه هههههههه 
سجى لما علمة السالفه لدلال ارتاحت شوي وهدت تحس ان حمل وانزاح عنها : ليه تضحكين انا قلت شيء يضحك 
دلال : بصراحه السالفه كلها تضحك عاد اتخيل شكلك وانت مفقوسه داخل ذا الدولاب .. هههههههه
سجى : هههههههه والله انا ما ادري كيف انت تخذين الامور .. امرك عجيب انا بموت من االبكا وانت عندك 
ان الموقف يضحك اكثر ما يبكي .. ان شألله تنحطين بموقف كذا واعظم بعد 
دلال : ههههههه لا يماما استحاله اولا انا يعني ما ادخل غرفة احد .. وما افكر ادخل يعني استبعدي ان يصير 
وبعدين حتى لو انحطيت بنفس موقفك .. بكل بساطه بطلع من الدولاب هههههههههههه عادي وهو موجود مو ولد عمي .. وزوجي مستقبلا 
سجى : نسيت اقولك .. ترى بكره بسافر الرياض 
دلال : والله .. مع مين .. وليه 
سجى : مع عبدالرحمن اخوي وعمتي عليا .. ويمكن حمد اخوي يروح معنا وبعد عمي وافي .. وياريت 
مشاري يروح معنا لان عبدالرحمن قال له يجي .. بس ما ادري بجي ولا لا 
دلال : عمك وافي بيروح معكم 
سجى : اكيد ما تحلى السفره الا معه .. مع ان بكره عنده دوام بس ما ادري وشلون نظامه يعني بيروح يدوام 
بكره والي بعده بياخذ اجازه ولا بأخذ اجازه يومين 
دلال تحس بضيقه لما عرفت ان وافي بسافر معهم مدري ليه : ليه انتو كم يوم راح تظلون في الرياض 
سجى : ما راح نطول لان عبدالرحمن اخوي عنده جامعه تدرين هو ما خذ صيفي .. وعمي وافي عنده دوام 
ومشاري بعد ما يقدرون يتغيبون كثير .. يعني يومين بليله وراجعين 
دلال : يالله ان شألله تنبسطون في السفر وتغيرون جو 
سجى : ياشيخه انا ما همني وين مسافرين المهم ان بسافر مع ناس متأكده اني بنبسط معهم 



فـــــــــي نفس البيت في الطابق السفلي .. وتحديدا في الصاله كان جالس عبدالرحمن مع عمه وافي 
عبدالرحمن : علامك يا بو الوفا متضايق 
وافي : ما اني حاب ارجع الدوام بكره .. ما ني متقبل 
عبدالرحمن : عاد يا بوالوفا هذا انت عارفينك في كل مره .. قبل يوم الدوام تسوي فيها قصه ما ابي اروح 
اداوم وشلون بفارقكم تعودت عليكم هههههه هههههه وبكره تتعود على الدوام وتنسانا 
وافي : نساكم الموت .. طيب ما علينا قلي وش سويت 
عبدالرحمن بتنهيده : قول وش ما سويت .. احس اليوم مر بالمر علي .. واخير صرنا بساعات الاخيره من اليل .. وعد هاليوم على خير 
وافي بهتمام : ليه صار لك شيء مع عمتك عليا عسى ما ضايقتها وزعلتها 
عبدالرحمن :وشفيك مطيور بعد قوم عطني كف .. لا بالنسبه لعمتي عليا على نفس الحال ما تغير شيء هي 
ما بتعدت عني ولا انا تقربت منها ضلينا في مكاننا .. بس بشكل عام كانت الطلعه بنسبه لي صعبه لان في كل 
كلمه اقولها لازم افكر واحاسب عليها .. وبصراحه يمكن تضبط معي الحين بس في المرات الجايه ما راح 
احاسب نفسي على كل كلمه بقولها .. وبعدين عمتي جافه حيل بالموت تشوف ابتسامتها .. وما تجاوب الى 
على قد السؤال وكل ساكته .. احس نفسي مهرج قدامها 
وافي : توك تكتشف انك مهرج .. هههههههه لا هي اختي صعب انك تعرف منها اذا هي سعيده ولا حزينه 
متضايقه ولا مرتاحه .. حابه وجودك معها ولا مو حابه كتومه حيل ما تحب تصرح عن الي تحسه بس انا 
من اناظر في عينها اعرف وش فيها وش الموضع الي هي عليه .. ان شألله لما تروح معكم الرياض 
تبين اكثر وتدخل معكم بالجو 
عبدالرحمن : لا واحس انك ناشب لي في بلعومي .. كل خمس دقايق اسألت عنك .. ( ويقلد صوتها ) 
عبدالرحمن وين اخوي وافي .. وحتى لما قلت لها عن سفرة الرياض .. اخوي وافي بروح معنا ولا ما بروح 
وافي : هههههههه بعد اخت تسأل عن اخوها حبيبها انت وش عليك .. بقولك تراني ماني رايح معكم الرياض 
عبدالرحمن متفاجا : ليه 
وافي : مدري بس جلست افكر .. وقلت لما اروح بتجلس عليا تتعلق فيني وكل معي وما بتحاول تحتك معكم 
كثير لاني موجود معها .. لما تشوف نفسها بعيده عني وفي وسطكم تضطر تختلط فيكم اكثر وانتو عاد حاولو 
بعد تتقربون منها 
عبدالرحمن بعد تفكير : طيب .. بس انا ما اعرف اسافر بلاك .. وبعدين مين بروح معي .. ماكو الا حمد اروح اغصبه يجي معنا .. مع اني مقهور منه وموصله مع الف منه 
وافي : وش فيه بعد .. 
عبدالرحمن : تصدق اليوم داقين علي مركز الشرطه .. واروح لهم اشوفه متخصر هو ربعه وجالسين هناك 
قال أيش قال تعال طلعنا 
وافي : هههههههههه .. وش المصيبه الي مسويها اخوك المفتلت حمد 
عبدالرحمن معصب : قول وش ما سوى .. هو بقى شيء ما حشرنا فيه حتى مراكز الشرطه الي ما عمرنا 
دخلناها علشان اشكال .. دخلنا اياها .. وما عمرنا حبينا خشوم اليوم حبينها .. وانا ما عمري مديت يدي على احد اليوم مديت يدي عليه من القهر 
وافي وتغيرت ملامحه وصارت اكثر جديه : علمني وش صار 
عبدالرحمن : هذا الله يسلمك .. اخوي المفتلت .. متحرش في بنات الناس اليوم في المجمع وجابت له 
الشرطه .. والمصيبه ان ابوها متعب الفلان الفلاني .. صاحب اكبر الشركات .. وله وزنه في السوق 
والبنت طلعت عسره ومصره ترفع عليه قضيه وينحبسه هو والي معه .. مسويه من الحبه قبه .. وابوها 
معها في الي براسها .. بالموت تنازلو حبينا خشوم .. واعتذرنا ..والداهيه بعد ان وجه المصايب حمد مو راضي 
يعتذر قال ايش ما يعتذر لبنات .. وانا والله غاسل يدي منه هو وربعه وهللي ما ادري من وين مجمعهم 
وافي : طيب بعدين وشلون طلعتوهم 
عبدالرحمن : لما حسيت ان الموضوع كل ما ويتعقد قلت ماكو الا ادق على اخوي تركي ويجي يتفاهم معهم 
هو ضابط ويعرف كيف يحل المسأله 
وافي : كويس .. والله ذا المراهق اخوك ما ادري متى بتخطا هذي المرحله 
عبدالرحمن : المشكله يقول تركي اذا ما شدينا عليه في هذي المرحله وراغبنا كل تصرفاته ومع مين يمشي ومن يصاحب وين يذلف في اليل وما يرجع الا وجه الفجر وما رسمنا له حدود علشان يلتزم فيها راح يورينا 
النجوم في عز الظهر 
وافي : صحيح .. البركه فيك 
عبدالرحمن : وش شايفني .. اخصائي اجتماعي .. بحل قضية حمد وعليا 
وافي : طيب قم عن وجهي ورح نادي لي سجى ابي اسولف معها قبل لا امشي ما بقى شيء 


فــــي غرفة حمد ..
كان حمد منسدح على السرير بعد ما بدل ملابسه وخذ له شور وغفل الباب
ميلاف : انت وينك يا عمري جلست احاتيك 
حمد : كان عندي مشكله مع مركز الشرطه 
ميلاف بخوف : وش عندك معهم 
حمد ( ويحس انه شخص مهم ) : لا والله واحد من اخوييا عند مشكله ودق عليه ورحت احله المشكله 
والحمدلله انحلت بفضلي طبعا 
ميلاف : صحيح والله كيف يعني 
حمد : طبعا الي ما تعرفينه انتي ان انا عندي واسطات في كل مكان .. وفي كل مكان عندي خوي وما 
يرفضون لي طلب .. بس اقول تم يقولون لي لبيه >>> لزوم التفاخر قدام البنت
ميلاف وكانها مو مصدقه : حلو .. خلاص اذا صارت لي مشكله بقولك تحله لي 
حمد ( احم احم ) : دلال .. ترى بكره احتمال اسافر الرياض .. يمكن ما اقدر اكلمك 
ميلاف : ليه .. ومع مين .. واهون عليك انا.. تبتعد عني 
حمد : لا والله ما تهونين علي ياقلبي .. بس والله وش اسوي اخوي عبدالرحمن ما يقدر يسافر بلاي لازم اروح معهم 
ميلاف : يعني السفره عائليه ولا شبابيه 
حمد : اكيد شبابيه انا ما اسافر مع عوايل .. السفر مع العائله ضيقة خلق 
ميلاف ( لازم ادق على سجى اتأكد اذا كان صحيح بسافر ولا يلعب علي ) : اهاااا 
حمد بدلع : دلال .. تصدقين انا اكلمك وانا منسدح على سريري ورافع رجلي فوق تعبت اليوم من الوقفه و
النقاش على ما حليت مشكلة واحد من الشباب 
ميلاف ( ههههههه ) : يالله اخليك انا ترتاح .. وبكره قبل لا تسافر كلمني اوكي 
حمد : ااوكي يا قلبي امووووووه بااااااي 


فــــــي غرفة سجى .. 
كانت سجى واقفه عند الباب تكلم عبدالرحمن 
عبدالرحمن : سجوي .. طلع اسمك .. عمي وافي طالبك يقول مشتاق لك ويبي يسولف معك 
سجى بفرحه : والله .. ثواني وانا عنده بس لحظه اعدل شعري وارش لي عطر 
عبدالرحمن : هههههه كل ذي علشان كملتين حلوين من عمي وافي
سجى : على الاقل ازين منك ما عمريك قلت لي كلمه حلو .. كل الكلام الحلو اخذه من عمي وافي هو الي يعرف يتعامل مع الجنس الناعم .. ويقدرهم .. مو مثلك 
عبدالرحمن : يا حبكم يا لبنات للكلام الحلو كلمه تنزلكم واطي الارض وكلمه ترفعكم لسما فوق 
ويرن جوال سجى ..
عبدالرحمن وهو يلتفت بيمشي : ما خلصنا من ذا الجوالات حتى اخر اليل .. اكيد دلال من غيرها يدق في هذا 
الوقت 
سجى وتناظر شاشة الجوال : هذي المره ما جبتها .. هههههههه
ردت سجى 
سجى : هلااا والله 
ميلاف : هلااااا وغلاااا عاش من سمع هالصوت 
سجى : عاشت ايامك وينك من زمان عندك 
ميلاف : انتي الي وينك ما تدقين وما تنشافين اخر مره شفتك فيها في المستشفى وبعدها ما عدنا شفناك 
سجى : أي والله حقك علي .. قول لي وش علومك وشخبارك 
ميلاف : انا بخير .. انت اخبارك 
سجى : نحمد الله 
ميلاف ( الحين وشلون اعرف منها اذا حمد بسافر ولا لا اسألها على طول ولا كيف ) : تصدقين ياني مشتهيه اسافر .. مشتاقه حيل لسفر .. ودي اغير جو 
سجى ببتسامه : هذا حنا بكره بنسافر 
ميلاف على طول : انتي ومين بتسافرين وين بتروحون 
سجى : انا واخوي عبدالرحمن واخوي حمد وعمي وافي وعمتي عليا .. بروح الرياض 
ميلاف ( يعني بيسافر مع الاهل قال ايش مع الشباب .. وبعدين عبدالرحمن بروح معهم .. ما تدري ليه اقترت 
بشخصيت وشكل عبدالرحمن بزياده .. من طريقة كلام حمد عنه مبين ان ما له شخصيه وما يعرف يشك 
خيط بأبر الى بمشورة حمد وانه يمشي ورى حمد مثل ظله على الرغم من ان عبدالرحمن اكبر من حمد والمفروض تكون شخصيته اقوى حتى السفر ما يعرف يسافر الى مع حمد ) 
سجى : ميلاف وين سرحتي .. انا معك على الخط 
ميلاف : ههههه سرحت شوي .. 
سجى : اكيد في السفر .. هههههههه تعالي معنا 
ميلاف : والله .. خلاص راح اقول لامي وبكره ادق عليك انتو متى راح تمشون 
سجى تفاجأة : انتي عادي تسافرين من غير اهلك .. قصدي اهلك يرضون تسافرين معنا 
ميلاف : أي عاد .. احيانا اسافر مع جيراننا عاد ي
سجى ( انا قلت لها مزحه تعالي معنا عاد هي الله يهداها على طول صدقت ) : اهاااا طيب 
ميلاف : يالله اخليك الحين وبكره اكلمك .. قلتي لي متى راح تسافرون علشان اتجهز 
سجى ومازالت مستغربه : مدري والله ما قال لي عبدالرحمن ساعه معينه بننطلق فيها 
ميلاف : مو مشكله بكره بيننا تلفون .. اوكي يالله بااااااي 
سجى : مع السلامه 
سجى ( ما اصدق ان في اهل يرضون لبناتهم تسافر مع ناس ما يعرفونهم .. وبعدين حتى لو اهلها رضو 
اخواني وعمي ما راح يرضون تجي معنا على أي اساس تجي معنا .. وبسون لي سين وجيم .. يالله وش 
ذا الوهقه .. الحين كيف راح اتصرف معها اذا قالت بتروح معنا .. وبتنهيده .. رددت سجى 
..ياليـــــــــــل ما اطولك .. 


كيف راح تتصرف سجى مع ميلاف اذا قالت بتروح معهم ؟ 
كيف راح تجري الامور في السفره ؟
ام مشاري والشكوك الي مسيطره عليها كيف راح تتعامل معها .. وش راح تسوي علشان 
تتحقق من الموضوع ؟
شهاب وموضوع السفر قصدي الهروب من خلال السفر هل ابوه بوافق ؟ 

الفصل الثانــــــــي ..عشر 

الجـــــزء الاول ..


كانت واقفه قبال شباك غرفتها تتأمل السما الصافيه والمضيأه بالنجوم تحاول ان تربط بين النجوم بخطوط وهميه لعلها تشكل شيء تحبه او بمعنى اصح تحاول تشكيله ..
اخذت عينها تجول في السماء الواسعه تبحث عن القمر الذي لا طالما اعبرته شيء مختلف عن ما تراه من نافذة غرفتها في بيت امها
عينها تجول في السماء ويدها تتحسس العقد الي يطوق رقبتها .. رفعت يدها كي تتحسس الحلق المعلق في اذنها .. كانت فرحتها بهذه الهديه لا توصف .. 
جلست تفكر في حياتها وكيف تبدلت من كان يتصور يوما انها بتتزوج شهاب ولد عمها اساس من كان يتخيل انه سيختارها هي لم يرها ولكنه سمع عنها .. ما ذا تسمي هذا هل هو حب ام راحه لمجرد ذكر اسمها 
بداخلها شوقا كبير لرايته والتكلم معه .. اخذت توركب في بالها كيف سيكون لقائهم الاول نظراتهم ابتساماتهم 
كلامهم .. ابتسمت لانها مهما تصورته لم يكون على ما هو عليه في الواقع .. ما زالت تتحسس العقد الذي 
يطوق رقبتها .. تذكرت مكتب شهاب الذي دخلته لما كانت في بيت عمها بوشهاب مع ليلى كان لون الجدار 
هادء ومعلق عليه لوحات اثارت تسائلات بداخلها اللوحه الاول كان مرسوم فيها امراءه متلثمه وعينها 
مرسومه بطريقه رائعه وساحره واللوحه الثانيه اثارت استغرابها امراءه ورجل يرقصون بطريقه رمنسيه 
امام شاطىء البحر في وقت الغروب دائما الغرفه وما فيها يعكس جزء من شخصيت صاحبها .. لم افهم لماذا
شهاب علق هذهي اللوحات ومن جها اخرى من المفترض ان يعلق لوحات تدل على شموخ الرجل وهيبته 
مثل لوحة فرس اصيل او اسد او شعر عن الشهامه والكرم كما نراه في اغلب مكاتب رجال الاعمال وكما رايتو 
في مكتب ابي .. ولم افهم وجود المجلات التي تهتم بالمراءه والفن .. ربما كانت لليلى ووضعتها في مكتب شهاب على العموم لم احكم على شهاب واكتشف جوانب من شخصيته من خلال ديكور مكتبه الذي ربما من 
عمل المصمم وتنسيقه .. كنت اتمنى ان راى الجناح الذي سنسكن فيه انا وشهاب لكنه كان مغفول ..

استدارت بجسدها عن النافذه واتجهت الى سريرها .. انسدحت على سريرها وعينها معلقه على النافذه تذكرت شيء اخذت جوالها بحثت عن الرقم .. اتصلت 
جاءها صوت دلال بدلع : زين انك تذكرتينا .. ومرينا على بالك 
انفال ببتسامه ( دائما دلال تبتدي بالعتب قبل السلام ) : السلام عليكم 
دلال : وعليكم السلام 
انفال : هلاااا دلال شخبارك .. عاش من سمع هالصوت 
دلال :هلاااا وغلااا انا بخير دام انك بخير .. انت طمنيني عنك 
انفال : نحمد الله .. شخبار البنات سجى وهيام 
دلال : الحمدلله سجى بكره راح تسافر الرياض .. وهيام ما بعد ادق عليها من زمان عنها .. انت قول لي كيف 
النفسه وكيف التجهيزات والاستعدادات لزواج 
انفال : النفسه .. مرتبكه وخايفه شوي بس نوعا ما مرتاحه .. اما التجهزات فلسى ما سويت شي ما بعد انزل السوق .. اما الاستعدادات اليوم قالت لي خالتي ان حجزو صالة الافراح ووصو على الكوشه 
والمقبلات والبوفي وما الا ذالك من الاستعدادات بخصوص المعازيم والبطاقات لسى ما جهزو يمكن بعد يومين بالكثير .. 
دلال : كويس .. ما قلت لي متى ملكتك .. 
انفال : يوم الاربعاء مو هذا الي بعده يعني بقى اسبوع ونص 
دلال متفاجأه : والله قريب حيل وانت تقولين ما تجهزتي وش جالسه تسوين يالله عجلي ما بقى شيء والمشكله ان زواجك اليوم الثاني يعني كل بسرعه بسرعه 
انفال : أي صحيح .. انا داقه عليك .. اذا ما عليك امر دلول نزلي معي السوق بكره ودي كذا غرض اخذهم على ذوقك 
دلال بفرح : من عيوني .. خلاص بكره اخلي السواق يودينا السوق ..( بعد تفكير كملت ).. وش رايك نقول 
لهيام تجي معنا .. خليها تغير جو من المشغل للبيت ومن البيت للمشغل 
انفال : حلوووو .. بس تعتقدين ان خالها راح يرضى لها تروح معنا السوق 
دلال : تروح معنا بدون علمه .. تستأذن من المشغل ساعه او ساعتين ونمر ناخذها من المشغل وبعدين 
نرجعها المشغل 
انفال : كويس .. خلاص انتي كلميها قولي لها .. يالله مع السلامه وتصبحين على خير 
دلال : خلاص الوعد بكره .. وانت من اهل الخير 
.

.

.
انا النهار وضيعت عيني الشمس 
وانتي الظلام اللي سكن في نهاري 

انا الكلام وضاع في صوتي الهمس 
وانت السكوت اللي همس وسط داري 

يا(( صــــــدفه )) مرت على ناظري امس 
صرتي حقايق دنيتي والطواري 

انتي الاماني لاطوا خافقي يأس 
وانتي بقايا قوتي وانكساري 

لو بك بعض ما بي ولو خافقك حس 
ما صرتي الظلما بليل انتظاري 

لا هبت رياح الوله داخل النفس 
اهتزت ضلوع الصدر لك مواري 

في النهار برمشك ونظرتك شمس 
وشلون اذا غبتي اشوف بنهاري 

** ادعي لي اوصل بالسلامه الى مقر عملي **

في نفس الحظه التي اغفلت الخط من انفال تلقت هذه الابيات عبر رساله من نفس الرقم الذي سمته روح القصيد .. اصبحت تستمتع بهذه الابيات التي تصل اليها يوميا 
وعندما تمر ليله لم تصل لها رساله من هذا الرقم تقلق .. لايعني لها شيء لكنها تعودت على ذالك واصبحت 
تعشق ابياته لما فيها من احساس صادق .. وتصور رائع للمشاعر .. لا تدري هل هيا خدمه جديده من شركة 
الاتصالات لتعزيز المواهب الشعريه .. ان هو شخصا عاشق يسطر ابياته في اخر ساعات اليل ويرسلها الى الناس ليحسو بقوة حبه ومشاعره الصادقه .. 
لكن هذه الابيات كانت مختلفه لا ليس الابيات .. وانما العباره التي كتبت في اخر الرساله التي اطالت النظر
في حروفها وتمعنت فيها كتبت بحروف عربيه وجمله واضح معناها لقارئها من المره الاوله لكنها قراتها 
اكثر من مره وفي كل مره تعني لها شيء .. ادعي تعني الدعاء الياء يعني انا يعني انا ادعي .. لي .. يعني 
هو صاحب هذا الرقم وكاتب هذه الابيات .. اوصل .. تعني هو الحين في طريق ماسك خط بس خط وين ما 
ادري .. الى مقر عملي .. يعني هو يشتغل في منطقه بعيده عن الي هو ساكن فيها .. ياترى وش يشتغل .. 
ليه طلب مني ادعي له يمكن الطريق وعر او صعب وظلمه او يمكن السياره عطلانه .. في هذي الحظه 
عصف شعور بالخوف في نفس دلال .. ( يارب ان شألله يوصل سالم ) .. خليني ادق عليه اطمن يمكن صار 
له شيء لا مو حلوه ادق متى كانت المعرفه وش راح يقول عني .. وبعدين انا وش لي دخل وصل ولا بسلامته .. طيب بعدين من رسل لي قصايد .. ههههههههه هذي الي هامني .. 
خليني اروح انام الوقت صار متأخر وانتظر بكره اذا رسل لي رساله معناتا ان وصل بسلامه واذا ما رسل الله يرحمه 
0

0

فـــــــي بيت بو شهاب وتحديدا فـــي مكتب بو شهاب كان الجو متكهرب بين شهاب وبو شهاب 
بوشهاب هو يناظر شهاب بعصبيه بصوت متماسك واطي شوي : عيد وش قلت 
شهاب لما شاف ابوه بدى يعصب انربط لسانه وضل جامد مكانه ومنزل راسه 
بوشهاب ومازالت نظرت العصبيه باديه وماسك قلم بيده يضرب الطاوله فيه كانه يحاول يفرق الشحنات 
العصبيه وبصوت عالي شوي : اقولك عيد وش قلت من شوي 
شهاب ( لازم اكون قوي واعيد الطلب واصر عليه الى متى بخلي ابوي يتحكم فيني الى متى انا ناوي اسافر 
يعني ناوي اسافر ) شهاب رفع راسه وناظر ابوه : هي يومين بروح فيهم وبرجع ..
بو شهاب وبنظره حاده : انتظر لما تتزوج ... وروح انت مرتك 
شهاب ( عاد انا ابي الفكه منها تبيني انتظر لمن اتزوجها .. عز الله يا زيد كانك ما قزيت وش الفايده )
شهاب :لا انا بروح مع صاحبي يجيب بضايع لمحله من هناك .. وهو يبي احد يروح معه عاد انا قلت بروح معه الا يومين .. وبعدين قلت اجيب بعض الاشياء لزواج .. ويعني ماراح اطول 
بو شهاب هو يرخي ويرجع ظهره للخلف : قلت لي ماراح تطول طيب متى رحلتكم ومتى راح ترجعون 
شهاب ( حس من نبرت صوت ابوه ان شكله موافق ) : بكره الظهر تطير الطياره .. وبعد يومين هنا عندك واذا تبي يوم وراجع .. بس المهم انك تكون موافق وراضي 
بو شهاب لحظة صمت وبعدين قال : طيب .. ودير بالك على نفسك 
شهاب من فرحته قام وباس راس ابوه : الاهم انك راضي علي .. ما بي الى رضاك يا الغالي واذا ما تبيني 
اسافر خلاص ماراح اسافر 
بو شهاب : الله يرضى عليك .. لا روح سافر مع خويك طيب خذيت اذن عمك 
شهاب : الحين ادق عليه اخذ الاذن منه .. وبخصوص العمل ما راح يتعطل يومين وراجع ..وبعدين البركه فيك انت وعمي 
شهاب من فرحته بالموافقه الي كانت من سابع المستحيلات .. الحين صارت واقع وهو يعرف ابوه اذا قال 
كلمته ما يثنيها يعني يطمن روحه ان بكره مسافر .. هو يمشي بتجاه غرفته بثقه وبفرحه ظل يردد انا بكره 
مسافر انا بكره مسافر .. دخل غرفته بسرعه ودق على صاحبه علشان ياكد الحجز على طيارت الظهر الساعه 12 ونص .. رتب اغراضه وحط له ثياب وبدلات تكفي شهر واكثر 
اخ لو كانت الطياره موعدها الحين كان اليله انامها وانا مرتاح في ارض مصر يالله هانت كلها كم ساعه 
انا اتمشى على البحر ..
.

.

فــــي بيت بو تركي .. الساعه 4 الفــــجر 
وتحديدا في غرفة عبدالرحمن 
كان عبدالرحمن غارق في النوم لان بكره الظهر وراه طريق للرياض فلازم ياخذ كفايته من النوم والراحه 
رن جواله اغنية فايز السعيد(( جيتك على الموعد ))
فتح عبدالرحمن عيونه متضايق .. ياالله من هذا الي يتصل في هذا الوقت 
مد يده يبحث عن الجوال وعينه مغمضه .. رجع يده مره ثانيه تحت البطانيه لما اختفى الصوت 
بعد ثانيه رجع الجوال يرن بنفس النغمه .. عقد عبدالرحمن حواجبه متضايق .. وبعدين مع هذا الازعاج 
فتح عيونه ورفع جسمه واسنده بثقل على ظهر السرير .. كان صوت الجوال مزعج وهو يهتز على الطاوله 
ويهز الطاوله معه .. مد عبدالرحمن يده واخذ الجوال و رد بدون ما يشوف من المتصل ..
عبدالرحمن بصوت كله نوم : نعم 
وافي بصوت هادء : الله ينعم عليك .. اخبار الحلوم معك ورديه ولا سوده 
عبدالرحمن لما سمع صوت عمه وافي فتح عيونه وحاول يصحصح من النوم : هو انت خليت فيها احلام 
وافي : افااااااا الحين انا صرت مطير الاحلام 
عبدالرحمن : عمي وافي .. وصلت ولا لسى 
وافي بتنهيده : لا لسى بقى نص ساعه واوصل .. وشكلي بطقها مشاور رجعه 
عبدالرحمن : ليه 
وافي : احس اني ما ني قادر اواصل .. احس الطريق كلما ويصير اظلم .. وضيق وانا نفسي ضايقه وما ني قادر اركز .. ما ني قادر يمكن لما ارجع اركز على الطريق لاني محتاج ارجع 
عبدالرحمن استغرب هذا الكلام يطلع من عمه وافي كانه اول مره يمسك هذا الخط : وش ترجع يا عمي تعوذ 
من ابليس وكمل دربك وبعدين انت منت برايح عبث ولا تمشيه انت رايح تشتغل 
وافي حس انه متضايق اكثر ومو عارف وش يقول فحب يغير السالفه : متى بكره بتمشون الرياض 
عبدالرحمن وعرف ان عمه وافي يغير الموضوع : ان شالله بعد صلات الظهر 
وافي : لااااا امش العصر افضل الظهر شمس من راح يتحمل 
عبدالرحمن : عارف .. بس حنا نبي نوصل العصر علشان يصير عندنا وقت نأجر شقه ونستريح ونتمشى 
وافي : طيب حمد راح يروح معكم 
عبدالرحمن : امس قالي بروح .. واذا اليوم غير رايه بشيله من سريره وبجامته وبرميه في السياره 
وافي : ههههههههه .. لا تنسى تدق على عليا تقول لها تجهز قبل بوقت ولا تقول لها ان انا ما راح اروح معكم لان اذا قلت لها صدقني ما راح تروح لما تمشون في نص الطريق قول لها ان انا ما راح اروح معكم 
عبدالرحمن : طيب .. ( عبدالرحمن كمل بتردد ) .. عمي قلي وش الي مضايقك 
وافي بتنهيده : لا ولا شيء.. يمكن الوحده .. واحساسي ان الناس كلهم نايمين الا انا لحالي اسوق بهذا اليل 
عبدالرحمن : ليه يا عمي ما توقف السياره على جنب الطريق وترتاح .. اسند الكرسي ونام لك شوي وقت ساعة جوالك على الساعه 6 الصباح .. يكون طلع النور ونفسيتك ارتاحت شوي
وبعدين كمل طريقك وعلى طول على الشغل افضل من انك تكمل وانت مو على بعضك اخاف يصير لك شيء 
وافي : رايك كذا يا دحومي 
عبدالرحمن : صدقني راح ترتاح 
وافي وراقت له الفكره : طيب .. اخليك الحين وسلم على سجى وحمد وعليا والاهل كلهم 
عبدالرحمن : واصل .. وانت دير بالك على نفسك .. وطمني اذا وصلت 
وافي لما غفل من عبدالرحمن حس براحه شوي ..وقف السياره على جنب الطريق ورجع الكرسي الى الخلف 
واسند ظهره بتعب وحط يده تحت راسه وعينه معلقه على السما بحزن اول مره يروح الشغل وهو بداخله 
احساس كبير ان ما راح يرجع يشوف اهله مره ثانيه ولا راح يشوف دلال شكل هذا الحب مكتوب عليه 
ان ما يشوف النور ويبقى يعيش في خبايا الليل .. يمكن ما اعيش اليوم الى اعترف لها بحبي .. ليه احس ان صدري متضايق من وجود قلبي بداخله .. ليه احس اني تايه في وسط هذا البر وما ني دال الطريق 
خليني انزل من السياره اتمشى في ذا البر .. نزل وافي من السياره وناظر الطريق قدامه في سيارات بس مو 
كثير .. مشى شوي الى دخل البر شاف صخره جلس عليها وضل يتأمل السما والنجوم اخذت عينه جوله في 
الجهات الاربعه كل بر كانت سيارته على يساره قريبه من الشارع 
فتح وافي ازرار ثوبه .. هبت نسمة هواء من جهة الشمال .. حس وافي بحراره داخليه وبروده خارجيه 
رغم اني صرت بعيد عنهم .. بس كلنا تحت سما وحده .. راح اشتاق لكم كثير ..
.

.

الســـــاعه 12 الظهر .. في بيت بو تركي 
وتحديدا في غرفة سجى .. كانت سجى مبسوطه كثير بسفره رتبت اغراضها في الشنطه وحطت كل ما 
تحتاجه وحتى الي تحس ان ممكن تحتاجه خذته وياها 
سجى وهي واقفه امام التسريحه بحركه سريعه افتحت جميع الادراج وجلست بيدها تدور بين محتاواها 
يا الله هذي وين اختفت .. لازم القاها ما ني رايحه الا فيها ابي مشاري يشوف الساعه الي اهداني 
اياها لابستها بيدي .. لحظه كاني تذكرت وين حطيتها اكيد بدرج الى جنب السرير خليني اروح اشوف 
سمعت سجى طرقات على الباب .. 
سجى : تفضل الباب مفتوح 
عبدالرحمن وهو يفتح الباب ويدخل : ها خلصتي ولا لسى 
سجى : تغريبا .. طيب كلمت عمتي عليا وشفتها اذا جهزت ولا لا 
عبدالرحمن وهو يناظر شنطة سجى الى فوق السرير : كلمتها تقول انها جاهزه .. سجى وش هذا المصيبه 
الي بتاخذينها معنا .. حنا رايحين يومين محنا رايحين اسبوعين او شهر ( وكمل هو يقرب من الشنطه ويطل 
فيها ) .. اربع بنطلونات .. وست بلايز .. وثلاث بجامات .. استشوار ومجفف لشعر مسجل دفترين عطرين 
كتاب شعر ..وش هذا حتى الدبدوب بتاخذينه معك وعلبه كبيره ما ادري وش فيها وغير ( توه بقول وغير 
الملابس الداخليه ) .. شكل سجى حطت الدرج كامل 
جلس عبدالرحمن على طرف السرير وناظر سجى : انت وش جالسه تدورين عليه 
سجى : ساعتي ما ادري وين راحت .. ( ببتسامه ) .. لقيتها واخيرا 
عبدالرحمن : سجى ترى عمي وافي ما راح يروح معنا 
سجى وهي تلبس الساعه في يدها ارفعت راسها وناظرت عبدالرحمن : ليه 
عبدالرحمن ( ما حب يقول لها ليه وافي ما راح يروح معهم ) : تدرين ما يقدر يأخذ اجازه وهو توه راجع للعمل 
سجى بخيبة امل : والله كان ودي يروح معنا .. طيب وحمد بروح 
عبدالرحمن : ايوه .. بالموت جلسته من النوم مصيبه درام نوم ما يصحا الى بطلعت الروح دخل الحمام يتروش وبعد ما يطلع بنمشي ..( عبدالرحمن كمل بتردد )..سجى 
سجى : نعم 
عبدالرحمن : منتي ملاحظه ان عمي هذي الايام متغير 
سجى : وش الي متغير فيه 
عبدالرحمن : مدري يعني .. دائما احسه متضايق .. وسرحان يفكر .. احسه مخبي شيء بداخله اموت واعرف وش .. صاير حساس .. مدري شاعري .. واحيانا احسه يميل للهدوء والموسقى لكلاسكيه 
يقول اشياء ما افهمها .. تتوقعين وش فيه .. تتوقعين عمي وافي يحب !!
سجى : هههههههههه وش قلت عمي وافي يحب كيف تجي هذي 
عبدالرحمن بعصبيه : ليه تضحكين انا ما قلت شيء يضحك وبعدين ليه يعني عمي وافي ما يحب هو ما عنده قلب 
سجى : انا ما قلت كذا بس عمي وافي ما يشوف بنات .. او يعني ما عنده اهتمامات فيهم ماعمري شفته 
يعلق على بنت او يناظر بنت نظرات غريبه .. صحيح اني لاحظت عليه الكلام الي تقوله بس يمكن عمي 
متضايق من شيء او عنده مشكله مع ربعه .. او ضيقه ماليه حط جميع الاحتمالات الا الحب عمي عالمه بعيد 
عن البنات .. بين الشباب وبين بيتنا وبيت اهلي وحتى مكان عمله ما فيه طيف بنت .. يعني معقوله بحب بنت مرقمها من السوق .. ولا شايفها تمشي بشارع .. ولا بنت الجيران 
عبدالرحمن اقتنع بكلام سجى : طيب .. انا بنزل تحت بسلم على امي .. وفضي هذي الشنطه واذا ما فضيتيها 
امامك خيارين يا تروحين انتي معنا يا تروح الشنطه .. لان السياره ما تتحملكم انت معها 
سجى بدلع : لا يا شيخ .. ما راح افضيها 
عبدالرحمن هو يطلع من الغرفه : السياره تتعذركم 
سجى خذة الوساده ورمتها على عبدالرحمن الا كان واقف عند باب الغرفه 
تفاداها عبدالرحمن : ههههههه حاول مره اخرى .. يالله فضيها ولبسي عباتك ونزلي تحت 
.

.

فـــــــــي بيت ام عبدالعزيز ..
كانت ام عبدالعزيز مع طلال جالسين في الصاله 
ام عبدالعزيز وهي تناول كاس الماي لطلال : ما بقيت يا خوي تمر عندنا 
طلال وخذ منها الكاس: تدرين مشاغل الدنيا 
ام عبدالعزيز وهي تجلس جنبه : مشاغل الدنيا .. ولا مو فاضي لنا بس فاضي تمشي انفال وتعشيها 
طلال ( اموت واعرف من يوصل لها الاخبار ) حب يغير السالفه : وين عبدالعزيز 
ام عبدالعزيز : معزوم على الغدا في بيت واحد من ربعه
طلال : يالله انا ماشي 
ام عبدالعزيز : ليه ضل تغدى عندنا .. ولا تعودت على اكل ام ضاري وعفت طباخنا واكلنا 
طلال ما حب يتكلم ولا يرد عليها بس اكتفا ان جلس مره ثانيه مكانه : يالله وين غداكم ترى انا جوعان 
ام عبدالعزيز : الحين اقول لهم يجهزون السفره 
دخلت ميلاف الصاله وهي معصبه : يما وين بنطلوني البيج ما اشوفه في الدولاب 
ام عبدالعزيز : تعالي بالاول سلمي على عمك طلال 
ميلاف ببتسامه : هلااااا عمي طلال .. شخبارك 
طلال : طيب .. انت شخبارك .. غريبه جالسه بدري توها 12ونص الظهر 
ام عبدالعزيز وهي تناظر بنتها : ها ينتي دقيتي على صاحبتك وقت لها انك بتروحين معهم 
ميلاف ببتسامه : بخلص تجهيز شنطتي وبدق عليها 
طلال بستغراب : وين رايحه في عز الظهر 
ام عبدالعزيز وتناظر طلال : بتسافر مع صاحبتها الرياض يومين وبترجع 
طلال مو مستوعب الكلام الي اسمعه : نعم وش قلتي بتسافر مع مين 
ميلاف بدلع : صاحبتي بتسافر الرياض يومين عاد انا قلت بروح معها لاني من زمان ما سافرت قلت بغير جو 
طلال وقف بعصبيه : حنا ما عندنا بنات تسافر مع احد غريب 
ميلاف بخوف : بس هي مو غريبه هي صاحبتي 
طلال بعصبيه بامر : البنت ما تسافر الى مع اهلها بس .. فاهمه مع اهلها 
ميلاف اول مره تشوف عمها معصب والنار طالعه من خشمه : بس امي رضت لي اسافر معها 
طلال وهو يناظر ام عبدالعزيز بنظره حاده : هذا الدلع الزايد ما ينفع مع البنات يا ام عبدالعزيز .. وخل اشوف تجبين طاري هذا الموضوع مره ثانيه .. بيكون لي تصرف ثاني معك يا بنت الاصول 
ميلاف راحت غرفتها بسرعه وهي تبكي ..
ام عبدالعزيز وهي توقف بعصبيه : شف .. هذا انت زعلت البنت وكسرت خاطر 
طلال بصوت عالي : خاطرها نجبرا لها .. وبعدين انتي كيف توافقين تسافر مع صاحبتها وبكل بساطه 
الدعوه عندك فري .. اشوف ياختي هشمتي الاصول وما تربين عليه ولعبو على عقلك بناتك 
ام عبدالعزيز بصوت اعلى : انا واثقه من بنتي 
طلال بصوت عالي : يا عيني على الثقه.. الثقه بدون حرص ما ينفع .. وبعدين المسأله مو مسالت ثقا 
المساله مسألت عادات وتقاليد ومبادء وغيره .. وبعدين تعالي قول لي وين اخوها عبدالعزيز من 
الموضوع 
ام عبدالعزيز : اخوها عبدالعزيز ما له دخل في بناتي انا امهم وانا عارفه كيف اربيهم 
طلال بعصبيه وبشويت استهزاء : لا بلاه صحيح .. علما يوصلك .. دام ان في رجال حولها وعندها اخوها 
وعمامها .. مالك راي على البنت الى بعلمنا .. قال وش تبي تسافر مع صاحبتها بنات اخر زمن 
ام عبدالعزيز بعصبيه : لو الحين انفال بنت اخوك تبي تسافر مع صاحبتها خليتها تسافر 
طلال وعلى صوته بعصبيه : وش دخل انفال بسالفه 
ام عبدالعزيز بحزن : مساكين بناتي يتام .. ما لهم احد في هذي الدنيا وتبي تحرمهم من الفرحه محد يسفرهم 
طلال وهدا شوي : ولانهم يتاما نخليهم يسافرون مع الغرب .. وبعدين حنا وين رحنا هذا اخوهم موجود يسفرهم وانا يا ام عبدالعزيز وين رحت مو انا عمهم .. طيب وفرحتهم يعنى ما تكون الى بسفر 
ام عبدالعزيز بحزن : مسكينه بنتي ميلاف واعلي عليها الحين اكيد ذابحه عمرها من البكا .. تعور القلب 
طلال : بكي وبعدين تهدا 
ام عبدالعزيز : لو الحين ليلى ولا انفال كان رحت تراضيهم واما بنتي انا لا حوله ولا قوه عادي عندك بكت 
ولا بلعنه .. أي بعد طبعا انفال وليلى بنات اخوانك تداريهم وتراضيهم .. اما ميلاف لانها بنت اختك مو مستفيد من وراها شيء 
طلال بداخله يغلي من كلام ام عبدالعزيز لكنه يحاول يمسك نفسه لا يقول شيء ويجرحها مهما قالت هذي بتظل اخته واكبر منه ولها احترام زاد في قبضت يده يحاول
يهدي شوي ويرخي اعصابه .. المسأله يبي لها طولت بال .. وتحمل .. عد الى العشره وبدون كلمه قام من مكانه وصعد فوق غرفة ميلاف 
ضرب على الباب .. لما ما شاف جواب فتح الباب بهدوء ودخل 
جلس يناظر في اركان الغرفه ابتداء من التسريحه وانتهاء بالسرير الي كانت ميلاف مرتميه عليه وجالسه تبكي 
قرب من السرير وجلس على الطرف ناظر في ميلاف فتره وبعدين تكلم 
طلال : ميلاف حبيبتي لفي وجهك جهتي وناظرين ابي اتكلم معك 
ميلاف : ..
طلال : انا اسف لا تشيلين بخاطرك على عمك 
ميلاف تفاجات من عمها طلال (معقوله يتأسف لها ) حست باحراج ارفعت راسها وناظرت فيه 
طلال بهدوء : انا ما عصبت عليك الا لاني خايف عليك .. وش راح يقولون اهل صاحبتك لما تروحين معهم 
وين اهلها ليه مخلينها لحالها .. ترضين احد يتكلم علينا كلام مو حلو بحقنا .. وبعدين محد مستعد يتحمل احد 
ومحد مسؤل من احد .. كل واحد مسؤل عن اهله . وانتي مسؤله منا وانا ما ارضى احد يمسك حتى لو بكلمه 
لانك غاليه يا بنت اختي .. واذا على سفرت الرياض انا مستعد اوديك والحين وامشيك فيها اسبوع 
فكرت انك تطلعين مع احد غير اهلك وتسافرين مع احد غير اهلك وتروحين بيت ناس غربين لحالك شيليها 
من راسك ..بعدين يالله قومي غسلي وجهك ما ابي اشوف دموعك مره ثانيه ودقي على صاحبتك اعتذري منها 
ميلاف بصوت واطي : طيب 
طلال ببتسامه : جهزي حالك اليوم المسا بوديك السوق مع انفال واشتري الي نفسك فيه على حسابي 
ميلاف اكتفت بالابتسامه لان ما لها وجه تتكلم او تعترض على وجود انفال بطلعه المهم ان تشتري الي نفسها فيه بدون ما تدفع شيء


.

.
فـــــي مكان ثاني ..
وتحديدا على متن الطائره المتوجها الى مطار القاهره 
في الدرجه الاول .. وجنب النافذه كان جالس شهاب ومساعد 
شهاب : مساعد تصدق ان امس ما قدرت انام من الفرحه .. الي يشوفني يقول اول مره يسافر بحياته 
مساعد : ههههههه أي والله اشوفك الصبح مزعجني بالاتصالات ما خليتني انام 
شهاب براحه : الحين كلها كم ساعه ونكون على ذاك السرير في الفندق وننام ذيك النومه المرتبه 
مساعد : الا صحيح كم ناوي تضل في مصر 
شهاب : الى ان يشاء ربي .. والله ودي اظل شهر تغريبا .. مع اني مودع اهلي على اساس يومين وراجع 
مساعد : طيب وملكتك على بنت عمك 
شهاب بتنهيده : طارت مع الريح .. هذا اذا شافوني يوم الملكه .. وشي طبيعي ان راح تتأجل وان شألله لبعيد 
مساعد : هههههه والله منت بهين يا بوشهيب 
شهاب : هههه ههه اعجبك يالله اربط حزامك الحين بننطلق .. وداعا ايتها الاراضي الطيبه لم اراك الى بعد شهرا من الان هههههههههههه 
.

.

فـــــي بيت بو مشــــاري وتحديدا في الصاله ..
ناديه : تركي مشى عبدالرحمن 
تركي : ايوه توني مكلمه من شوي توهم محركين 
ناديه : لو اني بعافيتي كامل كان رحت معهم 
تركي : انت صيري افضل وانا مستعد اسفرك المكان الي تبينه
ناديه : ودي اروح المدينه المنوره 
تركي : من عيــــوني 
ناديه بحيا : تسلم عيونك .. شخبار خالتي وعمي بوتركي 
تركي : بخير .. اقول ندوي متى راح ترجعين البيت ما كانك طولتي بالجلسه هنا والله مليت من النوم لحالي 
ناديه بدلع : يعني بس مليت من النوم لحالك 
تركي ببتسامه : يا عمري غرف الشقه من غيرك صايره كأيبه .. يالله ندوي تعالي معي اليوم بسك دلع 
ناديه : طيب .. خليني اقول لامي بالاول .. 
الا بدخلت مشاري الصاله ماله نفس لشيء .. جلس على الكرسي بدون ما يسلم 
تركي ناظر مشاري : مشاري ليه مارحت معهم الرياض 
مشاري ناظر تركي لكن ما رد عليه ( كانه يقوله بنظرته ما ني رايق لك )
ناديه : امي قالت له لاتروح لان تبي منه شغله 
تركي : اهاااا كذا يعني .. اشوفه نافخ روحه ماله خلق احد 
دخلت ام مشاري الصاله ببتسامه وخاصه لما درت ان سجى راحت بدون ما يروح مشاري معهم وهذا يخليها 
تتطمن في الوقت الحالي انهم بعدين عن بعض 
ام مشاري : حبيبي مشاري تبي احط لك الغدا 
مشاري وهو يناظر امه بضيق : ما لي نفس اكل .. بقوم اصعد غرفني 
ام مشاري ببتسامه : براحتك عيونــــي 
كلام ام مشاري رفع ضغط مشاري وكان امه تتعمد تزيد ضيقته .. اول مره تتصرف معه هذا التصوف صارت
اطباعها غريبه هذي اليومين من تشوفني تحاول تلعب بعصابي ببرودها وكلامها العسل وغمزاتها لي ..
صعد غرفته .. وهو يفكر في سجى احساسه بانها تبتعد عنه يقتله .. تضحك تبتسم .. تتكلم تتمشى .. تشتري 
تاكل .. هي تنبسط وهو ملطوع هني .. كم واحد الحين يشوفها كم واحد يمر جنبها .. وانا بعيد عنها ما ني طايلها 
فـــــي الصاله ..
ناديه بستغراب : يما ليه ما خليت مشاري يروح معهم 
ام مشاري : كم مره اعيد كلامي أبي منه شغله اليوم يسويها لي 
ناديه : الشغله تتاجل .. اكيد في شي ثاني يما ترى انا اعرفك عدل وش ورى هذا التصرف والرفض مو مشاري غالي وما يرفض له طلب .. فما بالك بهذا الطلب الي انتي عارفه ميه بميه ان راح يسعده 
ام مشاري وهي تجلس على الكنب قريب من ناديه وتركي : والله مدري وش اقول 
تركي بهتمام : قولي يا خاله 
ام مشاري بجديه : سامحني يا ولدي على الكلام الي راح اقوله لكن هذا الواقع وهذا الي حصل 
حكت ام مشاري لتركي وناديه كل الي يدور في بالها وكل الي في خاطرها .. من لحظة ما شكت بالامر الى ان 
تاكدت من الموضوع .. وش تفكر هي الحين وليه تصرفت هذا التصرف مع مشاري وش تفكر تسوي بهذي المصيبه 
.

.

فــــــي سيارت عبدالرحمن المتجه الى العاصمه قلب نجد .. 
عبدالرحمن تنهد تنهيده خفيفه وهو يحاول يركز على الطريق قد ما يقدر لان باله مشغول بالي جالسين في 
المقعد الخلفي .. عمته عليا اختفى صوتها بعد ما قال لها ان اخوها وافي ما راح يروح معنا لان عنده دوام 
اليوم وما يقدر يا خذ اجازه بعد ما مشينا بنص ساعه قالت تبي ترجع البيت وهذا اخر جمله سمعها منها من 
ساعه تغريبا ..لكنه قال لها ما يقدر يرجع لان مشى مسافه طويله .. اما سجى كانت طايره من الفرحه من 
اول ما ركبنا السياره وكانت الفرحه غامرتها الى لحظات قليله من الان عندما كلم مشاري عبدالرحمن واعتذر عن السفره بحجت عنده مشروع ولازم يخلصه ويسلمه بكره .. والجو في السياره ما يدل على سفره فيها وناسه والحماس الي كان بادي في اول ركوب السياره تلاشى 
.. يالله كيف اتصرف معهم الحين والله احس انهم مقصوبين على السفر ودهم يرجعون ما كنت اعتقد ان هذا 
الخبرين بعكر مزاجهم وبتضيق صدورهم طيب وانا وين رحت يعني الحين انا الي شاط عمري ومسوي فيها 
فاعل خير فيهم وبسفرهم احلى سفره وبوديهم المكان الي نفسهم فيه وبسكنهم في فندق خمس نجوم ووو 
طلعت عندهم عنصر فرعي ما ني الاصل والمهم بنسبه لهم ويعني وجودي وعدمي واحد .. يالله لنا الله الله 
يصبرني وهذا حمد قاهرني خامل وما له خلق .. ضيف شرف ما يتحرك ما يتكلم .. والله وينك يا عمي وافي 
تعال شوف كيف من البدايه .. ودي ادق على عمي وافي بس اخاف عمتي عليا تسمعني وتصر على الرجعه خليني احاول افتح موضوع يمكن يتجاوبون معي .. على الاقل اكسر الصمت 
عبدالرحمن : حمد
حمد بلا مبالاه : نعم وش تبي 
عبدالرحمن ( شكل الاخلاق خربانه بقوه ) :تتوقع امس من شفت بالجامعه 
حمد بلا مبالاه : مين 
عبدالرحمن :فيصل منصور .. ولد جارنا الي كان من خمس سنين ساكنين قبالنا .. ولما طلعو من الحاره ما عاد شفناهم ونقطعت اخبارهم 
حمد بهتمام : تذكرته .. والله قديم اذكر ان عنده اخو اكبر مني بسنتين كان معي في المدرسه ولما انتقلو 
راح مدرسه قريبه من بيتهم .. الله يذكرهم بالخير كانت ايامهم ايام 
عبدالرحمن فرح لما تفاعل معه حمد بالسالفه : أي والله .. حتى لما شفته اليوم بالجامعه جلسنا نتذكر ايام 
اول ونضحك على خبالتنا .. وترى هو يسلم عليك كثير 
حمد ببتسامه : الله يسلمه وشخبار عادل اخوه 
عبدالرحمن : على طاري عادل اخوه تصدق ان زواجه الثلاثه الجاي .. وحنا معزومين وعطاني بطاقات دعوه للاهل 
حمد يفتح عيونه على الاخر ويناظر عبدالرحمن بدهشه : احلف عاد 
عبدالرحمن : انا في البدايه مثلك ما كنت مصدق الا لما قريت اسمه في بطاقت الدعوه .. تنحت وانا اقرا الاسم ماني مصدق 
حمد : توه صغير عمره 18 سنه بيتزوج .. بزر ما نضجت افكاره .. وما ضنتي بيقدر يتحمل مسؤليت زوجه 
جاء صوت سجى من الخلف ليوسع دائرة الحديث من طرفين الى ثلاثه .. هذا الشيء اسعد عبدالرحمن وحمد
سجى بصوت واضح وتفاعل : والله عمره 18 سنه يعني كبري 
عبد الرحمن ببتسامه : ايوه توه متخرج السنه من ثالث ثنوي وقدم على بعثه .. وجاته بعثه لبريطانيا يدرس هندسه مدري طب .. والمهم ان اهله زوجه علشان يأخذ زوجته معه 
سجى : وهذي الي متزوجها كم عمرها ؟ 
عبدالرحمن : ههههههه مو معقوله ان اسأله هذا السؤال بس اعتقد انها من اهله لان في تطابق في اسم العائله في بطاقت الدعوه 
حمد بهتمام : طيب ما قال لك ليه بزوجونه دام انه بسافر يدرس 
عبدالرحمن : سألته وقال لي ان ابوه واهله خايفين عليه من الانحراف والوحده في بلد الغربه فزوجه علشان يصون نفسه 
حمد : امحق سبب .. والله لو اني مكانه ما ارضى ارتبط بزواج يقيد حريتي ابــ
جاء صوت عليا من الخلف قاطع لجملة حمد المعارضه على هذا الزواج وتوسيع دائرة الحوار من ثلاثه الى اربعه هذا الشي ادخل الفرح الى قلب عبدالرحمن .. فصمتو جميعا مصغين لكلام عليا
عليا بصوت هادء مائل الى البرود : بالعكس سبب وجيه .. مثل انا عندي صديقه زوجو اخوها بعد ما تخرج 
وجاته الموافقه بالبعثه لدراسه في امريكا ربما في اختلاف بسيط في الاسباب لكن كلهم يتفقون على السبب 
الرئيسي .. وبعدين انت ما تدري وش الاشياء الي ممكن تواجه الشاب لما يتغرب ويدرس في احد الدول 
الغربيه والمنفتحه من مغريات ودعوات للانحراف وبعضهم يمرون بحاله نفسه نتيجت عدم تقبلهم للعيشه 
هناك وصراع بين مجارات الحياه في ذاك المجتمع وبين العادات والتقاليد المزوعه في داخله ويمكن تكون 
اصولها قويه وممكن تكون اصولها ضعيفه فيسهل قلعها وتبديلها ولو تلاحط ان اغلب الشباب لما يرحون 
يدرسون هناك يتأثرون كثير بالمجمع الغربي وياخذون كثير من اطباعه وينسى شي اسمه عادات وتقاليد ومجتموع سعودي محافظ قائم على انظمه وتشيعات اسلاميه 
سجى تذكرت في هذي الحظه صاحبتها دلال يمكن لانها عاشت بدايت حياتها في مجتموع بعيد كل البعد ان المجتمع الحالي 
سجى : طيب وش دور الزوجه من كل ذا 
عليا : طبعا هي ما تشكل الدور الاساسي هي تعتبر حاجز يستند اليه الزوج وخير معين وونيس وخاصه اذا 
كانت الزوجه صالحه وطبعا لا تنسين الوازع الديني هو الدرع الواقي ويعتبر كافي لحمايت الشاب من الانحراف 
عبدالرحمن ببتسامه اول مره يسمع عمته عليا تتكلم بطلاقه وتخرج عن ايطار الكلمتين وثلاث كلمات الى بحر 
من الحروف والعبارات الحكيمه ولاحظ على نبرة صوتها التفاعل والانسجام مع جو النقاش وهذا كان غير متوقع 
عبدالرحمن : يسلم لي فمك على هذا الكلام .. تصفيقه يا جماعه 
عليا ببتسامه : الله يسلمك 
حمد ورافع حواجبه : ما زلت غير مقتنع .. وبنسبه لي ما في أي سبب احسه مبرر لهذا الزوج
استمر النقاش في هذا الموضوع على امل ان يوصلون الرياض وحمد مقتنع .. ويمكن يوصلون وحمد متمسك موجهت نظره 
.

.

فـــــي ارض مصر ام الدنيا ..
بعد ما انزلو من الطياره ارتاحت نفسيت شهاب ومستعد ان ينطلق بعد ما فك القيود الي كانت تطوق رقبته 
مضاقينه ويحس انها كلما وتضيق وتكتم على انفاسه وتنفس ريحت الحريه والانطلاق بلا حدود او قيود بعد 
ما خلصو الاجرائات خذ و تكسي متجهين الى القاهره وبتحديد الى فندق ميريديان هيليوبوليس الي يبعد 5 
كلم عن المطار 
شهاب : مساعد اكدت الحجر ولا 
مساعد : انا امس حجزت عن طريق النت ولما كنت في المطار دقيت عليهم وقلت لهم يجهزون الغرفه 
شهاب : كويس طيب والشباب وين احجزو 
مساعد : عاد الشباب صار لهم يومين من اوصول جلسو ليله في القاهره وبعدها راحو شرم الشيخ عاد انا قلت خلينا بالاول نستريح في القاهره ليه او ليلتين نتمشى وبعدين نلحقهم على شرم الشيخ 
شهاب ببتسامه : طيب حجزت غرفتين مستقلتين ولا غرفه وحده ثنائيه 
مساعد : مثل كل مره كل واحد لاحاله في الغرفه .. والله اني بموت من الجوع بس خلينا نوصل الفندق 
قبل لا اصعد الغرفه بتغدا بالاول في المطعم الايطالي وبعدين بروح انام الى اليل باليل يبتدي السهر والوناسه 
شهاب بعد تفكير : اما انا من الفرحه ما لي نفس اكل بس في بالي شيء بسويه قبل لا نوصل الفندق واحط 
راسي وانام اكبر المخده 
مساعد : وش بتسوي 
شهاب : بخلي التكسي ينزلني عند اول محل جوالات ببيع جهازي وبكسر الشريحه ودي بعد ابيع ساعتي ابي انقطع عن العالم على الاقل في الفتره الحاليه 
مساعد : مجنون انت كيف يعني بتبيع جوالك وتظل كذا بدون جوال .. تبي رايي كسر الشريحه او احرقها 
واشتر لك شريحه مصريه على الاقل ما تضيع وما تضيعنا معك بعدين وين نلقاك في اراضي مصر المزتحمه 
شهاب اقتنع براي مساعد : اوكي 
التفت شهاب على الشباك الي جنيه وظلت عيونه معلقه على الماره والناس والمحلات الجو كان روعه 
وفيه غيوم خفيفه تنفس معمق وحس براحه 
.

.

فـــــــي مكان ثاني وتحديدا الساعه 8 اليل 
امام بيت ام عبدالعزيز كانت سيارت طلال واقفه ..
طلال مواعد ميلاف ان بياخذها لسوق مع انفال بنت عمها وقال لها الساعه 8 تكونين جاهزه بس هي مو ملتزمه بمواعيدها 
صار له اكثر من نص ساعه واقف عند باب بيتهم ومكلمها اكثر من مرتين يستعجلها بنزول 
رن جواله .. كانت المتصله انفال بنت اخوه 
طلال : عطينا بس نصف ساعه ونكون عندك 
انفال ببتسامه : خذ راحتك يا عمي انتظرك .. بس انا داقه ابي اقول شيء هو مو شيء يعني طلب 
طلال ببتسامه : وشو قولي لا تستحين وانا عمك 
انفال بتردد : انا مواعده صديقاتي ان راح اروح معهم السوق اليوم ومنحرجه منك لانك انت الي بتوديني وانا
مواعدتهم ان راح امرهم بالسواق واخذهم معي .. يعني اذا ممكن يا عمي تمر عليهم اذا ما عليك امر 
طلال : انت تامرين .. لما امرك وصفي لي بيتهم وهنا نمرهم وناخذهم معنا .. اقول هم كم وحده 
انفال : ثنتين .. مشكور عمي 
طلال : العفو .. وش دعوه .. يالله اخليك هذي ميلاف شرفت واذا وصلت جنب بيتكم بدق عليك علشان تطلعين خلك جاهزه 
انفال : طيب .. مع السلامه 
نزل طلال جواله لما افتحت ميلاف الباب الامامي وركبت .. وطبعا ما اعتذرت على التأخير 
ميلاف وهي تسكر الباب : عمي ما كان السياره حاره شوي 
طلال مارد عليها بحركه سريعه من يده طول على التكيف وحرك السياره متجه الى بيت بو ضاري علشان ياخذ انفال 


فــــــي المشغل كانت هيام تكلم دلال .. 
هيام : مدري احس اني خايفه 
دلال بعصبيه : تراك رفعتي ضغطي كل شوي تعيدين نفس الجمله خلاص اذا انتي خايفه لا تروحين معنا 
هيام : لاااا ودي اروح معكم عاد انا ما خذه معاشي مقدما علشان طلعت السوق محتاجه ثياب وادري لو بفوت هذي الطلعه ما راح اطب السوق الى العيد الجاي يعني بعد 8 مدري 6 شهور لا ومحل واحد بس 
دلال : خلااا ص .. وبعدين حنا ما راح نطول ساعتين وراجعين واذا حسيت ان انفال بطولت في السوق بخلي 
السواق يرجعك المشغل ودارا درا ودارا بعده ما درا .. طيب خذيتي اذن ساعتين من المشغل 
هيام : ما عليك .. انا علاقتي كويسه مع المديره وعادي لو اخذ اكثر من ساعتين ما راح تقول شيء 
( بعد تردد ) .. بس خايفه من خالي 
دلال : وش فيه خالك 
هيام : الي ما تعرفينه ان خالي احيانا يراغب المشغل واخاف ان يشوفني لما اطلع من المشغل واركب السياره 
.. الا صحيح ما قلت لي من الي راح يمرنا سواقك ولا سواق انفال 
دلال : لا هذا ولا هذا .. في الاساس كنا متفقين على سواق انفال بس من ساعه كلمتني تقول ان عمها قال لها بوديها السوق فستحت تقوله لا .. قالت له ان يمر علينا ما قال شيء 
هيام بخوف : يا قردي .. والله لو يشوفني خالي اركب معه والله يوديني وانا وهو ورى الشمس 
دلال : يالله عاد هيام حددي بتروحين ولا لا لا تحرجينا مع عم انفال 
هيام ( خلينا اروح الي يصير يصير المهم اني انبسط واتمشى بدل هذي الحكره ) : خلا ص بوح معكم 
دلال ببتسامه : حلووو اذا قربنا من المشغل بدق عليك .. يالله مع السلامه 


فـــــي العاصمه الرياض .. اليل له حله اخرى مختلفه تزينها انوار السيارات المزدحمه في الشوارع 
وتحديدا في برج الفيصليه ..
حمد: ياخي الرياض زحمه بقوه .. مدري الناس ما تجلس في بيوتهم 
عبدالرحمن : أي والله الناس دائما في حركه مستمره ومتواصله ..( ولتفت على عليا ويكمل ) عمه وش رايك انتي 
عليا : من رايكم .. عبدالرحمن ترى انا جايعه متى راح تعشونا 
عبدالرحمن ببتسامه : تامرين الحين نروح جهت المطاعم .. وطلبي الي نفسك فيه 
سجى : والله كلنا جواعه وصلنا الرياض وعلطول على الفندق ونمنا بدوت غدى 
عبدالرحمن : أي والله 
عند المطاعم .. على الطاوله اجلسو حمد وعبدالرحمن وسجى وعليا .. الجو لحد الان منسجم بينهم بس في 
حواجز يعني ما في طابع المزح والضحك .. والرسميات والمواضيع الساجنه هي محتله السياده 
حمد هو يطالع المطاعم ويتنفس بعمق : موت انا ما اقدر بروح اطلب لي .. (ويلفت على عمته عليا ببتسامه ).. علوي وش بتطلبين 
الكل استغرب من اختفاء كلمت العمه عليا .. ناظر عبدالرحمن حمد بنظرات كانه يقول وش المصيبه الي 
قلتها .. حمد فهم الرساله الي تلقاها من نظرات عبدالرحمن لكنه التفت يراغب ردت فعل عليا 
عليا اكتفت ببتسامه خفيفه وطبعا محد لاحظها لانها من تحت البرقع : حمد اطلب لي معك بروستد ربيان 
ارتاح عبدالرحمن لما تكلمت عمته عليا لانه كان خايف انها تتضايق وهو ما صدق نفسه لما بدت 
تتجواب معهم 
سجى : بوحميد حتى انا اطلب لي زي عمتي عليا 
حمد وهو قايم من الكرسي : طيب وانت يا عبدالرحمن اطلب لك ولا بتطلب لحالك 
عبدالرحمن وهو قايم : لا انا راح اطلب لحالي 
ظلت عيون سجى وعليا تراغب حمد وعبدالرحمن وهم يمشون جنب بعض ويسالفون 
عليا : سجى .. حمد كم عمره الحين 
سجى : 16 وبعد شهرين راح يدخل 17 سنه .. ( سجى خافت ان سؤالها هذا متعلق بعلوي الي قبل شوي 
طلعت من حمد يمكن ضايقتها فحبت تبرركملت ) .. عمه لا تخذين بخاطرك عليه تدرين مراهق واحيانا يقول 
كلام ما يحسب له حساب 
عليا ماردت على سجى لكنها في داخلها مبسوطه من علوي الي نادها فيها حمد 
سجى كان ودها تفتح حديث مع عمتها عليا لكنها منحرجه وخاصه ان علاقتها فيها سطحيه ما تدري وش 
الاهتمامات الي تشد عمتها علشان تفتح حديث من هذا المنطلق .. فحبت تتكلم عن اجواء الرياض 
سجى : تصدقين الشرقيه ابرد من الرياض 
عليا : أي صحيح لا تنسين ان الرياض تقع في قلب الجزيره بعيده عن الساحل شيء طبيعي يقلب عليها 
المناخ الصحراوي 
سجى : كيف الدراسه معك .. (ما انتظرت جواب وكملت ).. ما ادري متى يبتدي تسجيل الجامعات 
عليا بلا مبالاه : ما كانهم طولو حمد وعبدالرحمن 
سجى حست انها مهمشه ما عندها سالفه فضلت تسكت ازين لها : تدرين زحمه 


بعد ما طلبو من المطعم قالو لهم الطلب يجهز بعد نص ساعه تقريبا لان زحمه ..
فضلو يتمشون شوي ..
عبدالرحمن : حمد تصدق ان اليوم لما كنا في الفندق رحت اضرب على سجى وعمتي عليا باب غرفتهم 
اتسعجلهم علشان بنطلع .. دخلت الغرفه تفاجات لما شفت عمتي عليا رافعه شعرها ولابسه بنطلون 
جينز .. دائما اشوفها بملابس والوان تبينها اكبر من سنها 
حمد : أي صحيح حتى انا ملاحظ عليها كثير ودائما تلبس تنانير وبلايز اكمام طويله .. تدري ليه ؟
عبدالرحمن بهتمام : ليه 
حمد : انا مره لما كانت رايح بيت اهلي مع عمي وافي دخلت عليها الغرفه وكانت هي توها صاحيه من النوم 
بعد ما ضربت عليها الباب وما لقيت جواب كنت ابي اقول لها ان عمي وافي يبقاها تحت .. المهم ان هي 
كانت لابسه بلوزه ثلاثة ارباع يعني نص كم تفاجات لما شفت اثار حرق وتشوات في يدها من فوق 
طبعا هي لما لاحظت اني شفته على طول البست جاكيت وانزلت معي تحت 
عبدالرحمن بحزن : والله .. مسكينه عمتي عليا والله ما تستاهل كل الي صار لها 
حمد : أي والله .. عبدالرحمن شف البنات الي يمشون صواريخ .. خلينا نروح نرقهم 
عبدالرحمن : ههههههههه شكلك بدخلنا مره ثانيه مركز الشرطه .. خلك منهم وبعدين انت طول ما احنا نمشي وانت عيونك على البنات الي يتمشون .. يا اخي خلك ثقيل لا تناظر 
حمد : صدقني لا ارادي .. ما اقدر ما اناظر 
قرب من جهتهم شاب طويل وجسمه شوي مليان ابيض البشره له سكسوكه ثقيله ومرسومه بطريقه حلوه 
كان لابس شماخ ابيض ورحت عطره سابقته 
عبدالرحمن وهو يناظر في ملامح الشخص ولما عرفه فتح عيونه على الاخر متفاجاء ومومصدق 
الشاب ببتسامه : السلام عليكم 
حمد وعبدالرحمن ما ردو السلام مو مصدقين الي يشوفونه قدامهم 
الشاب ببتسامه : وش فيكم تناظروني كذا كانكم شايفين مخلوق غريب 
عبدالرحمن ويحاول يكون طبيعي : هلاا هلاا غازي 
غازي : هلاا فيك هااا منورينا اليوم في الرياض 
عبدالرحمن وهو يناظر حمد : الله يسلمك 
حمد فهم عبدالرحمن من نظراته وعلى طول استأذن ومشى بسرعه 
عبدالرحمن ويحاول يكون طبيعي : احم احم 
غازي : عبدالرحمن وش علامك ..
عبدالرحمن بتوتر وهو يتلفت حوله : ما فيني شيء .. ما علينا انت شخبارك 
غازي بتنهيده : نحمد الله ونشكره 


عند الطاوله الي جالسه فيها عليا وسجى ..
جا حمد مسرع وبين عليه القلق : يالله مشينا 
سجى بستغراب : حمد وش فيك 
حمد : ما فيني شيء .. يالله قومو وش تستنون 
عليا : نستناك تجيب الاكل 
حمد مو عارف كيف يصرفها : طلبنا وقال الطلب بعد ساعه واكثر قلنا انا وعبدالرحمن بنطلع نتعشى بطعم برى 
عليا : كان قلتو لنا من البدايه بدل ما تصبرونا .. فاتحين بطونا على الفاضي 
حمد ويمسك عليا من يداها : يالله علوي .. مختار لك احلى مطعم بالرياض بس انتي بسرعه قومي قبل 
لا يجون قصدي ان عبدالرحمن ينتظرنا عند السياره ما نبي نتأخر عليه يالله عجلو 
سجى وهي تقوم : يالله .. 

كيف راح يكون القاء بين طلال ودلال هذي المره ؟
وكيف راح تسير الامور في طلعت السوق وخاصه بوجود اقطاب المغناطيس المتنافره ميلاف ودلال ؟ 
من هذا الشخص الي اسمه غازي وش قصته وليه حمد وعبدالرحمن ارتبكو لما شافوه ؟
وش ردت فعل تركي من السالفه الي سمعها من ام مشاري ؟ 


الفصـــــل الثاني عشـــــر ..

الجـــــــزء الثانـــي 



حمد ويمسك عليا من يداها : يالله علوي .. مختار لك احلى مطعم بالرياض بس انتي بسرعه قومي قبل 
لا يجون قصدي ان عبدالرحمن ينتظرنا عند السياره ما نبي نتأخر عليه يالله عجلو 
سجى وهي تقوم : يالله ..
حمد وهو ما سك عليا من يدها : يالله عمه بسرعه .. ما نبي نتأخر على عبدالرحمن 
سجى وحاسه ان في شيء وتصرفات حمد مو طبيعيه وكانه يحاول يجنب وقوع كارثه او يداري شيء صار 
تحاول سجى تسرع بخطواتها علشان تلحق عليهم .. وتتفادى انها تصتدم او تحتك في احد 
عليا وتحاول تفك يدها الي ما سكها حمد .. : حمد علامك مستعجل وكان احد لا حقك 
حمد حاول يخفف سرعة خطواته علشان يمشي في صف عليا وسجى الي يمشون ببطأ : لا بس قلت نسرع علشان نوصل السياره بسرعه وبعدين تدين زحمة الشوارع و على ما نوصل مطعم ونطلب اكل ووو
وبعدين انتو تقولون جايعين خلاص اجل حاولو تسرعون في مشيكم وانسو شوي مشيت الانوثه والرقه 
عليا ببتسامه وتحاول توسع خطواتها علشان يوصلون بسرعه عند البوابه : طيب 

غازي كان في هذي اللحظه متجه الى الباب علشان يطلع يمشي بخطوات بطيأه وفكره شارد وعينه معلقه على باب الخروج ..( ما كنت متوقع يوم اني بلتقي باحد من طرف عليا في الرياض .. عبدالرحمن حمد تركي وافي كان اخر لقاء بينا من ست شهور يوم سلمتهم ورقة .. ( حس بضيقه في صدره لما تذكر ) .. وبعدها ما عدت 
كلمتهم او سألت عنهم وخاصه عن عليا ياترى وينك يا عليا وش مسويه بدنيتك .. والله الدنيا دوراه .. وش فيه 
عبدالرحمن كانه مو مستلطفني ما الومه يعني وش كنت متوقع منه يا خذني بالاحضان ويقولي خصرنا غالي 
وواحد شهم وقد كملته مثلك .. هههههههه شر البليه ما يضحك .. من المفروض اني ما رحت سلمت عليهم بس والله فرحت يوم شفتهم .. صحيح ان ما لي وجه اكلمهم بس والله فرحت لما شفتهم )
ببتسامه كانت عيون غازي على الباب او بالاخص على الناس الي يدخلون ويخرجون من خلاله .. لما لمح 
حمد ومعه عليا وسجى .. ركز النظر عليهم .. وبعدين وسعت عيونه على الاخر واختفت الابتسامه .. وقف مكانه ما كأن .. ما قادر يستوعب الي التقطته عينه .. ما كأن .. (( محاوله لتكذيب ما راته عيونه )) .. ما كأن 
محاولت ترجمه .. ما كأن هذي عليا أي والله عليا .. تصديق الرايه .. بحركه سريعه من يده مسك اطراف 
شماخه ورماهم فوق بعض ( حركة شريبوه ) رفع ثوبه ومشى بخطوات سريعه وثابته بتجاه الباب الي اطلعو 
منه عليا وحمد وسجى مسرعين .. وهو حاول يزيد السرعه لما تخطا الباب وطلع لشارع .. علشان يجاري 
سرعتهم اخذت عينه تتنقل يمين وشمال .. وبين الناس .. كانت خيبة الامل ستحل عليه في هذه اللحظه لكنها 
سرعان ما تبدلت عندما راها برفقت حمد يحاولون ان يخطفو الشارع لكنهم توقفو على الرصيف ينتظرون اشاره ليعبرو ..
زاد غازي من سرعته وهو ينادي بصوت مرتفع .. عليا يا عليا .. متناسي الناس الي حوله 
حست عليان ان في احد يناديها من بعيد .. لكنها ما حبت تلتفت .. وبعدين هذي اكيد تخيلات 
ولكن الصوت كلما ويكون قريب منها ومن خلفها .. وونبرت الصوت مو غريبه عليها 
حست بيد تمسكها من ذراعها .. ما بدر من عليا أي ردت فعل من هذي الحركه لكنها التفتت لما اسمعت الشخص الي خلفها يناديها بسمها 
التفت حمد بعصبيه وسجى بهدوء لما سمعو غازي ينادي عليا 
غازي وما زال ما سك عليا من يدها : عليا .. عليا .. ( حط يعنيه بعينها يحاول يقرا ردت فعلها من عينها او يقر ا افكارها .. بس تفاجا لما شاف دموعها بدت تنزل )
غازي وما زال ما سك يدها وهو خايف : عليا 
حمد ما قدر يمسك اعصابه من الفلم الهندي الي يصير قدامه وقدام الناس في مكان عام طلعت الشراره من 
عيونه وصار وجهه جمر مسك يد غازي بقوه وخرها عن عليا ومسك عليا من يدها وزاحها شوي بحيث تكون خلفه وهو قدامها علشان ما يشوفها غازي ويصير هو قباله 
حمد ويرفع صوته وهو عاقد حواجبه بعصبيه : انت وشلون تجي وتمسك يد عمتي .. باي صفه تمسك يدها وتنادي اسمها .. يماما اصحى من اوهامك الحين انت ولا شيء ولا لك حكم عليها يا ولد الكلب 
غازي بعصبيه : اقول حمد احترم نفسك .. واحفظ السانك .. واحترم الي اكبر منك 
حمد بستهزاء : يعني واذا ما حترمت نفسي وش راح تسوي .. ( وكمل بستهزاء ) .. يا ولد الكلب 
غازي بسرعه رفع يده وطبع كف قوي على خد حمد رد فعل سريعه وقويه ما كان متوقعها حمد 
حمد عصب وطلعت النار من خشمه وعض على شفايفه بعصبيه .. حمد هو رافع يده ويهدد بسبابه 
حمد بعصبيه وبصوت عالي ..: هذي الي ناقصني دجاجة امه يرفع يده علي اقول رح رح عند امك 
غازي بعصبيه : اقول لا تجيب طاري امي على السانك .. لاوريك شيء ما شفته 
حمد بعصبيه واستهزاء وكان حلت له السالفه : يعني وش راح تسوي .. بتجيب لي امك .. تخوفني فيها 
غازي فقد اعصابه وصل حده .. رفع يده وضرب حمد كفين واحد على خده اليمين وبسرعه الثاني جا بعده على خده اليسار 
حمد جات هذي المره ردت فعله انتقاميه بالمثل بحركه سريعه رفع اكمامه ورفع ثوبه وربطه على خصره 
وركل غازي في بطنه ركله قويه .. لدرجه ان غازي مسك بطنه من الالم وطاح شماخه حمد استغل هذا الوضع 
ونحناء غازي وضربه بكوعه على ظهره ضربه قويه على العامود الفقري ( حمد كان داخل معهد كرتيل يوم 
هو في متوسط لكنه طلع وما كمل لما حس ان هو مو بحاجه لهذي الحركات الدفاعيه .. لكن الحين جات علي باله فبحب يطبقها ) 
حمد هو يضرب غازي : والله لوريك منو حمد ولد بو تركي 
اشتد الضرب بين حمد وغازي مره حمد في حاله هجوم ومره غازي في حالة هجوم .. تجموع الناس حولهم 
لكن ما في احد منهم حاول يدخل بينهم ويفككهم وكانهم مبسوطين بالمضاربه .. حمد وغازي نسو السبب الي تضاربو علشانه وصار الانتقام وتحطيم الاخر الهدف الاساسي 
كانت عليا .. تناظر المضاربه بذهول وعدم تصديق وعينها غرقانه بالدموع .. مو قادره تتحرك او تقول شيء 
ما هي قادره تطلع صوتها ولا هي قادره تحرك صبعها تحس بتشنج في اطرافها وغشاوه على عيونها كلما 
ويزيد السواد ويختفون الاشخاص الي حولها .. تحس ان في جمرتين يشتعلون في وسط عينها ودها تصرخ وتقول كفايه .. حاولت تنطق بسم غازي لكنها ما 
قدرت .. تحاول قد ما تقدر تضل ثابته مكانه وتجمع قوتها في قدمها .. تحس ان الدنيا تدور فيها تدور تدور 
بقوه ما هي قادره .. تتحمل تلاشت الرايه واصبحت كلها سوداء ورماديه .. ضاقت الدنيا عليها وكتمت على 
انفاسها .. اصبح الهواء يطلع بس ما يدخل .. حست بحراره فضيعه في وجها وبدت قطرات العرق تتبلل جبهتها .. اختفت اصوات الناس من حولها ..
كانت سجى واقفه قريب من عليا وعينها معلقه على حمد وغازي ودها تصرخ وتقول لهم كفايه خلاص ما عدنا نتحمل لكنها 
ما اقدرت بسبب تجمهر الناس حولهم .. مو عارفه كيف تتصرف .. في لحظه تذكرت عمتها عليا ولتفتت على 
طول جهت اليمين حيث تقف عليا .. راقبت عينها الي غرقانه بالدموع .. لكن لما شافت جفنها بد بقفل خافت 
لحظات وتهاو جسد عليا وسقط على الارض جسد خاوي .. متحجر الاطراف .. فاقد الوعي .. ذابل الاحساس بقايا الم .. ضعيفا منكسر .. لا حوله ولا قوه ..
سجى .. حاوله تسندها لاكنها تاخرت ثواني وكانت استجابتها بطيئه .. جلست سجى على ركبتيها ورفعت راس 
عليا .. مو عارف وش تسوي .. على الرغم من هذا الازدحام الى انها تحس انها لحالها .. وما معها احد 
يساعدها .. بكت بصوت مرتفع .. وصرخت ببكاء هستري .. عمتي عليا عمتي عليا .. حمد خلاص كفايه 
خلاص تعال شوف عمتي عليا وش صار فيها .. ياناس تكفون ساعدوني .. تكفون ساعدوني واخنقتها العبره 
جا صوت من الخلف 
المراءه بهدوء : ارفعي برقعها خليها تتنفس 
سجى ما راقت لها الفكره سجى وهي تبكي : لا ما اقدر اشيل برقعها .. ما تشوفين الناس حولنا كيف 
المراءه : طيب ارفعيه شوي لا تشيلينه كله .. خل البنت تتنفس .. البرقع يحبس الهو عنها 
سجى بستسلام ارفعت شوي من برقع عليا : طيب ... ورجعت تبكي من جديد 

من جها اخرى كان عبدالرحمن يتمشى بيدخل البرج يناديهم لانهم طولو عليه ودق على جوال حمد اكثر من 
مره مارد عليه ودق على جوال سجى هم ما ردت وفي الاخير دق على جوال عمته عليا وهي بعد ما ردت قال 
افضل شيء اني ادخل اشوفهم يمكن مع زحمة الناس والفوضا ما يسمعون جوالاتهم .. ويمكن بعد مندمجين 
مع الاكل ولا طعيني انا بره استناهم .. مع اني موصي حمد ان نطلع ونتفادى غازي .. المصيبه لو شافته عمتي عليا 
شاف تجمع كبير من الناس عند الباب .. وعلى طول جات على باله ان اكيد هوشه .. اتجه جهت هذا التجمع 
لقافه وحب استطلاع ليس اكثر لما قرب من الناس حاول يدخل بينهم علشان يشوف اشكال الي متخانقين وكيف 
هو حالهم .. ( مع انه استغرب ظن ان اهل الرياض ارقى من ان يتخانقون في مكان عام ومزدحم )
لما شاف حمد وغازي يتضاربون دخل بسرعه بينهم ومسك حمد من يده ودفه بقوه بعيد شوي عن غازي الي 
كان طريح الارض لا حوله ولا قوه قرب من غازي وحاول يساعده علشان يوقف ولكن غازي رفض مساعدت 
عبدالرحمن وفي نفس اللحظه جا نادر خوي غازي .. وبسرعه ساعد غازي على الوقفه مسك غازي يد خويه 
نادر بقوه علشان يقوم .. وبيده الثانيه كان يتحسس وجهه والدم الي سال من جبينه 
لما رفع عينه وشاف تجمهر الناس من حوله تفاجا .. ناظر جهت حمد الي كان عبدالرحمن ما سكه ويهديه وشكله للحين في عضلاته جرعات لكمات .. وضربات اثرها انطبع على جسد غازي ..
حس غازي بالم فضيه لما حاول يحرك رجله اليمنه .. فجمع بقايا قوته في قدمه اليسرى وحاول يسند ثقل جسده عليها .. توه بيتحرك لكنه توقف لما سمع صوت الشرطه 
من جها اخرى كان عبدالرحمن معصب على الاخر من تصرف حمد و وده يضربه زياده على هذا الضرب الي جاه من غازي .. لكن حاول في البدايه يهديه لانه ما زال في نوبات جنونه 
حمد بعصبيه وهو يحاول يزيح عبدالرحمن من طريقه : اقولك خلني اكسر له عظامه علشان يعرف من هو انا 
عبدالرحمن بعصبيه وهو يحاول يمسك حمد : انت تفكر ان المرجله بهذي الطريقه يا ولد بوتركي 
حمد بعصبيه : اجل المرجله اخليه يلمس عمتي ويناديها بسمها عيني عينك وكاني جدار قدامه 
عبدالرحمن صحيح انه ما عرف وش الي صار بس مهما يكون الي حصل ما توصل المواصيل لدرجه ضرب وخناق : اقول هذي الشرطه جت ورينا مراجلك يا بوحميد بالمركز 
تذكر عبدالرحمن عمته عليا .. لما استوعب كلام حمد يعني عمتي عليا شافت غازي .. وش ذي المصيبه 
على طول حرك جهت الي فيها تجمع خفيف من النسوان .. حس ان اكيد عمته صار لها شيء حاول يسرع بخطواته .. لما وصل استأذن من الحريم علشان يتنحون شوي بعيد وخلونه يشوف عمته عليا 
عبدالرحمن بخوف : سجى عمتي عليا وش فيها 
سجى وهي تبكي وزادت بكى لما شافت اخوها عبدالرحمن لانها اجهدت وهي تحاول تبقى قويه : عبدالرحمن .. عبدالرحمن مدري وش فيها عمتي عليا اغمى عليها .. 
عبدالرحمن بخوف : خلينا نوديها المستشفى بسرعه .. رايح اجيب السياره واقربها من هنا 
سجى وهي تحاول تمنع عبدالرحمن من الذهاب لان ما تبي يخليها لحالها : لا عبدالرحمن استنى وحده من الموجودين دقت على الاسعاف والحين هو بيجي 
عبدالرحمن بنفاذ صبر : وش يصبرنا لمن يجون نجلس نحط يدنا على خدنا ونشوف عمتي مغمى عليها قدامنها .. بروح اجيب السياره بسرعه 
توه بيتحرك عبدالرحمن لكنه توقف لما سمع صوت سياره الاسعاف .. 
جات الاسعاف وشالت عليا .. 
عبدالرحمن ويامر سجى : سجى انتي روحي معهم المستشفى وانا راح الحقكم بس بشوف حمد .. ولما 
توصلون طمنيني اوكي 
سجى ما كان لها خيار اخر اكيد راح تروح في هذي الحظه رن جوال سجى .. لما شافت الرقم ردت بدون تردد
سجى بنفعال وبكى وصوت بخنوق : عمي وافي .. عمي وافي الحق علينا .. عمتي عليا ( وبكت ) 
وافي بنفعال وخوف وتفاجأ من صوت سجى : سجى وش فيك .. وش فيها اختي عليا وش حصل لها قول لي 
سجى وصوتها مخنوق : عمتي عليا اغمى عليها 
.

.

.
فـــــي مكان ثاني .. وتحديدا فــي الدمام 
امام مدخل بيت بوضاري للفله كانت واقفه سيارة طلال .. بنتظار انفال .. لم تطل الوقوف لان انفال اول ما دق 
عليها عمها طلال على طول اطلعت .. طبعا لما شافت ميلاف قدام اركبت بالخلف وهذا الشي ما ازعجها لانها 
اولا تبي تجلس مع صديقاتها بالخلف .. علشان تصير جنبهم وثانيا .. الامر طبيعي لان عمي طلال مر على ميلاف قبل يعني لازم تركب قدام .. 
انفال فتحت الباب الخلفي وجلست .. انفال وهي تسكر الباب : السلام عليكم 
طلال : وعليكم السلام .. ( انبسط لان انفال محافظه على مواعيدها وما تتأخر )
انفال : هلاااا عمي طلال شخبارك .. وكيف العمل اليوم ..
طلال ببتسامه : والله الحمدلله .. انت شخبارك 
انفال : بخير .. ( كملت وهي توجه كلامها لميلاف ) .. شخبارك ميلاف عساكي بخير 
انفال ما توقعت ان ميلاف راح ترد عليها .. لكنها حبت تسال من باب كسر الحواجز وعلشان ما تقابلها بالمثل 
ميلاف : حالي احسن من حالك 
طلال ( يا ريتك ما تكلمتي يا ميلاف ) بسرعه حاول يغير الجو قبل لا يتكهرب : انفال ما قلتي لي وين بيت صاحبتك الي بنمر عليها 
.

.

فــــي بلد غير هذي البلد وفي ارض غير هذي الاراضي .. 
كان شهاب يتمشى في الشوارع وبين الناس .. كان لابس برموده زيتي مع قميص ابيض وقبعه زيتيه 
يحس ان الحياه حلوه والناس في حركه مستمره بدون توقف .. مع انه تمنى ان الزمان يوقف عند هذي اللحظه 
صحيح انه تذكر ابوه وامه .. لكن ما حس بذاك الشوق الجارف لهم يمكن لان ما صار له فتره من بعد عنهم 
وفي الوقت الحالي ما يقدر يكلمهم .. رن جواله .. طبعا الشريحه المصريه الي امس مركبها بعد ما كسر 
الشريحه السعوديه .. و وزع الرقم المصري على ربعه المتواجدين في مصر فقط 
كان نغمته غنيت شيرين (( انت اخر واحد في الدنيا دي ممكن ابكي عليه )) 
شهاب : هلاااااا وغلااا
مساعد ويتكلم مصري : ده موبايل مدحت فوزي 
شهاب : هههههههههه لا موبايل مديحه والاجر على الله 
مساعد : ازيك 
شهاب : كويس .. اقول ما ني فاضي لك اخلص كل شوي داق علي ما صار حطيت رقم مصري 
مساعد : اجل انت ليه حاطه .. يعني مترجي من مصري ولا مصريه يدقون عليك ما في الى انا وكم واحد من 
الربع وبعدين خلنا ندق عليك .. يعني ما تبي تحس انك شخص مهم 
شهاب : اساسا انا شخص مهم بتصالاتكم وبدون اتصالاتكم .. بوجودكم وعدم وجودكم ما يقلل من اهميتي 
مساعد : اخلص عاد قام ينفخ روحه الولد علينا .. اقول بتجي معنا اليوم 
شهاب : وين ؟
مساعد : يبي لها واحد ثنين يعني وين .. خلصنا بتجي ولا ما راح تجي 
شهاب : انت تعرفني اني ما احب هذا النوع من الحفلات والسهرات ما ني رايح معكم روح لحالكم 
مساعد : انا ابيك تفهمني انت ليه جاي مصر .. لا تقولي جاي تتسوح وتشوف معالم البلاد 
شهاب : انت تدري انا ليه جاي 
مساعد : ايوه عارف .. بس دام انك طبيت ارض مصر .. تعال معنا بس هذي الليله وراح يعجبك الجو صدقني 
شهاب وراكب راسه : لا تحاول .. مساعد انا افكر اروح تونس والمغرب كم يوم ما ابي اقضي الشهر كله بمصر .. بتجي مع ولا .. في تونس في حفله لنانسي واليسا بروح احظرهم 
مساعد : لا ما ني رايح روح لحالك .. اقول سلم لي على نانسي واليسا وقولهم مساعد ما هو فاضي لكم 
شهاب : ههههههههههههه .. وصل لهم 
.

.
نرجع الى ارض الوطن .. وتحديدا في الشرقيه .. 
امام بيت دلال كانت سياره طلال واقفه .. طلال تفاجا لما شاف بيت دلال ما توقع ان انفال بنت اخوه صاحباتها 
من مستوى عالي .. مستوى بيتهم تقريبا بنفس مستوى بيت بو شهاب طبعا بيت بو ضاري اكبر.. جا على باله 
سؤال كيف تتعامل انفال مع دلال لا بمعنا اصح كيف تتعامل دلال مع انفال .. ما حب يفكر كثير بالاجابه لان ما 
تهمه كثير .. وبعدين فخامة البيت مو دائما دليل على تعجرف وغرور اصاحبه .. المال مو دائما يعني السياده 
يمكن دلال من النوع المتواضع والكريم .. قطع تفكيره صوت ميلاف الي جالسه تتأفف من اول ما درت ان صاحبات انفال بجون معهم .. 
ميلاف بضجر : هذي وش فيها تأخرت 
طلال ( اسمع من يتكلم ) : ما صر لنا دقيقه من وقفنا قدام بيتهم ما مداها تتاخر 
انفال : بدق عليها الحين استعجلها 
طلال : لا لا تدقين هذي هي جت 
طلال كان يناظر النافذه الي جنبه الي كانت جهت المدخل الرئيسي للفله .. طلعت دلال تتمشى بدلع وماسكه بيدها شنطه لونها اخضر بدرجه زاهيه مع صندل ناعم بكعب ضعيف بنفس لون الشنطه ونفس الدرجه لانهم طقم مع بعض .. كانت طالعه وتحاول تكون اسرع في خطواته علشان ما تتاخر عليهم لما قربت من السياره 
طاحت عينها بعين طلال الي ما وخر عينه من عليها من اول ما طلعت من باب الفله الى ان وصلت قريب من السياره 
طلال .. يالله هي والله هي ما خطر على بالي ان هي صديقت انفال صحيح اني شفتها في بيت بو ضاري بس 
استبعدت انها تكون صديقت انفال .. وربي نفس الطله اذا هي اقبلت .. تأسر العيون .. وتشتت الفكر 
ظل طلال يناظر فيها لكن تفاجا لما شافها وقفت ولفت 
دلال في هذي الحظه الي شافت فيها طلال .. لاشعوري لفت ورجعت ادخلت البيت بسرعه 
يعني كان ضروري نروح مع عم انفال كان كل وحده راحت بسواقها مو افضل .. والله مو حلو موقفي وانا 
معطتهم ظهري وراجعه وش راح يقولون عني بس انا ما اقدر اركب معه احسها صعبه مدري كيف .. في هذي 
الحظه تذكرت عم سجى وافي لما اركبت معه واكتشفت بعدين ان هو عم سجى نفس الشخص الي التقت فيه 
لكن كان عادي ما تغير شيء ما حست بالاحراج الي تحسه الحين او بمعنى اصح بالخجل 
فـــي السياره .. 
انفال وطلال وميلاف .. كانو مستغربين من حركة دلال .. يعني كيف توصل لحد السياره وبعدين فجاءه تلف 
وترجع البيت .. وطبعا ميلاف اول من علقت على هذي الحركه 
ميلاف بلا مباله : محنا فاضين لحركات استهبال صديقاتك 
انفال حست بالاحراج ما تدري وش تقول حتى هي نفسها استغربت من تصرف دلال يعني وصلت لحد باب 
السياره ورجعت : بدق عليها بشوف وش فيها 
ميلاف بنبرت امر : دقي عليها وخلصينا اذا ما تبي تروح معنا لا تعطلينا خلينا نمشي .. محنا فاضين لها 
انفال ما ردت عليها طلعت جوالها ودقت على دلال 
جاها صوت دلال بنبرت هدوء ونعمومه غير اعتياديه : هلااا انفال 
انفال بستغراب : هلااا دلولو .. دلال وش فيك رجعتي 
دلال ( وش اقول لها مو حلوه اقول لها مني برايحه معكم وش راح تقول عني ) : ممم .. نسيت بوكي ورجعت اجيبه .. يالله ثواني وطالعه 
انفال براحه : اهااااا طيب يالله نستناكي 
انفال لما غفلت من دلال حبت توضح تصرف دلال لعمها طلال وميلاف علشان ما يظنون تصرفها قلت ذووق 
او عدم اهتمام واحترام .. : تقول انها نست بوكها وراحت تجيبه ثواني وبتطلع 
ميلاف ردت على طول : ياريتها ناسيه عمرها ازين لنا 
طلال حس ان دلال ما تبي تركب معه .. وما حس انها حلو لما ناظرها وهي طالعه من البيت لو بين لها اني ما عرفتها او ما انتبهت لها افضل 
جا صوت انفال من الخلف : هذا هي جت 
طلال منع نفسه ان يلف ويناظرها .. المهم انها جت 
دلال وهي طالعه عينها على الباب الخلفي ما تبي تطالع لا يمين ولا يسار تخاف تطيح عينها بعينه مره ثانيه 
افتحت باب السياره واركب ..
دلال : السلام عيكم 
انفال بفرح : وعليكم السلام 
اما طلال رد السلام بصوت واطي .. يكاد ينسمع 
انفال ببتسامه : كيفك دلال ان شألله طيبه 
دلال : الحمد لله .. ( ردت وهي تناظر من جالس في المقعد الامامي جنب طلال واستغرب ليه انفال ما جلست قدام )
انفال : دلال دقي على هيام خليها تجهز نفسها الحين بنمرها 
ميلاف وتدخل عرض : بعد بنمر على مصيبه ثانيه .. الله يعينا 
دلال لما اسمعت الصوت انقهرت ( هذا وش جيبها معنا ام المصايب ) ردت بصوت حاد : والله المصبيه تهون عن مجمع مصايب 
انفال تفاجات لما اسمعت رد دلال .. ما اعتقدت ان دلال بترد عليها صحيح هي تعرف ان بينهم تنافر بس ما توقعت انها بترد عليها دلال على او تعليق تقوله 
.

.

فـــي سيارة تركي الي كانت متجه الى بيت بوتركي ..
بعد جهدا جهيد في اقناع ام مشاري ان ناديه تروح مع تركي يومين بيتهم وبعدين ترجع .. وافقت ام مشاري 
لكن شكل اجواء السياره مو اجواء تحمل شحنات فرح .. كان الصمت مخيم بقوه على الاجواء من لحظت
ما تحركة السياره من امام بيت بو مشاري الى هذي اللحظه الي قررت فيها ناديه تكسر الصمت 
هي عارفه ان نفس الموضوع ونفس الافكار الي تدور في بالها هي نفسها محتله تفكير تركي فحبت ان 
يكون التفكير بصوت مسموع .. ناظرت في البدايه المقعد الخلفي شافت رشا تحاول تقوام النوم واذا جفنها 
بيتسكر تفتحه بسرعه .. ابتسمت لما شافتها وناظرت تركي وراقبت ملامحه قبل لا تتكلم .. هي في شيء يعجبها بتركي مدري تحسه مميز ان لما يفكر دائما تكون ملامحه هاديه مهما كانت نوعيت الافكار المزدحمه في راسه تظل ملامحه تحمل الطابع الهادي البعيد عن الانفعال .. لذا لما تناظره وهو سرحان يفكر تحس بحيره لان ملامحه ما تعكس وش الي يدور في باله ..
حاولت ناديه ان يكون صوتها اشبه بالهمس علشان ما تلخبط افكاره : تركي 
بطبعا لا جواب بس مبين من ملامحه ان سمعها كملت : وش رايك في الكلام الي قالته امي اليوم 
تركي بحركه سريعه تغط على المسجل وشغله .. اعرفت ناديه ان هو مومستعد يتناقش معها في هذا الموضوع 
احترمت رقبت .. وبحركه سريعه من يدها سكرت المسجل وناظرت تركي 
ناديه ببتسامه : تركي ما ودي ارجع البيت .. خلنا نروح أي سوبر ماكت نتمشى ونتسوق 
تركي ابتسم بمعنا الموافقه : طيب .. لان حتى انا ما ودي نرجع البيت 
.


.
فـــــي سيارة طلال الي توها متحركه من امام المشغل .. لما ركبت هيام بسرعه 
هيام ما كان في بالها ان عم انفال بهذي الوسامه مع انها ما شافته عدل بس من نظرتها له لما طلعت بسرعه 
من المشغل احكمت عليه انه وسيم .. وحتى سيارته كشخه .. ابتسمت ( يعني وش كنت اظن اعيال عز اكيد 
كشخه المهم ان تعدي هذي اليله على خير لاني خايفه .. خايفه من خالي ان يراقبني وانا طالعه من المشغل )
حاولت هيام تتناسى خوفها .. فحبت تتكلم على دلال 
هيام تقرب من دلال وتهمس لها وتحاول ان صوتها ما يكون عالي : دلول أي سوق بنروح 
دلال بهمس : تصدقين مدري استحي اسأل 
هيام بهمس : اسألي انفال بصوت واطي .. ويفضل ما نروح مجمع ولا سوق بعيد تدرين اني ما اقدر اتأخر 
دلال بهمس : طيب الحين بسألها 
دلال التفتت على انفال وقربت منها وهمست لها بصوت واطي : انفال أي سوق راح نروح 
انفال انحرجت من سؤال دلال لان هي ما تدري اولا ثانيا هي ما عندها خبره كافيه عن الاسواق هي حدها 
السوق الي خنب حارتهم بصوت واطي : والله مدري خليني اسأل عمي طلال واشوف 
انفال بصوت عالي : عمي طلال أي سوق بنروح 
جا صوت طلال من الامام بهدوء : والله مدري براحتكم انتو أي سوق ودكم تروحونه بوديكم 
دلال ابتسمت لما سمعت صوت طلال تحسه في نبره راقيه 
ميلاف بصوت امر : ابي اروح مجمع الظهران 
طلال .. انتظر يسمع صوت من الي جالسين بالخلف ما جاه صوت بالموافقه ولا الرفض بحب بسأل انفال
طلال : انفال وش رايك تبون تروحون مجمع الظهران ولا مجمع ثاني 
دلال وهيام استغربو من طلال وخاصه من طلب الاستشاره من انفال هذا يعني ان العلاقه حلوه بينهم وان انفال 
رايها ياخذ بعين الاعتبار 
انفال تسأل دلال بصوت عالي وهذا الي احرج دلال : ها وش رايك يا دلال نروح مجمع الظهران 
دلال ما حبت تعارض لان مجمع الظهران بنسبه لها مجمع ممتع لتسوق : طيب 
انفال وتكلم عمها : خلاص بنروح مجمع الظهران 
ميلاف انقهرت من عمها لما استشار انفال ومن هي علشان يستشيرها وانبطت اكثر لما سمعت انفال تستشير دلال .. يعني مسوي فيها مهمه .. لكنها ما حبت تعلق لما اتفقو كلهم ان يروحون مجمع الظهران 
هيام الوحيده الي قاعده على اعصابها من درت ان بروحون مجمع الظهران لانه بعيد ونسبه كبيره انها تتاخر 
في الرجعه لان الوقت كله بروح على الروحه والرجعه وما بصير لها وقت تتسوق وبعدين انحرجت تعارض يالله بنتأخر الي يصير يصير .. ما بيدي شيء الحين 
انفال كانت تناظر النافذه الي جنبها وتفكر في هذا المشوار الي رايحينه هي اول مره تتسوق في مكان بعيد عن 
حارتهم .. ما عندها فكره عن المديلات والالوان واالاسعار .. الاسعار لاول مره ما تشيل همها لان ابوها قبل 
لا تطلع عطاها اربع الاف وبالموت رضت تاخذهم تحس ان اربع الاف مبلغ كبير ما تقدر تشيله معها وكان 
بعد وده يعطيها اكثير يقول ان اربع الاف ما تكفي شيء لكنها عارض وقالت له هذا المبلغ يكفيها وزياده 
ومن يوم ما حطت المبلغ في بوكها وهي ماسكه شنطتها بقوه وكل شوي تفتح البوك تطل عليهم تتاكد اذا 
موجودين ولا لا تحس بالخوف والحرص الشديد وخاصه ان بين يدها هذا المبلغ الضخم .. من جانب ثاني 
تحس شوي بالراحه لان دلال وهيام معها اكيد بساعدونها وبعدين هم يدرون اني اول مره اروح اتسوق في هذي الاماكن



.

.

فـــــي اجواء ثانيه .. وتحديدا في مدينة الرياض ..
فـي مركز الشرطه .. كان الجو متعكر بقوه بين الطرفين غازي رافع عليهم قضيت ضرب واعتداء وحمد وعبدالرحمن رافعين على غازي قضيت تحرش .. صار لهم 3 ساعات واكثر وهم على هذي الحال محد راضي 
يتنازل ولا حد راضي يتفاهم .. ولا حد محترم المكان الي هو قاعد فيه .. كل ربع ساعه تصير بينهم مشاحنه كلاميه توصل الى حد الاهانه بين الطرفين .. وما توقف الا على صوت ضابط الشرطه .. وتبتدي بينهم نظرات 
الحقد والتعالي .. مع ان الحال ما يسمح لهم يقومون يتضاربون الا ان ودهم .. غازي ملفوف راسه بشاش 
ورجله ملفوفه ..مو كسر بس مجرد رضوض .. في جروح وارمه في وجهه ويده .. اما حمد كان مكسور خشمه وارمه عينه اليسرى ومنكسر واحد من اصابع يده اليمنى .. وشويت الم في ركبته ورجله 
اما عبدالرحمن كان شايل هم حمد وهم غازي وما وده الامور توصل الى ما هي عليه وده يوصلون للتفاهم 
وكل واحد يروح بطريقه لكن كلما حاول يتكلم غازي يصد عنه وحمد يناظره بنظرات .. وعقله مشلول وده 
يروح المستشفى ويطمن على عمته عليا .. صحيح انه كل شوي يدق على سجى بس هذا ما يريحه .. 
ويرن جوال عبدالرحمن على طول طلعه لان يمكن سجى هي المتصله .. تخبره وش صار جديد 
على طول عبدالرحمن يرد بدون ما يشوف الاسم ..
عبدالرحمن : ها طمنيني 
جا صوت وافي بانفعال وهذا شيء فاجأ عبدالرحمن : اقول انت وين الحين 
عبدالرحمن استغرب من اتصال عمه وافي واستغرب اكثر من سؤاله وانفعاله : ...
وافي : عبدالرحمن .. انت تسمعني اقولك انت في أي مركز شرطه 
عبدالرحمن للحين مستغرب : عمي من الي قالك 
وافي : بعدين اقولك .. اخلص أي مركز 

نصف ساعه الا جا وافي .. المركز .. وهذا الشي فاجأ الجميع اول ما دخل كان شكله كانه جاي من الشرقيه 
جري رافع اكمام ثوبه وشعره منفوش لكن صاير شكله حلو 
وافي ظل فتره يناظر في اشكالهم مره يناظر في غازي ومره يناظر في حمد وعبدالرحمن .. ابتسم في بدايت 
الامر بعدين بدى صوت ضحكاته تعلى وافي : هههه ههههه ههههه 
حمد معصب : وش المضحك في اشكالنا علشان تضحك 
وافي ببتسامه : شر البليه ما يضحك .. ( التفت على غازي وبتسم له ورد له غازي الابتسامه ) 
وافي جلس جنبهم على الكرسي وبهدوء : خبروني بلي صار 
عبدالرحمن ناظر حمد وبعدين ناظر غازي وفهم من نظراتهم ان هم مو مستعدين يحكون الي صار قام عبدالرحمن وجلس جنب عمه وافي بصوت واطي قاله عن كل الي صار 
وافي ناظر حمد وبعدين ناظر غازي : يعني افهم ان كل واحد ما راح يتنازل 
محد منهم تكلم .. ناظر وافي في حمد وبنظره حاده وتكلم بنبرة امر : اقول حمد قم تنازل وخلنا نمشي 
حمد لف راسه الجها الثانيه بمعنى الرفض .. قام وافي وجلس جنب حمد وكلمه بهدوء ورضى 
ناظر وافي غازي ببتسامه .. غازي رد له الابتسامه 
غازي ( طول عمرك يا وافي عسل وقلبك اخضر وصافي ) : بتنازل علشان عيونك 
عبدالرحمن ( هم ونزاح ) : يالله سرينا .. ننهي الموضع ونمشي 
قامو كلهم وحمد ما زالت ملامحه متحجره 
غازي وهو يناظر في وافي : كيف حالك يا وافي 
وافي ببتسامه : ماشي حالي .. والله ياغازي ودي اسألك عن احوالك .. بس شكل حالك ما يسر ما سوى فيك سوا ولد اخوي .. الله يهديه .. 
قرب وافي من غازي وباسه في خده الايسر : السموحه .. 
غازي رد لوافي البوسه بوسه على خد وافي اليمين : والله اني سعيد الحظ صحيح اني انضربت من ولد اخوك .. بس شوفتك تطيبني .. حياك وافي عندنا بالبيت 
وافي ما حب يقوله ان هم الحين واقفين على نار يبون يمشون بسرعه علشان يروحون للمستشفى يطمنون 
على اخته عليا : لا والله عندنا كم شغله نبي نخلصها وحنا ما شين يالله نشوفك على خير .. ودير بالك على حالك 
غازي ببتسامه قرب من وافي وهمس له في اذنه : سلم على عليا 
وافي ما علق ومشى لحق عبدالرحمن وحمد الي اسبقوه وطلعو من المركز بعد ما خلصو الاجرائات 
.

.

. 
فـــي الشرقيه .. وتحديدا امام مجمع الظهران .. 
وقفت سيارة طلال امام البوابه ..
طلال : يالله هذا حنا وصلنا .. ( ويكمل ويوجه كلامه لانفال ) : انفال متى تبيني امركم 
ميلاف وانقهرت من عمها طلال اليوم ما ادري وش فيه زايده الاستشاراته لانفال معطيها اكبر من قدرها 
ميلاف : ليه عمي ماراح تنزل معنا 
طلال ويناظر في ميلاف بستغراب : ليه انزل معكم
ميلاف : يعني انزل اتسوق لحالي 
طلال : لحالك ! .. هذي انفال وصدقاتها موجودين تسوقي معهم .. وبعدين انا وش اسوي انزل معكم كلكم بنات 
ميلاف : انا ما احب اتسوق مع ناس قليلين ذووق 
دلال دخلت عرض ببرود : وحنا ما نقدر نمشي اكثر من ثلاثه بنات 
ابتسم طلال من كلام دلال .. لانه اكيد كلامها راح يقيض ميلاف 
ميلاف : عمي انزل معي .. ( وكملت بدلع وعمد قالت هذا الكلام ) وبعدين انت ما قلت لي اشتري الي نفسي فيه على حسابك 
طلال وتذكر : أي صحيح خلاص اعطيك فلوس وشتري الي نفسك فيه 
ميلاف بدلع : لا عمي اخاف ما يكفوني
طلال ( ليه هذي ناويه تشتري السوق كله ) ما حب يناقشها لانه عارف ان راسها يابس : طيب 
هيام كانت مو مرتاحه كل شوي تناظر ساعتها وتحسب الثواني قبل الدقايق في لحظه اندمت انها جت معهم مع 
انها مبسوطه بس شعور الخوف غلاب .. وتحس ان ما راح يكفي الوقت يتسوقون وتفكر برجعه حتى قبل لا 
يدخلون المجمع لما اسمعت ميلاف تدلع على عمها وهو بيدفع لها .. صعبت عليها حالها .. ناس عندهم عمام 
يدلعون عليهم .. وناس عندهم خوال الزله بمليون جلده .. والله الدنيا حظوظ وهنا حظنا ميت من زمان 
.

. 
فــــي الرياض .. وتحديدا في سيارت عبدالرحمن المتجه الى المستشفى ..
عبدالرحمن : عمي وافي انت ما قلت لي من الي خبرك 
وافي : الطير .. يعني من الي خبرني سجى 
عبدالرحمن : وسجى هذي الله يهداها كان لازم تخبرك 
وافي : ليه انت كنت ناوي تخبي علي يا الدب القطبي 
عبدالرحمن : لا مو قصدي كذا .. تعرف اني ما اقدر اخبي عنك شيء .. بس ما كنت ناوي اقولك الا لما نرجع 
وبعدين انت علمني متى دريت ومتى قررت تجي ومتى جيت ومين الي جابك 
وافي : دقيت على سجى لحظة الي اغمى على اختي عليا وكانت تبكي قالت لي كل الي صار معكم عاد انا ما 
تحملت وما قدرت اصبر يحترق قلبي على اختي رحت المطار وكانت في رحله لرياض بعد نصف ساعه وكانت 
ممتلأه.. عاد كلمت واحد من اخوياي الي يشتغلون هناك وقلت له تطلع لي حجز على هذي الرحله لو من تحت 
الارض قلت له مو مهم كرسي .. حتى لو اوقف عن باب الطياره .. او اتعلق بالجناح حقها المهم اني اجي من 
حسن حظي ان في ركاب ما جو وراح عليهم الحجز وركبت بدالهم .. لما وصلت الرياض دقيت على سجى 
وقالت لي انكم في مركز الشرطه .. قلت ما كو الا ادق على عبدالرحمن ويعلمني اجرت تكسي وجيتكم 
عبدالرحمن : والله انت يا عمي متهور انا لما شفتك جيت اخترعت .. شكلك كأنك جاي تركض 
وافي : والله اسويها .. عند وافي ما في شيء مستحيل 
عبدالرحمن ويوجه كلامه لحمد الي جالس في المقعد الخلفي وبين عليه العصبيه وما له خلق يتكلم ومن اول ما ركب السياره ما نطق بكلمه : حمد وش بلاك 
وافي وهو يناظر في حمد : وسع صدرك وانا عمك وليه متضايق 
عبدالرحمن : اكيد علشان غازي .. الا عمي بسألك ليه تعامل غازي بطيب بعد كل الي حصل 
وافي بعد لحظة شرود تكلم وعينه معلقه على الشارع قدامه : لاني احس بذنب 
عبدالرحمن بستغراب : ليه تحس بالذنب 
وافي بحزن : لاني ما خبرت غازي يوم جا خطب عليا الا بعد ما ملك وبعد شهر ومو انا بعد الي خبرته يوم سمع من الناس حب يتأكد وجا قالي وانا ما قدرت انكر .. ومن يومها وانا احس بذنب لاني ما علمته 
عبدالرحمن بهتمام : وانت ليه ما علمته 
وافي بحزن ومراره : مدري ليه انربط لساني وبعدين صعب الواحد يتكلم عن اخته قدام واحد يعتبر غريب 
ويقول انها مطلقه مرتين وفيها حاله نفسيه وعقيم ما تجيب عيال وفيها كذا وكذا وحصل لها و صار لها .. وانا 
كنت معتمد على اختي ام سامي وحريم اخواني يخبرون امه وامه تخبره لكنهم فضلو يسكتون لانهم كانو يبون 
يزوجونها .. وخاصه ان غازي من الرياض وما عنده اهل كثير من الشرقيه يعني ما يدري وما راح يدري الا بعد الزواج .. وبعدين عاد صار الي صار 
جا صوت حمد من الخلف بسؤال فتح جروح قديمه : ليه عمتي عليا ما تجيب عيال 
وافي وبدت عيونه تدمع لما سمع سؤال حمد .. لما لاحظ عبدالرحمن ملامح عمه الي يخيم عليها الحزن 
قال على طول : حمد لا تتكلم .. وبتنهيده كمل .. حسبي الله على من كان السبب 
وافي ونزلت دمعه من عينه ومسحها على طول بيده : لما شفت غازي في المركز اليوم تذكرت كل الي صار 
كان ومازال انسان طيب وانا ما زلت اكنه له الاحترام ذاته .. حتى لما درى وسمع من الناس صحيح انه جاي وعاتبني وزعل علي ولما فهمته 
وقلت له كل الي صار .. قال ان ما راح يتخلى عن عليا وان بحاول يطلعها من الي هي فيه .. بس اهله وما ادراك ما اهله حالو بينه وبينها 
عبدالرحمن بنتهيده : أي والله عمي لا تذكرني بالايام السوده يوم يجون عمامه وخواله وربعهم وسب ولعن 
وكل على ظهر اخوي تركي وابوي وعمي ما تم احد ما جا من اهله علشان هذا الزواج ما يتم الله لا يعودها 
ذيك الايام ما ذقنا فيها طعم النوم لا جوالات تسكت ولا تلفون البيت ولا جرس البيت يوقف عن الرن عم داخل 
وعم طالع هذا يقول لعبنا بعقله وهذا يسب ويلعن جدا جابنا وذاك يهدد وذاك يتوعد حتى بزارينهم كسرو 
سياراتنا الله ياخذهم .. ما خفو عنا الا لما تطلقو وكل واحد راح بطريقه .. وبعدين بدى كلام الناس الي الى يومك ما خلصنا منه 
وافي بتنهيده : والله يا خوفي الحين يشوفون ولدهم متعور ومتكسر تبدا حرب ثانيه 
جا صوت حمد من الخلف : الله لو يجون عمامه لوريك فيهم 
وافي ابتسم غصب عنه لما سمع حمد ( حنا ما قدرنا عليهم اصغر عيالنا بيقدر ) : خلاص اذا جو بنقول لهم تفاهمو مع حمد حنا ما لنا شغل 
حمد : والله لجمع ربعي كلهم ونطيح فيهم ضرب لمن نكسر عظامهم عظمه عظمه 
عبدالرحمن : مو كل شيء ينحل بالضرب .. عمي دق على سجى وتطمن على عمتي عليا ما فيني صبر وهذي الشوارع زحمه مدري متى راح نوصل 
.

.

فــــي الشرقيه .. وتحديدا في مجمع الظهران 
كانت ميلاف ماسكه طلال من يده ولا صقه فيه مثل المخطوبين وتتمشى معه .. كانت بهذي الحركه تبي تقهر 
دلال وهيام وانفال .. ومو بس هذا تبي تدلع قدام البنات الموجودين في المجمع انها تمشي مع واحد حلوو 
ووسيم .. هي عارفه ان كل البنات عينهم عليها هي وعمها طلال واكيد يقولون في خاطرهم حظها خطيبها او 
خويها او حبيبها يهبل قمـــر .. عاد هي تنبسط لما تشوف عين البنات كلها عليها ناظرت عمها طلال الي كان 
يمشي جنبها ( والله لو هو مو عمي كان حبيته وتزوجته ياحظ الي بتاخذك يا عمي جمال ووسامه وشخصيه وفلوس وش تبي اكثر من كذا ) 
كانت دلال وهيام وانفال يتمشون انفال عيونها تناظر في كل شي وكل شوي توقف تتامل واجهت محل اوالبدلات المعروضه او توقف تناظر اطفال يتمشون مع اهلهم ولابسين احسن البس 
هيام استغلت سرحان انفال ونشغالها بالتامل وقربت من دلال وكلمتها بصوت واطي : دلول شفتي عم انفال 
دلال بصوت واطي : أي شفته وش فيه 
هيام بصوت واطي : قولي وش ما فيه .. سبحان الله وش ذا الجمال الي عليه لا وهي مشيه هي كشخه هو شماخ هو ثوب هو عطر راشه هي نعال هي سياره هي شخصيه كله على بعضه جذاب 
دلال في داخلها ما انكرت هذا الشيء و لو ان هيام مبالغه كثير في كلامها بس هي ما تنكر جاذبيته وشخصيته 
حتى لما يخطو برجله خطوه لقدام يفرض نفسه على كل الي حوله ولا حظت هذا الشي اول ما دخلو المجمع 
كل البنات الي يمر جنبهم لازم يناظرونه .. بس غرورها ما سمح لها تعترف بهذا الشيء 
دلال وحبت تغير الموضوع : خلينا نتسوق من اول ما دخلنا المجمع ما وطت رجلنا داخل أي محل يالله تعالي 
ندخل هذا المحل الي قبالنا 
دلال وتلتفت على انفال الي من اول ما دخلو المجمع وهي على هذي الحال ما غير تتلفت يمين وشمال وتناظر
هذا وذاك : انفال عمري تعالي ندخل هذا المحل 
انفال : طيب 
ميلاف لما شافت دلال وهيام وانفال متجهين للمحل الي قبالهم حبت تمر جنبهم هي وعمها 
وقالت بصوت عالي علشان يسمعون وبدلع : عمي خلينا ندخل هذا المحل 
دلال لما شافت ميلاف ادخلت المحل الى كانت ناويه تدخله هي وصديقاتها انقهرت بس تعمدت ان هي تدخل وراهم هيام اتجهت لجهت البنطولونات تشوفهم اما دلال وانفال اتجهو لجهت البلايز 
انفال كانت تحس بضياع والحيره ما في شيء عاجبها او بمعنى اصح ما هي متعوده على هذي الالوان او الحركات .. فما حبت تعلق على أي شيء واكتفت بنظر بس 
دلال : انفال شوفي هذي البلوزه بتطلع حلوه عليك 
انفال : والله !.. بس ما كان لونها غريب شوي يعني انا مو متعوده على هذي الالوان 
دلال بستغراب : وش فيه اللون الاحمر مو حلوو .. وبعدين انتي تجهزين لزواجك يعني المفروض تكثيرن من 
هذي الالوان الاحمر الاسود الوردي الفوشي 
انفال خذت البلوزه وجلست تقلب فيها حبت تشوف سعرها .. لما قرت السعر انصدمت 198 لا مستحيل انا 
البس بلوزه بهذا السهر مجنونه .. والله حرام .. بسرعه رجعت البلوزه مكانها وقالت 
انفال : دلال خلينا نغير المحل 
دلال : طيب 
اتجهت دلال وانفال وهيام الى جهت الباب .. طلال استغل انشغال ميلاف بالبلايز 
طلال : انفال .. ما عجبك شيء من المحل 
انفال وهي تناظر عمها الي واقف على جنب : عجبني .. بس مدري قلت نبي نشوف محل ثاني 
طلال : انفال تعالي ابي اكلمك 
دلال وهيام افهمو ان هو يبي يكلمها على انفراد وما يبيهم يسمعون 
دلال وتوجه كلامها لانفال : هنا نستناكي برى المحل 
انفال وهي ماشيه من جنبهم : طيب 
لما قربت من عمها وقفت جنبه 
طلال ببنسامه : انفال محتاجه فلوس .. اذا محتاجه لا تستحين وانا عمك 
انفال ببتسامه من تحت برقعها : لا مشكور عمي قبل لا اطلع من البيت ابوي عطاني 
طلال ببتسامه : اذا محتاجه زود لا يردك الا لسانك .. ولا تبخلين على نفسك اشتري كل الي خاطرك فيه 
انفال ما حبت تقوله انها منصدمه من الاسعار يمكن هذا المحل الوحيد الغالي يمكن المحلات الثانيه ارخص 
ما تبي تحكم من اول محل تدخله : ان شألله .. يالله تبي شيء عمي بروح لصديقاتي يستنوني برى 
طلال : لا ما ابي الا سلامتك 
انفال اطلعت برى وشافت صدقاتها ينتظرونها راحت جنبهم 
انفال : يالله الحين ندخل أي محل 
دلال بلقافه : انفال وش كان يبي منك عمك طلال 
انفال ببتسامه : يقولي اذا محتاجه فلوس قول لي لا تستحين قلت له لا مشكور ابوي عطاني 
هيام انا اقول هذا العم نادر الوجود .. انا لو من انفال كان اخذ منه زيادة الخير خيرين 
هيام وهي تناظر الساعه : يالله تاخر الوقت ما نبي نطول .. لو طولت عرفو ان موتي واقع لا محال هذي المره 
انفال وتناظر الساعه : تو الناس ما صار لنا ساعه من وصلنا 
دلال وهي تستعجلهم : يالله خلينا ندخل هذا المحل .. وبعدين انا بدق على السواق يجي ياخذني انا وهيام 
انفال بزعل : ليه 
دلال وهي تدخل المحل : اول هيام ما تقدر تتاخر عن الساعه 11 ودام ان معنا الليفه المعفنه ميلاف عرفي 
ان بنتأخر .. وثانيا اخوي اليوم محظر لي مفاجاه على الساعه 12 ونص 
هيام بفضول : وش هي المفاجأه 
دلال : والله مدري اذا عرفت راح ادق عليك 
انفال : دلول ما كلمتي سجى .. وتطمنتي عليها 
دلال : لا والله من كلمتها قبل لا تسافر بيوم ما كلمتها .. اكيد الحين تحصلينها مبسوطه على الاخر وما هي فاضيه لنا .. وانا بصراحه استحي ادق عليها اخاف اخرب عليهم الجو والفرح 
.

.

فـــــــي الرياض .. وتحديدا في المستشفى ..
في احد غرف المستشفى .. كان يرسم الحزن والالم شعاراته القاتله على جدران الغرفه واثاثها ويعزف سنفونيته التي تقتل ببطأ ..
كان جسد عليا ممدد على السرير باطرافا بارده مبلل بقطرات العرق التي تنزل من فورت راسها حتى رقبتها 
ارتسمى السواد تحت عينيها وجفت شفتها من كثر الصراخ والالم .. لم تهد الى بمنذو قليل 
كان على يمين السرير كرسي حمل انسانه من كثر دموعها اصبحت تجاري عليا .. ليس لدموعها نهايه من 
لحظت ما اغمى على عليا .. وهي تشعر بالوحده .. لم يضعها القدر يوما بمثل هذي المواقف الصعبه التي 
تحتاج الى جهد كبير لتحافظ على ما تبقى من قوتها .. تحسب الدقائق التي تعيشها كانها ساعات .. تترغب 
دخول احدا من هذا الباب غير الممرضات .. اشتاقت الى عبدالرحمن .. اشتاقت الى عالمها الخاص 
وفي نفس الوقت حزنها على ما حل بعمتها يمنعها من التفكير في غير اجواء هذه الغرفه 
فجأه .. يرحل صمت الغرفه لتحل مكانه صرخاتا عليا العاليه 
عليا اصبح جسدها يرتجف وعيناها كانها جمرا مشتعل .. جسدا بلا روح ولا وعي 
عليا تكورت في السرير بخوف وهي ترتجف بخوف ضمت رجلها بذراعيها بقوه 
عليا بصوت يرتجف : خلوه يبعد عني لالالااااااااااااااا لااااا تضربني .. اقولك لا تلمسني لااااااااا تلمسني 
وبدى صوت ضرخاتها تعلى بكلمات غير مفهومه 
سجى قامت من الكرسي مذعوره وتسندت على الجدار من خلفها وزاد بكائها وشل تفكيرها عندما رات عمتها عليا لاول مره في مثل هذي الحالات .. لا تدري اين تذهب ولا كيف تتصرف .. هل اقترب منها او اضل ساكنه ربما تهدء 
انفتح الباب ودخلت ممرضتان بسرعه 
الاولا اخذت تهدء عليا .. والثانيه تجهز الابره المهدءه .. عندما خرجتا عاد الحزن يعزف سنفونيته ببطأ 
سجى بخوف جلست مره اخر على الكرسي وهي تتامل ملامح عمتها عليا 
اخرجت من حقبتها دفتر مذكراتها .. لعل لهو يساعدها في تفريق ما بداخلها 
وبدات بالكتابه ..
لم اجتمع يوما معها على انفراد .. ولم ارها الا في المناسبات .. ليس تجاهلا مني لكني كنت اخجل منها لن 
اعرف يوما او احاول ان اكتشف كيف كانت حياتها .. كنتو اكتفي بما يقوله الناس عنها .. وهذا يكفي لابتعد 
كثيرا عنها .. كنت اخجل ان اخبر صديقاتي عنها .. اذكر عندما كانت في المرحلت المتوسط جأت الي فتاه 
وسألتني ما ذا تقرب لك عليا الفلان الفلاني .. انكرتو قرابتها لي .. قتلني فضولي فبادرتو في سؤالها لماذا 
تسأليني .. قالت ان هي زوجة احد اقربائها وطلقها لانها مجنونه وقامت بضربه وانا هي تكره الرجال .. حمدت 
ربي لحظتها اني لم اخبرها بانها عمتي .. حتى صديقتي المقربه دلال لم اخبرها يوما بما تعانيه عمتي عليا 
لا ادري لماذا اخجل من الجلوس معها .. وهذا هو القدر يسخر مني ويحتجزني في غرفه معها وفي الجزء 
المظلم من حياتها .. لي اراى بعيني سبب خجلي منها .. اليس من العيب ان انكر قرابتي اليس من العيب ان 
اتجرد من دمي .. لا لا انا لن اخجل بعد اليوم .. فان عمتي بامس الحاجه لي .. وانا الان بامس الحاجه الا من 
اتمنى ان اراه يدخل من هذا الباب ..

فــي هذي الحظه دخل وافي وعبدالرحمن وحمد الغرفه .. ورأيتهم اعاد جزء من روح سجى 
سجى وهي قايمه : عمي وافي انت جيت .. كيف 
وافي ما رد على سؤالها وعلى طول راح جنب السرير : كيف حالها الحين 
سجى بحزن : توه من اشوي اضربوها ابرت مهدء
وافي وهو يداعب خصلاات شعر عليا المبله بالعرق باطراف اصابعه : جسمها ساخن 
عبدالرحمن لما شاف عليا حس بذنب لان هو الي جابهم من الشرقيه الى الرياض يعني لو ما جابهم كان 
ما صار الي صار .. وحمد لما شافها استغرب حيل ذبلانه 
وافي طبع قبله على جبين عليا وجلس جنبها على السرير .. وبدى يقرا عليها ايات قرانيه 
سجى تفاجأت من حنين عمها وافي .. ما مره اجتمعت معه بموقف فيه لطف وحنيه دائما تشوف الجانب 
المتهور والاندفاعي من عمها وافي .. في لحظتها تمنت تكون هي المريضه وعمها وافي يجلس جنبها 
وراعيها .. ويقرا عليها وسم عليها 
وافي لما قرا قران رفع راسه : اقول عبدالرحمن قم وصلني المطار 
عبدالرحمن متفاجأ : ليه 
وافي : يعني ليه بتعشى هنا مثلا .. برجع الشرقيه بكره عندي دوام 
عبدالرحمن : ليه ما تظل الى بكره وارجع معنا 
وافي : لا انا ما ابي عليا تصحى وتشوفني .. وبعدين انا ما خذيت اجازه من العمل يعني لازم ارجع اداوم 
عبدالرحمن : طيب في رحله الحين 
وافي : مدري بس كأن في .. وحتى لو ما في بخليهم يدبرون لي صاروخ او غواصه بريه المهم ارجع 
عبدالرحمن ببتسامه : طيب يالله قم .. اوصلك بسرعه وارجع 
وافي وهو يناظر سجى : مشكوره .. ما انتظر منها رد ومشى 
لما طلعو عبدالرحمن و وافي .. قامت سجى وجلست جنب اخوها حمد 
سجى : حمد عمي وافي متى جا 
حمد : جا وياريته ما جا انا قايل انتو عايله بتبرى منها دام عمك منها .. في كل المواقف تشوفينه راز فيسه 
حتى لو هو في القطب الجنوبي وانت في القطب الشمالي يجيلك ركض 
سجى : ليه طيب وش سوى لك 
حمد : بعد الضرب وتكسير العظام .. يجي عمك وافي بكل بساطه وببتسامه ينهي كل شيء ويمشي 
والله للحين مقهور من عمك .. طيب قول لي شخبار عمتي عليا 
سجى بتنهيده : هذا هو حالها 
.

.

فـــي الشرقيه .. وتحديدا في مجمع الظهران 
في محل سيتي بلازه .. كان البنات داخل يتسوقون وطبعا ميلاف من يدخلون محل يدخل وراهم مو حبا فيهم بس تبي تقيضهم .. وتدلع قدامهم بعمها طلال الوسيم 
دلال : عاد هذي البلوزه يا انفال ما عليها كلام تجنن 
انفال : مممم بس ما كان فتحت الصدر شوي نازله 
دلال ببتسامه : وهذا الحلو فيها .. راح تطلع حلوه عليك خلينا ناخذها وانسقها لك مع بنطلون 
انفال بتردد : لاا ما البس انا كذا ما احب .. شوف لي شيء ثاني 
دلال ( الله يصبرني عليها هذا خامس محل ندخله وكل نفس الموال كأن هذا فتحته وسيع وهذي لونها شاجع .. لا هذي سعرها غالي .. لا هذا البنطلون حوضه صغير .. لا هذي البلوزه ظهرها يبين .. لا هذي بطلنها شفاف ..
لا هذي التنوره قصيره حيل .. يوه اذا على كذا ما راح نشتري وانا ما ابي اضغط عليها لان اذا هي بتشتري من غير اقتناع ما راح تلبسهم .. هذا حنا بعد للحين نفحط في الملابس ما تطرقنا لغمصان النوم والملابس الداخليه والاكسسورات وكريمات الجسم والعطرات )
انفال ماسكه بلوزه في يدها : دلول وش فيك سرحانه .. قول لي وش راك في هذي مو حلوه 
دلال امسكت ضحكتها لان شكل البلوزه يضحك : يعني هذا عاجبتك 
انفال : مدري يعني اطلب رايك 
دلال : تبين راي ما هي حلوه .. تعالي معي خلينا نشوف الجها الثانيه .. 
انفال وهي تناظر يمينها : وين هيام ما اشوفها 
دلال : هيام تتسوق .. مدري يمكن الجها الثانيه 
كانت هيام طول الوقت تراغب طلال .. ما شات عينها من عليه .. ودها تروح تكلمه بس منحرجه وبعدين هذي 
العله ميلاف كل لاصقه فيه .. 
استغلت انشغال ميلاف في البلايز وقربت منه .. ما تدري وش تقول 
هيام بدلع : طلال 
طلال بستغراب ويناظره بنظرات لا مبالاه : نعم 
هيام بدلع : لا بس انفال تبك 
طلال باهتمام : هي وين 
هيام : راحت مع دلال من هذي الجها 
طلال : عن اذنك بروح لها .. مر من قدام هيام بخطوات ثابته ولا عبرها بنظره 
هيام لما شمت ريحت عطره .. ذابت .. قسم بالله شخصيه .. يالله ما احلاه 
هيام كانت ناسيه نفسها بسوق هذا الي تقول ما راح تطول الحين الساعه داخله على 12 وهي ذايبه في 
العسل ومبسوطه بمراغب الحلوين .. حتى لما قالت لها دلال ان هي بتكلم السواق يجي يا خذهم ما رضت 
وقالت ان تبي ترجع مع طلال عم انفال .. هي مره في العمر ويمكن ما راح تتكرر ليه افوتها 
عند دلال وانفال .. 
دلال : طيب وش رايك في هذي ما عليها كلام 
انفال : أي صحيح حلوه .. بس بسعرها كانه مرتفع 
دلال : والله سعرها حلو .. وانا مستعده اشتريها لك هديه بس اشتري شيء يا انفال ما يصير كذا كل 
ما اخترت لك شيء تطلعين فيه عشرين عيب ..شوفي ميلاف بنت عمتك ما تدخل محل ورانا هنا نطلع 
يدنا فاضيه واحيانا نطلع بكيسه يا لي او لهيام .. وفي من كل محل تاخذ من كل مديل قطعه .. اكياس 
انفال حست بالاحراج : طيب خلاص راح اشتري .. هذي راح اخذها وهذي بعد وهذي 
دلال : هههههههه ههههههههه عاد انا ما قلت لك سوي مثل بنت عمك الخبله وخذي من كل موديل قطعه 
انفال : هههههههههههه هههههه زيحي مناك شوي خليني اشوف التنانير 
كان طلال واقف قريب منهم يسمع كلامهم .. ويبتسم على كلام دلال .. في هذي البنت شيء يميزها جرائتها 
وصراحتها والجارحه احيانا .. من يوم ما جات معنا وهي ترادد ميلاف بالكلام .. لدرجه ان ميلاف قامت 
تتفاداها علشان ما تسمع تعلقاتها .. حدت نظراتها والغرور الباين فيهم .. صحيح ان يملوكن نفس الطله و
رسمت العين والطول والمشيه لكن اكتشف اليوم اختلاف كبير بينهم .. دائما الاصل هي الاغلى .. بس حتى 
دلال فيها شيء جذاب .. 
وهو جالس يتأمل البلايز .. ظل يناظر في بلوزه ... وقفه مع الذاكره ..
طلال : والله هذا بتطلع روعه عليك 
.... : صحيح .. ولا تقص علي تبين اخذ أي شيء ونمشي 
طلال : والله انتي يا قلبي كل شيء عليك حلوو لان انت الي تحلينه .. حتى لو تلبسين خيشه حلوه عليك 
.... بحيا : طلال لا يسمعنا احد وانت تتغزل فيني 
طلال : عاد خلهم يسمعون واحد وجالس يتغزل في حبيبته فيها شيء هذي ما فيها شيء 
... : اذا رحنا البيت تغزل على كيفك الحين حنا في مكان عام 
طلال : مكان عام يعني من حق العامه من الناس وحنا منهم 
.... : طيب وش رايك في هذي 
طلال : ممممم حلوه .. بس هذي كانها احلى 
... : لا هذي خالعه حيل 
طلال ببتسامة خبث : هذا الحلو فيها 
... بخجل : امش نطلع ما عجبني شيء 
طلال : عاد انا جعت من كثر ما اطالع الملابس 
... : ههههههههههه خف شوي هذي الايام ملاحظه عليك كرش 
طلال : كل كرشا كبير وراه امره طباخه 
ابتسم لما تذكر .. الموقف .. ورجع يناظر البلوزه الي معلقه جدامه .. لو هي الحين معي كان خذت هذي 
البلوزه .. لانها تحب هذا الموديل .. وهذا اللون .. تنهد تنهيده عميقه وبعدها مشى 
شاف انفال واقفه لحاله استقل هذي الفرصه وراح لها 
طلال : انفال خبرين وش بقيتي 
انفال : لا ما بقيت شيء 
طلال بستغراب ( ما حب يقول ان هيام قالت له ان انفال تبيه ) : طيب شريتي 
انفال : ايوه .. يالله بنطلع بس انتظر دلال وهيام يشترون لهم وبروح نحاسب .. احس اني تعب يالله 
نبي نرجع البيت 
طلال : بس انتي ما شريتي شيء 
انفال وهي تناظر عربانتها الي كانت شبه خاله بالمقاربه مع عربانك غيرها : كم بلوزه تكفيني 
عند المحاسبه .. بعد ما خلصو البنات 
طلال : يالله كل وحده تجيب عربنتها وتصفهم وراى بعض وخلوني احاسبهم 
انفال : لا عمي خليني احاسب .. ابوي عطاني فلوس 
طلال : افااااا يا انفال تردين عمك 
انفال بخجل : لا خلاص حاسب 
طبعا هيام يوم قال بحاسب صفت عرابنتها معهم بفرح لان الملابس الي خذتهم ما تكفي الفلوس الي معها 
وهي قايله بتتسلف من انفال او دلال .. بس لما قال طلال بحاسب افرحت وراحت جابت بلوزه كان نفسها فيها 
بس كانت غاليه حيل .. 
اما دلال ماحبت هذا الشي .. وراحت حاسبت في الجها الثانيه 
طلال احترم رغبت دلال .. اساسا كان متوقع منها هذا التصرف بس لاحظ شيء غريب خلاه يبتسم البلوزه 
الي من شوي واقف عندها وقال لو هي الحين موجوده كان شرتها .. شافها بيد دلال تحاسب عليها ونفس الون الي كانت تعشقه هذا دليل ان هناك تقارب في الذووق 


عند مشغل هيام .. الي كان شبه ظلمه لان مغلق من زمان بس هي عندها المفتاح بتدخل داخل 
وبتنام لانها ما تقدر ترجع البيت الحين .. او لانها تخجل توصف لطلال بيتهم تخاف يشوفونه ويتشمتون فيها 
هيام وهي نازله من السياره : يالله مع السلامه 
دلال : مع الف سلامه .. هيام طمنيني عليك 
هيام : طيب 
ميلاف وتدخل عرض : والله اني تعبت من المشي والتشري .. ودي بسرعه اوصل البيت بس المصيبه ان 
عندنا ثنتين مجبورين نرميهم بيتهم .. والمشكله اذا وصلناهم لا حمد ولا شكر .. بس مسكين عمي 
يلفلف فيهم بالسياره يوصلهم بحد بابهم 
دلال : اذا مقهوره على التوصيله بندفع حقها وزايده 
طلال : لا وش دعوه .. ولو لنا الشرف ان نوصلكم >> وكانه يحاول يغطى ويدار على الكلام الي قالته ميلاف 

كان في عين تراغب من زمان مدخل المشغل من اول ما طلعت هيام واركبت السياره الى هذي اللحظه 
الي انزلت منها من السياره وادخلت المشغل .. بحركه سريعه طلع ورقه وقلم وسجل رقم السياره ولونها 


على الساعه 12 ونصف في سياره بدر الى متجها الى المطار 
كان سلطان جالس قدام ودلال وشجون ورى 
بدر : ها دلولو وش سويت في السوق انبسطتي 
دلال : يو لا تذكرني اول مره احس ان التسوق شيء متعب وممل 
سلطان : والله غريبه هذا الكلام يطلع منك .. سبحان مغير الاحوال 
دلال : ما علينا ما كأن هذا طريق المطار لا تقولون لي ان المفاجأه سفره .. اذا سفره بسرعه نزلوني هنا 
ما راح اروح معكم 
سجون: ما اعتقد سفره ما يصير نسافر بدون شناطنا وملابسنا 
بدر : اذا وصلنا المطار راح تعروفون .. وانا عارف انكم راح تطيرون من الفرح 


فـــي ارض المطار .. كانت الطياره واصله من نصف ساعه لانهم تأخر شوي على ما جات دلال من السوق 
بدر : وينه هذا ما اشوفه بين 
دلال بستغراب : من هذا الي تدور عليه 
بدر : انتظري ثواني وراح تعرفين 
دلال : الله يصبرني 
سلطان وياشر بفرح : هذا هو جا.. ريتــــــشارد.. وصل 



من هذا ريتشارد ؟ وش راح يكون موقف دلال من هذي المفاجأه ؟ 
السفر دائما يكون تغير جو راحه واستجمام .. بس سفرت الرياض غيرت في المفاهيم ..
وش راح يكون حال عليا بعد هذي السفره ؟ 
من هذا الي يراغب المشغل .. لما طلعت ودخلت هيام وليه سجل رقم سيارت طلال ؟ 


الفصـــل الثالث عشـــر .. 

الجـــزء الاول ..




سلطان وياشر بفرح : هذا هو جا.. ريتــــــشارد.. وصل
كانت دلال مع شجون مثبتين نظرهم بذهول على الشخص الى مقبل عليهم كان شخص طويل وشعره كستنائي 
بدرجه فاتحه وطويل شوي كانت عيونه مو واضحه لانها مختبه خلف نظرات سوداء كبيره مع ان الساعه الان 
تشير الى ما بعد منتصف اليل بقليل يملك بياض بحمره غربيه .. كان لابس بلوزه صفراء مكتوب عليها 
بالابيض مع بنطلوب جينز ازرق .. قرب منهم اكثر والابتسامه على وجهه اتضحت الصوره وهويت الشخص القادم ..لم يصدر من دلال أي استجابه حركيه او كلاميه .. وهذا الي اثار استغراب بدر 
كانت اربع ازواج من العيون على دلال سلطان وبدر .. يترغبون صدى هذه المفاجاه على دلال وشجون 
دلال اتسعت عيونها وبان صفاء لون عدست عينها العسليه وطول رموشها .. ابتسمت ابتسامه بارده وهي ترمش بسرعه وكانها تحاول ان تزيح الضباب الي على عينها 
دلال متفاجأه .. ولكن اصبحت تظهر عليها علامات الفرح .. في عينيها وفي صوتها .. تعابير وجهها من خلف برقعها .. دلال بنبرت فرح وببتسامه : ريتشـــارد .. هلاااااااا والله 
ريتشارد وهو في غايت الفرح : هلاااا دلول .. شخبارك ؟ 
دلال وهي تمد يدها وتصافحه : يسرك .. حالي .. بس وش هذي المفاجاه الحلوووه اخر ما كنت اتوقع 
قرب ريتشــاد من دلال علشان يبوسها لكنه استغرب لما تراجعت خطوتين وابعدت عنه 
دلال وهي تناظر ريتشاد ( وكانها تحاول تبرر تصرفها ) : بصراحه للحين ما ني مصدقه انك جيت .. متفاجاه 
ريتشارد وهو يفسخ النظاره وببتسامه : طيب والحين 
شجون : وحتى انا مو مصدقه انك جيت 
ريتشارد توه منتبه لوجود شجون هو كان واقف وعينه مغناطسين تناظر دلال .. التفت على شجون وقرب منها وسلم عليها وباسها 
ريتشارد : هلاااا شجوووون .. كيفك ؟ 
شجون : بخير انت اخبارك .. وكيف امريكا 
ريتشارد : زعلانه عليكم .. لانكم ما جيتو هذا الصيف 
كان بدر وسطان مبتسمين طول الوقت .. وما حبو يتكلمون ويخربون جو المفاجأه مع انهم توقعو بتكون في 
حراره اكثر .. وصراخ وفرح .. واشتياق .. صحيح في مفاجاه وذهول بس بعيد عن عاصفة الفرح المتوقعه 
بدر حس ان القاء بارد فحب يتكلم يمكن يزحزح البرود : توه ما نورت المملكه .. هلااا بولد العم هلا اابمطلق 
ريتشارد ولتفت على بدر وببتسامه بارده : مقبوله منك يا ولد العم .. بس لا تعيدها 
سلطان ببتسامه : ليه ما يعيدها .. دام انك وطيت اراضينا مو معقوله نناديك بريتشاد .. عود لاصلك يامطلق 
ريتشاد ما حب يخضوع معهم في نقاشات علشان الاسم .. و لو انه ما عجبه اسلوب سلطان هذا بدل ما يرحب فيني حب يغير الموضوع : اقول بروح اخلص كم شغله وبرجع 
بدر : وين .. خلك انت وحنا بروح نخلص اشغالك 
ريتشارد ببتسامه : لا ما ينفع 
بدر : طيب بروح معك .. لاني بستفسر عن رحلات لفرنسا موصيني واحد من اخوييا اسأل عن مواعيدها 
سلطان : طيب يالله خلنا نروح نشوف 
بدر ببتسامه وهو يناظر دلال : يالله دلول ما راح تروحين معنا 
دلال : لا انا بروح اشرب لي نسكافي .. واجلس في الكراسي انتظركم .. لاني منهكه شوي ولا لي خلق امشي 
بدر : براحتك .. ( ويكمل وهو يناظر شجون الي علامات الفرح مبينه واضحه في عينها وهي تناظر ريتشارد الي واقف قبالها ) .. وانتي يا شجون بجين معنا ولا بتظلين مع دلال 
شجون بتردد وهي تناظر ريتشارد : لاالاا راح اروح مع ريتشارد 
تحرك ريتشارد وجنبه شجون وسلطان وبدر .. اما دلال ظلت واقفه دقايق تناظر فيهم وهم يمشون 
تنهدت بعمق .. وابتسمت .. مومصدقه ان ريتشاد ولد عمها هو الي يمشي جنب بدر وسلطان .. تتذكر كل 
صيف يرحون امريكا وكان يتسقبلهم بالمطار هو وشله كانت تفرح كثير لان بتبتدي ايام المغامرات والوناسه 
وخاص ان ريتشاد كان قريب لها حيل ودائما مع بعض .. ما تدري ليه اليوم لما شافته ما حست بالفرحه الي 
كانت تغمرها لما كان يستقبلها في المطار .. والحين يوم هي استقبلته كانت فرحتها بارده .. يمكن لان ما توقعت بجي .. لما اختفو من ناظريها لفت تحس انها ودها تجلس لان اليوم كان متعب .. نفسيا وجسديا 
عند الكوفي كان دلال واقفه تناظر بتعب ما تدري ليه ودها تجلس على الارض تريح بدل الوقفه وخاصه ان هي 
محتاره وش تاخذ .. اسمعت صوت مألوف لها في البدايه ما حبت تلتفت لان صوت كان قريب منها تسمعه من اذنها اليمين .. التفت وانصدمت لما شافته .. وظلت عيونها معلقه عليه 
على جهتها اليمين .. كان وافي واقف يكلم جوال 
وافي : توني واصل من ربع ساعه تقريبا 
عبدالرحمن : الحمدلله على السلامه .. طيب ما قلت لي من راح يوصلك للعمل 
وافي : سيارتي موقفها بالمواقف 
عبدالرحمن : ما كأن تعب عليك تمسك خط بهذا الوقت وخاصه انك توك جاي من سفر وتعب 
وافي : لحظه دحومي 
وافي ويوجه كلامه للبائع : لو سمحت عطني واحد كبشينو بسرعه 
ويرجع يكلم عبدالرحمن : أي وش كنت تقول .. أي لا والله يعني وش تبيني اسوي انام في المطار مجبرا اخاك لا بطل .. بمسك الخط وامري لله .. وان شألله اوصل قبل طلوع الشمس 
طيب انت قلي شخبار اختي عليا وسجى وحمد .. وكيف اموركم 
عبدالرحمن بضيقه : ما شي الحال هذا انا وحمد في الشقه وسجى مع عمتي عليا في المستشفى 
وافي : انتو متى راح ترجعون 
عبدالرحمن : والله ما ادري بس اكيد بكره .. يمكن على العصريه لمن نطمن على عمتي عليا 
وافي : لحظه شوي .. ( يوجه كلامه للبائع ببتسامه .. ناظر كوب الكبشينو الي محطوط قدامه على الطاوله ) .. شكرا 
ويرجع يكلم عبدالرحمن : اقول دحومي يالله انا بسكر .. سلم عليهم وطمني بكره اذا وصلتو .. اوكي 
عبدالرحمن : اوكي . وانت بعد اذا وصلت دق علي واذا حسيت انك ما تقدر تمسك الخط وقف على جنب وارتاح 
وافي ببتسامه خفيفه : طيب .. فمان الله 
سكر وافي من عبدالرحمن .. ومد يده ومسك كوب الكبشينو ورفعه من على الطاوله لما التفت طاحت عينه 
على طول بعينها .. من لسعت المفاجأه انكب الكبشينو على ثوبه وطاح الكاس بالارض 
ظل لحظات يناظر فيها .. وبعدين نزل راسه وناظر ثوبه المتبلل بالكبتشينو .. حط جواله على الطاوله بضيق 
ودخل يده الثنتين في جيون الثوب يدور على منديل .. تحسس الاشياء الي داخل الجيوب ما في منديل .. 
رفع راسه وتفاجأ لما شاف يدها ممدوده قباله وبين اناملها باكيت فيه مناديل .. ظل يناظر في عينها فتره مو 
مصدق .. ومستغرب من تصرفها .. ما حب يتكلم .. اساسا هو في هذا الموقف مضيع معجم الكلمات .. مد يده 
ومسك طرف المنديل وحاول ان اصابعه ما تحتك بطراف اصابعها .. وخذ منها على طول فتحه وسحب منديلين 
وبدى يمرورهم على ثوبه هو عارف ان ما راح يفيد لان الثوب تشرب الكبتشينو وصار فيه بقع بيجيه حس بالاحراج لان ثوبه كان منظره سيء للغايه وخاصه في مكان عام .. 
كانت دلال تناظر فيه اساسا هي من اول ما وقفت وعينها عليه وعلى حركاته ومسامعها مشدوده لصوته من 
لحظت ما وقف جنبها والين ما طاح الكأس من يده .. ومازالت تناظر فيه ودها تضحك على شكله هو يحاول 
ينظف ثوبه الي صار عليه جزر من بقع الكبتشينو البيجيه وسط بحر ابيض 
(( يالله شكله يجبرني ابتسم )) كان شعره كثير ومنكوش بس ناعم وكانت في خصل على جبهته .. كان ودها 
تلعب بشعره وتسوي له جدايل .. او تجيب المقص الحراري ( الفير ) وتبدا تلفلفه .. كانت سكسوكته مو مرتبه 
وطالع ذقنه شكله من زمان ما حلق .. استغربت للحظات وجوده في المطار .. وشكله ما يدل على انه بسافر او 
شخص توه جاي من السفر .. شكله واحد مجلسينه من النوم وقال له تعال استقبلنا في المطار 
اما وافي كان منزل راسه يشوف المصايب الي على ثوبه .. ما حب يرفع راسه علشان ما يشوف عينها .. بس 
كان حاس ان عينها للحين عليه واستغرب عدم تحركها .. بسرعه ناظر موضع قدمه لما تذكر الموقف الي صار 
بينهم في المطار وخاف انه دايس على طرف عبايتها وهو ما يدري لذى هي للحين واقفه .. بس لما شف ان 
قدمه واقفه على ارضيت المطار اساسا المسافه بينهم كبيره يعني ممو معقوله عباتها بتصير تحتي .. طيب ليه 
للحين واقفه .. ودي ارفع عيني واشوفها والله اني مشتاق لها .. ومشتاق لنظرت عيونها 
رفع راسه ببتسامه .. وناظر فيه .. ( فديت انا عيونها ) 
مسك باكيت المنديل ومده لها ( يمكن تنظرني اخلص منه ) 
دلال استغربت حركته .. ( وش ابي فيه يعطيني اياه كلها باكيت منديل ) 
دلال بصوت هادء غير عن كل مره وبنظره بارده : على شنبك في .. قطرات كابتشينو 
بسرعه وافي مسح شنبه باطراف يده وهو يحس بالاحراج .. والله ما يسوي على كأس كابتشينو بشربه 
بحركه سريعه دخل يده في شعره ورجعه للخلف بانت رسمت وجه ومتلاء خدوده وبياض بشرته
دلال ابتسمت على حركته .. وكان واضح عليه الاحراج .. والتعب .. والارهاق فما حبت تحرجه نبظراتها وخاصه انها حست ان تصرفاته مضطربه 
التفتت على البائع ببرود : عطني واحد نسكافي 
وافي عرف انها واقفه مو عشانه .. علشان كانت بتطلب .. وحس بالضيقه .. وخاصه انه يحس ان السانه مربوط ومو قادر يتكلم .. ولا قادر يقول لها شكرا .. 
التقت على البائع وقال بصعوبه : لو سمحت وين دورة المياه 
اشر له البائع على جهت اليسار .. ظل وافي واقف ينتظرها تناظر فيه علشان تشوفه هو يبتسم لها لكنها ما التفتت عليه .. وشكلها ماراح تلتفت .. ابتسم للهوى ومشى 
دلال متعمده انها ما تناظر فيه .. لما كان واقف جنبها لكن لما حست انه مشى على طول التفتت وظلت تناظر 
المكان الي كان واقف فيه .. اطالت النظر .. ما تدري ليه حست بنشوت فرح لما شافته .. المحت على الطاوله 
جوال .. قربت منه وتذكرت من لحظات هو كان جالس يكلم جوال ولما انكب الكأس حط جواله على الطاوله 
وظاهر انه نساه .. التفت على طول جهت اليسار الجها الي كان وافي يمشي بتجاها لكنها ما شافته .. شكله بعد 
كثير .. احتارت تاخذ الجوال او تخليه .. فضلت انها تخليه نفرض انه افتقده ورجع يدور عليه وبعدين ما 
يشوفه .. الافضل اني اخليه لانه اكيد راح يرجعله .. طيب واذا ما رجع يأخده .. لا اكيد راح يرجع يأخذه


بعد ساعه تغريبا عند سيارة بدر ..
كانو واقفين سلطان وريتشارد وشجون ودلال 
سلطان : من راح يركب قدام 
ريتشارد : لا انا بركب ورى مع شجون ودلول .. وانت اجلس قدام 
سلطان : طيب يالله سرينا .. نكمل السهره في بيت عمي بو بدر 
ريتشارد : لااااا خلونا نتمشى في شوارع الشرقيه .. ابي اتفرج كيف صارت .. وش تغير فيها عن اخر مره زرتها فيها .. 
بدر : انتو ركبو السياره الحين في الطريق نتفاهم 
دلال كانت معهم بجسدها .. اما عقلها وتفكرها متعلق بداخل المطار .. في شيء شاغل بالها وفي شيء يدور 
براسها ما راح ترتاح الى لما تتاكد اذا رجع خذاه ولا لا ما تقدر تخطو خطوه لقدام وتركب السياره اذا ما تأكدت 
دلال وتوجه كلامها للجميع : يوه نسيت شيء داخل المطار بروح اجيبه 
سلطان : اروح معك 
دلال بسرعه : لالالاااا انتو ركبو السياره وانا بروح بسرعه وبرجع ما راح اطول 
بدر : طيب .. نستناكي 
دلال التفت جهت البوابه ومشت بخطوات ثابته وسريعه الى الداخل .. كل ما تخطو خطوه تزيد التسائلات في 
داخلها .. اكيد رجع وخذاه لا يمكن ما حس انه فقده وما راجع خذاه .. ما تدري ليه تتمنى ان تروح وتشوفه مكانه ما خذاه .. قربت من الطاوله الي كان محطوط عليها .. واخذت عيونها تتنقل يمين ويسار 
صابتها خيبت امل وخمول لما ما شافته .. يعني اكيد رجع وخذاه ( يعني واذا خذاه انا وش يخصني هذا جواله 
مو جوالي ) خليني ارجع ازين توه بتخطو خطوه لقدام تراجعت شوي وحبت تسأل البائع اذا رجع وخذاه ولا لا 
دلال بتسأل : لو سمحت .. كان في جوال هنا .. في احد خذاه 
البائع : قصدك جوال الشاب الي نساه هنا 
دلال بنفاذ صبر : ايوه .. قلي رجع خذاه ولا 
البائع : لا .. هذا هو انتظرته يرجع ياخذه ولما ما شفته رجع .. شلته وقلت بوديه مكتب الامن للمطار 
دلال بفرح وبراحه : طيب .. ممكن تعطيني الجوال 
البائع : ليه انتي تعرفين صاحبه 
دلال : أي اعرفه .. يالله عطيني الجوال 
البائع مد يده وعطى دلال الجوال و على ملامح وجه علامات التسائل 
دلال بسرعه خذت الجوال من يده .. ومشت .. مسكت الجوال بيداها بفرح وتحسست الحبات والارقام والشاشه 
بأناملها لما وصلت عند الباب حطت الجوال في الشنطه وطلعت .. 


فــــي سيارة وافي الي كانت متجه الى مقر العمل .. 
يحس بالم فضيع في ظهره .. الحين بان عليه وبدت تظهر علامات التعب والاجهاد من اول ما صحى من النوم 
اساسا هو ما نام الا ساعه وحده يوم كان بالسياره حاول قد ما يقدر يضبط السكان ويركز على الطريق .. وباله 
كل شوي يشطح في احداث اليوم .. اه اليوم مره عليه كانه اسبوع كان طويل ومتعب انواع المشاعر تجمعت 
اليوم بين الخوف والعصبيه و الاحساس بالذنب والامتنان والحزن و الاحراج والحب ووقاموس الاحساس 
عبرت فيه اليوم شريط احداث اليوم مر بسرعه قدام وافي .. اول ما وصل العمل دخل على طول بجو الشغل 
خلص دوامه الساعه 3 العصر طلع مع الشباب وتغدو في المطعم دق على عبدالرحمن وسلم عليه وتطمن على 
اخته عليا ورتاح لما قاله عبدالرحمن انها بخير راح الشقه .. حاول ينام بس ما قدر لما جا المغرب طلع 
المسجد يصلي وبعدين خذ لفه بالسياره لما جات الساعه 8 دق على سجى .. وقالت له ان عليا اغمى عليها .. 
في لحظتها تزاحمت مشاعر الخوف والقلق على عليا احتار وش يسوي وين يروح فكر يمسك خط الرياض 
بسياره بس المشكله انه بسرعه ينفذ صبره وهذا من عيوبه لقى نفسه بلا اتجاه من شارع الى شارع تمنى لو 
لسياره اجنحه علشان تطير .. بس ما يفيد التمني راح المطار وكان الامل ضعيف ان يلقى رحله او حجز تذكر 
ان عنده صديق يشتغل في المطار ما تردد يدق عليه مع انه انحرج منه يعني ما يدق عليه الى وقت الحاجه بس 
لؤي طيب ودائما بالخدمه لما قاله ان عنده احد من اهله مريض بمستشفى الرياض ولازم يزوره قاله لا تحاتي 
انت تعال المطار وانا بدبر لك مقعد على اقرب رحله .. راح المطار وهو متامل خير بصاحه وخاصه انه عارفه 
في هذي المواقف ينشد فيه الظهر وقول وفعل كل الامور مشت على السريع ولقى نفسه في مطار الرياض اول 
ما وصل دق على سجى قالت له ان عبدالرحمن وحمد بمركز الشرطه على طول دق على عبدالرحمن علشان 
يقوله هو وينه بضبط .. انتشل فكره من شريط الاحداث .. وعاد الى الواقع .. لما تذكر عبدالرحمن 
خليني ادق على عبدالرحمن اكيد الحين جالس يحاتيني واطمنه علي 
مد يده ودخلها بجيبه يتحسس جواله طلعها ودخل اليد الثانيه بالجيب الثاني يتحسس الجوال .. ما لقاه بجيبه 
مد يده وجلس يتعبث بالاغراض الي جنبه وفتح صندوق الاشرطه ما لقاه .. بحركه سريعه ضغط على زر النور 
علشان يشوفه دور عليه حتى تحت المقاعد ما لقاه .. شكله نساه او ضاع منه .. يالله هذا وقته عاد انا محتاجه 
الحين .. حاول يتذكر متى اخر مره تكلم فيه وين خلاه .. تذكر يوم يكلم عبدالرحمن في المطار وبعدين لما التقى 
( طلعت منه تنهيده خفيفه ) .. لما التقيت بدلال ( ابتسم ) .. وينكب علي الكابتشينو .. للحين ما ني مصدق اني 
شفتها قدامي يمكن انولدت من خيالي نتجيت التعب .. لا معقوله طيب من الي عطاني المنديل .. ليه حسيت 
بنظراتها هذي المره غير كل مره.. معقوله تحس بشي اتجاهي .. ههههههه لا مو معقوله حتى لو بتحس اكيد 
بتحس بشفقه .. وهذا مبين من تصرفها .. يحق لها تحس بهذا الاحساس انا اليوم شكلي يكسر الخاطر وحالتي 
حاله والله ما الوم نفسي اليوم كان متعب .. بس ما كان ودي تشوفني بهذا الشكل كاني ديك منتف ريشه ولا 
عاد لما انكب على الكابتشينو .. شكلي نكته ولما مشيت بطلع احس ان الناس كلهم يناظروني اكيد يقولون مو 
صاحي .. وش اسوي يعني من شفتها ضيعت يميني من يساري وسماي من ارضي .. مدري ليه لما اشوفها 
احس اني خبل او ما اسوى شيء او ما لي قيمه .. مدري كيف .. بس والله لما طاحت عيني بعينها اه من عينها تبخر التعب .. وطارت الهموم .. وانشرح الصدر .. واطلعت الشمس وحنا بمنتصف اليل 
ظل وافي سارح في خياله يعانق احاسيسه لحظة لقاه .. ونسى الجوال .. ونسى يدق على عبدالرحمن 



فــــي سيارة بدر الي كانت تجول في شوارع الشرقيه تحاول ان تجمع اجزائها في صوره ليراها ريتشارد 
او مطلق بالاصح ( طبعا مطلق ولد عم دلال ابوه سعودي وامه امريكيه .. لما انولد سماه ابوه مطلق علشان 
يكون حامل اصله بأسمه .. لما كبر مطلق حس ان اسمه صعب ينطق او غير ملائم مع الاسامي المنتشره في 
محيطه اطلقو عليه اصدقاءه في مدرسة الثنويه اسم ريتشارد .. عجبه الاسم وحس بالراحه وتناقلو الناس هذا 
الاسم من اصدقاء المدرسه الى اصدقاء الجامعه الى شلة اصدقاءه واعيال العم عشق هذا الاسم وصار يتضايق لما احد يناديه باسم مطلق ) 
كان ريتشارد متوسط شجون ودلال وسلطان وبدر كانو قدام 
ريتشارد : قامت عماير .. ومباني 
سلطان : ما في شيء يضل على حاله 
ريتشارد ولتفت على شجون : ها عمري كيف الدارسه معك ..
شجون بدلع : كويسه 
ريتشارد ويوجه كلامه لدلال : دلول وش فيك يا قلبي من ركبنا السياره ما نطقتي بكلمه .. ليكون متاضيقه بوجودي معكم 
دلال بهدوء : لاا .. بس شوي تعبانه ومرهقه .. وفيني النوم 
ريتشارد : افااا وحنا تو اليل عندنا بدى وبنروح نكمل السهر والوناسه بالبيت 
دلال : معليش الايام بننا 
ريتشارد : طيب دلول رفعي ذا الاسود عن وجهك خليني اشوف جمالك .. والله اشتقت لك .. صايره بهذا الي 
لابسته مع هذي العبايه كانك من سلاحف الينجه او من الارهابين ههههههههههه تصدقين اول مره اشوفك لابسته طالع شكلك غريب بس حلوووه.. 
سلطان ويعلق : دلال حتى لو تلبس خيشه حلووو عليها 
شجون انقهرت كل المديح لدلال فحبت تدخل بالجو : طيب وانا وشلون طالع شكلي بالبرقع 
ريتشارد ولتفت على شجون : مش بطال .. بس لو ترفعينه افضل ما له لزمه
بدر : ليه ما له لزمه له لزمه ونص 
دلال كانت جالسه في عالم ثاني كل شوي تحط يدها على الشنطه تتحسس الجوال مو مصدقه ان جوال وافي عندها .. ما تدري ليه خذته مع ان من الافضل انها تخليه مكانه لان في أي وقت بيتذكره وبرجع ياخذه ماتدري هل خذته حب استطلاع وفضول ولا حب تملك .. طيب المصيبه الحين كيف ترجعه له .. والمصيبه الكبرى لو يدرى ان هي الي ما خذته اخليه ذكرى ولا وقف عندي وما ارجعه لا حرام جوال الولد .. لو فكرت اكيد اني بلاقي طريقه ارجع له الجوال بدون ما يدري ان انا الي خذيته .. وخل يدري يعني وش راح يسوي خذيته وبكيفي .. ( ابتسمت لما تذكرت شكله اليوم ) .. شعره على شكله وثوبه وتصرفاته نظراته تساوي لخبطه على عدم اتزان .. التفت وناظرت ريتشار الي كان مشغول بسوالف مع شجون .. حبت تقاطعهم 
دلال بدلع : ريتشارد ما قلت لي وشلون شفت الشرقيه 
ريتشارد ( هو ما صدق عمره ان دلال تكلمه على طول التفت عليها ) : وجودك فيها يحليها 
دلال بدلع : تسلم .. 
صدر صوت رنت جوال من شنطت دلال .. على طول اعرفت ان هذا اكيد جوال وافي وخاصه ان هذي النغمه 
ما عندها بجوالها فتحت شنطتها بسرعه وعطت المتصل مشغول وحطت الجوال على الوضع الصامت علشان ما يسبب ازعاج 
.

.

.
فـــي الرياض .. وتحديدا في الشقه .. الساعه 4 الفجر .. 
كان حمد في سابع نومه .. وبين عليه التعب من اول ما ادخلو الشقه بدل ملابسه ورما جسمه على السرير بصعوبه واول ما غمض اجفانه اخذه النوم وستدعتهو الاحلام .. في نفس الغرفه على الجانب الايمن من سرير حمد سرير .. جلس عليه عبدالرحمن بارهاق صحيح ان هو متعب لكن ما قدر ينام يحس ان اجزاءه مشتته وما هو مرتاح الى لمن يطمن على الكل حمد ومو شايله همه حمد بروحه هو هم بس هذا هو نايم ومطمن عليه 
جزء من روحي مع عمتي عليا وسجى اختي بالمستشفى احاتيهم كثير صحيح ان حنا مو في بلد غربه بس تعتبر الرياض منطقه بعيده عن اراضينا وملاذنا وبيتنا واهلنا وشلون بنام وهم لحالهم مدري يبون شيء محتاجين شيء وش احوالهم ومو معقوله كل ربع ساعه بدق على سجى هي تبي ترتاح تنام لها شوي 
وهذا عمي وافي بعد ادق عليه مره مشغول ومرات مايرد .. على الاقل اطمن من جهته مدري وصل ولا ما وصل .. خليني اجلس حمد والله مليت وانا جالس لحالي فكره توديني والثانيه تجيبني 
قام من سريره وجلس على سرير حمد من الطرف .. وهز حمد من كتفه 
عبدالرحمن : بو حميد .. بو حميد .. قوم اجلس معي يالله 
حمد وعاقد حواجبه وصوته مقلق من النوم : وش تبي 
عبدالرحمن : قوم اجلس معي نسولف مليت وانا جالس لحالي 
حمد وصوته كله نوم : يعني وش تبني اسوي لك حط راسك ونام ازين لك
عبدالرحمن : مو جاي لي نوم .. قوم نطالع التلفزيون او نطلع نتمشى 
حمد ويفتح عيونه شوي ويناظر عبدالرحمن من طرف عيونه : وين تبينا نروح بذا اليل .. والله ما عندك سالفه 
عبدالرحمن : بوحميد .. تصدق ادق على عمي وافي ما يرد عليه .. مدري وش بلاه 
حمد (شكل عبدالرحمن ما راح يحل عني ) .. رفع جسمه بثقل وستند على ظهر السرير وتحسس بيده موضع الجرح الي بجبهته كانه يتذكر ليلة امس 
حمد ويناظر عبدالرحمن : يا اخي يمكن نايم مشغول .. انت ما شفت الساعه كم الحين اكيد تحصه نايم 
عبدالرحمن : لا ما اعتقد يلحق ينام لانه ما وصل الا متأخر وبعدين عنده دوام الصبح يعني ما يمديه ينام 
حمد : يعني وش تبينا نسوي له نجلس سهرانين نحاتيه ما هي بحاله هذي .. وبعدين انت ترى العيشه معك تقصر العمر .. انت وارث من امي كل طبايع الحريم .. المحتاه والتفكير ومسوي فيها راعي فزعات ومدري ايش .. متى بتصير انسان جامد 
عبدالرحمن : يا اخي ما اقدر حاله فيني .. ما احب احد يغيب من حولي وما اعرف وين اراضيه ما يجيني نوم وما ارتاح الى لما اعرف كل شخص وش حاله بضبط وين مكانه 
حمد : اذا على كذا ما راح تحس بلذت النوم بحياتك .. وبعدين انت من عطاك دور الامومه 
عبدالرحمن : ههههههه ههههه تنكت على قفله .. طيب قوم نتعشى احس اني جايع 
حمد : قصدك نتفطر أي والله حتى انا ميت من الجو .. والله من التعب نسيت بطني .. يالله سرينا 

.

.
فـــي اليوم الثانــي .. في الرياض وتحديدا في بيت بو جواد 

كانت ام جواد جالسه في الصاله تكلم تلفون 
ام جواد : ها يا ام زكي عرفتي اذا هي مخطوبه ولا لا 
ام زكي : سألت عنها وقالو لي ان هي مو مخطوبه ولا محيره 
ام جواد : طيب ما عرفي شيء عنها 
ام زكي : الا .. عمرها 20 سنه وتدرس في الجامعه قسم رياض اطفال 
ام جواد : ما شألله .. طيب انت وش رايك فيها يا ام زكي 
ام زكي : والله البنت ما عليها كلام .. كامل والكامل سبحانه جمال وتعليم ومال وش تبين لولدك اكثر من كذا 
ام جواد بتنهيده : تعبت وانا اقوله .. ما في فايده راسه حجر .. بس عاد انا ما راح اخليه 
ام زكي : أي والله يا ام جواد لا تخلينه .. يلعبون بعقله ربعه مثل ما العبو بعقله وقال له اخطب من الشرقيه وطلع فيها بلاوي سوده .. 
ام جواد : هذا هو نزل بروح اكلمه .. وادق عليك باليل اوكي 
سكرت ام جواد السماعه بدون ما تسمع الرد ناظرت في غازي لمن وصل وسط الصاله وجلس على الكنب مقابلها .. شافت شكله وتفاجأت .. قامت بسرعه وجلست جنبه 
ام جواد : يا ولدي من سوى فيك كذا .. من فالعك ومعورك ووارم لك جبهتك وخدك خليني اروح اجيب لك كمادات .. الله لا يحفظهم الي سوى فيك كذا الله لا وفقهم 
غازي بضيق : لا يما كويس انا ..بس انتي لا تدعين عليهم .. وبعدين حصل خير 
ام جواد بستغراب : شوف شكلك كيف صاير وتقول حصل خير .. والله ما راح اسكت بقوم اقول لبوك 
غازي ويمسك امه من يدها : لا يما جلسي وين بتروحين وانتي كل ما صار شيء بالبيت ولا ضاع شيء على طول تروحين تقولين لبوي 
ام جواد وتناظره بنظره حاده : قلي من سوى فيك كذا 
غازي ( تذكر ان عليا بالمستشفى بسبته وحس بعوار بقلبه ) : ما حد .. قصدي فازع مع واحد من الشباب 
ام جواد : ومن هذا الي فازع له من ولده وليه انت الي تفزع معه وين اهله وعمامه وليه ما فزعو له 
غازي( من قالك ان كل الناس عندهم عمام مثلي من ردات حظي يدخلون في كل شيء ويسون مشكله من لا 
شيء ) بضيقه : يما عاد انتي الله يحفظك كل شيء تبين تعرفين عنه بالتفصيل.. ما ا تذكر شيء ولا ادري عن 
شيء .. يما جوعان تكفين حطي لي غدا 
ام جواد : طيب .. بس ابيك بموضوع 
غازي : امري 
ام جواد بتردد : امس كنا بزواج بنت ام سعود جارتنا انا وعمتك ام زكي .. وشفت لك ذيك البنت الي تطيح 
الطير من السما .. ما شألله الحسن كله اصل طيب ونسب يشرف وجمال ومال ابوها صاحب شركات معروفه 
تدرس ( وتكمل وهي تشد على كل حرف ) .. وبنت .. ومو مطلق مرتين ومو مجنونه وخبله ومريضه نفسيا 
واهلها ناسا طيبين واجاويد ( وتكمل وهي تشد على كل حرف ) .. ومو كذابين وعديمين حيا وغشاشين 
غازي بعصبيه : يما كم مره اقولك انا ماراح اتزوج .. بكمل حياتي عزوبي .. عفت الزواج ما ابي اتزوج 
ام جواد : غازي ما يصير كذا هذي خامس بنت انقيها لك .. وصار لي ست اشهور وانا ادور لك ازين البنات 
الي يطفرون عليا واهلها وعليا ما تسوى ظفر رجل وحده منهم .. وانت تقول ما تبي تتزوج 
غازي بنفاذ صبر وعصبيه : يما لا تتكلمين كذا عن عليا 
ام جواد ويعلى صوتها : وشفيك عصبت يا ولد ابوك .. ايوه ما تسوى اظفارهم .. ولا تقارن ذا الخبله 
والمجنونه ببنات الاصول .. وبعدين انت متى بتنساها .. كلما جبنا طاريها تجلس تدافع عنها .. والله انا عندي 
احساس قوي ان اكيد ساحرينك ومسوين لك عمل ورابطينها فيك ولا ما يصير كذا .. انا لازم بكره اقول لام زكي تدورلنا على وحده تفك السحر .. مو بعيده عن اهلها السحر والشعوذه 
غازي وهو واقف : انا رايح غرفتي 
ام جواد بحره : الله لا يوفقهم من خطبنا بنتهم وحنا مضيعين الولد .. ساحرينه وما خذين عقله .. متى ربي 
يفكنا من هذي الي اسمها عليا .. والله يوم اسود يوم فكرنا نخطبها لك والله لعلم عمامك وخوالك واقول لهم 
انك رافض تتزوج علشان يتصرفون معك مثل ما تصرفو لما قلت لهم انك رافض تترك عليا 
غازي مسك نفسه .. عن الكلام وما حب ينطق بكلمه لانة عارف لو بيتكلم امه بتزيد ويكفي ما قالته مشى بتجاه المدخل وطلع تارك امه في الصاله تسب وتدعي وتتوعد 
كل يوما تغريبا ينعاد هذا المشهد بس النهايه تكون مختلفه مره يطلع من البيت ومره يصعد غرفته ينام ومره 
يدخل ابوه ويقاطعهم ومره يرن الجوال ويطلع يكلم .. رغم كل الي صار هو عنده امل ان بيجتمع بعليا ببيت 
واحد لذى هو رافض يخطو أي خطوه تقتل هذا الامل ويصير من سابع المستحيلات .. هو ينتظر تهدء الامور 
شوي وبعدين يخطو خطواته بس شكل الاوضاع ما راح تهدء دام امي براسها شيء لازم يصير .. وانا خايف 
توصل الامور لعمامي وخوالي عاد ذولي لو ادخلو في الموضوع علي السلام وبعده الاستسلام افضل شيء اني 
اكلم اخوي جواد واقوله يتفاهم مع امي على الاقل على موضوع رفضي لزواج .. تذكر لما شاف عليا اليوم 
بالمجمع .. شكلها من هيائتها ضعفناه .. تذكر لما حاول ياكلها بالمطعم كان اول عشى بينهم .. من الذاكره ..
كان وجهها بدون مكياج لكن كان ناعم وهادء .. هو ستغرب عدم وجوده لمسه من المكياج كحل او بودره او 
حمره خفيفه وخاصه ان هذا اول لقاء بينهم ..لا قى صعوبه شوي بتعامل معها وهو كان مفكر الموضوع اسهل بكثير من كذا حسب كلام ربعه المخاطيب 
غازي ببتسامه : عليا وش تين اطلبلك 
عليا : .... 
غازي انتظر لحظات لكن لما ما لقى جواب منها ( اكيد مستحيا ) : عليا تبين اطلب لك على ذووقي 
عليا اكتفت بهز راسها بنعم 
غازي بعد ما طلب حب يتكلم معها : كيف الدراسه معك 
عليا : ... 
غازي تامل فيها لحظات وراغب شفايفها ينتظر منها ولو همسه ( كل هذا حيا ) : طيب وش رايك في المطعم عجبك .. حلوه الوانه وديكوره صح 
عليا : ... 
غازي تامل عينها لقى فيها دمعتين متحجرتين هو كان ملاحظهم من اول ما شافها .. ما يدر وش سببهم ليه عيونها مكحله بحزن .. ليه نظرت الانكسار فيها 
لما جابو الاكل .. حاول يأكلها لما شافها ما تأكل قرب الشوكه الي كانت قطعت اللحم معلقه في اشواكها من فم 
عليا حتى لامست قطعت اللحم شفايفها .. بدت في هذي الحظه دمعه تشق طريقها في النزول ثواني وقد امتلأ 
وجهها بالدموع .. حس غازي بالخوف .. وحوال يهديها .. مو عارف كيف يتعامل معها ولا هو عارف كيف 
يوقف دموعها .. سمعها لاول مره تتكلم .. بعد ما قفد الامل في سماع صوتها .. لدرجه ان ظن انها ما تتكلم 
عليا بصوت مخنوق ويكاد ينسمع : رجعني البيت 
غازي الوضع ما يسمح افكر او اتسائل : يالله قومي اوصلك 
مر عليه يوم ما ذاقت عيونه النوم .. وهو يفكر بسبب هذي الدموع والانكسار 

,
’
,

فـــي المستشفى على الساعه 5 العصر 

كانت سجى تحس بالم في كل جزء من جسمها كانها هي الي مريضه .. يمكن ارهاق وقلت نوم وجلسه على ذا 
الكرسي والحبسه بين هذي الجدران الكأيبه تحس ان جسمها مبهدل ومبلول تمنت دش ماي بارد ينزل عليها 
وينعشها ويصحيها اشتاقت لعالمها الخاص حست بحاجه كبيره انها تجلس في احد زواياه ..ملت من الصمت 
ودها تتكلم مع احد فكرت تدق على دلال بس خافت تزعج عمتها عليا .. ما سكه جوالها بيدها وتناظر الشاشه 
تنتظر هزه واتصال من حمد او عبدالرحمن او عمها وافي .. كلمت عبدالرحمن من ساعه وقال لها ان هو 
ينتظر حمد يخلص توه جالس من النوم ويتروش اجلسو من النوم متاخر لانهم ما نامو الى صباح هذا اليوم .. وبعيد بمرون مطعم وبشترون غدا وبجون 
ناظرت في عمتها الى مسدله اجفانها وشاحب وجهها لكنها نوعا ما افضل من ليلة امس راغبة شفايفها 
الجفاف ميبسهم قامت من كرسيها وقربت من عمتها عليا وحاولت تنقط على شفايفها قطرات من الماء البارد ما لاحظت أي استجابه من عليا ..ارجعت اجلست في كرسيها .. 

كانت عليا شبه فاقدت الوعي من اغراص المنوم وادويت المهدء .. لا تدرك ما ذا يحطل حولها ولا تشعر بشيء 
غير الهواء الذي تتنفسه وصوت الالم في داخلها .. تمر امام عينيها صور من ليلة امس .. كانت الصور 
مظلمه والضوء مسلط على وجه غازي المتمثل امامها وجها ممتلأ وشعرا اسود كالفحم .. هل هو غازي الذي 
اعرفه اهو نفسه من رايته امس او ان مخيلتي اصبحت تخلط بين الواقع والخيال .. وتاتي بصور من الماضي 
وتركبها امامي .. وكانها تدعوني لاعودا ادراجي الى الوراء .. من الذاكره .. 

ام سامي : عليا غازي ينتظرك في المجلس 
عليا بهدوء : طيب ( وتمشي بتجاه المجلس ) 
ام سامي وهي تحاول تمنعها تتقدم اكثر : عليا وين رايحه .. انتي خبله ناويه تروحين له بذا البس وذا الوجه 
كان متوفي عندك احد .. روحي غرفتك حطي لك كحل او روج وبدلي ملابسك وتعطري وتدلعي اذا شافك كذا 
وش راح يقول عندك .. يا خوفي يتركك .. وهنا ما صدقنا يجي احد يخطبك 
عليا ناظرت ام سامي بنظرات بارده وتجهت للمجلس بلا مباله 
ادخلت المجلس بخوف وبرود وجلست بدون ما تسلم ..كانت لابسه بلوزه سوده اكمامها طويله من الصوف مع 
ان في فصل الصيف .. مع تنوره سوده فيها زيج ابيض من تحت لامه شعرها ورافعته ( كعكه ) وجهها ما فيه أي اثار مكياج 
غازي ناظرها بستغراب .. وقام وجلس جنبها وبتسم 
غازي : شخبارك عليا 
عليا بصوت واطي : بخير 
غازي ببتسامه : طيب ما سألتين عن اخباري .. تصدقين بطني يالمني 
عليا ارفعت عينها وناظرت فيه .. حس غازي من نظراتها انها تنتظره يكمل 
غازي : عصافير بطني تغرد .. جوعانه .. وش رايك نطلع نتعشى 
عليا : .. 
غازي : ممم ممكن تجبين لي كاس مويه .. لاني عطشان 
عليا قامت وجابت له كاس ماي .. قبل لا يقرب الكاس من فمه .. ناظر في الكاس 
غازي : الماي صافي ..( ويكمل بتردد ) .. عليا ليه لابسه اسود 
انزلت دمعه بسرعه على خدها الايمن وكانها تعطي الاشاره لسيل من الدموع .. تفاجا غازي وحط الكاس على الطاوله بدون ما يشرب منه .. وقابلها .. 
غازي بصوت حنون واشبه بالهمس : عليا ممكن تقولين لي ليه الدموع 
كانت عليا منزله راسها .. ارفعت راسها وناظرت فيه .. شدها نبرت الحنان الي في صوته حست بالامان وهذا 
الاحساس نادر ما يزورها بقرب احد الى مع اخوها وافي الى لما يكون معها تحس بالامان وكانها مدينه مسوره 
بسور شامخ ما يهزه شيء وهي المدينه الي يحتظنها السور .. اول مره ما تحس بنفور وخوف لما يقرب منها 
شخص فجاه حست اطراف اصابعه تلامس خدها بهدوء وتقطع مجر الدمعه .. ناظرت فيه ولمحت ابتسامه 
حلوه على مبسمه كان ودها تبتسم بس في شيء بداخلها يمنعها .. زادت الدموع 
غازي بصوت هادء : عليا عيونك غيوم .. محملين بالمطر 
.

. 

فــي الشرقيه .. وتحديدا في بيت هيام ..

كانت هيام جالسه تشوف الملابس الي شرتها امس وترتبها في الدولاب 
سمعت طرقات على باب غرفتها 
هيام : تفضلي 
افتحت ام هيام الباب وعلامات التسائل تدور حول راسها وقفت جنب الدولاب وظلت تناظر هيام وهي تصف ملابسها في الدولاب .. 
ام هيام بصوت جدي : ليه امس مارجعتي البيت 
هيام ردت بدون ما تناظر امها وتستمر في ترتيب الملابس : كان عندي شغل كثير ويوم خلصت ما حصلت احد يجيبني 
ام هيام : طيب ليه ما دقيتي علي او على خالك يجي ياخذك 
هيام : انتي عارفه اني ما ادق على خالي ولو دقيت عليه بسوي لي سالفه وسين وجين .. ودقيت عليك امس ما رديتي .. يعني حتى لو دقيت عليك وش بسوين 
ام هيام : على الاقل اطمن عليك امس جلست احاتيك .. ودقت على جوالك مغلق .. ما رتحت الا لما دقيت على صاحبتك نوره وقالت لي انك نايمه بالمشغل 
هيام ما ناظرت امها وكملت ترتيب ملابسها 
ام هيام بتسائل : من وين لك هذي الملابس الجديده 
هيام : شرتهم لي امس صاحبتي دلال 
ام هيام : وش المناسبه 
هيام : لا زم يكون في مناسبه علشان تشتري لي ملابس .. وبعدين هي دائما تشتري لي ملابس لو عليكم ما لبست زي الناس 
ام هيام : طيب عطيتيها قيمتهم 
هيام : عطيتها لكنها ارفضت تأخذ .. تدرين هي بنت نعمه ما هي محتاجه لكم قرش الي بعطيها اياهم 
ام هيام وحبت تنهي الحديث : طيب ما تبين غدا 
هيام : لاا ( هيام تكمل بتردد لما شافت امها بتطلع من الغرفه ) .. يما امس خالي سأل عني 
ام هيام وقفت لما سمعت هيام تناديها والتفتت عليها ..: ايوه دق امس وسأل عنك 
هيام تناظر امها بخوف : طيب قلت له اني امس نمت بالمشغل 
ام هيام وتراغب ملامح بنتها : لا طبعا .. مجنونه .. كان هنا اليوم في خبر كان 
هيام ورتاحت : الحمدلله 
.

. 

فـــي بيت بو بدر ..
اجلست دلال على صوت طرقات الباب .. حاولت ترفع نفسها لكنها حست بتعب .. للحين ما خذت كفايتها من النوم كان يوم امس ثقيل عليها للحين تحس بثقله .. اول ما فتحت عينها شافت امها قدامها 
ام بدر ببتسامه : يالله حبيبتي قومي بسك نوم 
دلال وهي ترفع نفسها بصعوبه : يما .. ما رحتي الجامعه 
ام بدر : الا رحت وجيت انت ما تدرين الساعه كم الحين الساعه 5 ونصف العصر 
دلال هي تفرك عيونها بيدها : والله .. ليه ما جلستوني 
ام بدر : بدر جلست لما جا من العمل بس انتي ما جلستي .. كان يبونك تروحين معهم هو و ريتشارد 
دلال : ليه وين راحو 
ام بدر : مدري بس جا سلطان وجاسم وشجون وطلعو مع بعض .. يالله تبين شيء انا ما شيه 
دلال بدلع : وين رايحه مامي 
ام بدر ببتسامه : ابوك توه جاي من الجامعه بروح اجلس معه 
طلعت ام بدر وسكرت وراها الباب .. عادت دلال وندست في بطانيتها وحطت راسها على الوساده للحظه 
تذكرت شيء بسرعه ارفعت المخده وطلعت الجوال جوال وافي .. شافت انفجار مكالمات لم يرد عليها وخمس رسايل 
افتحت المكالمات بفضول شافت 20 من الدب القطبي .. 13 من سجاوي ( ابتسمت هذي اكيد سجى ) .. 5 من 
بو الامجاد 3 من مراهق مرفوع عنه القلم 8 من السالم .. والباقي ارقام مو مسجله باسم .. لما شافت 
المكالمات حست باحتياج وافي للجوال او بمعنا اصح بحاجت الناس له .. وحست بعد بذنب لانها توقف على 
خط المتصلين وتمنعهم من مكالمته .. كان في داخلها فضول كبير تفتح الرسايل يمكن بنت راساله له .. لا ما اعتقد من كلام سجى عنه شكله مو راعي بنات 
دخلت يدها تحت الوساده وطلعت جوالها .. شافت مكالمات لم يرد عليها 7 من بدر 4 من سلطان 2 من جاسم 5 من سجى ورساله وحده ( والله مو بس هو شخص مهم حتى انا ) افتحت الرساله 

وش ذنب هالناس دون احساس تشغلهم 
ونحط بفؤاد كل من يعشقك حسره 

جيت اشتكي منك ظلمك لاني اولهم 
واقدم سجين لجمالك عايش بأسره 

الله من طرفك النعسان لي سلهم 
اتوه مدري يميني وين واليسره

وانسى هموم كثيره كنت شايلهم 
واحس باليسر بعد الضيق والعسره 

لعيونك الحلووين ( شكرا ) يا مكحلهم 
اشوف فيها حلات العالم بأسره 

اسألك بالله تسمح لي تأملهم 
ومد بيني وبينك للغلا جسره 

(( لقياك نستني هموم كثيره كنت شايلهم ))

ابتسمت لما شافت الابيات .. هذا يعني ان هو بخير .. ياترى منه يكون (( لقياك نستني هموم كثيره كنت شايلهم 
)) معناتا ان التقينا .. عقدة حواجبها لما جا في بالها سلطان ولد عمها هي اليوم الي اتلتقت فيها وبعدين 
لاحظت عليه هذي الايام تصرفات غريبه دائما يدق علي يسولف حتى لو ما في سالفه لما نكون جالسين مع 
بعض احس بنظراته شيء ثاني معقوله سلطان يحبني .. لا لا مو معقوله هو دائما يشوفني مثل اخته وانا 
اشوفه مثل اخوي معقوله هذي الابيات والرسايل منه .. بس سلطان ما له في الشعر بالمره واذكر مره قالي ان 
هو يحس ان الشعر كلام ما ينفهم .. افضل شيء اني اتاكد واسأل اخوي بدر 
رنت جوال افزعت دلال .. وقطعت حبل افكاره 
كان جوال وفي يرن ارفعته وناظرت الشاشه .. رقم غريب خليني ارد يمكن يطلع واحد غلطان او وحده غلطانه 
ردت دلال بدلع : نعم 
غازي بستغراب : الوووو 
دلال : نعم 
غازي : هذا من جواله 
دلال بدلع : انت الي داق وتسأ لني من جواله 
غازي : مو هذا جوال وافي عبدالله 
دلال ( ربي طلع يعرف وافي وش ذا البلوه ) : لا غلطان اخوي 
غازي : اسفين على الازعاج .. وشكرا 
دلال : العفو 
.

.

فـــي الرياض .. وتحديدا في المستشفى ..

كانت سجى تساعد عليا على الوقوف .. بعد ما جا الدكتور وكتب لها على خروج وادويه مهدءه تتناولها اذا 
ارجعت لها الحاله .. ونصحها وحرص على عبدالرحمن ان تتناول غذائها بستمرار وتشرب كثير من السوائل 
عليا بصوت تعبان وبصعوبه : سجى جيب لي فردت انعالي ( انتو بكرامه ) 
سجى : طيب 
حمد ويقرب من عمته عليا ويساعدها : سجى عطي عمتي ماي .. شوفي كيف شفايفها صايرين جافين 
عبدالرحمن كان يتأملهم وهم يساعدون عليا .. الي مبين عليها التحسن .. وهو بداخله يغلي غلي على عمه 
وافي .. ليه ما يرد على جواله وليه ما يدق علي .. يرفع ضغطي اذا سوى فينا هذي الحركه .. هو بروحه 
انسان متهور والي براسه يسويه .. يا خوفي امس مسك الخط وصار له شيء .. لا لا الله يحفظه خليني اطلع برى واكلم واحد من اخوياه الي معاه بالعمل واسأل عنه ..
عبدالرحمن : حمد انا بطلع شوي وبرجع 
طلع عبدالرحمن بدون ما ينتظر جواب او اذن من حمد وقف عند الباب من الخارج وطلع جواله 
سمع صوت احد يناديه على طول رفع راسه 
غازي ببتسامه : عبدالرحمن 
عبدالرحمن وهو مفتح عيونه ( هذا وش جايبه هنا لو يشوفه حمد مصيبه .. امس حمد طول الوقت يتوعد فيه ان اذا شافه بكسر له اعضامه ) 
غازي : عبدالرحمن ليه تطالعني كذا 
عبدالرحمن بستغراب : لا ولا شيء .. خير 
غازي بتردد وهو يناظر باب الغرفه : وافي هنا 
عبدالرحمن : لا من امس ما شي 
غازي : طيب ممكن تعطيني رقم جواله .. الجديد 
عبدالرحمن بستغراب : بس هو ما غير رقمه 
غازي مستغرب : طيب ممكن تعطيني اياه يمكن الرقم الي عندي مو مضبوط 
عبدالرحمن : ********055
غازي وعاقد حواجبه : نفس الرقم الي عندي دقيت عليه اليوم وردت علي بنت وقالت لي الرقم غلط 
عبدالرحمن مستغرب ( ردت بنت ) : لا اكيد انت مغلط في رقم او رقمين .. حوال مره ثانيه 
غازي بتردد وهو يتامل باب الغرفه : هي .. شخبارها 
عبدالرحمن ( متى بفك عنا هذا ) : بخير 
غازي : طيب انا ما شي الحين .. واذا شفت وافي قوله يدق علي ضروري .. يالله سلم على الاهل 
عبدالرحمن : الله معاك 
حس براحه لما شاف غازي مشى .. وش يبي في عمي وافي والله جيتنا لرياض دخلتنا بمتهات .. الله يبعده عنا 
هذي الي اسمه غازي محنا بناقصين اهانات وتصغير من اهله .. يحلم اني اقول لوافي ان غازي يبيك ضروري 
توه بيفتح باب الغرفه الى انفتح وطلع حمد مستعجل وجواله في يده يرن 
عبدالرحمن : وين 
حمد ويسرع في خطواته : دقايق وراجع 
دخل عبدالرحمن الغرفه .. وقف حمد بعيد شوي 
حمد ببتسامه : هلاااا دلولو هلااا قلبي 
ميلاف بزعل ودلع : زين انك تذكرتني .. لا تكلمني انا زعلانه عليك ياظالم من امس وان ادق عليك 
حمد : والله كنت مشغول .. وبعدين انا للحين بالرياض مع الشباب ما اقدر اكلمت قدامهم 
ميلاف : ليه للحين ما رجعتو 
حمد : يعني معقوله ارجع وما اكلم دلوله عمري .. والله اني مشتاق لك حيل 
ميلاف بدلع : انا بعد .. طيب انبسطت بسفره 
حمد بتنهيده : تبين الصراحه نص نص .. وين ما ارحو الشباب يدقون علي الي يبيني اتوسط له والي يبيني 
احل مشكلته .. ولي يبيني افزع له والله ما ادري متى برتاح .. تصدقين انا الحين راجع الشرقيه لان واحد من الشباب يبيني احل مشكلته ضروري 
ميلاف ( كثر منها ) : تحمل يا قلبي .. حنا ما نقدر نستغنا عنك 
حمد : طيب انتي شخبارك 
ميلاف ( ميلاف حست ان الفرصه مناسبه علشان تسأله عن سجى : انا بخير بسماع صوتك .. حمد وش تقرب لك سجى فلان الفلاني 
حمد بستغراب ( هذي اختي ) : لا ما تقرب لي قصدي .. تقرب لي بس من بعيد من الاقارب .. ليه انتي تعرفينها 
ميلاف ( من الاقارب ها ) : هي صاحبتي 
حمد ( الحمدلله ان ما قلت لها اسم ابوي لما اسألتني ذاك اليوم عن عائلتي .. كان عرفت اني اخوها ) : اهاااا 
.. طيب انا اخليكي الحين ينادوني الشباب .. اذا رجعت لشرقيه اكلمك 
ميلاف : طيب .. دير بالك على نفسك .. بااااي 
سكر حمد الجوال وهو مذهول .. معقوله سجى صاحبت دلال .. هذا يخليني احذر من التعامل معها عاد هذا الي 
كان ناقصني .. رجع حمد الغرفه .. ظل فتره يناظر في سجى وهي تلبس عبايتها قرب منها 
حمد بتردد : سجى 
سجى : نعم 
حمد بتردد : انت عندك خويه اسمها دلال 
سجى وتناظر فيه بستغراب ( هذا وقته ) : ليه تسال 
حمد : لا ولا شيء .. قول لي انتي عندك خويه اسمها دلال ولا لا 
سجى بستغراب : ايوه عندي 
حمد مندهش : الله 
سجى وزاد استغرابها : أي والله .. وش السالفه 
حمد : لا قلت لك ما في شيء ( ويناظر عبدالرحمن ) .. يالله سرينا 
سجى ظلت تناظر حمد بستغراب طريقة سؤاله .. وقت السؤال وبعدين هو وش عرفه ان عندي صديقه اسمها 
دلال وليه لما قلت له ان عندي صديقه اسمها دلال .. شفت علامات التعجب في وجه .. والله ذا الاخو امره 
عجيب .. مدري وش مخبي .. لازم اعرف .. حنا في ايش وهو في ايش 
.

.

فـــي الشرقيه .. وعلى الساعه 11 باليل .. عند بوابت المستشفى .. 

طلال ببتسامه : يالله فمان الله 
مازن + رائد : فمان الكريم 

طلال كان يمشي بتجاه سيارته الي واقفه في المواقف .. ما يدري ليه يحس براحه .. يمكن لان اليوم حس 
بالحريه اكثر وهو في العمل بعد ما عرف ان الاخت ساره ما خذه اجازه مرضيه لمدة يومين .. يتكلم بطلاقه 
ويبتسم في أي وجه يشوفه قدامه حتى الممرضات طبعا لانهم ما راح يفكرن بالابتسامه مثل ما تفكر ساره 
يتحرك بحريه وهو عارف بداخله ان ما في عيون تراقبه وتترصد حركاته وروحاته وجياته .. يمكن اليوم حس 
انه في مستشفى الرياض الي كان يشتغل فيه .. يجلس من النوم على طول الدوام ما يكلم احد من اهله ويتغدا 
مع اخوياه في المستشفى .. وبعدين يطلع معهم اذا انتهى دوامه ويجتمعون بمقهى .. وهذا الي ناوي يسويه الحين 
مع انه وده يكلم انفال لانه يحسها متضايقه .. من تصرفات ميلاف معها امس بالسوق .. ( ابتسم لما تذكر امس 
) اول مره يطير نصف راتب الله يهديها بنت اختي امس شرت السوق كله كانها هي الي بتجهز لزواجها مو 
انفال ما ظل مكياج ما شرته ما ظل كريمات وعطرات ومرطبات للجسم ما ظل اكسسورات ما شرتهم تأ خد 
نفس المديل بس الون يختلف .. حتى البلايز نفس الشكل بس من كل لون وحده .. والاحذيه ( وانتو بكرامه ) 
ولما اقولها ليه بتاخذين كل ذولي تقول مو انت قلت لي اشتري الي نفسي فيه وانا نفسي في كل ذولي 
وانفال مسكينه بنت اخوي ما شرت الا بلوزه وتنوره مع ان امس صديقاتها معها بس شكلها ما عجبها ذووقهم مع انه حلوو .. كلما يختارون لها ابلوزه ترجعها .. هههههه يحليلها انفال 

وصل عند السياره وفجأه اختفت الابتسامه .. ظل واقف يناظر في السياره معقوله هذي سيارتي يمكن مو هي خليني اشوف رقم الوحه .. يالله والله هي 
كانت السياره في حال صعب تصديقه .. زجاج النوافذ كلها متحطمه ومنثوره على الارض الزجاج الي قدام 
والزجاج الي ورى .. والعجلات نايمه .. اكيد انها حالة سرقه على طول اتجه الى الباب وتوه بفتح السياره 
شاف ورقه مكفوسه .. ومعلقه على مقبض الباب .. خذاها بسرعه وفتحه وهو للحين مو مصدق الى صاير 
.

.

فـــي بيت بو تركي كان تركي جالس في الصاله .. ويتظر وصول عبدالرحمن من الرياض لان توه مكلمهم قال له نص ساعه وهم في البيت 
مسند ظهره على الكنب .. ويفكر .. من الذاكره ..

ام مشاري : اسمح لي يا ولدي تركي على الكلام الي بقوله .. بصراحه الظاهر ان سجى ومشاري امس ملتقين 
في الغرفه .. والله مدري وشلون اقول او وش اقول .. والله الي صار امس شيء يخزي ويعني معقوله يطلع 
من سجى كل هذا .. طبعا انا ما اقول ان ولدي ما سوى شيء بس اكيد سجى هي الي مدبر هذا الشيء اول ما 
رن جوالها اطلعت من الغرفه وركبت الدور الثاني وراح غرفه مشاري وبعدها جا مشاري مع ان هو قايل لي 
ان ماراح يرجع بس اكيد هي الي دقت عليه وقالت له تعال .. وبعدين صار الي صار .. طبعا انا ما ادري وش 
صار بينهم بس عندي احساس قوي ان صار بينهم شيء وتدري احساس الام ما يكذب .. وبعدين شفت 
مشاري نازل كان ازراه مفتوحين الله اني مني قادره اتصور الي صار .. وبعدين انزلت سجى ولما صعدت اتاكد 
فعلا شفت اشماخ مشاري على السرير .. ولحق سجى على الارض وهذا كله يدل على ان كلامي صحيح وانا لو 
اني مو متاكده كان ما قلت لكم بس انا قلت لكن وقلبي يعورني وما ني مصدقه الله يعلم اني ما انام اليل من كثر 
ما افكر .. وانا قلت اخبرك انت لانك اخوها الكبير ويعني افضل من اني اخبر اوبوك وزوجي ويمكن بعد هذي مو اول مره تصير .. لازم يا تركي تتصرف 
لازم ياتركي تتصرف .. احتقن الدم في وجهه وهو يحاول يسيطر على اعصابه .. الموضوع ما له جانب اخر 
يالله ماني مصدق .. احس ان جسمي كله يشتعل نار .. معقوله يسجى انتي البنت الحلوو والطيبه وكنت اتمنى ان بنتي تطلع زيك .. باخلاقك وروحك الحلوو .. ليه يا سجى ليه .. يصير كذا 
فتح عيونه على صوت الباب .. حاول يمسك اعصابه وما يقوم لهم .. مسك حافة الكنب معصبيه 
دخل عبدالرحمن وحمد وسجى الصاله الي كان جالس فيها تركي وبين على وجيهم التعب والحزن 
بدون ابتسامه سلم عبدالرحمن على تركي جلس جنبه 
يوم جات سجى بتسلم على تركي وقف لها وما مداها تناظر فيه الا تجيها صفه قويه على خدها الايمن 
لدرجه ان تحس ان اصابع تركي للحين ملصوقه بخدها وكانها صافعها بيد خلاياها نار غمضت عيونها بحزن 
وهي تحال تجمع دموع وتمنعها من النزول 
سمعت صوت عبدالرحمن يقول لتركي وهو معصب ليه سويت كذا 
ادركت حينها ان اليد الي صفعتها هي يد تركي وليس صفحت القدر 
فتحت عينها وناظرت تركي ما قدرت تشوفه من الدموع الي فعينها .. ليه يا اخوي ليه ياتركي 
تحس ان في شيء مكسور في داخلها وجا تركي وكمل الكسر وتبعثر الحزن الي بداخلها وما قدرت تسيطر 
عليه .. ولي كانت تحاول بكل قوتها تجمعه الى ان تصل الى باب غرفتها .. لكن فاجأئها تركي وهز كيان الحزن والالم بداخلها 
التفت بصعوبه وتجهت مغناطيسيا الى الدرج .. لم تتسأل لماذا فعل ذاك لكنها ادكت بان الحزن الذي بداخلها 
انفجر وارتمت شظاياه في كل مكان من جسدها .. تسألت وهي تصعد عتبات الدرج بثقل هل للحزن وزن هل هو 
ثقيل الا هذه الدرجه .. متى اصل الى سرير متى ينتهي هذا الدرج في كل عتبه تصعدها كانت تحس انها تطي بقدمها على اشواكا من الالم لتستشعر بوقزات قاتله .. 
ارتمت على سريرها بقوه .. حتى هيأ لها بانه انكسر من ثقلها جسدها والمها 
بكت وبكت وبكت .. بكت على حبها بكت على حزنها بكت على اخيها بكت على عمها بكت على صدقاتها بكت حاجه لهم .. بكت على عمتها .. تبكي وتبكي من غير حواس بكت وهي لاتعرف لكاذا تبكي 
سمعت جوالها يبكي باغنيت ( عسى دائما نكون احباب ) رفت راسها والشعر يغطي وجهها ويلتصق بدموعها 
فتحت حقبتها بسرعه .. 
سجى بصوت كله حزن : دلال تكفين محتاج لك الحين .. تكفين يا دلال تعالي 
دلال بستغراب : سجى وش علامك .. ليه تبكين 
سجى وتبكي بحرقه 
دلال : خلاص .. ثواني وانا عندك 

بعد نصف ساعه رن الجرس بحرقه .. وبتواصل 
افتحت الخدامه لدلال الباب .. 
دلال بخوف : وين سجى 
الخدامه : في غرفه مال هيا 
بسرعه دلال ادخلت البيت وعلى طول اصعدت الدرج وبدون ما تضرب الباب ادخلت غرفة سجى 
سجى كانت على سريرها تبكي لما شافت دلال داخله .. على طول قامت وضمتها بقوه حتى قبل لا تدخل الى نصف الغرفه وقبل لا ترفع برقعها ضمتها وهي تبكي بصوت مخنوق 
دلال وهي تحس بجسد سجى يرتجف دلال بحزن : سجى 
سجى بصوت مخنوق وهي للحين ضامه دلال : ليه يصير معي كذا ليه فجأه صارت الدنيا تكرهني .. ليه الناس 
يكرهوني .. انا ياربي وش سويت .. والله اني منهاره .. ما ني قادره اتحمل .. ( ويختفي صوتها من البكى ) .. 
ليه اخوي عطاني كف .. ليه صفعني بقوه .. وش سويت .. اه يا دلال .. ما تدرين وش ثقل الحزن الي بداخلي 
.. خلاص ما عدت اتحمل 
دلال انزلت دمعه من عينها وهي تسمع هذيان سجى .. مع انا هي بصعوبه قدرت تجمع الكلمات من وصوت 
سجى المخنوق .. ما حبت تتكلم وما عرفت وش تقول .. ضمت سجى وامسحت على راسها بحنيه 
بعد دقايق .. اهدأت سجى .. واصبحت الدموع تنزل بصمت 

اجلست دلال جنب سجى على السرير .. ظلت فتره تناظر في ملامحها .. ودمع ينزل على خدها 
دلال : اهدي يا سجى وعلميني بالي صار .. ليه هذي الدموع كأن احد متوفي عندك 
سجى بحزن : ما ني عارفه 
دلال وتناظر فيها بستغراب : كل هذي الدموع ومنتي بعارفه 
سجى بحزن : اخوي تركي صفعني .. مدري ليه 
دلال بستغراب : طيب ليه .. ما عرفتي منه ليه سوى كذا 
سجى بحزن : مدري والله .. ولا ابي اعرف .. دلال هذي اول مره انصفع فيها ومن مين من اخوي تركي ليه 
دلال : طيب قومي نادي ناديه خلينا نفهم منها وش صاير 
سجى : ما ابي اطلع من الغرفه .. بدق على عمي وافي بخليه يجي الحين 
دلال : مجنونه انتي شوفي الساعه كم الحين .. لا تدقين تخرعينه 
قامت دلال علشان تفسج عبايتها وتعلقها على الشماعه الي عند الباب 
سجى طلعت جوالها بسرعه ودقت على عمها وافي كان اول رنه تسمعها في اذنها 
رن جوال داخل شنطت دلال .. (رن جوال وافي داخل شنطة دلال) 
دلال لما اسمعت الرنه ارتبكت 
سجى بستغراب : كان هذي نغمة عمي وافي .. 



كيف راح تتصرف دلال بهذا الموقف ؟ وهل معقوله ان سجى بتكتشف الموضوع ؟
باي اتجاه سوف تسلك هذه المشكله .. هل سوف تكبر ؟
غازي وش يبي من وافي ؟ 
تحولت سيارت طلال الى حطام ولا تنفع لتنقل .. من هذا الي سوى بها كذا وما ذا كتب لطلال في الورقه ؟ 
ميلاف وش تحت راسها ؟ وحمد وش تحت راسه ؟ 


الفــــــصل الثالث عشــــــر ... 

الجـــــزء الثـــانـــي ... 




رن جوال داخل شنطت دلال .. (رن جوال وافي داخل شنطة دلال) 
دلال لما اسمعت الرنه ارتبكت 
سجى بستغراب : كان هذي نغمة عمي وافي .. 

دلال ( هذا الي ما حسبت حسابه راح عن بالي احط جواله صامت ) ببتسامه : يعني بس عمك وافي الي يحط هذي النغمه 
بسرعه قربت دلال من شنطتها الي كانت محطوطه على السرير جنب سجى وشالتها وحطتها بحظنها بسرعه 
افتحتها وحاولت ان تكون الفتحه صغيره بحث تكون بعيده عن مستوى نظر سجى الي كانت جالسه جنها 
وجوالها جنب اذنها .. تنتظر عمها وافي يرد عليها .. لكن لا مجيب .. دخلت دلال يدها في شنطتها وضغطت 
على زر الصامت في جوال وافي وبسرعه طلعت جوالها وقربته من اذنها( يعني ترد على المتصل ) ..
دلال : هلاااااااا والله .. اهاااا .. طيب لا ما راح اطول ......... اوكي بااااي 
وهي تحاول تتحاش نظرات سجى التفحصيه من خلف اجفانها المنهكه من البكاء .. وكانها حست ان في انا 
سجى وبصوت شوي رايح : دلال من المتصل 
دلال برتباك : ممممم هذا اخوي بدر .. يسألني متى برجع .. طيب ما عينا قول لي رد عليك عمك وافي 
سجى وتهز اكتافها بنفي : لا .. غريبه 
دلال ورتاحت ان الموقف عدا على خير وهي كانت مرعوبه تخاف ان سجى تحس بشيء : ما الغريب الا الشيطان يمكن عمك نايم او مشغول .. حاولي تدقين عليه بوقت ثاني بس مو الحين 
سجى بستغراب : يعني ليه مو الحين 
دلال ( مصيبه وشلون اصرفها ) : ممم .. ههههههههه ولا شيء 
سجى عقدت حواجبها ما في شيء يضحك : دلول وش بلاك .. كانك مو على بعضك 
دلال : لا على بعضي .. ما عليك خلينا في المهم قولي لي وش سويتي وكيف كانت السفره .. وش الي مضايقك وخلاكي تناهرين كذا 
سجى بدت دموعها تتجمع في عينها ونزلت راسها قالت بصوت واطي : الله لا يعودها .. نفسي عافت الرياض واهلها .. ما جابت لنا الى الحزن والهم 
دلال وتاثرت بنبرت صوت سجى : ليه وش صار معكم 
سجى ورفعت راسها تناظر في دلال : قولي وش ما صار معنا 
دلال بستغراب : ليه هذي السوداويه .. يالله قول لي وش صار معك حرقتي اعصابي بكلامك 
سجى وعينها معلقه على الباب تناظر فيه وكانها تتذكرالمواقف الي مرت فيهم بحزن : اغمى على عمتي علي 
.. ( لحظة صمت وتامل ) .. اخوي حمد تخانق .. ( لحظة صمت ) .. ما ني عارفه كيف اتصرف .. ( لحظة 
صمت ) .. جا عمي وافي .. ( لحظة صمت ) .. راحو مركز الشرطه .. ( لحظة صمت ) .. نيمو عمتي عليا في 
المستشفى ونمت معها .. ( لحظة صمت ) .. جا عمي وافي واخواني المستشفى وبعدين راحو .. ( لحظة صمت 
) .. عشت ليله صعبه لحالي .. ( لحظة صمت ارفعت يدها والمست خدها الايمن وكانها تتحسس مكان الصفعه 
) .. بعدين صفعه من اخوي تركي 
دلال بصوت واطي : طيب هذي رؤس اقلام خبريني بتفاصيل 
سجى وتناظر دلال : ماني بمستعده افتح جروح التفاصيل كفاي انها تعيش بداخلي وتنعاد لحظه بلحظه .. ( وتكمل ببتسامه باهته ) .. تصدقين ما توقعتك بتجين .. وارتحت لما شفتك قدامي 
دلال ببتسامه : على راحتك ما راح اضغط عليك بس لازم تخبريني بكل شيء صار .. وبعدين ما يقولون ان 
الصديق وقت الضيق .. وهذا انا قدامك لو اني بقصى الجنوب بجي لك ولا اني اخليك لحالك 
سجى اتسعت ابتسامتها لما سمعت كلام دلال وحست براحه : وبعدين انتي قول لي لحقتي تلبسين وتكشخين وتجين 
دلال : هههههههه الحين هذي تسمينها كشخه .. انا دائما البس في البيت برمودات وبلايز سبور تجنب لاي طارء ههههههه مثل جيتي عندك اليوم 
سجى : لا انا ما ارتاح كثير في البرمودات والبنطلونات في البيت بس اذا جا عمي وافي البس 
دلال ورف قلبها : طيب ليه يعني اذا جا عمك وافي 
سجى : اولا هو يحب يشوفني كاشخه .. وبعدين انا وحده طماعه احب اسمع منه كلام حلو ومدح غير اخواني 
لو البس الي البسه ما يمدحوني او يقولون لي كلمه تطيب الخاطر .. واذا قالو يقولون تاكيدا على كلام عمي 
وافي يعني لو اني لابسه بدله لونها اخضر يقولي عمي وافي طالعه حلووه اليوم او اللون يناسبك يقولون أي 
صحيح كلام عمي وافي حلو عليك هذا الون 
دلال وحبت تسأل عن وافي ما تدري ليه يمكن فضول وزيادة معرفه : طيب سجاوي ما قلت لي كيف جا عمك وافي الرياض .. يعني قصدي مداه يجي 
سجى ابتسمت بستغراب وظلت تناظر في دلال ..
دلال : سجوي .. علامك تناظرين كذا 
سجى : لا بس تذكرت عمي وافي هو الوحيد الي يناديني سجاوي 
دلال ( اساسا انا ماخذته من جواله ) : يعني ما تحبين اناديك بسجاوي .. خلاص ولا يهمك سجوي 
سجى : لا .. مو قصدي .. ناديني بأي اسم المهم احس ان فيه دلع .. وبعدين عمي وافي جا بالطياره ورجع بطياره .. تصدقين دلول كنت متوقع انه راح يجي لنا الرياض 
دلال ( اهااا هذا يفسر وجوده في المطار ) : ليه كنتي متوقعه 
سجى : عمي وافي ما يتهاون ولا يتردد في موضوع يخص عمتي عليا ان شألله لو المسأله مسألة حياه او موت .. تشوفينه حاظر 
دلال : هي عمتك عليا وش فيها بضبط 
سجى .. هي دائما لما احد يسالها من صديقاتها تتهرب او تغير الموضوع وتحاول قد ما تقدر ما تجيب طاريها
علشان ما تقول وش فيها لكن هذي المره غير حبت تتكلم عنها وما تحس بخجل من طاريها 
سجى بحزن : عمتي عليا يا دلال فيه حاله نفسيه بسبب الظروف الي عاشتها 
دلال استغربت من تجاوب سجى مع سؤالها لان هي دائما تطرح نفس السؤال وما تلقى له جواب شافي 
دلال : أي ظروف 
سجى : عمتي عليا تزوجت صغيره من واحد اكبر منها 25 وعاشت معها ايام صعبه ضرب واهانه وذل لما 
توفى جدي قدرو ابوي وعمي يطلقونها منه بعدين خطبها واحد وتزوجته يوم تزوجته اكتشفو ان فيها حاله 
نفسيه وعدوانيه لرجال انغرست فيها بسبب حياتها مع زوجها الاول .. من يقرب منها زوجها تصرخ واحيانا 
تضربه باي شيء قدامها تخاف يضربها مره حاول يقرب منها واضربته بمزهريه كانت على الطاوله على 
راسه ودخل الزجاج في جلدة راسه ونزف كثير وعلى طول على المستشفى وعمل له عمليه وكان بموت .. من 
يومها بدو الناس يتكلمون الي يقول مجنونه والي يقول حاولة تقتل زوجها .. واهله رفعو علينا قضيه كانت 
صحيح ايام صعبه مرت بها العائله وخاصه عمامي .. بعدين تطلقت منه وما زال كلام الناس ينتف لحمنا لدرجه 
ان عمتي وامي ومرت عمي اعتكفت كل وحده في بيتها ما يزرون احد ولا احد يزورهم ولا يروحون زواجات 
لانهم ما يتحملون كلام النسوان بعد شهور خفت السالفه طبعا عمتي عليا ادخلت في متاهات من الحزن 
وحبست نفسها في قوعقه من الالم والصمت والظلام حاول عمي وافي يطلعها من الي هي فيه وداها لطبيب 
نفسي لكن ما في تجاوب ولا في دوافع للخروج من حالتها بالعكس كل ما حاول احد يقرب منها تشد على نفسها 
وتنطوي اكثر فكرت عمتي ام سامي ان الزواج افضل الحلول علشان تطلع من الي هي فيه طبعا كان جاي 
خاطبها واحد من الرياض يعرف عمي وافي من بعيد صار كل شيء بسرعه حتى ما سالو عن الرجال على 
طول ملكو بعد اسبوعين او اكثر لما درو الناس وبالاخص الحريم ان عليا تزوجت افتحو ملف الماضي وبدو 
يعيدونه مره ثانيه لمن وصل لاهل زوجها بالرياض جا حشود من الرجال والنساء عشيرتهم كلها جات وبدة 
الحرب العالميه الثالثه لدرجه ان سيارات خواني صارو من ضحايا الحرب واشتدت الحرب لما هو قال ما يبي يطلقها .. وقالو ان هنا مسوين له سحر وو .. ما هدات الحرب الى لما تطلقو 
دلال ومندمجه مع كلام سجى بقوه كل هذا يصيراو صاير وسجى ما تقولنا عنه : طيب سجى وانت وين موقعك من كل هذي الاحداث 
سجى بحزن : بصراحه انا الوحيده الي كنت بعيده واقفه بزاويا ضيقه .. ما كنت احب اسمع شيء ولا اعرف 
وش صاير ولا عندي اهتمام اعرف كنت عايشه حياتي عادي اروح المدرسه وارجع مبسوطه حتى لما كنت ارجع 
واشوف سيارات اخواني مكسرين عادي ما اتضايق ولما اشوف العائله كلها في وضع توتر واعصاب محروقه 
ما يأثر فيني بس احيانا وانا جالسه بالصاله اسمع امي تتكلم مع عمتي بالتلفون اعرف بعض الاشياء وما كنت 
اتنزل اسأل عن عمتي عليا وحالها الى قدام عمي وافي لاني ما احب اصغر بعينه ويقول عني مومهتمه احاول 
ان اتصنع الخوف قدامه ..ولما يقولي تعالي معي نروح نشوف عليا ونطمن عليا كنت اتهرب اقوله عندي 
اختبار او أي شيء علشان ما اروح معه 
دلال بحزن : والله ما تستاهل الي يصير معها .. طيب وش الي تغير الحين وتكلمتي عنها 
سجى : مدري والله .. بس حسيت بخجل من نفسي وكرهت انانيتي لما كنا بالرياض حسيت انها محتاجه لي بطريقه غير مباشره .. او يمكن احساسي ان ابي اكفر عن ذنب ارتكبته بحقها من غير احساس مني 
دلال : يعني افهم من كلامك انك تبين تتقربين منها 
سجى : بضبط بس ما ني عارفه كيف 
دلال : ان شألله راح تتحسن احوالها .. يالله انا بمشي السواق ينتظرني برى 
سجى وتمسك دلال من يدها : لا دلولو لا تخليني لحالي ظلي معي شوي 
دلال : طيب راح اظل بس روحي نادي ناديه علشان نفهم منها السالفه 
سجى باصرار : لا .. ما راح اناديها ولا ابي اعرف ليه صار .. هذي الصفعه حاجز كبير بيني وبين تركي وناديه 
ولا ني طالبه منهم تفسير عن الي صار .. وليه صار وش الاسباب اساسا مهما كانت الاسباب ما يحق له يمد 
يده علي وما يحق له يحاسبني بهذي الطريقه حتى لو سويت شيء خطأ



فــــــــــي الطابق التحتي .. وتحديدا في الصاله ..
كانت الاجواء تحاول تكون هاديه مع شويت شرارات متطايره من عيون عبدالرحمن وتركي ..صوت الاكسجين الداخل الى انف تركي بسرعه كسر حاجز الصمت الي استمر لحظات بينهم ..
عبدالرحمن ويحاول يكون هادء : هذا مو مبرر يا تركي لتصرفك 
تركي بعصبيه : يعني كيف تبيني اتصرف .. اخذها بالاحضان 
عبدالرحمن ويحاول ما ينسى الاحترام وفرق العمر : لا انا ما قصدت كذا .. يعني المفروض انك تسمع جميع الاطراف بدل من طرف واحد 
تركي : بس كل الادله تدل على الكلام الي قلته لك .. ( ويكمل وهو يناظر عبدالرحمن بعصبيه ) .. يعني وش قصدك تبيني اكذب عمتي ام مشاري 
عبدالرحمن : لا يا خوي انا ما قلت لك كذبها ولا قلت لك صدقها .. يا اخي يمكن في التباس في الموضوع 
تركي وهو يمشي : افووو .. فكنا 
في طلعت تركي من باب الصاله معصب دخل حمد بعد ما تروش وبدل ملابسه .. 
حمد وهو يناظر تركي الي مبين عليه العصبيه : سلااااااام 
لما ما لقى جواب دخل الصاله 
حمد هو يناظر في عبدالرحمن : علامه تركي اخلاقه خربانه .. وش صاير 
عبدالرحمن وما له خلق يتكلم : ما صاير شيء .. انت وين رايح 
حمد مروق : طالع بروح لشباب الجلسه .. عبدالرحمن عندك سلف 200 
عبدالرحمن : 200 وش 
حمد : 200 هلله .. يعني وش 200 ريال 
عبدالرحمن : ليه 
حمد : يوه .. يا ثقالة طينتك اذا جيت تسأل .. اخلص عندك ولا اروح اتسلف من سجى 
عبدالرحمن : طيب خذني معك .. وقطني عند خوي بوناعم 
حمد : لااااااا يا اخي روح بسياتك بيت بو ناعم في الشرق والجلسه بالغرب وشوف الساعه كم الحين متى بوصل عند الشباب .. ما اقدر يالله 
عبدالرحمن : على وين 
حمد : بروح اتسلف سمعت عدل اتسلف من سجى سلف يعني بردهم 
عبدالرحمن : هي.. لا تروح لسجى وتتعب عمرك سجى عندها صاحبتها 
حمد متعجب !: ما مدانا جينا الا جاو لها .. وبعدين متى صار بيت بو تركي يفتح ابوابه لزيارات 
الشخصيه بعد الساعه 10 
عبدالرحمن : لا هذي صاحبتها دلال دائما تزورها .. وبعدين سجى متاضيقه واكيد هي الي دقت عليها وقالت 
لها تجي ولا هي ما تجي بهذا الوقت 
حمد موسع عيونه على الاخر وهو مو مصدق : دلال .. دلال 
عبدالرحمن : علامك .. وكاني قايل اسم جني .. أي دلال 
حمد ( توني مكلمها اول ما وصلت ما قالت لي انها بتروح بيت صاحبتها سجى وانا موصيها اذا بتطلع أي مكان 
تعطيني خبر .. زين انها ما شافتني كان رحت فيها خليني اروح بسرعه ) : يالله طلع 200 سلف بسرعه وخليني امشي 
.

. 

فــــي مكان ثاني وتحديدا .. عند مواقف المستشفى .. 
كان واقف طلال امام حطام سيارته وبين شظايا الزجاج المتناثر حول السياره .. ما زال يناظرها بنظرات غير 
مصدق كل شيء داخلها كما هو .. يعني المسأله مو مسألة سرقه.. داخل قبضت يده الورقه الي شافها في 
مقبض الباب الامامي لسياره كما تامل السياره زادت قبضت يده على الورقه وكانه يحاول يحوالها الى رماد متناثر مثل زجاج السياره 
طلع طلال جواله وهو ضايقه فيه الدنيا .. 
ودق على كمال .. 
جاه صوت كمال : هلاااااا وغلاااا هلاااا عمي من وين طالعه الشمس اليوم ومفتكرنا 
طلال وما هو رايق لكمال بصوت جدي : كمال انت وين 
كمال استغرب من نبرت عمه طلال : انا مع عبدالعزيز بـنــ
طلال ما انتظر كمال يكمل وقاطعه : اقول تعال مرني انا في المستشفى عند المواقف ولا تتاخر انتظرك 
كمال ما حب يسأل عمه طلال ليش : طيب عشر دقايق بالكثير وحنا عندك 
طلال : طيب .. باي 
سكر طلال قبل لا يسمع رد من كمال .. ورفع عينه وناظر سيارته وضاقت فيه الدنيا اكثر .. هذي السياره تعني 
له الشيء الكثير يمكن هي اغلى ما يملك وهي كاتمة اسراره وهي الي عاشت معه بالرياض اجمل الحظات 
وتوجت مشاعر تحكي اروع ارتباط جمع قلبين بروابط حب .. ومازالت بقايا ذكريات هذه الحظات مختبأه فيها 
يحسها او ما يركب السياره .. وهي الوحيده الي متاكد انها بتظل وفيه له .. ولذكرها 
.. من الذاكره .. 
طلال : انتي وش جالسه تسوين 
... : انت انتبه لدربك وخل عينك على الطريق 
طلال ويلتفت : وهذا حنا وقفنا عند الاشاره قول لي وش سويتي 
... ببتسامه : علقة هذي السلسه على المرايه 
طلال ببتسامه : تجنن وش مكتوب عليها 
.. : مكتوب عليها .. يحفظك ربــــي .. علشان تتذكرني اول ما تركب السياره 
طلال ببتسامه وهو يناظر فيها : انا ما اقدر انساك .. ( ويكمل وهو يأشر على صدره ) .. لانك عايشه بداخلي 
لزم يعني هذي الاشياء التذكاريه في كل مكان 
.. بدلع : بس انا احب في كل مكان نلتقي فيه تكون فيه ذكره تتذكرني فيها لما يجي يوم وما اكون فيه معك
طلال : لا تقولين هذا الكلام ربي يخليك لي وما انحرم من شوفتك 
سمع صوت هرنات وفوضى .. رفع طلال راسه وشاف الاشاره صارت خضره وهو معطل السير ناظر في المرايا وشاف صاحب السياره الي وراه معصب ابتسم طلال وحرك السياره 

عوده الى ارض الواقع وامام كومت الزجاج كان واقف طلال ..جاه صوت كمال من الخلف 
كمال متفاجا : عمي طلال من سوى بسيارتك كذا 
طلال ما تكلم وعينه ما زالت معلقه على السياره .. رفع يده وعطى كمال الورقه المعفوسه 
فتح كمال الورقه الي كانت حدود الانكسار ماليه سطحها .. عقد حواجبه وناظر عمه طلال 
كمال بستغراب : عمي ما فهمت شيء 
طلال بتنهيده : وانا زيك ما ني فاهم شيء .. يالله خلينا نمشي لاني تعبت وانا واقف 
كمال : يالله .. طيب والسياره 
طلال : والله مدري .. باخذ منها الاوراق والاشياء المهمه وبخليها هنا وبكره بخلي الونش يجي يشيلها ما 
اعتقد انها راح تنسرق لان الزجاج الي متكسر صاير مثل الابر على حدود فتحت النافذه ما يقدر احد يدخل من 
النافذه .. يالله انتظرني في السياره دقايق وانا جاي 

فـــي السياره .. 
عبدالعزيز : وش فيها سيارة عمي طلال 
كمال : والله مدري من سوى فيها كذا .. وما خبري عمي طلال عنده اعداء 
انفتح الباب الامامي .. وارتمى طلال في المقعد الي جنب كمال وسكر الباب .. 
عبدالعزيز : هلااا عمي طلال شخبارك 
طلال وهو يلتفت على عبدالعزيز ويسلمه اوراق وملفات : انا بخير .. بس سياراتي تعرضت لاعتداء عنيف اقول خذ هذي الاوراق وحطهم جنبك 
عبدالعزيز وهو ياخذ الاوراق من يد عمه طلال ويحطهم جنبه : طيب ما عرفت من الي اعتدى عليها بعنف 
طلال بنتهيده : مدري بس شفت ورقه في مقبض باب السياره مكتوب عليها .. ما يحس بنار الا واطيها .. مدري وش يعني بهذي العباره 
عبدالعزيز : هي معناها واضح بس ما يبرر عملته .. وليه يعني وش العلاقه بين هذي العباره وتصرفه وش ناوي تسوي 
طلال وهو يناظر النافذه الي جنبه : ولا شيء .. ما زال الشخص مجهول الهويه 
.. ( انا ما همني بالي حصل لسياره كثر من هو الشخص الي سوى كذا وليه يعني كيف يعني ما يحس بالنار الا 
واطيها .. معقوله تكون ساره لا لا ما اعتقد هي مو بهذي البشاعه صحيح ان العباره يمكن تنطبق عليها بس 
الفعل الملازم مع العباره بعيد عن اسلوبها .. ياالله من سوى كذا انا ما لي اعداء وحتى لو لي ما يتصرفون 
معي كذا زي انتقام المراهقين ..
قطح حبل افكاره صوت كمال .. 
كمال : عمي طلال 
طلال وما زالت عينه معلقه على النافذه الي جنبه : نعم 
كمال : دريت ان اخوي شهاب مسافر ولسى ما جا 
طلال التفت وناظر كمال بنظرات عدم تصديق : متى صار هذا الكلام 
كمال : صار له اكثر من سبوع 
عبدالعزيز : تدري يا عمي ان عمي بو شهاب صار مثل الكبريت معصب حده وما تقدر تتكلم معه لان شهاب 
قال له ان بروح يومين مع خويه وراجع والحين صار له اكثر من سبوع ومافي خبر 
طلال ( من وين جات لك هذي الشجاعه يا شهاب ) : وين مسافر 
كمال ببتسامه : الولد مسافر مصر ام الدنيا .. ومقفل جواله وانقطعت اخباره وبوي واصل حده منه ومتوعد فيه 
طلال ( اقص يدي اذا ما كنت يا شهاب مخطط تروح ولا ترجع اجل تقفل جوالك ما تقول لي انك بتسافر ) : طيب كان دقيتو على جوال خويه الي راح معه 
عبدالعزيز : اخويائه الي نعرفهم وعندنا ارقام جوالاتهم مو هم الي رايحين معه 
طلال ( والله لجيبك يا شهاب ان شألله اسافر مصر وادور عليك شارع شارع ) : عطوني ارقام اخوايه وخل الباقي علي 
كمال : انا اقول ما يحلها الا ارجالها .. عبدالعزيز سلم عمي طلال كشف ارقام اخوايائه الي جمعناهم 
طلال ( احسابي معك لما تجي يا شهاب ) : طيب اخوي بو ضاري يدري 
كمال : هو يدري ان شهاب بسافر يومين وبيرجع بس ما يدري ان شهاب لحد الان ما رجع هو يسال ابوي عنه لكن ابوي يقول له انه ما اخذ اجازه يرتب اموره وياثث الجناح حقه 
طلال ( الحمدلله ان ما يدري ) : طيب ومرة اخوي وليلى 
كمال : الوالده الله يحفظها في احوال تفكر ان صاير له شيء وتندب حظها وتدعي ربها يرجع ولدها لها سالم 
وليلى تحاتي .. المشكله يسافر هو وتطيح على راسنا تقول حنا الي بنتزوج من العصر انا وعبدالعزيز ندور من 
محل الى محل نأكد على الصاله ونشوف ثوبه خلص ولا ما خلص ورحنا شرينا له الكماليات والاكسسورات من 
ساعه وخاتم ومسباح وو .. وحجزنا له الصالون والفندق 
طلال : ليه بنامون اول ليه بفندق 
كمال : الظاهر كذا لان جناحهم ما كمل اساسا ما تغير فيه شيء قال ابوي ان هو مسوي لهم مفاجاه اظاهر انها 
سفره لشهر العسل لما يسافرون بنجهز جناحهم وبنجيب الاثاث الجديد 
طلال : ما بقى الا ليلتين على الزواج وشهاب لسى ما شرف 
.

.

فـــي بيت بو تركي .. 
كانت دلال توها طالعه من الباب وركبت سيارة السواق .. اسندت ظهراها للخلف براحه 
سجى احيانا يصير راسها يابس ما يلين تعبت وهي تحاول تقنعها تروح تتفاهم مع اخوها تركي او ناديه او 
على الاقل تكلم عبدالرحمن يكلم تركي يفهم منه ليه سوى كذا لكن ما في فايده راكبه راسها قال ايش ما راح 
تتنزل وتذل نفسها لهم وتقول لهم انا وش سويت وهي واثقه من نفسها انها ما سوت شيء وانها ما راح 
تكلمهم وحد الله بيني وبينهم .. صحيح انا معها بالي تقوله بس هذا ما يمنع انها تحاول تعرف ليه سوى كذا 
حتى لو ما تناقشت في الموضوع .. كنت متفاعله مع سجى بالسوالف بس في نقطة خوف احس فيها تكبر 
بداخلي وانا ما سكه الشنطه حقتي خوفي ان يرن جوال وافي داخلها .. بعدها امري مفضوح لا محال هو 
بينفضح بينفضح بس ينفضح انا بعيده افضل من ينكشف قدامي .. بعدين القط وجهي قدام سجى .. طلبت من 
سجى تروح تجيب لي كاس ماي لان حلقي نشف وانا احاول اقنعها .. حتى كاس الماي عيت تجيبه قال ايش ما 
تبي تطلع من غرفتها تخاف تصادف ناديه او تركي او عبدالرحمن وهي ما تبي تشوفهم .. بالموت رضت تجيبه 
انتهزت هذي الفرصه وطلعت جوال وافي لا شعوريا وبدون سابق تخطيط ودسيته بين اغراض سجى الي على 
الطاوله ورجعت جلست على السرير وحسيت شوي بالراحه مع ان نقطة الخوف الي بداخلي احسها تكبر وتكبر 
خوفي ان يرن الجوال مره ثانيه .. بس حسيت براحه لاني تخلصت من شيء شايله همه مع اني ما كان ودي 
ارجعه له بهذي الطريقه بس وش اسوي ما في الا هذي وبعدين مو حلوه يظل عندي فتره طويله .. طيب اذا 
سجى اكتشفت الموضوع .. بحاول اتصرف معها بغباء .. بس سجى ما يطوفها شيء .. يوه ياريتني ما رجعته
جا صوت السواق قاطع لسلسلة الاحداث الي تدور في راسها 
السواق : مدام في وصل بيت 
دلال بخمول وثقل : طيب 
انزلت دلال بسرعه وادخلت البيت .. 
كانت في عيون تراقب السياره من تحركة من امام بيت بو تركي الى ان وصلت الى بيت بو بدر 
السياره كانت واقفه على الجانب الاخر من الشارع سيارة السواق كانت واضحه لعيون المراقب لكن الشخص الي نزل من السياره غير مرئي 
حمد كان جالس يناظر البيت بتفحص وهدوء من خلف نافذة سيارته الي راكنها بالجانب الاخر من الشارع ..
( يعني هذا بيتك يا دلال .. والله يدل على ان اصحابه ناس عندهم خير .. شكلك مو أي كلام بس ليه لما تدقين 
علي تدقين رنه وتسكرين وانا الي ادق عليك كل هذا الخير ومستكثره فيني ساعه مكالمه )
طلع حمد جواله ودق على دلال .. 
بعد اربع رنات جاه صوت ميلاف كله نوم : الووو 
حمد ( بدينا بالعياره توك داخله بيتكم ما مداك تنامين ) : هلااا دلول 
ميلاف تحاول تعدل صوتها : هلااا حمد خير في شيء 
حمد : خير بوجهك شكلي ازعجتك 
ميلاف : لا ما ازعجتني بس استغربت اتصالك وانا من ساعه قايله لك اني بنام وبكلمك بكره 
حمد : يعني الحين انتي نايمه 
ميلاف بستغراب : أي كنت نايمه وصحيت لما سمعت صوت الجوال يرن 
حمد مو مصدق : دلول قول لي ما طلعتي اليوم 
ميلاف بستغراب : الا طلعت ورحت السوق .. وعلى ما اظن اني قلت لك اليوم اني بروح السوق لان عندنا زواج ورحت اقضي .. ليه تسأل 
حمد : يعني بس رحتي السوق .. يعني مثلا ما رحتي بيت صاحبتك بيت اهلك يعني 
ميلاف وعاقده حواجبها : لااا .. حمد علامك .. حلمان 
حمد ( يعني ما تبين تقولين لي انك رحت بيت صاحبتك سجى وتوك راجعه ) : اوكي اخليك الحين تكملين نومك 
ميلاف : حمد انت متاكد ان ما فيك شيء 
حمد : لا ما فيني شيء .. يالله باااي يا عمري واحلام سعيده وفارسها انا 
ميلاف : ههههههه احلى فارس .. يالله دير بالك على حالك 


دخلت دلال البيت بتعب .. تحس ان هذي الايام صايره احداثها ثقيله عليها ونستها اشياء ناويه تعملها كانت 
ناويه اليوم تروح السوق تجيب فستانها لزواج انفال الى مخيطته عند مصمم في الخبر اخر مره شافته كان 
واسع وقالت له يضيقه شوي وبعد فستان هيام الي مخيطته عند نفس المصمم اكيد انه جهز .. كان ودها تروح 
المشغل تصبغ شعرها وتسوي تنظيف بشره .. حتى انفال ما دقيت عليها اسأل عن اخبارها وكيف نفسيتها 
وستعدادها لزواج لا وبعد انا قايله ابي اروح السوق اشتري ملابس وبعض الكريمات والمكياج هديه لانفال 
على ذوقي .. بخبر سجى وبقول لها نروح بكره السوق ونشتري لها .. 
توها بتصعد الدرج تراجعت لما سمعت صوت ضحكات جايه من جهت المجلس اكيد مجتمعين الشباب خليني اروح لهم واجلس معهم شوي .. 
وقفت عند المرايه الى قريبه من مدخل المجلس ولفت طرحتها وطلعت شوي من شعرها قدام ودخلت المجلس بدلع شافت سلطان وبدر وجاسم ومطلق ولد العم وتفاجات لما شافت شجون معهم 
سلمت واجلست قريب من بدر اخوها 
بدر وهو يناظر في دلال : جينا وما شفناك في البيت وين رحتي 
دلال : رحت بيت خويتي سجى وتوني من شوي جايه 
مطلق وهو يناظر في دلال : اشوف الحلوو يتغلى علينا وما يجلس معنا 
دلال : والله عند اشغال كثير براسي وابي اسويها .. انتو شخباركم 
مطلق ببتسامه : والله مشتاقين موت 
التفتت دلال لسلطان الى مبين عليه انه سرحان وجالس يبدل في قنوات التلفزيون من غير هدى تذكرت 
المسجات الشعريه فحبت تتاكد من شكوكها قبل لا تسأل بدر اخوها 
دلال : سلطان تكفى خله على نجوم القصيد نبي نسمع شعر 
سلطان التفت على دلال وناظرها بستغراب : متى صار لك اهتمام بالشعر 
دلال ببتسامه : بس انت اكيد لك اهتمام في الشعر 
سلطان عاقد حواجبه : من قالك هذي المعلومه الخاطئه .. انا ما لي حتى بنثر علشان يصير عندي اهتمام 
بالشعر .. وبعدين الشعر هرج فاضي .. وكل الشعراء ما عندهم سالفه 
دلال ( معقوله ظني في غير محله ) : بس الشعر افضل الرسائل لاصال المشاعر والتعبير عن الحب 
سلطان : لااا انا واحد احس ان الي يستخدم الشعر كمرسال غرام انسان ضعيف .. ما في افضل من المصارحه 
والاعتراف لشخص بالحب قبل كان بها ما قبل دورنا غيره ههههههههههههههههههه ولا شرايك يا بدر 
بدر : هههههههههههه تعجبني ما قبل في الف غيره 
دلال انقهرت من سلطان وبدر برضو عندها احساس يقول ان سلطان هو صاحب الرسايل بس ما يبي يبين هذا الشيء 
التفتت على ريتشارد الي كان منهمك بالسوالف مع شجون الي جالسه قريب منه كانت لابسه برموده جينز مع 
بدي لونه وردي بنوتي ولابسه سلسله ذهب وفاتحه شعرها الي مبين انه مستشور اليوم وعلى شفايفها روج وردي فاتح مبين جمالها .. وشكلها نعوم 
ريتشارد وهو يناظر في جسم شجون بتفحص : والله وكبرتي يا شجون وحلويتي وصارت علامات الانوثه بارزه فيكي 
شجون ابتسمت بدلع وخذت خصله من شعرها وظلت تلعب فيها 
ريتشارد ببتسامه : شجون ليه جالسه بعيد عني تعال جلسي جنبي خلينا نسولف 
شجون في البدايه ترددت ارفعت راسها وناظرت بدر وسلطان الي كانوا مندمجين مع الفلم وجاسم الي جالس 
على لابتوب حقه وحاط السمعات في اذنه ومندمج مع الاغنيه وناظرت دلال الي تناظر جوالها 
قامت واجلست جنب ريتشارد ببتسامه وخجل 
ابتسم لها ريتشارد وقرب منها اكثر الا ان فخذه الايمن لامس فخذها الايسر وحط يده على الكنب خلفها 
ريتشارد ببتسامه : الحين نقدر نسولف براحه .. قول لي كيف الداسه معك 
شجون بدلع : بس الحين سكرت المدرسه .. بس كانت كويسه 
ارفعت دلال عينها واستغربت من شجون ما تدري وش تسمي حركتها جرءه ولا انفتاح ولا عادي ظلت لحظات 
تناظر في ريتشارد الي مندمج مع شجون ويهمس لها ويضحك ما تدري ليه حبت تخرب بينهم يمكن لانها ما 
تعودت على جلست ريتشارد مع شجون او انقهرت لان ريتشارد منشغل عنها مع شجون 
قامت وجلست قريب من ريتشارد على نفس الكنبه الي جالس عليها وعينها معلقه على التلفزيون وبحركه 
سريعه ارفعت الطرحه ونزلتها على اكتافها وفتحت شعرها وجابت جزء منه قدام وجلست تلعب فيه بدلع وكل 
شوي تحرك فيه وتدخل يدها في شعرها من قدام وترجعه الى الخلف وترجع خصلات من شعرها على وجهها 
ريتشارد لما شافها جلست جنبه ما قدر يتجاهلها بسرعه التفت عليها ولف جسمه شوي جهتها وصارت شجون ورى ظهره .. وظل يناظر فيها 
ريتشارد وهو يناظر فيها ببتسامه : دلول .. شعرك طولان يجنن 
دلال اسمعته بس ما التفتت عليه يعني مو منتبه ومندمجه مع الفلم 
ريتشارد ببتسامه : دلال ليه ما تفسجين عباتك 
دلال التفتت عليه وبتسمت وقامت من الكنب ورجعت اجلست جنب اخوها بدر 
سلطان كان مندمج على الاخر مع الفلم الاكشن لما حطو فاصل اعلاني التفت على الي حوله وشاف شجون 
جالسه جنب ريتشارد وقريبه منه حيل انقهر وما حب يقول لها بصريح العباره قومي من جنب ريتشارد يخاف 
يقول عنه ولد العم متخلف هذي الكلمه الي تكررت على مسامعه كثير من ريتشارد اليوم .. سلطان شتخلف .. 
مو مستعد يسمعها من ريتشارد الحين ..
سلطان ويناظر في شجون وبامر : شجون قومي جيني لي كـاس ماي 
ريتشارد يناظر سلطان وببتسامه : البيت كله خدم قول لوحده من الخدامات تجيب لك كاس ماي 
سلطان : لا ما احب اخذ شيء من يد الخدامه ياالله قومي يا شجون وجيبي لي كاس ماي 
ريتشارد : وش ذا التخلف يا سلطان .
سلطان ما رد على ر يتشارد وناظر شجون بنظرات حاده وامر .. وارتاح لما شافها قامت من مكانها وراحت تجيب له كاس الماي .. التفت على جاسم الي مندمج مع الاغنيه 
سلطان : جسوووم .. جسووووم 
جاسم وهو يشيل السمعات من اذنه : خير وش بقيت 
سلطان : يالله قوم نروح البيت 
جاسم ويناظر الساعه : ليه لسى بدري .. خلنا جالسين لمن يطلع النور نروح البيت 
سلطان : انا عندي دوام بكره .. يالله قوم 
دلال وتناظر في سلطان الي مبين عليه العصبيه وملامح الوجه متحجره على غير العاده : روح العمل مواصل 
سلطان رد بدون ما يناظر دلال : ما في طاقه 
ادخلت شجون المجلس وفي يدها كاس الماي وسلمته لسلطان ..
سلطان : يالله شجون روحي لبسي عباتك بنروح البيت 
شجون بدلع : لاااا لسى بدري 
جا صوت ريتشارد : شجون نامي هنا عندنا 
شجون ابتسمت وناظرت اخوها سلطان تراقب وجهه تدور على ملامح الرضا لكن يبدو ان ما في امل 
سلطان : لاااا .. يالله روحي لبسي عباتك 
بدر استغرب من تعصب سلطان وتعكر مزاجه .. بدون سبب 


.

.

فـــي بيت بو تركي .. وتحديدا في جناح تركي وناديه ..
كان تركي عيونه معلقه على شاشة التلفزيون وبين من ملامح وجهه انه في عالم ثاني ولا باله في الفلم 
ناديه صار لها ساعه تغريبا تحاول تلفت نظره بحركتها وفوضتها في الصاله الي جالس فيها تحاول تمر قدام 
التلفزيون كثير علشان تلفت نظره ولما اياست من المحاولات الفاشله للفت نظره للبدا بالحوار اجلست جنبه 
على الكنب بقوه وناظرت ملامح وجهه الي الا حد الان ما تحركة ولا تغيرت نفس خريطة الملامح الي دخل فيها الجناح .. 
حاولت توطي صوتها وتبدا كلامها بنبره هاديه الى دائما تبدا حوارها معه في مثل هذي الحالات وخاصه ان 
هذي النبره فيها ميزه خاصه وهي استجابة تركي وتجاوبه مع ناديه ..
ناديه بنبره هادئه : تركي ليه تسرعت بحكمك 
تركي وما زالت عيونه معلقه على شاشة التلفزيون لكن لاحظت في ملامحه نوع من الاستجابه اقل من الثانيه 
وجاها صوت تركي بهدوء : ليه انتي شايفه شيء غير الي انا شايفه 
ناديه بهدوء : قصدك فهمت الموضوع وحللته بطريقه غير الي انت حللتها 
تركي ويلتفت على ناديه وبنظرت تسائل : كيف يعني 
ناديه : انا في البدايه صدقت كلام امي .. لكن لما حللتها ما ادخلت مزاجي وخاصه اني اكثر وحده عارفه سجى 
وهم بعد اكثر وحده فاهمه اخوي مشاري .. بعد التفكير قلت خليني اقطع الشك باليقين ودقيت على اخوي 
مشاري وفهمت منه كل شيء .. ومثل ما توقعت امي فاهمه الموضوع او الالتباس خطأ .. بصراحه ما كنت متوقعه منك هذا الاندفاع والتصرف .. وخاصه انك اكثر واحد المفروض تتفهم هذا الشيء 
تركي : فهميني كيف يعني 
ناديه : يعني من جهتنا غفورا رحيم ومن جهتهم شديد العقاب .. لا تنسى ايام زمان .. والله انا لما سمعت امي 
حسيت بالخجل .. لا تنسى حركاتنا قبل الزواج لما تدري اني جايه بيتكم وجالسه مع سجى بالغرفه تدخل علينا بدون ما تضرب الباب وتجلس تناظر يعني ما تدري وبعد دقايق تطلع 
تركي ببتسامه : لا تنسين انتي بعد لما اكون جالس بالصاله اطالع التلفزيون تدخلين وتوصلين الى نصف الصاله يعني ما انتبهتي اني موجود وبعدين ترجعين بدلع وبرود 
ناديه : ههههههه هههههههه .. تركي عمري المفروض انك تعتذر لسجى 
تركي : مو تفهميني بالاول 
حكت ناديه لتركي كل الكلام الي قال لها مشاري .. لما كلمته تتاكد من الموضوع 
تركي : مسكينه اختي اكيد اختنقت في الدولاب .. 
ناديه : وسكينه اكيد اجرحت قلبها لما صفعتها .. انا بقوم اشوفها وبتكلم معها وبفهمها كل الي صار وبكره 
ابيك تروح تعتذر لها .. وحتى لو كنت انت الكبير اعتذر لانك اخطيت عليها 


فـــي غرفة سجى .. كانت سجى عايشه اجواء عالمها الخاص الي اشتاقت له كثير ومتعطشه الى الجلوس في 
احدى الزوايا تحاكي قلمها وتناجي اوراق دفاترها وتسطر ما بداخلها بكلمات 

ياليل انا كثر الدموع اتعبتني 
والنفس بين في عيوني كدرها 
اساير الدنيا وهي لوعتني 
عيت تصافيني وضعت ببحرها 
لاجيت ابسلى للكدر رجعتني 
وقامت توريني عجايب صورها 
دنياي من كاس الكدر جرعتني 
دنيا عجيبه ما من الللي شكرها 
من بين خلان الهوى غربتني 
اتعب وهي تزهر بطلعة شهرها 
دنياي عن كل الحلوم فرقتني 
والعين نوم الليل كنه هجرها 
ضاعت حياتي ودنيتي ساجنتني 
بين الدموع وبين لوعة قهرها 

اختفت بعض الحروف تحت قطرات من الدموع المساقطه على سطح الدفتر .. احتضنت سجى دفترها بقوه 
وهي تتذكر مدى الالم الي اعتصر قلبها من صفعة اخوها تركي .. لم تتلقى صفعه من قبل لذا كانت هذي 
الصفعه قويه على نفسها .. هزت جبالا شامخه بداخلها .. عزة النفس .. الاخوه .. الحب .. الابتسامه .. الامل 
كلها صورا انحنا بروازها .. سمعت صوت ناديه من خلف الباب بترجي 
ناديه وهي تضرب الباب : سجى اذا انتي جالسه فتحي لي الباب ابي اكلمك ضوروي 
وتزيد في ضرباتها : سجوي والله بس دقايق بكلمك تكفين .. انا عارفه انك زعلانه 
سجى ما حبت تفتح لها الباب ولا حبت ترد عليها لانها مو مستعده تتكلم مع احد وخاصه ناديه وتركي ولا 
عندها استعداد تسمع تبريراتهم .. خلاص الم اصفعه يكفي والرساله ما ادري وش مضمونها لكنها اوصلت 
انتظرت لما اختفى صوت ناديه .. وتاكدت انها ابتعدت عن الغرفه .. 
قامت من سريرها واغسلت وجهها .. مسكت جوالها ودقت رقم عمها وافي وكلها امل ان يكون جالس 
لانها محتاجه تتكلم معه ..
في نفس اللحظه اسمعت صوت جوال يرن في الغرفه بنفس النغمه نغمت عمها وافي .. الصوت كان قريب من 
السرير قربت من الطاوله وشافت نور شاشة الجوال وصوت النغمه متداخل مع صوت اهتزاز الجوال على 
الطاوله .. ظلت تناظر فيه بذهول وعدم تصديق .. ارفعته وناظرت الشاشه وشافت رقمها يعني هذا جوال عمي 
وافي .. 
غزت ساحة فكرها فكره هجوميه .. وتسعت عينها .. بسرعه حبت تتاكد ودخلت سجل المكالمات وبعدين 
المكالمات التي لم يرد عليها .. شافت رقمها والوقت الي دقت عليه لما كانت دلال عندها هو نفس الوقت الي 
رن فيه الجوال داخل شنطت دلال .. معقوله .. ايوعقل 
ما حبت تعطي مجال في ساحة فكرها لافكار مجنونه او بعيده كل البعد عن تصورها وحبت ان تكون الساحه 
خاليه من الافكار الجنونيه ولي لا تستند لاي ادله .. 
خذت جوالها وعلى طول دقت على دلال .. مرتين لم تجيب 
ما اكون سجى ولا سجاوي اذا ما عرفت وش الي يصير حولي 
.

.
على الســـاعه 4 الفجـــر .. في الطابق السفلي 
كانت انوار البيت كلها مضويه الي عند الدرج والي في المطبخ والي عند المدخل والي في الصاله صاير البيت 
كانه وقت العشا ..
دخل عبدالرحمن البيت وتفاجا لما شاف انواره مضوين .. على طول عرف ان اكيد الا اكيدين ان عمي وافي في 
البيت لان هو الوحيد الا يفتح الانوار الساعه 3 الفجر وكان عندنا حلفه ولا عزيمه بخطوات سريعه دخل 
الصاله .. وشاف عمه وافي كالعاده متكور مثل الطفل في الكنب الي دائما ينام عليها وشماخه تحت راسه 
وزرار ثوبه مفتوحين قرب من عمه وافي وظل فتره يناظر فيه مبين عليه تعب العمل وشكله في سابع نومه ويحلم احلام ورديه 
.. ( هذا وش جابه بكره عنده دوام .. والله عمي متى ما طقت في باله جا ومتى ما اشتهى يدام مشى والله 
اخرته فصل بمرتبت الشرف والمواضبه والالتزام بدوم..
والله لوريك احلام سوده يا بوالوفا ولا ادق عليك من امس ما ترد علي ولا تعطيني مشغول واجلس احاتيك 
طول اليوم .. واقول يمكن يصحى ضميره ويدق علي على الاقل مو علشاني علشان يطمن على عمتي عليا 
جيت برجلك يا بو الوفا اوريك ) ..
راح عبدالرحمن المطبخ وطبعا ما يحتاج يشغل الانوار لانهم مشتغلين .. فتح الثلاجه وطلع منها جيك ماي بارد 
وحط فيه قطع من الثلج علشان يعطيه انتعاش ايضافي .. وفزعه محترمه 
رجع الصاله بهدوء وقرب من عمه وافي راقب لحظات ملامحه الي مرتسمه ببراءه والحنين الى الطفوله 
عبدالرحمن ببتسامه ( الحين راح نلخبط الملامح ونقلصها ونمددها ) 
سكب جيك الماي البارد مع قطع الثلج دفعه وحده على وجه وافي .. الي قام مفزوع وتوسعت ملامحه وفتحت 
فمه توسعت وعيونه اطلعت من مكانها وشعره تلصق على جبهته وغطا على عيونه ظل فتره يتنفس الصعداء 
بقوه وهو مفزوع وللحين فاتح فمه على الاخر ويده ترتجف وثوبه كله ماي ومتلصق على جسمه وقطع الثلج في حظنه 
تعالت ضحكات عبدالرحمن الي كان ما سك بطنه من الضحك على شكل عمه وافي الكوميدي 
ظل وافي فتره مو مستوعب الي الصار .. رفع يده وخر خصلات من شعره عن عيونه والتفت على عبدالرحمن 
الي ميت من الضحك .. ملامحه الى حد الان مفزوعه 
وافي ويناظر عبدالرحمن بعصبيه : عساك تموت من الضحك وتنفجر 
عبدالرحمن وقف عن الضحك لما شاف ملامح عمه وافي الغضبانه ببتسامه : وش دعوه عمي يعني ما نمزح معك 
وافي بعصبيه : مزح التروع والفزع ما نبيه .. تروعت قبلت مدري السقف طاح علي 
عبدالرحمن : هههههههه يالله تكبر وتنسى 
وافي خذ ثلجه من حظنه ورماها على عبدالرحمن : لا وبعد حاط لي مكعبات ثلج مع وجهك 
عبدالرحمن ويجلس جنب عمه وافي على الكنبه : هااا قلي وش رايك بالاستحمام في الهواء الطلق 
وافي : اقول لا تكثر هرج وقم جيب لي بجامه من عندك 
عبدالرحمن : عاد هذا الي ما حسبت حسابه .. انك بتلبس من بجاماتي 
وافي : ولا محد قال لك وبكره بعد بلبس من بدلاتك 
قام عبدالرحمن وجاب بجامه .. 
وافي : ليه جايب البجامه الخضره ليه ما جبت الزرقه 
عبدالرحمن : ما مداك نسيت يا بو الوفا انك ذاك اليوم لا بسها وطلعت ابها وما عدت رجعتها لي 
وافي : أي صحي .. طيب غض البصر لاني ببدل 
عبدالرحمن : ههههههههه هههههه ما خبري يا عمي انك تستحي 
وافي : ليه شايفني مثلك 
.

.

فـــي اليوم الثاني .. الساعه 3 العصر .. فـــي الرياض 
تحديدا فـــي بيت بو جواد .. في غرفة غازي ..
كان غازي يرتب اثيابه في شنطه .. ويحط الاشياء الي يحتاج لها لسفرة يومين 
سمع ضراب على الباب ..
غازي : تفضلي يما 
انفتح الباب ودخل جواد وسكر وراه الباب 
جواد : انا جواد ما ني بأمك 
غازي : هلااا جواد .. ها ما رحت الشركه اليوم 
جواد : رحت الصباح ولما قال لي الوالد انك بتسافر جيت اكلمك وبرجع مره ثانيه 
غازي ويناظر جواد : خير .. بقيت شيء 
جواد : لا .. سلامتك اقول وش هذا الشغل المفاجأ الي طلعت فيه في الشرقيه ما خبري عندنا في الشرقيه شغل 
غازي برتباك : لا يعني هو الشغل مو لي يعني انا رايح اغضي شغل لواحد من اخوياي في الشرقيه يومين وراجع .. وما راح اطول 
جواد ويجلس على الكرسي : اقول سمعت من خويك ماهر انك شفتهم ذاك اليوم في الفيصليه 
غازي وبستغباء : من هم 
جواد : الي ناوي تروح لهم الحين .. اهل الشرقيه 
غازي ترك كل الي بيده وجلس جنب اخوه : جواد تكفى لا تقول لبوي 
جواد بنظره بارده : ما راح اقوله .. بس انت قلي وش ناوي عليه 
غازي : بصراحه ابي ارجع لعليا 
جواد ناظر في ملامح غازي : غازي قلي تبي ترجع لها .. ولا تبي ترجعها تحديا وعناد في عمامي وخوالي 
مثل ما تحديتهم ورحت خطبت من الشرقيه .. وانت عارف ان هنا ما نطلع برا العائله بس علشان تكسر القاعده 
غازي : انا ما انكر ان في البديه اصريت عليها ورحت خطبت من الشرقيه علشان التحدي الي صار بيني وبين عمامي .. لكن بعدين 
جواد ويقاطعه : لا تقولي حبيتها .. وش ذا الحب الي انولد في اسبوعين 
غازي : انت وش فهمك بالحب .. يالله انا ما شي ادعي لي ان اهلها يرضون وهي ترضى بعد نرجع 
جواد : طيب وعمامي وخوالي 
غازي : هم جزء من اصرار وتمسك بالي ناوي اسويه .. انهزمت بالجوله الاوله لكن الثانيه بأذن الله منتصر 
وبتزوج وبجيب اعيال .. واعلى ما بي خيلهم خل يركبونه .. 
جواد : والله خايف عليك انت با لاك ما تعرف عمامي وخوالي عدل .. وبعدين انت ليش مصر تدخل بنت الناس في متاهات وتجعلها جزء من التحدي الي بينك وبينهم 
غازي بصرار : اعرفهم وحافظهم عفاريت ينططون حولك في كل شيء يدخلون حتى بلون سيارتك ..
وبعدين هي مو جزء من التحدي هي اساس التحدي 
جواد هو قايم : الله معاك واذا محتاج شيء كلمني .. وصلي اخبارك .. انت رجال واثق من قراراتك 
غازي ببتسامه : الله يسلمك .. اول ما اوصل بكلمك .. بس عاد انت لا تعلم احد ولا حتى امي انت عارف امي 
جواد ببتسامه : عاد امي اليوم مع عمتي ام زكي رايحين يشوفون لك عروس 
.

.

فـــي الشرقيه .. وتحديدا في بيت بو شهاب .. 
فــي المجلس كان جالس طلال وكمال وكل واحد ماسك جواله ومشغول بالاتصالات لعلى وعسى يمسكون براس الخيط الي يوصلهم لشهاب .. 
طلال وماسك الورقه بيده : كميل الحين هذا الرقم الي حاط تحته بخط احمر بالقلم دقيت عليه 
كمال : ايوه دقيت عليه هذا ناصر زميل شهاب من ايام الجامعه وما يدري عنه اساسا يقول ان من زمان ما شافه 
طلال : طيب وهذا 
كمال : مدري هذا كل ادق عليه مشغول او انتظار 
طلال : كمال ليه ما دقيت على خويه مساعد .. انا دائما اشوفهم مع بعض وخاصه في الفتره الاخيره 
كمال : هو جا على بالي بس ما اعرف رقمه .. لو عندي رقمه كان دقيت عليه من زمان 
طلال : طيب كان دقيت على محمود وخذيت منه رقم مساعد 
كمال يدور بجواله : انا دقيت عليه امس مقفل .. بس هذا ما يمنع اني احاول مره ثانيه 
قرب كمال الجوال من اذنه ينتظر الاجابه .. بعد رنتين جاه صوت محمود
محمود : الووو 
كمال : هلااااا محمود 
محمود بستغراب : من معي 
كمال : انا كمال الفلاني اخو شهاب خويكم .. ما تتذكرني 
محمود : تذكرتك هلااااا وغلاااا هلا فيك يا مرحبا شخبارك يا كمال عساك طيب 
كمال : يسرك حالي .. اقول محمود بقيت منك خدمه اذا ما عليك امر 
محمود : امر 
كمال : ما يا مر عليك عدو ولا ظالم .. بقيت تعطيني رقم خويك مساعد 
محمود : بس .. غالي والطلب رخيص .. بس ترى هو مسافر مصر مع شهاب اخوك 
كمال وفتح عيونه : والله .. تكفى اجل بسرعه عطني رقمه واذا بعد عندك رقم اخويائهم الي راحو معهم عطني ارقامهم 
محمود : ابشر .. الحين اعطيك ارقامهم .. لحظه شوي 
كمال يكلم عمه طلال ببتسامه : قريب بنمسك الخيط من النص 
بعد ما خذ كمال الارقام من محمود .. سلمهم عمه طلال الي على طول مسك جواله ودق على مساعد 
جاه صوت مساعد في مكان فوضه : الوووو 
طلال : الووو .. هذا جوال مساعد 
مساعد : معاك مساعد 
طلال ويحاول يركز على الصوت من الفوضه الي طالعه من سماعة الجوال : انا طلال عم شهاب خويك ممكن يا مساعد تخليني اكلم شهاب 
مساعد : لحظه 
طلال : مساعد .. لا تقوله ان عمك طلال يبقاك عطاه الجوال وبس بدون أي كلمه 
مساعد بستغراب : طيب 
طلال رفع عينه وناظر كمال .. ينظر يجيه صوت شهاب من خلف سماعة الجوال .. لحظات وجاه صوت شهاب 
شهاب بروده المعتاد : نعم 
طلال ويحاول يكون هادء : الله ينعم بحالك .. كيف الصيف عندكم 
شهاب وتبدلة نبرة صوته وتفاجا : عمي طلال 
طلال : وعمى .. ايوه عمك طلال .. يا المنتهي 
شهاب : ... 
طلال رفع عينه وناظر كمال الي كان بقوه يبي يعرف وش يدور بينهم .. قام طلال وطلع برى المجلس علشان يا خذ راحته في الكلام مع شهاب وخاصه ان كمال ما يدري بنواي شهاب وليه هو سافر ولا رجع 
طلال بدا صوته يعلى : انت ما تقولي ليه لحد الان ما رجعت وليه مغفل جوالك 
شهاب : تعقدت الامور هنا وما ر.. 
طلال : اقول مو علي هذا الكلام وانا عمك .. تراني فاهمك زين وعارف كل شيء 
شهاب : يعني الحين ليه داق 
طلال وبصوت عالي وفي نبرة عصبيه : تسالني ليه داق انت ناسي ان ملكتك بكره على بنت عمك 
شهاب ببرود : أي عارف 
طلال وبدا يعصب من برود شهاب : وتقول عارف .. شهاب ترى ابوك متوعد فيك وعمك لو يدري بيزعل عليك اكسر الشر وارجع .. والله ثم والله يا شهاب اذا ما رجعت بكره لاجيك بنفسي وربطك بحبل واجرك 
شهاب : طيب بس يمكن ما في حجز بكره 
طلال بعصبيه : تصرف بكره لازم تكون قبل العشا موجود تجي طيران تجي سباحه تجي على حمار تجي مشي المهم انك تجي .. والله يشهاب لو ما جيت بكره لوقف مع ابوك وعمك ضدك وعاد انت عارف انا وش قادر عليه 
شهاب : خلاص طيب 
طلال بشويت راحه : خلاص بكره قبل العشا أبي اشوف فيسك مشرفنا 
شهاب بتردد : عمي طلال .. ابوي 
طلال : دام انك خايف وخجلان من ابوك ليه تسافر وتسوي الي براسك بالاساس .. ابوك خله علي انت تعال وانا ما بخلي ابوك يكلمك بخصوص هذا الموضوع .. طيب مع السلامه 
سكر طلال بسرعه قبل حتى لا يسمع الرد من شهاب صحيح ان هو حس براحه بس في نفس الوقت تضايق لانه عصب على شهاب وتكلم معه باسلوب ما مره استخدمه مع اعيال اخوه وخاصه شهاب لانه يشوفه اعقل واحد فيهم .. لكن بروده اثار الخلايا العصبيه .. 
دخل المجلس وشاف ليلى جالسه مع كمال ياكلون حلى 
جلس جنب ليلى ببتسامه : ها ليال .. كيف امور للزواج 
ليلى ببتسامه : تمام خلصت كل شيء .. بس ننتظر يشرف الاخ شهاب 
طلال : اخوك شهاب ان شألله بكره راجع 
كمال : طيب يا عمي ما عرفت منه ليه ما رجع قبل كذا 
طلال : لا بس تعطلت شوي امورهم وخذو وقت يرتبونها يقول شهاب ان ما هي حلوه يخلي صاحبه بازمه ورجع فضل يضل معه هناك لمن تتحسن اموره 
كمال : اهاااا .. اجل بكلم الوالد وبقوله 
ليلى : أي والله تكفى كلمه ابوي صاير هذي الايام نار ما تقدر تكلمه على اقل شيء يعصب وكل شوي يهدد ويتوعد في اخوي شهاب اذا رجع .. حتى انا ما سلمت منه خانفني اليوم خناقه محترمه اول مره يعاملني كذا 
طلال : يالله بروح دوامي تاخرت 
كمال : تبيني اوصلك 
طلال : لا بمرني زميلي بالعمل .. خلك انت هنا وكمل اكلك 
.

.

فـــي مكان ثاني .. وتحديدا فــي البيت الملاصق لبيت هيام .. 
فيصل كان جالس وفي حظنه اخته نواره وجالس يلاعبها ويسوي لها حركات بيده علشان تضحك 
ام فيصل : ها يا ولدي تبي احط لك غدا 
فيصل : لا يما انتي اجلسي جنبي ابي اسولف معك شوي من زمان ما شفتك 
ام فيصل بأسى : والله انا الي قلبي يتقطع على شوفتك وغرفتك مشتاقه لك ليه يا ولد ليه ما ترجع 
فيصل ويناظر امه بترجي : يما اذا جبتي الطاري مره ثانيه بطلع ولا عاد تشوفين وجهي مره ثانيه 
ام فيصل بستسلام وتذمر : خلاااص وهذا فمي وسكرته .. بس لا تحرمني من شوفتك 
فيصل بتردد : يما 
ام فيصل : نعم يما 
فيصل بتردد وعينه على نواره اخته : للحين علاقتك بجارتنا ام هيام .. يعني تزرينها وتزورك 
ام فيصل : ايوه بس مو مثل اول .. بس ليه تسأل 
فيصل بتهرب : لا بس كذا 
رفع فيصل راسه وشاف الساعه المعلقه على الجدار .. 
فيصل وهو قايم : يالله انا ما شي يما توصين شيء 
ام فيصل : ما بعد شبعت من شوفتك يا فيصل 
فيصل : ما بقى شيء ويجي زوجك 
ام فيصل بجديه : قول ابوك .. وبعدين انت الى متى بتظل على هذي الحال ما تشوف ابوك ومعاديه الله يلعن 
من كان السبب حسبي الله عليك يوم فرقتي بين الابو ولده 
فيصل باس راس امه وطلع على طول قبل لا يجي ابوه 
. 
. 

فـــي بيت منصور .. عم انفال .. 
كان الاجواء في البيت اجواء فرح كل شيء في البيت رغم بساطته الى انه مشارك اصحاب البيت الفرح البيت 
فوضى وناس طالعه وناس داخله .. والابتسامه ما تفارق الوجيه وكان اليوم عيد .. كان سالم لابس بدلت العيد 
الي ما يلبسها الى في المناسبات واليوم رضت له امه يلبسها علشان اليوم هم فرحانين بزواج انفال والام كل 
شوي وتزقرط .. وانفال كانت فرحتها لا تقل عن فرحت اخوانها وامها .. تحس ان الحياه حلوه وان هناك حياه 
بنتظارها .. من الفرحه ما هي قادره تجلس مكان واحد ولا هي قادره تجلس ساعه على بعضها كل شوي تروح 
غرفتها وتجلس تتامل بالاغلاض الي شرتهم امس لما راحت مع امها السوق كل شيء محتاجته شرته وبسعر 
مناسب وفضل معها فلوس كثير قالت لما تروح بكره بيت ابوها بترجعهم لبوها .. لما راحت امس السوق مع 
امها لاحظت الفرق الشاسع بين هذا السوق والسوق الي راحته مع عمها طلال ودلال .. فرق في الاسعار فرق 
في الموديلات فرق في التعامل امس بكل بساطه تقدر بكلمتين منها وكلمتين من امها تنزل السعر وتاخذ القطعه 
بسعر اقل غير لما راحت مع دلال كانت الاسعار نار وثابته .. جلست تتامل البدله الي بتلبسها بكره في الملكه 
من شوي كانت مكلمتها خالتها ام ضاري وقالت لها ان هي شرت لها فستان حلو علشان تلبسه يوم الملكه و 
حجزت لها كوفيره بتجي لها بكره البيت لكن انفال اعتذرت منها وقالت لها انها شرت بدله وناويه تلبسها بكره 
لكنها ما اعترضت على الكوفيره .. مع انها ناويه تروح بكره لهيام تزيتها بس دام انها بتجي الى البيت افضل 
اجلس على الكرسي قبال المرايه وناظرت شكلها بعيون حالمه 
تتخيل شكل الكوشه ولحظة الزفه على انغام الموسيقى .. وبعدين يزفون شهاب ويبتسم لها فرح 
ياترى وش حالك الحين يا شهاب اكيد انك مشغول تعدل امورك لزواج سمعت من ابوي انك ما خذ اجازه لزواج 
بكره بنلتقى وبشوفه عن قرب وهو بعد بشوفني وبنبتي حياه جديده مع بعض 
قطع حبل احلامها صوت جوالها قامت بثقل وردت 
انفال بهدوء : هلاااا دلول 
دلال : هلااااا بالعرس هلااااا باحلى كله .. كيفك يا قلبي وكيف امورك 
انفال : تمام انت شخبارك 
دلال : بخير .. قول لي استعديتي لبكره وكيف نفسيتك عسى مرتاحه 
انفال : الحمدلله .. بس في خوف شوي .. اقول دلول ما بتجون بكره 
دلال بستغراب : لا ليه نجي 
انفال : لا ابيكم تكونون جني 
دلال : لا صعبه .. بنحس نفسها دخيلين عليكم ان شألله يوم الزواج ما راح نفارقك وبنظل معك 
انفال بخيبة امل : ظنيتكم بتجون بكره 
دلال وحبت تغير الموضوع : انفال جهزتي اغراضك كلها 
انفال : ايوه امس رحت مع امي وشريت كل الي ناقصني 
دلال : كويس .. يالله اخليك الحين .. وبدق عليك بكره اطمن عليك دير بالك على نفسك اوكي يا عمري 
انفال : اوكي سلمي على سجى وهيام 
بعد ما سكرت انفال الجوال حاولت تنام لكن ما اقدرت بالها شغال وفي مشاعر كثيره تتصادم بداخلها بين 
الفرح والحزن والخوف والارتباك والشوق 
. 

. 

فــــي بيت بو تركي .. كانت سجى حبيست الغرفه بارداتها ما تبي تقابل احد ولا تبي تكلم احد ورافضه الاكل 
وكانها بتصرفها تعاقبهم وتبيهم يحسون بالذنب لانهم اخطو بحقها .. وهي ما زالت جاهله اسباب تصرف تركي 
حتى جوالها ما ترد عليه ولا تبي تكلم احد حتى عمها وافي .. مع ان الوريد والشريان في حالة انتفاج الى حد 
الانفجار تموت وتعرف كيف جوال عمها وافي وصل الى دلال وهي اليوم من العصر تحاول تدق على دلال 
ودلال ما ترد عليها .. هذا ياكد بعض من شكوكها .. لكنها ما راح تسكت اكيد انها بتحاول تعرف كل شيء 
سمعت ضربات على باب غرفتها .. 
جاها صوت عمها وافي من خلف الباب .. 
وافي : سجاوي تكفين فتحي الباب .. افااا يا سجاوي انا عمك حبيبك ما تبين تكلميني 
سجى بستسلام قامت وافتحت له الباب 
دخل وافي الى منتصف الغرفه وبحركه سريعه من يده فتح اناور الغرفه كامل 
سجى : ليه يا عمي انا ما احب الانوار الكثير 
وافي : وانا ما احب اعيش في اضواء خافته 
سجى استغلت هذي النقطه وقالت : تصدق حتى صاحبتي دلال ما تحب الانوار الخافته 
وافي ( وش دخل دلال في السالفه ) كان وافي اشطر منها وحاول يسطر على برود ملامحه ونظراته : طيب 
انت ممكن تفهيني وش سبب هذا الاعتكاف الي ما له داعي والا ضراب عن الاكل 
سجى جلست على اطراف السرير ونزلت راسها 
وافي ناظر فيها : عارف .. قال لي عبدالرحمن كل شيء .. بس ما توقعتها منك يا سجاوي توقعتك اعقل من كذا 
مهم صار هذا اخوك واكبر منك المفروض حتى لو اضربك بعصا ما تقولين له ليش .. طيب وتركي وفهمنا ليه 
ما تكلمينه وهوو ناديه لكن انا وعبدالرحمن ليه محاربتنا وما تردين علينا 
سجى حست بالخجل من نفسها .. لكنها مصره على موقفها وما راح تتنازل ولا راح تكلم تركي وناديه 
وافي : سجى حبيبتي رفعي راسك وبلا دلع .. انت ليه تزعلين وانت ما تعرفين هو ليه سوى كذا 
سجى ارفعت راسها : وما ابي اعرف 
وافي خلاها لعنادها هو عارف ان هي تبي تعرف بس ما راح يقول لها الى لمن تترجاه : طيب انا ماشي 
سجى بستغراب فكرت عمها بيجلس يترجاها ويدلعها مثل كل مره تزعل فيها او تتضايق من شيء : عمي وين 
وافي : بطلع 
سجى بسرعه طلعت جوال عمها وافي ومدت يدها له 
سجى ببتسامه وهو تراقب ملامح عمها وافي : في شخص موصيني اوصلك هذا 
وافي فتح عيونه على الاخر ورتبك : .... 
خذ الجوال بسرعه ولف جهت الباب جاه صوت سجى من الخلف .. 
سجى : عمي ما سألتني من هو الشخص 
وافي : ... 
سجى : اكيد ما راح تسال لانك عارفه 
وافي التفت على سجى وناظرها بنظره حاده وطلع من الغرفه 
وهو نازل من الدرج بسرعه تذكر يوم امس لما مر المطار وسأل عن الجوال قاله البائع ان البنت الي كانت 
واقفه جنبه هي الي خذته ما ينكر انه استغرب وانبسط في نفس الوقت بس ما كان متوقع منها انها تروح تقول 
لسجى كل شيء وتعطيها الجوال الحين وش يفكنا من اسألت سجى وشكوكها .. الله يصبرني عليها خليني 
امسك الخط واروح دوامي ازين لي 


قرب اليوم المنتظر والي راح يعقد فيه قران شخصين .. يوم يشكل لجزء منهم فرح والجزء القليل يحزنهم 
كيف راح يتعايشون انفال وشهاب في مثل هذا اليوم ؟ 
وكيف راح يكون القاء بينهم ؟ 
دلال تصرفها كان بلا وعي منها لما حطت الجوال في غرفة سجى وهذي الحركه دانتها اكثر من ان تخدمها كيف راح تواجه سجى ؟ 
غازي عزيمته واصراره على تحقيق الي في باله هل بيلقى ترحيب وقبول في الشرقيه ؟ 
وش اسباب انكسار الصله والتواصل بين فيصل وبو فيصل ؟ 


الفصـــل الرابـــــع عشـــــــر ..

الجــــــزء الاول ..

في سيارت وافـــي التي تنتقل من شارع الى شارع تدخل من هذا النافذ لتخرج الى شارع قد مرة عليه من ذو 
قليل .. لا يدري الى اين يذهب بافكاره ولا بسيارته يحس بتشتت بافكاره .. من اول ما ركب السياره كان ناوي 
يمسك خط الدوام لكن تذكر ان هو قايل لزميله في العمل يقطي مكانه .. ناظر يمينه شاف جواله عقد حواجبه 
انا اموت واعرف دلال وش قالت لسجى وليه قالت لها .. معقوله دلال ما تخبي شيء عن سجى معقوله كل 
شيء تقول لها لا ما اعتقد لو كل شيء تقوله لها كان الحين سجى ناشبه لي في بلعومي وكاتمه على نفسي 
من كثر اسألتها واسجواباتها .. طيب كيف هي عطت سجى الجوال وقالت لها وصليه له .. مو هنا المصيبه 
المصيبه كيف سجى عدتها لها .. افاق من دوامت افكاره على شارع يذكر انه مر عليه قبل كذا .. ايووه هذا الشارع الي يحتظن بيت دلال ..
وقف وافي السياره قبال بيت دلال .. ونزل من السياره وظل يتامل البيت من البوابه الى السور الى سقف البيت 
.. النوافذ .. الحوائط ..الانوار الخفيفه .. ياترى أي وحده من هذي النوافذ هي نافذة غرفة دلال .. اكيد الي فيها 
ضوء خافت .. ودي من كل قلبي اصرخ واقول الي في داخلي وبعدين هي تسمعني وتفتح النافذه وتكلمني ولما 
المحها اعجز عن الكلام واكتفي ببتسامة شوق وانا عيوني معلقه عليها رغم الظلام الثقيل الا اني احاول ما 
اضيع ملامحها وبعدين ارى نور ابتسامتها التي طالما انتظرتها .. اسرح فيها شوي واستنشق هواها الي 
هب من جهتها وبعدين اخذ ورده حمره واقربها من انفي واشمها برقه وانا اناظر في دلال بعدين بحركه سريعه 
ارمي الورده وانا ابتسم .( زي الافلام ) . بعد لحظات ارفع عيني واناظر الهوا ادور على الورده اتلفت يمين ويسار شفت 
الهوا حاملها للجها الغربيه ماخذها بعيد شوي على رصيف البيت المجاور لبيت دلال .. ارفع يعني واناظر دلال 
يعني استاذنها اني اتحرك اجيب الورده وطبعا امشي بهدوء واصلب طولي احاول اضغط على بطني علشان 
تدخل الكرشه شوي .. وانفخ روحي يعني عندي شويت عضلات .. وبخطوات ثابته اجيب الورده وارجع مره 
ثانيه اقف قبال بيتها وارفع عيني اناظرها يعني اشتقت لك وما اطيق ابتعد عنك وهي تبتسم لي بدلع وارجع 
اقرب الورده مره ثانيه من انفي اشمها وارفعها برقه وارميها .. وعيني معلقه على الهوا انتظره يحمل الورده 
لها .. لحظه يا هوا .. خذها الجها الثانيه .. اختفت ابتسامتي وانا اناظر دلال اخذ نفس عميق وانفخ روحي 
وامشي الى جهت الورده وارجع مره ثانيه مكاني .. وارفع عيني واناظر دلال وانا كلي اصرار ان هذي المره 
اوصلها لها قربتها من انفي وشميتها لدرجه اني حسيت اني شفطت الريحه الي فيها .. ورميتها بقوه .. وطاحت على راسي .. رفعت عيني ناظرت نافذت دلال ما شفتها هذي وين راحت .. لا تكفين اطلع مره ثانيه اخر مره والله هذي المره بوصلها ..( نبي نعيش الحب زي الافلام ) 
كسر نظرة عيونه وطارت اوراق احلامه انوار السياره الي وقفت عند بيت دلال ونزل منها شابين .. كان وافي حاط يده على مقبض باب السياره وبيفتحه لما قرب منه بدر و مطلق 
بدر وهو يناظر في وافي بستغراب : خيـــر 
وافي رفع راسه وناظر بدر وحاول ان يكون طبيعي وقال وهو يناظر بيت بو بدر : مو هذا بيت عبدالقادر جاسم 
بدر وهو يتفحص ملامح وافي : لا والله غلطان .. يمكن تلاقيه في الحاره الثانيه لاني ما اذكر ان مر علي هذا الاسم من قبل في هذا الشارع 
وافي بسرعه فتح باب سيارته وكأنه يستعد للهروب جاه صوت بدر امنعه من الركوب 
بدر : لو سمعت ما كأن التقينا قبل هذي المره .. وجهك مألوف لي 
وافي وحاول يرسم على ملامحه الاستغراب وناظر بدر : لا ما اعتقد 
مطلق وهو يناظر في بدر : يمكن مشبه عليه 
بدر وهو يهز اكتافه : يمكن ..مع اني متاكد اني شايفه قبل كذا بس ما ادري وين ( وكمل وهو يبتسم لوافي ) .. طيب حياك عندنا تقهوى 
وافي ببتسامه : لا والله مشكور لازم امشي .. تشرفنا 
مطلق وبسخريه وهو يناظر في وافي : اقول روح نام وبكره تعال كمل البحث 
وافي ركب على طول السياره وما عطا اهميه لكلام مطلق ومشى 
بدر وناظر في ريتشارد بنزعاج : ليه قلت كذا 
مطلق بلا مباله : عاد .. وبعدين في احد يدور على بيت بهذا الوقت 
بدر بنزعاج : اقول يا ولد العم خل عند احترام بتعامل مع الناس الي حولك ترى حنا مو بامريكا ما عندهم 
احساس .. هنا باحترامك واسلوبك .. يحترمونك .. مو بالمال والقوه تخليهم يحترمونك ولا بمعنى اصح يخافون منك ويحسبون لك الف حساب 
ريتشارد ما اهتم بكلام بدر ومشى من جنبه حتى قبل لا يكمل بدر جملته 


اوقفت سيارت وافي امام البيت .. 
ونزل بسرعه يحس بتعب ويتحلم بسرير .. رفع يده وناظر الساعه الساعه وحد ونصف اكيد خواتي نايمين 
دخل البيت بهدوء وصعد الدرج وعينه تناظر في كل شيء حوله الجدران الاثاث الزوايا والسقف كلها يخيم 
عليها الظلام .. من زمان ما جا هنا دخل المطبخ .. يشوف اذا في شيء ناقص علشان يشتريه مع ان اخوانه ما 
يقصرون يجبون الاكل بالكراتين ويظل مده طويله يعني من الي بياكل ام مطلق تدور من بيت الى بيت واكيد 
يعشونها وعليا يا قلبي عليها يادوب تاكل وجبه في اليوم .. شاف بعض الاشياء ناقصه .. ( ما لي خلق الحين 
اطلع اروح اشتري خليها بكره افضل ) .. صعد الدرج بتثاقل وهو يفتح ازرار ثوبه علشان بسرعه يكبر المخده 
وينام .. قبل لا يدخل غرفته .. قرب من باب غرفة عليا مسك مقبض الباب ما يدر وش السر من يقرب من هذا الباب نشوت خوف 
وحزن تهزه .. ويحس انه انسان ضعيف .. يحاول لكن ما يقدر .. تردد يفتح الباب او لا .. اكيد عليا الحين نايمه 
خليني ادخل اشوفها مشتاق لها .. فتح الباب بهدوء وتسلل النور الى داخل الغرفه من فتحت الباب كل عاد 
الغرفه يخيم عليها الهدوء والضوء الخافت .. على طول عينه على السرير لكنه تفاجا لما شافه مرتب حس 
بخوف وفتح الباب كله وبحركه سريعه من يده فتح انوار الغرفه ودخل الى نصف الغرفه وعيونه حائره تدور 
في زوايا الغرفه على طيف انسانه مكسوره 
جاه صوت من الخلف ارعبه بالبدايه لكن اراحه 
عليا بهدوء : وافي 
التفت وافي وناظر عليا الي كانت واقفه عند الباب : وينك فيه 
عليا وتناظر في اخوها وافي : كنت ارتب غرفتك .. كان عندي احساس انك بتجي 
ابتسم لها وافي بحنان .. لكن اختفت بسرعه ابتسامته لما لمح الدموع في عين عليا تتزاحم .. في كل مره يغيب ويرجع لازم يشيل هم اول لحظات اللقاء .. لما تكون الدموع هي سيدة الموقف 
قربت عليا من اخوها وافي وعيونها تجر دموعها .. وبسرعه ارتمت بحضنه وشقت دموعها طريقها بحرقه 
وافي طوقها بذراعه .. يحس ان ضلوع صدره ذابت من حرقت النار الي بداخلها (تذوب ضلوعي ولا تشتعل 
عليا بحزنها) .. لازم هذا المشهد يصير في كل مره يشوفها .. عليا متعلقه بوافي حيل وهو الوحيد الي يفهمها 
وهو الوحيد الى يعرف بحزنها .. هو الانسان الي متاكده ان ما راح يخليها ويرحل .. ولا راح يتذمر .. لكنها من 
تشوفه تفتح ابواب الحزن الي كانت مغلقه وتفجرهم في حضن وافي لانه تشوفه بحر استحال يحترق مثلها 
وهي ما تدري ان وافي يكابر علشان ما يهز صوره الانسان القوي .. الي قلبه من حديد 
تعبر عن الي بداخلها بدموعها لان ما في كلمات توصف الي بداخلها .. وهي عارفه ان وافي راح يحس فيها اكثر وخاصه ان هذي الغه صارت لغة التخاطب بينهم و وافي يعرف يترجمها 
رفع وافي يده ومسح على شعرها وبصوت هادي : ها تحسين الحين براحه 
عليا ارفعت راسها وناظرت وافي بعد ما فرقت كل الي بداخلها هزت راسها بمعنا نعم 
ظل وافي يناظر في ملامح عليا وببتسامه : مسحي دموعك 
ارفعت عليا يدها وامسحت دموعها باطراف اكمامها وقالت بهدوء : وافي انت جيت الرياض صح 
وافي هز راسه بمعنا نعم وقال : بس مشيت بسرعه لان كان عندي دوام .. ( لحظة صمت ) .. قولي لي شخبارك 
عليا بهدوء : الحمدلله 
وافي ناظر بعليا ببتسامه : يالله علوي لبسي عباتك خلينا نطلع 
عليا تناظر اخوها وافي من بين ادموعها بستغراب : وين نروح .. الساعه 2 باليل 
وافي ببتسامه : نتمشى بالسياره .. 
طلع من الغرفه وهو بقول : يالله عجلي وانا انتظرك بالسياره 


بسيارة وافي الي تحركة من قدام البيت ..
وافي خلف مقود السياره يحاول يصيطر عليها ما هو قادر يفتح عيونه كامل من التعب لكن كان وده يطلع عليا ويتكلم معها بعيد عن اجواء عالمها الي عايشته .. علشان نفسيتها ترتاح .. تتكلم بطلاقه 
وافي ببتسامه : عليا احسك ضعفانه هذي الايام ليه ما تاكلين 
عليا وهي تناظر وافي : مدري احس ان ما لي نفس 
وافي : لازم تاكلين تراني ما احب اشوفك كذا ضعيفه .. طيب وش رايك نروح الحين سوبرماركت نتسوق ونتمشى .. 
عليا ما ردت ولا عارضت 
وافي ما يدري ليه لحظات الصمت تسلطن عليهم دائما لما يكون جالس مع اخته عليا يلقى صعوبه لما يحاول يرفع الصمت 
وافي : عليا ليه ما تروحين تجلسين بيت اخوي بو تركي يومين تغيرين جو ولا ما يعجبونك اعيال اخوي 
وافي قال جملته الاخيره من باب المزح وما توقع انها بتكون عنوان الحديث الي بيبتدي بينهم 
عليا : مدري .. اخاف سجى تتضايف 
وافي بستغراب : ليه تتضيق من وجودك بالعكس سجى بنت حبوبه حيل 
عليا وحبت تفضفض لخوها وتقوله كل الي بداخلها : احسها ما ترتاح لي ودائما تتحاشاني .. واحيانا اشوف 
منها نظرات غريبه مدري تعالي ولا خوف مدري يعني عكس اخوانها عبدالرحمن وحمد تصدق لما جينا من 
الرياض ما تعبت عمرها ودقت علي تطمن .. و عبدالرحمن من اول ما نزلني البيت وهو كل خمس ساعات يدق 
علي ويسولف معي وحمد اليوم لما كلمته المغرب علشان يمر الصيدليه يشتري لي دوا ما مانع بالعكس جاب 
الدوا وجاب لي عشا بعد وجلس يتعشى معي وسولف لي عن مواقفه مع ربعه ..مع اني والله احب سجى و 
ودي نكون قراب لاني فعلا محتاجه لصديقه تكون قريبه مني يمكن تفهمني اكثر .. كنت افتكر لما نرجع من ا
لرياض بتدق علي او بتجي تزورني وخاصه اني التمست اهتمامها وخوفها علي .. لكن شكلي حسبتها خطأ 
وخوفها علي كان مجرد تعايش مع موقف انجبرت تعيشه 
وافي كان يصغي بنتباه واهتمام لكلام عليا وما حب يقاطعها 
رن جوال وافي .. مد يده وافي ورفع جواله ناظر شاشة الجوال ورد ببتسامه 
وافي : خير يا رميو زمانك وش عندك من مصايب 
مشاري : وش دعوه يا عمي حتى هلا ما لنا .. الحين انت ما تقولي وينك من امس وانا ادق عليك 
وافي : جوالي كنت ناسيه في بيت خويي .. خير اخ مشاري وش عندك سهران مو من عوايدك 
مشاري : وشلون يجيني نوم .. وانا اعصابي تحترق .. اطفأها يا عمي 
وافي : انا اقول ما تدق بنصاف الليول الي وقلبك شاب .. اقول انت من قالك 
مشاري : اختي ناديه .. وبعدين دق علي عبدالرحمن وقال لي عن الي صار .. انا جالس احاتيها 
وافي : تطمن ... هي بخير .. بس هي ماخذه موقف بقوه من ناديه وتركي وما تبي تكلمهم اساسا هي ما تدري 
ليه .. وراكبه راسها .. ( ويكمل علشان تسمع عليا تبريراته لسجى عن عدم اتصالها ) .. ويعني انها مسوي 
اضارب حابسه نفسها بغرفتها ما تطلع انا قلت بخليها يومين بشوف عنادها وين راح يوصلها وبعدين بكسر 
راسها .. وانا قلت بكره قبل لا امشي العمل بمر اكلم تركي علشان يراضيها 
مشاري : والله يحق لها تاخذ موقف لــ
وقبل لا يكمل مشاري كلامه قاطعه وافي : عاد تكلم المحامي الخاص .. اقول انت متى راح تتزوجون وتفكونا 
مسوين زحمه في شارع الغرام .. تفكرون ان حنا ما لنا الى انتو .. يالله عجلو خلونا نرتاح منكم ويرتاحون 
سكان الكره الارضيه 
مشاري : لا انا قايل ما بتزوج الى لما انت تتزوج ما ابي ادخل القفص الذهبي قبلك 
وافي : اجل عمرك ما تزوجت .. طيب ما علينا اقول لازم تكلم امك وتفهمها الموضوع ترى الكلام الي قالته 
لتركي وناديه مو شويه .. وانا خاف يوصل الكلام لخواني عاد ذولي وش يفهمهم 
مشاري : خلاص انا بكره بكلمها .. 
وافي : اقول مشاري ليه ما تجي بيتنا .. من زمان ما شفت خلقتك 
مشاري بستغراب : بهذا الوقت لا صعبه وبعدين اخاف عماتي ينزعجون 
وافي : لا لا تصعبها .. وبعدين عليا معي بالسياره جالسين نتمشى وبنشتري اغراض للبيت .. يالله تعال ودق 
على عبدالرحمن وحمد وخلهم يجون .. بخلي عليا تذوقكم احلى فطور من يدها 
مشاري ببتسامه : سلم على عمتي عليا .. والله انت يا عمي شكلك ناوي تخرب عمتي عليا وتعلمها على السهر 
.. خلاص على الساعه 4 حنا عند باب بيتكم .. يالله مع السلامه 
التفت وافي ببتسامه لعليا : تراني عزمتهم بدون ما اخذ اذنك 
عليا : يالله خليني نروح السوبر ماركت ونشتري الاغراض الناقصه وبسرعه نرجع البيت لاني ما ابي اتاخر 
عليهم 
وافي ابتسم ابتسامه عريضه باين ان نفسيت عليا اليوم احسن بكثر من اول 
وافي ببتسامه : وش رايك نسمع موسيقى .. ما انتظر منها جواب وبحركه سريعه شغل المسجل قبل لا ترجي اطرافه ويدخل جو مع الالحان رن جواله ارفعه ورد على طول 
وافي : نعم 
غازي : السلام عليكم 
وافي لما استوعب وتعرف على نبرة الصوت حس بوغزه في صدره وخاصه ان عليا جنبه بعد ثواني رد وافي 
وعليكم السلام .. يا هلاا 
غازي : عسا ما ازعجتك 
وافي : لا والله .. هلاا فيك 
غازي : كيف حالك 
وافي : بخير دامك بخير .. انت شخبارك ؟ وكيف الشغل معك 
غازي : والله ما خذ اجازه يومين ويمكن اكثر .. لان عندي كذا شغله في الشرقيه بخلصهم ( غازي ما حب 
يفتح مع وافي الموضوع الي جاي علشانه في الجوال .. وده يكون الكلام وجهه لوجه افضل ) 
وافي بستغراب : يعني الحين انتو عندنا .. 
غازي : ايوه .. عاد انا قلت فرصه نشوفكم ونجلس معكم .. اشتقنا لسوالفكم 
وافي وهو يحس بقصه التفت وناظر عليا بطرف عينه : والله حتى حنا 
غازي : خلاص انا بكره عازمك على العشا وش رايك 
وافي بتردد : ما تخليها غدا افضل .. لاني بكره باليل مشغول 
غازي : اوكي .. مع السلامه 
وافي : الله يسلمك 
سكر وافي وهو مستغرب وجود غازي بالشرقيه وتحديدا بهذا الوقت .. ومستغرب من اتصاله 



الساعـــه اربع الفجر .. في بيت الاهل 
كانت الانوار كلها مضويه .. وصاير الجو محمل بقهقهات الشباب العاليه .. في الصاله الي بالطابق الاول كان 
حمد متوسط عمته عليا وعمه وافي وعبدالرحمن ومشاري كان جالسين في كنبات مستغله ..
مشاري ببتسامه : على هذي الجمعه .. شكلنا محنا رايحين العمل 
حمد : يعني اذا ما حضرت يوم بتخرب الدنيا 
مشاري : ايوه .. وبعدين انا شخص مهم على جميع الاصعده الصعيد المهني والعائلي والاجتماعي لا يمكن الاستغناء عني 
وافي ببتسامه : ليه فاكر نفسك وافي عبدالله على قفله 
مشاري : هههههههه ههههه ياشين الثقه 
عبدالرحمن وهو يناظر في عمه وافي : عمي وافي قلي انت تحس انك موظف 
وافي ويناظر عبدالرحمن من طرف عينه : وش قصدك 
عبدالرحمن : والله يا عمي ما اشوفك تلتزم بدوامك كل يوم راز فيسك عندنا .. وهذا وجهي يا عمي اذا ما 
جلست عندنا على طول بلا شغله مع شهادة فصل وعدم التزام بتقدير ممتاز .. وبعدين ما بنشغلك الى سواق 
بنات توصل البنات للمدارس 
وافي : فالك ما قبلناه .. وبعدين لا تفكر اني اجي هنا علشانك يا الدب القطبي 
حمد ويلتفت على عمته عليا الى الابتسامه ما فارقة شفايفها من اول ما جلسو بالصاله مبين عليها الهدوء 
والراحه النفسه وهذا الشيء منعكس على ملامحها الهادءه مع انها ما تكلمت كثير لكن طول الوقت تناظر فيهم 
وتبتسم على كلامهم .. حب يسمع صوتها لان من اول ما جلوس ما سمعها تتكلم كثير وحب تشاركهم الحديث 
مع ان مافي حديث يفتحون سالفه وكل واحد يمسكها على الثاني مسخره ويختومنها بضحك 
حمد : علوي وش رايك فيني .. وسيم يعني .. طالعي في ملامحي يعني لو انك ما تعرفين وشفتين في مكان عام تنجذبين لي وتحبيني 
عليا ( والله مدري وش تحت راسك يا حمد صار لك سائلني هذا السؤال اكثر من مره اليوم ) : هههههههههه اعترف مضبط لك وحده 
الكل استغرب من ضحكت عليا وتمنو انها تدوم اكثر .. لان هم ما تجمعو الى علشان يرسمونها على ملامحها 
ويمتعون ناظرهم فيها .. كل واحد يتمنى ان يكون هو زارع الضحكه .. وافي ما حب يعلق على كلام حمد لان 
ضحكت عليا اشفعت له 
عليا ببتسامه وهي تناظر في وافي : تدري يا حمد تذكرني بعمك وافي لما كان بثنوي .. كان يوصلني المدرسه 
وكل يوم يقول لي ا سألي صديقاتك وش رايهم فيني وسيم ولا لا 
وافي صار وجهه ملاهي .. ( الله يسامحك يا علوي يعني كان لازم فضايح من الصبح ما تعرفين تخلين الطابق مستور ) ..
حمد وناظر في عمه وافي : وانا اقول على مين طالع ..
عبدالرحمن : هههههههه اتاريك يا عمي عندك سوابق 
وافي حب يغير الموضوع : يالله متى بتذلفون بيوتكم ترى عطيناكم وجه .. نبي ننام عندنا بكره اشغال 
مشاري : روح نام ما سكينك حنا بنجلس مع عمتي عليا .. وبعدين وشلون نروح وانتو ما فطرتونا ما نقدر 
نمشي وبطونا فاضيه 
عبدالرحمن : الا يا عمه ليه ما تجين عندنا بالبيت تراك من زمان ما شرفتينا بزياره حلوووه 
وافي : والله قلبك على قلبي توني اليوم اقول لها وش رايك تروحين بيت اخوي بو تركي تغيرين جو يومين 
حمد ويناظر عمته عليا بترجي : ايو والله عمه تعالي عندنا 
عليا لما شافت رغبت عبدالرحمن وحمد و وافي ما حبت تعارض : طيب بس مو اليوم خلوها بكره 


اشـــرقت الشمس معلنه عن يوم جديدا .. واغلقت ستائر غرف .. وافي .. وعليا .. وعبدالرحمن .. وحمد 
وكانها تريد ان تعيد القليل من ظلام اليل الذي رحل .. وتدعوهم الى زيارة عالم الاحلام لساعات .. 
بعد وجبت فطور خفيفه من ايدي عليا .. التي فرحت بتجمعهم حولها وخاصه وجود وافي بينهم .. 


فـــــي غرفة وافي .. الساعه 2 الظهـــر .. 
كان وافي مسلم نفسه بقوه لنوم .. ومخبي وجهه تحت البطانيه .. وجواله محطوط تحت المخده 
رن الجوال للمره الثانيه .. و وافي متثيقل يفتح عيونه .. صار له يومين ما حس بلذت النوم وحلاوت السرير 
والدفىء.. دخل يده تحت المخده ببطأ وطلع جواله وقربه من اذنه بدون ما يشوف من المتصل ..
وافي بصوت كله نوم : نعم 
غازي : هلااا وافي ..شكلي ازعجتك 
بحركه سريعه رفع وافي البطانيه عن وجه وفتح عيونه ورفع جسده بثقل .. وحاول يعدل صوته 
وافي : هلااا غازي 
غازي : شكلك نايم 
وافي ( ما اقدر انكر مبين من الصوت ) : أي والله .. شخبارك ؟ 
غازي : تمام .. خلاص اخليك الحين تكمل نومك .. وادق عليك بعدين 
وافي : لا وين .. وبعدين مو انت عازمني على الغدا .. ثواني واكون جاهز 
غازي : طيب تبيني امرك ولا كل واحد يروح بسيارته ونتواعد في مكان 
وافي : خلاص انا امرك بسيارتي .. طيب 
غازي : طيب 
اسند وافي ظهره بتعب على ظهر السرير .. ورفه يده وحطها تحت راسه .. واغلق اجفانه ..نسى موعده مع غازي على الغدا 
تذكر ان اخر موعد كان بينهم على العشا .. ما يقدر يسميه لقاء توديعي لان استمرت بينهم المكالمات لكنها انقطعت فجأه .. من اوراق الماضي .. 
غازي بخجل : والله اسف يا وافي على تصرف اهلي معكم 
وافي : لا تتاسف ولا شيء .. بعدين وش سو اهلك غير انهم كسرو سياراتنا .. وزلزلز ابوابنا وحروق جوالنا تهديدات .. وعيشونا برعب 
غازي تحجرت ملامحه من كلام وافي ونزل راسه 
وافي وهو يناظر في غازي : يعني الحين انت عازمني علشان تتاسف ومدري ايش .. غازي انت تعرف معزتك عندي .. وانا عارف ان انت مو راضي عن الي صار لكن هذولي اهلك 
غازي ورفع راسه وناظر في وافي : يعني منت بزعلان انــي طــ .. 
قبل لا يكمل غازي قاطعه وافي : لا مو زعلان .. وبعدين انا ما اقدر اقول ان الي سويته صح لكنه هو الحل 
الافضل لنا كلنا .. ( ويكمل ببتسامه ) .. غازي ما راح تطلب لنا عشا 
.

.

فـــي المطعم .. 
كان والوضع بين وافي وغازي .. طبيعي مثل أي خوي وخويه .. وكانهم كل يوم يشوفون بعض كانت جميع 
الابواب مفتحوه للحوار بين الفن والرياضه والتجاره ووو.. الا باب واحد لقى صعوبه غازي ان يفتحه لانه ما 
زال خايف ان قبل لا يخطو خطوه ويدخل داخل الباب يتسكر الباب بقوه ويكسر مجاديفه .. وهو جا وبكل عزيمه 
ورغبه ان ما يرجع خائب محطم لان كل شيء يعتمد على اشاره من عليا .. وهذي الاشاره في الظاهر بسيطه 
لكن المضمون عميقه .. وطريقة الموصل اليها معتمده على الامل .. وليس على القوه .. ( بفتح معه الموضوع 
والي فيها فيها .. )
وافي ناظر في غازي وشافه سرحان وصحنه ما تحرك منه الا القليل .. في صوت خفي في داخله يقوله ان 
غازي يفكر بالماضي او بشيء متعلق بالماضي .. ويمكن لما شافني تمثلة قدامه الاحداث الى راحت 
تكلم وافي بهدوء وهو يناظر في صحن غازي : شكل ما عجبك الاكل ما اشوفك كليت شيء 
غازي مسك الشوكه وغرسها في قطعة الدجاج وقربها من فمه وقبل لا يدخلها في فمه ابتسم لوافي وقال : بالعكس الاكل حلوو 
وافي وحب يكسر الصمت الي دام دقايق معدوده بينهم من لحظة وصول الاكل : قلي يا غازي وش نوع الشغل الي جا تخلصه هنا 
اكثر ما يعجبني في وافي هي نباهته وخليني استقل سؤاله وادخل في الموضوع من هذي الثقره .. غازي مو 
خايف ولا متخوف من ردت فعل وافي . لانه متاكد انها راح تكون طبيعيه وليس اندفاعيه اوعدوانيه او توعديه 
لكن خوفه كله ينصب في ما بعد وافي .. عليا .. اخوانها .. يعني كل اقاربها 
حط غازي الشوكه بالقرب من الطبق ورفع يده وارخاها على الطاوله وكانه يستعد لحديث محضر له من قبل 
غازي ويناظر وافي بتمعن : وافي .. تبي تعرف انا ليه جاي الشرقيه 
وافي حس بقصه في اللقمه الى في فمه ويحس ان الاكل يوصل لفتحت البلعوم ويتوقف وكان الطريق مسدود 
وافي اكتفى بهز راسه على خفيف 
غازي بصوت جدي : والله مني عارف يا اخ وافي من وين ابتدي لكني جاي وكلي رجا وامل ان القي ترحيب منكم اقصد يعني ان ... ( خذ نفس وكمل ) .. انا بصراحه ابي اتزوج عليا 
ظل وافي فتره يناظر في ملامح غازي بدون ما يصدر أي استجابه كلاميه ولا حتى جسديه لا ايجابيه ولا حتى 
سلبيه وكأن كلام غازي للحين ضايع بين جزيئات الهواء وهذي الجزيئات تنقله ببطا شديد الى مسامع وافي 
وافي ( هو من كلمني اليوم الصباح وانا كان عندي احساس كبير ان غازي جاي الشرقيه مو لشغل عادي بس 
ما كنت موقع ان هو بفاتحني بالموضوع ل..
قطع سرحانه صوت غازي .. 
غازي : وافي .. وين وصلت .. وش قلت .. 
وافي حاول يكون طبيعي اكثر تنفس بعمق وناظر غازي بهدوء : والله ما ادري وش اقولك 
غازي : ما ابي منك رد الحين 
قاطعه وافي : انا ردي ما يغير من الموضوع شيء .. انت عارف ان الرد عند صاحبته وهي الي بيدها الموضوع و
قاطعه غازي باصرار : بس انا طالب مساعدتك .. يعني ابي رايك بالموضوع .. يعني تحس ان في امل توافق 
وافي رجع جسده واسنده على ظهر الكرسي : والله يا حبيبي انت عارف انك عزيز علي .. وهم عليا اختي 
ويقاطعه غازي بندفاع : متى راح تقول لها 
وافي ابتسم على شكل غازي ( وش فيه مطيور حتى كلمتي ما خلصتها ) : مدري والله 
غازي : ترى انا ما راح ارجع الرياض الا لما اسمع منك الرد 
حس وافي بضيقه لما سمع كلمه الرياض .. يمكن لانه تذكر اهل غازي .. 
وافي ناظر غازي بنظره حاده : غازي .. اهلك عندهم علم بالموضوع 
غازي برتباك : ممم لا .. بس انا ناوي اخبرهم اذا وافقت عليا 
وافي : وتعتقد انهم راح يوافقون 
غازي بخوف : تطمن من هذي الناحيه .. انا ان شألله راح اكون اقوى واواجههم 
وافي وهو قايم من الكرسي : طيب خلينا نمشي 



بعد ما نزل وافي غازي عند سيارته .. 

من فتح معه غازي الموضوع وهو فكره توديه والثانيه تجيبه .. لحظه يفكر في اخته عليا والحاله الي عاشت 
فيها وكيف راح تكون ردت فعلها لما يقول لها .. هل بتوافق ولا لا ليه يا غازي تجي وتفتح لنا اوبواب الماضي 
الي نحاول نخفيها ونبني مكانها جدران .. ولحظات يروح فكره لاخوانه وعيال اخوانه مدري وش رايهم 
وخاصه انهم مسهم الضرر من اهل غازي .. اه .. الله لا يعودها من ايام معقوله بيدنا نرجعها معقوله يرجع 
الزمن يعيشنا نفس الاحداث .. مع اني للحين متمسك بغازي وما اعتقد ان في انسان بيسعد عليا غيره لكن 
بتضيع السعاده في زحمة القال والقيل .. وش راح يقولون الناس .. معقوله نفتح افواهم ونطلق السنتهم بعد ما 
بردت السالفه .. معقوله نسلم انفسنا لهم ونظل تحت رحمت اقاويلهم ناس تذم فينا وناس تعايب علينا وناس 
تضيف كلام ما صار .. ليه ما انسى السالفه ولا كان شيء صار .. لا مو انا الي اتهرب ولا انا الي ما اوفي .. 
طيب كيف افتح معها الموضوع كيف اقول لها .. كيف اقول لخواني كيف اقول للاهل .. يا ربي احس الموضوع 
كله مرتبط ببعضه .. احسن شيء خليني اكلم عبدالرحمن واخذ بشوره 
عند الاشاره خذ وافي وجواله وتصل على عبدالرحمن بعد رنتين جاه صوت عبدالرحمن .. 
عبدالرحمن : هلااااا عمي صباح الخير 
وافي : مساء الخير وانت الصادق .. متى جلست من النوم 
عبدالرحمن : توني من ساعه تروشت ولبست ملابسي وبنزل الحين اتغدا .. حياك عمي تغدا معنا .. لا يفوتك طباخ امي 
وافي : انت ما همك الا تشحن الكرشه .. لا الحمدلله توني متغدي .. شبعان حدي 
عبدالرحمن : ما مدامك تجلس علشان تتغدا .. وبعدين قلي وين تغديت 
وافي ما يدري من وين يبدا : ممم عازمني اليوم غازي على الغدا 
عبدالرحمن بصوت متفاجا : غازي .. غازي ما غيره 
وافي : ايوه غازي ما غيره 
عبدالرحمن وللحين متفاجا : وش يسوي بالشرقيه 
وافي بصوت جدي : عبدالرحمن غازي اليوم مكلني يبي يتزوج عليا .. يعني يبي يرجع لها 
عبدالرحمن شهق شهقه : لا اااااا .. مجنون هذا محنا ناقصين .. خلنا كذا حلوين وحبايب 
وافي كان عارف ردت فعل عبدالرحمن واكيد الاهل كلهم بتكون لهم نفس ردت الفعل : ويبيني اكلم عليا بالموضوع وارد عليه .. ويقول هو ما راح يمشي من الشرقيه الا لما يسمع الرد 
عبدالرحمن بجديه : عمي راح تقول لعمتي عليا 
لحظة صمت بعدين رد وافي : ايوه راح اقول لها 
عبدالرحمن : ليه تقول لها .. عمتي مهي بناقصه تبي تعفسها لنا .. وبعدين الي شافته من اهل غازي يكفيها 
والله ما يسوى عليها صدقني .. ومو بس هي حتى حنا والله انا ما عندي استعداد احس اني فار اوقف قدام 
واحد عريض الجثه وينبح على راسي .. وانا ما عندي مزانيه اعدل سيارتي بعد ما يكسرونا عفاريتهم حشا مو 
بزرين .. وحوش 
وافي : ههههههههههههه وانت الصادق .. ولا هذي العائله اصغرهم كأنه اكبرهم .. بس غازي مسكين شكله طفره جينيه ولا اخوانهم كلهم من الحجم العائلي .. ههههههههههه 
عبدالرحمن : هههههه .. زين الحين انت لا تغير الموضوع خلنا في المهم يعني انت مقتنع بلي راح تسويه 
وافي : ممممم .. ايوه 
عبدالرحمن بتنهيده : والله يا عمي هي اختك وانت ادرى بمصلحتها وما اعتقد اني بخاف عليها اكثر منك .. طيب متى راح تقول لها 
وافي : اليله .. قبل لا امشي العمل 
عبدالرحمن ببتسامه : زين في تقدم .. قمت تحس انك مواطن عامل .. 
وافي : بعديها لك يا الدب القطبي وبسوي روحي ولكني سمعت وش قلت .. اقول قلي شخبار بطتنا سجاوي 
للحين حبيست الغرفه 
عبدالرحمن : هذي هي حابسه نفسها في الغرفه وما تطلع ومسوي اضراب عن الاكل والكلام وما تكلم احد غير امي 
وافي : يعني الا الان على عنادها .. زين مثل ما اتفقنا امس لحد يحاول يكلمها ولا يقرب منها وانا بعد قلت 
لمشاري .. ابيها تبطل عناد وزعل ثقيل 
عبدالرحمن : بس والله اشتقنا لها .. لها مكان في البيت .. بس والله يا عمي يحق لها تزعل 
وافي : ايوه .. حتى انا اشتقت لها .. انا معك من ناحية لها حق تزعل اكيد لها حق تزعل بس من المفروض 
انها تسأل ليه وتحاول تكلم تركي وتوضح الامر .. مو تحبس نفسها في غرفتها وحنا نجي نتوسلها ونفهما الي 
صار .. ونراضيها وياريتها ترضى على طول.. ما ترضى الى بطلعت الروح وكم كلمة دلع 
. 


. 

. 

فـــي بيت بو شهاب .. الي من المفترض ان تعمه الفرحه وتغمره السعاده .. وتحل عليه البهجه بزواج شهاب 
اكبر اولاد .. اعقلهم .. وبزواجه هذا يجمع العيله .. وبيبني جسور محبه بين القلوب .. ويربط الخيوط الي 
ممكن تتفكك في حال أي احد من الاولاد تزوج وحده من برى العائله .. كم هي عظيمه فرحت الام بزواج ابنها 
وكم هو مرفوع راس الاب بزواج ابنه .. وكم هي جميله بسمة الاخوان بزواج اخوهم 
لكن الحال مختلف قليل في بيت بو شهاب .. 
عم القلق والعصبيه والتوتر بدل من الفرح .. 
دعس بو شهاب السغاره في الطفايه الزجاجيه بعصبيه حتى تفتت بين يديه وتطاير رمادها .. رفع يده ونظر 
الى الساعه 5:15 .. والاخ شهاب الى الان ما شرف .. بو ضاري كل شوي يتصل على بو شهاب يطمن 
على سير الامور اليوم وش الازم وبالمره يسال عن اخبار الاولاد وشهاب وكيف نفسيته اليوم .. بو شهاب كل 
ما سأله بوضاري عن شهاب يحس بقصه .. وبصعوبه يطلع منه الكلام الي يقوله بحرقه شهاب مبسوط وامس 
كان طالع مع اخويه ومسوي لهم عشا علشان انه راح يودع العزوبيه .. وفرحان .. ويوم اسأله بوضاري ليه 
شهاب ما كلمني من زمان اش دعوه ما يبي يسلم على عمه ويسأل عن الاخبار .. ارتبك بو شهاب وصرفها 
بحسره .. ان شهاب مستحي منك .. وهو ما يدري ان شهاب ولا هو معنا وما ندري بيرجع ولا لا .. تذكر كلام 
اخوه طلال اليوم على الغدا لما قاله لا تعصب على شهاب ولا تفتح معه موضوع التأخير لانه شرح له كل شيء 
وطلال تفهم الوضع .. وشهاب كان وده يرجع قبل لكن اجبرته بعض العراقيل وجلس هناك وقاله ان جواله 
ضاع منه من اول ما وصل مصر .. اليوم هو راح يرجع ويتمنى ان ابوه ما يزعل منه .. ( بتناسى زعل شوي 
بس المهم ان اشوفه قدامي ويعدي اليوم على خير وما اطلع ولا شيء قدام اخوي بوضاري ) 
رفع جواله وناظر الشاشه .. يالله عاد دق يا طلال وقولي ان شهاب وصل خليني ارتاح 
دخلت ام شهاب الصاله الي مبين عليها التعب من محاتا ولدها طول هذي الفتره وصار كل همها يرجع ضناها وبكرها لها مو مهم الزواج عساه ما تزوج ..( بس المهم اشوفه قدامي واكحل عيوني فيه ) 
جلست جنب بو شهاب بهدوء .. 
ام شهاب بصوت قلق : ما دق عليك طلال 
شهاب اكتفى بهز راسه بمعنى لا 
ام شهاب بصوت هادء : دقيت على ام ضاري من شوي وسألتها اذا محتاجين شيء او ناقصهم شيء.. قالت 
لي كل الامور تمام توها انفال جايه من بيت امها والحين الكوفيره بتزينها وعاد قلت لليلى تروح بيت بو ضاري 
بو شهاب : تمام .. خليني ادق على طلال .. تاخر علي 
رفع بو شهاب جواله ودق رقم طلال رنه وجاه صوت طلال .. 
طلال : هلااا بوشهاب 
بو شهاب : وينك يا اخوي طولت علي قلت اول ما يوصل راح تدق علي ما اشوفك دقين طافت الساعه5 وانا اتحرى اتصال منك يثلج صدري .. ليكو..
قبل لا يكمل بو شهاب جملته قاطعه طلال : لا تقول كذا الحين الطياره وصلت وهذا حنا نستنى الاخ شهاب 
يشرفنا .. بس نشوفه بخليه يكلمك يسلم راسك .. بس انت لا تحاتي يرتفع ضغطك .. تطمن وان شألله راح تزف 
بكره ولدك وتفرح فيه 
بو شهاب بتنهيده : ان شألله .. يالله اول ما يوصل كلميني 
طلال : طيب 



فــــي المطار .. 
سكر طلال جواله وحطاه في مخباته .. وناظر عبدالعزيز وكمال الي يراغبون وجيه الواصلين على الطياره 
القادمه من مصر .. يبحثون على وجه مالوف لهم بين هذي الوجوه .. يبحثون على طيف شهاب الى صار له 
تغريبا شهر غائب .. يبحثون على وجه الهارب من الواقع .. يبحثون على وجه الرجل الذي الزواج لا يسمى 
زواجا الا بوجوده .. يترقبون قدومه .. 
عبدالعزيز وياشر بيده بلهفه : هذا هو جاه 
كمال بفرح : أيو .. والظاهر الي معه مساعد .. يالله خلينا نروح لهم 
طلال حس براحه لما شاف شهاب يتجه جهتهم وشكله مو طبيعي ذقنه طالع .. وشعره منكوش .. ولابس 
بنطلون جينز مع قميص اسود .. كانه توه جالس من النوم .. استغرب طلال من شكل شهاب اول مره يشوفه 
كذا بالعاده شهاب اول ما تطلع في ذفنه شعره على طول الحلاق .. ودائما مهتم بهندامه .. والله شكله ما يساعد 
ما كان شكل واحد بكره عرسه .. يالله المهم ان رجع .. وهذا هو المطلوب .. وهذي الامور بسهوله نغيرها 
قرب شهاب منهم وسلم عليهم برود ما كانه غايب عنهم فتره طويله .. كانه مسافر امس وراجع اليوم مضطر ومو محضر نفسه 
طلال ويناظر شهاب من طرف عينه : شخبار الجو في مصر 
شهاب ولمس شيء من السخريه في او الاهانه في صوت طلال رد بهدوء : تسلم عليك 
ظل فتره طلال وشهاب يتبادلون النظرات .. الى ان جا هم صوت كمال وشتت انظارهم 
كمال : يالله يا جماعه مشيني .. يدوبنا نوصل 
طلال : يالله ..



فــــي السياره .. كان كمال يتولى القياده وعبدالعزيز جالس جنبه اما العم طلال ففضل انه يجلس مع شهاب في 
المقعد الخلفي .. علشان يمتع ناظره فيه .. ويعطيه من النظرات الحاميه .. الي تدب فيه الخجل من نفسه 
طلال ويناظر شهاب وفي عينه شراره توعديه : ليه ما حلقت 
شهاب وما حب يناظر في عمه حب يتفادا نظراته الغريبه الى تحسسه انه اكبر مجرم هارب من القانون والحين 
راجع ومسلم نفسه منتظر حكم الاعدام .. واساسا هذا سبب عدم اهتمام شهاب بلبسه ومظهره 
شهاب وهو يناظر النافذه الى جنبه : ما كان عندي وقت احلق كل وقتي طاير في الركض ورى هذي الحجوزات 
طلال ما هتم بكلام شهاب وما علق عليه والتفت وكلم كمال : كمال مر لنا على حلاق ترتين علشان يضبطون 
لنا ذا الولد .. وبعدين نروح البيت ويتروش 
كمال : خلاص .. اوكي انا بنزلكم الحلاق انت وشهاب وبروح مع عبدالعزيز نجيب ثوبه من المغسله 
طلع طلال جواله بسرعه لما تذكر انه قايل لخوه ان اول ما يوصل شهاب بخليه يكلمه 
دق رقم بو شهاب وعطا الجوال شهاب بدون ما يقوله من بتكلم بس ناظره بنظرت امر وقال : خذ 
ناظر شهاب الجوال الي بيده وارفعه وقربه من اذنه وياريته ما قربه جاه صوت ابوه الخشن والي فيه نبرة 
قسوه .. حس بخوف لما سمعه وفكر يغقل الخط في وجهه لكن مسك نفسه وتذكر ان هذا ابوه 
بو شهاب : الووو طلال .. وينك 
شهاب بهدوء : انا شهاب يبا ( حس نفسه وكان يقول ان المجرم يبا وينظر منه يقوله موعد الاعدام ) 
بوشهاب مسك نفسه شوي وتذكر كلام اخوه طلال اليوم واصراره على ان يتم القاء بينهم بهدوء وما يعاتبه او 
يعصب عليه .. شهاب محتاج الحين الى كلمات ترفع من قدره 
بوشهاب ويحاول يكون هادء : الحمدلله على السلامه يا ولدي 
شهاب براحه شوي : الله يسلمك .. يبا شخبارك وشخبار امي عساكم بخير 
بو شهاب : الحمدلله .. والله ما ناقصنا غير شوفتك 
شهاب : تسلم يبا .. والحين حنا بنجي عندكم 
بو شهاب بصوت جدي كان بطريقه غير مباشره يذكره ان اليوم ملكته على بنت عمه انفال : ما سألتني يا شهاب عن اخبار عمك 
شهاب حس بحسره : ممم كيف حاله عساه بخير 
بوشهاب : الحمدلله .. وترى ينتظرونا اليوم بعد صلاة العشا 
شهاب : .... 
بو شهاب : يالله لا تطولون علينا 
سكر شهاب من ابوه وعطاه الجوال بدون ما يناظر فيه وهو عيونه معلقه على النافذه .. والكلمات الاخيره الي 
سمعها من ابوه خلته يحس العالم ضيق من حوله ..يحس ان ما يقدر يناظر في احد لانه يشوف في نظراتهم 
التصغير .. زي الي جالس جنبي ...
.

.

.

فـــي بيت بو تــركي .. وتحديدا في غرفة سجى ..
كانت سجى مستلقيا على السرير وجالسه تتصفح مجلات تصفحتهم من قبل اكثر من 3 مرات وتقرا الاشعار 
اكثر من مره وحست ان هي احفظتهم عن ظهري قلب .. يعني وحده محبوسه في الغرفه ما بكون حالها افضل 
من حال سجى بس المشكله اذا هي الي جابره نفسها .. على ان تبقى حبيست هذه الجدارن .. في داخلها رغبه 
جامحه بأن تفتح الباب وتنطلق وتعيش حياتها وترى الاشخاص التي اشتاقت لهم .. لكن راسها يرفض الاصغاء 
الى هذا الصوت وبصرار يقول لها لازم تظلين هنا ويجون هم بنفسهم يراضونك ويترجونك لان هم الي 
محتاجين لك وانت منتي بمحتاجه لاحد .. بس والله اني محتاجه لهم الى متى الى متى خلاص تعبت وانا 
انتظرهم يدقون على الباب .. تعبت وانا انتظر مسج من مشاري .. حتى لو مسج فاضي .. المهم ان احس اني 
على باله .. اتحر بشوق اتصال من عمي وافي او اخوي عبدالرحمن يعني معقوله ما افتقدوني يعني معقوله ان 
ولا شيء بنسبه لهم حتى صاحبتي دلال من جات لي ذاك اليوم وان ادق عليها ما ترد علي وارسل لها مسجات 
كلميني ضروري محتاجه لك .. وما في منها جواب احس ان هم كلهم متفقين علي .. لا لا معقوله ليه مو 
معقوله لا تنسين الرابط العجيب الي بينهم .. بس امي مسكينه الى تجين لي الاكل وتسأل عني حتى ناديه 
وتركي الي ازعجوني وهم يدقون الباب ويترجوني افتح لهم اكلمهم ما عاد اسمع لهم حس .. يا ربي وش 
صاير بدنيه .. ليه محد حاس فيني يعني معقوله محد لاحظ اني مختفيه .. حتى عمتي عليا .. يو ووه وش جاب 
طاريها اساسا انا دوم بنسبه لها مختفيه .. يعني ما في شيء جديد .. بس انا فكري معلق دلال وافي 
وعبدالرحمن ومشاري .. 
جلست على طرف السرير .. وهي تناظر في المجله وبين اجفانه دمعه تذكرت الناس والشارع والهواء تحس 
انها مخنوقه من هوا الغرفه كل نفس الاكسجين ومدى تشم هوا نقي .. ودها تناظر شروق الشمس وغروبها 
على البحر بدل ما تودعها من خلف زجاج نافذتها .. ودها تضحك مع عمها وافي .. وتسمع منه كم كلمة دلع 
ودها تلعب مع رشا .. وتتخانق معها على العصير .. ودها تاكل على طاولة الطعام جنب ابوها وامها واخوانها 
ودها تجلس قبال التلفزيون وتتابع فلم رمنسي .. يالله والله اشتقت للحياه خلف هذي الجدران .. صحيح ان هو 
عالمي الخاص .. بس انا محتاجه اعيش في العالم العام مع الناس .. بحركه سريعه غلبت صفحات المجله 
توقفت عند قسم الازياء وكان عارضين فساتين زواج وسهرات للمصمم الين صعب .. اشهقت شهقه لما تذكرت 
ان بكره زواج انفال صاحبتها يالله بسرعه مشى الوقت .. وبكره الزواج وانا ما جبت فستاني من عند المصمم 
يا ربي وش اسوي الحين .. لازم يا سجى تفكرين .. طيب من بروح يجيبه 
مسكت جواله خليني ادق على عمي وافي .. لا المفروض ان هو الي يدق علي انا الحين الى زعلانه .. طيب 
من اكلم خليني اكلم دلال واقولها تروح تجيبه .. بس انا لازم اقيسه يعني لازم اروح يو كيف بطلع من البيت 
واهلي ما يدرون .. لا لا ما يسوى .. افضل شيء اكلم حمد اصغر مني اومون عليه .. 
بسرعه دقت رقم حمد شوي جاه صوت حمد .. 
حمد : هلا سجوي .. هلا بزعلان والمضرب عن الكلام 
سجى بتردد : حتى انت دريت 
حمد : ليه مو عادتني من اهل البيت .. قريبه متنزله لي مكلمتني 
سجى : حمد بكره عرس صاحبتي وفستاني ما جبته من عند المصمم وابيك توديني اجيبه الحين 
حمد : اقول يا اخت المصالح يالله انا استناكي بالسياره بسرعه لا تطولين 
سجى : طيب .. دقايق ونازله 
سكرت سجى من حمد وحست براحه .. كل شي ولا عرس انفال بكره هي من زمان تنظر هذا اليوم بس والله جا 
في وقت غير مناسب يعني لو ادري ان عرس انفال ذا الخميس كان اجلت الزعل والاضراب شوي لمن يخلص 
العرس لان محتاجه احد يوديني ويجيبني .. 
خليني ادق على انفالو اسلم عليها .. دقت رقم انفال وجاه صوت انفال بفرحه في وسط فوضى 
سجى : هلاااااا انفال هلااا بالعروس 
انفال بفرح : هلاااا وغلااااا وينك يالقاطعه ما تساليني عني والله اني مشتاقه لك حيل 
سجى : حتى انا بس قلت ما ابي ادق عليك ازعجك .. واكيد انت مشغوله هذي الايام .. اقول انفال وش هذي الفوضه الي عندكم .. وينك انتي 
انفال بفرح : انا في بيت ابوي والحين الكوفيره بتسوي شعري .. هذا صوت اخواني يلعبون .. قول لي شخبار هيام ودلال .. ان شألله تمام 
سجى : الحمدلله .. اقول انفال دلال دقت عليك 
انفال بفرح : دلال يحليلها والله كل يوم تدق علي وتسألني اذا ناقصني شيء ولا محتاجه شيء .. انا قلت لها تعال اليوم بيت ابوي بس عيت تقول تستحي 
سجى ( تدق عليها كل يوم انا صار لي يومين ما دقت علي هين ) : انفال كيف نفسيتك اليوم .. 
انفال بتنهيده من قلب : في خوف شوي بس مرتاحه ومبسوطه 
سجى : الله يوفقك ان شألله ويسعدك .. يالله انفال اخليك الحين وادق عليك بالليل ابارك لك واخذ منك الاخبار هههههههههههههههههه منكم نستفيد 
انفال : طيب .. ادعي لي .. مع السلامه 
سكرت سجى من انفال .. وبسرعه لبست عباتها ودقت على امها علشان ترسل لها الخدامه تراغب لها الطريق 
لانها ما تبي احد يشوفها وهي طالعه وخاصه تركي .. بعد زعلانه ولها عين تطلع 
.

. 

فـــي احد المشاغل النسائيه الفخمه .. كانت دلال جالسه امام المرايه الكبيره وعلى الكرسي الاسود وخلفها 
تينا الكوفيره البنانيه الي دائما دلال تتعامل معها .. وتحب شغلها 
تينا : بدك كيف تكون الصبغه 
دلال ببتسامه : ابي تصبغينه كامل اسود بلمعه بنفسجيه وبعدين تسوين لي خصر من الاطراف بلون بنفسجي 
تينا ببتسامه : بيطلع كيتر حلوو عليك لانك بجنني .. مابدك ائصو ( اقصو ) شوي 
دلال : لا بس من قدام 
رن جوال دلال 
دلال ببتسامه : لحظه برد على جوالي .. كان المتصل اخوها بدر 
دلال : هلاااا بدور 
بدر : هلااااا وينك 
دلال : في المشغل بقيت شيء 
بدر : لا بس كنا بنطلع انا و ريتشارد بنروح الراشد .. قلت اذا تبين تروحين معنا 
دلال : ممممم ما اعتقد لان راح اطول في المشغل .. بصبغ شعري وبسوي لي بدي كير ومنكير .. وبسوي لي تنظيف بشره وبخار .. يعني راح اطول .. خلاص انتو روحو 
بدر : طيب .. براحتك .. والله ابتلشنى هنا بعرس صاحبتك كل مشغوله وما تطلعين معنا .. الي يشوفك يقول بكره عرسك 
.

.
فـــي سيارت حمد ..
الي راجعه من عند المصمم .. بعد ما قاست سجى الفستان وطلع مضبوط عليها بس واسع شوي لان هذي 
الايام ضعفانه .. بس ما يأثر .. سجى بتنفجر ودها تسأل حمد عن عمها وافي وعبدالرحمن بس عزت نفسها ما 
تسمح لها تسأل .. 
حمد : سجى متى زواج صاحبتك 
سجى بصوت هادء : بكره 
حمد : والله 
سجى : ايوه .. حمد مممممم عمي وافي راح العمل 
حمد ابتسم ابتسامه عريضه لما تذكر كلام عمه وافي ان مردها بتسأل حلت له السالفه وحب يستهبل عليها : والله ما ادري .. ليه هو ما يدق عليك 
سجى ضاعت وما عرفت وش تقول فحبت تغير الموضوع : حمد طول على التكيف حر السياره 
حمد ابتسم على اصرار سجى على موقفها .. وطول على التكيف 
رن جوال سجى طار قلبها من زمان ما سمعت هذي الرنه وعاشت لحظات تنتظرها .. 
بسرعه ردت سجى : وش دعوه .. صرنا صفر على الشمال .. ما عدنا ننشاف وصوتنا ما يوصل 
دلال ما تدري ليه دقت يمكن لانها مشتاقه لسجى بس هي مومستعده لستجواباتها واتهامها وهذا الي خلاها ما 
تدق لكنها قالت لازم تدق لان بكره زواج انفال ولازم كلهم يكنون على قلب واحد ومترابطين لان الفرحه ما 
تكتمل الى في تواصلهم هو يوم ما راح يتكرر .. فما تبي تضيع فرحتها بهذا الزواج .. قررت تكلم سجى لكن 
بتحاول تتجاوز تلميحاتها او أي شيء ممكن يصدر منها بخصوص الجوال الي الا حد الان ندامه على انها 
تركته في غرفة سجى لو انها تاركته عند باب بيتهم افضل بكثير .. وبس ما يفيد الندم هو صار وخلص 
دلال بصوت ناعم : هلاااااا سجوي .. كيف حالك 
سجى ورتاحة لما سمعت صوت دلال ونست توعداتها فيها : والله اسأل عنك ..ليه ما تردين على اتصالاتي 
دلال ارتبكت وماعرفت وش تقول .. تقول انها ما لها وجه تكلمها 
دلال : اخوي بدر كان ما خذ جوال وموديه محل الجوالات علشان يركبون فيه برامج وثيمات ونغمات >> ( ان شألله سجى تقتنع ) .. طيب ما علينا طمنيني عليك كيف النفسيه الحين 
سجى تذكرت ان اخوها حمد جنبها ما راح تعرف تشكي الحال وتقول كل الي بقلبها لدلال ..
سجى : دلول حبيبتي اذا وصلت البيت اكلمك لان الحين طالعه اجيب الفستان من عند المصمم .. الا دلول وش صار على فستانك 
دلال : توني امس جايبته من المصمم يجنن والله .. وفستان هيام عطيته السواق يوصله بيتهم 
سجى : وكيف طلع حلو 
دلال : اكيد ذووقي لازم يطلع حلووو .. طيب وش سويتي على الميك اب والشعر بتروحين مشغل 
سجى : والله مدري انا قلت معك وين ما بتروحين بروح معك لان ما ابي اصير لحالي 
دلال : انا قلت لتينا ومنال الي دائما اتعامل معهم يجون عندي البيت .. يالله تعالي بكره بيتنا 
سجى : مممممم اوكي .. يالله مع السلامه 
حمد من سمع اسم دلال طار قلبه .. يتذكر صوتها لما تكلمه .. وطريقة كلامها .. شكل العلاقه بين دلال وسجى حلووه وهذا طبعا من صالحي .. حمد ببتسامه : سجى بكره بتروحين بيت دلال 
سجى : ايوه .. وابيك توديني 
حمد ( حلووو ) : من عيوني .. اوديك ليه ما اوديك .. خدامك حنا وخدام الحلوين 
.

.

فـــي بيت بوضاري .. 
انفال : لا لاااا تقصين منه شيء 
الكوفيره : ليه صاير شكله مو حلوو متقصف كثير من الاطراف ومافي حركه لازم اقصه علشان يطلع ارتب واقص لك من قدام علشان يطلع وجهك حلوو 
انفال باصرار : لا معلش انا عاجبني كذا وبعدين امي قالت لي لا تقصينه الى بعد الزواج 
الكوفيره هزت اكتافها : براحتك 
دخلت في هذي الحظه ليلى .. الي كانت لابسه فستان ناعم وقصير لونه سماوي وفي عند الصدر شريطه على 
شكل ورده لونها ابيض كانت فاتحه شعرها ولابسه تاج ابيض ناعم .. وحاطه مكياج فاتح مكون من ظل خفيف 
سماوي مع روج ودي فاتح .. ومزينه نحرها المفتوح شوي بعقد من الذهب الابيض الناعم بالمره مع حلق 
ناعم ما يبين لان شعرها مغطيه .. وفي يدها اسواره ناعمه سماويه وفيها كرستال ابيض وفي رجلها لابسه 
انعال فضيه ذات كعب ضعيف .. بشكل عام صاير شكلها حلووو وبنوتي .. لان هي دائما مياله للاشياء الناعمه في قالب فخم 
ليلى وهي تناظر في انفال ببتسامه : ما شألله يا انفال شعرك طويل بس له مهملته كذا ليه ما تقصينه وتظهرين جماله .. 
قبل لا ترد انفال جاها صوت ام تماضر ام انفال من الخلف ..
تماضر : لا تقصه الحين بعد الزواج افضل ... اقول يا كوفيره تعال ضبطي لي الكحل مدري وش فيه 
ليلى اكتفت بالابتسامه وانتقلت نظراتها بين انفال الي كانت جالسه على الكرسي وتماضر الي الكوفيره تعدل 
لها الكحل .. ناظرت في ملابسها .. كانت تماضر لابسه جلابيه بس طبعا مو بفخامة الجلابيات الي تلبسهم امها 
وام ضاري .. كان لونها برتقالي مع اخضر باهت وبين انها ملبوسه اكثر من مره لان لمعتها طافيه .. وما كانت 
مضبوطه عدل على جسم .. كانت اكبر شوي من جهت الاكتاف .. قطع سرحانها صوت جوالها .. 
كان المتصل اخوها كمال .. 
ليلى ببتسامه : هلااااا كمولي ... كيفك 
كمال : بخير .. ها كيف الترتيبات عندكم .. خلصوتو لا لسى 
ليلى : تغريبا .. ما قلت لي ملكتو لا لا 
كمال : بنملك الحين واكيد عمي طلال بجيب لانفال الدفتر علشان توقع .. وين امي 
ليلى : مع خالتي ام ضاري يشرفون على العشا .. كمال عمتي ام عبدالعزيز لسى ما جات 
كمال : الحين سواق عمي بوضاري راح يجيبوهم .. ربع ساعه بكثير خمس ساعات وبجون .. عاد انت 
تعرفين عمتي وبناتها دائما ما يجون الى اخر الناس .. 
ليلى : هههههههههه هههههههههه وانت الصادق بدق الحين على ميلاف اعجلها .. طيب ليه عبدالعزيز ما راح يجيبهم 
كمال : ما عنده سياره .. سيارته عند بيتهم لان انا وعبدالعزيز اليوم كل مع بعض من الصباح ندور بسياره 
وحده ..يالله اخليك سلمي على الي جنب وبارك لانفال بنت عمي مقداما 
ليلى : الله يبارك فيك .. طيب اخوي شهاب وينه .. اشتقت له من جاه من م... ( نست نفسها ليلى وكانت بتكمل 
كلامها براحه .. زين انها تذكرت ان محد يدري ان شهاب توه جاي اليوم من مصر بسرعه غيرت الموضوع ) 
.. يالله كمال باي بروح اشوف امي .. 


فـــي غرفة الطعام .. الي كانت مضويه بثريات متدنيه من اعلى ونازله على طاولة الطعام لتنير طقم الصحون 
والمعالق والشوك الذهبيه .. والكاسات الزجاجيه المذهبه بزيج من اسفل .. كانت ريحت الاكل الشهي ممتزجه مع ريحت العطورات الفائحه من جلابيات ام ضاري وام شهاب الي كانو منشغلين في ترتيب السفره ووضع 
لمساتهم الجميله على كل طبق وعلى كل مفرش مطرز بذهبي مع الاخضر القامغ .. كانت الطاوله مليئه بما 
لذى وطاب من الاكل من المقبلات والمشوربات والمعجنات والحم والدجاج المشوي .. والمشروبات كانت على 
جنب على طاوله مستغله ليست بعديه عن طاولت الطعام .. وبجانب المشروبات كانت اطباق الحلى كيكة 
الشكلاته المغطاء بكريمه ومزينه بشرائح من الشكلاته .. وكيكت الفروالا .. والمزينه بقطع الفرولا الناضجه 
وطبق منوع من البيتي فور وطبق بقلاوا .. وكانت هذي الغرفه تطل على موزع يربطها بمجلس الرجال 
ام ضاري كانت لابسه جلابيه لونها احمر مع ازرق بدرجات متقاربه .. مطرزه بخيوط احمر ذات لمعه براقه 
مطوقه رقبتها بطقم ذهب ذات دقه هنديه .. وعامله مكياج زاهي لمسات من الظل الازرق بدرجات .. مع روج 
احمر .. ورافعه شعرها ومنزله منه خصل .. 
ام ضاري : يا ام شهاب ما كان ام عبدالعزيز تاخرت 
ام شهاب : ايوه والله الحين الرجال بملكون وبيتعشون وهم للحين ما وصلو 
ام ضاري : مدري انفال خلصت ولا لسى علشان تزل 
ام شهاب بتردد وهي تناظر ام ضاري الي تعدل اطباق الحلى : اقول يا ام ضاري ليه انفال ما لبست الفستان 
الي شريناه لها .. 
ام ضاري بتنهيده : قلت لها عيت .. وانا بصراحه ما حبيت اضغط عليها .. لما كلمت امها ورويتها الفستان 
قالت مو حلو البنت تلبس فستان بدون اكمام اول ما يشوفها زوجها .. وانفال رايها من راي امها خليتهم على 
راحتهم .. وما حبيت ادخل معهم في نقاشات 


فـــي الحديقه .. كان كمال وعبدالعزيز جالسين مع عمهم طلال .. الي كان متوسطهم 
كمال : وين شهاب 
طلال : داخل بالمجلس مع اخواني وضاري ومنصور اقول انت ليه ما تدخلون داخل 
كمال : بندخل بعد شوي .. بس جالسين نشم هوا .. اليوم الجو حلوو .. اقول عمي طلال ليه بكره ما نتزوج كلنا 
طلال : مهبول انت .. والله انت مطيور على الزواج اكثر من اخوك الي اليوم ملعوزنا كل شيء نسوي له 
وعادي ملامحه متحجره ومو عاجبه شيء .. ( ويكمل ببتسامه ) .. والله شكلك حاط عينك على وحده يالله بسرعه اعترف وانا عمك 
كمال : لا والله .. بس اقدر الاقي لي وحده خلال 24 ساعه القادمه بشهادة ضمان لمدة سنه 
عبدالعزيز : ههههههههههه ههههههه وش ببتزوج غساله 
كمال وهو يناظر في عمه : اقول عمي بكره ليه ما ندخل مع شهاب نزفه 
عبدالعزيز : أي والله .. انا قايل ولد خالي وتعجبني .. ودوم عاجبني .. ها وش رايك يا عمي 
طلال : والله الي يقعد معكم بيتخبل .. انت تدري لو يسمعك ابوك ولا عمك بوضاري بشبون النار فيكم بعد هذي الي ناقص تتنطنون وسط الحريم 
كمال : ويعني الحين شهاب ما بيتنطط على قولتك قدام الحريم .. هنا نبي نتنطط معه 
عبدالعزيز : والله فللله .. يالله ياعمي ضبطها لنا .. خلنا نطالع شوي عن قرب .. 
كمال ويقوم وبوس راس عمه : وهذا راسك بنبوسه بس تكفا ضبطنا .. ودارا درا ودارا بعده ما درا 
طلال: والله مدري عطوني مهله لبكره .. بشوف اذا في امكانيه ندخل واخواني ما يدرون .. يالله انا بقوم بدخل 
داخل .. اخاف اقعد معكم وتطلعون لي بافكار خبله 


.. بعد ما ملكو وطلعو الدفتر لانفال توقع فيه .. تعشو الرجال والحريم يستنون ام عبدالعزيز وبناتها يوصلون 
فــي المجلس .. 
كلهم قامو يباركون لشهاب الي واقف مثل الصنم بلا تعبير .. مجرد ابتسامه خفيفه يطلقها لما تطيح عينه بعين 
واحد من اعمامه وخاصه عمه بو ضاري الي كانت فرحان كثير .. والفرحه مو سايعته ..
بو شهاب : مبروك يا بو ضاري .. ان شألله زواجه صالحه 
بو ضاري : الله يبارك فيك والفال ان شألله لكمال وعبدالعزيز 
ضاري : وانا يبا 
اتسعت ابتسامة بو ضاري هو يناظر ولده : وانت بعد .. ومنصور 
بو منصور : مبروك يا شهاب ...
ناظر طلال شهاب وقاله : يالله يا شهاب قم معي 
شهاب يستهبل على عمه : لا عاجبتني الجلسه هنا 
طلال ناظر شهاب بحده .. على طول قام شهاب مع عمه طلال ودخلو من باب الي مرتبط بموزع يطلعهم على داخل البيت 
شهاب وهو يمشي جنب عمه .. 
شهاب : يعني لازم اليوم .. خلاص انا بشوفها بكره بالزواج .. 
طلال ما رد على شهاب وظل يناظر طريقه ولا كانه سامع شيء 
شهاب : عمي اسمعني ما اظن ان لها لزمه هذي الشوفه اليوم 
طلال ما رد عليه طلع جواله ودق على ليلى .. علشان تسوي لهم طريق يدخلون لان شهاب بشوف انفال 
في الغرفه جلس طلال ومعه شهاب ينتظرون انفال وليلى .. 
شهاب وناظر عمه ..: عمي دق على ليلى وقول لها تجيب امي وعمتي معها .. ما ابي اجلس لحالي 
ضرب طلال بيده كتف شهاب بخفيف : انت متى بتصير رجال .. شهاب بلا دلع بنات وحنت حريم من جلست معك وانت مزعجني ما تسكت .. تبي امك تبي ابوك يا ولد خلك رجال 
وما اوصيك قبل كل شيء ابيك تحط في بالك ان انفال بنت عمك تعرف شنو بنت عمك بنت بو ضاري وقدرها 
من قدر ابوها .. واحترامك لها يعني احترام لنا كلنا فاهمني 
قطع حديثهم دخول ليلى وانفال الي كانت مستحيه ويادون تخطو خطوه وتحرك رجلها وطول الوقت عينها على الارض وكانت جنبها ليلى .. 
ناظر طلال شهاب واشر له علشان يوقف .. وقف طلال وشهاب 
ناظرت ليلى عمها طلال واخوها شهاب ببتسامه راحت لخوها وباسته : مبرووووك يا خوي الف الف الف مبروك 
شهاب لما شاف اخته ليلى ارتاح وخاصه ان حس بفرحتها وبنظراتها المتلألئه 
شهاب بصوت واطي : طالعه حلوو اليوم يا ليال .. كانك باربي 
ليلى : تسلم 
كانت انفال واقفه في نصف الغرفه ومنزله راسها وما تدري وش يصير حولها تحس كانها ضايعه ودها ترفع 
راسها علشان تعرف هي وين واقفه بالضبط بنسبه لشهاب وعمها طلال ودها تتحرك وتروح تجلس لكنها 
مستحيه ورجلها ما ساعدتها .. وما كانت تعتقد الامر بهذي الصعوبه .. انتشلها صوت طلال الي نادها باسمها 
طلال : مبرووووووك يا انفال 
ظل طلال يناظر في انفال الى ما توقعها بتطلع بهذي الصوره وكان متوقع بتكون احلى من كذا وخاصه لما قالت 
له ليلى ان هم شرو لانفال فستان بتلبسه اليوم .. وجايبين لها كوفيره .. كان متامل اكثر من كذا بكثير لكن انفال 
روحها حلوووه والي يعاشرها بشوفها احلى بكثير 
بحركه سريعه ارفعت انفال راسها وناظرت عمها طلال ونزلته على طول حتى ما مداها تناظر شهاب 
طلال اشر ليلى علشان يطلعون من الغرفه ويخلون شهاب وانفال لحالهم .. وقبل لا يمشي عطا شهاب نظره بمعنى حط بالك .. طلعو طلال وليلى .. عم السكون زوايا الغرفه ..
انفال ما زالت وافقه في منتصف الغرفه وتحس ان رجلها غير مثبته على الارض بطريقه تصلب طولها وعينها 
على الارض .. للحظات حست انفال انها لحالها في الغرفه لانها ما اسمعت صوت احد يناديها او يقول لها 
جلسي .. شكت ان شهاب طلع من طلال وليلى .. ارفعت راسها علشان تتاكد وشافته يناظر في التحفه الي 
محطوطه على الطاوله الي جنبه .. وبسرعه نزلت راسها تخاف يشوفها 
بعد دقايق جاها صوت شهاب : اجلوسو ليه واقفين 

قبل لاينطق شهاب احرف الكلمه الاخيره .. بسرعه اجلست انفال على اول كنب طاحت عينها عليه وحست 
براحه ضمت يدها في حظنها ونزلت راسها وظلت تناظر الارض .. كانت انفال لابسه بدله عباره عن تنوره 
طويله لونها اسود وفيها ورود صغيره من تحت لونها اخضر مع بلوزه اكمامها طويله لو نها اسود وفيها 
ورود صغار خضر منثرين .. شعرها كان طويل ومستشور لكنه يفتقد للجمال والحيويه لانه متقصف من 
الاطراف وكله قطعه واحده ومافي حركه او قصه .. مكياجها كان خفيف ظل اخضر خفيف مع روج بيج صحيح انها كانت متغيره ولكن مو بالصوره العامه .. 
تذكرة هي مره قاريه في كتاب ان الانسان يحس بنظارات الناس له اذا كان هو مثلا جالس غير منتبه ويحس 
بحرقة النظرات وبحراره في اطرافه وجسده خاصه اذا كانت النظرات نظرات من شخص قريب وتكون النظرات 
تفحصيه وهذا المفروض يصير .. والمفروض انها تحس بحراره بجسدها لان شهاب جالس يتفحصها لكنها ما 
تحس بشيء بالعكس تحس بروده في اطرافها بسبب التكيف العالي .. حبت تشوف مدى صحت هذي النظريه 
ورفعت راسها بسرعه وفعلا شافته جالس يناظر الابجوره الي محطوطه على الطاوله الي جنبه ولا كانها 
موجوده معه بالغرفه .. يمكن لازم تتكلم او تتحرك علشان يحس فيها .. ويمكن هو يناظر الابجوره والاشياء 
الي حوله علشان ما يبي يحرجني بنظراته وخليني اخذ راحتي بالجلسه .. 
ظلت دقايق تناظر فيه هو سرحان وعيونه معلقه على المنظر الي معلق على الجدار الي قباله .. كان احلى من 
تصوراتها بكثير .. ابيض ووسيم وانفه طويل وحواجبه متصلين في المتصف بشعرات خفيفه وهذا شيء مميز 
فيه مبين من جسمه انه ذا قامه طويله ورشيق وانيق .. خذت راحتها انفال وهي تناظر فيه لكنها سرعان ما 
نزلت راسها لما شافته حرك راسه وناظر فيها .. 
اما شهاب فكان يتفاد النظر الى انفال .. يعني وش بطالع ملابسها ولا شعرها طول الوقت منزله راسها وما 
لاحظ ملامحها عدل .. لكنه قيم عليها من خلال لبسها وشعرها وما حاول يجهد نفسه ويدور على ملامحها ويناظر فيهم شهاب وهو يناظر فيها .. 
يالله وش كومت الخربطه الي قدامي .. شيء يعور العين .. وش هذي الملابس وش هذا الشعر طبعا ما اقدر 
احكم على ملامحها لاني لسى ما شفتها مضبوط .. ولا ابي اشوفها يكفيني الي شفته منها .. والله احس 
بغثيان اسود واخضر .. يالله كرهت هذي الالوان .. حتى لون بشرتها مو واضحا خلينا من وجهها اكيد فيه 
مكياج ابي اشوف يدها رجلها ما اشوف الى سواد .. الصوره العامه ما راحت بعيد عن تصوراتي والله الله 
يكون بعونانا والله يصبرنا 
ناظر شهاب الباب ينتظر احد يدخل منه .. او يفكر يطلع منه 
رن جواله بسرعه طلعه من مخبات الثوب ورد .. وهذا الشي فاجا انفال ما توقعته برد يمكن ينتظر اتصال مهم 
شهاب : هلااا بو الفتوح هلااااا وغلاااااا وينك يا الطيب ما تبين 
عبدالفتاح : والله انت الي ضايع ما نشوفك .. وبعدين ادق على رقمك ذاك ما ترد علي قلت خليني ادق على جوال العمل يمكن يرد علي ..
شهاب : رقمي ذاك راح وراحت ايامه .. عاد قلت بستعمل جوال العمل لمن بكره اروح اطلع لي شريحه 
عبدالفتاح : طيب خلنا نشوفك والله مشتاقين لك حيل ... عندك شيء الحين ولا فاضي 
شهاب : لا والله ما عندي شيء الحين جالس كذا فاضي .. انتو وين متجمعين 
عبدالفتاح : في دوانيت بو جاسم .. يالله عجل ترى الشباب كلهم هنا يا تلحق يا ما تلحق 
شهاب : حلووو .. عطني نصف ساعه واكون عندكم مسافة السكه اوكي .. يالله سلم على الشباب 
طول ما هو يتكلم كانت انفال جالسه تناظر فيه بنظرات استغراب .. وشلون يقول هو جالس فاضي ما عنده 
شيء وانا وين رحت معقوله .. في صوت في داخلها يقول لها يمكن استحى يقول لصاحبه ان هو قاعد مع 
زوجته .. معقوله بيتركني وبيمشي وهو حتى ما سلم على ولا تكلم معي معقوله ما كاني موجوده 
نزلت راسها بسرعه لما شافته تحرك وقام .. وهذا شيء حطم شيء بداخلها حست فيه لما مر من قدامها ولا 
عبرها ولا حتى قالها عن اذنك ولا مع السلامه ارفعت عينها وناظرت فيه من الخلف .. بسرعه شهاب التفت 
عليها وطاحت عينه بعينها و بسرعه تزلت راسها ظل شهاب واقف مكانه صحيح انه ما لقط ملامحها مضبوط 
لكن في شيء بوجهها شده يمكن نظره عيونها وفتحت فمها .. عقد حواجبه وطلع من الباب وسكره بسرعه 
.

.

فـــي بيت الاهل .. وتحديدا في الصاله الي تحت .. 
كان وافي جالس مع عليا الي مبين عليها الراحه من امس .. 
وافي هو يناظر في ملامح عليا الى مندمجه مع الفلم .. ( يالله كيف بقول لها وكيف راح يكون ردت فعلها والله 
احس بصعوبه في النطق والكلمات ما تسعفني ... بس لازم اقول لها لو اني جايب عبدالرحمن معي مو افضل 
لا يعني وش بسوي ..
قطع حبل افكاره صوت عليا .. 
عليا : وافي وش فيك من جيت وانت مو على بعضك .. طيب ليه ما جاه معك عبدالرحمن 
وافي بصوت هادء : عليا 
عليا ناظرت في وافي وتنتظره يكمل كلامه 
وافي ويحاول يتجنب النظر في عينها : عليا اليوم كلمني غازي وقال لي انه يبي ... يتزوجك 


وش راح يكون ردت فعل عليا من كلام وافي ؟
هذا اللقاء الذي جمع الزوجين ماذا ولد من انطباع في نفس كل منهم اتجاه الاخر ؟ 
كيف ستسير الامور في الزواج ؟؟ وما بعد هذا الزواج >>> اعتقد ان هذا الشق من السؤال هو المهم



لا تنسون حبايبي تقيمون القصه ,,

تحياتي لكم ,, 


الفصـــل الرابع عشـــــر ..

الجــــزء الثــــانـــي ...


وافي بصوت هادء : عليا 
عليا ناظرت في وافي وتنتظره يكمل كلامه 
وافي ويحاول يتجنب النظر في عينها : عليا اليوم كلمني غازي وقال لي انه يبي ... يتزوجك
وافي لما قال كلمته الاخيره ناظر في ملامح عليا .. الي مبين عليها انها للحين ما استغبلت الكلام وللحين العقل 
ما ترجمه فعليا .. هو كان متاكد ان بتكون ملامحها اكثر هدوء اول ما يفاتحها بالموضوع لكن هو ينتظر ما بعد 
هذا الهدوء .. ادار وجهه وناظر في شاشت التلفزيون وكانه يقول لها فكري او استقبلي الموضوع وحاولي 
تترجمينه بهدوء وتتعايشين معه براحه بدون محد يناظر فيك او تحسين ان في احد موجود 
اما عليا فكانت عيونها معلقه على وجه وافي تراغب ملامحه الي تحسها بعيده كل البعد عن الكلمات التي قالها 
بلسانه كانت ملامحه عاديه وبارده والكلمات الي نطق فيهم مثل اسهم في رؤسها لهب قذفها الى صدرها 
مباشره ليشب باقي الاهات المتطاير في داخلها وتختلط مع غبار الماضي ..
للحظات احست وهي تتامل ملامح اخيها ونظراته المعلقه على شاشة التلفزيون انها كانت تتخيل ان مسامعها قد سمعت صوت اخيها وهو يقول كلماته ..
اغمضت اخفانها واخذ صوت اخيها يرن في مسامعها بقوه وبصدى متكرر .. لم تتحمل الجلوس اكثر على هذه الكنبه التي احست انها ذابت تحتها 
وقفت ولم تنظر الى اخيها في ثواني اختفت من الصاله ولم تترك بعدها الى اخيها الذي احس انه قد اجبرها على فتح ابواب الماضي ودفعا بقوه الى الداخل .. 
وافي بتنهيده وهو يناظر الكنبه الي كانت جالسه عليها من لحظات .. ( انا اسف يا عليا ما كان من المفروض 
اني افتح معك الموضوع اليوم .. واسف لاني برجعك للماضي وبخليك لحالك تعيشينه .. اسف لاني عارف انك 
اضعف من اني اخليك تعشينه .. )


فـــي غرفة عليا .. لي كانت الاجواء فيها كالعاده في كل ليله مظلمه وفي احد الزوايا ضوء خافت وفي الزاويه 
الاخر كان هناك جسد متكور بخوف وملموم في زاوية انكسار الجدار رجلها مضمومه الى جسدها وذراعيها 
تطوق رجليها ووجهها مختب بين ركبتيها وخصلات من شعرها تتحررت من قيودها لتنزل على جبهتها 
الملتهبه والمليئه بقطرات العرق .. عينبها كالجمر يقذف لهيبا .. تبكي بلا اهات .. تبكي بدموعا صامته .. تبكي 
باطرافا ساخنه .. تبكي بقلبا ممزق .. تبكي بشفايف ترتجف .. تبكي لانها خائفه .. تبكي لانها غير قادره .. 
تبكي ضعفا .. تبكي على ماضيها .. تبكي على قدرها .. تبكي من اجل ابتسامتا قد رحلت حتى قبل ان تستقر .. تبكي جوعا وعطشا .. تبكي بردا وحرا .. تبكي حزنا .. تبكي حبا .. تبكي حسره ..
رفعت راسها من بين ركبتيها واحست بدموع تسري وتدخل بين مفترق شفتيها الجافتين اغمضت عنيها لتحس 
بسخونت دموعها .. رفعت يدها وفتحت درجا كان بالقرب منها واخرجت منه علبه صغيره لونها سماوي فاتح 
فتحت العلبه باصابع ترتجف .. نظرت الى ما بداخلها واخرجت منها ظرف صغير .. قربته من صدرها 
واحتضنته واحست بدف ما يحتويه .. نزلت دموعا مخترقه جفونها المغمضه .. ورموشها الثقيله 
تنفست الهواء على دفعات متقطعه .. وفتحت عينيها ونظرت الى الظرف الذي تحتضنه اناملها فتحته بسرعه 
واخرجت منه رساله .. تاملت كل كله فيها بنظرات من بين دموعها المتزاحمه في عنيها .. 

بسم الله الرحمن الرحيم 

الى غاليتـــــي .. عليا 

يموت حبر القلم في دفتري .. عاجز يصور هواجيسه واشواقه 
لا ادري من اين ابدا .. ولا ادري كيف اترجم لك ما اشعر .. لم اتخيل يوما اني سامسك بقلم واكتب الى انسان 
لا ليس أي انسان .. ليس انسانا عاديا .. انما انسانا لم انساه ما حييت 
اشعر بالخجل منك .. وانا اكتب اليك كلماتي .. لاني مجرد انسانا ضعيف .. استسلمت لضعفي .. ورفعت يدي .. 
اليس من المضحك ان اتجرا واكتب لك وانا انسان هارب من ارض المعركه .. هارب قبل حتى ان تشتعل الحرب 
هارب قبل حتى ان ارفع سيف والوح فيه .. هارب قبل حتى ان اشعر بحرارت الشمس 
هارب وتارك الرياح تلعب بالرمال والغبار الباقي من هروبي .. 
اليس من المحزن ان تقرا كلمات انسانا مهزوم .. لم يحترما ضعفك وهرب وترككي .. لا ادري ما شعورك 
وانتي تقراين كلماتي .. حزينه فرحه مشتاقه متحسره كارها محتقرتني .. لاتبالين بي .. لاتعيرين لكلماتي وزنا 
وقيمه .. لا ادري هل احببتني .. وارتحتي لي .. اشتقتي لي .. وهل ستشتاقين لي 
عزيزتـــي .. عليا 
ادري ربما انتي قد فقدتي الثقه بي .. لاكني اردت ان اخبرك اني ما زلت عند وعدي لك بأني لم اتخلى عنك 
وسياتي اليوم الذي ساهزم فيه خوفي وضعفي .. واسعى للحصول عليك بقوه بعد ان فقدتك بغبائي وضعفي 
الى ان ياتي ذلك اليوم الذي اتمنى ان لا يكون بعيدا .. ساحملكي بقلبي وبين اضلعي 
واتمنى ان لا ياتي هذا اليوم متاخر واعود واجدكي قد فقدتي الامل بي وكرهتني ولم يبقى بقلبك لي أي شيء .. فاعود خائبا ومنكسرا ومستحقرا ضعفي 

.. ( في الحب والحرب كل شيء مباح ) .. 
من قلبي .. ساشتاق لكي .. 
هارب ولكن .. انتظريني ساعود يوما .. 

كم رددت عليا في سرها وما زالت تردد انتظريني ساعود يوما .. في كل يوما تردد هذه العباره الاف المرات 
حتى احست ان اليوم هذا لن ياتي ولم يعد له وجود بين ايام عمرها .. كل يوم يهتف قلبها عندما تستيقظ من 
النوم (عليا ربما هذا هو اليوم ).. وفي ساعات اليل الاخيره تبكي بحرقه لان هذا اليوم ليس هو اليوم المنتظر 
ربما غدا او بعد غدا .. كم بكت ليالي شوقا اليه .. كم بكت ليالي الم وحزنا .. كم بكت ليالي بنتظراه .. كم بكت ليالي من اجل امل بدا بالتلاشي .. بكت ليالي احتياجا .. وحنانا .. 
وهذا هو اليوم ياتي لكن اجد نفسي فيه عاجزه عن التفكير .. كل شيء فيني يرتجف .. لا ادري لماذا فقدت 
السيطره على اطرافي .. لقد شل تفكيري لا ادري لماذا هل هو شل مفاجأتا ولا شل رهبه من ان يعود الماضي 
نعم الماضي ذالك الماضي التعيس المألم تلك الايام السوداء ..الحمراء الدمويه الحارقه .. تلك الايام التي تحولت 
فيها الكلمات الي رماح مصوبه الى صدري .. تلك الايام التي نزفت فيها دما ودموعا 
رفعت يدها وامسكت راسها بقوه وبكت بصوت مسموع .. الماضي يتمثل امام ناظريها بالوانه السوداء 
بالدرجاته الرماديه .. والمستقبل يناديها بلا الوان 


كان في شخص من خلف باب غرفتها يسمع بكائها وقلبه يتقطع الما .. اسند ظهره على الباب واغمض عينه 
( ياريت لحزنك نهايه .. كان جبت اجله ) ( وياريت للابتسامه بدايه كان .. عشنا بالبدايات ) مسك وافي مقبض 
الباب بقوه لكنه اضعف من ان يدخل لها .. 
بسرعه لف ودخل غرفته وطلع جواله ودق على خويه في العمل 
وافي بصوت هادء : مرحبا 
ناصر : مراحب هلا بالطيب ها وصلت ولا لسى 
وافي : لا ما بعد اطلع من البيت اقول نويصر تقدر تغطي مكاني بكره بعد لان عندي شويت مشاكل 
قبل لا يكمل وافي كلامه قاطعه ناصر : اقول انت تعال قلي ليكون عينوك مشرف اجتماعي كل راز فيسك تحل مشاكل الناس وتارك عملك .. عاد عندك مشاكل عندك قضايا بتجي تداوم يعني بتجي اوكي حبيبي 
وافي : يالله كاني جاي بالطريق .. وحسابي معك بعدين لما اوصل 
ناصر : انت اوصل ونتحاسب .. بس بتجي تداوم 
وافي : سلااااام 
وسكر وافي الجوال وحس بضيقه كبير وشلون يروح العمل واخته بهذي الحال والمشكله عاد هو زودها حبتين 
مع خويه ناصر كل يغطي مكانه .. وما له وجهه بعد يترجاه يغطي مكانه بكره .. يعني مجبور يروح العمل 
افضل شيء خليني ادق على عبدالرحمن اقول له بكره يجي يطمن على عليا ..
جلس على طرف السرير بثقل .. ودق رقم عبدالرحمن .. 
عبدالرحمن : هلاااا عمي 
وافي هو مضايق : هلاااا عبدالرحمن اقول عبدالرحمن انا الحين بمشيء العمل لا تنسى بكره تطمن على عمتك عليا اوكي 
عبدالرحمن : عمي وش فيك متضايق .. اكيد قلت لها عنيد ما تسمع الكلام .. ويعني الحين انت قلي وش الي 
استفدته واكيد عمتي عليا الحين في عالم اخر وحالتها ما تسر 
وافي : ... 
عبدالرحمن : خلاص الحين انت توكل على الله وامش العمل وانا بكره بمر عمتي عليا وبطمن عليها وبدق عليك اطمنك .. بس انت وسع صدرك 
وافي : طيب يالله انا بمشي سلم على الكل 
عبدالرحمن : يوصل 
.

.

. 
فـــي سيارت شهاب الي متجهه الى الدوانيه .. 
كان شهاب مرتاح ومسند ظهره على ظهر الكرسي .. صوت اليسا يدغدق مسمعه يتذكر حفلة قرطاج الي 
حظرها لها في تونس .. صحيح انها كانت فوضه لكنه استمتع فيها ..الناس هناك غير هنا .. هنا الناس لما 
يحظرون حفله يكنون ارقى ويحظرون مو حب بالفنان نفسه حبا بصوته واغانيه والي تطربهم اما هنا الناس 
مندفعين بقوه ومتدافعين تقولون شايفين ملاك مو بشر ..
بحركه سريعه من يده قصر على صوت المسجل لما سمع صوت جواله .. 
رفع جواله وناظر الشاشه وابتسم ..
شهاب : هلاااا بالطيب .. ما مداك تشتاق لي 
مساعد : لا تصدق عمرك ما ني مشتاق لك بس داق اطمن عليك ها اقولك اعزب ولا متزوج 
شهاب بتنهيده : مع الاسف الثانيه 
مساعد ببتسامه : مبروووووك الف مبروووك 
شهاب : مساعد اقول لا تستهبل علي تراني ماني ناقصك
مساعد : طيب قلي وش سويت فكرت بكلامي ولا 
شهاب : نص نص .. لحد الان اقلب فيه 
مساعد : طيب انت وين الحين .. ببيت عمك 
شهاب : لا بروح لدوانيه عند الشباب من زمان ما شفتهم 
مساعد متفاجأ : ما مداكم تملكون .. وتتعشون .. وتجلس معها 
شهاب : لا الحين حنا بعصر السرعه كل شيء صار على السريع .. يالله اشوفك بكره بالزواج خليني الحين 
اروح انبسط ووسع صدري مع الشباب قبل لا يضيق بكره 
مساعد : هههههه الله يعينك .. يالله سلم عليهم 
سكر شهاب السماعه من مساعد وتذكر الحديث الي دار بينهم قبل ليلة السفر لما كانو جالسين بالمقهى الى 
على ظفاف نهر النيل والهواء يلعب بشعورهم وصوت الموسيقى الشرقيه والطبله مضيفه للجو نكه طربيه 
وريحت البحر ممزوجه مع ريحت الشيشه والدخان .. ليالي لا تنسى من ليالي مصر الحبيبه .. 
مساعد هو يمز مزه من الشيشه : اقول ياشهاب علامك وانا خويك من كلمك عمك وانت متضايق وكل ساكت 
شهاب بضيقه هو يتامل النهر : عمي يبيني ارجع بكره الشرقيه علشان بكره ملكتي على بنت عمي 
مساعد : هذا الي مضيق صدرك .. اقول لا تكدر خاطرك وش فيها يعني اذا تزوجت بنت عمك كلنا على هذا النهج .. كلنا بنتزوج وكلنا بنجب عيال 
شهاب وهو يناظر مساعد بعصبيه : انت دائما بارد كذا .. ادري ان كلنا بنتزوج بس انا ابي اتزوج انسانه بالمواصفات الي انا ابيها .. وبعدين بدري على الزواج 
مساعد : طيب يمكن بنت عمك فيها هذي المواصفات 
شهاب هو يتامل النيل : ما اظن 
مساعد : تراك مكبر الموضوع وبعدين الشرع حلل لك اربعه .. 
شهاب هو يناظر مساعد بحده : تبيني اتزوج على بنت عمي .. والله كان قامو علي وقومو القبيله 
مساعد : طيب في حل ثاني الطلاق 
شهاب ببتسامة سخريه : هذي عاد لو بسويها نفي من الوجود . وبعدين انا ما ابي اكون صغير قدام ابوي و عمي 
مساعد : والله ما عرفنا لك كل ما افتح لك باب تسكره 
شهاب بتنهيده : لان حلولك مثل وجهك 
مساعد : افااااااا انا حلولي مثل وجهي الشرها علي ابي اخفف عنك .. اقول ما لك الى تخليها تطلب الطلاق 
شهاب وهو عاقد حواجبه : كيف يعني 
مساعد : كيف تجي مدري هذي انت وشطارتك .. بس حط في بالك ان المراه دائما تكتم تكتم وبعدين تنفجر 
شهاب بتنهيده هو يتامل النيل : ياليل ما اطولكـــ 
.

.

فــي بيت بو ضاري وتحديدا في الغرفه الي كان فيها اول لقاء جمع الزوجين ..
كانت جالسه انفال مثل ما تركها شهاب لم يصدر منها أي حركه وعينها ما زالت معلقه على الارض على 
المكان الي وطى عليه شهاب ومشى من قدامها من غير حتى ما يقول لها مع السلامه .. او على الاقل نظرت 
استأذان .. لم تسوعب ما حصل .. كل شيء صار بسرعه وفي تجاه معاكس عن تصورها .. وهذا الشيء خلها 
تحصر نفسها في زاويه ضيقه ما بين الواقع والتصور ..معقوله شهاب مشى وتركني لحالي .. لايمكن بيرجع 
اكيد بيرجع .. هو حتى ما قالي مبرووك ما سألني شخباري ما ناظر فيني يمكن شهاب من النوع الي ما يهتم بالمظاهر اهم شيء عند جوهر الانسان 
ارفعت انفال راسها وتنقلت نظراتها بين اثاث الغرفه الي اول مره تدخلها وظلت فتره تتامل المنظر المعلق على 
الحائط الي كان له النصيب الاكبر من نظرات واهتمام ولد العم 
( ما ابي اتسرع بحكمي عليه وما ابي اشيل بخاطري شيء .. وما ابي اسيئ الظن فيه .. بالعكس المفروض ان 
ادور لتصرفاته اعذار علشان ما اظلمه وما ابني حواجز بيني وبينه ولا انسى ان هو صار الحين زوجي .. وهم 
انا ابي ارتاح وما ابي استسلم للافكار .. والحياه تجمعنا مع اشخاص عالمهم وشخصيتهم بعيده كل البعد عنا 
والمفروض ان حنا نحاول نفهمهم )
انفال حست براحه لما اسلكت هذا الطريق من التفكير الي يعيد بداخلها الامل ويزرع الفرحه الي بدات تذبل من 
لحظات .. ارفعت يدها وناظرت الساعه ..
خذت نفس عميق وابتسمت وطلعت من الغرفه .. 


فـــي الصاله كان الكل جالس بعد ما جات ام عبدالعزيز وبناتها تعشو واجلسو يحلون بالصاله ويتكلمون عن 
زواج انفال .. 
في زاويه كانت جالسه ام ضاري مع ام نصار مع ام عبدالعزيز وام شهاب اما البنات فكانو جالسين في زاويه قريبه من التلفزيون وجالسين يتابعون عرض ازياء ..
ميلاف : ليلى وش لون فستانك لزواج 
ليلى ببتسامه : ذهبي وعنابي وانت 
ميلاف : ما راح اقول مفاجاه 
ليلى : ياثقل طينتك .. يالله عاد قولي .. يعني وش راح يكون لونه اسطوري .. يالله قولي 
ميلاف : بنفسجي .. وميعاد اسود 
ليلى : حلووو 
ميلاف بخبث : اقول ليلى انفال بكره وش راح تلبس.. فستان زواج امها 
ليلى وهي تتكلم بشويش : قصري صوتك لا تسمعك ام انفال .. هههه ههههه لا امي وام ضاري مسوين لها 
مفاجاه ومصمين لها فستان يطير العقل .. وحالفين ان ما يورونها اياه الى بكره لما تجي تلبسه علشان 
يحطونها امام الامر وتصير مجبوره تلبسه مو زي اليوم عيت تلبس الفستان الي شروه لها 
ميعاد : طيب واذا ما طلع بكره مضبوط عليها 
ليلى : لا هم مخذين مقاساتها مضبوط كذا مره .. اكيد بيطلع مضبوط 
في هذي الحظه ادخلت انفال الصاله والكل تفاجا لان ما طولت وبسرعه جت حتى ربع ساعه ما خذت 
العيون كلها معلقه على انفال .. التي تحاول ان تبتسم في وجه كل شخص يراها دخلت الى الصاله وجلست 
بالقرب من ليلى .. وهي تحس بالحراره في جسدها واطرافه بسبب العيون المعلقه عليها >> هنا اضبطت النظريه 
ليلى قربت من انفال وهمست لها في اذنها : لحقتو تشفون بعض 
انفال ببتسامه : تصدقين احس بجوع فضيع .. قومي معي خليني اروح اتعشى
ليلى بستغراب وهي تناظر في ملامح انفال وتحس ان في شيء مو طبيعي : طيب يالله قومي 
قبل لا يقومون جاهم صوت ام عبدالعزيز وهي تناظر انفال من فوق الى تحت : اكيد شافك كذا مل وطلع والله 
مسكين ولد اخوي 
انفال ما حبت ترد على ام عبدالعزيز وسوت نفسها ما اسمعت ومسكت ليلى من يدها وطلعت من الصاله 
ام شهاب الي كانت جالسه جنب ام عبدالعزيز تضايقت من كلامها وخاصه ان الي وجهت لها الكلام خلاص 
صارت حسبت بنتها ومرت ولدها الغالي شهاب والي اقصدته في كلامها هو شهاب ولدها 
قربت ام شهاب من ام عبدالعزيز وهمست لها : ليه قلت كذا يا ام عبدالعزيز هذا بدل ما تقولين لها مبرووك 
ام عبدالعزيز كشرت وعقت حواجبها وقربت فنجال الشاهي من فمها وهي تقول بصوت ما ينسمع ( هذا الي 
ناقص اقول لها مبروك ) 
ام ضاري حست الجو بدى يتكهرب ام عبدالعزيز الله يهداها كل في مشاحنات كلاميه يا مع ام انفال ولا مع انفال 
ام ضاري وتحاول تغير الموضوع : ها يام شهاب سنعتو جناح العروسين 
ام شهاب : لا والله ما بعد قال بو شهاب لما يسافرون برتب و بضبط الجناح .. الاثاث كله مختارينه ودافعين 
قيمته بس لسى ما جابوه 

اما ميلاف كانت مشغوله تحوس بجوالها الي اليوم ما هدء من كثر المسجات الي تجيه من حمد هي مسجات 
حب وغرام .. هي كلمات شوق .. هي رسايل فاضيه .. هي رسائل وسائط وفي بعض الرسايل كاتبهم بس ما 
فهمت وش يقصد فيهم .. انتظر لحظة لقاك ... مشتاق اشوفك .. الشوق جبرني امر جنب بيتكم .. ( ما ادري 
وش فيه حمد هذي الايام كثير يدق علي وزايد كلام العشق هذي الايام وبعدين انا متى قلت له اني بشوفك ولا 
نبي نلتقي ومتى اساس دليته بيتنا علشان يمر من جنبه .. ابتسمت ميلاف وهي تناظر صورة حمد الي رسلها 
لها عن طريق رسائل وسائط .. الي يعجبها فيه انه طفل كلمه توديه وعشره تجيبه وحتى لو حاول يسوي له 
شخصيه وحركات بكلمتين يطخ من تتدلع وتطلب منه طلب علطول لبيه .. مسويته مثل الخاتم بصبعها وخاصه 
ان فرق العمر يلعب دور .. دائما تقوله انت رجال ويعتمد عليك انت شيخ الرجال .. عاد هو يصدق 


فــي غرفة الطعام .. كانت انفال مع ليلى جالسين على الطاولة الطعام بعد ما شكلت لها انفال في صحنها من جميع الاطباق 
اما ليلى اكتفت بكاس عصير ليمون .. لان هي متعشيه مع الحريم 
من اول ما طلعو من الصاله وهم يتبادلون النظرات والابتسامات 
ليلى جالسه تراغب انفال الي جالسه تاكل بشراها وبنفسيه مفتوحه على الاخر تحس ان فيها شيء متغير وين 
بريق الفرح ولمعة الخجل الي بعيونها .. صحيح انها مبينه اكثر سعاده وراحه وبعدين ليه اطلعت بدري من 
الغرفه معقوله ما عجبها اخوي شهاب طيب ليه ما اقول العكس هي ما عجبت شهاب لا لا حتى لو ما عجبته ما 
راح يبين لها وبعدين هي لو ما عجبها شهاب ما كان اتسعت ابتسامتها وتهلهل وجهها .. الافضل اني اسألها 
ان قالت لي كان بها وان ما قالت لي اذا رجعت البيت اكلم شهاب .. طيب وشلون اصيغ لها السؤال 
ليلى بتردد وهي تناظر انفال : انفال 
رفعت انفال عينها وناظرت ليلى ببتسامه تنتظرها تكمل كلامها 
ليلى وهي تناظر كاس العصير الي بين ايدها : وش رايك في اخوي شهاب 
انفال اكتفت ببتسامه عريضه .. وهذي الابتسامه اراحت ليلى نوعا ما يبقى السؤال الاهم ليه طلعت انفال من الغرفه بسرعه 
ليلى وتشجعت تتكلم مع انفال : انفال ليه طلعتي بدري من الغرفه ما لحقتو تجلسون مع بعض وتسولفون 
انفال وهي تحط الشوكه الي كانت بيدها على طرف الصحن ببتسامه : انا استأذنت وطلعت لاني حسيت بحراج 
كبير وخاصه ان هذا اول لقاء بينا .. يمكن لاني بعد متوتره علشان بكره على طول زواجنا يعني كل شيء 
احسه بسرعه 
ليلى اقنعها كلام انفال صحيح كل شيء بصير بسرعه واكيد هذا بعيشها بحلقه من التوتر والضغط النفسي 
ليلى ببتسامه : طيب كيف نفسيتك الحين .. ان شألله خف التوتر 
انفال : الحمدلله 
ليلى : انفال صديقاتك بحظرون بكره الزواج 
انفال ببتسامة ثقه : اكيد .. انا قلت لهم يجون اليوم بس هم عيو يقولون يستحون 
في هذي الحظه ادخلت ميلاف مع ميعاد الغرفه وجلسو على الكراسي جنب ليلى 
ميلاف : ليلى دقي على اخوك كمال خليه يقول لعمي يطلعنا ملينا من الجلسه هنا 
ليلى : طيب ليه ما تدقين على جوال عمي طلال 
ميلاف : ادق عليه ما يرد 
ليلى : بعدين ما اعتقد ان عمي طلال بيرضى يطلعك ويخلي الرجال .. وبعدين انت وين تبين تروحين باليل 
ميلاف بدلع : عمي ما يرفض لي طلب .. يعني وين بروح نتمشى 
ميعاد : طيب نخلي كمال وعبدالعزيز يطلعونا 



جالس على الكنب بتوتر وهو يهز رجله اليمين بسرعه ويده مشغوله تعدل شماخه كل مره يفتحه ويرجع 
يضبطه مره ثانيه اول مره يحس انه مو قادر يضبط الحركه مايدري يحس ان الثوب ضاق جهت الصدر ومو 
قادر يتنفس بهدوء لازم ياخذ اكسجين كثير علشان يستشعر القليل من الراحه عيونه معلقه على الباب 
ينتظره باي لحظه ينفتح وتدخل منه .. يحاول قد ما يقدر ما يرمش كثير يخاف تغمض عيونه لو جزء من 
الثانيه وتدخل مشتاق يشوف عيونها .. رفع يده بتوتر وناظر الساعه .. وكانه يتاكد اذا الوقت يمشي ولا وقف 
فجأه .. جاه صوت هادء 
زياد : طلال علامك.. ثواني وراح تجي 
طلال ناظر في زياد وكانه يقوله وش يصبرني ثواني .. ورجع ناظر الباب بسرعه وجلس يردد بداخله الحين بتدخل .. اكيد الحين بتدخل .. تكفى ياباب انفتح .. 
في هذي الحظه انفتح الباب بهدوء وكانه استجاب لطلب وشقف طلال .. 
مجرد ما شاف طلال الباب ينفتح زاد توتره .. وقف على طول 
فتحت الباب كانت متوسطه تكفي لدخول شخص رفيع القوام .. ادخلت بهدوء وعينها معلقه على الارض 
خطت خطواتها بدلع وبثقه الى ان وصلت الى جنب اخوها .. ارفعت راسها لما حست بالامان جنب اخوها زياد 
وناظرت في طلال ببتسامه وبسرعه نزلت راسها 
طلال ( فديت انا ذا المبسم .. اذوب انا ) .. طلال ببتسامه وهو يناظرها : كيف حالك يا نجلا 
نجلا بصوت هادء : بخير 
زياد وهو يمشي بتجاه الباب : يالله اخليكم تاخذون راحتكم 
طلال كانت عيونه معلقه عليها .. لما سمع صوت الباب تاكد ان زياد طلع 
طلال ببتسامه هو ياشر على الكنبه : تفضلي 
نجلا ارفعت يدها وباطراف اصابعها وخرت خصلات من شعرها الي جات على عيونها وعلقتهم خلف اذنها لكن 
مبين ان هذي الخصلات متمرده ما تحب القيود بسرعه ارجعت لتخبأ جزء من ملامحها .. ابتسمت لطلال 
بخجل وجلست .. طلال طابعا كان واقف ينتظرها تجلس علشان يجلس بعدها .. لما شافها جلست خط خطوه 
وحده وجلس على الكنب الي قريبه منها .. وهذا الشيء الي زاد من خجل نجلا ولمت جسدها في طرف الكنب 
طلال هو يتامل ملامحها بحب : مبروووك 
نجلا ببتسامه : الله يبارك فيك 

انتشله من ذكرى الماضي .. من اجمل الحظات التي عاشها .. من ثواني كانت تمشي ببطا في ساعات عقاربها 
سريعت الدوران .. من ايام تمنى ان تعود ويعيش فيها للابد .. من احساسا كان في شبابه الى احساسا شاب 
وهو في شبابه .. من قلبا كان ينبض بحب .. الى قلب مازال لحبها نابض .. 

كمال هو يهز كتف عمه طلال الي كان مغمض عيونها وجالس على الكرسي في الحديقه لحاله : ايوها العم ما ذا بك قد غفوة 
طلال هو عاقد حواجبه : اقول وخر يدك .. هزيتنا 
كمال : صار لي فتره وانا اناديك ما سمعتني قلت مالي الى استعمل قوة الاهتزاز الجسدي علشان تجلس .. وش 
نومك بذا الحر .. وبعدين اذا تعبان روح نام بجناحك 
طلال هو يعدل شماخه الى تعفس : لا ما كنت نايم بس ما خذ غفوه .. اقول كمال ما كان شهاب طول داخل 
كمال : هههههههه ههه شهاب من زمان طالع .. يمكن صار له الحين ساعتين 
طلال بستغراب : والله .. طيب وين راح 
كمال : والله مدري طلع من داخل البيت وعلى طول على سيارته حتى ما مر المجلس يسلم على الرجال .. اقول عمي انت حاط جوالك على الصامت 
طلال : ليه 
كمال : داقه علي ليلى تقول يدقون على جوالك ما ترد عليهم 
طلال : اليوم في رقم مزعجني ..كل يدق علي واذا جيت برفع يسكرون الخط بوجهي واذا رجعت دقيت على الرقم ما يردون .. ويرسل لي رسايل تهديد وكلام ماني فاهمه ..قلت خليني احطه صامت ازين لي 
كمال : اكيد هذولي ناس فاضيه ما عندهم لاشغله ولا مشغله 
طلال : ندري ان هم ناس فاضيه بس عاد ما يقطون بلاهم علينا .. حنا محنا فاضين لهم .. العصر دقيت على 
خويي في شركة الاتصالات وقلت له يطلع لي هذا الرقم باسم مين 
كمال : طيب طلع باسم مين 
طلال : طلع بدون اسم .. طيب ماعلينا قلي ليلى وش بقت
كمال : والله بنات اخوانك ناس فاضيه يبونك تطلعهم تمشيهم .. طبعا هم طلبو منا انا وعبدالعزيز نطلعم بس 
عبدالعزيز يقول ان ماله خلقهم .. وانا انسان خلص مخزون الطاقه حقي والحين جالس استعمل المخزون 
الاحتياطي .. بنتظر شوي وبروح البيت وبحط راسي وبنام .. اكيد بكره ابوي بزلزلني من الصبح اجيب واودي 


فــي الصاله .. 
كانت جالسه ام ضاري مع ام نصار مع ام عبدالعزيز وانفال وليلى وميلاف بعد ما فقدو الامل ان احد يطلعهم جلسو مع الحريم في الصاله 
ام ضاري : ها يا ام نصار كفوك البطاقات الي عطيتك اياهم ولا تبين زود 
تماضر : لا كفوني بس ليه مكتوب فيهم ممنوع اصطحاب الاطفال .. وين يودون الناس اعيالهم 
ام ضاري : يخلونهم عند ابوهم ولا عند الخدامه ولا عند الجيران كل واحد يتصرف 
تماضر : طيب واذا الابو مشغول وماعندهم خدامه ولا عندهم احد يمسك اعيالهم 
ام عبدالعزيز داخله عرض : لا يجون الزواج .. قلتهم افضل 
ام ضاري ناظرت ام عبدالعزيز : الفرح ما يتم الى بالمعازيم 
تماضر : انا بكره بوقف عند الباب الي اعرفه من الاهل بدخله مع اعياله 
ام عبدالعزيز : اجل العرس بصير روضة اطفال 
قاطعهم سالم وهو داخل الصاله ببراءه : يما يقولك ابوي يالله بنروح البيت 
تماضر : طيب .. يالله انفال يما قومي لبسي عباتك 
انفال وهي قايمه : ان شألله 
ام ضاري وهي تناظر انفال : انفال خليك عندنا اليوم 
انفال ببتسامه : ودي انام اليله عند امي 
ام ضاري : براحتك بس عاد بكره بوصي السايق يمر عليك بدري 



الســـاعه 3 ونصف ..ليلا .. في غرفة شهاب .. 
كانت الغرفه شبه مظلمه والاثاث ما يبين منه الا هيأته .. كان شهاب منسدح على سريره ويحاول ينام لكنه ما 
يقدر .. الافكار تتضارب في راسه لدرجه انه ما يقدر يميز بين فكر وفكره كل شيء ملخبط .. تمر عليه صور 
من الماضي القريب .. وصور يركبها للمستقبل الغريب لا يدري ما الغرابه فيه لكنه خارج عن ارادتي لذا سيظل 
غريبا علي ولا استطيع ان اعيش واتعايش معه .. ولا اريد ان احاول لاني لا اخضع لقدرا وضيعتو فيه من غير 
رضى مني ( ياالله ماني قادر اتصور ان بكره زواجي من بنت عمي .. ماني متقبل فكرة ان يربطني شيء بهذي 
الانسانه الي شفتها اليوم .. كيف بتعامل معها .. أي اسلوب اتبعه في التعامل معها .. انا ماني طايق اسمها كيف 
بتحمل قربها مني .. افضل شيء ان اصارحها من البدايه واقول لها اني بتزوجها بس علشان ارضي ابوي 
وعمي وانا زواجنا بصير بس على ورق وقدام الاهل .. وبرسم لها خطوط توقف عندها وما تتدخل بحياتي 
وبقول لها تعيش حياتها وتخليني اعيش حياتي مثل ما ابي .. طيب الى متى بنظل كذا .. ( ضاقت عيونه لما فكر 
بكلام مساعد ) .. كيف اخليها تطلب الطلاق .. اهملها .. اجرحها .. اهينها .. اذلها .. استصغرها .. لا لا . بس 
هذي مو من اطباعي .. والله الدنيا غريبه الواحد يسهر من الفرحه بزواجه ووده يغمض عيونه ويفتحها على 
زفته .. لكن انا النوم مجافيني من كثر التفكير كيف اتخلص من هذا الزواج .. وودي اغمض عيوني وافتحها 
وانا مسلمها ورقة الطلاق .. المصيبه انها بنت عمي يعني لازم احط على هذي الكلمه عشر خطوط واحسب 
حسابها في أي خطوطه ناوي اخطيها معها .. يعني هي مو لحالها او مالها سند وراها رجال عمي بو ضاري 
وعمي طلال .. يعني مو بعيده تقول لهم أي شيء يصير بينا ويدخلون وتكبر السالفه ويدخل بعد ابوي 
( رفع شهاب يده وبعثر شعره وكانه يحاول يعطل عقله ويبعد الافكار عنه ) .. يوووه انا وش فيني قمت استبق 
الاحداث .. خليني انام وبكره يصير خير دام انا وهي بقراب واحد وانا جالس في مقدمة القارب وواحد من المجاديف بيدي اقدر اتحكم بسير القارب واحركه بالاتجاه الي يعجبني 
بحركه سريعه من يده ضغط على زر المسجل .. الموجود على الطاوله القريبه من السرير وبدى صوت 
الموسيقى لكلاسكيه يتسلل الى جو الغرفه لم يضغط على الزر عشقا للاجواء الرومنسيه وانما بحث على القليل من الهدوء والسكينه 



اشـــرت شمس اليوم الذي سيبقى مخلد في التاريخ وراسخا في اذهان البعض بجميع لحظاته المفرحه 
والمحزنه منهم من انتظر شمس هذا اليوم ان تشرق ومنهم من اغمض اجفانه املا ان اليل يطول ولا يرى نور 
الشمس المشرقه .. ومنهم من كان هذا الصباح كأي صباح مشرقا وصافيا 
الساعه 8 والنصف .. كان عبدالرحمن بطريقه الى البيت بعد ان اوصل والده المزوعه .. 
حلوه شمس الصباح .. وحلو الشوارع بهذا الوقت هادءه لكن مضويه .. لكن الواحد يثيقل يجلست الصباح والله 
ما في احلى من النوم .. وينك يا السرير نافذين وانا واصل لك ومتدفي فيك خليني انام الحين وبعدين نصبح 
على شمس الظهر الحراقه .. سمع عبدالرحمن صوت جواله يرن 
استغرب من داق بهذا الوقت اليوم الخميس محد جالس من الصباح اكيد الوالد يبي شيء ولا ناسي شيء 
بالسياره ..
طلع عبدالرحمن جواله من مخبات الثوب وقربه من اذنه على طول ورد بدون ما يشوف الرقم 
عبدالرحمن ببتسامه : ياهلااا 
عليا بصوت مخنوق : هلاا عبدالرحمن 
عبدالرحمن اتصال عليا مفاجاه له ولكن المفاجاه الاكبرى نبرة صوتها : هلاا عمه .. صباح الخير 
عليا : صباح النور .. عبدالرحمن انت وين 
عبدالرحمن : راجع البيت 
عليا بتردد : عبدالرحمن تقدر تمر علي ابي اروح معك البيت 
عبدالرحمن : من عيوني خلك جاهزه نصف ساعه وانا عندك 
عليا : طيب 
سكر عبدالرحمن من عليا و هو مستغرب من نبرة صوتها شكلها من امس ما نامت ومو بعيده قضت اليل 
بطوله تبكي .. لكن فرح لما دقت عليه وقالت له ان بتروح معه البيت على الاقل ما تظل لحالها ويهزمها التفكير نكون حنا حولها وما نعطي أي مجال للتفكير .. وهذي خطوه حلوه من عمته عليا غير متوقعه 


بعد ما مر عبدالرحمن عمته عليا .. مر بوفيه وشرا عبدالرحمن سندويشات فلافل وعصير برتقال للفطور 
وصلو البيت اول ما ادخلو طبعا كان البيت هادء .. اجلسو بالصاله يفطرون .. 
عبدالرحمن : عمه تبين اجيب لك كاس في ثلج ولا تحبين العصير كذا معتدل البروده
عليا : لا كذا افضل .. عبدالرحمن 
عبدالرحمن : هلا 
عليا : انت دائما تجلس من الصباح 
عبدالرحمن : لالا .. بس اليوم جلسني ابوي علشان اوصله المزوعه لان سيارته تعطلت .. ( يكمل هو يتامل ملامح عمته ) .. عمه شكلك ما نمتي من امس .. وجهك ذبلان 
عليا اكتفت بهز راسها وحبت تغير الموضوع : وين سجى وحمد 
عبدالرحمن : اكيد نايمين حمد طبعا اخر واحد يجلس بالبيت لان هو اخر واحد ينام وسجى مسوي حالة اضراب 
واعتكاف صار لها كم يوم ما تطلع من الغرفه وما تكلم احد يعني مسوي فيها زعلانه بقوه 
عليا بهتمام : ليه من الي مزعلها 
عبدالرحمن : ( وقال لها كل الي صار ) .. وهذا الي صار بختصار .. عاد عمي وافي قال يبي يكسر راسها 
وصانا ان ما نقرب منها ومحد يراضيها 
عليا ببتسامه باهته : طيب الى متى 
عبدالرحمن : مدري لمن تفك من عنادها .. اقول خذتنا السوالف وحمت الشمس يالله قومي ننام 
عليا استحت تقوله وين تنام وخاصه ان هي صار لها فتره طويله ما جات هنا حتى تحس ان البيت متغير عليها كثير 
عبدالرحمن عرف من ترددها في الوقوف انها مو عارفه وين تروح : عمه تعالي مع فوق ونام في غرفة الضيوف واذا ما عجبتك نامي في غرفتي 
عليا : طيب 
عبدالرحمن حاول قدر ما يقدر ان يحسس عليا بالامان لانها فعلا محتاجه لهذا الاحساس وخاص ان هو عارف 
ان عليا تحاول ان تهرب من شيء بداخلها او شيء تحس انها لو جلست لحالها ممكن يسيطر عليها ويشل 
عقلها لذا عبدالرحمن ما حاول يبين لها ان هو عارف عن الموضوع الي فاتحها فيه وافي ولا حاول يسألها عن 
سبب سهرها او سبب البحه الي في صوتها .. هو صحيح ما يبي يسبق الاحداث لكنه استنتج من خطوة عليا 
وجيتها هنا هذا يعني ان هي رافضه فكرة الرجوع لغازي وهذا الشي اسعده في سره .. 

الساعه 3 العصر في غرفة سجــى .. 
رقم ضيقتها بسبب حالها الا انها مبسوطه لان يوم عرس صابتها انفال ..على الاقل بتطلع من البيت وبتجلس 
مع ناس تسولف معهم 
منهمكه في ترتيب حقيبتها وتجهيز الاشياء الي بتاخذهم معهم لانها مو ناويه ترجع هنا .. الاكسسورات 
والمكياج الي بتحطه في شنطتها الصغيره والعطرات والاهم الفستان .. تغريبا خلصت كل شيء وخذت معها كل 
الي تحتاجه وبعض الاشياء الي يمكن تحتاجها .. دقت على امها علشان تصعد لها فوق وتشوف لها الطريق 
لان هي ما تبي تشوف احد من اهل البيت .. ودقت على حمد علشان يوصلها بيت دلال ..
بعد ما سكرت من حمد رن جوالها .. كانت المتصل دلال ..
سجى ببتسامه : هلااا دلول
دلال : هلااا .. يالله عاد ما جيتي 
سجى : مسافة السكه وانا عندك 
دلال ( كان فيها فضول تسأل سجى من بجيبك لكنها اجلت هذا السؤال لمن تجي عندها ) : طيب يالله استناكي 
سجى : جاو تينا ومنال 
دلال : ايوه توهم جاين 
سجى وهي تنتظر امها وهي داخله من باب الغرفه : طيب دلال اخليك .. باي 
ام تركي وهي تناظر العفسه الي على السرير : ها يابنتي بتروحين 
سجى : ايوه .. دقيت على حمد وقلت له يوصلني 
ام تركي بضيقه : الا متى يسجى ذا العناد .. ليه ما تروحين تتفاهمين مع اخوك تركي .. يا بنتي تكلم معه تراضو ما يصير كذا ما يشوفونك ولا تشوفينهم 
سجى حست بخجل صحيح كلام امها حتى هي ملت من هذي الحاله : يما مو موقته الحين بطلع .. ان شألله لمن 
ارجع يصير خير .. يما ما بتجين الزواج تراك معزومه 
ام تركي : لا ما اعتقد .. انتي كلميني قبل لا تروحين وانا يمكن اروح معك .. طيب وناديه مو معزومه 
سجى بصوت واطي : معزومه 
ام تركي : طيب ليه ما قلت لها .. خليها تروح معك تنبسط 
سجى : انت يما قول لها واذا تبي تروح هذا زوجها تركي موجود يوديها واو تعالي معها بالسايق 
ام تركي بعصبيه : انت راسك حجر ما يلين .. اجيك شمال تجيني جنوب .. وترى عمتك عليا بعد عندنا 
سجى وفاتحه عيونها على الاخر : والله متى جات 
ام تركي : جات اليوم الصباح مع عبدالرحمن 
سجى ( ياالله وش هذي البلوه ) : طيب وش اسوي لها يعني .. البيت بيتها 
ام تركي وتناظر سجى بطرف عينها : وش تسوين لها .. هذي عمتك روح سلمي عليها جلسي معها على الاقل 
استاذني منها قبل لا تطلعين مو حلو تجي هي وانتي تطلعين وش تبيها تقول عنك 
سجى حست ان كلام امها صحيح ( بضيقه ) : طيب بروح الحين اسلم عليها .. وين هي 
ام تركي : في غرفة الضيوف .. يالله روح سلم عليها وقبل لا تروحين بيت دلال مري علي المطبخ 
طلعت ام تركي من غرفة سجى .. سجى ضلت واقفه مكانها تناظر الباب بضيقه .. ماتدري ليه مستثقله تروح 
لعمتها عليا تسلم عليها يمكن لانها تحس بالاحراج منها لانها من جا من الرياض ما دقت عليها .. ولا تطمنت 
على حالها ولا راحت زارتها .. وفشله اروح اسلم عليها بسرعه واقولها يالله بطلع بروح بيت صاحبتي 
بتصروفي هذا ببعد المسافه بينا اكثر من كذا وبصير التقرب منها مساله صعبه ويبي لها وقت طويل .. يعني 
عمتي الله يحفظها ما لقت تجي الا اليوم كان جات بكره .. ( ارفعت يدها وناظرت الساعه ) .. يو تاخر الوقت 
الحين دلال تعصب علي .. وانا قايله لها مسافة السكه وانا عندك .. واكيد حمد ينتظرني بالسياره .. مدري 
اروح اسلم عليها ولا ما اروح .. لو بروح اسلم عليها يبي لي من الوقت ساعه علشان اجلس معها .. ولو ما 
بروح اسلم عليها ما بحس براحه اليوم .. يالله خليني اروح اسلم ودق على دلال واقولها بتاخر شوي 
ارفعت جوالها ودقت على دلال .. 
دلال : ها وصلتي 
سجى بضيقه : لا لسى حتى ما طلعت من غرفتي 
دلال بشويت عصبيه : يا بردك يا سجى .. متى ناويه تجين 
سجى : دلال بتاخر شوي لان عمتي عليا جايه اليوم عندنا واستحي اسلم عليها واطلع يعني ودي على الاقل نصف ساعه اجلس معها 
دلال ( حلووو ) : اقول سجى ليه انا ما اجي عندكم ونضبط عمرنا في بيتكم 
سجى بفرح : والله .. خلاص اجل استناك 
دلال ماتري ليه تحس بفرح يمكن عندها امل انها تشوفهم : برتب اغراضي وبكلم تينا ومنال 
سجى ( هم وانزاح ) : اذا وصلتي عطيني خبر .. اوكي 
دلال : طيب 


سكرت دلال من سجى وهي تحس بنشوت فرح .. على الاقل اذا رحت بيت سجى في امل اني اشوفه او احس 
ان هو موجود .. خليني اطلع من الغرفه واروح اقول لتينا ومنال .. واعطي السايق خبر 
قبل ما تطلع من الغرفه تذكرت مطلق اكيد بكون جالس بالصاله 
رجعت ولبست عبايتا وحطت الطرحه على راسها وطلعت .. فعلا شافته في الصاله جالس يقلب بين قنوات 
التلفزيون بضجر .. ولابس شرت اصفر مع بلوزه بدون اكمام بيضه .. لبس واحد ناوي اليوم يروح البحر 
قربت منه وابتسمت له : ريتشارد وين اخوي بدر 
ريشارد وهو يناظر فيها : مدري .. دلال وين بتروحين 
دلال : اليوم زواج صاحبتي .. بروح بيت خويتي علشان نتجهز للزواج 
ريتشارد بضيقه ( حب يستقل الفرصه علشان يكلمه ) : دلال انا من جيت عندكم ما مره جلسنا مع بعض لحالنا او طلعنا مع بعض .. وش الي تغير 
لليه تتهربين مني ما تحبين تجلسين معي .. والله اني مشتاق لك ومشتاق لقربك مني .. وما اشوفك الا لابسه 
عباتك يا توك جايه ولا بطلعين .. حتى لما نطلع مع بعض انا وبدر وسلطان وجاسم وشجون ما تجين معنا .. 
تكبرتي علينا 
دلال ( هي نفسها ما تدري وش الي تغير فيها صارت ما تحب تجلس معهم كثير ودائما تجلس في غرفتها وحتى لو اجلست معهم ما تحس انها مرتاحه ودها تقوم بسرعه )
دلال : اعذرني لاني هذي الايام مشغوله شوي .. يالله بمشي الحين 


ريتشارد ناظر دلال الى ان اختفت من قدامه .. من جاه الممكله وهو يحس ان الحياه بدت تصير ممله بقوه ما 
في شيء جديد حتى اذا طلع مع بدر ما يشوف شيء حلوو راح امس الراشد مع بدر حس بضيقه مافي بنات 
سفور كل وحده مخبه ملامحها خلف قناع الينجا ومو بينه الى عيونها وش ابي فعيونها الواحد وده يشوف 
شيء يثيره يشده .. وده يشوف قوام بارز طاغي .. ما غير اناظر في المحلات والناس حتى لما تكون وحده مع 
زوجها او خطيبها او صاحبها او اخوها ما مداك تناظر فيها وتتفحصها الى ناظر فيك الا معها بحده وتوعد 
اجل من نطالع ولا عاد معاكستهم مثل وجههم .. يا تصيب يا تخيب .. والله اشتقت لامريكا واشتقت لشلتي كل 
اسبوع نطلع الشاليه على البحر .. اشتقت لانجي .. وكاترينا .. حورياتي الجميلات .. اشتقت للمخيم الصيفي .. 
والرقص اخر اليل .. يالله الحياه حلوو هناك .. اما هنا هم وضيقه ولا في حريه حتى في الكلام كلما طلعت مع 
بدر وسلطان احس كاني مقيد لاتسوي هي الحركه لا تقول هذا الكلام .. لا تناظر .. لا تلبس هذي السلاسل الي 
فيها هذي الرسومات .. ارفع البنطلون شوي .. لا تمشي هذي المشيه .. 
حتى دلال الي لما عرفت انها ماراح تجي امريكا هذا الصيف .. ما ترددت اني اجي اشوفها لاني مشتاق لها وكنت اظن ان بتفرح لما تشوفني وبتحطني بعيونها بس 
هي علامها صايره ثقيله وكبر راسها علينا .. سلامها من بعيد لبعيد كل ما حاول اتقرب منها تبعد كلما حاول افتح معها موضوع تقفل 
بوجهي حتى نظراتها تغيرت قمت احس فيها بعض الامبالاه .. وعدم الاهتمتام ليه انا وش سويت لها وش الي 
تغير فيني .. بشوف وش اخرتها معك يا دلال .. الى متى هذا الصد منك .. الى متى بتتهربين مني .. انا 
ريتشارد الي بس باشاره مني تنام بحضني احلى البنات .. ما اقدر اجيب راسك يا بنت العم .. انا ريتشارد ملك 
جمال الجامعه لسنه الثانيه على التوالي والاكثر جاذبيه ووسامه .. تصديني وتهمليني . . منتي باحلى من 
كاترينا .. بس والله فيك شيء يجذبني لك مدي وش 
خليني اقوم اتروش وادق على دادي ومامي اسلم عليهم 
.

.

فـــي بيت بو تركي .. وتحديدا في غرفة الضيوف .. 
كانت عليا فاتحه شنطتها والي جابتها معها وصفت فيها بعض الملابس الي تكفيها ليومين او ثلاثه سمعت 
طرقات خفيفه على باب الغرفه .. اكيد عبدالرحمن صح من النوم جا يطمن علي 
ببتسامه : تفضل 
انفتح الباب بهدوء وببطا فتحه صغيره دخلت سجى راسها من فتحت الباب قبل ما تفتحه بالكامل وناظرت 
عمتها الي كانت تعدل شنطتها .. بنظرات استاذان 
عليا ارفعت راسها وناظرت سجى ببتسامه خفيفه وعلى طول نزلت راسها وتابعت ترتيب ملابسها 
سجى المحت طيف الابتسامه الي ارسمت للحظات على شفايف عليا وتلاشت بسرعه .. افتحت الباب بالكامل وخطت خطوتين الى منتصف الغرفه .. وقفت قبال عليا .. تنتظرها ترفع راسها 
سجى بخجل هي تمد يدها : هلااا عمه ..
ارفعت عليا راسها وناظرت يد سجى الممدوده ثواني ومدت يدها وصافحتها ببتسامه 
سجى وهي تفك يدها من يد عمتها : كيف حالك 
عليا : الحمدلله .. انت شخبارك وكيف حالة الاضراب معك الى الان مستمره 
ناظرت سجى عمتها بنظرات استغراب وكانها تقول لها كيف عرفتي اني عندي حالة اضراب 
عرفت عليا من نظرات سجى وش الي يدور في بالها تكلمت ببتسامه : عبدالرحمن خبرني 
سجى حست بخجل الاهل كلهم عرفو بالي صار معها الي هي ما تدري وش الجزء المفقود من السالفه كل الي 
تعرفه انها في حالة اضراب ومقاطعه مع الكل .. والمصيبه ان كلهم عارفين ومحد متنزل يجي يراضيها ولا 
يطيب خاطري .. خلاص هي يأست ما تبي احد يراضيها .. حتى لو يعطيها كف يهزئها .. يعاتبها .. المهم ان في احد يجي يكلمها يفهمها .. ملت من الوضع الي هي فيه 
جاها صوت عليا قطع سرحانها 
عليا ببتسامه : سجى كيف طلعتي من غرفتك مو على اساس ما تبين احد يشوفك 
سجى بحيا : خليت الخدامه تراقب لي الطريق 
عليا ابتسمت ابتسامه عريضه وهي تاشر على السرير : جلسي يا سجى ليه واقفه 
سجى حست براحه من اسلوب عمتها وهدوءها وابتسامتها .. وحست بالخجل من نفسها لما من شوي كانت 
تتحلطم في الغرفه وما تبي تجي تسلم على عمتها وتحس ان هموم الدنيا كلها تجمعت بداخلها 
جلست على طرف السرير وراقبت عمتها وهي تعدل ملابسها .. في شيء متغير فيها صايره اكثر ابتسامه 
وهدوء على عكس التوقع .. وتسائلة بداخلها عن سبب مجيأ عمتها عندهم ومبين من حجم شنطتها وملابسها 
انها ناويه تجلس عندنا فتره ما حبت تسأل عمتها ليه جايه تخاف عمتها تفهمها خطأ وتظن ان هي متضايقه 
من جيتها عندهم 
سجى بتردد : عمي وافي مشى العمل 
عليا ببتسامه : اشتقتي له صحيح 
سجى ما تقدر تنكر هذا الشيء الله يرحم ذيك الايام الي تعرف عمها وين ارضه وين سماها واذا مشى ولا وصل على طول يدق عليها اما الحين ياحسره تطر اخباره طراراه 
عليا : مشى امس باليل 
^

^

فــي غرفة حمد .. 

حمد : ذبحني الشوق وينك من امس ما سمعت صوتك 
ميلاف : قلت لك ان امس معزومه وما رجعت الى متاخر .. وكنت تعبانه نمت على طول 
حمد : كيف العزيمه انبسطتي 
ميلاف : ايوه .. انت قلي امس وين رحت 
حمد : مثل كل ليله عند الشباب في الاستراحه اقول دلال اليوم عندك زواج صح 
ميلاف ( كيف عرف يمكن انا قلت له وناسيه ) : ايوه زواج ولد خالي 
حمد ( لازم تزيدين بهارات على السالفه قولي زواج خويتك لازم تلصقين فيها وتسوينها وحده من الاهل ) : طيب قول لي أي لون فستانك 
ميلاف : بنفسجي .. طيب حمد اخليك الحين لان امي تنادين بروح الصالون نتجهز لزواج 
حمد : اموت انا بهذا الون .. اكيد بطلعين اليوم قمر .. طيب يالله باي 
طلع حمد من الغرفه وراح غرفه سجى وما شافها موجوده سال الخدامه وقالت له انها في غرفة الضيوف مع عمتها عليا .. راح غرفة الضيوف ..
حمد : اشوف انا البيت اليوم زايد نوره .. اتاري العمه عليا عندنا 
عليا ابتسمت لحمد الي واضح عليه الفرحه لما شافها وهذا الشيء خلها تحس براحه وان وجودها بهذا البيت 
مرحب فيه من اصحاب البيت 
حمد : هلاااا بالعمه .. كيف حالك عساك بخير 
عليا : الله يسلمك 
حمد : متى جيتي 
عليا : اليوم الصباح مر على عبدالرحمن وجيت معه 
حمد : والله اني جايع ولما شفتك يا عمه انفتحت شهيتي وشرايكم اروح اشتري لكم غدا 
عليا ببتسامه : حتى انا احس بجوع 
حمد ببتسامه : وش نفسك فيه .. برياني .. مندي .. غوزي 
سجى : انا اطلب لي وجبه من كودو انا وصاحبتي دلال لان الحين هي بتجي 
حمد اتسعت عيونه لما قالت سجى ان دلال الحين راح تجي ( اهااا تعجليني تبيني اسكر علشان بتروح الصالون 
.. اتاريها بتجين هنا عندنا تتجهزين مع سجوي .. دلال مشكلتها تحب تحرف الحقائق شوي وتعطيها شكل ارقى ) 
حمد ببتسامه : طيب 



الساعه .. 5 العصر جات دلال ومعها تينا ومنال .. 
تعرفت دلال على عليا عمت سجى الي اول مره تشوفها .. وتسلم عليها طبعا عليا ما تقبلت وجود دلال لانها ما تحب كثير تجلس مع اناس ما تعرفهم .. 
سجى وهي تناظر دلال : وين منال وتينا 
دلال : دخلتهم غرفتك وجلستهم هناك قلت لهم شوي وجايه لكم 
سجى : اهاااا ( ارفعت يدها وناظرت الساعه ) .. ماكان حمد تاخر بموت من الجوع 
دلال : ليه ما تغديتو 
سجى : لا ما تشوفيني فاصله شوي لان من امس ما طب شيء في بطني وانتي ليكون تغديتي لاني وصيته 
يشتري لك غدا معنا 
دلال : لا متغديت لاني مو مشتهيه .. سجى قومي جيبي فستانك خليني اشوفه 
سجى ببتسامه وهي قايمه : بروح اجيبه وبجي 
دلال استقلت خروج سجى من الغرفه وحاولت تتقرب من عليا الي من اجلسو معها وهي ساكته تناظر فيهم 
وكل ما يسالونها او يحاولون يشاكونها في الحديث ما تتجاوب معهم وما تجواب الي على قد السؤال هيأتها 
مثل وصف سجى لها طريقة نظراتها واسلوبها حزنها اللامع في عينها .. ملامحها الطافيه .. هدوءها الغامض 
لبسها .. شعرها 
دلال ببتسامه : عليا انت وش تدرسين 
عليا بحذر : ادرس بالكليه قسم رياضيات 
دلال : تصدقين انا احب هذي الماده لان فيها تفكير وتركيز .. بس ماهي ميولي 
عليا : ايوه هي يبي لها كثير .. انت وش ميولك 
دلال انبسطت من تجاوب عليا معها : مدري تقدرين تقولين أي شيء في ابداع وذوق .. سجلنا انا وسجى في 
جامعة الملك فيصل تخصص تصميم داخلي .. هي تحب الرسم وانا لي فيه بس مو كثير وانا عندي الابتكار والذووق 
ادخلت في هذي الحظه سجى ومعها الكيسه الي فيها فستانها .. ببتسامه اجلست جنبهم وفتحت الكيسه وطلعت الفستان .. : ها قول لي وش رايك فيه 
دلال ببتسامه : روووعه .. شكلك ناويه اليوم تاخذين الجوو 
سجى : لا عاد ما اقدر اخذ الجو منك .. طيب انت وين فستانك 
دلال : هناك في غرفتك .. اذا طلعنا من هنا اخليك تشوفينه 
سجى بتردد : دلال ما تعرفين انفال وش راح تلبس اليوم 
دلال : سالتها لما دقيت عليها اليوم الظهر اسلم عليها وطمن عليها بعد يوم امس .. قالت ان هي نفسها ما تدري وش تلبس ام ضاري وام شهاب مصممين لها فستان على ذووقهم ولسى ما شافته 
سجى بفرح : اكيد راح يطلع حلوو وراقي دام ان من ذووق ام ضاري 
دلال : ايوه حتى انا لما قالت لي قلت اكيد راح يطلع راقي 
دلال وسجى نسو انفسهم وخذتهم السوالف عن الفساتين والزواج وكل وحده وش راح تلبس وكيف تبي يكون 
مكياجها وشعرها .. وما حطو في بالهم ان عليا جالسه جنبهم تسمع كلامهم 
دلال انتبهت لنفسها وعلى طول ناظرت عليا وقالت : عليا ليه ما تروحين اليوم معنا الزواج 
عليا ناظرت في دلال نظرات استغراب .. اما سجى فخافت ان عليا تتضايق من كلام دلال فضلت تراقب ملامح 
عليا ومدى تقبلها لكلام دلال .. ويدها على قلبها 
عليا ما رحبت بالفكره وما عرضتها هزت اكتافها وقالت : لا ما اقدر اروح معكم 
دلال باصرار : ليه ما تروحين معنا تغيرين جو .. صدقيني بتنبسطين 
سجى ما عجبها الحاح دلال على الموضوع وخافت اكثر ان تتضايق عليا فحبت تغير الموضوع : دلال كلمتي هيام 
دلال ناظرت سجى وعرفت انها تحاول تغير الموضوع : دقت هي علي تبينا نمرها اذا خلصنا وناخذها معنا 
وبسرعه التفتت على عليا وقالت : ها وش قلتي 
عليا و الفكره تتأرجح في بالها يعني بين تروح وما تروح : مدري بس انا من زمان مارحت زواج 
دلال ببتسامه : يعني موافقه .. 
عليا مو انطوائيه لدرجه العزلا التامه بالعكس هي في صوت بداخلها ينادي للحريه .. لكن يبي من يسمعه 
يفهمه اول مره احد يعزمها على زواج الناس كلهم عندهم ان المطلقه انتهى دورها المفروض انها حياتها 
تستمر بين اركان المنزل ما تطلع ما تتمشى ما تسافر ما تكشخ لان خذت فرصتها وفشلت .. عليا تعتبر حاله 
خاصه متضخمه كان للناس الدور الاكبر في نبذها وتجريدها من ممارسة الامور الحايتيه بشكل طبيعي 
يعني لو راحت زواج او عزيمه الناس بتقول يو لها عين تجي ..
عليا هزت راسها بمعنى موافقه .. وهذا الشيء اثار استغراب سجى اليوم عمتها عليا عليها حلاكات غريبه وكان بعض القيود بدت تنفك .. بس هذا ما يمنع اني افرح وانبسط لانها بتروح معنا 
عليا بتردد وهي تناظر في دلال : بس انا ما عندي شيء البسه 
دلال ببتسامه عريضه : بس كذا الحين ادق على امي وخليها تطرش فساتيني مع السايق ولبسي الي يعجبك وترى بعضهم ما لبستهم .. الحين اكلم امي 

بعد نصف ساعه كانت الفساتين عند دلال .. 
دلال وهي ماسكه فستان اخضر في يدها : وش رايك في هذا بيطلع يجنن عليك 
عليا كان في شيء يمنعها من ان تلبس هذا الفستان مع انه عاجبها كثير ومستحيه تقول لدلال 
دلال وهي تناظر عليا : ما قلت لي وش رايك فيه 
عليا بتردد وبنظرات حزينه : حلوو 
دلال وهي تمسك عليا من يدها : وش تنتظرين يالله لبسيه خليني اشوفه عليك 
عليا خذت الفستان من يد دلال .. وهي مستحيه تلبسه 
دلال وهي تلف وجها جهت الباب وتغمض عيونها : يالله ماراح اطالع مابي التفت وما اشوفك لابسته 
بعد خمس دقايق 
دلال وهي تلتفت على عليا ببتسامه : والله رووعه عليك الفستان مع انه شوي واسع عند الخصر بس ما ياثر 
عليا من زمان ما لبست فستان كذا ..كان الفستان اخضر حرير وفيه شريط كرستال ابيض تحت الصدر وطوق 
في الرقبه من الكرستال فيه فتحات في الجنبين والظهر من الخلف شوي عاري وفيه علمات ضرب من 
الكرستال الابيض كان راقي بمعنا الكلمه .. لما قربت دلال من عليا حست عليا بالاحراج ونقلب وجها ملاهي 
وكل ما حاولت دلال تعدل لها الفستان من الخلف ما ترضى تلف .. لكن دلال اصرت ان تعدل لها الفستان من 
الخلف علشان يجي مضبوط على جسمها 
انصدمت دلال من الي شافته في ظهر عليا وعرفت ليه عليا مرتبكه وخايفه .. وما ودها تلبس هذا الفستان 
وحست بذنب لانها اضغطت عليها وخلتها تلبسه .. لكن هذا اثار الفضول بداخلها 
دلال بهدوء : عليا وش مصدر هذي الحروق الي بظهرك وفي يدك 
دلال اسالت سؤالها من باب المفضول والمعرفه ما كانت متوقعه ان عليا بتقولها لكن يكفيها طرح السؤال لاشباع القليل من الفضول 
عليا ماتدري ليه حبت تقول لدلال يمكن علشان التمست فيها الطيبه والعفويه .. واصراره على ان تضعها امام 
امور غير اعتياديه بنسبه لعليا .. محاولتها لرفع الحواجز .. وحست انها قريبه منها وكانها تعرف كل شيء .. 
وبالاضافه ان دلال انسانه تدخل القلب 
عليا بصوت واطي : هذا الحروق سببها ضرب زوجي لي 
دلال تفاجات من رد عليا على سؤالها .. وهذا شيء طيب معناتا ان عليا بدت تتخطا الحواجز .. هي ماتدري ليه 
مهتما بعليا وفيها اصرار قوي بداخلها انها تحوال تتقرب منها وتدخل عالمها او بمعنى اصح انها تحاول 
تعيشها بالارض الواقع الي المفروض انها تواجه بدون خوف او خجل .. في صوت في داخلها مصدره من 
الاعماق يقول ان سبب اهتمامها بعليا هو وافي يمكن لانها اخت وافي وقربها من عليا معناتا قربها من وافي 
وخاصه انها عارفه ان عليا قريبه حيل من وافي .. لكنها تحاول تنكر مصداقيت هذا الصوت العميق وشوشره باصوات من مخيلتها تقول ان اهتمامها بعليا لانها عمة سجى 
دلال ماحبت تخوض كثير في الماضي وخلت اليوم والغدا والمستقبل محور تعاملها مع عليا ..
دلال ببتسامه : الفستان هذا معه شال رووعه فيه لمعه بدق على امي الحين اخليها تجيبه وش رايك 
عليا اكتفت بابتسامه عريضه كل شيء عند دلال له حل .. 
ادخلت في هذي الحظه سجى .. وتفاجات لما شافت عليا لابسه هذا الفستان 
قربت منها ببتسامه : طالعه رووعه ياعمه .. مادري من اليوم بياخذ علينا الجو 
دلال : ههههههههههه وانت هذا الي همك .. تطمني محد بياخذ الجو عني وراح تشوفين 
كانت سجى مستشوره شعرها ولافه اطراف الطبقات لفوق : ها قول لي وش رايكم بشعري حلوو 
دلال : حلووو بس ليه ما تقصينه اكثر من قدام يطلع احلى 
سجى : طيب .. يالله روح سوي شعرك اذا بتظلون على هذا البرود ما بنخلص شوفو الساعه كم الحين 6 
دلال وهي متجها للباب : طيب هذا انا الحين بروح 
قبل لا تقرب من الباب انفتح الباب بسرعه ودخل وافي مستعجل وهو يقول ببتسامه عريضه : عليا قــ ... 
اتسعت عيونه وضاعت الكلمات منه وزادت دقات قلبه لما طاحت عينه بعيونها ظل فتره مفهي فيها وهو مو 
حاس بنفسه .. الخلايا العصبيه كان ارسالها بطيء للمخ لاصدار الاوامر للقدمين واليدين بالخروج من الغرفه 
لكن القلب وده يتعطل جهاز الارسال .. بس يكفيني الارسال من القلب الى القلب
..(( الله يسامح رموش عيونك الخجلا .. ياللي طعنتي الخفوق وسالت اشواقي )) .. 
بلع ريقه باحراج وطلع من الغرفه وقبل لايطلع ناظر فيها نظرة شوق ولمح ابتسامه على شفايفها
اما دلال بعد ما تسكر الباب حست ان ودها تقفز وتصرخ وتسوي حركات استهبال وترقص أي شيء مثل 
الافلام الهنديه المهم انها تعبر عن الي بداخلها .. تنفست بعمق والابتسامه ما زالت على شفايفها مادري ليه 
من طاحت عيني في عينه لحظات توقفت دقات قلبي وشفايفي تلقائيا ابتسمت ليه احس ان جسدي بارد ودي 
احد يدفيني .. 
طبعا هذا الموقف صار عفوي وبسرعه لكنه مسجل ببطأ في عقل سجى الى كانت تراقب ادق التفاصيل من 
لحظة دخول عمها وافي الى لحظه اغلاق الباب ووقوف دلال في حالة سكون تام .. حتى عليا لاحظت ملامح 
وافي ونظراته لدلال .. لكنها ما انظرت للموقف من عدت جوانب كانت مجرد صدفه وعدت .. اما سجى هذي 
الصدفه اكدت واقرت مدى مصداقيت استنتاجاتها 
قربت سجى من دلال الي كانت عيونها معلقه على الباب والابتسامه الحالمه مازال خيالها على شفايف دلال 
راغبت سجى ملامح دلال قبل ان تتكلم : اقول بسك من مناظر الباب ترى ما راح يرجعون 
دلال وهي تحاول انها ترجع طبيعيه وخاصه لما حست بشيء في نبرة صوت سجى 


اما وافي لما طلع من الغرفه يمشي في الممر جسد يهيم بلا روح .. جزء من روحه تعلقت داخل وما رضت 
تطلع معه .. ( زين ما تعلق هو بكبره داخل وما طلع ) .. نسى هو ليش جاي ونسى هو من وين جا وضيع 
الطريق المؤدي الى الطابق السفلي .. اللقطه تناعاد في باله .. ويحس انه للحين تحت تاثر الصدفه .. للحين 
مسحور ببتسامتها .. ونظراتها الي لاول مره يشوف فيها بريق يشعل فتيل الغرام بصميم حس بنظراتها 
وابتسامتها رساله سطورها حب وغرام .. ر غم ان القاء كان ثواني الا انه كافي ليهز شموخ المشاعر ويخترق جدار القلب ببطأ .. ليثير اضطربات بداخله .. 
الابتسامه مرسومه على شفايفه .. والنظرات اصبحت مشتته .. والفكر ابتعد كثير عن ارض الواقع يمشي 
بخطوات خفيفه ومتقاربه وكانه لايريد ان يبتعد عن باب هذه الغرفه .. التفت على منظر كان معلق على الحائط 
ذا زجاج عاكسا قليلا .. ناظر صورته التي عكست عبر زجاج هذا المنظر .. لم تكن بوضوح المرايه لكنها تبين 
حالة الملامح .. وتعابير الوجه .. 
رفع يده ومسح على شعره لابادت تمرد بعد الشعرات الغير مستويه .. ببتسامه ( كيف كان شكلي لما شافتني 
اكيد مثل كل مره كاني واحد مخترع ولا مفهي .. ولا عاد شعري فوضه .. وثوبي حالته حاله .. زين اني حلقت 
اليوم قبل لا اجي ولا كان لوعة كبدها .. اه اه فديت انا ذا الوجه .. ولا عاد الابتسامه اه منها .. ماني مصدق ان 
هي ابتسمت لي .. معقوله لي .. اكيد لي يعني لمين للباب .. عاد انا الحين من قدي لازم اشوف نفسي )
خذ نفس عميق ومشى والابتسامه محتله مساحه كبيره من الجزء السفلي للوجه .. شاف عبدالرحمن وهو ياشر له شكله توه صاعد من الدرج ومتجه جهته ..
عبدالرحمن : عمي نسيت اقول لك ترى صاحبت سجى عندها والظاهر انهم مع عمتي عليا بالغرفه 
وافي ناظر عبدالرحمن ببتسامه .. وبحركه سريعه وعفويه ضمه وهو يقول بخاطره ( اشكرك لكنك ماقلت لي 
.. هذا عيال الاخو ولا بلاش .. صحيح النسيان نعـــمه ) 
عبدالرحمن وهو يناظر في ملامح وافي المشعه بستغراب : علامك يا عمي .. ليه هذي الابتسامه .. وش ورى هذي الحركات 
وافي ببتسامه : ولا شيء بس فرحان لاني شفتك مره ثانيه 
عبدالرحمن : هههههههههههه هههههه ليه انت تظن انك ماراح تشوفني 
وافي ويمسك عبدالرحمن من يده : امش ننزل تحت 



فــي غرفة سجى .. 

كانت عوالم متباعده تجمعها قرابت اصاحبها .. صحيح ان الاجواء في الغرفه بعيد عن الهدوء صوت 
الاستشوار .. وفوضت البنات وتحاورهم .. بس هذا ما يمنع ان تشطح الافكار وتنتقل بين عالمين مختلفين 
دلال من ناظرت في عيون وافي وهي ماهي قادره تسيطر على نفسه احيانا تصدر منها تصرفات لا شعوريه 
مثل توقف امام المرايه وتسرح وهي تناظر شكلها وفجا تبتسم .. حتي في نصف الحوار تسرح للحظات 
وتتشتت نظراتها .. اما سجى الخيوط كلها متشابكه ما تدري أي خيط منهم تتمسك فيه .. لحظات تحس انها 
متضايقه على حالها تحس انها مو طبيعيه وان في شيء ناقصها .. لو كانت العلاقه بعمها وافي وعبدالرحمن 
وكل الي في البيت زي ما كانت كان صارت هذي الحظات احلى بكثير بوجودهم .. ولحظات تحس بفرح لان 
دلال وعليا موجودين حولها وخاصه ان عمتها عليا منسجمه معهم صحيح لحظات تلمح الحزن في محجر 
عيونها لكن الابتسامه لها السياده .. تحس انها متشوقه لحظور هذا الزواج وفرحانه لانفال بقوه .. ولحظات 
تحس بوغزت جنون من تصرفات دلال الغير اعتياديه .. وسرحانها المتكرر ودلعها الزايد .. والنصيب الاكبر 
من مشاعرها كان لمشاري عاصفة شوق تعصف بداخلها لتثير معها انواع المشاعر .. داخل دوامت عتاب .. 
معقوله ذا الجفا والتجاهل .. والا مباله .. والبرود .. ماعرفتك بذا البرود يا مشاري 
اما عليا لم تكن اقلهم تفكير .. فهي لها عالمها الخاص الذي يستدعيها .. ويسلبها من ارض الواقع لحظات 
تحاول ان تتكلم كثير وهذا ليس من عادتها .. تحاول ان تبتسم .. تحاول ان تسيطر على وجدانها لا تريد ان 
تفكر فيه .. بكل مخالبها متمسكه بواقعها الذي تعيشه حاليين ليس حبا فيه لكن هروبا من عالمها ذاك عالمها 
الذي يضعها امام مفترق طريقين وكليهما بلانهايه او بمعنى اعمق تحيط بنهايتهم هاله ضبابيه تحجب الرايه 
بوضوح من خلالهم 
ايغضها صوت دلال 
دلال : يالله يا عليا افتحي عينك 
عليا وهي تفتح عيونها وتناظر شكلها في المرايه بستغراب .. شكلها تغير كثير مع قصت الشعر الي اصرت 
دلال ان تينا تقصها لها والمكياج الصارخ الي اول مره بحياتها تحطه كان عباره عن شادو بلون الاخضر 
الزاهي مع طبطبه بسيطه من الاسود اللامع في عظمة الجفن المتحرك .. واصفر براق تحت الحاجب مع روج عنابي بدرجه مائله للاحمر 
دلال ببتسامه : ها وش رايك 
عليا اكتفت ببتسامه رضا 
سجى وهي تناظر في عمتها : تجننين يا عمه 
رن جوال سجى .. كان حمد المتصل .. ردت سجى 
سجى : هلااا بوحميد 
حمد : هلااا باختي الغاليه .. هلااا بسجوي 
سجى بستغراب اول مره حمد يطلع منه كلام حلوو : هلااا فيك 
حمد : هااا خلصتو 
سجى : لا لسى بقيت انا يعملون لي مكياج واخلص 
حمد : اذا خلصتو دقو علي .. انا جاهز .. وبالخدمه 
سجى ( سبحان مغير الاحوال ) : طيب بس نخلص ندق عليك .. لا تبعد 
حمد : لا انا في البيت .. ما راح اطلع .. انتظركم .. طيب تبون شيء اجيب لكم شيء .. ترى عيوني لكم 
سجى وعلامة تعجب كبيره : تسلم عيونك 
سكرت سجى من حمد وهي مستغربه .. اليوم الناس الي حولها يتصرفون تصرفات غريبه .. وش الي صاير بدنيا محد فيها على حاله 
سجى وهي تناظر في دلال وعليا : يالله خلنا نخلص لان حمد ينتظرنا تحت 
اختفت الابتسامه الي على وجه دلال لما اسمعت ان حمد هو الي بوصلهم كانت تظن ان وافي هو الي بوصلهم 
ما حبت تسأل تجنبا لنظرات سجى 
عليا بعفويه : حمد هو الي بوصلنا .. ليه ما يوصلنا اخوي وافي 
سجى ردت وهي تناظر في ملامح دلال الي باين عليها الاهتمام وانتظار الرد من سجى 
سجى وهي تناظر دلال : لا تنسين اني مقاطعه الكل الا حمد 


فــي الطابق الارضي .. وتحديدا في الصاله .. 
كان وافي مع عبدالرحمن جالسين بالصاله 
وافي : اقول عبدالرحمن ما جابت عليا طاري الموضوع لما جبتها هنا 
عبدالرحمن : لا .. وما اعتقد انها راح تجيب طاريه 
وافي : تصدق انا انبسط لما قلت لي ان عليا جات معك هنا .. حيل كنت احاتيها 
دخل في هذي الحظه حمد .. وهو مبسوط على الاخر ومروق وجالس يغني ( يالي على البال تطري وانت ما 
تدري .. وش ذنب الي يحبك وانت خليته ) كان لابس ثوب وشماخ ولاول مره يلبس شماخ في غير المناسبات 
الرسميه والضروريه .. كان محلق .. وريحت العطر المنبعثه منه ماليه المكان .. وصالب طوله ويحاول يدخل 
في جو مرحله عمريه ارقى من المرحله الي هو فيها .. علشان يبين اكثر نضجا 
حمد بصوت يحاول يكون اثقل شوي : هلاا عمي شخبارك 
وافي وهو يناظر في حمد من فوق الى تحت : تمام كيف حالك يا شيخ الشباب عساك بخير 
حمد وهو يجلس جنب عمه : بخير الله يسلمك 
عبدالرحمن وهو يناظر في حمد بستغراب : الطيب رايح حفله تنكريه ولا ايش 
وافي ويحاول يكتم الضحكه : هه هه هه .. وش هذا الزين يا حمد .. هذي الكشخه كلها لمين 
حمد بثقه : يعني الواحد ما يكشخ .. مشتهي اليوم اكشخ فيها شيء هذي 
عبدالرحمن : لا ما فيها شيء بس مو بالعاده .. انت في المناسبات الرسميه والاعياد اذا لبست لشماخ يصدع راسك والنفسيه تصير نعال .. وانا خبري اليوم ما في مناسبه رسميه علشان تلبس شماخ 
حمد هو يوقف : انا الغلطان الي اجلس معكم خلني بس ادق على سجى واعجلها علشان ينزلون اوصلهم 
وافي قام وهو يناظر حمد : ليه انت بتوصلهم 
حمد : ايوه هي توها مكلمتني علشان اوصلهم هي وصاحبتها وعمتي عليا 
وافي بستغراب : ليه اختي عليا بتروح معهم 
حمد : مدري تقول سجى 
وافي وهو يناظر حمد بامر : انت انثبر وانا الي بوصلهم 
حمد ( هذا الي ناقص ) : لا انا الي بوصلهم 
وافي باصرار : اقولك انا الي بوصلهم 
حمد ( انتظرهم من الظهر على اعصابي ..) : لا اسمح لي يا عمي .. انا الي بوديهم وبعدين لا تنسى ان سجى 
مقاطعه الكل .. اكيد ما راح ترضى انك توصلهم 
وافي ( كيف راحت عن بالي هذي .. والله توقيت غير مناسب بالمره يعني لزوم تتفذ خطت كسر العناد في هذي 
الفتره .. والله حظ طايح .. فرصة العمر الذهبيه تضيع .. ) 
حمد وهو يوجهه كلامه لعبدالرحمن : دحومي عطيني مفاتيح سيارتك .. بوصلهم فيها 
عبدالرحمن : ليه ما توصلهم بسيارتك 
حمد : لا سيارتي زباله ( وانتو بكرامه ) ومعفوسه .. انت سيارتك ارتب وارقى تليق بالمقام 


كيف راح يكون القاء بين حمد ودلال .. هل سيميز حمد ميلاف من دلال ؟
عليا ومحاولة الهروب من التفكير بموضوع غازي والماضي .. الى متى هذا الهروب 
وما هو قرارها الموافقه ام الرفض ؟ 
هل ممكن ان يتقبل شهاب فكرة زواجه التي باتت امر واقعا ؟ وكيف سيتعايش معه 

الفصــــل الخامس عشـــــر …




قبال باب بيت بو تركـــي كان حمد واقف عند سيارت عبدالرحمن ينتظر البنات يجون علشان يوصلهم .. طلع جواله من مخبات الثوب وناظر الساعه .. مو معقوله كل شوي ادق على سجى استعجلها وش راح تقول دلال خليني ثقيل ازين لـــي .. بس والله مليت وانا انتظرهم ومليت من ذا الشماخ الي فوق راسي احسه ثقيل على راسي وماني قادر احرك راسي طبيعي اخاف يتعفس انا بالموت ضبطته لازم يطلع شكلي رجال قدامها وعندي شخصيه ( التفت حمد وناظر زجاج السياره العاكس لصوره) صحيح انها مو واضحه لكنها تمشي الحال المهم ان الشماخ ما يتعفس ويضل مسنع فوق راسي .. ( لف بقلت صبر وناظر باب بيتهم .. واسند جسده على باب السياره ) 
وبعدين مع ذولي البنات كل هذا يصلحون في نفسهم .. والله لجل عيونك يا دلال يا حبيبت قلبي مستعد انتظركم ولا كان ما تنزلت اوصلكم .. على ذا التاخير خليتهم يروحون مشي الزواج .. ياترى بتعرفيني لما تشوفيني لا ما اعتقد اكيد اني متغير اذا انا ما اذكرها مضبوط .. هي بتذكرني .. لنفرض انها اعرفتني اكيد بتعصب وبتقول لي ليه ما خبرتني انك اخو صاحبتي سجى .. بس اكيد بعدين بتفرح .. ( التفت مره ثانيه وناظر نفسه في زجاج السياره يتاكد اذا شماخه فوق راسه مضبوط ولا مال شوي )
لما كان يناظر نفسه سمع صوت الباب ينفتح واصوات البنات .. على طول التفت جهتهم ببتسامة ثقه ..
نزلو البنات من درج البيت ببطأ علشان فساتينهم ما تتعفس .. كانو كلهم مغطين وجيههم بجزء من الطرحه ..عرف سجى من عبايتها وعرف عمته عليا من مشيتها اكيد الثالثه هي دلال ظل يناظر فيها بتمعن وتفحص يحاول يربط بين هياتها حاليا وهياتها لما تقابلو بالمستشفى .. للحظات تفاجا لان ما في شبه بينهم لكن لما شاف طرف فستانها تذكر ان هي قالت له ان لونه بنفسجي وصحيح فستانها بنفسجي .. ( اكيد هي بس ليه احس انها طويله بزياده .. يمكن لابسه كعب اكيد لابسه كعب هي رايحه زواج .. بس والله متغيره كثير يالله هذا الزواج وعمايله .. والمصيبه انها متغطيه .. يعني لو مبينه عيونها كان قدرت اعرفها من عيونها طيب انا ليه الحين شاك خلاص هي يعني هي .. هي دلولتي قلبي .. كفايه ان قلبي يقول لي ان هي خلاص دام ان قلبي عرفها اكيد هي ) 
ظل حمد واقف مكانه سرحان يناظر باب بيتهم ..التفت مفزوع لما سمع صوت هرن ( بوري ) السياره 
التفت لسياره وشافهم اركبو .. فتح الباب وركب 
سجى وهي تناظر حمد : وش فيك نسيت روحك واقف بالشارع .. 
حمد وهو يعدل شماخه وحاول يكون صوته اكثر خشونه ورزانه : انتظركم تركبون 
سجى : يالله حمد عجل تحرك ترانا متاخرين 
حمد وهو يناظر في المرايا : طيب 
( ياترى من هي الي جالسه خلفي مدري دلال ولا عمتي عليا .. مو حنا ابتلشنا بذا الغطا ما قمنا نميز حبايبنا افضل شيء اني اسأل عمتي عليا سؤال واشوف الصوت جاي من وين .. مع تمنياتي ان يكون الصوت جا من خلف سجى ) 
حمد ويحاول يركز على حاست السمع : عمتي عليا يجيكم هوا بالخلف ولا اطول على التكيف 
جاه صوت عمته عليا من المقعد الي خلف مقعد سجى .. عليا : لا كويس كذا 
حمد انبسط كثير يعني الي جالسه خلفه هي دلال بشحمها ولحمها ..
تحركة السياره بطريقها الى صالة الافراح .. وكان جو السياره سكون وانغام الاغانــي تتراقص مع جزيئات الهواء .. كان حمد حاط شريط منوع شافه بسيارت عبدالرحمن .. بس كانت الاغاني الي فيه هادء وحزينه 
وماتمثل الوضع الي هو فيه هو يبي اغنية حب تعبر عن الي يحسه .. على الاقل اغاني ذا اقاع قوي وطربي 
تناسب وجهتهم ومقصدهم .. لحظور فرح .. لكنه مجبور ان يخلي الشريط داير لان ما فيه الا هو قدامه على 
الاقل يسوي جو بالسياره .. 
على كلمات وشجن هذا هي الاغاني طقى الاحساس المرهف فاصبحت النفوس الشفافه مياله الى الجانب المؤلم 
من حياتها 
دلال اصبحت اكثر شرودا وسرحانا مما كانت عليه منذ فتره الصدفه التي جمعتهم اليوم ولدت احساس عميق بداخلها فاصبحت تحس بان كل شيء حولها عميق وذا ابعاد مختلفه .. وان اليدين ليست يدين فقط وانما لمسه ناعمه وعطاء دائم .. وان الابتسامه ليست بحركة شفايف وانما رساله تحمل عبارات شفافه .. لاتدري
ما هذا الشعور الذي غزها .. صحيح انها تضايقت لما عرفت ان وافي ماراح يوصلهم .. لكن ما بيد حيله 
اما عليا فكان وقع الاغاني والالحان عليها قوي ومولم اضعف اردتها بان تبتعد قليل عن عالمها وتعيش الواقع كما هو بدون تعقيد .. وكأن الواقع يرفض ان تعيشه كما ارادت دائما.. تجبرها الحظات بان تعود الى عالمها 
وتضيع بين مفترقات الحزن .. صدى صوت اخيها مازال يرن في اذنيها .. ويتعبها كلما احست براحه مازالت ابواب الماضي مفتوحه ومازالت ذكريات الماضي تدعوها لدخول .. وغازي لا يزال ولم يزل عنوان حاظرها ومستقبلها .. ( تنهدت بعمق وهي تناظر العالم من خلف زجاج النافذه المجاوره ) .. احست بضيق من سجى 
لان لم تعبرها ولم تدرك ان المفروض ان عليا هي الي تجلس قدام اولا لانها عمتها وثانيا لانها اكبر منها 
لما طلعت من البيت كانت حاطه في بالها ان هي الي راح تجلس قدام ومشت للجها الثانيه لكن سجى اسبقتها وافتحت الباب الامامي وفما حبت عليا تتكلم وافتحت الباب الخلفي بصمت .. ( يالله سجى بنت مدللـــه 
واكيد هي متعوده تركب قدام دائما .. وبعدين ليش انا اتضايق مو كافيه اني انا اعتبر دخيله عليهم وحده رايحه من غير عزيمه .. ولا دعوه خاصه .. ولا معرفه شخصيه .. خليني ساكته افضل لي ) .. 
رن جوال سجى .. كانت المتصله هيام .. ردت عليها سجى بعد ما اشرت لحمد يقصر على صوت المسجل 
هيام : هلااا سجى 
سجى : هلااا والله .. ترى هنا بطريق جهزي حالك 
هيام بحزن : ما راح اروح معكم 
سجى اشهقت شهقه متفاجاه : لـــيه !!!
هيام بحزن : خالي لما درا اني بروح معكم عصب .. وقال هو بوديني وبرجعــني 
سجى ارتاحت شوي : يعني راح تجين الزواج .. ياشيخه ارعبتيني فكرتك ماراح تجين الزواج بالمره 
هيام بضيقه : بجي لكن ماراح اتهنا لان اكيد هو بيقف لي عند البوابه ينتظرني 
سجى : طيب متى راح يجيبك خالك 
هيام : والله مدري انا جاهزه .. بس انتظره يمر علي .. دلال معك 
سجى : ايوه .. هيام كلمتي انفال 
هيام : دقيت عليها من ساعه ردت علي بنت عمها ليلى وقالت لي ان انفال جالسه يلبسونها الفستان 
سجى : اهاااا .. يالله نشوفك بالزواج 
هيام : طيب .. مع السلامه 
سجى : الله يسلمك 
سكرت سجى من هيام والتفتت على حمد الي كان نظراته تتنقل بين المرايه والطريق .. استغربت من هدوءه بالعاده اذا اركبت معه يا يردد مع الاغاني ولا يتحلطم .. اطالت النظر في وجهه الي مبين عليه ان توه محلق 
( غريبه علامه حمد كاشخ كأنه بالعيد والغريب اكثر ان لابس شماخ وثوب وهو موته البناطلين والبلابز ليكون ناوي يحظر معنا الزواج .. بس حمد ما يعرف احد هناك ولا له علاقه فيهم .. واساس هو ما يحب بحظر عروس اذا صار عرس احد من اقاربنا ما يحظر الى بالنهايه وبالموت بعد .. خليني اسأله) 
سجى بتسائل : حمد .. راح تدخل تبارك للرجال 
حمد ببتسامه خفيفه وبهدوء وحاول يتكلم برجوله اكثر : لا .. انا ما اعرفهم علشان ابارك .. ليه تسألين 
سجى : لا بس شفتك كاشخ ومتشخص قلت يمكن بتدخل تبارك 
حمد ( ما يطوفها شيء ) : لا انا معزوم على زواج اخو خويي >> راعي تصرفات 
سجى : اهااا .. حمد امي ومرة اخوي ناديه بجون الزواج 
حمد وهو يهز اكتافه : انتي اعلم .. ليه انتي ما قلتي لامي تجي معك 
سجى : قلت لها قالت لي خلي بطاقات الدعوه على الطاوله وهي راح تكلم ناديه اذا بتجي راح تجي معها 
حمد كانت نظراته تنتقل بين الطريق والمرايا آليا .. صحيح ان دلال كانت متغطيه لكنه يكفيه انها جالسه وراه وقريبه منه .. في البدايه كان حاب يسمع صوتها .. لكنه انبسط بصمتها لانه استنتج من صمتها انها بنت فيها حياء .. وما تتكلم قدام الشباب الغربه عنها .. مع انه كان يعتقد ان دلال فيها شويت جراءه 
.

.

.

فـــــي احدى صالات الافراح الفخمه في منطقة الخبر .. 
سيتم الليله جمع زوجين وربط شخصين بعلاقه تعتبر من اسمى واعظم وارق العلاقات على سطح الكره الارضيه .. سيرتبط قلبان بميثاق تراضي وترابط شرعـــي .. غايته انشاء اسره مستقره تحت رعايت 
الزوجين .. سوف يشد اليوم بو شهاب على يد اخيه بوضاري بكل قوه .. لتقوى علاقتهم وتزيد قرابتهم 
وتثبت خذور اصول العائله بزواج ابنائها .. (( انفال ** شـــهاب )) 
داخل الصاله وفي الغرفه الخاصه باستراحة العروس .. قبل ظهورها للحاظرين 
فــي قاعة الصاله الرئسيه .. 
انفال بصوت مرتبك : سمحي لي يا خاله ما اقدر البسه 
ام ضاري بترجي : ليه يا انفال 
انفال بصوت مرتبك : خاله انا ما اقدر البس فستان مكشوف الصدر والظهر 
ام ضاري : بس يا بنتي مو كاشف حيل 
انفال : ما اقدر 
ام ضاري حست ان ما في امل تقنع انفال تلبس الفستان .. وهي بعد ما حبت تضغط عليها .. وما تبيها تلبس الفستان وهي مو مقتنعه فيه ..
ادخلت في هذي الحظه ليلى .. وهي مبسوطه وكانت متغيره حيل لابسه فستان من التافتا بدرجات الون العنابي والذهبي مع طقم كرستال ذهبي ناعم يزين منطقة العنق وكانت مسويه رفعه بسيطه في شعرها ومنزله خصل من قدام .. كان الشدو بدرجات الون العنابي والاضائه تحت الحاجب ذهبيه وروج لون عنابي .. كانت طالعه جنان .. 
ليلى اختفت ابتسامتها لما شافت انفال مو لابسه الفستان وجالسه على الكنب وام ضاري مبين على وجها الضيقه وماسكه الفستان بيدها 
ليلى وهي تناظر انفال بتسائل : ليه يا انفال لحد الان ما لبستي الفستان .. يالله قومي لبسيه مافي وقته يدوب نلبسك الفستان والاكسسورات ونضبط لك باقي مكياجك 
ام ضاري وهي تناظر ليلى : ماهي راضيه تلبسه 
ليلى تناظر انفال : ليه يا انفال .. ما عجبك ! 
انفال : لا .. عاجبني كثير بس لما لبسته كان كاشف عند الصدر والظهر وانا ما اقدر البس كذا 
ليلى وهي تجلس جنب انفال : اغلب فساتين الزواج كلهم نفس الطريقه .. وبعدين هذا مو خالع حيل ولا يكشف 
الصدر كثير .. وبعدين صدرك راح يتغطى بطقم الالماس وظهرك راح تغطيه الطرحه الطويله 
كانت في طرقات خفيفه على الباب ..
قامت ليلى وراحت تفتح الباب .. 
دخلت دلال وسجى وعليا .. ببتسامه سلمو على ليلى وباركو لها 
كانو متوقعين يدخلون يشوفون انفال جاهزه وبكامل اناقتها وفرحتها ومستعده لدخول القاعه لكنهم انصدمو لما شافوها جالسه بملابسها بس عامله شعرها تسريحه والمكياج بوجهه بس هذا ما يمنع انهم يتفاجؤن لما شافوها بالمكياج هم لانهم متعودين يشوفنها من غير مكياج وفجاه يشوفنها بمكياج عروس صحيح كان المكياج خفيف لكنه مغيرها ميه وثمانين درجه وخاصه مع رفعة الشعر والخصل كانت طالعه ناعمه وبين جمال ملامحها واتساع عيونها 
ودقت انفها وشفايفها الممتلئتان قليلا ..
قامت انفال لما شافت صديقاتها يدخلون من الباب .. واتسعت ابتسامتها 
قربت دلال من انفال وضمتها وباستها .. دلال وهي تبوس انفال : الف الف مليون مبروووك يا قلبي 
انفال بفرح وهي تتامل ملامح دلال المشعه بالفرح : الله يبارك فيك الفال لك يا قلبي 
دلال وهي تشد على يد انفال الي محتضنتها بين يدها : اميـــــن 
زاحت دلال على جنب علشان تعطي المجال لسجى وعليا يسلمون على انفال وراحت تسلم على ام ضاري وتبارك لها 
سجى وهي تضم انفال ودمعتها وسط عينها : الف الف الف مبروووك 
انفال ببتسامه عريضه : الله يبارك فيك الفال لك .. ياقلبي 
سجى وهي تتأمل انفال : ان شألله 
سجى وهي تأشرعلى عمتها عليا ببتسامه : انفال هذي عمتي عليا 
قربت عليا من انفال وسلمت عليا ببتسامه وباركت لها 
لما قالت انفال لعليا بطريقه عفويه الفال لك .. حست علي بضيقه بصدرها وتغيرت ملامح وجهها للحظات 
افسخو البنات عباياتهم وجمعوها في كيسه .. وجلسو يرتبون نفسهم ويضبطون مكياجهم وشعرهم 
انفال وهي تناظر دلال الي ترتب فستانها : وين هيام ماجت معكم 
سجى : لا ماجت دقت علي وقالت ان خالها بجيبها 
دلال لما تأكدت من شكلها وفستانها .. كانت لابسه فستان لونه بنفسجي غامق كان مفتوح شوي في الظهر ومزين بسلاسل فضيه وكرستال كانت فاتحه شعرها ومستشورته على فوق ومكياجها كان شدو بدرجات البنفسجي مع روج فاتح .. بشكل عام كانت طالعه ساحره وجذابه .. خاصه ان الون البنفسجي الغامق مبين بياض وصفاء بشرتها 
دلال وهي تجلس جنب انفال على الكنبه : متى راح تلبسين فستانك يا انفال 
ليلى بخيبة امل : تقول انها ماراح تلبسه 
دلال وتوسعت عيونها : ليه يا انفال 
انفال وهي تناظر في الفستان الي محطوط على الطاوله قدامها : ما اقدر البس فستان كاشف للصدر والظهر 
دلال بستغراب : ليه طيب .. وش فيها 
انفال : مدري .. بس كأن مو حلوه يشوفني شهاب كذا .. وبعدين وش راح يقولون الناس عني 
دلال بستغراب : بس هذا زوجك عادي .. وبعدين انتي ليه متحسسه من الموضوع ومسوي قصه .. انت بعدين قول لي .. اذا ما لبستي الفستان وش راح تلبسين 
انفال بحزن : مدري .. خلاص ماراح ادخل 
كلهم تفاجو من كلام انفال .. وظلو يناظرون فيها 
قربت سجى وعليا من انفال وجلسو على الكنب علشان يحاولون معها 
سجى : اجل ليه مسوين زواج اذا ما راح تدخلين .. يالله عاد انفال بلا دلع وقومي خلينا نلبسك الفستان ونفرح فيك
انفال : بنتظر امي لمن تجي 
دلال بقلت صبر وهي تقلب في الفستان : يعني وش راح تسوي امك .. ( وتكمل وهي تناظر منطقة الصدر من الفستان .. ) بس ما هي كاشه كثير 
ليلى : تعبت وانا اقول لها .. حتى ام ضاري وامي تعبو معها .. ما هي راضيه 
سجى : طيب الحين وش راح نسوي .. ماراح تلبسينه 
عليا بصوت واطي وحيا : ليه ما تخبون الصدر بقطعة قماش 
دلال ببتسامه وهي تناظر عليا : والله فكره اتاريك راعيت افكار يا عليا 
ليلى بعد ما استوعبت الفكره : طيب كيف تتخبا 
دلال وهي تناظر في الفستان وتشرح لهم عليه وتأشر بصبعها على منطقة الصدر : نخيط القطعه من الخلف بحيث تبين من قدام ان قطعه بارزه .. صحيح راح يتغير الموديل بس وش نسوي مالنا الا هذي الطريقه 
انفال : طيب والظهر 
ليلى : يا حلوه الظهر محلوله مثل ما قلت لك ان الطرحه الطويله راح تخبيه وبعدين اذا انت مستحيه من شهاب ماراح يشوف ظهرك 
انفال بحزن : طيب من وين نجيب قطعة قماش وابره وخيط ومين راح يخيطها لنا 
عليا بصوت هادء : انا اعرف اخيط .. بس انتو جيبو قطعة لقماش وانا راح اخيطها لكم 
ليلى ببتسامه : خلاص راح ادق على اخوي كمال او عمي طلال يروح اقرب محل اقمشه ويشتري لنا قماش ابيض حرير او دانتيل ابيض او فضي 
دلال ببتسامه : حلوووو .. بس تكفين عجليهم بسرعه علشان يمدينا نضبط الفستان ونلبسها .. وخل يعجلون قبل لا يسكرون المحلات 
سجى وهي تناظر ساعة الكرستال الي بيدها : الحين الساعه 9 وربع مافي وقت كثير 
ادخلت في هذي الحظه هيام بسرعه وسلمت على ليلى على السريع لانها كانت طالعه تكلم اخوها كمال 
اوقفو البنات لما شافو هيام .. 
قربت هيام من انفال وضمتها ببتسامه : الف الف مبروووك يا احلى عروس 
انفال بفرحه : الله يبارك فيك .. الفال لك 
هيام بقلبها ( مافي امل ) : تسلمين يا قلبي 
سلمت هيام على البنات .. وفسخت عبايتها ورتبت شكلها وشعرها .. كانت هيام مبالغه كثير بكشختها كانت مسويه تسريحه كبيره وعامله مكياج ثقيل ومكثره في الشدو الون الاسود .. وكان شعرها ومكياجها غير متناسب مع فستانها الي كان من الحرير بلون البحر 
هيام وهي تناظر انفال : ليه يا انفال ما لبستي فستانك 
سجى : هذا الفستان حكايته حكايه جلسي خليني اقوله لك 
هيام اجلست جنب سجى وعليا وظلت تسولف مع سجى .. 
اما دلال قربت من انفال ..
دلال بصوت واطي شوي : كيف شعورك 
انفال : من ساعه اول ما جيت هنا حسيت بخوف وتوتر مدري ليه بس لما شفتكم فرحت كثير وخف التوتر 
دلال : طبيعي انك تحسين بهذا الاحساس .. ماقلتي لي انفال وين امك وبنات عمتك وعمتك وخالتك 
انفال : ليه انتو ما رحتو القاعه قبل لا تجون هنا لان هم جالسين هناك الحريم يباركون لهم 
دلال : لا مارحنا قلنا بنبارك لك اول قبل الزحمه وبنجلس معك شوي قبل لا نروح نجلس هناك 
انفال بقلق : دلال انا خايفه اخاف عمي ولا كمال ما يرضى يشتري القماش وبعدين 
قاطعتها دلال : اذا عيو يشترونه مالك الا تلبسينه كذا .. انت ما تقولين لي ليه مكبره الموضوع وبعدين وش فيها اذا شافك كذا هو مرده .. اكمل ولا اسكت ازين لي 
انفال صعد الدم لوجهها : دلال .. 
دلال : ههههههههههه يا حلو الي يستحون 

اما فــي قاعة الزواج فكان الحال مختلف والاختلافه يعني التميز ولكن مو كل تميز يعني الافضل .. 
كانت القاعه مقسومه بمعازيمها الى قسمين والممر او الجسر المؤدي الى المسرح هو الفاصل بينهم على يمين الجسر .. كانت الاجواء غير والفوضه واصوات الضحك المرتفعه واصوات الاطفال عمة الاجواء.. اغلبية الطاولات تحتلها ناس .. وبعض الطوالات عليها ازدحام .. لا تخلو طاوله من طفل او طفلين في حضن احد الحريم الجالسين عليها .. هذا يبكي وهذا يلعب بفنجال القهوه وهذا يأكل .. وهذا رغم الفوضه يغطو في نوما عميق .. هذا يرضع .. وهذا اكثر الاطفال هدوء .. وحال الحريم لم يكن مختلفا كثير عن حال اطفالهم ..فهذه محتضنه طبق البغلاوه وتاكل بشراهه .. وتلك تتكلم مع التي جنبها بصوت مرتفع .. وهذه تتفحص وجوه الحاضرين .. وهذه تصفق بتفاعل مع الاغاني .. وتلك ترقص .. وهذه تتنقل من طاوله الى طاوله .. وهذه انظارها مثبته على المعازيم في القسم الاخر .. على يسار الجسر كان الوضع مختلف واكثر هدوء واقل عدد من القسم الاخر .. كانو الحريم موزعين على الطاولات بشكل منتظم ومرتب كانو اكثر اناقه .. واغلب المعازيم في هذا القسم من البنات ( وتدرون عن حال البنات في الزواجات رافعين روحهم كثير .. تجلس على الكرسي وتحط رجل على رجل وما تتلفت كثير علشان ما يتعفس شعرها وما تاكل كثير تخاف يتلخبط روجها وعلشان ما يقلون عنها عمرها ما شافت اكل .. بس تشرب عصير .. وما تقوم كثير من كرسيها اذا قامت راحت دورة المياه تتطمن على شكلها ولا تكلم جوال .. في الرقص البنات منقسمين الى قسمين .. البعض منهم على كل اغنيه وقبل لا يحمى الطار هي اول وحده تهز على المسرح .. وفي كل اغنيه ترقص ماتنزل من على المسرح 
علشان تكون بالصوره .. اما بعضهم ماتقوم ترقص واذا فيها رقصه ارقصت في مكانها على الخفيف وحركة يدها بدلع .. واذا حدها مشتهيه او جات اغنيه تحبها ولها ذكرى خاصه او احد لزم عليها ترقص قامت بنصف الاغنيه وارقصت بدلع الاغنيه اقاعها قوي ويهز وهي ترقص برود ..الاغنيه بوادي وهي ورقصها بوادي .. وانزلت يعني اتعبت قبل لا تخلص الاغنيه بشوي ) 
طبعا هذا الاختلاف اصبح واضحا للعيان ولكل شخص يدخل القاعه فيشوف نفسه .. أي قسم احب الى قلبه يروح يجلس فيه .. اذا كانت هي معزومه من طرف ام انفال تجلس في القسم الي على يمين الجسر واذا هي معزومه من طرف ام ضاري وام شهاب تجلس على يسار المسرح وخاصه اذا شافت حريم تعرفهم 
فــي اول القاعه وفي احدى الطاولات القريبه من المسرح كانت جالسه ام شهاب وام ضاري كان واضح على ملامح ام ضاري الضيقه .. والحيره والشرود 
ام شهاب وهي تناظر ام ضاري : علامك يا ام ضاري 
ام ضاري : جالسه احاتي انفال .. مدري بتلبس الفستان ولا لا واذا ما لبسته وش الدبره 
ام شهاب بتنهيده : لو حنا جبناه لها تشوفه قبل الزواج بيومين كان ما صار الي صار
ام ضاري وهي توقف : بروح اشوف وش سو البنات معها اقنعوها ولا لا 
ام شهاب : أي بنات ؟ 
ام ضاري : لما كنت بطلع جو صديقات انفال دلال وسجى ومدري مين معهم واكيد جالسين يقنعونها تلبسه 
ام شهاب : ام عبدالعزيز وبناتها ما جو 
ام ضاري ببتسامه خفيفه : ام عبدالعزيز ما تغيرت ولا راح تتغير دائما تجي اخر الناس هي وبناتها 


فـــي الغرفه .. 
كانو البنات جالسين يسالفون مع انفال يخففون عنها التوتر الي كل ما ويزيد 
سجى : انفال وين راح تسافرون في شهر العسل 
انفال هزت اكتافها : مدري والله 
ليلى ببتسامه : مفاجأه 
دلال ببتسامه : ليلى ما كان تأخر اخوك .. 
ليلى وهي واقفه : توه مكلمني من شوي يقول عشر دقايق وواصل بروح انتظره عند الباب الخلفي علشان اسمع ضربات الباب .. 
راحت ليلى عند الباب الخلفي تنتظر اخوها ..
هيام قربت من سجى الى كانت جالسه جنبها على الكنب وهمست لها بصوت واطي : اقول سجى من جينا وحنا جالسين في هذي الغرفه ضاع علينا الزواج ومابنلحق نستمتع فيه .. وانا خايفه ان خالي يدق علي في أي لحظه ويقولي طلعي .. خلينا نقوم نشوف الاجواء في القاعه ونرقص لنا على كم اغنيه 
سجى ببتسامه وبصوت واطي : طيب يالله قومي خلنا نروح 
اوقفت هيام وسجى .. 
سجى تناظر عمتها : عمه حنا بروح نجلس في القاعه بتروحين معنا 
عليا بتردد : مدري .. بس الحين بجبون القماش وبجلس هنا اصلحه 
سجى ببتسامه : خلاص حنا بروح شوي وبنرجع .. دلال بتروحين معها ولا بتجلسين هنا 
دلال ناظرت في ملامح عليا الى كانت تدل على عدم الارتياح .. وفكرت لو راحت هي معهم راح تظل عليا لحالها هنا وهي ما بعد دخلت بالاجواء ومبين عليها القلق .. حست ان جلوسها هنا راح يريحها نوع ما 
دلال ببتسامه : لا روحو وانا بظل هنا .. وبعدين راح نجيكم انا وعليا .. عاد ما اوصيكم جلسو في طاوله قدام 
ولا ترقصون الا لما اجي ..
سجى : هذا اذا حصلنا طاوله نجلس عليها 

عند البـــاب الخلفي الي يقع بعيد عن الازعاج .. كانت ليلى مسنده ظهرها على الجدار وجالسه تلعب بخصله من شعرها وعيونها مثبته على مقبض الباب الذهبي .. سمعت صوت ضربات على الباب على طول 
افتحت الباب بكبره وهي تقول بندفاع : مابقيت تجي من زمــ .... 
كانت الصدمه كبيره لما ارفعت عينها وناظرت الشخص الي قدامها فتحت عينها على الاخر .. بسرعه تراجعت واغلقت الباب بقوه .. واتسندت على ظهر الباب .. تصاعد الدم الى وجهها ومعه تسارع التنفس فاصبح الانف لايكفي لدخول الهواء فتشارك معه الفم .. سمعت طرقات على الباب اربكتها كثيرا .. ببطا فتحت الباب مره اخرى ولكن فتحه صغيره 
ليلى بصوت مرتجف : اسفه .. كنت اظن ان اخوي كمال هــ ..
قاطعها عبدالعزيز من خلف الباب : هو كان بطريقه بجيب الكيسه بس استوقفه خاله فقالي اوصل الكيسه لكم لانه خاف يتاخر عليكم .. ( مد عبدالعزيز الكيسه بيده ) 
ليلى وهي تاخذ الكيسه من الفتحه الصغيره بصوت مرتجف : شكرا 
عبدالعزيز بثقه : ليلى 
ليلى كانت بتغلق الباب لكن صوت عبدالعزيز استوقفها 
عبدالعزيز بصوت حاد وجامد : حتى لو كان اخوك كمال هو الي جاي المفروض انك ما تفتحين الباب بكبره خل عندك تحكم بنفسك وبتصرفاتك 
اغلقت ليلى الباب قبل حتى لا ينهي عبدالعزيز كلمته الاخيره .. وتسندة على ظهر الباب بكل قوتها .. ( بس ..بس كفايه يا عبدالعزيز .. لاتكمل كلامك لا تقول اكثر من الي قلته طول هذي السنوات .. لاتزيد بحر الحزن قطره .. لا تهز جبال الالم .. خل صحراء الجفا فيها ولو نبته وصل .. ( حست بدموعها بدت تتجمع في عينها بحركه سريعه غمضت عينها علشان لاتنزل الدمعه .. ) طول عمرك يا ولد عمتي ماعندك احساس .. ولا عندك حس بالي حولك .. ياالله تعبت وانا اظهر بمظهر الانسانه الغبيه .. الهبله .. الفاشله .. قدامه.. ليه تصير لي هذي المواقف معه .. تذكرت لما كانو على الكرنيش مجعين من شهرين تغريبا كان يومها الهواء مو طبيعي يطير الخفيف ويمايل الثقيل كانت عندها مشكله كبيره مع عباتها الي كل شوي وتنفتح وتبين ملابسها .. وكل ما حاولت تمسكها يكون الهوا اقوى منها .. يومها قال لها بكل برود يعني لازم تفرجين الناس كشختك .. اصابتها نوبت بكاء من كلامه الجارح والقهر ان حتى خواته عباياتهم مفتوحه على الاخر وما قال لهم شوي وش معنا انا .. ياكثر المواقف الي حسيت فيها بطعت سكينه .. المصيبه ان اسكت وينربط لساني وما اقدر ارد عليه .. لاني بكل بساطه انسانه هبله .. وماعندها كرامه .. ولاني احبه ( حست بالم في صدرها ) ايه احبه وهذي اكبر معناتي رغم اسلوبه الجارح وبروده احبه .. ( تحسست بيده مسكة الكيس .. وفتحت عينها بسرعه لما تذكرت انفال والفستان خذت نفس عميق وحاولت تتناسى الي صار .. وتمشي على جراحه مثل كل مره ) 

فــي قاعة الافراح .. وفي طاوله قريبه من المسرح كانت جالسه سجى وهيام الى من دخلو وعيون 
الحريم مثبته عليهم خاصه على سجى ذات والوجه القمري .. 
هيام قربت من سجى وحاولت تعلي صوتها حتى تسمعها سجى لان صوت الاغاني عالي كثير ..
هيام : وش رايك بالكوشه روعه 
سجى ببتسامه : أي صحيح .. كلها ورد طبيعي احمر وابيض 
هيام بحماس : سجى قومي خلينا نرقص 
سجى : يالله قومي خلينا نرقص ما عاد فيني صبر 

فــي الغرفه .. 
كانت الكوفيره تضبط لانفال باقي مكياجها وتضع لها المسات الاخيره قبل لا تلبس الفستان الي جالسه عليا تضبطه .. كان جو الغرفه اكثر هدوء وراحه خاصه لما انحلت مشكلة الفستان الي ما اعتقد ان في احد راح ينساها ولا راح ينسى تصرف انفال وعدم تقبلها للفستان بشكله ..واصرارها على رايها 
كانت عليا تثبت قطعة القماش الفضيه بين مفترق الصدر في الفستان لتخفي الفتحه الي بينهم ..
عليا بهدوء : انفال تبينها كذا ولا ارفعها اكثر 
التفت انفال على عليا وناظرت الفستان الي في يدها : لا ارفعها اكثر 
دلال بتعارض : لا .. لا .. لاترفعينها كذا احلى واذا رفعتيها راح يبين القماش بشكل كثير واضح وراح يكون شاذ كثير ويخرب مديل الفستان بقوه 
انفال اسكت وما حبت تتكلم او تصر على رايها ومع انا ودها بعد ترفع القماش اكثر بس وش تسوي .. يالله المهم ان تتغطى هذي المنطقه 
عليا ناظرت في انفال وانتظرت منها تعليق .. ولما ما سمعت منها شيء ولا لاحظت عليها شيء .. بدت تخيط قطعة القماش .. 
دلال كانت جالسه جنب عليا ولاحظت عليها عدم الارتياح والتوتر وان يدها ترتجف وهي تخيط الفستان وكل شوي تحاول ترفع يدها وتلمس الشال الي مغطي اكتافها وجزء كبير من ظهرها وتثبته اكثر على اكتافها وبين كل غرزه او غرزتين ترفع يدها وبحركه سريعه تشيل خصلات من شعرها وتثبتهم خلف اذنها .. لما دلال لاحظت تصرفات عليا الواضحه .. حست للحظات بذنب يمكن علشان هي الي لزمت عليها تجي معهم ظن منها ان عليا راح تنبسط وتغير جو .. هي يمكن تكون اكثر راحه لو انهم جو وعلى طول راح اجلسو بالقاعه لكن هم من اول ما جو ادخلو هذي الغرفه وما عاد طلعو منها ومسكينه هي ما كانت حاطه في بالها ولا كان اساس احد متصور ان راح تشتغل تضبط الفستان .. وهذا يمكن الي زاد توترها .. تاملت دلال ملاح عليا .. ( مدري اتكلم معها يمكن لما اتكلم معها يخف توترها وتحس ان في احد موجود معها ولا اظل ساكته افضل يمكن اذا تكلمت معها تفقد تركيزها لا ما اعتقد هي ما شألله عليها مبين عليها شاطره بالخياطه ) 
دلال ببتسامه : ماشألله عليك .. من وين تعلمتي الخياطه .. 
ارفعت عليا راسها وناظرت دلال بحزن ونزلت راسها وغرزت الابره وكملت خياطه .. ( ما تدرين يا دلال ان الخياطه هذي كانت فصل من فصول عذابي الي في كل وغزت ابره تنفتح جروح بداخلي .. تذكرت ايام العذاب والذل لما كانت تشتغل عند ام زوجها خياطه تضيق وتوسع وتخيط .. تذكرت الايام السوده الي كانت تجابل فيها علبة الكيران والابر .. وعلى جنبها اليمين كانت مجموعة قطع لازم تخلصهم بكره .. مرة عليها ايام وليالي سهر وعذاب ماله نهايه كانت تشتغل طول اليل تخيط وتروح مواصله المدرسه واحيانا كانت تاخذ الاقمشه معها المدرسه وتشتغلهم في وقت الفراق ولا بين الحصص ولا في الفسحه .. ومعها سوت ولا خيطة ما كان يرضي ام زوجها .. ) .. حست بلسعة الم لما غرزت الابره ونغرزت في صبعها .. حركة راسها وكانها تطرد شبح الذكريات وترجع للواقع .. لانها لو استسلمت لجرف الذكريات راح تفقد السيطره على نفسها ويكن تنهار وتبكي .. 
دلال لما لامحت الحزن في نظرت عليا .. ادركت ان سؤالها مفتاح لباب من ابواب ماضيها .. ففضلت تظل ساكته افضل لانها تخاف تسأل سؤال ثاني ولا تفتح سالفه ويكون لها تأثر سلبي على عليا وخاصه انها للحين ما اعرفتها كويس .. وكل كلمه تقولها محسوبه عليها .. ويمكن تبعد المسافات وممكن تقربها 
في هذي الحظه ادخلت ام انفال وام ضاري .. 
ام ضاري بستغراب : للحين ما خلصتي يا انفال .. الوقت تاخر ولازم تدخلين 
في هذي الحظه عليا انتهت من خياطت الفستان .. 
انفال وهي تناظر في عليا ببتسامة ود : تسلمين .. والله اني خجلانه منك .. تعبتك معي 
عليا اكتفت ببتسامه .. 
ام انفال : يالله يالله يا انفال لبسي الفستان .. 
دلال في هذي الحظه حست ان وجودهم ما له داعي وخاصه لما بدو يتجمعون اهل انفال امها وخالتها ومرة عمها وصارت الغرفه فوضه .. وكلن يبي يرتبها وهذي تبي تلبسها الفستان وهذي بتلبسها طقم الالماس وهذي بتساعد الكوفيره على تركيب الطرحه .. وهذي تدور مسكت اليد .. وهذي تعلق 
قربت من عليا وهمست لها : عليا يالله خلينا نطلع نروح نجلس في القاعه 




عند قســم الرجال ..كان والوضع مختلف بس الاختلاف بتميز راقي .. 
كان كل شيء ما شيء بترتيب ونظام .. وكل شيء متكامل ومتميز من كل النواحي .. من ناحية الضيافه والترتيب والجلسه .. والاناره ..حتى من ناحيت روح الموجودين كانت اسمى وارقى واكثر سعاده وفرح وخاصه بو ضاري وبو شهاب الي كانو جالسين على يمين شهاب وعمه طلال كان جالس على جهته اليسار ..
طلال قرب من شهاب وهمس له : ابتــسم 
شهاب عقد حواجبه : عمي اكثر من ذا الابتسامه 
طلال : يعني الحين تسمي هذي ابتسامه 
شهاب : ما اقدر ابتسم اكثر بعدين يتمزعون شفايفي 
طلال ( الله يعدي هذي الليله على خير من قابل وجه ذا الولد ما شاف خير .. من اليوم العصر وهو على ذا الجمود كل شيء عنده عادي .. حلق ما حلق عادي .. لبس بشت ما لبس عادي .. حظر الزواج ما حظر عادي 
كمال وعبدالعزيز فرحانين ومضبطين عمرهم اكثر منه )
على الجانب الايمن .. 
بوضاري ببتسامه عريضه : مبرووك يا بو شهاب .. ان شألله تشوف اعياله 
بوشهاب ببتسامه : الله بارك فيك .. امين 
اختفت ابتسامة بوشهاب لما شاف خال انفال عدنان وولده عدنان داخلين من الباب ومتجهين لهم .. 
بوضاري وبوشهاب وقفو علشان يسلمون .. 
بوعدنان وهو يسلم على بوضاري : مبروووك .. جعله زواجه صالحه .. وعزا دايم 
بوضاري ببتسامه : الله يبارك فيك .. ويسلمك 
بوعدنان هو يسلم على بوشهاب وبنظر خاصه : مبرووك يا بوشهاب 
بوشهاب( هذا وش جايبه ) : الله يبارك فيك 
بوعدنان قرب من بوشهاب وهمس له بصوت واطي : ترى فلوس هذا الشهر ما استلمتهم 
بوشهاب ارتبك شوي كان جايف ان بوضاري يلاحظ ..



فــي القاعه .. كانت الاجواء رائعه بما تحويه الكلمه من الروائع .. 
الكل كان مبسوط وفرحان .. وخاصه ام انفال الي الفرحه مو سايعتها هي وصديقاتها وجيرانها الي تبي تغيظهم 
وكل شوي راحت ترقص جنبهم .. اما ام ضاري وام شهاب كانو مبسوطات لكن مو زي ام انفال ولما يشفون ام انفال وحركاتها قدام صديقاته يضحكون على تصرفاتها .. 
البنات كانو جالسين في الطاوله قريبه من المسرح .. ليلى .. عليا .. دلال .. هيام وسجى .. اما بنات ام عبدالعزيز فكان جالسن مع امهم في طاوله لحالهم ورافعين خشمهم .. ومو متنزلين حتى يسلمون على احد 
على طاوله البنات .. 
سجى وهي تناظر ليلى : ليلى ليه ما تنادين بنات عمتك يجلسون معنا 
ليلى : قلت لهم بس قالو يبون يجلسون مع امهم 
هيام وهي طربانه : يالله يا بنات خلونا نقوم نرقص 
سجى ببتسامه : هيامو ما تم اغنيه ما رقصتي عليها .. 
هيام : خلينا نحلل الزواج والفستان والمكياج 
دلال : يعني ذولي ما يتحللون الى برقص ههههههه هههههه
عليا لما جاو اجلسو في القاعه في البدايه كان الوضع صعب وخاصه ان عيون الحريم كلها على طاولتهم لانهم كلهم بنات وكل وحده فيها شيء يميزها وهي ماهي متعوده على هذا الشيء.. تكون محط انظار الي حولها شيء يقلقها ودائما تحس بنظراتهم الشفقه وكانهم يدرون بماضيها .. لكن بعدين حاولت تتناسى عيون الحريم ودخلت جو مع البنات وسوالفهم ونوعيت الاغاني ذات الاقاع السريع والراقص مريحها .. (هي مره وما راح تتكرر خليني اعيش هذي الحظات ) صحيح انها ما كانت تشاركهم في الحديث بس كانت متفاعله معهم يعني لما وحده منهم تتكلم كانت تناظر فيها وتسمع لها ولما كانو يضحكون تضحك معهم .. 
ليلى ببتسامه : وش رايكم يا بنات نقوم نرقص كلنا على اغنيه .. 
دلال : والله فكره حلوه .. يالله قوم نسوي لفت نظر على المسرح 
سجى : اكثر من اللفت النظر الي انتو مسوينه 
دلال : لا على المسرح غير 
جات اغنية (( عسى دايم نكون احباب )) عاد هذي الغنيه المفضله عند البنات ويحسون انها كتبت وغنت لهم 
قامو البنات بحماس من كراسيهم .. الا عليا ما زوالت جالسه بكرسيها 
دلال بستغراب وهي تناظر في عليا : عليا يالله قومي معنا ليه جالسه 
عليا وهي تهز راسها بنفي : لا .. خليني جالسه هنا 
دلال بصرار : ترى اذا ما قمتي معنا ماراح نرقص 
ليلى : يالله عليا .. قومي معنا 
عليا قامت بعد ما حاول البنات معها واقنعوها ترقص بس شوي .. واذا مستحيه ترقص في جها بعيده عن انظار الحريم .. 
على الطاوله الثانيه كانت جالسه ام ضاري وام شهاب .. 
ام ضاري وهي تناظر البنات الي يرقصون : ما شألله عليهم هالبنات مسوين جو في الزواج 
ام شهاب : أي والله صحيح .. كانهم خوات انفال .. ( تكمل ام شهاب وهي تاشر على دلال الي كانت ترقص ) .. ام ضاري هذي البنت وش اسمها .. ما شألله عليها ملاك 
ام ضاري ببتسامه : هذي دلال .. ما شألله عليها تجنن .. تدرين يا ام شهاب من شفتها ذاك اليوم في بيتنا لما كانت انفال عازمه صديقاتها وانا حاطتها في بالي .. 
ام شهاب وهي تناظر ام ضاري : بس ضاري صغير عليها 
ام ضاري : هههههههه ههههه أي عارفه صغير كثير عليها .. لا انا حاطتها في بالي لطلال 
ام شهاب بنظرت استغراب : ليه طلال قال يبي يتزوج .. غريبه الي اعرفه من بو شهاب ان كل ما يكلمونه بهذا الموضوع يقول بدري عليه .. ويتحجج 
ام ضاري : أي صحيح .. بس ذاك اليوم كلمني بو شهاب وقال لي اني ادور بنت لطلال يمكن مايبي من العائله ويستحي يقول .. واذا لقينا له وحده من عائله ثانيه يرضى يتزوج .. بعدين بيني وبينك بو شهاب وبو ضاري مو عاجبتهم حيات طلال .. وتشتت الي عايش فيه على الاقل اذا تزوج راح يستقر .. يلقى احد يهتم فيه ويكون له عون .. ويعني وش ناقصه علشان ما يتزوج .. هذا شهاب ما شألله اصغر منه وتزوج 
ام شهاب : وتعتقدين ان ام عبدالعزيز ما راح تدخل في الموضوع .. اكيد راح تتدخل هذا اخوها وهي الي راح تخطب له 
ام ضاري : انا هذا الي خايفه منه .. انا بكلم بو شهاب وما راح افرض راي وذوقي واختياري .. انا بقوله ان اخترت له وحده وبقوله عن اسمها وعائلتها هم عاد يخاذون بشوره ان عجبته ورضى فيها خطبناها له وان ما عجبته يخلي ام عبدالعزيز تدور له وحده على ذوقها .. 
ام شهاب : الله يوفقه .. ان شألله يا ام ضاري تبلغين في ضاري واخوانه 
ام ضاري : ان شألله .. انتي بعد ان شألله تزفين ليلى وتبلغين في كمال 
ام شهاب وهي تناظر ام انفال وهي ترقص مع صديقاتها : ام ضاري شوفي ام انفال الله يهديها .. تبالغ حيل في رقصها 
ام ضاري ببتسامه : أي والله حيل حتى الحريم كلهم يناظرون فيها ويضحكون على تصرفاته .. يالله خليها تعبر عن فرحها بزواج بنتها .. ما عندها الى هي 


فــي طاوله على يمين الممر .. جالسين فيها ثلاث حريم ..وطفل 
ام منذر وهي تناظر البنات الي يرقصون : والله وش حلاتهم ذولي البنات وش زينهم 
ام ماجد وهي تتفحص البنات : أي والله وانت صادقه 
قاطعتهم ام مجدي بتسأل : اقول ما كان هذي الي لابسه الفستان الاخضر بنت الفلانــي 
ام ماجد فتحت عيونها وركزت على صاحبت الفستان الاخضر الي ما كانت واضحه كثير : أي وش فيها 
ام مجدي باصرار : هذي بنت الفلانــي اخت ام سامي الي دائما تجي بيت ام عبدالله .. الي الحمدلله وشكر مجنونه ومطلقه ثلاث مرات .. وفيها حاله نفسيه ..مدري يقولون مجنونه مدري مرض نفسي 
اشهقت ام منذر شهقه طويله وضربت على صدرها : مطلقه ثلاث مرات ومجنونه وجايه العرس .. أي اكيد مجنونه مو مسأوله عن تصرفاته .. وين اهلها عنها ما عندها والي 
ام ماجد : ومتى صارت المطلقه تروح عروس وتكشخ وتجلس ترقص الا اذا كانت تبي تتزوج وظاهر هذا تبي الرابع ما كفاها ثلاثه .. ربي لك الحمد صحيح ناس ما يستحون 
ام مجد : خليني اقوم وادق على ام عبدالله وام سالم واعلمهم بالسالفه 


فـــي بيت بو تــركي .. وتحديدا بالصاله .. كان وافي مع عبدالرحمن يتابعون فلم اكشن .. 
لما جابو فاصل اعلانــي .. التفت عبدالرحمن على عمه وافي 
عبدالرحمن : عمي 
وافي كان جالس على الكنب بسترخاء ورافع رجله على الطاوله وبيده صحن فيه حب ما يحلى الفلم الى اذا الفم واليد يشتغلون بالاكل .. وافي ونظره مثبت على شاشة التلفزيون : وش بقيت 
عبدالرحمن : لا ما بقيت شيء .. بس اقول عمي تتوقع عمتي عليا عجبها الجو هناك .. يعني قصدي تعتقد انها مرتاحه 
وافي ( دام ان دلال القمر معها اجباري تحس مو بس بالراحه الا الوناسه ) : يمكن في البدايه ما ترتاح لانها مو متعوده على اجواء العرس والزواجات لكن يمكن بعدين ترتاح شوي 
عبدالرحمن : تصدق عمي غريبه 
وافي التفت على عبدالرحمن الى كان جالس على الكنب الي مقابل له وفي حظنه صحن الحب .. وافي : وش الي غريب 
عبدالرحمن : غريبه عمتي عليا رضت تروح معهم .. والله اني للحين مو مصدق 
وافي ( اكيد لازم تروح بعد دلال معهم انا لو مكانها ما اتردد ولا لحظه ) : حتى انا مثلك مستقرب وخاصه اني عارف اختي عليا استحاله تروح عزايم بسيطه فما بالك بزواج وفيه ناس كثيره وفوضه.. بعدين خلها تروح تغير جو الا متى بتظل في عزله عن الناس 
عبدالرحمن بتسائل : طيب عمي تعتقد ان عمتي عليا بتوافق ترجع لغازي 
وافي وهو يناظر شاشة التلفزيون : مدري والله احس السؤال بدري عليه 
تثبتت انظارهم على شاشة التلفزيون لما خلص الفاصل الاعلاني .. وبدت يدهم تحوس في صحن الحب 
في هذي الحظه دخل تركي وناديه .. وقطع عليهم اندماجهم .. وهذا الشيء ازعج عبدالرحمن لان الفلم كان في نهايته والحماس بدء يشتد .. والضرب بدا يحمى .. 
تركي وهو يشوف عمه وافي وعبدالرحمن ولا معبرينه وعيونهم على التلفزيون ..
تركي وهو يناظر عمه وافي : عمي شخبارك 
اكتفى وافي بهز راسه .. 
ادخلت في هذي الحظه ناديه وجلست جنب تركي .. 
تركي : قلتي للخدامه تنزل الكيك وباقي الحاجات من السياره 
ناديه : ايوه .. قلت لها تحطهم في المطبخ .. ( تكمل وهي تناظر عمها وافي ) .. غريبه عمي وافي هادء مو بالعاده 
تركي : ماخذه الفلم هو الاخ عبدالرحمن 
التفت وافي على تركي وناديه لما خلص الفلم .. 
وافي : شايرين كيك .. وش المناسبه 
تركي ببتسامه : اذن مع الفلم واذن عندنا .. هههههههه الله يسلمك راح نسوي حفله 
وافي بستغراب : حفله .. ليه وش المناسبه 
ناديه : بدون مناسبه 
تركي وهو يناظر في ناديه بحب : الا في مناسبه 
ناديه : وش هي !
تركي بصوت واطي وببتسامه : قومتك لنا بالسلامه ياقلبي 
وافي بستغراب : يعني هذي هي المناسبه 
تركي : وانت حتى الهمس تسمعه .. لا مو بس كذا انا الوضع في البيت مو عاجبني متكهرب وخاصه بيني انا وناديه واختي سجى وانت عارف ليه .. وامي بعد متضايقه على هذا الحال عاد اقترحت علي ناديه نسوي اليوم حفله بسيطه وبنجتمع كلنا علشان تصفى النفوس .. ويرجع الوضع الطبيعي .. ونعتذ لسجى .. متى راح تجي سجى من الزواج 
عبدالرحمن : تو الناس توها الساعه 11 يمكن على الساعه وحده او ثنتين 
ناديه ببتسامه : اجل وين عمتي عليا ما اشوفها جالسه معكم 
وافي : عمتك عليا .. راحت معهم الزواج 
تركي وناديه ارتسمت على ملامحهم جميع الوان الاندهاش وهم يناظرون في ملامح عمهم وافي يتأكدون من عدم مزحه ..
تركي : يحليك يا عمي لما تخفف دمك 
وافي : طول عمري خفيف دم .. بس انا ما استخف دمي صحيح عليا راحت مع سجى الزواج 
تركي وكان ما عجبته سالفة روحت عمته عليا الزواج : طيب ليه راحت 
وافي ولاحظ عدم تقبل تركي : ما اعتقد ان فيها شيء لما عليا عمتك تروح زواج حالها من حال سجى 
تركي : ابوي وعمي وعمتي يدرون .. 
وافي : كفايه ان انا عند علم 
تركي : بس لو يدري ابوي وعمي اكيد ما راح يرضون لها تــ ..
قاطعه وافي باصرار : متى كانو اخواني يفرضون رايهم عليها فرض .. وبعدين لا تنسى مثل ما هم اخوانها انا اخوها وهي مسؤله مني انا اكثر .. وانا ما اشوف روحتها لزواج فيها اهانه او تقليل في شأنها ولا في شأننا ولا هي عيب ولا حرام 
تركي رغم عدم اقتناعه بروحة عمته عليا لزواج الى انه ما حب يخوض مع عمه وافي في حديث طويل ومتشعب وهو عارف ان عمه وافي عنده ردود جاهزه .. وهو بعد ما يبي يخلق هزازيات بينه وبين عمه وافي خاصه في هذي اليله الي هو طالب فيها ان تصفى النفوس ..
تركي شوي تفكيره وعقليته تختلف عن تفكير وافي لذا دائما اذا حصل لقاء بينهم او دار حوار عن قضيه عائليه او حتى اجتماعيه .. في اختلاف كبير في وجهات النظر ودائما ينتهي النقاش بنهايه منقطعه يعني كل واحد متمسك بوجهة نظره الي قد تكون مبنيه على اعتقادات او مبادء او منطق تفكيري .. وهذا ولد بعد بينهم برغم ان وافي وتركي متغاربين في العمر بس العقليه تختلف ماراح اقول ان وافي عقليته افضل من تركي ولا راح اقول ان تركي اعقل من وافي .. ولان عبدالرحمن ومشاري افكارهم وطريقة تفكيرهم شبيه وليست طبق الاصل من طريقة تفكير وافي .. فهذا ساعد على القرب والصحبه الي بينهم .. والراحه 


فــي القاعده .. 
زفت عروس هذي اليله الرائعه التي تحلم فيها لكل فتاه ليله من الف ليله وليله .. ليلة العمــر .. ليله تحس فيها كل فتاه بانها ملكه قد توجت على عرش الجمال .. وقد اخذت من القمر نوره ومن الشمس شعاعها ومن الالماس بريقه .. ومن حمرة الدجى احمر خدودها .. ومن الليل كحلها .. ومن الثلج في ليله بارده بياض فستانها .. تمشى بشموخ .. تمشي بدلع .. تمشى بحيا .. تنظر الى المسرح باعيوننا حالمه وكانها ترى الحظات السعيده التي سوف تعيشها في المستقل مع زوجها تتماثل امامها ووصولها لهذا الكرسي الذي بعد لحظات سوف يجمعها مع زوجها .. تتمايل وكانها اميرة قصرها .. من قدها هذي اليله لها 
كل عروس في مثل هذي اليله تتزاحم في داخلها كل انواع المشاعر بين الخوف .. والتوتر .. والحب .. والود .. 
الخجل .. والحياء .. والامل .. والتفائل .. والسعاده .. والحزن .. كل نوع له نصيبه من تاثير عليها .. 
زفت انفال .. على نغمات موسيقه هادء تناسبة وترافقة مع انفال الي قد مشت بكل هدوء على المسرح في اجواء شبه مظلمه والانوار كلها مسلطه عليها .. القسم الايمن من الممر اصابه الذهول من طلت انفال والبعض منهم لم يعرفها .. بسبب تغيرها تغيرا جذريا عن ما كانت عليه .. 

هــي شعاع الشمس ولاقمرها 
او جبين الي زهـــــى ببيض الخدود
يــوم هلت انفال كلن يناظــرها 
ســـبح الرحمن من عين الحســود
انــفال زين الخلايق فـــي وصفها 
وبــاقي اوصاف الجســد ماله حدود
احــسن الصوره لها الخالق بــشرها 
كنها بــس وحدها بين الوجود 

جلست انفال على الكرسي المزدوج الي في الكوشه وساعدتها ام شهاب وام ضاري وعدلو لها فستانها ..
وانارت القاعه .. ورجعت الاغاني الطربيه تهز القاعه 
على طاولت البنات .. 
هيام بذهول : وربي يجنن فستانها .. خيال 
سجى : أي صحيح والله لما ادخلت ما عرفتها .. متغيره حيل .. طالعه تجنن 
دلال : أي صحيح .. مع ان قطعة القماش الزايده شاذه شوي ومغيره من مديل الفستان من فوق بس ما اثرت على جمال الفستان وفخامته 
ليلى : لو حنا مطاوعين انفال ورافعين قطعة القماش اكثر كان طلع شكلها شاذ بقوه .. وخرب على مديل الفستان وكان غطى على عقد الالماس الي لابسته .. بس زين ان ما طعنها 
دلال : والله الناس ما يدرون ان هذا الفستان سالفته سالفه .. وقضيته قضيه 
ليلى : ههههههههههه هههههههه خلهم ما يعرفون افضل .. المهم انها بالنهايه رضت تلبسه 
دلال التفت على عليا الي كانت جالسه جنبها .. كانت تبي تقول لها لو لاك كان ما عرفنا كيف نتصرف وكيف نحل قضيت هذا الفستان في الوقت الضايع .. لكن تراجعت لما المحت تجمع الدمع في عيون عليا ونظرتها الحزينه لانفال .. لاحظت احمرار يد عليا المضمومه في حظنها .. مدري ليه تحس ان عليا حاره وده تلبسه لتتاكد من صدق احساسها .. 
فعلا كانت عليا تحس بالحراره تسري مع الدم الى كل اجزاء جسمها وتزيد في اطرافها .. ودموعها تزاحمت في عينها لا ارادي وقصب عنها لما تاملت انفال .. لابسه الفستان الابيض .. وتمشى على الممر .. والكل يناظر فيها .. والموسيقى ..وزفتها .. هذا الجزء من الزواج الي ما حسبت حسابه لما فكرة تجي .. رغم انها تزوجت ثلاث مرات لكن وله مره حست بالسعاده وحلاوت حفلة الزواج ورعة الزفه .. الي كانت بنسبه لها زفه الى سجى والم .. مو الى قفص السعاده .. صور من زواجها الاول مرت امام عينها بسرعه .. لكن كان احساس الحزن والحسره يتسلل الى داخلها ببطأ ليتمكن من هز اعماقها .. تذكر حفل زواجها او اعدامها في احدى الاستراحات الشبه منهدمه .. وفي حاله غير طبيعيه .. كانت لابسه فستان زواج الناس يشوفونه ابيض لكن هي تشوفه اسود وفيه بقع من الدم كل شيء صار بسرعه .. زفوه بتصفيقه .. لا ترى شيء من حولها والضباب يحوي المكان .. كل شيء يلف من حولها كل شيء يدور بسرعه .. كل شيء يظهر ويختفي فجأه 
الوجه متشابه بل الملامح متاطبقه .. لا تعرف احد .. ولا تريد ان تعرف احد .. اما صور زواجها الثاني قد مرة كما مرة صور زواجها الاول .. لكن كانت الحسره والم اخف وارئف بحالها قليل .. لم يكن مثل زواجها الاول لكنه يشبهه .. حدث من غير حفل زفاف .. اما تزواجها الثالث .. ( تسارع تنفسها وزاد احمرار وجهه .. واحست بنوبت بكاء تقتحمها .. لا تريد ان تبكي .. لا تريد ان تترك الدموع تاخذ مجراها .. لكنها لا تستطيع .. كثير ما تصيبها هذه النوبات لكنها تفاجأت بحصولها في هذا الوقت وخاصه امام الناس .. تحس بشلل في رجلها تريد ان ترفع جسدها من على الكرسي .. تحاول انقاذ نفسها من حدوث نوبت البكاء هنا وامام الناس 
لاكنها لاتستطيع ان ترفع نفسها .. فجأه تحركت رجلها .. ) 
قامت عليا بسرعه من على الكرسي واستقلت انشغال الكل بالنظر الى المسرح .. وبدون ان تتكلم او تستأذن 
ذهبت مسرعه الى دورة المياه .. وعدت من بين الطاولا بسرعه وتوتر .. فلحقتها عيون الكثير من الناس بتسائل .. 
دلال هي الوحيده التي لاحظت تصرفات عليا .. واستغربت وقوفها السريع واختفائها بسرعه .. رجع اليها احساس الذنب يحاكيها .. ويلومها على حال عليا لم تكن دلال تعرف ان عليا ذات انطواء قوقعي .. وصلب صعب ان من اول محاوله بالخروج تنفتح وتتاقلم .. 
التفت دلال على كرسي على الي كان فاضي .. وتاملت فيه .. فكرت تقوم تشوفها وين راحت لكن ماحبت تضايقها ولا تزيد الضغط عليها .. لفت راسها وناظرت المسرح وانفال الي مبين عليها الراحه .. والهدوء وهي جالسه على الكرسي بالكوشه .. امسكت بيدها كاس الماي ورشفت منه كم رشفه تبلل رقها ..
سجى تناظر دلال بتسأل : دلال وين عمتي عليا 
دلال : راحت دورة المياه 
سجى : اهااا .. دلال ما لحظتي ان عمتي عليا كانت في البدايه مرتاحه نوعا ما لكن فجأه انقلب حالها مدري وش بلاها 
دلال ( يعني مو بس انا الي لاحظت ) : أي صحيح .. 
سجى : بقوم اشوف وش فيها .. واذا مضايقه حيل بدق على اخوي بخليه يجي لنا 
دلال وهي تقوم وتأشر لسجى بالجلوس : خليك انت جالسه انا بروح اشوفها 


فــي دورة الميـــاه .. الي كان الصوت فيها اهدء بكثر من القاعه .. 
دخلت دلال بخوف وهي تناظر حولها تدور على عليا لكن الظاهر ان ما لها اثر هنا .. 
توها بتطلع دلال من دورة المياه اسمعت صوت باب احد الحمامات ( وانتو بكرامه ) ينفتح التفتت حبت تشوف من الي طالع .. ووقفت لما شافت علي .. طلعت وجالسه ترتب فستانها قبال المرايه .. قربت دلال منها بهدوء 
وقفت جنبها وظلت تناظر عليا في المرايه .. لما شافت عليا انتبهت لوجودها وابتسمت لها .. ابتسمت 
دلال وهي تناظر عليا : كحلك سال 
عليا : ... 
دلال : تبين اضبطه لك 
عليا اكتفت بهز راسها بنعم 
دلال : طيب تعال خلينا نروح الغرفه لان الكحل في الشنطه 
قبل لا تمشي عليا استوقفتها دلال وسألتها بهدوء : عليا ما عجبك الزواج 
عليا استغربت من سؤال دلال لكنها ردت بهدوء : الاه .. حلو 
دلال ما حبت تقول لها .. ان هي لاحظت عليها عدم الراحه وان هي تحس بذنب لان هي الي لزمت عليها تجي معهم وان هي ودها تعرف وش الي مضايقها ..ما حبت تخوض هذا النوع من الحديث الاحساس في هذا الوقت وهي توها متعرفه عليها على قولت المثل (( مالك بالقصر الى امس العصر )) اكيد هي ماراح تتقبل كلامي ولا راح تتجاوب معي .. 
فــي هذي الحظه رن جوال عليا .. وكان المتصل وافي اخوها .. 
ردت عليا بهدوء : هلااا وافي 
دلال من اسمت اسم وافي دق قلبها بقوه .. قربت من عليا شوي علشان تسمع وش تقول له لان صوت عليا واطي .. سوت روحها تعدل شكلها وشعرها في المرايه وهي قلبها وحواسها مع عليا 

وافــي : كيف حالك 
عليا : الحمدلله 
وافي : طمنيني كيف الاجواء عندك ..
عليا : حلوه 
وافي : والاهم انت مرتاحه ولا لا 
عليا : تمام 
وافي : عليا قول لي اذا منتي بمرتاحه انا مستعد اجي اخذك الحين 
عليا : لا مرتاحه .. وافي ما مشيت العمل 
وافي ببتسامه : ليه مليتي مني .. وهذا انا ما شفتك اليوم علشان تملين مني 
عليا ببتسامه خفيفه : انت عارف اني ما امل منك 
وافي : يا بعدي .. انا قلت بمشي لما ترجعون علشان اسلم عليكم وامسك دربي بس شكلكم مطولين 
عليا : والله مدري الظاهر كذا .. لان للحين ما زفو المعرس وما فتحو البوفي .. اذا تبي تمشي لا تتعطل علشان اخاف يتاخر الوقت وبعدين ما تقدر تمشي 
وافي : لا عادي .. ماخذ كفايتي من النوم .. ( كمل بتسائل ولقافه ) .. عليا ما اسمع صوت طيران او اغاني ولا اسمع فوضه .. وش هذا الزواج الصامت الى راحين له .. ليكون مافي احد 
عليا اتسعت ابتسامتها من كلام اخوها وافي وحست برحه كبيره لما سمعت صوته : لا في اغاني وفوضه بس انا بعيده عن الفوضه .. في دورة المياه 
وافــي : اهااا .. اجل سجى وينها جنبك 
عليا ردت بعفويه : لا ما جنبي الا دلال 
وافي ( فديت انا ذا الاسم وصاحبه ) : اهاااا ( كان بيتهور وبقول لها سلمي عليها لكنه مسك لسانه ) 
وافي : طيب اخليك الحين بس كنت حاب اطمن عليك وكيف الاجواء عندك .. ومثل ما قلت لك اذا حسيتي انك مو مرتاحه دقي علي وانا اجيلك .. يالله ديري بالك على نفسك 
عليا : ان شألله .. يالله مع السلامه 
سكرت عليا من وافي وناظرت في دلال براحه .. ادركت دلال من نظرات عليا وطريقة كلامها مع اخوها وكيف تغير صوتها لما تكلمت معه ان علاقتهم اقوى من علاقة اخو واخته مثل ما قالت سجى ان وافي حيل مقرب من عليا وعليا حيل متعلقه فيه .. من جانب التمست شيء حلو في شخصيت وافي سؤاله عن اخته واهتمامه فيها صحيح ان هي كانت عارفه هذا الشيء من قبل .. وسجى كانت تقول لها .. لكن لما حست فيه والتمسته امامها شيء ثاني قدرته اكثر ..
طلعت دلال وعليا من دورة المياه وراحو الغرفه .. علشان دلال تضبط لعليا الكحل .. وبعدين ارجعو القاعه ..

عند باب الصاله بالضبط .. كان طلال واقف مع شهاب ينتظرون كلمه من الحريم علشان يدخلون 
ويزفون شهاب على زوجته انفال .. 
طلال وهو يرتب الشماخ لشهاب : انت وبعدين معك ..ليه ما تحس بعمرك وكل شوي تضبط نفسك الي مو مرتب ترتبه والمايل تضبطه .. والله انت بكبرك مايل ويبيلك تعديل 
شهاب ببرود : عمي انت وش فيك علي من الصباح كل طايح فيني تحطيم وتهزيء.. الي يسمعك يقول ذابح لك عزيز ولا ماكل حلال ابوك 
طلال : يا اخي انت جننتني ببرودك ولا مبالاتك .. افهم يا بابا اليوم عرسك .. زواجك ..
شهاب بوجه متحجر : انت عارف ان انا ما كنت ابي هذا الزواج يتم 
طلال باصرار : شهاب الزواج صار وخلاص .. وهذا الواقع لازم تتعايش معه .. ليه تلاقي صعوبه انك تتعايش معه .. يعني هنا ما سجناك ولا عذبناك .. علشان تلاقي صعوبه 
شهاب غمض عيونه واخذ نفس عميق : ياليل ما اطولك ..
طلال : لا تقعد الحين تصير لي شاعري .. ولا واحد مظلوم .. ومثل ما قلت لك وارجع اقول مره ثانيه لما ندخل داخل ابيك تسلم عليها وتبوس جبين بنت عمك .. وتقول لها مبرووك واذا جلست انت معها حاول تتكلم معها حتى لو حسيت انها خجوله حاول تبتسم لها .. وتناظر فيها .. واذا تفضلت يعني قول لها كم كلمه حلووه .. بعد ما اعتقد انك ما تعرف تصف كلام حلو ولا كلام غزل .. انت ما شألله مدرسه في هذي السوالف .. وحاول تبتسم لا تفشلنا مثل مساعه كل عاقد حواجبك وماد براطمك .. وكاننا جابرينك ورابطينك في الكنب .. وبترجي تطلع منك ابتسامه .. انا اول مره اشوف معرس كل مكشر وماله خلق .. احمد ربك ام ابوك وعمك ما لاحظو التكشيره العريضه الي مصبوغه بوجهك 
شهاب بنفاذ صبر : والله يا عمي اكثر من خمس مرات عايد علي هذا الكلام من كثر منت نافخ راسي فيه صرت حافظه عن ظهر قلب 
طلال بشويت عصبيه : انا ما اعيده عليك علشان تحفظه انا اعيده عليك علشان تفهمه وتطبقه 
دق في هذي الحظه جوال طلال كانت ليلى المتصله تقول لهم يدخلون .. 
طلال بعد ما سكر من ليلى اشر لشهاب علشان يدخلون ..
شهاب يتحجج : وين كمال وعبدالعزيز ما راح يدخلون معنا 
طلال : لا 
شهاب ( يبي يسوي مشكله ) : ليه انا ماراح ادخل الى لما يدخلون هم معي 
طلال بنظره حاده : هم كانو بيدخلون بس انا قلت لهم لا تدخلون .. لاني اشوف فيها صعوبه 
شهاب ( حلت له المناقشه في هذي السالفه .. علشان يتاخر في الدخول ) : وش الصعوبه في الموضوع 
طلال بطولت بال : لو بيدخلون لازم نغطي انفال ..
شهاب : وش فيها يعني اذا غطوها 
طلال بنفاذ صبر : شهاب طول عمري اعاملك على اساس انت انسان عاقل .. وواعي .. لا تخليني اغير معاملتي معك واعاملك معاملت طفل .. ( وكمل بعصبيه ) .. بتدخل الحين قدامي ولا اخلي اعقالي يركض وراك لين المسرح ..

فــي القــاعه .. كل العيون كانت على الباب تنتظر دخول المعرس والنصف الاخر ..
وكانت انفال واقفه عند نهايت الممر .. وجزء من الطرحه مغطيه وجهها .. منزله راسها تناظر الارض ما تحس بالي يصير حولها .. بس تشوف نفشت فستانها الابيض ومسكت الورد الي محتظنتها بين ايدها .. تحس بغشعريره تسري في اجزاء جسمها وخاصه الظاهره من الفستان .. وتحس برود في اكتافها .. وبثقل عقد الالماس الي يزين صدرها .. يتسارع تنفسها كلمها طال وقوفها ..
فــي هذي الحظه دخل شهاب وطلال .. ومعهم ليلى .. وزفو شهاب .. 
شهاب لما قرب من انفال الي كانت واقفه ومنزله راسها .. كان غير واضح ووجها من تحت الطرحه ..
ناظره طلال بنظره تعني .. افتح الغطى الي على وجها 
شهاب فتح الغطى .. وظل وافق فتره رجع مره ثانيه ناظر عمه وشاف نظره ما تسر .. تذكر ان عمه موصيه يبوس جبينها .. رجع ناظر في انفال ماشاف قدامه جبين ( كان غير واضح جبينها لان كانت منزله راسها بشكل مبالغ وما يبين منها الى شعرها ) .. بحركه سريعه ومن غير نفس .. قرب شهاب منها وباسها في بداية شعرها لان كان هذا الجزء الواضح قدامه .. رجع وناظر عمه طلال الي قرب منهم ..
طلال وهو يكلم انفال بصوت واطي : انفال حبيبي رفعي راسك شوي 
انفال لما قرب منها شهاب زاد توترها وزاد احساسها بالبروده وخاصه في الجزء العلوي من جسدها .. ولما قرب منها اكثر وباسها .. تخالط عطره مع جزيئات الهواء التي دخلت في انفها .. مما ادى الى جمود جسدها وزادت دقات قلبها من الرهبه والخوف من قربه 
شهاب ما انتظرها لما ترفع راسها ..( حس ان هو سوا الي عليه والي طلب منه .. وراح وجلس على الكرسي ..و انفال ما زالت واقفه مكانها ) .. استغربت ليلى من تصرف شهاب وتسرعه قربت من انفال وقالت لها تجلس على الكرسي جنب شهاب وساعدتها على الجلوس وترتيب فستانها .. الي ضايق شهاب .. توه بقوم شهاب من الكرسي .. بس عمه طلال استوقفه .. قبل لا يوقف .. 
ارقصت ليلى .. وتفاجات لما شافت ام عبدالعزيز جات ترقص معها .. ام عبدالعزيز اصعدت على المسرح علشان تغيظ ام شهاب وام ضاري وام انفال .. وتدلع في الرقص وتحاول ترقص قريب من الطاوله الي جالسين فيها .. علشان يشوفونها ويموتون قهر >> هذا كان ظنها لما يشوفونها ترقص.
اما طلال فكان واقف جنب الكرسي الي عليه شهاب وانفال .. وناظر ليلى وهي ترقص ويبتسم لها .. وكل شوي يناظر شهاب الي ولا كلف وتعب عمره يلف راسه شوي وناظر في عروسته الي جالسه جنبه .. صحيح كان شهاب اكثر هدوء لكن هذا الهدوء في غير محله المفروض يكون سعيده او على الاقل مبتسم .. 
طلال قرب من شهاب وهمس له : شهاب التفت وناظر في انفال وبتسم لها 
شهاب : ما اقدر ياعمي اخاف شماخ يميل ولا يتعفس 
طلال غصب عنه ضحك من كلام شهاب : ههههه هههه الحين طول الوقت وهو مايل ومتعفس ما كان يهمك بس الحين نزل الاهتمام فيه فجأه .. يالله طالع فيها 
شهاب خذ نفس عميق .. ولف راسه شافها منزله راسها وتناظر في مسكت الورد .. ظل يتاملها فتره صحيح ما كانت ملامحها واضحه وكان شعرها هو اكثر شيء واضح ..وخدها الايمين وكتفها الايمن الي كان مغطى بجزء من الطرحه .. وكان بريق الالماس الي لابسته جذب نظر شهاب .. فظل فتره يناظر في صدرها .. ورقبتها وعقد الالماس .. لاحظ في شيء شاذ في الفستان جهت الصدر .. لاكن ما عطى الموضوع اهميه .. ولف راسه وناظر في ليلى .. ( يعني عمي وش يبيني اشوف فيها .. كل شيء فيها مصطنع .. اذا كانت سمره يسونها بيضه واذا كانت قصيره تصير يوم الزواج طويله .. واذا كانت مليانه تصير رشيقه .. اذا كان شعرها ليفه .. يصير حرير 
واذا كانت ملامحها عاديه .. تصير ملاك يوم الزواج )
استأذن طلال .. علشان يمشي لان حس ان وقفته مالها داعي .. المهم انه اطمن على شهاب وانفال .. 
قرب من انفال علشان يبارك لها ..
طلال ببتسامه : انفال رفعي راسك خليني اشوفك 
انفال لما سمعت صوت عمها طلال على طول ارفعت راسها وناظرت فيه :
طلال تفاجا لما شافها كانت طالعه قمر .. وبريئه وطاهره .. ورقيقه .. وخجوله .. والحيا كاسيها 
طلال ببتسامه : الف الف مبروووك .. منك المال ومنه العيال .. 
انفال بصوت واطي وبحيا : الله يبارك فيك يا عمي .. 

استأذن طلال ومشى مع ليلى الى رافقته لباب الخروج .. مشى وكانت الانظار كلها عليه .. مشى وخذ قلوب البنات معه .. مشى .. ومازالت صورته مطبوعه في اذهان الكثير من البنات .. بجماله وبرزته وكشخته .. وببتسامته .. كان احلى صوره واحلى مثال لفارس الاحلام الذي تتمناه كل فتاه ..

على طاولت البنات ..
هيام وهي تناظر في انفال وشهاب : ما كنت اتوقع ان شهاب بيطلع بهذي الحلاوه 
سجى : لا انا ما توقعته اقل من هذا المستوى من الجمال 
دلال : بس والله انفال احلى منه .. 
هيام : دلال شفتي عمها والله يجنن محلو كثير 
دلال ما تنكر ان طلال شخص جذاب بقوه : ايوه
سجى بستغراب : ليه انتو شايفينه من قبل انا اول مره اشوفه 
هيام : ايوه شفناه .. لما وصلنا السوق مع انفال 
في هذي الحظه رن جوال هيام .. شافت المتصل وقامت بسرعه 
هيام : يالله يا بنات انا بطلع 
دلال : ليه استني ما بتسلمين على انفال 
هيام : لا المهم اني باركت لها قبل .. بطلع لاني ما اقدر اتأخر على خالي .. زين بعد رضى يخليني ساعه زياده المفروض احمد ربي .. والله يعينني عليه وعلى صراجه 
سجى : الله يكون بعونك .. يالله حتى حنا خلينا نمشي .. بدق على حمد يجينا 
دلال ( حمد مره ثانيه ) : اوكي طيب .. خلنا نطلع على المسرح ونسلم على انفال قبل لايجي اخوك حمد 
صعد و البنات على المسرح .. لما شافو شهاب قام وخل المجال للحريم يسلمون ويباركون لانفال ووقف جنب امه واخته يسولف معهم .. 

انفال وقفت لما شافت صديقاتها ..
دلال ضمت انفال : والله راح نشتاق لك حيل .. ما راح نشوفك ولا نكلمك الى بعد شهر .. الله يصبرنا 
انفال وبدت الدموع تتجمع في عينها .. لما سمعت كلام دلال .. لان دلال هي اكثر وحده تدق عليها وتسأل عنها 
انفال : راح اشتاق لك كثير 
دلال : الاهم ديري بالك على نفسك وعلى زوجك .. وانبسطي في شهر العسل 
انفال : ان شألله .. الفال لك ياربي واشوفك عروس 
سجى : متى بينتهي الفلم الهندي .. نبي نسلم على العروس 
دلال : ههههههههه هههههه الله يرجك . ماهي طايره .. 
سجى وهي تضم انفال : الف الف مبرووك .. منه المال ومنك العيال 
انفال ببتسامه : الله يبارك فيك .. ويالله عقبالك .. يالله عاد انتو لا تطولونها وخلينا نفرح فيك 
سجى ( اه بلاها متدري ) : ان شألله 
عليا باست انفال وسلمت عليها وباركت لها .. في هذي الحظه دق حمد وستعجلهم علشان يطلعون 


فــي سيارت خال انفال الي في حال يرثى لها .. كومت خرده تمشي في الشارع .. كان ما فيها تكيف .. والنوافذ مو كلها تفتح .. بس النافذه الي جنب خالها هي الي تفتح .. والمكينه تطلع صوت مزعج وريحه .. والكراسي ممزعه .. الي يشوفها ما يصدق ان هذي السياره تمشي .. 
هيام كانت جالسه منزعجه من ريحت خالها المقرفه وشكله المقزز الي مبين انه ما استحم من اسبوع وهذا اذا ما كان اكثر بكثير .. كان الشيب مالي ذقنه وشعره المفلفل .. والتجاعيد كثير تحت عيونه .. لما شافته تمنت ان هو طول في السجن اكثر من كذا علشان ترتاح منه ومن تحكمه .. ثلاث ايام حست فيها بالحريه وبالهواء النقي لكن يا فرحه ما تمت بسرعه طلع منها واكيد امي هي الي طلعته .. (خالها دائما يتسلف وما يسد الدين الي عليه يشتكون عليه ويحبسونه وبعدين امي تدفع عنه الدين وهذي القصه صارت تتكرر تغريبا كل شهر .. وصارت هيام تنتظر حدوثها كل شهر علشان تنعم بالحريه وهي واثقه ان هو في مكان استحاله يطلع منه وفي كل مره تقول لامها لاتدفعين عنه وخليه يطول في السجن لاكنها ما ترضى تقول نظل من غير رجال ولا والي .. عاد الي يسمعها بقول ان هو نافعنا .. والا ما وراه منفعه .. ووجوده في حياتنا زيادة هم على قلوبنا كفايه الهموم الي عندنا .. حاولت تبعد هيام بتفكيرها ورجعت خطوات لورى لما كانت تتامل انفال بعيون حزينه حالمه بفستانها الابيض جالسه على الكوشه وجنبها زوجها شهاب .. يالله كان شكلها يجنن .. والله الدنيا حظوظ ولا من كان يتصور انفال راح تتغير حياتها وتاخذ واحد عمرها ما حلمت فيه .. وراح تعيش احلى عيشه .. وش الي ناقصها ..جمال ومال وزوج .. وطلعات ووناسه .. وسفر .. كل الي تأشر عليه يجي لها لحد عندها .. ما بتذوق طعم الحرمان .. ما بتحس بالحزن والم والحسره .. مابتمر عليها ليالي تبكي على حالها .. وحياتها .. اه .. الله يهنيها ويوفقها .. ليه ياربي حظها افضل من حظي .. ليه الدنيا تضحك لها .. وانا عشت طول عمري انتظرها تبتسم لي .. ليه دموعي ما تفارقني .. ليه انا نصيبي خال قاسي .. وحيايه صعبه .. وابو تركنا بدون شيء .. الى متى بظل اشقى واتعب .. الى متى بنهان وبنذل .. ( نزلت دموعها بحراره على خدها ) 
وقفت السياره عند بنت هيام .. وهيام ماحست بوقوفها 
الخال بصوت خشن : هيام يالله نزلي وصلنا ولا تنتظريني انزل افتح لك الباب 
هيام ماحبت ترد عليه وعلى طول افتحت الباب ونزلت .. 
توه بتدخل البيت شافت فيصل طالع من بيت جيرانهم .. استغربت وجوده .. وزيارته لاهله وهي الي تعرفه ان هو ما يزرهم ومقطع عنهم من زمان .. 
وقفت مكانه شوي وناظرت فيه .. ولما التفت وناظر فيها .. لفت راسها بسرعه ومشت ودخلت البيت 
خالها استغرب وجود فيصل هنا في الحاره .. وليه طلع بالذات وقت الى وصلنا .. وليه وقفت هيام وناظرت فيه 
اكيد في بينهم شيء .. 
بوجه يشع نارا ولهيبا مشى الخال خطوات لجهت فيصل الى من شاف خال هيام ركب سيارته ومشى .. زادت عصبت الجال من تصرف فيصل وذا يدل على ان بين شيء .. دخل البيت بعصبيه وهو ياكل في نفسه وعاض على لسانه .. فتح الباب بقوه ودخل الصاله .. 
ام هيام من شافته كذا قالت بقلبها ( الله يستر اكيد هيام مسوي شيء وخلته يثور مثل الثور ) 
ام هيام قامت وحاولت تهديه : علامك يا خوي تبي شيء .. اجلس اجلس 
الخال بنظرات حاده بصراخ : وين بنت الكلب بنت وين راحت 
ام هيا م : ليه هيام وش سوت 
الخال مشى بسرعه بتجاه غرفة هيام وفتح الباب بسرعه .. شافها مازالت لابسه عبايتها وجالسه خلف الباب بخوف .. 
على طول مد يده ومسك شعرها من فوق وجرها قدامه .. الخال بصوت عالي وبعصبيه : قول لي للحين بينكم شيء .. نطقي يابنت الكلب 
هيام من الالم وماهي قادره تتكلم ..
هيام بصوت مخنوق وببكاء : والله ما بين وبينه شيء .. والله ما بين وبينه شيء 
الخال وما زوال ماسك شعرها وبنبرة تهديد : شوف والله لو اشوفه مره ثانيه في الحاره ولا قريب منها ولا جاي يزور اهله .. لاجلي ادوس بطنك وادفك هنا 
هيام بصوت باكي : وانا وش لي دخل فيه .. وش لي دخل فيه 





فـــي بيت بو تركي .. الساعه 3 ونصف الفجـــر .. 
كانت انوار البيت كلها مضويه .. واجهزة البيت كلها تشتغل من التلفزيون الى التكيف .. الى الابجورات .. 
كانت ام تركي في المطبخ ترتب الاكل في اطباق وتسوي العصير .. وهي مبسوطه لان تركي وسجى بيتصالحون 
دخل عبدالرحمن المطبخ وهي فاتح بطنه ويشم ريحت الاكل المشهيه : بطني اعلن حالت طوارء نقص مجزن الطاقه ولازم اكل علشان اعبيه 
ام تركي : ما تقدر تصبر لمن يجون البنات .. ( وتكمل وهي تشيل الاطباق بيدها ) .. خذهم وودهم بالصاله حطهم على الطاوله 
عبدالرحمن وهو ياخذ الاطباق من امه : ما تبين احطهم في بطني .. ههههههههه 
ام تركي : ههههههه ياحليك يا ولدي اتراي دمك خفيف حتى باليل مو بس بالنهار 
عبدالرحمن : ههههههه بعد خفت الدم لها اوقات 
ام تركي : يالله روح ود الي بيدك وارجع اخذ صنيت العصير 
عبدالرحمن : ان شألله 
بعد ربع ساعه كان كل شيء جاهز ومرتب على الطاوله .. وتركي وناديه ووافي وعبدالرحمن وام تركي جالسين في الصاله ينتظرون البنات يجون ..
دخلو البنات وهم مبين عليهم التعب والخمول .. تفاجأت سجى لما افتحت باب المدخل وشافت انوار البيت كلها تشتغل وصوت فوضه وضحك وناس يسولفون وصوت التلفزيون .. وريحت اكل ممزوجه مع ريحت عطر ورد 
ناظرت عمتها عليا بستغراب الي حتى هي بان عليها الاستغراب من حال البيت الغريب في هذه الساعه المتاخر من اليل .. فسجو طرحاتهم وفتح عباياتهم لكن قبل لا يصدون فوق ..
سجى نست انها في حالة اضراب لما شافت حالة البيت كذا .. فضولها دفعها تقوله لعليا 
سجى : عمه لا نفسخ عباياتنا الحين خلينا نروح نشوف الصاله 
عليا : طيب يالله ..
ادخلو عليا مع سجى الصاله ووقفو عند الباب وناظرو الكل بنظرات استغراب .. بوجه يحمل ملامح الدهشه 
كان الكل مجتمع .. وكل الوجيه مبتسمه .. وفي طرف الصاله على الطاوله كان في كيكه كبيره واطباق اكل وحلى حولها .. يمكن اكثر واحد كانت مشتاقه له سجى عمها وافي .. وهذا الي خلاها تطير النظر فيه 
وافي لما شاف سجى وعليا ما زال في حالة الذهول ومازال واقفين عند الباب .. قام من مكانه ببتسامه 
وراح لهم .. 
وافي وهو يناظر في سجى ببتسامه : هلااا سجاوي .. كيف حالك 
سجى وهي تناظر في عمها بستغراب : انا بخير 
قرب تركي من سجى وناظر فيها ببتسامه وقال : سجى .. انا اســـــف 
سجى من سمعت هذا الكلمه ردت فيها الحياه .. ( لا ياتركي لا تتاسف انا المفروض اتأسف انا من غيركم ولا شيء ان من غيركم ما اقدر اعيش .. ما تدرون وش قد انا مشتاقه لكم .. مشتاقه لكل واحد منهم مشتاقه لكل زوايه من البيت .. مشتاقه لضحكم وسوالفكم .. مرت علي لحظات اموت فيها الف مره بدونكم .. مرت علي ساعات كانها دهر من غير شوفتهم .. حسيت بان الحياه ما تسوى بدون الاهل والاحباب والصديقات .. انا الي مفروض اعتذر لكل واحد فيكم واحبه على راسه .. ليه الزعل .. ليه العناد .. ) ..
ظلت سجى تناظر في تركي فتره بعدين بسرعه قربت منه وضمت وبكت .. وهي تقول بصوت متقطع من البكاء 
سجى : انا الي اسفه يا اخوي ..
وافي وعبدالرحمن وعليا تاثر بالموقف .. فحب عبدالرحمن يبدل موجة الحزن وناظر في عمته عليا 
عبدالرحمن : ياحلو ممكن نتعرف 
عليا ابتسمت لعبدالرحمن .. 
عبدالرحمن : تصدقين يا عمه اول ما دخلتي ما عرفتك .. ظنيت سجى جايبه معها خويتها 
وافي وهو يتامل في عليا الي اول مره يشوفها بمكياج وفاتحه شعرها وبكامل اناقتها : حتى انا ما عرفتك 
اجلس الكل .. تركي وناديه خذ سجى وجلسوها جنبهم .. اما وافي عبدالرحمن جلوس جنب عليا .. وام تركي جالسه مره تناظر في ذولي ومره في ذولي .. 

عبدالرحمن : ها يا عمه خبريني كيف كان الزواج 
عليا ببتسامه : حلوو 
وافي : علاوي فسجي عباتك خليني اشوف فستانك 
قامت عليا بحيا وفسخت عبايتها ..
عبدالرحمن : والله يا عمه شكلك اليوم غطيتي على العروس 
عليا : ههههههه لا عاد مو لهذي الدرجه 
وافي : والله طالع يجنن عليك الفستان 
عليا : صحيح والله حلوو علي 

اما عند تركي وناديه وسجى ..
تركي : خلاص عاد يا سجى ليه تبكين 
سجى ببتسامه : لاني مشتاقه لكم 
ناديه : يا حبيبت قلبي .. وحنا مشتاقين لك اكثر 
تركي : عاد انتي الله يهديك كل ما جينا بنعتذر لك ما تفتحين لنا الباب وما تردين على مكالماتنا وما تطلعين من الغرفه 
سجى ما كان عندها كلام تقوله لان من الفرحه ضاع الكلام .. ناظرت جهت الكيك 
سجى : شكل الكيكه لذيذه 
تركي كان في كلام وده يقوله .. ومالقى افضل من هذي الفرصه علشان تصفى النفوس ويرتاح 
تركي : سجى انا اسفه على الكف .. والله كنت فاهم الموضوع غلط .. وتسرعة ..وو 
سجى بستغراب : أي موضوع 
ناديه خبرت سجى بكل الاحداث الي صارت وعن شكوك امها .. وكلام مشاري .. وسوء ظن تركي بالموضوع
سجى تفاجات وما كانت متوقعه ان ذاك اليوم هو سبب الي حصل والي هي فيه .. ما حبت تدخل في التفاصيل اكثر .. وتتكلم وتقول من الصح ومن الغلط ولا حبت تلوم احد .. او تشره على احد .. المهم ان الموضوع انتهى خلاص وهي فيها شوق كبير لكل الي حولها .. وكأنها غابت عن البيت وعن اهلها فتره وارجعت لهم مره ثانيه 

... عند سيارت عبدالرحمن الي موقفه عند الباب ..
حمد جلس في السياره مستغرب وصل دلال بيتهم بدون ما يسمع لها صوت او همس في السياره مايدري ليه دلال صارت تعني له كثير وخالصه اليوم لما حس بقربها .. وبوجودها في حياته .. و زاد حبه لها لما عرف ان هي صديقة سجى المقربه .. قطع عليه سرحانه صوت جواله .. ودق قلبه لما عرف ان هي المتصله من النغمه 
حاط لها نغمة صابر الرباعي (( اتحدى العالم )) ..
ناظر الشاشه ببتسامه ( ما لحقت تدخل بيتهم الا ودقت علي ) 
حمد : هلاا قلبي 
ميلاف : هلااا حبي .. شخبارك 
حمد براحه : انا بخير دامك بخير ويا وجه الخير كله 
ميلاف بدلع : تسلم يا قلبي 
حمد : انت كيف حالك وكيف الزواج ان شألله ابسطتي فيه 
ميلاف بتنهيده : ما شيء الحال .. طبعا اكيد انا غطيت على العروس بجمالي وكشختي
حمد : اكيد .. طالعه قمــر 
ميلاف : طبعا .. تصدق ان امي خافت على من العين لان من اول ما دخلت القاعده وعيون الحريم كلها علي 
وكل يجون يسألون امي اذا انا مخطوبه ولا .. 
حمد بشويت عصبيه : وليه يسألون 
ميلاف بدلع : ما ادري عنهم يمكن يبون يخطبوني .. هم يحصل لهم وحده بمثل جمالي 
حمد : ...
ميلاف : حمودي الحين امي تناديني بسكر .. اوكي تصبح على خير واحلام سعيده 
حمد : صاحبها اسعد .. يالله فمان الله 
نزل حمد من السياره بســرعه ودخل البيت .. وستغرب من حال البيت والانوار كلها مضويه .. بسرعه 
دخل الصاله .. وشاف الكل مجتمع وجالس ياكل كيك 
حمد : احم احم .. عندكم حفله .. وانا ما عندي علم .. ولا احد عزمني 
ام تركي : سألت عنك البنات لما دخلو .. قال انك مشيت .. تعال يا ولدي اجلس جنبي خلني احط لك قطعة كيك 
حمد : لا يمه ما ابي .. 
وافي : طيب بو حميد تعال اجلس جنبنا 
حمد وهو يناظر امه بجده : يمه ابك موضوع خاص 
ام تركي بستغراب : خير يا ولدي 
حمد : انت قومي معي خلنا نروح مكان ثاني .. وانا اقولك 
الكل كان يناظر في حمد بستغراب .. اليوم كله كانت تصرفات حمد غير طبعيه ..صاير اكثر جديه .. اكثر رجوله 
ورزه .. 


وش الموضوع الخاص الي حمد يبي امه فيه ؟ 
فــي المطبخ .. 
دخلت ام تركي وسحبت الكرسي وجلست عليه وناظرت في ملامح ولدها حمد الي كان يتبعها .. كانت 
مستغربه منه اول مره تشوفه بهذي الجديه وبعد يبيها بموضوع خاص وضروري وما يبي احد يعرف بالموضوع .. 
حمد بجديه وهو يسحب الكرسي ويجلس عليه : وين الوالد 
ام تركي بستغراب : انت تعرف ابوك ما يحب السهر حده الساعه 11 .. خير ياولدي محتاج شيء تبي شيء .. ناقصك فلوس 
حمد بجديه : لا يما سلامتك 
رفع راسه حمد وناظر في امه الي كانت جالسه قباله : يما .. انا بصراحه .. (لحظة صمت ) .. انا بصراحه ابي اتزوج ..
بعد ما قال حمد كلمته الاخيره لف المكان موجة ذهول .. ورتسمت علامة الاندهاش على ملامح ام تركي 
واتسعت عيونها المثبته على ولدها .. والعقل يحاول يترجم ما سمعه .. لكن للاسف شكل هذي الكلمه مالها 
الى تفسير واحد وهو المتعارف عند الكل .. الزواج .. يعني ارتباط 
ام تركي غير مصدقه : وش قلت يا ولدي 
حمد باصرار اكثر وجديه وبصوت اعلى : يما قلت لك ابي اتزوج .. ما اظن الكلمه يبي لها شرح 
ام تركي : ...
حمد وهو قايم وبيطلع من المطبخ : يما خبري ابوي اني ابي اتزوج .. 
عند باب المطبخ لف حمد وناظر امه وقال بصوت فيه نبرة تهديد : يما ترى انا جيت وقلت لكم مو احسن من اني اروح اسو شيء من وراكم ما يرضيكم 
وكأن يحاول بكلامه يخليهم ما يستهينون بالموضوع .. ويعطونه من وقتهم وتفكيرهم ..
ظلت ام تركي جالسه في المطبخ تقلب السالفه في راسها هي صحيح كلمه واحده لكنها قويه .. وحمد ما هو 
قدها لحد الان ما هي مصدقه ان هذي الكلمه طلعت من حمد يعني لو ان عبدالرحمن جاي وقايل لها هذا الكلام 
كان افرحت .. لكن حمد الي تدعي له ليل ونهار ان الله يهديه ويهتم بدراسته وفكر في مستقبله ويترك عنه 
السهر وكثرة الطلعات .. يبي يتزوج !! ..
دخلت في هذي الحظه سجى وبملامح اكثر راحه .. وشافت امها سرحانه وعيونها مثبته على نقطه في الحائط 
قربت من امها وحركة يدها في مستوى نظر امها ..( قدام عينها ) 
سجى ببتسامه : في ايش الحلوو سرحان 
ام تركي لما شافت سجى قدامها ابتسمت : مشى عمك وافي العمل 
سجى وهي تسحب الكرسي وتجلس عليه : الحين بيمشي .. يما حمد وش يبي فيكي 
ام تركي وهي تهز اكتافها وتحاول تكون طبعيه وتنسى الموضوع : يعني اخوك حمد وش مواضيعه 
سجى : اكيد موضوع يتعلق بفلوس او سياره او طلعه اوشيء فيه وناسته 
ام تركي حبت تحدد .. قامت من كرسيها وهي تقول : يالله انا بروح انام .. اذا خلصتو حفلتكم لا تنسيت تطفين الانوار 
سجى قامت ولحقت امها واطلعو من المطبخ .. 
دخلت سجى الصاله ببتسامه .. 
سجى : وين اخوي تركي وناديه 
عبدالرحمن وهو قايم : اصعد فوق ... يالله حتى انا بروح ارتاح 
سجى جلست جنب عمها وافي وعليا 
وافي ببتسامه : عرفتي الموضوع الي حمد يبي فيه امك ضروري 
سجى عقدت حواجبها : وانت وش عرفك اني رحت اشوف وش الموضوع 
وافي : انا من شفت حمد طالع من المطبخ وانتي على طول رحت المطبخ عرفت ان الفضول قادك الى هناك 
سجى بتنهيده خفيفه : رحت ومثل ما دخلت طلعت .. اموت واعرف حمد وش موضوعه 
وافي : ليه امك ما قالت لك 
سجى : لا .. وهذا الي خلاني اتاكد ان الموضوع اكيد ما له علاقه بطلبات حمد ومواضيعه المعتاده .. الموضوع مبين انه كبير .. لاني لما دخلت المطبخ لقيت امي سرحانه تفكر 
وافي وهو قايم : ياشيخه ياخبر بفلوس بكره بلاش 
عليا لما شافت وافي وقف وقفت وقالت : وافي وين 
وافي ببتسامه وهو يناظر اخته بالفستان الاخضر : بمشي العمل ما بقى شي وتطلع الشمس 
عليا : دير بالك على الطريق 
وافي ببتسامه عرضه : من عيوني .. وانت دير بالك على نفسك 
التفت وافي على سجى وناظرها ببتسامه : سجاوي اذا عرفت الموضوع خبريني .. يالله مع السلامه
سجى : الله يسلمك 
فــي بيت بو تركي .. وتحديدا امام غرفة عليا .. كانت سجى واقفه ويدها على مقبض الباب بتردد .. متردده 
تفتح الباب وتدخل ولا تضرب الباب بالاول تخاف تضربه وتكون عمتها عليا نايمه وتنزعج من صوت 
ضرباتها على الباب الافضل انها تفتح الباب بشويش وتدخل بهدوء وتشوف اذا عمتها عليا نايمه تنسحب 
بهدوء بدون ما تصحيها واذا كانت عمتها عليا صاحيه تجلس معها شوي .. لازم تحاول تتقرب منها علشان 
تكون تكبر في عيون عمها وافي ..
فتحت الباب فتحه صغيره ودخلت جسمها بهدوء عبر هذه الفتحه .. وقفت عند الباب وناظرت الغرفه كانت 
شبه مظلمه وفي بقعة ضوء جنب السرير ابجوره وحده كانت مضويه .. قربت بخطوات هادءه لسرير ووقفت 
في حدود بقعة الضوء علشان تكون الرؤيه اوضح ..ناظرت في عمتها عليا الي كانت نايمه على جنبها الايمن 
شافتها نايمه لفت جسمها علشان تنسحب بهدوء قبل لا تحس فيها .. خطت خطوه ووقفها صوت عمتها عليا 
عليا فتحت عينها : سجى 
سجى التفت لها وناظرت فيها وما عرفت وش تقول قالت بسرعه علشان تبرر دخولها : بس حبيت اطمن عليك اذا نمتي ولا للحين صاحيه 
عليا ارفعت جسدها واسندت ظهرها على ظهر السرير وطلعت يدها من تحت البطانيه وشغلت الابجوره الثانيه 
ناظرت سجى ببتسامه وزاحت جسدها للجها اليسرى : تعالي سجى جلسي معي شوي 
سجى ببتسامه وهي تقرب من السرير : ما ازعجك 
عليا هزت راسها بالنفي 
سجى وهي تجلس على السرير جنب عمتها عليا : طيب .. اسفه اذا صحيتك من نومك 
عليا : لا اساس ما جاني نوم 
سجى : تصدقين حتى انا ما جاني نوم .. مع اني اليوم تعبت كثير بس للحين فيني طاقه 
عليا : ...
سجى حست بصعوبة المهمه الي هي فيها ما هي عارفه وش تقول .. في ايش تتكلم .. والمصيبه ان عمتها عليا ما تتجاوب معها ولا تحاول تتكلم معها او تعلق على كلامها .. 
سجى بتردد : وش رايك عمه اليوم بالزواج 
عليا هزت راسها بنعم : حلوو .. أي صحيح سجى ممكن تعطيني رقم دلال ودي ادق عليها اشكرها على الفستان 
سجى : طيب جوالك جنب 
عليا مدت يدها وطلعت جوالها من الدرج 
سجى : *******055.. تدقين عليها الحين 
عليا وهي تناظر في جوالها : لا اكيد الحين نايمه بكره بدق عليها 
بالقرب من البــحر على احدى شواطىء الخبر 
كان الجو رائع بعد منتصف الليل وبعد هذه الليله الطويله كان المكان يعمه الهدوء امواج البحر تحاول ان تكسر هذا الهدوء بين لحظه ولحظه بضرباتها على الشاطىء وبتصادمها مع الصخور 
على احدى الصخور القريبه من البحر كان يجلس طلال .. يتامل بنظراته نقطة انتهاء البحر على مستوى 
نظره حيث يلتقي البحر مع السماء ويمتزج سواد البحر مع سواد السماء .. والهواء يراقص خصلات شعره السوداء ويداعب انفاسه .. 
اخذ طلال نفس عميق ونتقل بانظاره من السواد الى اضواء المدينه المتلألئه .. اليوم زواج شهاب ولد اخوه 
رجع بالذاكره لليله من احلى الليالي التي عاشها كانت تحمل نفس العنوان ( ليلة زفاف ) لكن كان المضمون 
مختلف ...
احدى اوراق الماضي الذهبيه ...
فـي احدى البيوت البسيطه الواقع في احدى احياء الرياض كانت انوار البيت كلها مضويه وبالاضافه الى هذه 
الانوار كانت هناك انوار اضافيه معلقه على اسوار البيت وممتده من السور الى سقف البيت كي تكسيه بريقا 
ونورا قوي يميزه عن البيوت التي حوله .. داخل البيت وفي الصاله الواسعه يوجد هناك مسرح صغير في 
احد زواياها فوقه كرسيين وطاوله وحوله باقات من الزهور واكسسورات بسيطه لكنها رائعه وفي السقف 
معلقه اضاءه مسلطه على المسرح وتعطي الوانا .. ساعه وقد ازدحمة الصاله بالنســاء من الاقارب والقليل 
من الاصدقاء وبدا الشريط يدور في المسجل والاغاني الطربيه عمت الاجواء ..
في المطبخ القريب من الصاله .. 
فناجيل القهوه تخرج منه نظيفه وتعود متسخه ودلات القهوه والشاي تخرج ممتلئه وتعود فارقه .. واطباق 
الكيك والبقلاو والبيتيفور تخرج مرتبه ومتلاصه وتعود شبه فارقه ومبعثره .. وكاسات الماء وعلب العصير 
تخرج ولا تعود .. 
كانت هناك امراه في عمرها 45 منهمكه في ترتيب علب المناديل ..
ام زياد : ميري تعالي خذي هذي العلب وديهم الصاله .. وشوفي اذا احد يبقى ماي ولا شيء 
ميري : ان شألله مدام 
دخلت في هذي الحظه ورده 
ورده : خاله بقيتي مني شيء اسويه 
ام زياد : لا حبيبتي خلاص .. رتبت كل شيء .. بس الله يعطيك العافيه صعدي فوق شوفي نجلا خلصت علشان نزفها 
ورده : ان شألله 
فــي غرفة نجلا الى بالطابق العلوي .. 
كانت نجلا واقفه امام المرايه تناظر شكلها النهائي بعيون حالمه .. كانت لابسه فستان زواج ابيض ذو نفشه خفيفه ومديل راقي وناعم وطرحه متوسطة الطول عامله في شعرها رفعه خفيفه ومنزله خصل من قدام .. 
وحاط مكياج سهره .. طالع شكلها مره حلوو وخاصه ان هي ملامحها ناعمه ووجها دائري ..
دخلت ورده .. وناظرت في نجلا الى مقابله المرايه .. 
ورده ببتسامه : والله احلى عروس 
نجلا بفرح وهي تلف حول نفسها بدلع : وش رايك فيني 
ورده ببتسامه : ما اقول الا من قدك يا طلال .. اليوم بصير لك القمر 
نجلا بحيا : ...
قربت ورده من نجلا وضمتها .. تجمعت الدموع في عيون نجلا وهي تقول : انا اليوم اسعد انسانه بالدنيا 
ورده : الله يوفقك يا رب ..يالله علشان نزفك .. المعازيم كلهم جو 
فــي مجلس الرجال ..
كان المجلس شبه ممتلأ وكان طلال جالس على الكنبه الى في راس المجلس وجنبه زياد وصاحبه امجد 
اناظره كانت تنتقل بين ملامح الرجال وعقارب الساعه في دائرة الوقت المعلقه على الحائط الي قباله يحس 
ان العقارب تتحرك ببطأ شديد وبحركه غير مرايه ... يالله هانت كلها نص ساعه وانا اكون واقف جنب 
زوجتي وحياتي نجلا والله ما ني قادر اتحمل نص ساعه ياربي ليه الوقت قاسي علي وما يمشي بسرعه والله 
ودي الحين اقوم واشيل بشتي بيدي واتلثم بقترتي وارفع ثوبي واركض لها 
بعد ما زف طلال على زوجته نجلا .. انتهى الزواج البسيط وابتدت الحياه الزوجيه التي تضم قلبين اتحدو واصبحو قلب واحد ينبض بحب واحترام ...



( عدنا حيث تركنا طلال على احدى الصخور يناجي الذكريات .. ويتمنى لو تعود تلك الحظات )

صحيح كان زواجي بسيط لكن كنت اسعد زوج .. آه يا نجلا كنت اتمنى ان اتزوجك في حفل اسطوري كاحد 
ليالي قصص الاساطير وملوك القصور .. عرس يخلد في صفحات التاريخ وتكونين انتي اميرة القصر وانا اميرك .. 
اتعبته الجلسه على هذه الصخره .. رفع يده وناظر الساعه .. لقد مره بهي الوقت ولم يحس بمروره 
قام وحرك عضلات ظهره قليل بعد ركودها طيلة فتره جلوسه ساكنا على هذه الصخره اخذ نفس عميق 
وتامل الافق باعيونا حزينه ( قلبي يعيش على ذكريات الماضي .. وعقلي يحكم حاضري والمستقبل ليس له 
نصيبا منها .. لماذا لا يتغير نظام الكون ويمشي الزمن بالمقلوب من الحاظر الى الماضي ليصبح الماضي هو 
المستقبل ) .. صوت في داخله يهز اعماقه بصدى قوي .. هذه ارادت الله وهذا القدر فلا اعتراض على امر الله .. ونعم بالله .. والحمدلله 




فــي فندق كورال إنترناشيونال احدى اهم وافخم واحدث الفنادق في منطقة الخبر ..

بعد ما خلص حفل الزواج .. ذهب العروسين الى هذا الفندق حيث سيباتون اليله هنا قبل ان يحين موعد اقلاع 
طائرتهم الساعه التاسعه صباحا .. حجز لهم بو شهاب جناح خاص سويت غرفة وصاله .. ووصلهم كمال الى الفندق وغدا الساعه السابعه سيأخذهم الى المطار ..
فــي الجناح .. ادخل العامل الحقائب الى وسط الصاله وخرج ..
دخلت انفال وهي تجر فستانها وترفعه حتى لا تتعثر فيه .. فتحت انفال طرحتها بعد ان سمعت صوت الباب 
يغلق خلفها .. وانتقلت انظارها بين جوانب الصاله كانت الصاله تحتوي على كنبات باقمشة رصاصيه .. وفي الزاويه التي بين الكنبات عامود اناره وعلى احدى الحوائط كانت معلقه لوحه صغيره بالوان البحر ..
تقدمت بخطواتها ودخلت الغرفه حيث وجدت سرير مزدوج ..جلست على طرف السرير .. وانتقلت انظارها 
بين زوايا الغرفه .. تحس بهدوء فيض لم تسمع حركه في الصاله تسألت اين ذهب شهاب .. ولماذا ذهب 
وتركها .. الليله اول ليله تغضيها خارج منزلها ومع رجل لاتريد ان تقول عنه غريب لكنها غير معتاده على 
وجوده بالقرب منها .. لماذا لم تحس بقربه حتى الان .. لماذا تحس بوجود حواجز بينهما .. ربما هي رهبت 
اول ليله .. وبدايت حياه جديده .. فسخت انفال عبايتها ونظرت الى نفسها في المرايه التي امامها اليوم كل 
شيء كان مختلف حتى هي لم تصدق انها قد تكون هكذا يوما .. تاملت مكياجها رفعت يدها ولمست اجفانها 
ورموشها الثقيله لقد اتعب الكحل عينيها وتحس بشي ثقيل على راسها بسبب رفعت شعرها .. توه بتفسخ 
الفستان لكنها تذكرت شهاب يمكن يبي يشوفني بالفستان وما يبيني افسخه الحين .. لا لا اعتقد ان هو طلع من الجناح علشان اخذ راحي في التبديل ومسح المكياج .. 
قطع عليها حيرتها صوت الباب ..
هذا اكيد شهاب جا .. خليني اروح اسأله افسخ الفستان ولا لا .. لا كانها مو حلوه اسأله .. بدا التوتر يزيد 
بخصوص خلع الفستان .. ياربي حتى اسهل الاشياء اصبحت صعبه .. افضل شيء اروح اشوفه بالصاله 
بس ماهي حلو اطلعه كذا يعني البس عباتي .. لا لا وش راح يقول عني .. بس المفروض هو الي يدخل هنا مو انا الي اطلع له ..
دخل في هذي الحظه شهاب .. دخول شهاب زاد من توترها وزاد تنفسها .. ناظرها بنظره بارده ودخل دورة المياه .. هي من ناظر فيها نزلت راسه على طول .. 
طلع شهاب من دورة المياه وناظرها بنظره بارده وهي مازالت واقفه امام التسريحه .. وطلع من الغرفه لصاله 
استغربت انفال من قلت كلام شهاب وبرود نظارته وهدوءه الي كانت واضحه كثير من كان في القاعه حتى 
في السياره ما تكلم كثير مع اخوه كمال .. جلست على طرف السرير تدور لشهاب تفسير او مبرر لقلت كلامه 
وهدوءه .. يمكن متضايق من شيء .. او يمكن مريض .. او تعبان .. يمكن هو بطبيعته هادء وما يتكلم الا 
وقت الضروره لاا نسى ان حنا ما نعرف بعض من قبل وما كان بيننا فترة خطوبه وتعارف يمكن هو من 
النوع الي مو بسرعه يتأقلم بس كونه رجل وزوجي المفروض ان هو يتكلم معي ويحسسني بالامان ويحاول 
يتقرب مني .. بس حتى انا المفروض اتكلم معه على الاقل اناظر فيه .. من يناظر فيني على طول انزل راسي 
يمكن هو شافني مستحيه ما حب يحرجني المفروض احاول اتقرب منه اتجاوب معه 
كان المبرر الاخير اراح انفال وحست ان هو المبرر المنطقي للوضع الراهن .. يعني المفروض هي الي تحاول تبتدي او تعطي الاشاره ببدا .. 
بسرعه قامت لما تذكرت ان شهاب جالس بالصاله اكيد هو يبي ينام .. خليني بسرعه ابدل مو حلو اتأخر عليه ..
طلعت لها من الشنطه قميص نوم ابيض طويل له اكمام قصيره حست انه انسب شيء لليله .. رجعت يدها 
للخلف علشان تفك الخيوط الفضيه الي صايره مثل الاضرب المتتاليه على طول الظهر .. حاولت تفكهم لكنهم 
عيو يفكون ...كان الخيط مربوط باحكام ومعقود اكثر من عقده في نهاية الخيط .. حاولت مره ثانيه تفكه لكن 
ما في امل .. اعادت يدها للامام واراحتها قليلا .. خذت نفس عميق .. ورجعت يدها للخلف وحاولت تفك 
الخيط بهدوء لكن توترها خل اطرافها ترجف وتعرق .. وتحس ان عقدت الخيط صارت اكثر تعقيدا ..اعادت يدها الى الامام وحركة اصابعها لتبعد التوتر .. واخذت تفس عميق 
قربت من المرايه وحاولت تشوف خلف الفستان من المرايه يمكن يسهل فكه لكن ما قدرت .. اجلست على 
طرف السرير .. ماهي قادره تتحمل هذا التوتر وحاولت تتنفس بعمق وبسرعه .. حست انها محتاجه تدخل 
الحمام ( وانتو بكرامه ) .. ( ياربي وش اسوي الحين .. كيف اطلع من ذا الفستان .. مالي الى اطلع لشهاب 
اخليه يساعدني لا لا مو حلو يشوف ظهري .. طيب وش الدبره .. محتاجه لامي .. ابي امي .. ابي ارجع 
البيت .. وانا وش جالسه افكر فيه خليني اطلع له واخليه يساعدني احس اني مخنوقه بذا الفستان ) 
قامت انفال وارفعت فستانها وطلعت لصاله .. تفاجات لما شافت شهاب نايم على الكنب بثوبه وفاتح الازرار 
الاماميه .. وحاط يده تحت راسه .. وعلى الكنب الي جنبه حاط شماخه .. قربت منه كانت تبي تصحيه لكنها 
ترددت مبين على ملامحه التعب وخافة تزعجه وتضايقه .. مع ان مبين ان هو مو مرتاح من وضعيت نومه لان كان الكنب مساحته صغيره وما كان يسع طول وعرض جسد شهاب ..
جلست فتره تتامل فيه وزاد همها واختناقها داخل هذا الفستان .. رجعت الغرفه مره ثانيه وهي تجر اذال 
الخيبه التي اثقلت من وزن الفستان .. لامانع من المحاوله مره اخيره .. رجعت يدها للخلف وبدات تحاول فك 
العقده باطراف ترتجف ويزيد ارتجافها كلما فقدت الامل في فكها .. جلست على طرف السرير .. واخذت نفس 
عميق .. تاملت باب الحمام .. وزاد احتياجها اليه .. رغم انه قريب منها لكنه مستحيل وهي وسط هذا 
الفستان ( الفستان الذي هو حلم كل فتاه ليلة زفافها .. اصبح الان بنسبه لانفال الحلم الذي تريد الخلاص منه 
) ذهبت الى شنطتها واخذت تعبث بين الاغراض لعلها تجد مقص او شيء حاد يفك هذا الرباط لكنها لم تجد 
اقتربت من التسريحه وفحت ادراجها كلها فارقه .. نظرت الى نفسها في المرايه .. احست بالوحده .. حاولت 
ان تشغل نفسها بمسح المكياج وفتح شعرها .. احست براحه قليل لما اتضحت ملامحها الطبيعيه من غير 
طبقات اصباغ .. وقفت في منتصف الغرفه حائره وحزينه ووحيده .. تضاخم احساسها بالضيقه لما نظرت الى 
باب الحمام .. لازم تدخله لانها ما عادت تتحمل الوضع .. صحيح انها بتلاقي صعوبه مع هذا الفستان لكن لازم تحاول وتتحمل .. 

طلعت الشمس ولم بنتهي صراع انفال مع هذا الفستان .. وستسلمت لنوم بالفستان .. 

حاول ان يحرك جسده ويلف للجها الاخره لانه تعب من هذه الوضعيه المؤلمه .. لم يعتد النوم على شيء غير 
مريح ومن غير وساده .. لف جسده بصعوبه وبضجر الى الجها الاخر لكن لم يحس بالراحه .. رفع يده الى 
وجهه وحك شعره وعقد حواجبه .. مد يده واخذ جواله من الطاوله وقربه من وجهه ونظر الى الساعه كانت 
الساعه السادسه صباحا .. نظر الى المكان من حوله وتذكر ان بالامس كان زواجه .. كان يوما صعبا وثقيلا 
حتى بعد زواجه لم يستطع تقبل هذا الزواج ويرى صعوبة وجوده مع انفال .. لذى سيحاول ان لا يتكلم معها 
الا لضروره ويتحاشى النظر اليها الى ان يتقبل وجودها مبدئيا في حياته .. وبعدها لكل حادثا حديث 
رفع جسده واحس بالم في مفاصله وفقراة ظهره .. والم في رقبته ..حرك رقبته بشكل دائري واحس براحه 
قام من الكنب .. ودخل الغرفه .. وتفاجأه مما راه 
كانت انفال نايمه بفستانها الابيض على احدى جوانب السرير من غير ما تتلحف بالبطانيه .. قرب منها شهاب 
وتامل ملامحها الذبلانه .. ابتسم على شكلها الظاهر انها ما نامت الا متاخر من فرحتها بالفستان .. لهذي 
الدرجه مخترعه عليه حتى ما فسخته ونامت فيه يالله هي بتلبسه مره وحده ما بتلبسه كل يوم .. والله يا 
خوفي بتظل لابسته اسبوع .. خل تلبسه اسبوع ان شألله تلبسه لم يتمزع ان وش لي دخل فيها فستانها وهي 
حره فيه 
دخل شهاب دورة المياه ( وانتو بكرامه ) .. تروش وبدل ملابسه وتوضا .. وطلع الصاله يصلي ..
فتحت انفال عينها لما اسمعت صوت الباب وصوت حركه .. وعرفت ان شهاب صحى .. تحس بارهاق فضيع 
ما عرفت تنام بهذا الفستان وما رتاحت لما حاولت تنام فيه .. ارفعت جسمها وجلست .. وعلى طول رجعت 
يدها للخلف وحاولت تفك الفستان ( نفذ صبري بموت لو ما طلعت منه ) لكنه عيا يفك .. 
قامت من السرير .. وطلعت من الغرفه جلست على الكنب ..لما شافت شهاب يصلي ..
لما خلص صلاه ناظرت فيه لكن ما ناظر فيها وجلس على الكنب .. حست بالاحراج وبصعوبه الطلب لكنها مجبوره تطلبه منه ..
انفال وهي تناظر في الارض : شهاب 
لما ما سمعت استجابه او رد من شهاب ارفعت راسها وناظرت فيه شافته يناظر في اللوحه الي معلقه على الحائط قباله ( شكله يحب اللوحات والفنون الجميله ) 
انفال برتباك : شهاب .. الفستان 
شهاب لما سمعها قال في سره ( مسكينه جات لها حاله نفسيه من فرحتها بذا الفستان ) 
انفال بتردد : الفستان .. ماهو .. راضي ينفك 
في البدايه شهاب ما ستوعب الكلام .. لكن لما استوعب كلامها ناظر فيها بنظره بارده 
انفال زاد ارتباكها لما شافته يناظر فيها .. لكنها تشجعت وقالت : ممكن .. تفكه 
شهاب وهو قايم بلامباله : طيب 
انفال قامت بهدوء .. وبلعت ريقها .. ولفت للخلف وعطت ظهرها لشهاب ... بخجل 
قرب منها شهاب وناظر في الفستان .. رفع يده ولمس شعرها الى كان مقطي ظهر الفستان وازاحه بهدوء علشان يشوف ظهر الفستان بوضوح ... 
في البدايه كان شهاب يظن ان انفال طلبت منه هذا الطلب علشان تتقرب منه او محاولت دلع وحركات اغراء 
لكن لما حاول يفك الخيط لقى صعوبه في احلال عقدت الخيط .. مبين ان الي رابط الفستان رابطه من قلب 
وبكل قوته وكذا ربطه فوق بعض .. شهاب وهو يحاول يفك الخيط سمح لنفسه ان يرفع نظره ويناظر ظهر 
انفال الظاهر من فتحات الخيوط المتضاربه .. لاحظ صفاء بشرتها وبياضها .. رفع نظره اكثر وناظر شعرها .
. بسرعه نزل نظره وركز على العقده التي بين اصابعه .. 
لما ما قدر يفكها .. بسرعه راح جلس على الكنب وترك انفال واقفه مكانها 
شهاب بلا مباله وهو يناظرفي السقف : ماهي راضيه تفك 
انفال التفت بهدوء وحيره على شهاب ..وناظرت فيه 
شهاب ببرود : ماراح ينفك الفستان الا لما نقطع الخيوط .. معكم مقص 
انفال اكتفت بهز راسها بنفي 
شهاب وهو يناظر في جواله : الحين ادق على عمي طلال اخليه يجب مقص معه لما يجي ياخذنا 
ما انتظر رد من انفال .. ودق على عمه طلال .. بعد اربع رنات جاه صوت عمه طلال 
طلال بصوت كله نوم : هلااا بالمعاريس 
شهاب ببرود : هلاا عمي 
طلال : كيف اصبحتو 
شهاب : الحمدلله 
طلال : ليه تقولها من غير نفس .. اشوفكم جالسين مبكره ولا ما نمتو امس 
شهاب ماحب ياخذ ويعطي بالكلام مع عمه بوجود انفال .. قال برود : عمي وانت جاي جيب معك مقص او سكين 
طلال بستغراب : ليه 
شهاب وماحب يقول لعمه السالفه : بعدين اقولك .. بس انت لا تتاخر علينا 
طلال مازال مستغرب : طيب .. الحين اجيكم .. توصي بعد شيء اجيبه معي 
شهاب : لا سلامتك .. مع السلامه 

بــعد نصف ساعه تقريبا جا طلال .. ونزل شهاب ياخذ المقص منه ووده لانفال علشان تفك خيوط الفستان 
واجيرا بدلت ملابسها بعد عناء ليله كامله مع هذا الفستان لاتدري لماذا لم ترتاح له من اول ما شافته في الصاله وحين هو سبب عنائها واختناقها .. فلا اظن انه سيبقى ذكره جميله بنسبه لها 





فــي المطار .. وفي هذه البقعه من الارض التي تجمع انوع متضاده من المشاعر .. الم الفراق .. وفرحت 
القاء .. كم هي قاسيه لحظة الوادع .. وكم هي جميله لحظه احتضان عائد .. اناسا تحمل حقائبها امله ان 
تعود يوما .. وناسا تحمل حقائبها هربا لعلها تجد ذاتها بعيدا عن هذه الارض .. وناسا مضطره ان تسافر 
مثل هذا الشخص الذي يمشي بالقرب من طلال .. وعلى وجهه جمود بملامح هادءه .. يجر بين يديه عربة الحقائب .. وينظر الى الناس من حوله .. وكانه يحسدهم على حالهم فمهما كان مقصدهم الذي جاؤ من اجله 
هم افضل منه ..
اما مع انفال فكان الوضع مختلف كانت تمشي بالقرب من عمها طلال .. عنيها لم تهدء لم تثبت على نقطه 
واحده من اول مادخلت المطار .. تحس ان هي سافرت .. ان هذا المطار عالم مختلف عن العالم الذي اتت 
منه .. تراه واسع وكانه مدينه .. الناس من حولها لا يقفون .. كلن يتحرك .. اناس تخرج واناسا تدخل .. 
اطفال يركضون .. واخرين يبكون .. هذا يحمل حقيبه صغيره وهذا يجر حقائب .. هذا جالس ينظر وهذا 
جالس ينتظر .. هذا يودع وهذا يلوح بيده مودعا .. هنا شبان .. وهنا عائله .. وتلك مجموعة فتيات ليس 
معهم رجل .. هناك عوائل متجمعه .. وهنا امراه ورجل وطفل صغير .. 
جلست انفال على كراسي الانتظار .. تنتظر عمها طلال وشهاب لقد ذهبو يكملو اجراءات السفر 
وهي ما زالت في حالة الذهول من اول ما دخلت المطار .. عالم مختلف ..وفوضه .. وناسا كثيره 
جلست امراه في الكرسي المجاور لكرسيها .. 
المراءه : السلام عليكم 
انفال بصوت واطي : وعليكم السلام والرحمه 
المراءه : معك احد ولا مسافره لحالك 
انفال استغربت من سؤاله( ليه في بنات يسافرون لهم ) : لا معي زوجي 
المراءه : اهااا .. وين مسافرين 
انفال هزت اكتافها : مدري والله 
المراءه بستغراب : جايين المطار وما تدرون وين بتسافورن 
انفال ما حبت تعلق على كلامها .. وتشرح لها قصت حياتها وان هم بروحون شهر العسل وان عمها مسوي لهم مفا جأه .. لفت راسها وجلست نتظار الناس من حولها ..الي هم في حركه مستمره 
قامت الحرمه من جنبها لما جا زوجها وولدها ..
وقفت انفال لما شافت عمها طلال متجه لها .. 
طلال ببتسامه : ليه وقفتي خليك جالسه 
جلست انفال وجلس جنبها عمها طلال ..
طلال : شخبارك يا انفال .. مستعده لسفر 
انفال : انا بخير .. عمي ليه ما جا ابوي وعمي واخواني معك 
طلال : ان شألله يجون لما تجون بالسلامه 
انفال بعفويه : عمي كل هذي الناس بتسافر 
طلال : لا مو كلها بتسافر بعضها جايه تودع المسافرين .. وبعضها جايه تستقبل المسافرين .. وبعضها بسافر 
انفال وحبت تتكلم مع عمها طلال لانها تحس انها من زمان ما تكلمت وخذت راحتها بالكلام .. ولقتها فرصه لما تجاوب عمها طلال معها .. وخاصه ان شهاب مو موجود .. 
انفال براحه : تصدق عمي انا اول مره بحياتي اجي المطار .. وما كنت اتوقع انه كذا كبير وواسع وفيه ناس كثيره واطفال .. وبنات 
طلال : وان شألله ما راح تكون اخر مره تجين هنا .. بعدين راح تشوفين مطارات ثانيه اكبر واحدث من هذا المطار 
انفال بتردد : عمي وين شهاب 
طلال : راح يشتري فطور .. اكيد ما كليتو شيء من امس 
انفال بعفويه : حدي جوعانه 
جا في هذي لحظه شهاب وما كان حامل بيده شيء .. وجلس جنب عمه طلال بعد ما يتكلم .. 
طلال وناظر في شهاب : وين الفطور 
شهاب : الحين اذا دخلنا داخل بشتري .. يالله بنقوم ندخل 
قام شهاب وطلال وانفال .. وتمشو للمدخل .. وودعهم طلال .. ودخلو داخل 
طلال توه بيمشي رجع مره ثانيه وقرب من شهاب ..
طلال بصوت واطي : اهتم في انفال وحاول تتقرب منها .. وغير تعابير وجهك الجامده وخلك طبيعي 
مشت انفال جنب شهاب الى كانه يمشي لحاله وما حاول يلتفت عليها يشوفها اذا تمشي جنبه ولا ضاعت 
حاولت قد ما تقدر ان تسرع في خطواتها علشان تجاريه في المشي وتكون بصفه وبنفس الخط الي يمشي 
فيه .. وما حاولت تناظر من حولها كثير علشان ما تنسى نفسها .. وتلقى شهاب بعيد عنها .. اكثر من هذا البعد .. 
جلس على الكرسي وجلست جنه .. ماتدري ليه تحس انها مثل الخدامه الي تلاحق كفيلها وتخاف تضيع 
وتتهوه في بلد مو بلدها .. وفي عالم غير عالمها .. لكنها تناست هذا الاحساس لما سمعت صوت بداخلها 
يردد بصدى قوي .. هذا زوجك .. هذا ولد عمك .. هذا شريكك 

بالرغم من القرب الجسدي الي بينهم الى انهم بعيدين كل البعد عن بعضهم .. شهاب يحاول ان يتنسى 
وجودها وهي تحاول ان تحس بوجوده .. وهو يتمنى ان يعود وهي متشوقه الى السفر .. 
انفال بتردد : شهاب حنا وين بنسافر 
شهاب بلا مباله : انتظرو وراح تعرفون 

.. على الركاب المتوجهين الى اسبانــيا على رحله رقم 1344 التوجه الي بوابه رقم 9 ..

شهاب لما سمع النداء قام من الكرسي .. انفال لما شافته قام قامت هي بعد .. واعرفت ان هذي الرحله هي 
مقصدهم .. اســبانيا .. رددت الاسم بينها وبين نفسها تأكيدا على ما سمعته .. اســبانيا .. استحضرت خريطة 
العالم في بالها وحاولت تحدد موقع اسبــانيا .. تذكر ان هي تقع فوق المغرب .. في غارة اروبا .. تردد عليها 
اسم هذه الدوله في بعض المواد الدراسيه في الجغرافيا .. والتاريخ .. لما كانو يدرسون عن الحضاره 
الاندلسيه والفتوحات الاسلاميه والاستعمار والادب لما كان يدرسون عن الشعر وتاثره بالحضارات .. كلما 
زاد تعمقها في التفكير بهذه الدوله زاد شوقها لان تمشي في شوارعها .. وتلمس ثقافتها وتراثها .. اسبانــيا 
ما كنت اعتقد في حياتي اني راح اسافر بطياره .. واروح اسبانيا .. يالله وربي ما ني مصدقه .. 



فــي احدى شوارع الدمام .. في هذا الصباح 
كانت تمشي سياره من غير هدا .. ضائعه بين شوراع هذه المدينه .. حائره في أي نافذ تدخل .. كحيرت 
سائقها .. كان غازي يطلع الصباح يدور في شوارع الدمام .. لانه ما تعود على النوم الى وقت الظهر ولانه 
جاي هنا علشان يستعيد جزء من قلبه الذي تركه هنا عندما ضعف وقرر الهروب .. الهروب كم يقلل من 
شأن نفسه هذا التعبير .. البتعاد ارقى بقليل .. على الاقل يحفظ القليل من قدره امام نفسه ..
رفع جواله .. ودق على اخوه جواد ..
جواد : هلاااا غازي .. 
غازي : هلاا فيك .. كيف حالك 
جواد : انا بخير .. انت طمني عنك .. كيف الامور في الشرقيه .. مشت ولا 
غازي بتنهيده : مدري والله .. انا كلمت وافي من يومين .. وما اشوفه رد لي خبر 
جواد : طيب دق عليه خلينا نخلص .. يالله محتاجين لك في الشركه .. وعمام يسألون عنك
غازي عقد حواجبه لما جاب غازي طاري عمامه : جواد شخبار الوالد والوالده 
جواد : طيبين .. قول لي كيف كانت ردت فعل وافي لما خبرته 
غازي : عادي .. ما عارض وقال ان بياخذ راي عليا والاهل وبرد علي .. اشوفه طول 
جواد : اكيد راح يطول انت لا تنسى وش جاهم منا .. اقول انت لا تشغل بالك وامسك خط الرياض وارجع لنا 
واذا قرر رقمك اكيد عند وافي راح يدق عليك ويخبرك .. اذا ربي كاتب لك ترجع لها بترجع واذا ما ربي كاتب خلاص شيلها من بالك وعيش حياتك .. وانت الف وحده تتمناك 
غازي : بس انا ما ابي الا هي .. وبعدين وش يرجعني الرياض خلني بعيد عن مقابل وجيه عمامك 
جواد : هاذولي اهلك ومردك لهم .. انت وين الحين 
غازي بتنهيده : والله هذا انا صار لي يومين ادور بهذي الشوارع من الصباح .. والظهر اتغدى خفيف 
والعصر اطلع مع الشباب بعد ما يخلصون العمل .. وفي الليل اروح المقهى .. وبعدين ارجع الشقه انام والله شتقت للعمل والشركه .. الحياه كذا ممله 
جواد : وش الي جابرك على ذا الوضع .. ارجع الرياض وعيش حياتك 
غازي : ماني راجع الا لما اسمع الرد .. ان شألله اظل على ذا الحال شهر 
جواد : بكيفك .. المهم دير بالك على نفسك .. وطمني عليك .. وحاول تدق على وافي تقيس النبض 
غازي : طيب .. بحاول ادق عليك .. سلم على الاهل .. ماعدا عمامي وخوالي 
جواد : ههههههههه ههههههه هم الاهل .. يبلغ 
غازي : مع السلامه 
قفل غازي الخط .. ورجع يناظر طريقه .. مايدري وين وصل .. وكيف وصل الى هنا .. رفع جواله مره ثانيه 
وناظر الشاشه .. مدري ادق على وافي ولا ما ادق .. طيب ادق وش اقوله لا تنسى موضوعي خليني ادق 
عليه اذكره اني انا بالشرقيه وما زلت عند كملتي واني قد الي قلته .. ومستعد اثبت هذا الشيء .. كل خوفي 
ان نساني وما عبرني .. لا لا وافي مو من طبعه التجاهل .. وبعدين انا وش فيني مستعجل صبرت طول هذي 
الشهور ما اقدر اصبر لي كم يوم .. عاد ان شألله يصير الي في بالي .. 
تعبث غازي بجواله .. وشاف رقم عليا ظل يـتأمل بارقامه .. مدري ادق عليا واكلمها وسلم عليها يمكن لما 
تسمع صوتي تتغير اشياء كثيره .. طيب اذا دقيت عليها وش اقول لها .. اقول لها اني مشتاق لها واني ما 
نسيتها واني وفيت بوعدي ورجعت علشانها .. بس اخاف كلامي فات وقته يمكن عليا تغيرت وصارت اقوى 
من اول وما عدت اهمها ولا اعني لها شيء وصرت مجرد شخص ماضي وبظل بنسبه لها ماضي انطوت صفحتي في كتابها وصارت مقروئه ..


فــي بيت بوضاري .. بعد الغدا تجمعت العائله في الصاله .. يشربون شاي ويريحون ..
ام ضاري وهي تصب الشاي في الكوب : بو ضاري توه من شوي متصله ام انفال تبي تطمن على انفال وتسألني الذي دقينا عليهم ولا لا .. انت كلمتهم ؟
بوضاري : لا ما كلمتهم .. قلت اليوم العصر بدق عليهم
ام ضاري وهي تمد الكوب لبو ضاري : الا هم وين مسافرين 
بوضاري وهو ياخذ الكوب : تسلم يدك .. سافرو لاســـبانيا 
ام ضاري ببتسامه : الله يسلمك .. طيب بروحون برشلونا ولا المدريد 
بوضاري وهو يقرب الكوب من فمه : والله مدري عندهم شهر .. يلفون اسبانيا بكبرها .. اهم شيء انهم ينبسطون 
ام ضاري وهي تقطع الكيك : ان شألله .. الله يهنيهم تبي اقطع لك قطعه صغيره ولا كبيره 
بوضاري : لا صغيره ..كلمني اليوم طلال لما وصلهم المطار وطمني عليهم 
ام ضاري : الا وين طلال ما جا معك على الغدا 
بو ضاري : معزوم عند واحد من الشباب الي معه في العمل على مزرعه 
ام ضاري بتردد : بوضاري 
بوضاري : نعم 
ام ضاري : امس لما كنا بالزواج .. شفت وحده من صديقات انفال ما شالله عليها جمال ودلال واخلاق ومال 
و اصل طيب .. دخلت خاطري .. وحبيت نخطبها لطلال .. عاد انا سألت ام شهاب واتفقت معي في الراي 
انها مناسبه لطلال وما اعتقد راح يلاقي افضل منها .. انت وش رايك 
بوضاري : والله اذا انتي تشوفينها مناسبه لطلال .. وبنت ناس .. انا ما عندي مانع بس ان شألله هو يرضى 
فيها .. والله انا واخوي بوشهاب مستعدين نزوجه أي وحده يأشر عليها .. المهم ان نشوفه متهمني ومستقر 
ومكون عائله .. بس هو الله يحفظه كل ما نجي نفتح معه موضوع الزواج يتهرب ولا ياجل الموضوع ولا 
يتحجج بحجج ضعيفه غير مبرره رفضه لزواج .. انا قلت يمكن ما يبي يتزوج وحده من بنات العائله 
ومستحي يقول لنا .. وهو عارف ان حنا لو بنزوجه ما راح نزوجه غير بنت عمه .. قول لي يا ام ضاري من أي عائله هي صاحبة انفال 
ام ضاري : انا سألت انفال وقالت لي انها من عائله الفلانيه وابوها برفسور في جامعة الملك فيصل وامها 
بعد دكتوره بالجامعه .. هي مبين عليها انها بنت عز .. وبعد سألت انفال اذا هي مخطوبه او محيره قالت لي لا 
بوضاري بحماس : والنعم .. خلاص انا اليوم اكلم طلال .. وافاتحه بموضوع الزواج وخبره عن البنت الي شفتيها له .. وان شالله خير 
ام ضاري بتردد : بو ضاري ودي اقولك شيء 
بوضاري : قولي 
ام ضاري : مدري والله وش اقول .. بس يعني لو تيسرت الامور وطلال قال يبي البنت .. اخاف ام عبدالعزيز 
تسوي سالفه وتقول ان انا الي خطبتها له .. وهو اخوها مو اخوي .. وهي المفروض الي تخطب له .. والمفروض اني ما اتدخل بينهم بصراحه يا بو ضاري اختك ما تحشم احد وانا اخاف انهــ ,,
قاطعها بوضاري : لا تخافين .. اذا طلال قال يبي البنت خلي ام عبدالعزيز علي .. واذا قال ما يبيها خل هي تدور له وحده من معارفها 
رفعت بوضاري جواله ودق على طلال ..
بوضاري : السلام عليكم 
طلال : وعليكم السلام .. هلاا بوضاري 
بوضاري : انت وين الحين 
طلال : توني طالع من المزرعه .. بروح بيت اخوي بوشهاب بريح شوي وببدل ملابسي وبروح الدوام خير يا خوي بقيت مني شيء 
بو ضاري : تعال عندي البيت ابيك بموضوع 
طلال : خير ان شألله .. خلاص مسافة السكه وانا عندك 
بوضاري : انتظرك .. فمان لله 
حط بوضاري جواله جنبه ورفع صحنه وكمل اكل قطعة الكيك .. 

فــي الجبيل .. وفي احدى الشقق السكنيه .. 

كان نايم على السرير بالعرض ورجله معلقه في الهواء .. جا وافي من العمل تعبان ومخزن الطاقه فارق 
ويصفر والمؤشر قام يشب لبه حمره معناتا ممكن ان يختل التوازن الجسدي والعقلي في أي لحظه بسبب 
الارهاق والجهد المبذول فوق معدل الطاقه .. وخاصه انه هو صار له يومين ما ينام عدل اساسا هو متى نام 
نومه زي الناس .. على سرير وحط راسه على مخده ناعمه وقطى نفسه ببطانيه سميكه ونام بعمق لمده 7 
ساعات على الاقل وبجامت نوم مريحه .. لما شاف السرير ما قدر يقام وتبديل الملابسه يبيله وقت وجهد 
وهو مو قادر حتى يرفع يده .. يحس ان اطرافه صارت ثقيله .. رمى نفسه على السرير بالعرض ونام .. 
حس بهتزاز في مخباه .. وصوت جوال يرن .. 
عقد حواجبه بضيقه وهو نايم لان هذي ثاني مره يرن الجوال ..
دخل يده في مخبا وطلع الجوال .. وقربه من اذنه ورد .. وهو مغمض عيونه ..
وافي بصوت كله نوم : نعم ..
مشاري : الله ينعم عليك وش هذا الاستقبال الحلوو بعد الانقطاع 
وافي من غير وعي : اخلص 
مشاري : عمي انت وش فيك سكران ولا نايم 
وافي بصوت كله نوم : الاثنين .. 
مشاري بترجي : عمي عاد تكفى صحصح معي شوي 
وافي ويحاول يفتح عينه : وهذا انا مصحصح .. وبعدين انت قلي وينك لا تسأل ولا تدق .. وما نشوفك 
مشاري بتنهيده : والله عندي مشاكل بالعمل وبالحياه وبكل شيء .. 
وافي بهتمام : وش هذا المشاكل 
مشاري : ما ينفع اقوله لك بالتلفون .. عمي انت وينك 
وافي : انا بالجبيل بالعمل 
مشاري بخيبه : صحيح فكرتك بالدمام .. متى راح تجي 
وافي : والله مدري بس حاليا ما افكر ارجع لدمام بجلس هنا .. اقابل عملي .. و الوجيه السمحه بظل هنا 
ارتاح يومين .. تعبت من الطريق .. اقول انت وينك ما شفتك في اليومين الي رجعت فيهم لدمام 
مشاري : كنت رايح الرياض في عمل مهم .. بخصوص المشاكل الي صارت بالعمل والحمدلله انحلت .. اقول عمي يعني ما راح ترجع لدمام 
وافي بستغراب : اذا تبني ارجع برجع .. الحين 
مشاري بضيقه : لا ياعمي خلك في عملك .. وانا الحين بجي لك 
وافي ( اظاهر ما هي مشكله صغيره ) : طيب انتظرك .. اذا وصلت كمني 
مشاري : خلاص يكون بينا اتصال 

ماهي المشكله التي واجهة مشاري .. ويبي عمه يساعده ؟ 
كيف ستسير الامور في اسبانيا .. وما مدى تقبل كل منها لوجود الاخر بقربه ؟ 
ما موقف طلال من موضوع الزواج وتحديدا موقفه من الزوجه المرشحه له ( دلال ) ؟ 
كيف بتتصرف ام تركي مع موضوع حمد .. هل ستخبر بو تركي او انها ستخفي الموضوع ؟
الفــصـــل السادس عشـــــر ..


الجـــــزء الثـــانـــي ..


... : تدري وش اصعب شيء انك تفكر بعقلك وانت في وسط الحزن .. مهما كان مستوى تفكيرك وكبر عقلك ومهما بلغت القمم واعلى المراتب عقلك راح يظل .. ضعيف .. امام كميائيات الحزن الي تتفاعل بداخلك عاجز عن فهم مركباتها وطريقة تكوينها .. الحزن مثل الفايرس الي اذا ضرب بالعقل يعمل مسح كامل لقاعدة البيانات ويلخبط المعلومات ويهز صندوق الذكرى وتعيش ببقايا عقل .. ( استنشق كميه من الهواء المحمل برائحة البحر واكمل ) .. تصدق عشت في الدنيا كثير وانحطيت بمواقف انفرضت علي وتعايشت معها اكتسبت معلومات وخبرات .. مريت بحالات احباط لكنها ما اثرت فيني كثير .. لحظات مرت علي حسيت اني فاهم الدنيا مضبوط وشامل كل جوانبها .. وفخور بلي حققته ومستعد اواصل بالصعود .. لكن احيانا الاقي نفسي تارك العالم من حولي ومنعزل في زاويا افكر في اجابات لتسائلات غبيه تدور في بالي من غباوت الاسأله محد بضيع وقت بالاجابه عليها .. ليه مساحة البحر اكبر من اليابس ! ليه حنا مانقدر نلمس السما ! 
وليه الاحلام في لحظة تموت !
قاطعه وافي بهدوء : لان كل شيء بهذا الكون له نهايه 
مشاري بحزن : بس احلامي توها بالمهد.. ما بتدت حتى تموت 
وافي وهو يتأمل وجه مشاري الحزين : كيف عرفت انها ما تت .. يمكن هي في فترة سكون 
لحظات صمت مرة بين الاثنين الجالسين بالقرب من البحر على احدى شواطىء الجبيل الهادىء والخاليه من الناس .. عيونهم تتامل البحر .. وانفسهم تحمل الكثير لقد مر على جلوسهم حوالي نصف ساعه .. والكلمات تلف وتلف حول دائرة بلا مدخل او تنتظر الاشاره بالدخول .. معركه في وسط معركه .. اموجا هادءه في الواقع .. وهائجه في الخفاء .. تتسارع الامواج وتضرب في صخور الحزن لعلها تحولها الى فتات وتأخذه الى اعماق المحيط ..
رفع راسه وافي وناظر قرص الشمس الي اخذ موقعها في وسط السماء .. 
وافي بصوت واطي : وش قمة الحزن بنسبه لك 
مشاري بنبره مخنوقه : ياليت لحزني قمه كان ارتاح .. هذي قمه الحزن وهذا اعلى ما وصله .. لكني احس نفسي اتسلق جبل الحزن وماني واصل للقمه وكل ما زدت في الصعود اختفت الارض من تحتي والضباب الاسود يحجب الرئيه والقي نفسي معلق لاني طايل الارض ولاني واصل للقمه 
(لحظة صمت) .. كانت فيها العيون تتامل البحر .. 
وفجأه ..انسحبت خيوط الصمت بعيدا .. امام ضحكات وافي التي علت 
وافي : ههههههههههههه هههههههههههههه هههههه
مشاري التفت على عمه وافي وجلس يناظر فيه بنظرات استغراب .. ووافي ما زال غارق في ضحك
وافي لما شاف نظرات مشاري له .. وقف ضحك وغفل فمه ببتسامه ..
مشاري بشويت عصبيه : ما اشوف في كلامي شيء يستدعي الضحك 
وافي ببتسامه : عارف .. واسفه غصب عني .. خلاص ولا يهمك نشيل بعدين الضحكه بالمنتاج قبل لا نعرض الفلم 
مشاري ناظر عمه بنظرات عتاب ..
وافي : يا اخي صار لنا ساعه جالسين هنا .. اصبغتنا الشمس باسود .. وانت كلامك كلام افلام وكتب في البدايه قلت خليني اجاريه .. وندخل في جوا الافلام .. اجيك يمين اجيك شمال ابيك تدخل بالموضوع .. ابي اسمع شي فاهمه .. شيء من مسرح الواقع وانت ما زلت في سيناريو الفلم 
مشاري بستسلام : عمي امي تبي تخطب لي بنت خالي نوره 
التفت وافي على مشاري وناظر فيه كانه يبي يتأكد اذا كلامه هذا مو مزحه : ليه .. وسجى 
مشاري : اه يا عمي .. جبتها على الوتر المألم .. امي من فاتحتها بالموضوع وهي منقلبه تفكر ان حنا نبي نطلعها كذابه ونبي نستر على الموضوع علشان ما تروح تعلم ابوي وعمي .. وصارت كل تذم في سجى وهذي الفتره زادت علاقتها بخالتي نوره وصارو كل يجون بيتنا ولا امي تروح لهم .. عاد انا سكرت الموضوع شوي لمن تهدأ ورحت كم يوم الرياض لان صارت مشاكل بالعمل ورحت اشوف الوضع ولما رجعت فاتحتني بالموضوع .. ان هي تبي تزوجني بنت خالتي
وافي ومندمج مع مشاري : طيب ليه ما قلت لها انك تبي بنت عمك وان انتو محجوزين لبعض من زمان 
مشاري بحزن : قلت لها .. قالت عادي هذا بس حجز ما صار شيء وكثير ناس يحجزون ما يتزوجون الي حاجزينها وبعدين سجى صغيره الطريق قدامها طويل .. اما بنت خالتي هي تغريبا من سني اصغر مني كم شهر وماراح تلقى الى يتزوجها ويستر عليها .. تدري وش المصيبه ان خالتي وزوجها يجون كل يوم يترجون امي وابوي .. وخالتي كل تدق علي وتبكي على بنتها الي ما لها احد ولا احد بضمها اذا غمضت عينها وماتت .. 
وافي بتسائل : ليه هي ما عندها اخوان 
مشاري هز راسه بالنفي : للاسف لا .. خالتي ما جابت الي هي وعيشوها على الدلال وكل شيء تطلبه يجبون لها وكان يرفضون الخطاب بحجت انها للحين صغير او يبون لها واحد غني ويقدر يعيشها بعز ومرة السنن وقامو الخطاب يقلون بالتدريج 
وافي : يعني هم الحين يبونك تسوي لهم خدمه انسانيه على حساب مشاعر سجى وعمك 
مشاري بضيقه : عمي احس اني مخنوق وعاجز وماني قادر اسوي شيء .. ما ادري من اسمع قلبي ولا عقلي .. امي ولا حبي .. بكاء خالتي ونكسارها ولا اهاتي وضراخات الحب بداخلي 
وافي وهو يحط يده على كتف مشاري بحب : يا مشاري ترى كلنا بشر وحنا مو مصنوعين من حديد كلنا قابليني للكسر والضعف امام الحب .. ودمعة الام .. وارضاء قريب .. ومساعدة محتاج احيانا تكون مستعد ترضي الكل على حساب نفسك واحيانا ودك ترضي نفسك وما همك الكل ..بس احب اقولك شيء لا تمشي عكس التيار لانك راح تتعب 
مشاري : وش قصدك يا عمي يعني اروح اتزوج بنت خالتي 
وافي : انا ما قلت كذا .. يعني لو بتسبح عكس التيار راح يجيك الموج من قدام .. وبتبذل جهد كبير وانت تحاول تكسره .. وتتعب وتضعف ولما تصحى راح تلاقي نفسك مكانك ما تحركة .. اسبح بتجاه التيار وحاول تكون انت المسيطر .. ( كمل وافي وهو يوقف ) .. يالله قوم معي 
مشاري وهو يوقف : وين 
وافي : خلنا نروح نسبح 
مشاري بنظرت استغراب : مجنون نسبح بذا الوقت 
وافي ببتسامه : لا قصدي خلنا نروح الدمام .. بكلم امك وابوك 
مشاري : وش راح تقول لهم 
وافي ببتسامه : بقولهم اني بتزوج بنت خالتك بدالك 
مشاري بفرح : صحيح والله عمي 
وافي : ههههههههههه صدقت يا خبل .. صحيح اني احب اساعد الناس واقدم خدمات بس خدمات من هذا النوع ما هي وارده من ضمن خدماتي .. وبعدين انا ما اقدم خدمات على حساب حياتي يمكن لو كان الموضوع قبل بشهور كان فكرة فيها .. لكن الحين القلب مشغول 
مشاري بظرة خبث : من هذي سعيدة الحظ الي ماخذه الجو وشاغله القلب 
وافي وحس ان هذي الكلمه بتفتح له باب ماراح يقدر يسكره .. سو روحه يكح بصوت عالي 
وافي وهو يكح : اظن دخل غبار في فمي .. خلينا نمشي .. 
.
.
.
.

فــي مطار القاهره .. 
هبطت الطائره على المدرج واخذت موقعها بين الطائرات .. واعلن الكابتن عن وصولهم بالسلامه الي محطة التوقف الاول .. مطار القاهره .. وسوف تنطلق الطائره بعد حوالي ساعه من الان متجه الى مطار ..
شارلي ديغال بباريس .. خاتما كلامه بتمنياته لهم برحله سعيده ..
على احدى مقاعد الدرجه الاول .. الواقعه عند الشباك الايمن من الطائره .. 
في المقعد الي جنب الشباك كان راس انفال مسند على الجدار وغارقه في النوم لدرجه انها ما حست بنزول الطائره .. لم تستطع ان تقاوم النوم وهي تنظر الى الارض من تحتها لاول مره ..بجبالها ومساحات الخضراء القليله في ارض المملكه لقد اعجبتها الطائره وراق لها وجودها معلقه في الجو .. صحيح في البدايه شعرت بالخوف عندما بدات الطائره بالارتفاع لكن سرعان ما تلاشى هذا الخوف عندما استقرت الطائره بالجو طيلت الرحله عيونها تنتقل بين شهاب والنافذه .. كلما نظرة الى النافذه واطالت النظر وفقدت الاحساس بوجوده
تنظر اليه للتأكد من وجوده بقربها .. (احيانا القرب الجسدي يعوض البعد الكياني والفكري) .. هذا ما كانت انفال تقنع نفسها فيه .. وخاصه انها محتاجه ان تحسس نفسها بوجوده حتى لا تفقد احساسها القليل بالامان ..
في المقعد المجاور لمقعدها كان يجلس شهاب .. 
كان طول الرحله مسند راسه على ظهر الكرسي و مغمض عيونه .. الي يشوفه يقول انه في سابع نومه وخاصه ان مبين على ملامحه التعب والزهق .. لكن شهاب ما غمض عيونه علشان ينام غمضه لانه ما يبي يناظر احد ولا يبي يتكلم مع احد وبالاخص انفال .. وخاصه انها جالسه جنبه اكيد بتحاول تكلمه او تناظر فيه .. لما تلتفت عليه وتشوفه نايم ما راح تتكلم معه .. وهو بعد ما راح بناظر فيها .. فضل ان يغمض عيونه طول الرحله.. لما انزلت الطائره وتوقفت عن الحركه .. فتح شهاب عيونه بهدوء ..
وناظر الركاب من حوله .. اخذ نفس عميق والتفت بهدوء على انفال شافها نايمه وراسها مسند بالقرب من النافذه .. حس براحه لانها نايمه وما حب يصحيها .. حرك يده ورجله ومدد عضلاته بعد حالة السكون الي استمرت ساعتين تغريبا .. والي كانت بارادته ..و قام من الكرسي بهدوء 
بعد نصف ساعه .. 
فتحت انفال عيونها ببطأ وظلت لحظه تناظر في النافذه شافت بر ولمحة طائره واقفه بعيد .. تحاول تتذكر هي وين وليه هي هنا ..لما تذكرت حست بشعور غريب اشبه بالحزن لكنه مو حزن يمكن وحده او احباط .. بس هو شعور يضايقها وتحس بين فتره وفتره بوقزات في صدرها .. وبالم في معدتها يمكن لانها فارقه من امس وما دخل فيها غير ماي .. صحيح تحس بالجوع لكنها ما ودها تاكل .. هو صحيح قدمو لهم اكل من ساعه لكنها ماحبت تاكل لما شافت شهاب نايم او بمعنى اصح مغمض عيونه فطلبت من المضيفه ترفع الاكل لان زوجها نايم 
ارفعت راسها بثقل ولتفتت على مقعد شهاب ما شافت جسد شهاب الي يحسسها بقليل من الامان .. اتسعت عيونها وحطت يدها على قلبها ظلت فتره على هذي الوضعيه وهي تناظر في باطن مقعد شهاب الفارق 
ارفعت عيونها ونتقلت انظارها بين مقاعد الطائره لاحظت ان اغلب المقاعد اصبحت فاضيه وان الناس بدو يتحركون بعد ما كانو في سكون .. غزاها شعور الوحده الذي كانت تحاول ان تقتله وضاق صدرها لم تشعر بمثل هذه الوحده في حياتها حتى اذا كانت وحدها في المنزل .. لكن هنا الوضع جدا مختلف لقد اصبحت في ارض غير ارضها ودخلت عالما غير عالمها ..فكيف لاتحسو بالوحده 
ان جلست هنا اكثر قد يقتلها الشعور بالوحده وتضيق فيها الدنيا اكثر .. قامت انفال من مقعدها باطراف ترتجف وجسدا يحاول ان يسترجع توازنه واعيونها تحاول ان تحبس الدمعه .. الهواء اصبح اكثر حراره من تحت برقعها والتنفس اصبح اكثر صعوبه ..
اصبحت تمشي في ممرار الطائره وتنظر الى ملامح الناس من حولها لعلها ترى الملامح الجامده والنظرات البارده التي فقدتها وفقدت معها احساسها القليل بالامان .. وقف مكانها ورجعت تنظر الى المكان من حولها .. اغمضت عينيها واخذت تدعي في سرها بان الله يكون في عونها ويرجع لها شهاب .. ( وينك يا شهاب ليه رحت وخليتني لحالي .. ليه تركتني .. ياربي احس اني ضايعه وتايهه وحديه ماادري وين اروح وش اسوي .. مدري وصلنا لاسبانيا ولا لسى .. مدري لما نمت صرت في طياره ثانيه غير الطياره الي فيها شهاب .. يمكن انا احلم خليني اقرص نفسي علشان اصحى واشوف شهاب جالس جني .. ولا افتح عيوني واشوف نفسي في بيت امي )
شافت سيده على بوابة الاربعين لكن كان بابين فيها روح الشباب والمال والظاهر انها سيدة اعمال .. كانت لابسه عبايه وطرحه وشعرها من قدام طالع .. وفي وجها مكياج خفيف لتخفي بعض علامات سن الاربعين .. كانت حاطه رجل على رجل وجالسه تتصفح مجله .. قربت منها انفال وناظرت فيها بعيون حائره ..
انفال وتحاول تكون طبيعيه : السلام عليكم 
رفعت السيده راسها وناظرت في انفال الي كانت لابسه برقع وحاطه طرحه شفافه على عيونها هي ما كانت حاطتها لكنها كانت تبي تخفي مستودع الدموع .. ونظرات الضياع والخوف الي كانت واضحه في عيونها 
السيده بلهجه نجديه : وعليكم السلام 
انفال بتردد ( ماتدري كيف تصيق السؤال .. وعن ايش تسأل .) : وصلنا اسبانيا 
ابتسمت السيده ابتسامه عريضه وحاولت تخفي ضحكتها : لا يا ماما لسه ما وصلنا الطريق قدامنا طويل 
انفال بسرعه : طيب حنا وين 
السيده بتعجب : حنا الحين في مطار القاهره .. شكلك انت مضيعه كثير 
انفال ( أي والله كثثثير ) : طيب شكرا 
قبل لا تتحرك انفال من مكانها وتخط خطوه لقدام استوقفها صوت السيده ..
السيده : انتي مسافره مع مين 
انفال بحسره وحزن : مسافره مع زوجي .. بس مدري وينه يمكن ضــ ( توها بتقول انه ضاع لكنها حست انها هذي الكلمه بتقلل من شأن شهاب .. مو هو الي يضيع انا الي ضايعه ) 
السيده ببتسامه خفيفه : الظاهر انك اول مره تسافرين بحياتك .. يمكن نزل شوي وراح يرجع بس انتي لا تقلقين 
تنهدت انفال وقالت : ان شألله .. مشكوره اختي .. انا استأذن 
السيده ببتسامه : العفو 
مشت انفال .. وهي تردد في داخلها ( الحين حنا في مطار القاهره يعني في ارض مصر ) .. شافت باب الطياره مفتوح وفي اشخاص قليله تنزل والاكثريه صاعدين .. وقفت عند الباب وتذكرت كلام السيده لما قالت لها يمكن نزل شوي وراح يرجع .. حست بشوي راحه لما تكلمت مع السيده على الاقل حددت لها المكان الي هم فيه .. هبت نسمت هوا حركة برقعها وزاحت الطرحه الي على عيونها .. تنفست هواء بارد وحست براحه اكثر وخف احساسها بالضيقه ولا زال احساس الوحده يحاول ان يخنقها .. تنفست بعمق واغمضت اجفانها .. ما ان تلامست رموش الجفن العلوي مع رموش الجفن السفلي . . حتى تفارقة بسرعه .. لما سمعت صوته من خلفها .. التفت بسرعه لما سمعته يقول : ليه قمتي من مكانك 
ضلت فتره تناظر فيه .. وانربط لسانها ماتدري وش تقول .. تقوله انها حست بالضياع والوحده لما فتحت عينها و ما لقته جنبها .. ولا تقوله هي قامت تدور عليه .. تدور على القليل من احساس الامان الي كانت تحسه وهو جالس جنبها .. ولا تقوله انها قامت علشان تشم شويت هوا .. توها ببتكلم .. لكنها تراجعت لما شافت شهاب لف ومشى .. بسرعه حركة رجلها ومشت خلفه .. وعيونها معلقه على هذا الجسد الطويل الذي يمشي امامها .. لاتريد ان تفقده لا تريد ان تبتعد عنه .. حست بعظمت احساس الامان الذي تحسه من قرب جسد شهاب .. حتى لو كان هذا الاحساس ضئيل 
جلست في مقعدها بالقرب من النافذه وجلس شهاب في مقعده .. رجعت جسدها واسندت ظهرها على ظهر المقعد واحست براحه كبيره .. غمضت عينها لكنها بسرعه فتحتهم .. والتفت على شهاب وشافته مغمض عيونه .. كان ودها تتكلم معه او على الاقل تعتذر له لانها قامت من مكانها بدون اذنه .. وبدون علمه .. واكيد هو قلق عليها .. المفروض انها ما قامت .. قررت انها ما تنام ولا تغمض عيونها .. لانها خايفه ينعاد الكابوس وتطاردها اشباح الضياع والوحده 
.

.

.

فــي سيارة مشاري الي كانت عائده الى الدمام ..
وافي وهو يناظر في مشاري الي جالس يسوق : يا اخي ابتسم 
مشاري بدون نفس : والله يا عمي اعذرني مالي خلق ابتسم 
وافي ببتسامه : الي يسمعك تعتذر يقول اني طالب منك خدمه كبيره .. لا تبتسم بس على الاقل خل ملامحك طبيعيه 
مشاري ما رد على عمه لكنه استجاب لكلامه وحاول يرخي في تعابير وجه ويكون اكثر راحه 
بعد فترة صمت دامت بينهم لدقائق 
وافي وعيونه على الشارع الي قدامه : لو مخليني اجي بسيارتي مو افضل 
مشاري : ليه 
وافي : لاني برجع بالليل .. 
قاطعه مشاري : ارجع مع واحد من اخويائك .. او اخذ سيارة عبدالرحمن او حمد 
وافي : شكلي باخذ سيارة عبدالرحمن او حمد لاني مالي خلق ادق على اخويائي وادور اراضيهم وبعدين اكيد عندهم ارتباطات وكل واحد مشغول مع اهله .. وما ادري متى راح يمشون 
رجع الصمت يراقص الدقائق قبل ان يقول ..
مشاري وناظر عمه وافي بطرف عينه : قال ايش قال القلب مشغول .. 
وافي : انتبه لطريق 
مشاري ببتسامه خفيفه : طيب خبرنا من هذي سعيدة الحظ الي شاغله قلب عمي الكبير
وافي ( الحين وش يفكني منه ماصار كلمه وطلعت مني )
مشاري ويلتفت على عمه : عمي وشفيك ساكت .. مستحي مني افا يا عمي لا تستحي وانا ولد اخوك ..( كمل ببتسامه ) .. والله وكبرت يا عمي وصرت تحب وتنحب .. طيب ياعمي حب من طرفين ولا من طرف واحد ولا اعجاب .. طيب هي من العائله ولا الجيران .. لا تقولي من بنات الجيران اذكرهم انا كل وحده عرض الباب وانت يا عمي ضايع بينهم .. لا لا ما اعتقد هذا ذووقك .. طيب قلي وين شفتها .. وش اسمها .. بيضه سمره ..طويله قصيره .. متينه ضعيفه 
قاطعه وافي بنبرة تهديد : ترى ان ما سكرت فمك .. والله بحطك تحت تواير السياره وبدوسك بالسياره .. مابرحمك 
مشاري : طيب خلاص .. بسكت 
وافي ( مايسكر فمه الى بعين الحمره .. ) بنبرة تهديد : الحين اذا وصلنا ونزلني بيت اخوك بو تركي بتغدا هناك وبعدين تعال مرني نروح بيتكم واكلم امك وابوك 
مشاري : عمي تعال تغدا عندنا .. 
وافي ببتسامه : لا بروح اتغدا مع سجاوي ( متعمد يقول اسمها ) .. وعليا 
مشاري بحزن : طيب ما ينفع اجي اتغدا معكم 
.

.

.

فــي بيت بو تركي .. وتحديدا في المطبخ ..

كانت ام تركي جالسه على الكرسي تقطع الجزر للسلطه .. وبالها مشغول بولدها حمد الى ما نامت الليل تفكر فيه من امس وهذا حالها فكره توديها والثانيه تجيبها .. فكره تجيب لها الضيقه .. وفكره تهون عليها .. محتاره تخبر بوتركي ولا تنتظر شوي الافضل انها تنتظر شوي وتكلم حمد مره ثانيه يمكن تقدر تحل الموضوع بدون تدخل بو تركي .. لان بوتركي لو تدخل بتصير علوم وهي عارفه ولدها احيانا العصبيه والتهديد ما يجيب معه نتيجه .. بالعكس بزيد وبسوي الي براسه وما راح يحسب حساب احد ( ليه حمد طالب يتزوج ليه يفكر بالزواج .. مايفكر بالزواج الى اذا كانت في بنت بحياته من هي هذي وكيف عرفها .. اكيد العبت بعقله وقصت عليه أي اكيد شافته بزر ومتهور .. غصت عليه وهو واعلي عليه صدق .. لا لا يمكن هو غلط مع بنت وتورط معها وقال بصلح غلطته ( مجرد ما فكرة بهذي الفكر قام قلبها يعورها .. وما قدرت تتحمل حاولت تطرد كابوس هذي الفكره بعيد عن بالها ) ورجعت تفكر في حدود الموضوع والواقع الحالي ( لا انا لازم اتصرف لازم اعرف سالفته بالتفصيل .. بقول لولدي عبدالرحمن وبستشيره وبالمره بخليه هو يتصرف معه ويعرف منه كل السالفه .. هو يفهم اكثر مني بسوالف الشباب يمكن احد قاص عليه ولاعب بعقله ومزين له فكرة الزواج )
تنتهدة .. واخذت خياره وبدت تقطعها ..
دخلت سجى المطبخ ببتسامه وشافت امها سرحانه وبيدها سكينه تقطع الخيار .. اجلست على الكرسي بهدوء وامها ما حست فيها 
سجى وهي تناظر ملامح امها الذبلانه ( اكيد امي تفكر بموضوع كبير شاغل بالها كليا لدرجه اني جلست وما حست فيني .. اقطع ايدي لو ما كان الموضوع يخص حمد .. اموت واعرف وش مسوي عامود الكهربا..هلهبل ) 
ارفعت راسها ام تركي وناظرت سجى الي جالسه في الكرسي الي قبالها 
ام تركي ببتسامه باهته : جلستي من النوم .. 
سجى ببتسامه : ايوه جلست .. ( وتكمل وهي تستنشق ريحة الاكل الشهيه ) .. وش هالريحه الخطيره .. والله ماني قادره اقاوم عصافير بطني بدت اصواتها تعلى .. متى بتحطين الغدا 
ام تركي ببتسامه من زمان ما شافت سجى شهيتها مفتوحه كذا : اخوكي عبدالرحمن وعمتك عليا اجلسو من النوم 
سجى : اخوي عبدالرحمن جلس شفته طالع من غرفته .. اما عمتي عليا مدري ما شافتها الظاهر للحين نايمه 
ام تركي وهي تقوم : سجى كملي تقطيع الطماطم .. وخلطي السلطه وحطيها في الصحون 
سجى ببتسامه : ان شألله .. بس انتي وين بتروحين 
ام تركي : بروح شوي وبرجع .. وخفي يدك ابي ارجع اشوف السلطه جاهزه 

طلعت ام تركي من المطبخ وصعدت الدرج وهي كل ما اصعدت عتبه تحس ان الهم يتزايد بداخلها .. خايفه ان تكبر السالفه وتوصل لبوتركي .. وهي السالفه مو سالفة فلوس ولا سياره و لا طلعه او سفره السالفه اكبر منه .. الله يهديك ياولدي 
دخلت ام تركي غرفة عبدالرحمن بعد ما ضربت على الباب 
عبدالرحمن وهو يلبس بلوزته : هلااا يما .. كيف اصبحتي 
ام تركي ببتسامه ماتدري ليه ولدها عبدالرحمن من بين اعيالها من تشوفه وجه وتسمع صوته ترتاح : توك متروش 
عبدالرحمن وهي يمشط شعره ويناظر نفسه في المرايه : ايوه 
ام تركي : نعيما 
عبدالرحمن ببتسامه وهو يحط المشط على التسريحه : الله ينعم عليك يا الغاليه 
ام تركي وهي تجلس على الكرسي : عبدالرحمن ابيك بموضوع 
عبدالرحمن وهو يحط زجاجة العطر على التسريحه بعد ما رش منها : خير يما 
عبدالرحمن وهو يجلس على طرف السرير الي مقابل الكرسي الي جالسه عليه امه : امري 
ام تركي ببتسامه باهته : ما يامر عليك عدو .. اخوك حمد 
عبدالرحمن بتنهيده ونظره لا مباله : وش مسوي بعد حمد .. مو المشاكل في البيت كلها من هالحمد .. وش مسوي اكيد متسلف من خويه مبلغ دسم او مكسر السياره ولا مسوي فيها حادث ويبي يصلحها او يبي يسافر مع اخويائه وما عنده فلوس تكفي .. او يبــ
قاطعته ام تركي : لا الموضوع بعيد كثير عن كل هذا ( كملت بتردد) .. حمد اخوك يبي يتــزوج 
عبدالرحمن ناظر ملامح امه بنظرات تعجب .. وكانه يحاول يترجم ما سمعه 
عبدالرحمن : ههههههههههههههه هههههههه 
ام تركي وهي تناظر عبدالرحمن الي ميت من الضحك بنظرات عتاب : ليه تضحك 
عبدالرحمن ببتسامه : اسف .. بس والله الموضوع يضحك .. حمد يبي يتزوج 
ام تركي : ايوه صحيح امس حمد كلمني وقال لي اقول لابو .. واذا ما وافقنا راح يكون له تصرف ثاني 
عبدالرحمن بملامح جاده : هي الدنيا فوضى .. والرجوله من لبس ثوب وعقال وقال انا رجال 
ام تركي : بس ياولدي انا خايفه على اخوك 
عبدالرحمن : هذا المفروض تخافين منه مو عليه 
ام تركي بترجي : ابيك يا ولدي تروح تكلمه وتفهم منه وش سالفة هالزواج .. ليكون بنت لاعبه بعقله ولا متورط معا .. ولا يمكن ربعه قانعينه ولافين مخه 
عبدالرحمن وعاقد حواجبه : اكيد راح اكلمه .. واكسر راسه بعد هــ
قاطعته ام تركي : لا يا عبدالرحمن ابيك تكلمه بهادوه وتاخذه على قد عقله انت عارف ان حمد ما تنفع معه العصبيه والشده بالعكس راح يزيد ويعاند .. لو اني قلت لتركي كان ما رحمه .. بس انا جيت قلت لك لان عقلك كبير وتزن الامور .. وبعدين لا تنسى ان اخوك حمد مراهق حاول تسايسه وتاخذ وتعطي معه .. 
عبدالرحمن : ان شألله .. هو وينه الحين 
ام تركي : اكيد نايم بغرفته .. انزل الحين تغدا وبعدين كلمه .. والله انا خايفه تكبر السالفه وتوصل لابوك 
عبدالرحمن : لا ان شألله ما تكبر السالفه 


فــي غرفة حمد .. 
كان حمد منسدح على السرير وراسه مسنده على ظهر السرير . . ورجله اليمنى مرفوعه على رجله اليسرى .. ويده اليمنى ماسكه الجوال الي لاصق في اذنه اليمنى ويده اليسرى حاطها على صدره بسترخاء وراحه 
حمد ببتسامه : دلولتي تصدقين اليوم حلمت فيك 
ميلاف بدلع : والله .. وش حلمت فيه وكيف كان شكلي في الحلم 
حمد ببتسامه : كنتي طالعه ملاك .. حلمت انك لابسه فستان ابيض وانا لابس بدله بيضه والمكان من حولنا كله ورد احمر وانا ما سك يدك بحب .. وجالسين بين الورد الاحمر وبعدين قطفت ورده حمره وقدمته لك >>( ترى حلمه وليد الحظه ..ومن نسج خياله ) 
ميلاف : ياااااااااي تخيل حمد لو يتحقق هالحلم 
حمد ببتسامه : بيدنا تحقيقه .. دلال تصدقين نفسي اشوفك 
ميلاف وتحاول تتهرب : خلاص شفتني في الحلم وقدمت لي ورده حمره 
حمد : تغديتي ولا لسى 
ميلاف : لا انا ما اكل الا وجبه وحده في اليوم وجبة العشا .. تدري لازم احافظ على رشاقتي 
حمد ببتسامه : اذوووب انا في الرشيقات والجميلات 
ميلاف بدلع زايد : كل الرشيقات والجميلات 
حمد : ههههههههههه هههههههه واحب الي يغارون 

علت ضحكات حمد ووصلت الى مسامع عبدالرحمن الي كان مار من جنب غرفة حمد وعاد ادراجه ووقف عند باب الغرفه لما سمع ضحكات حمد العاليه .. استغرب من جلست حمد من النوم في هذا الوقت لا وبعد جالس مروق ويضحك ..غريبه نادر ما تصير هو بالعاده لما يجلس او بمعنا اصح اذا جلسناه من النوم تكون نفسه بخشمه وماله خلق حتى الذبانه لما تمر من جنبه .. ويظل ساعتين او كثر بهذا المزاج .. والله ياخوفي كل هذا من تاثر فكرة الزواج الي طالع فيها فلتت زمانه ..
وقف عبدالرحمن عند الباب فتره .. ( فرصه خليني ادخل اكلم حمد دام ان مزاجه رايق .. نادر ما احصله بهذا المزاج )
ضرب عبدالرحمن على باب الغرفه كم ضربه ودخل قبل لا يسمع الاذن بالدخول ..
تغيرة ملامح حمد لما شاف عبدالرحمن يقرب من سريره .. واختفت الابتسامه 
عبدالرحمن وهو يناظر في حمد الي شبه منسدح على السرير : سكر .. ابيك بموضوع 
حمد بلامباله : من اذن لك تدخل الغرفه .. وبعدين ماني بفاضي لك 
عبدالرحمن لما لمس قلت الاحترام ولا مباله من حمد .. حس ان الموضوع ما يبي له شخص هادي يبي له شده شوي 
عبدالرحمن بنبرة امر : اقول سكر الجوال ابيك بموضوع 
حمد ( يعني مسوي نفسه شخصيه قويه ) : انتظرني برا لما اخلص مكالمتي بجيك 
عبدالرحمن بعصبيه : اقولك سكر .. لافتح لك ابواب سودا بوجهك 
حمد ناظر عبدالرحمن الي بانت علامات العصبيه في وجهه .. لكنها ما اثرت فيه .. او مابين انها تاثر فيها 
حمد وعيونه مثبته على عبدالرحمن والجوال جنب اذنه .. قال بثقه وتعمد وقصد وبنص ابتسامه : اقول حبيـــبتي ( وشد على حروف هذي الكلمه ) شوي واكلمك .. خلي جوالك جنبك لاني ما شبعت من سوالفك .. 
ميلاف بستغراب بعد ما سمعت صوت احد يكلم حمد ( هذا كيف يقول لي هذا الكلام وفي احد معه بالغرفه .. انجن الولد ) 
ميلاف ردت متاخر شوي ببرود : طيب .. استناك 
حمد لما لاحظ تقاسم وجه عبد الرحمن بدت تتعقد وزادت شرارات العصبيه الي تتطاير من عيونه .. حب يزود شوي علشان يصير في اكشن اكثر : اقول حبيبتي راح اشتاق لك كثير .. ولك احلى بوسه .. بااااي 
سكر حمد الجوال ورماه جنبه على السرير وهو للحين على وضعيته : هذا الجوال وسكرناه وش بقيت 
عبدالرحمن بحركه سريعه وبوجه غضبان ونظره حاده قرب من حمد ومسك ثوبه من منطقة الصدر ولصه في ظهر السرير 
عبدالرحمن بنظره ملتهبه : اقول كلمني بحترام .. ولا تنسى اني اكبر منك 
بعد ما قال اخر كلمه .. بحركه سريعه شد حمد لقدام .. وقال : اجلس كذا وكلمني عدل 
عبدالرحمن رفع يده وحط اطراف اصابعه على خد حمد الايسر .. وعطاه كفوف خفيفه متتاليه تهديديه وقال بنبرة استهزاء : اجلس عدل يالمعرس 
حركة عبدالرحمن الغير متوقعه .. الي تفاجا فيها حمد هزت الثقه الي كان يتكلم فيها .. حس بشوي خوف لكنه حاول ان مايبين هذا الشيء وخلا ملامحه جامده .. لما شده عبدالرحمن ورفع ظهره .. وبعد راسه عن ظهر السرير .. ونزل رجله من على السرير .. رفع حمد يده وبحركه سريعه عدل ثوبه الي انعفس بين راحت يد عبدالرحمن ..
عبدالرحمن بنظره حاده : من هذي الي كنت تكلمها 
حمد ويحاول يرجع الثقه لنفسه ويتفاد نظرات عبدالرحمن : مالك دخل 
عبدالرحمن بعصبيه : كيف مالي دخل ..بتتكلم اللحين ولا ادخل يدي في بلعومك واقطع احبالك الصوتيه 
قام حمد من السرير وهو يقول بثقه : هذي حبيبتي وبتزوجها غصب عنك وعن الكل 
عبدالرحمن بعصبيه : ولك عين تتكلم 
حمد وهو متجه الى باب الغرفه بيطلع بصوت عالي : يعني انا خايف منك .. بتكلم وبعلي صوتي بعد 
( فضل حمد يطلع من الغرفه قبل لا يشتد الحديث بينهم وخاصه لما حس ان ثقته بدت تنفذ . وان عبدالرحمن زادت عصبيته وهو اول مره يشوفه كذا فاقد نصف اعصابه وماحب يشوف عبدالرحمن ملامح الخوف الظاهره بوجهه والي يحاول يخفيها )
عبدالرحمن وهو يشوف حمد الي طلع من الغرفه قال بصوت عالي علشان يوصل لمسامع لحمد : اعلى ما بخليلك اركبه 
جلس عبدالرحمن على طرف السرير .. رفع يده ودخلها في شعره ورجعه الى الخلف .. وغمض عيونه وحاول يهدي نفسه ويريح اعصابه الى حدث لها مد وجزر من تصرفات حمد .. فتح عيونه وناظر باب الغرفه ..( يالله كيف فقدت اعصابي .. وانا واعد امي اني ما راح اعصب واني راح اتعامل معه بهدوء وعقالنيه .. هو خل فيها عقل .. كنت معتقد ان السالفه اسهل من كذا بكثير .. والله الظاهر ان السالفه بتكبر وبتوصل لابوي .. وبعدين ياهي بتصير علوم وعوالم .. لا لا زم اتصرف خليني اقوم اشوف وين ذلف وارجع اتكلم معه بهدوء اكثر وحاول امسك اعصابي .. )


.

.

.

فــي بيت بو ضاري .. وتحديدا في المجلس ..
طلال : ها يابو ضاري بقيتني بموضوع امر 
بوضاري : مايامر عليك عدو ولا ظالم ..( التفت على ضاري الي كان يقلب في قنوات التلفزيون وكمل ) .. اقول ضاري روح جيب ماي لعمك .. وقل لامك تحط له قدوع 
ضاري وهو قايم هو عارف ان هذي تصريفه من ابوه علشان ما يسمع الحديث الي بينهم : ان شألله يبا 
طلال : لا لا تحط قدوع بطني مليان مافي مجال .. مزود اكل اليوم .. بس جيب لي كاس لبن 
ضاري وهو يطلع من المجلس : طيب 
طلال التفت على بوضاري بهتمام : خير يا بو ضاري 
بوضاري : خير بوجهك .. شوف ياطلال انا بجيبها لك من الآخر لان الموضوع مو جديد ومو اول مره افتحه معك .. طلال انت والحمدلله رجال وشيخ الشباب .. عملك قدير وخيرك كثير وعمرك ان شألله مديد .. وصحتك حديد ما شألله بعز شبابك وكامل والكمال لله .. ومو ناقصك الا بنت الحلال والزوجه الصالحه .. الي تزين لك حياتك وتكمل معك دربك وتشاركك الفرح والحزن .. ترى الحياه مشاركه وتعاون .. والانسان كل ما تقدم بالعمر احتاج لاحد يونسه بوحدته وشاركه حياته و يــ
قاطعه طلال : بس انا ما ابــ 
قاطعه بوضاري : انا عارف انك ما تبي من بنات عمنا ولا في خاطرك وحده من العائله .. حنا موافقين تاخذ من عائله ثانيه .. لجل كذا انا كلمت بوشهاب وستشرته .. وكلمت ام ضاري تدور لك على بنت اصول ومن مستوانا .. وحصلت لك وحده من عائله اجاويد .. واصل طيب .. وانا لما قالت لي ام ضاري فرحت لانك عارف ان حنا ما نطلع بره العائله وان طلعنا ما ناسب أي احد .. ها وش قلت 
طلال كان جالس يسمع كلام بوضاري وبلحظه تجمعت في داخله انواع المشاعر .. حس بالحزن لان خبه على اهله موضوع زواجه .. وحس انه اناني لما تزوج بدون علمهم .. وحس بحنين جارف للماضي ..وحس برفض الشديد للفكره .. ومقابل لهذا الاحساس كان يحس بالخيانه لانه فكر بلحظه بزواج .. وحس بالحيره والخجل مايدري وش يقول .. وخاصه ان ما عنده سبب قوي ومقنع يقوله ..وان اخوانه ما قصره معه ضمه في بيوتهم وبين اعيالهم .. الى متى بظل كذا .. 
قطع عليه سرحانه صوت بوضاري ..
بوضاري : طلال علامك سرحت .. ها وش رايك نتوكل على الله ونخطب 
طلال بعد فترة صمت : لا .. قصدي ودي افكر 
بوضاري : انت من نفاتحك بهذا الموضوع .. تفكر عاد قلنا وش تفكر فيه المسأله مايبي لها تفكير .. يعني انت لو شايف البنت قلت خله يفكر .. بس انا الحين ابي رايك مبدايا في الزواج .. 
طلال وهو قايم : يصير خير ان شألله 
بوضاري : افهم من كلامك انك موافق 
طلال : الي تشوفه .. ( كمل وهو يناظر في ساعته ) .. يالله مع السلامه تأخرت على دوامي
.

.

.

فــي بيت بو تركي .. وتحديدا في غرفة عليا .. 
عليا ببتسامه : مشكوره على الفستان وعلى كل شيء 
دلال : العــفو .. المهم انه عجبك 
عليا : عجبني كثير .. 
دقائق من الصمت .. وبعدها تكلمت دلال 
دلال كانت محتاره وش تقول : وين سجى .. اكيد في غرفتها مازالت بحالة الاضراب 
عليا ببتسامه : لا خلاص سجى ودعت الاضراب من امس 
دلال متفاجأه : والله .. كيف .. لا تقولين لي سجى من نفسها ..صاحبتي واعرفها عدل راسها يابس عنيده 
عليا : امس لما رجعنا لقينا البيت غير .. والاهل كلهم مجتمعين بالصاله ينتظرونا .. وتسامح تركي من سجى وتصالحوه .. ونبسطو وقطعو الكيك 
دلال ببتسامه : مسوين حفله من وراي.. ايا الخاينه يا سجى ما دقت علي وخبرتني هي وين الحين 
عليا ابتسمت على كلام دلال : تحت جالسه تتابع فلم .. تقول مشتاقه لتلفزيون ومتشوقه للافلام 
دلال وحابه تسولف مع عليا : ليه ما تابعتي معها الفلم .. ولا ما تحبين الافلام 
عليا براحه : جالسه تتابع فلم اجنبي وانا مو ذاك الزود مع الافلام الاجنبيه .. احب المصريه والهنديه اكثر 
دلال : انا الاجنبيه احب فيها افلام الاكشن والاثاره والرعب .. الهنديه تجنن رمنسيه .. اما المصريه اغلبها افلام كومديه ومالها قصه واضحه .. انا الافلام المصريه ما اهضمهم كثير 
عليا : أي صحيح تتابعين الفلم من البدايه ويخلص الفلم وانتي للحين ما عرفتي وش القصه .. فرق كبير بينها وبين الافلام المصريه القديمه رغم انها قديمه بس انا احب اتابعها 
دلال : عاد الافلام المصريه القديمه تجنن .. احلى فلم شفته كان فلم الساحره الصغير رووعه ما امل منه 
عليا ببتسامه : عرفته الي فيه رشدي اباضى .. حلوو كثير الفلم .. تصدقين دلال نفسي اروح سينما 
دلال : ما مره رحتي سينما 
عليا : لا ولا مره 
دلال ببتسامه : خلاص تعالي بيتنا واسوي لك سينما .. حنا عندنا شاشة بلازما كبير نطفي الانوار ونشغل السماعات ونعلي على الصوت .. ونجلس نتابع الفلم زي السينما .. وش رايك 
عليا : ههههههه سوها اخوي ..مره .. لما كنت مشتهيه اروح السينما وقلت له .. على طول راح شرى شاشة بلازما كبير مع سماعاتها .. واشرطت افلام ..وحطها في المجلس .. وحط كنبتين قبال الشاشه .. وطفى الانوار وجاب نفيش وحب وبطاطس وبيبسي .. وجلسنا نتابع الفلم في الظلمه قصدي اتابع الفلم في الظلمه لانه بعد نصف ساعه من بدايت الفلم نام على الكنب .. اذكر كان الفلم حلوو .. بس بعد ودي احظر فلم في السنيما 
دلال من سمعت كلمه (اخوي) التي تدل على وافي .. حست بشعور غريب .. وانبسطت من توارد الافكار 
دخل في هذي الحظه وافي ووقف عند الباب لما شاف عليا جالسه على السرير ونزله راسها شوي وتكلم جوال ( غريبه عليا اختي تكلم جوال من تكلم اذا انا هنا واقف يعني اكيد مو انا ..وما اعتقد تكلم اختي ام مطلق لانها توها مسكره من عندي ..لاحظ ملامح عليا الي واضح عليه الراحه والارتياح من الطرف الاخر الي جالسه تكلمه .. معقوله وحده من صديقاتها بس حسب علمي عليا ما عندها صديقات يدقون عليها عليا عندها زميلات بالكليه والحين مو وقت دراسه علشان يكلمونها .. والله لو اعرف من هذي الي تكلمها لاكتب لها رسالة شكر ومتنان .. على جهودها الطيبه ومكالمتها لعليا وسؤالها عنها خليني التفت واطلع من الغرفه قبل لا تنتبه عليا ما ابي ازعجهم واخرب عليهم ) التفت وافي وتوه بيطلع من الغرفه 
عليا وهي تكلم جوال ولما انتبهت لوافي : دلال لحظه شوي 
بعدت الجوال عن اذنها شوي وقالت : وافي 
التفت وافي بسرعه لما سمع اسم دلال ( معقوله تكون دلال هي دلال ) قرب وافي من السرير وجلس جنب عليا بالضبط ..وسألها بسرعه وبلهفه : من تكلمين 
عليا : اكلم دلال صديقت سجى 
كانت دلال على الخط في عالم ثاني لنا سمعت صوت وافي 
عليا وهي تكلم جوال : دلال مضطره اسكر الحين لان جا اخوي وافي ( كملت بعفويه ) الي امس فتح باب الغرفه بدون قصد تذكرتيه 
دلال ( انا لحقة انساه علشان اتذكره ) : اهااا تذكرته .. طيب سلمي على الكل 
عليا : الله يسلمك 
وافي بنظرة خائبه : ليه سكرت منها .. كان كملتو سوالفكم .. عادي انا اجلس جنبك استناك لمن تخلصين
( يبي يسمع السوالف )
عليا ببتسامه : متى جيت .. انت ما قلت انك ماراح تجي اليوم 
وافي : أي صحيح قلت .. لكن شسوي اشتقت لك وجيت 
عليا ببتسامه عريضه : تشتاق لك العافيه .. مع اني متاكده ان مو هذا السبب الي خلاك ترجع الدمام اكيد في سبب ثاني 
وافي ببتسامه : جاني اليوم مشاري لما خلص دوامي وتمشينا .. لما جا بيرجع قلت له خذني معاك وبعدين ادور لي احد يرجعني .. المهم انتي شخبارك .. كيف كان يومك ؟
عليا : الحمدلله .. تمام ..( كملت ببتسامه ) .. تصدق تونا بطاريك 
وافي بلهفه : وش كنت تقولون عني 
عليا ببتسامه: كنت اقول لدلال عن سينما الي سويتها في البيت لما قلت لك مشتهيه اروح السينما .. ولما بدى الفلم نمت 
وافي : هههههه هههههه ظليت يومين اجهز لك دار العرض السينمائي الفريد من نوعه والاول في المنطقه ويوم الافتتاح كنت اول النائمين .. ان شألله اذا صار عندي فرصه راح اوديك البحرين وبدخلك السينما 
دخلت في هذي الحظه سجى .. 
سجى وهي تقرب من السرير : كاني سمعت سينما والبحرين .. يعني شيء من كذا 
وافي : الناس يسلمون بالاول 
سجى وهي تجلس على السرير : ما امداك نسيت ياعمي توني لما كنت تحت سلمت عليك 
وافي : ها خلص الفلم 
سجى : ايوه بس ما عجبتني النهايه 
وافي : مو كل نهايه سعيده .. وين عبدالرحمن ما شفته لما دخلت البيت وسيارته مو موجوده عند الباب غريبه طالع في هذا الوقت 
سجى : مدري عنه تخانق مع حمد وطلع حمد معصب وبعدين طلع عبدالرحمن 
وافي وهو يقوم من السرير : يالله انا بروح ادق على عبدالرحمن واشوف وش فيه 
سجى : اذا عرفت السالفه خبرني .. لاني من الظهر وانا احاول اعرف السالفه لكن ما قدرت 
وافي : طيب .. ( وطلع من الغرفه ) 
عليا وتناظر سجى : تسلم عليك دلال 
سجى ببتسامه : تصدقين اشقت لها بقوم اكلمها 
.

.

.
في مــكان اخر .. من العالم .. 
لم تقلع الطائره من مطار القاهره الى في الساعه 2:15 ظهرا دقيقه وقد تاخرت في اقلاعها ساعه تغريبا وسيظهر اثر هذا التأخير في مطار شارلي ديغال بباريس .. لم يكن في الرحله شيء يستحق الذكر .. فقد كانت الاجواء بارده وكل منهم يعيش في عالما اخر .. لكن الشيء الذي حصل فعلا بان شهاب لم يكن مغمض العينين فقط من اجل تفادي النظر والاحتكاك بانفال .. بل كان فعلا يزور عالم الاحلام .. ويقطو في نوما عميق .. اما انفال فتحاول ان تنسى فكرت ان تنام .. فظلت تتأمل البحر الواسع من تحتها .. والسماء الزرقاء الصافيه ..التي تشقو الطائره اجوائها لتأخذهم عبرها الى مكانا اخر بعيد كل البعد عن ارض الوطن .. الي مكان قد يتطلب الوصول اليه عبر الارض اياما كثيره .. ما اعظم هذا الاختراع الذي يشبه الطائر الكاسر بجناحيه الكبيرين .. قدمت المضيفه الطعام لانفال لكنها رفضت ان تاكل لان زوجها نائم .. رغم ان عصافير بطنها تاكل بعضها من شدت الجوع ..
تكلم الكبتن بالمكرفون .. معلنا عن وصولهم الى مطار شارلي ديغال ببارس .. وراجيا منهم ربط الاحزمه والاستعداد لنزول .. متمنيا لهم سفرا سعيدا 
فتح شهاب عينيه على صوت الكبتن .. دون ان يحرك راسه وبحركه بطيأه ربط حزامه ..
نزلت الطائره بسلام واخذت مكانها بين الطائرات .. وبعد وقوفها بدقائق .. فتحت ابواب الطائره .. وقامت الناس من اماكنها تبحث عن اشيائها وتحمل حقائبها .. وتمسك باطفالها .. منهم من كان فرحا بالوصول .. ومنهم من كان منهكا من الجلوس .. ومنهم من يزاحم الناس لينزل اولا .. منهم من لم يتحرك من مكانه 
انتظر شهاب قليل حتى يخف الناس .. وبعدها وقف وانزل حقيبته الصغيره المحموله من الرف العلوي 
وقفت انفال لما شافت شهاب وقف .. ومشت خلفه .. هذه المره كانت عارفه في أي مطار بنزلون وهم في أي ارض لانها كانت صاحيه طول الرحله .. لكنها استغربت من نزولهم هنا وهم رحلتهم الى اسبانيا وهذا مطار
باريس معقوله شهاب غير الرحله .. يالله حتى باريس خيال .. 
اول ما طلعو من بوابت الطائره .. شعرو ببرودة الجو .. وهبت رياح بارده اثلجت اطراف انفال التي لم يداعبها بردا كهذا .. ربما لانهم ما زال مرتفعين عن الارض .. نزلت انفال من الدرج وكان جسد شهاب امامها كل المعتاد .. تاملت في السماء المتلبده بالسحب البيضاء الناصعه .. اخذ تبحث عن القمر ونوره 
لكن لم يدم بحثها لانها دخلت الى المطار .. 
اتسعت عنيها عندما دخلت .. كان المطار واسع ورائع .. وكبير .. والناس اشكالهم والوانهم مختلفه كل الاختلاف عن الناس التي راتهم في مطار الشرقيه .. هنا كانت الوان الزاهيه النصب الكبير من لبسهم .. والشعر الاشقر بدرجاته .. تاج راس الغالبيه العضمى من الناس رجال واطفال ونسائا .. اخذت تبحث بين ملامح الناس عن ملامح مألوفه لها وراتها في الطائره .. تذكرت السيده التي تحدثت معها لما كانت الطائره متوقفه في مطار القاهره .. تمنت ان ترها لتحيها .. وتتمنى لنا سفرا ممتعا .. 
نظرت الى جسد شهاب الذي كان امامها .. وكانت هي تحاول ان توسع خطواتها لتلحق به .. لكنه فجأه بدى يسارع في خطواته .. 

شهاب لما نزل من الطائره ودخل المطار .. رفع يده وناظر ساعته ( الحين الساعه 6:45 دقيقه مساء وطائرة المتجه الى برشلونها بتتحرك الساعه 7:15 .. يعني ما بقى الى نصف ساعه .. والمسافه من صالة الوصول ((2f) إلى صالة المغادرة (2c) عشر دقايق مشي سريع اشبه بالركض .. هذا الي كانت خايف منه ان تأخر الي حصل في مطار القاهره ممكن يضيع علينا رحلة الساعه 7:15 .. خليني اسارع في خطواتي علشان الحق على الطياره ) 

كانت انفال متفاجاه من تزايد سرعة شهاب وكبر خطواته .. يزداد خوفها كلمها ازدات سرعته ولم تتمكن من مجاراتها والحاق فيه .. كرهت فكره ان تحس بالضياع مره اخرى فحاولت ان تركض بدل الهروله وتناست الناس من حولها لتصل اليه او على الاقل تكون المسافه بينهم قليله ... احست بقليل من الراحه عندها اصبحت قريبه منه وخلفه تماما ..
فجأه احست بيد قويه تمسك بيدها بشده .. وتحاول ان تجرها .. وهي تحاول بجسدها تتفاد الاشخاص الذين يكنون في طريقها .. وقدمها تحاول ان تسرع لان يدها المشدوده وجسدها المنشد اسرع 

وصلو الى صالة المغادره .. وكانت ابواب الصعود الى الطائره مفتوحه .. مازال شهاب ماسك انفال من يدها بشده ..عندما وصلو عند البوابه وقفو ليأخذوا نفاسهم التي انقطعت من السرعه ويتنفسون بعمق.. وخاصه انفال التي تحس بالم في باطن قدمها وفي ظهرها رفع شهاب يده وناظر الساعه 7:6 .. عندما رفع يده ليسلم التذاكر .. ادرك بانه ممسك بيد انفال .. فترك يدها بسرعه 
عطاها نظره ومشى الى داخل الطائره .. اما انفال لما ترك شهاب يدها على طول تحسست مكان قبضته بيدها الاخرى .. ولاحظة احمرار المنطقه التي امسك بها .. وانطبعت اصابع شهاب القويه على معصمها .. ماتدري ليه حست بنشوه فرح مفاجأه ..

فــي داخل الطائره ..جلست انفال بالكرسي الي جنب النافذه وشهاب جلس جنبها .. كلها كم دقيقه .. ونادا الكبتن معلنا عن اقلاع الطائره وراجيا من الركاب المسافرين ربط الاحزمه 
كانت هذي الرحله مختلفه في كل شيء الطائره واشكال المسافرين واجناسهم .. وشكل المضيفات .. واختلاف بسيط في شكل ولون المقاعد .. وكان في اختلاف بسيط في شعور انفال وشهاب ..
انفال كانت تشعر بالفرح وقليل من الامل وكثيرا من الامان .. من مسك شهاب يدها وهي تحس باحساس غريب يمكن احساسها بالفرح لان لمسها وامسك بيدها .. صحيح ما مسكها بلطف ورقه وكانت مسكته اشبه بالقبض على اللص الهارب .. قبضته كانت شديده ومألمه وكانه يخاف تفلت من يده .. بس كانت ظاهريا حلوه وداخليا ولد احساس الامان يعني شهاب لايمكن يخليها لحالها 
اما شهاب فكان يلوم نفسه على تصرفه .. انا ليه مسكت يدها .. كان خليتها تضيع في المطار .. والله كانت مسكتي لا اراديه لما خفت ان نتأخر على الطائره وخفت انها ما تقدر تلحقني .. يا الله والله اني ابتلشت باسبانيا يعني كان رحت لي اسبوع مصر ولا ماليزيا .. مو ازين لي كان حنا من الظهر هناك مو احسن لي من عوار القلب ووجع الراس .. تعبت من جلست الطياره من الساعه 9 الصباح والحين الساعه 7 المغرب يعني يوم كامل هنا بالجو .. المفروض لما استشارني ابوي في سفرت شهر العسل قلت له ماليزيا او أي دوله ثانيه لها رحله بدون محطة وقوف وتغير طياره .. والمفروض اني لما رحت لمكاتب السفريات استفسر عن الرحلات والخطوط .. وشفت ان جميع الخطوط رحالتها لازم في محطة توقف غيرت راي .. بس انا كان ودي حيل باسبانيا بلاد الاندلس .. 
التفت شهاب على انفال الي كانت تناظر في يدها وتتحس مكان قبضته ولاحظ ان يدها صارت حمره 
شهاب بصوت واطي وهو يناظر انفال : ألمــــتك 
انفال بصوت واطي : لا 
انفال حست براحه لما كلمها والتفت عليها .. وحبت تتكلم معه على الاقل يهتز جدار الصمت الي بينهم
انفال التفتت على شهاب وقالت بصوت واطي : هذي اخر طياره نركبها 
شهاب اكتفى بهز راسه بنعم .. هذا الشيء خيب امل انفال في بدا اول حوار بينهم.. التفتت انفال على النافذه وظلت تناظر المساحات الخضراء التي تمتد تحتها .. وتتامل الون الازرق الذي يمثل البحر .. واشكال السحب من تحتها .. ادهشها كثير منظرها واذهلتها فكره ان تحلق فوق السحاب .. تسألت كيف هو حال الجو في الخارج وعلى هذا الارتفاع الشاهق اكيد برد شديد ..قطع عليها تأملها صوت حركه بقرب منها ..
التفتت ورات شهاب يفتح الطاوله التي في باطن ظهر المقعد الامامي لها .. قدمت المضيفه لهم الطعام .. ما ان رات انفال الصنيه والاكل حتى بدا العاب يسيل من فمها وبدات تحيا عصافير بطنها الميته من الجوع .. 
كان الوجبه مكونه من ( قطع من اللحم .. وسلطه .. وخبز .. وزبده ..و قطعة فاكهه .. وجبن .. وكولا )
لما بدا شهاب يأكد سمت بأسم الله وبدات تاكل .. توها تأخذ قطعة الاحمه استوقفها صوت شهاب ..
شهاب بأمر : لا تاكلين اللحم يمكن مو حلال .. او يمكن لحم خنزير 
انفال كان ودها تاكل قطعت اللحم لان كان شكلها مشهي وهي لانها ميته من الجوع .. بدات تاكل السلطه والخبز مع الجبن والزبده تقريبا كلت كل الوجبه ماعدا قطعة اللحم .. وبعدها جوعانه .. بعدها جاب لهم قطعة كيك وعصير برتقال .. كانت الكيكه لذيذه واشربت العصير .. حست براحه اكثر لما كلت 
التفتت على شهاب الي كان جالس يشرب العصير 
انفال بصوت واطي : بقى كم ساعه ونوصل 
شهاب بدون ما يناظر فيها : تقريبا ساعه ونصف 
التفتت انفال على النافذه ورجعت تتأمل السماء باعيونا حالمه .. و كلها شوق لاستنشاق هواء اسبانيا والمشي في اراضيها واكتشاف اسرارها .. والتزود من ثقافتها ..والاطلاع على حضارتها وتاريخها 
انني قامه اليك يا اسبانيا .. اتمنى ان تضميني في احضان حضارتك ..

.

.

.

فــي مكان قريب من البحر .. كانت تقف سيارة حمد 
حمد كان متسند على باب السياره وعلى وجهه علامات الضيقه والحيره .. ينزل بجسده ويأخذ مجموعه من الحصى ويرميهم بكل قوته في الهواء .. ليس مهمنا اينا سقطت وعلى من سقطت ..المهم انه مع كل رميه يحس بالقوه التي افتقدها اليوم .. ويحاول استرجاعها تذكر شكل عبدالرحمن وهو معصب لم يراه هكذا من قبل لم يبدر منه تصرفا يستدعي كل هذا التعصيب هذا ما كان يقتع نفسه فيه بانه ليس المخطأ بل جميعهم لا يفهمونه و لا يدركون حجم الحب الذي يكونه لدلال .. واشتياقه لها في كل لحظه .. تصابه احيانا نوبة جنون ان لم يسمع صوتها ويفرح كثير عندما تمدحه وتقول له كلامات جميله .. كم يعشق دلعها واسمها وكلامها ولا يتصور حياتها من دونها 
كسرت نظراته انوار السياره الاماميه التي وقفت امامه .. ونزل منها سعــد ومطلق ..
سعــد ويوقف جنب حمد : خير يا بوحميد ليه مضايق اقلقتنا عليك ..
مطلق وهو يناظر ملامح حمد : وش فيك داق علينا تعال ابيكم .. وش صاير 
حمد بحزن : اليوم تخانقت مع اخوي عبدالرحمن .. وطلعت من البيت 
سعــد : عادي تصير كثير يما تخانقنا مع اخوانا وابوهاتنا وطلعنا من البيت معصبين .. واذا هدت الاوضاع رجعنا .. واذا ما هدت نمنا بر البيت 
مطلق : وش سبب الخناقه 
حمد وماحب يقول السالفه بالتفصيل : انا قلت لامي ابي اتزوج وامي قالت لاخوي عبدالرحمن وجا هو عاد وتخانق معي كلمه مني وكلمه منه .. عصبت وطلعت من البيت 
سعــد ببتسامه : احلى يا معرسنا ..للحين مصر تتزوج خويتك الي اسمها دلال 
حمد : ايوه أبي اتزوجها .. بس المشكله اهلي كيف اقنعهم اني ما اقدر اعيش بدونها هي هواي الي اتنفسه 
مطلق ببتسامه : احلى يا روميو زمانك .. وقمت تشعر .. وتتذوق من كأس الحب المر 
حمد : انا ما قلت لكم تعال هنا علشان كل واحد يتمسخر .. ابيكم تساعدوني 
سعــد : يعني وش تبينا نسوي نروح نقنع اهلك بضرورت زواجك من فاتنت العصر دلال 
حمد عصب لما حس ان الاستهزاء باين في كلامهم : اقول روحو رجعو من مكان ما جيتو انا مو ناقص.. والله اني غلطان لما دقيت عليكم .. كنت اظن انكم كفو .. ورواعي فزعات 
سعــد :ا فــاااا .. حنا محن رواعي فزعات انت جربنا .. طيب وش رايك تتزوجها بدون علم اهلك 
حمد وعصب زياده : اقول سعــد بتمشي و لا افلعك بهذي الحصه اطشر دمك .. وين حنا جالسين فيه.. اروح اخطبها واهلي ما يدرون .. طيب واذا سألوني وين اهلك وش اقول لهم مقطوع من شجره وعايش بدار ايتام 
سعد : يا بعد كبدي علامك معصب اهدى شوي وانا جايك بالكلام .. حبه حبه وخلنا احبه 
حمد خذ نفس عميق وقال : يالله قول الي عندك من افكار مجنونه 
سعد : يا اخي اسمعني انا ما قلت لك روح اخطبها لحالك .. حنا راح نكون لك عائله وهميه ونسوي فيك خدمه انسانيه ونروح نخطب لك .. انا عندي ولد عم على بوابة الخمسين لاشغله ولا مشغله حط في جيبه فلوس ويمشي على مزاجك وعندي بعد ولد خال اصغر منه يمكن في الثلاثينات هم نفس الحركه حط في جيبه كم ميه ويمشي معك مضبوط مثل عقارب الساعه .. ناخذهم معنا على اساس واحد ابوك والثاني اخوك او عمك .. واذا حصنا بعد واحد حطينا في جيبه فلوس وخذيناه معنا وسويناه خالك .. واذا تبي بعد اروح انا ومطلق يعني اخوانك وتكمل العائله الكريمه 
حمد وراقت لها الفكره وبدى يقلبها في مخه : طيب واذا جاو يسألون عني 
سعد ببتسامه : يا بابا هذاك اول الي كان سألون مضبوط ويكشفون اوراق الرجال كلها ماضيه وحاظره وبحثون عن اصله وفصله .. اما الحين الوضع تغير .. الناس ما همها الى الظاهر .. واذا جا الرجال يخطب يوزنون جيبه ويشفون كم يسوى .. عنده كثير هلا وسهلا ما عنده شيء الباب يوسع جمل .. وبعدين انت ما تقول ان البنت عايشه حياتها بحريه وهي حرة نفسها .. ان اهلها منفتحين وابوها متوفي .. واخوها ما يدخل بحياتها خلاص قول لها واتفق معها .. اذا جينا نخطبها .. على طول توافق وتصر عليك اذا كانت تبيك 
حمد : والله انك يا سعود عز الخوي .. خلاص انا اليوم اكلمها وبكره نروح نخطبها بس عاد انت شوف لنا الابو و العم والوهمين .. بس عاد اخاف يفشلونا ولا يخربطون 
سعد : اقولك يمشون معك مضبوط .. وبعدين انا اظمنهم لك .. يا اخي مجربينهم من قبل .. وجابو نتيجه 
مطلق : طيب انت تدل بيتها 
حمد : اكيد وانا مغمض ..( كمل بخيبه ) .. طيب واذا درو اهلي 
مطلق : حطهم امام الامر الواقع 
.

.

.
فــي سيارة مشاري الي توها متحركه من قبال بيت بوتركي .. بعد ما ركب وافي ..
ساد الصمت بعض دقائق قبل ان يتكلم مشاري 
مشاري : خالتي وبنتها وزوجها توهم طالعين من بيتنا 
وافي : زياره ولا عازمينهم 
مشاري : هم كل يوم يجون يتغدون عندنا .. وما يطلعون الى المغرب واحيانا يجلسون يتعشون عندنا وخاصه لما ابوي يلزم عليهم ..( كمل بحزن ) .. ابوي هذي الايام صاير حيل مع زوج خالتي كل يطلعون مع بعض 
وافي : وانت تجلس تتغدا وتتعشى معهم 
مشاري اكتفى بهز راسه بنعم ..
وافي حس بصعوبة المهمه الي راح يسويها .. وخاصه لما قال مشاري ان بومشاري وزوج خالته رفقه المصيبه ان اخوانه بو مشاري وبو تركي لهم نفس الطباع رغم انهم مو قراب حيل من بعض .. طالعين على الوالد الله يرحمه .. راسهم حجر والي في راسهم لازم يمشونه .. واذا قالو كلمتهم ما يثنونها .. ومافي مجال لنقاس ..ومجردين من العاطفه .. وعلاقتهم بعيالهم مو حيل بس لو سوى احد منهم شيء او مشكله ولا مصيبه .. ما يرحمون .. والعيال علاقتهم بابوهم مجرد احترام لا غير .. واي واحد فيهم يطيح في مصيبه او تصير عنده مشكله على طول يقول لعمه وافي ..وعمهم وافي ا لي ما عمره قال لهم روحو لبوكم خل يحل مشكلتكم لانه عارف ان اخوانه قاسين حيل على عيالهم وجافين معهم .. لذا كان ما يتردد في مساعدتهم .. يما دخل مراكز شرطه معهم الي مسوي حادث بسيط ولي متخانق مع اخوياءه وياما دفع فلوس لهم يصلح سياراتهم ولا يعطيهم فلوس لرحلات .. وخاصه حمد فلتت زمانه ..عبدالرحمن و وافي دائما هم الي وراه ويحلون مشاكله الي ما تخلص .. بس كل واحد الله عطاه زوجه حنونه وقلبها على اعيالها مثل ام تركي الي حيل قريبه من عيالها وحنونه عليهم .. حتى ام مشاري بس ام مشاري مو حكيمه مثل ام تركي الي دائما لها الدور الكبير في حل مشاكل عيالها على الاقل بنصح .. والحمدلله ان مافي احد من العيال طلع على ابوه .. الا تركي شوي .. بس تركي قلبه طيب 


هل سينجح وافي في حل مشكلة شهاب .. ؟
طلال وموافقته المبدايه على فكرة الزواج .. هل من المعقول ان يستسلم طلال بهذه السرعه 
وماذا عن وفائه لذكرياته وحنينه للماضي ؟
كيف ستسير الامور في اسبانيا بين شهاب وانفال ؟
حمد .. واصراره على الزواج .. من دلال .. هل ستنفذ فكرة سعد وهل ستنجح ؟


الــــفصل السابــــع عشـــر ...


الجـــزء الاول ... 

دخل الشــقه بهدوء وبين راحت يده باقه من الورد الاحمر الجوري .. مثل كل مره يسافر فيها للشرقيه يومين ويرجع مامره رجع فاضي .. وقف عند باب الشقه وهو في حالة فوضت مشاعر .. حب وشوق وهيام .. كل الجسد والحواس في حالة تشويق ولهفه ..العيون تريد ان ترى ذاك الوجه الملاكي الذي يزداد جماله عندما تبتسم وتتورد الوجنتين .. واليدين متشوقه لاحساس الدفأ والحنان عندما تلمس يدها ..والجسد لا يتحمل بعد جسدها .. في كل مره يسافر فيها ويعود يزداد تعلقه فيها .. وفي كل مره يجد هذا القاء اصعب من القاء السابق وفي كل مره يزداد عجزه عن وصف مايحسه .. فجأه اختفت كل كلمات الغزل .. فاصبح الجسد ينسج عبارات حب والشوق بحركاته ولمساته .. كنوع من التشارك مع المشاعر .. لتصل محتوى الرساله بعمق وبصدق ..
خرجت نجلا بسرعه من غرفة النوم ووقفت تتامله ببتسامه وهو واقف عند باب الشقه وبين يديه باقة الورد 
اقتربت منه بدلع وببتسامة خجل .. ونظراتها تعبر عن شوقها اليه ..
قدم اليها باقة الورد ونظراته مثبته على عينيها المرسومه بالكحل الاسود 
اخذت باقة الورد وحظنتها بقوه.. وقربت وجهها من الباقه لتلامس بتلات الورود الحمراء بشرتها البيضاء 
رفعت عينيها ونظرت اليه ببتسامة شوق .. اقتربت منه وطبعت قبله على خده الايمن ببطأ .. 
عندما اقتربت منه ازدات دقات قلبه .. وتزايدت الحراره في خده الايمن عندما لمسته شفتاها الصغيرتان 
اعمض عينيهي واستنشق عطرها .. لايريدها ان تبتعد عنه .. فهو بحاجه الى قربها ..
رفع يده وطوق خصرها .. وطبع قبله طويله على جبينها ..
دائما هذا القاء .. يحدث في حظرت الصمت وتبدا المشاعر بثرثره .. لتعبر عن حالها في البعد وحزنها بالليل ولهفتها للقاء.. كم كانت الساعات طويله والدقائق ثقيله والظلام موحش .. لقد تشاركت معي كل زوايا الشقه حزني فكانت الوحده ضيفا قد طرق بابي بعد خروجك بثواني .. عندما سمعت الباب جئتكا وكلي شوق اليك في كل مره تبتعد فيها ينتابني احساسا قوي بان لم اراك .. يعذبني هذا الاحساس ويزداد عذابي كلما طالت فتره غيابك عني ..>> هذا ما كانت تريد ان تقوله نجلا 
جلسو في الصاله الصغيره وتشاركو الكنبه .. فمل الصمت منهم ورحل 
نجلا ببتسامة : الحمدلله على السلامه .. هلاا بنور هالدنيا 
طلال ببتسامه : الله يسلمك .. يانور عيني 
نجلا ببتسامه : قلي وش اخبارك .. وكيف حال اهلك بالشرقيه ؟
طلال : انا لما شفتك صرت بخير .. واهلي كلهم تمام 
سرحت نجلا لدقائق وهي تناظر باقة الورد الي حطتها على الطاوله الي قدامها .. ظل طلال يتأمل ملامحها 
طلال بصوت جدي : نجلا .. انا عارف انك تبين تسأليني اذا قدرت اخبر اهلي هذي المره ولا مثل كل مره اروح فيها الشرقيه وارجع مثل ما انا ..والله يــ
ارفعت نجلا راسها وناظرت طلال وقاطعته : لا تتاسف يا عمري انا عارفه ان المسأله يبي لها وقت شوي .. وعارفه انها صعبه عليك .. ( كملت بحزن ) .. يعني وش راح تقول لهم تزوجت بدون موافقتكم .. ومن تزوجت تزوجت وحده من عامت الناس .. اهلها على قد حالهم وماهي من اصل يعتز فيه .. وما عندها عمام ولا خوال ولا ابوي يسندونها .. عايشه مع امها واخوها فــ
قاطعها طلال بعصبيه ممزوجه بحب : ما ابي اسمعك تقولين هذا الكلام مره ثانيه ولا ابيك تفكرين فيه ..نجلا انا لما حبيتك نسيت كل مقومات ومقايس الزواج الناجح في عائلتنا .. لاني مؤمن ان مو كل زواج يربط بين اعيال عم او يربط بين عائلتان لهم اسم كبير ومكانه راقيه .. ومن نفس الطبقه الاجتماعيه وفي نفس الحاله الاقتصاديه ممكن ان يكون زواج ناجح ويدوم .. انا عندي قناعه عميقه نابعه من الاعماق بان الحب هو اساس كل شيء بالحياه وان بالحب نخلي كل شيء بهذي الدنيا جميل .. وانا من خلال حبك اشوف الدنيا باحلى صوره
وبحبنا وتفاهمنا نقدر نتخطى كل الحواجز الي يشوفها المجتمع سبب في فشل الزواج 
ارتسمت ابتسامه عريضه على وجه نجلا الي كانت تشعر بالراحه والسعاده .. في كل مره تقوص في اعماق طلال وتكتشف كم هو كبير ذالك القلب الذي يضخ بالحب ليدب في الحياه الروح ويملأ كل ثغرات عاطفتها الفارقه التي تحولت الى صحراء قاحله غير صالحه للعيش بعد موت ابيها وبعد اخيها الذي كان يعمل في الطائف ولا تره كثيرا.. نعم بالحب نستطيع ان نعيش بسعاده .. 

امتزجت جزئات الهواء بعطر نسائي .. الذي دخل مع الهواء الى رائتي طلال الذي كان مسترخي على كرسيه ومسند راسه على ظهر الكرسي ومغمض عيونه وحاط يده تحت راسه .. انتشلته رائحة العطر القويه من سلسلة اروع لحظات حياته .. عقد حواجبه( وما زال مغمض عيونه) عندما ازدادت رائحت العطر ..
ساره بصوت واطي : طلال 
فتح طلال عيونه وناظر طرف عبايتها من تحت .. 
ساره بصوت ناعم : طلال تشكي من شيء .. يأملك شيء 
رفع عيونه طلال وناظرها بلامباله ولا كأن سمع شيء وقال بصوت واطي وملامح جامده : خير 
ساره برتباك : خير بوجهك .. شفتك ..قصدي يعني .. يــعنني صار لك ساعه ونصف على هذي الحاله فحبيت يعنني اطمن عليك .. يمكن .. ( نشف حلقها وحست بالاحراج لما شافت طلال يخزها وماقدرت تتكلم )
قام طلال من كرسيه وشال الملفات الي على الطاوله .. وطلع من الغرفه بدون ما يناظر فيها ..
بحركه سريعه وكلها عصبيه اضربت برجلها قاعدة الكرسي الي كان جالس عليه حست بالم في قدمها لكن ما منعها الم من ان تضرب الكرسي عدت مرات .. لتفرق شحنات القهر والحسره الي في داخلها .. رددت في سرها ( والله لو انه حجر حس .. والله لو انه حجر تحرك .. والله لو انه حجر لان شوي .. لكن هذا ما ادري قلبه من ايش .. يااني بجن يا اني بقتله .. والله بيني وبين الجنون شعره .. انا اول مره بحياتي اشوف انسان صخر مثل هذا ما ادري كيف عايش .. وليه عايش اساسا .. متى راح يحس فيني .. والله اني بموت تعبت وانا احاول معه .. ذليت نفسي وصغرتها .. واهنتها قلت يمكن يحس .. مدري اشتري له احساس .. استورد له قلب .. اهدده بسلاح .. اخطفه .. اقتله .. اقتل نفسي قدامه .. وانا متاكده لو بسوي كل هذا مارح يهزه ولا يحرك فيه شيء ..بس والله احبه .. آه منه ومن عذابه )

اما طلال فطلع من الغرفه وهو مازال عاقد حواجبه .. ويمشي بخطوات كبيره وكانه يحاول ان يبتعد بسرعه زادت قبضته على الملفات التي بين يديه عندما .. تذكر قلت ادبها .. ودخولها بدون استأذان .. لم يرى في حياته مثلها ترضى بالاهانه والتهميش .. الا تدرك باني لم احبها ولم احاول ان احبها .. الا تعرف بان قلبي ما زال ينبض بحب نجلا .. اه يا نجلا .. لقد اعادتني الى الارض هذه الانسانه لا اريد ان الصق فيها احدى الالقاب الرديئه .. لانها لا تعني لي شيء انني اكره من يحاول ان يعيدني الى الواقع وانا احاول ان احي الماضي في داخلي بكل احاسيسه الجميله .. احاول ان اربطه باحداث هذا الواقع الذي احاول ان اتعايش معه .. مازلتي حياه بداخلي يا نجلا .. ومازال قلبي ينبض باحاسيس الدافأه .. وما زلت وفيا لكي .. ( تنهد بعمق وحسره عندما تذكر ... اخوه ابو ضاري وموضوع الزواج .. الذي ما زال قائما .. ومشروعا قريبا ربما يرى النور ) صرخاتا بداخله تعلو كلمها تصور انه قد يزف الى امراءه اخرى .. (تزداد قبضت يده كلما تذكر انه في لحظات استسلم للواقع وترك الامور تحدث تلقائيا ) ربما يفقد اعصابه في أي لحظه وفي داخله اهات تريد ان تهز المكان من حوله بصرخات عاليه .. حاول ان يمسك نفسه ويحكم عقله قبل ان يحكمه الواقع .. فعقله كقلبه يرفض فكرة الزواج .. لكن ربما العقل قابل لرضوخ اذا لزم الامر ..
(( لا لا منت بطبيعي يا طلال .. حاول تهدي الشوي ترى الدنيا ما تسوى ولا احد فيها يفقدك اعصابك .. بس والله هذي البنت طلعتني من طوري .. ما ادري ما تحس ماني قادر اتقبل وجودها ولا اذني قادره تتحمل صوتها .. من اسمع صوتها تضيق فيني الدنيا اكثر من هذي الضيقه .. والله انا خايف يجي يوم ما اقدر فيه امسك اعصابي ويجيها كف مني يطيح اسنانها .. ولا يعلى صوتي واقول لها كل الكلام الشين الي فيها ولي مو فيها .. وهذا بعد اذا حست .. والله من اشوفها احمد ربي على نعمه الاحساس والاخلاق .. هذي الي كان ناقصني تسألني وش فيني ولا يألمني شيء .آه آه . مو معقوله استسلم بهذي السهوله .. متى كانت الضروف هي الاقوى لازم تتصرف .. افضل شيء اروح لام ضاري ولا لام شهاب واكلمهم .. واقولهم يقلون لخواني اني ما ابي اتزوج او على الاقل يأجلون موضوع الزواج حاليا لاني مو مستعد وعندي شوي مشاكل في العمل .. وفيني مرض خطير .. لا لا وش فيني افاول على نفسي بالشر .. مو حلوه ازودها كثير .. بخلي الامر طبيعي خليني اروح لام ضاري لان لها تأثير قوي وسريع على زوجها ولان هو الي مفاتحني بالموضوع ))
وصل الى .. نهاية احدى ممرات المستشفى الواسع ..قادته قدمه الى طريق ممسدود بينما عقله يحاول ان يجد الطريق ( انا الحين وش جابني هنا .. وانا اقول ليه المسافه الى مخرج المستشفى طويله .. اتاريني اللف بهذا الطابق .. كان من المفروض اني انزل الدور الارضي ما بقى شيء ويخلص دوامي )

في احدى طوابق المستشفى .. وفي قسم العظام .. وتحديدا في غرفة الدكتور مساعد .. 
كان مساعد جالس خلف مكتبه يراجع اوراق احدى مرضاه المتقدمين في السن الذين يشكون بالم في الركب والمفاصل نتيجة نقص الكالسيوم والفسفور في العظام ..
سمع طرقات على الباب ..
مساعد وعيونه مثبته على الاوراق الي بيده : تفضل 
افتحت ساره الباب بهدوء .. وقفت عند الباب لما شافت مساعد مشغول في مراجعت الارواق 
رفع مساعد راسه وشافها واقفه عند الباب .. مساعد ببتسامه : هلاا اخت ساره تفضلي 
ساره ادخلت الغرفه واجلست على الكرسي الي قريب من مكتب الدكتور مساعد : اسفه شكلي ازعجتك 
مساعد وهو يفسج النظرات الطبيه : لا ما ازعجتبني .. كنت بس جالس اراجع بعض الاوراق .. الا شخبار امك وكيف صحتها مداومه على حبوب الكالسيوم والمقويات الي اعطايها اياهم ولا احيانا واحيانا 
ساره : والله صحتها تمام .. وهذا انا صايره لها مثل المنبه اذا صار وقت الدوا احن عليها وما اسكت الى لما تاخذ دواها .. مشكور دكتور على اهتمامك 
مساعد ببتسامه : ولو هذا واجبنا يا اخت ساره .. ولا شكر على واجب .. والله يعطيها الصحه والعافيه والله يقويها 
ترددت ساره في فتحت الموضوع الي جايه علشانه .. وحست بالاحراج .. وراح يزيد الاحراج لو انها طلعت بدون ما تتكلم بالموضوع .. وراح يكون دخولها وخروجها من الغرفه في قمه السخافه والوقاحه 
ساره بتردد وارتباك واضح : دكتور مساعد ممكن اسألك سؤال بس اتمنى ان ما تفهمني غلط 
مساعد بهتمام : نفضلي اسألي 
ساره زاد ارتباكها : طلال .. قصدي اخوي الممرض طلال 
مساعد بهتمام : وش فيه طلال 
ساره بتردد : هو ما فيه شيء .. بس انا حبيت .. يعني حبيت اسأل هو ليه ترك الرياض ونقل الشرقيه .. اتمنى ان ما تفسر سؤال تفسير ثاني .. بس انا حبــ
قاطعها مساعد باصرار : على ما اعتقد ان هذي حيات طلال الشخصيه وما لنا دخل فيها .. وهو حر نفسه وين ما يلقى راحته ينقل ..
ساره : بس انا ما احسه مرتاح هنا .. قصدي يعني دائما الاحظ يعني مو بس انا الي الاحظ الكل ملاحظ ان طلال منعزل كثير .. ودائما سرحان وهادء وخاصه في الفتره الاخيره ..انا حبيت اسأل بس من باب الاخوه والزماله لا اكثر .. (وكملت وهي قايمه ) .. اسفه على تدخلي 
مساعد كان وده يقوله لها اتمنى انك تبعدين عن طلال لكنه تراجع وقال : اتمنى انك تهتمين بشغلك اكثر 
طلعت ساره من الغرفه بعد ما ناظرت مساعد بنظرات حاده ..وسكرت الباب بقوه بعدها ..
مساعد وهو يناظر في الباب الي اتسكر بعصبيه ..( الله يهديك يا ساره ..ما ادري متى راح توعين لنفسك وتدركين ان الي تسوينه مو من صالحك وما راح تستفيدين شيء من ورى هذي الاسأله .. كلنا عارفين انك تحبين طلال وتحاولين تتقربين منه كل شيء واضح والي ما فهم حركاتك من اول مره راح يفهما مع الايام لكن ما في احد غيري عارف ان طلال استحاله يحبك .. او يحاول يحس فيك .. لان روحه ما زالت مستوطنه اراضي الرياض ) 

(( مساعد صديق طلال دكتور عظام .. عمره 29 سنه .. متزوج وعنده 3 اولاد وهو الوحيد في الشرقيه الي عارف بحيات طلال بالرياض وزواجه من نجلا .. لما قرر طلال ينقل الشرقيه .. نقل معه .. صار هو الذكرى الوحيد الحيه الي حملها طلال معه من الرياض مع شنطة الذكريات .. تعاهدو على ان يبقى الماضي سرا .. وان يظل الماضي مختبا خلف اسوار الرياض ))





دخلت ســاره بعصبيه ورمت الملفات بقوه على الطاوله ..
التفتت عليها نوره بكل برود لانها متعوده على هذا المشهد الذي يتكرر بشكل يومي .. وعتادت على صوت الملفات وهي تضرب الطاوله بقوه 
نوره وهي تناظر ساره بسخريه : وش الي حصل في حلقة اليوم من المسلسل الشهير ســاره الذائبه وجبل الجليد الجامد ..( لما شافت حالة ساره كملت ) .. اكيد مثل احداث الحلقه الماضيه والي قبلها .. هذا هي الاحداث ماراح تتغير ولا راح تتطور .. بتكمل السنه الثانيه من عرض المسلسل .. الاحداث زي ما هي 
ســاره انقهرت من سخريت نوره والواضحه في كلامها : نوره خليكي في حالك ترى الي فيني مكفيني 
نوره بجديه : طيب انتي ليه معصبه اذا الاحداث هي نفسها ومافي شيء جديد ..والمفروض انك تأقلمتي معها 
ســـاره بقهر : والله قهرني كان ودي قلبت المكتب على راسه .. عساه الكسر ويطيح وينكسر 
نوره : من هذا الي تدعين عليه .. لاتقولين لي رحت لدكتور مساعد مره ثانيه 
ســـاره بحزن : ايوه رحت .. وياريتني ما رحت .. قال ايش هذي حياته الخاصه والمفروض ان محد يتدخل فيها .. انا اموت واعرف وش سالفة شغله بالرياض 
نوره : أي صحيح هذي حياته وهو حر فيها .. وبعدين انتي ليه رحتي لدكتور مساعد مو انتي قايله انك ماراح تطبين مكتبه بعد ذيك المره الي حاولتي تسحبين منه كلام عن حيات طلال .. واحرجك لما قالك خليكي في حالك 
وماقدرتي تاخذين منه لاحق ولا بطل .. انت عارفه ان مساعد عسر .. وما يطلع الكلمه الي بطلعت الروح 
ســـاره بخيبة امل : مادري وش الي خلاني اروح له .. يمكن لما شفت حالة طلال .. وسكونه الدائم .. ظنيت باني ممكن اعرف سبب شروده من مساعد 


فــي خارج المستشفى وامام هذا المنظر الذي يتكرر بشكل اسبوعي ..
سيارة طلال خامده عـلى الارض بعد ان نامت كفراتها وتسرب الهواء منها بفعل فاعل .. فاعل يتمنى ان تفعل به الاقدار ما فعل بهذه السياره .. وقف طلال ساكنا .. وهو ينظر الي سيارته التي عانت كثير هذه الفتره من هذه الحوادث التي تحصل فيها والفاعل مجهول لاشك انه يحمل بقلبه كل الحقد والغيض والكره لطلال فلايستطع ان يواجهه فيأتي ليفرق جرعات حقده في هذه السياره عن طريق تكسير زجاجها او تفريق هواء كفراتها .. او ترك رساله غير مفهومه على مقدمة السياره .. في المره الاول وهي كانت الصدمه الكبرى لطلال لانه لم يرى من قبل سيارته قد تحولت الى بقايا حديد .. لم يكترث بالموضوع ظنا منه بان الفاعل من عامة الناس ولم يكن يقصده بالتحديد فالبطاله احيانا تولد الحقد على كل الناس فيسعى الشخص العاطل لتخريب والتكسير ليعبر عن تحطيم ذاته وضايعها ..لكن مع تكرار الحوادث وتسليط الضوء على سيارته من بين كل السيارات فهم بان هذه الرساله موجه له وانه الشخص المعني 
عقد حواجبه وخيم الحزن على ملامحه (( مدري ليه البلاوي قامت تجيني من كل جها ..والله يكفيني هم الزواج الي ماني عارف كيف اتخلص منه ..والله مدري حنا وين عايشين تخريب وتكسير وحقد ورسايل ..طيب انا وش سويت ومن هذا الي حاقد علي بشكل هذا .. معقوله تكون ساره أي ليش لا انا ما استبعد عنها هذا الشيء .. لا لا ما اعتقد ساره .. طيب مين..! شايفني سكت له طول هذي الفتره قام يتماد معي مره يكسر زجاج السياره ومره يكسر الصدام الي قدام .. ومره يفرق الكفرات من الهوا )) 
قطع عليه تفكيره صوت مسج .. طلع جواله بسرعه وفتح المسج .. كل العاده كلام غير مفهم .. من رقم غريب 
(( لم تنتهي اللعبه بعد )) .. هذا ما كان مكتوب بالمسج .. 
احس طلال للحظات بانه يعيش في اجواء ساخنه وفي احدى شوارع المدن التي تكثر فيها العصابات .. وتتمشى في جوانب شوارعها الكلاب السوداء الكبيره .. وكانه نقطه حددت بعلامة اكس كبيره يسعى الى الوصول اليها افراد العصابه ..او ربما ادخلوه معهم باللعبه وهو لا يعرف اصول اللعب التخريبي ..
قرب من السياره .. وركلها بقوه .. عدت مرات وضرب بقبضته على سقفها .. واستمر بالضرب .. لعله يرجع الى حالة الاستقرار العصبي 
طلال بعصبيه : والله لو يطيح بيدي ولد الكلب .. لقطع لحمه وارميه للكلاب .. هذا الي كان ناقصني انتهت اللعبه مدري ابتدات .. 
تلفت طلال يمين ويسار يمكن الشخص الي سوى بالسياره كذا ما بعد عن هنا .. اساس حتى لو ما بعد ماهي بمعقوله اشوف أي واحد يمشي اجيبه واتهمه .. اكيد صاحب هذا الرقم هو الفاعل 
بسرعه طلع جواله .. ودق على خويه الي يشتغل في شركة الاتصالات 
جاه صوت حامد بعد الرنه الثالثه : هلااا طلال 
طلال : هلااا فيك .. كيف حالك يا حامد عساك طيب 
حامد : الحمدلله .. انت شخبارك وينك فيه .. وش ذا التغلي .. ليه ما نشوفك 
طلال بضيقه : والله عندي شوي مشاكل .. والوضع لك عليه .. ان شألله لمن تهدأ الاوضاع ازورك 
حامد : أي والله تكفى .. خلنا نشوفك 
طلال بجديه : حامد .. تتذكر الرقمين الي عطيتك اياهم وقلت لك طلع لي باسم مين 
حامد : أي اذكر .. انا طلعت لك اياهم بس دقيت عليك ذاك اليوم ما رديت .. وماعودت دقيت علي بعدها 
طلال بسرعه : قولي هذي الارقام باسم مين 
حامد : الله يسلمك .. الرقم الي فيه 455 في النهايه بدون اسم .. اما الرقم الي فيه 443 باسم راشد فلان الفلاني 
طلال بتعجب : راشد الفلاني .. مامره مر علي هذا الاسم ..طيب وين هذا احصله الي اسمه راشد 
حامد : في جيبي ..هههههه 
طلال بضيقه : حامد والله ماني فاضي لمزحك .. طيب قلي كيف اوصل له ..وين اراضيه 
حامد : ممممممم انا ممكن اساعدك .. عندي خويي يشتغل في شركة الكهرباء .. هناك عن طريق الاسم يقدر يطلع الفواتير ويدل بيته عند طريق الكمبيوتر .. بس نقدر نوصل له اذا كان عنده بيت اما اذا ما كان عنده بيت ما نقدر 
طلال : اذا هو ما عنده بيت اكيد ابوه عنده بيت اذا مو ابوه اكيد جده .. المهم ابيك تجيب لي عنوان البيت ..ابوه.. جده ..عمه المهم احد من عائلته 
حامد : من عيوني .. بكره اكلمه .. والعنوان بكون عندك على العصر بس عاد انت رد على جوالك
طلال : طيب الله يعطيك العافيه .. مع السلامه
حامد : الله يعافيك .. يالله في امان الكريم 

سكر طلال من حامد وهو يحس براحه .. لان كلها 24 او اقل بكون ولد الكلب بين ايده ..والله لااجرجره في مراكز الشرطه .. واخليه يدفع ثمن فعايله ماديا وجسديا .. واعلمه اصول اللعب 
/

/

/

فــي اسبــانيا .. وتحديدا في احدى فنادق مدينة برشلونا .. فندق (Aparthotel City Senator )
فتحت انفال عيونها ببطأ .. وحاولت ان تتذكر اين هيا ولماذا هي هنا .. رجع يغزوها هذا الاحساس الذي يشبه الحزن في ثقله لكنه في المضمون مختلف .. تزاحمت في راسها كل الاحداث التي حصلت .. من زواجها .. وفستانها .. والمطار .. والطائره .. وسفرها .. كان يوم امس يوم طويل بنسبه لها .. انقضت الساعات وهي معلقه بالجو وتسبح بين الغيوم .. اصبحت كأرض المعركه .. تغز فيها جيوش المشاعر من كل جها .. وهذا الشيء الذي اتعبها كثيرا .. تصارعت بداخلها احاسيس عجزت عن فهمها وحاولت ان تفكك خيوطها لكنها لم تستطع .. نفسها ضائعه بين الفرح والحزن لاتدري أي من هذي الاحساسين احق بها وانسب الى وضعها الحالي .. ( التفتت على الجانب الاخر من السرير .. ونظرت الى الجزء الايمن من السرير الذي من المفترض ان يرقد عليه جسد شهاب .. لكنه كان مرتب وفارق .. ).. فادركت بان الحزن هو الانسب لها .. تذكرت ليلت امس عندما وصلو الى الفندق .. ودخلو الشقه .. ودخل الصمت قبلهم لانه وببساطه اصبح حاكمهم ..ادخل موظف الفندق الحقائب الى منتصف الشقه التي كانت مكونه من غرفة نوم وحمام وصاله ومطبخ مفتوح في احدى زوايا الصاله ..دخلت انفال وهي تجر قدميها من التعب .. تجولت عينيها في الشقه ودخلت الغرفه وهي تحمل حقيبتها .. ظنا منها بان شهاب سوف يدخل خلفها .. لكنها تفاجأة لما سمعت صوت باب الشقه يغلق والتفتت ولم تجد جسد شهاب في الصاله .. ولا في أي مكان من حولها .. ربما ذهب ليدفع الاجار او ذهب ليشتري شيء .. او يطلب العشا لانها لم تشبع واكل الطائره لم يسد جوعها ولم يسكت عصافير بطنها اخذت نفس عمق وجلست على اطراف السرير المزدوج ..رفعت برقعها وفسخت طرحتها وعبايتها .. قامت وفتحت حقيبتها .. واخرجت قميص النوم الذي كانت بتلبسه ليلة امس لكن الفستان منعها .. ذهبت الى الحمام لتبدل ملابسها لربما دخل شهاب في أي لحظه .. خرجت من الحمام ودخلت الصاله ولم تجده جلست في الغرفه تنتظره وعينيها تقوام النوم .. مرت ساعتين والساعة الثالثه ستنقضي لم يرجع شهاب .. ها هو احساس الوحده والضايع قد سكنها .. واحست بالخوف على شهاب على رغم من قوة هذه الاحاسيس الا ان النوم كان الاقوى لم تستطع مقاومته ..ونامت على جانب السرير الايسر .. 
حاولت ان تحرك جسدها المنهك من تحت البطانيه عندما سمعت صوت التلفزيون في الصاله ..
رفعت جسدها واسندته على ظهر السرير .. وعيونها مثبته على الباب المغلق الذي يفصل الغرفه عن الصاله 
(( شهاب صحى .. ليه ما صاحاني .. وليه اساس انا ما صحيت الحين وش راح يقول عني احب النوم .. امس رجع واكيد شافني نايمه والحين صحى من النوم وانا ما زلت نايمه .. ( التفتت وناظرت الساعه الي محطوطه على الطاوله الي جنبها )) .. يا الله الحين الساعه وحده ونص الظهر راح اليوم .. فشله اكيد بعصب علي .. 
قامت بسرعه من السرير ودخلت الحمام .. ولما طلعت افتحت باب الغرفه بهدوء وشافت شهاب جالس على الكنبه المقابله لتلفزيون .. ورافع رجله على الطاوله الي قباله وفي يده اليمنى رموت التلفزيون ..
كان لابس بنطلون اسود مع قميص مقلم بالوان داكنه ازرق مع بني واسود بدرجات متناسبه وكان كافس اكمام القمص ورافعهم شوي .. وملامحه كل عاده جامده وشعره مرجع الى الخلف .. 
قربت انفال وجلست على الكنبه القريبه منه .. كانت تنتظره يتكلم يقول لها أي شيء .. نوم العوافي .. كيف كانت النومه امس .. شكلك تعبتي امس ..اسف لاني تأخرت .. مو لازم يقول لها كلام حلو على الاقل يعاتبها لانها طولت في النوم او لان امس نامت قبل لايرجع .. أي شيء بس المهم انه يتكلم .. طيب يلتفت عليها يناظر فيها 
انفال وهي تناظر في ملامح شهاب : اســـــفه .. شكلي طولت في النوم 
ظلت تتأمل فيه تنتظر تسمع منه شيء او يلتفت عليها .. لكنه ما زال على حاله ولا كأنها قالت شيء اساس ولا كانها موجوده ..
بعد دقائق صمت .. لم افقدت الامل انفال : عن اذنك بقوم اصلي ..و اخذ لي دش 
قامت انفال بدون ما تنتظر منه جواب .. لانها عارفه انه ماراح يعارض ..
استوقفها للحظات صوت شهاب ..
شهاب وعيونه معلقه على التلفزيون : اذا خلصتو صلاه .. لبسو وتجهزو لان بنطلع نتغدا 
انفال وهي تدخل الغرفه : طيب 
دخلت انفال الغرفه وسكرت الباب خلفها .. دخلت الحمام توضت وصلت .. وبعدين طلعت لها ملابس ..بنطلون اسود قماشه متين شوي ..مع بلوزه ورديه فاتحه ساده اكمامها طويله تحسبا لبرودة الجو في الخارج .. دخلت الحمام وخذت لها دش سريع لانها ما تبي تطول على شهاب .. موكفايه طولت في النوم .. لما البست ملابسها نشفت شعرها بالمنشف الي موجود في الحمام .. استمتعت كثير بطقم الحمام وديكوره .. واجواءه الهاديه .. وفرحت اكثر بعلب الشامبو و الصابون والمعطرات .. و اعتدال برودة الماء الذي انعشها .. تمنت ان تطيل الوقوف تحت الدش .. لكنها خافت ان تتاخر على شهاب .. وقفت امام المرايه .. ونظرت الى شكلها .. ارفعت يدها ولمت شعرها ولفته وثبته .. تشوف ان ما له داعي تطلع الاستشوار وتستشور شعرها او تستشور المقدمه .. لانها راح تلبس الطرحه ومين راح يشوفها .. اذا رجعت يمكن تستشوره .. رشت لها عطر والبست عبايتها وطرحتها .. قبل لا تطلع من الغرفه ترددت تلبس البرقع ولا لا .. تذكرت ليلى لما قالت لها ان هم اذا سافرو خارج المملكه يشيلون البرقع ويكشفون وجههم (( مدري البسه واطلع له واذا قال لي رفعيه فسخته طيب اذا ما تكلم اخليه .. لا لا ما اشوفها حلوه اطلع من الغرفه وانا لابسه البرقع وش راح يقول عني .. افضل شيء امسكه بيدي .. طيب وبعدين واذا مسكته بيدي .. لالا احسن شيء اني اروح اسأله اذا قال لي لا تلبسين ما راح البسه واذا قال لازم برجع الغرفه وبلبسه ..
اطلعت انفال من الغرفه ووقفت تناظر في شهاب الي من دخلت واطلعت من الغرفه وهو على هذا الوضع 
ترددت شوي بسؤال وخاصه انها مهي عارفه كيف تصيغ السؤال 
انفال وتحاول تعلي صوتها لان كان صوت التلفزيون عالي : شهاب .. البس البرقع ولا لا 
( في سرها كانت تحس ان السؤال غبي .. لكنها مجبوره تسأله .. وتتمنى ان يجاوب عليها على الاقل بهز راسه بالنفي او الموافقه )
شهاب ناظر فيها برود ورجع يقلب في قنوات التلفزين .. بعد ثواني ..
شهاب : حنا ما عندنا بنات يكشفون وجهم
انفال لما جاها الجواب مع انه مخالف لتوقعاتها .. استجابة له على طول بدون تذمر .. دخلت الغرفه والبست البرقع .. مع انها تسائلت ليه قال لها هذا الكلام .. هنا ما عندنا بنات يفتحون وجههم وهي عارفه ان ليلى وميلاف وميعاد لما يسافرون خارج المملكه عادي يفتحون وجههم وهي تذكر ان مره اسألة ليلى عن راي شهاب بهذا الموضوع .. وردت عليها ليلى بان شهاب عنده عادي نفتح وجهنا .. وهو مومشدد كثير في موضوع الحجاب والغطى .. يمكن لاني زوجته فالوضع يختلف .. أي اكيد انا زوجته مو اخته ولا بنت عمه 
/

/

/ 
ر

وقفت سيارة وافي عند بيت دلال ..بعد ما لبس ثوبه وشماخه وتعطر 
وافي بقلة صبر وهو يناظر نفسه في المرايه : يالله سجاوي دقي عليها خليها تطلع ولا تبيني انزل اطق بابهم واناديها 
سجى ( تسويها ) : اقول عمي وافي غريبه ما ضيعت بيتهم اشوفك حافظ طريقه 
وافي ببتسامه : اولا بيتهم ما يضيع .. ثانيا انا عندي خريطه براسي استدل فيها على الطريق 
سجى دقت على دلال واستعجلتها علشان تطلع وطبعا ما قالت لها ان الي بوصلهم عمها وافي بعد ما سجلت عدت من الملاحظات على تصرفات عمها جا دور دلال ..
بعد دقايق .. اطلعت دلال وقفت عند الباب تناظر في السياره بستغراب لانها مو سيارة السواق .. بعدين قربت من السياره وافتحت الباب الي خلف وافي .. وركبت وعلى طول ارفعت راسها وناظرت في المرايه الي قدام والتقت عينها بعين وافي .. الي كان مثبت عيونه على المرايه من قبل لا تركب .. على طول نزلت عينها 
طبعا سجى كانت تراقب كل شيء .. وسجلت ردت فعل دلال والتقاء النظرات 
دلال تفاجات لما شافت وافي لكن ما تنكر ان صاحب هذه الفاجاه شعور براحه ونشوة فرح ..
دلال بصوت هادء بعد دقايق من ركوبها وبعد ما ستوعبت المفاجاه لي كانت لا على البال ولا على الخاطر : السلام عليكم 
ردت سجى السلام بصوت واطي شوي لانها كانت تبي تسمع عمها وافي وهو يرد السلام بنفعال 
سجى وهي تلتفت على دلال ولا كانها سوت شيء : هلااا دلول شخبارك 
دلال كانت مرتبكه شوي : الحمدلله .. انت اخبارك 
سجى ببتسامه : الحمدلله 



فـــي بيت بو مشاري .. 
طبعا كانت الخاله نوره وبنتها غاليه وزوجها متغدين عندهم .. في الصاله كانت جالسه ام مشاري وغاليه والخاله نوره ..
ام مشاري ببتسامه وهي تاخذ قطة الكيك من غاليه : تسلمين 
غاليه بدلع : الله يسلمك يا خاله 
الخاله نوره : عاد اليوم غاليه مصره تصلح كيكه وتذوقك اياها 
ام مشاري وهي تذوق الكيكه : ممم لذيذه تسلم يدك 
غاليه ببتسامه : الله يسلمك 
الخاله نوره : اقول يا ام مشاري وين مشاري ما شفته اليوم .. ماجا يسلم علي 
ام مشاري : اكيد في المجلس مع الرجال او في غرفته فوق .. (وتكمل وهي تقوم ) .. عن اذنك بروح اشوفه وينه واناديه يسلم عليك 
الخاله نوره : أي والله ناديه .. ياني مشتاقه له 
لما طلعت ام مشاري من الصاله التفتت الخاله نوره على بنتها غاليه ..
الخاله نوره وهي تناظر بنتها : ضبطي حالك .. خلي يشوفك حلوه 
غاليه : ان شألله .. عاد يما بعد انتي لا تنسين اتفاقنا 
الخاله نوره : أي اتفاق !
غاليه وتمد براطمها : يما .. ما مداك نسيتي 
الخاله نوره : ايوه تذكرت .. الحين خل يجي واقوله 
دخل في هذي الحظه مشاري مع امه وكانت علامات الحزن واضحه على وجهه .. سلم على خالته وجلس جنب امه لما امه قالت له اجلس 
غاليه ما نزلت عينها من مشاري من لحظه ما دخل .. كانت تناظر فيه بكل جراءه .. هو من نظراتها استحى ونزل راسه وهي للحين عينها عليه .. ( غاليه كانت على مستوى من الجمال .. كانت ملامحها حاده ودقيقه وشعرها طويل وناعم .. وقامتها طويله ورشيقه وبشرتها حنطيه .. بس كانت جبهتها كبيره ووسيعه .. على عكس سجى الي كانت ملامحها طفوليه وناعمه .. وجهها دائري وشعرها قصير شوي وناعم وبشرتها بيضه ومو طويله كثير طولها متوسط ) طبعا كانت غاليه كاشفه وجهها ومظهره جزء من شعرها من قدام ..
الخاله نوره انقلت ملامحها فجأه وبدت دموع تتجمع في عينها وهي تقول : تصدقين يا ختي ان ركبي يالموني مافيني حيل امشي مسافه طويله .. ومسكينه بنتي غاليه تبي تروح السوق .. وانا رجلي مو قادره تشيلني علشان اروح معها .. وزاج عمتها قرب .. للحين ما جهزت لها للزواج 
غاليه وتحاول تكسر الخاطر : يما اهم شيء صحتك مو ضروري اروح الزواج 
ام مشاري بتعاطف : لا شلون يا بنتي ما تروحين الزواج هذا زواج عمتك 
الخاله نوره تسوي روحها حزينه ومتضايقه على بنتها : انا قلت لها هذا الكلام.. ما يصير ما تحضرين الزواج هذي عمتك بعدين تزعل عليك .. عاد يا ام مشاري انتي عارفه ان هنا مالنا الى انتو ..يعني اذا تقدر يا ولدي يا مشاري تودي بنت خالتك السوق .. اجبر بخاطره .. الله يجبر بخاطرك ووفقك 
مشاري كان مو عاجبه تودد خالته له .. والسنفونيات الحزينه الي كل يوم تعزفهم عند امه .. مره راسها ياملها مره بطنها .. مره خوفها على بنتها .. وتندب حظ بنتها وان هي ما عندها خوان يشفون طلباتها ..وان بتعيش وحيده ..وزوجها كبر في السن وو كل يوم تبكي على شيء ..
ام مشاري بتعاطف : اكيد مشاري بوديك الحين .. كل شيء عاد ولا خاطر غاليه بنت الغاليه 
مشاري بضيقه : بس يما انا مشغول الحين 
ام مشاري باصرار : تاجل كل اشغالك وتودي بنت خالتك السوق تشتري كل الي نفسها فيه .. يالله قومي يا غاليه لبسي عباتك ..
غاليه بفرح : ان شألله خالتي 


فــي سيارة وافي الي كانت متجهه لمجمع الظهران .. 
كانت الاجواء في السياره ظاهريا الصمت كان له السياده .. لكن هناك حوار يدور بين شخصين بلغه خاصه كانت العيون تلتقي ليبدا اصدق واجمل حوار صامت فيه الكلمات بدون حروف والاحساس يصل متخطي كل الحواجز .. ربما هذه اللغه تحتاج الى مهاره في فهمها .. لكن العيون مرايه عاكسه لما يحسه الانسان فلا مجال لشك في صدقها ..

العيـــون اللي تضاحك غرور وبهرجه 
تلحق خدود الصباحات .. وتجر الظلام 

تلبس الصمت المعطر .. وتحكي بغنجه 
وش عليها تأكل الجو .. لا مات الكلام 

كلما قفا بي الرمـــش .. تعطيني وجه 
واتجمـع بين الاهداب .. واسوي زحام 

كانت عيون وافي تنتقل بين الطريق وبين المرايه .. اما دلال فكانت تحاول تتفادى النظر الي المرايه ..لان تخاف تلتقي بعيون وافي ..تحس بشيء فضيع مسوي زحمه في صدرها .. قلبها يدق ببطا لكن دقاته كانت واضحه ولها صوت مسموع ( يخيل لها انه يسمع ) .. ما تقدر تحط عينها في عينه ..
سجى كانت تراقبهم .. وكانت تقلي من الداخل .. وتزاحمت الاسألها في بالها والتسائلات .. بعد ما تاكدة من مصداقيت شكوكها هي كانت متاكده من زمان .. لكن .. كيف .. وليش .. وين .. ومتى .. معقوله عمي وافي ودلال يحبون بعض .. معقوله بينهم علاقه .. كيف عرفها .. ومتى شافها .. وليه هي بذات .. لا لا دلال تحب ! ومين عمي وافي.. ليه ما قالت لي .. ليه انا ما ادري .. لا ما اعتقد ان حب يمكن اعجاب .. بس واضح ان في شعور متبادل بينهم .. (على سجاوي يا حبايب قلبي هل حركات تفكرونها بتعدي من قدامي .. خليني افضحهم والوي ذراعهم .. لالا خل الامور ماشيه كذا ولكل حادثا حديث ) ..
سجاوي وهي تناظر عمها الي يناظر في المرايه : اعتقد ان الطريق قدامك مو في المرايه 
وافي ببتسامه : عارف بس لازم اطمن على الشارع من وراي 
سجى : تطمن الشارع فاضي لك بس انت الي مسوي زحمه .. اشوي شوي وبتوصل للي تبيه 
( كانت سجى تقصد بكلمها ان دلال قلبها فاضي .. بس هو الي بتصرفاته مندفع و مسوي زحمه .. شوي شوي وراح يوصل لقلبها .. لكن اكيد هو ما فهم كلامها لانه ما كان واضح .. اساسا هي ما كانت تبيه يفهم )


.. اما فــي سيارة مشاري .. 
كان مشاري موصل الف من تصرفات بنت خالته .. مو كفايه طالع من البيت غصب عنه علشان يودي ست الحسن غاليه السوق .. بالعه مسجل من اول ماركبت معه السياره وهي تتكلم صدعت راسه بسوالفها عاد ياليت تسولف في شيء عدل كل تتكلم عن نفسها وجمالها .. وحياتها .. مصدقه عمرها ان هي شخصيه مهمه هو انسان متعود على الهدوء .. وهذي وحده مسوي فوضه راكبه قدام وجالسه تتعبث باغراض الي في السياره وده يعطيها كف يرجعها المقعد الخلفي .. او يضرب بريك .. وتدخل في زجاج النافذه الاماميه .. وتطير لاول الشارع .. مدري يسوي حادث ويتخلص منها .. او يوقف على جنب وينزلها من السياره ..
تنهد مشاري وهو يقول : ممكن تسكرين فمك شوي ابي اركز على الطريق 
غاليه : ليه انا وش مسوي لك .. جالسه اسولف معك .. وبعدين انت وش هذي الاشرطه الي طالع منها غبار .. ام كلثوم .. فيروز .. طلال سلامه ..ياالله كيف تتحمل تسمع لهم 
مشاري بعصبيه : انتي وش يدخلك .. لا تتعبثين بالاشرطه 
غاليه بدلع : كنت ابي اشغل اغنية حب .. اهديه لك .. تقول خالتي انك شاعر ليه ما تكتب فيني قصيده تتغزل فيها بجمالي ودلالي 
مشاري ( هذي الي ناقص تكونين انت ملهمه لي كان ما طلع مني ولا شطر واحد ): اقول أي سوق تبين تروحين 
غاليه : مجمع الظهران .. وبعد ما نخلص من مجمع الظهران نروح الشاطىء مول .. وبعدين نروح نتعشى 
مشاري بنفعال : لا شايفتني سواق ابوك جالسه تمشوريني على كيفك .. اختاري مكان واحد بس
غاليه بضيقه : مجمع الظهران 


... امام بيت دلال .. وقفت سيارة سعد .. 
كان سعد يسوق وحمد جالس جنبه ومطلق جالس في المقعد الخلفي ..
سعد وهو يناظر بيت دلال : هذا هو بيت دلال 
حمد ببتسامه : أي هذا هو 
مطلق وهو يناظر البيت : والله بيتهم كبير ورهيب .. شكلهم عندهم خير 
سعد ببتسامه : اقول حمد مبروك عليك الفلوس مقدما 
حمد : ههههههههههههه مو خلهم يوافقون بالاول 
مطلق : الا تعال حمد قلي ما فاتحت دلال بالموضوع 
حمد : بكلمها اليوم .. بس عاد خل نضبط امورنا بالاول نعرف وش لنا وش علينا 
سعد بثقه : امورنا كلها خالصه .. انا كلمت ولد عمي .. الي راح يتولى تمثيل دور الاب .. وولد خالي وقلت لهم يشوفون لنا واحد بعد علشان نعطيه دور الاخ .. واتفقت معهم على الموعد الي هو بكره بس هم يبون يجلسون معك علشان يخذون معلومات .. نبي كل شيء يمشي صح بدون اخطاء 
حمد : خلاص بكره العصر نجتمع ونرتب الامور مع بعض 
مطلق : حمد انت ما بترجع بيتكم اليوم 
حمد ببتسامه : لا طالع اجازت خطوبه .. بس بصراحه ابدعتو امس مع اخوي عبدالرحمن حتى انا صدقت انكم اصدقاء صالحين .. ومجتهدين ..ومن البيت الى المسجد ومن المسجد الى البيت 
سعد : هههههههههه حنا فينا موهبيه بس للاسف محد يقدرها .. والله حتى انت اقنعتني امس بتمثيلك ..انك ندمان ومدري ايش ومسوي فيها اخ مطيع .. وحلو انك كثيره من حبت الراس .. وسحبت منه مبلغ محترم 



.. في مجمع الظـــهران .. حيث متعت التسوق ..
انزلت سجى مع دلال .. كان وافي يبي ينزل معهم لكن سجى ما خلته ذكرته بالموعد الي رجع البيت يضبط عمره علشان يروح يسلم على صاحبه .. مشى وافي وهو مكسور الخاطر ما يدري وين يروح 
كانت سجى ودلال يمشون وبيدهم مجموعه من الاكياس الي تحمل .. اكسسورات وبعض الملابس الي شروها لانفال ..
دلال : سجوي ليه ما جات عمتك عليا معنا 
سجى : اخوي عبدالرحمن عازمها على العشا 
دلال كانت تتمنى ان عليا تجي معهم لكن يالله المهم انها طالعه تغير جو : أي صحيح سجوي نسيت اقول لك انفال اقبولها في الطب 
سجى بفرح : والله الف الف مبرووك واخير بيتحق حلم انفال الي كانت تحلم فيه من يوم كنا باول ثنوي 
دلال ببتسامه : أي والله انا لما عرفت طرت من الفرح .. حتى كان ودي اكلمها وافرحها بس خفت ازعجها 
سجى : طيب باقي المقابله الشخصيه 
دلال : مو هذي الي خلاني افكر اكلمها لان المقابله الشخصيه الاسبوع الجاي وهي ما بترجع الى بعد شهر تغريبا .. اكيد راح تروح عليها المقابله الشخصيه .. وراح يتبخر الحلم .. الي بينها وبين تحقيقه خطوه وحده
سجى : لا لازم تكلمينها .. وتعطينها خبر لانك لو ما كلمتيها وضاعت عليها المقابله راح تلومك .. انتي كلميها وقول لها .. والقرار لها يمكن ترجع يومين للمقابله وتسافر تكمل شهر العسل 
دلال : خلاص بكره بحاول اكلمها .. مع اني خايفه ازعجهم .. (كملت بتردد ) .. اقول سجى ليه ما خبرتيني ان عمك وافي هو الي بوصلنا 
سجى ببتسامه : هو عرض علي التوصيله لغرضا في نفسه وانا ما عارضت .. ليه يضايقك ان يوصلنا اذا يضايقك في الرجعه ادق عليه واقول له لا تجينــ ..
قاطعتها دلال : لا ما يضايقني بالعكس 
سجى ببتسامة جانيه : وش الي بالعكس .. يعني ترتاحين لما يوصلنا ولا 
مسكتها دلال من يدها ودخلتها المحل دلال : خلينا ندخل هذا المحل فيه اشياء حلووه 

في محل ثاني في نفس المجمع ..
كانت تهيم غاليه من محل الى محل .. والي تطيح عينها عليه ويعجبها على طول تاخذه .. اساسا نست موضوع زواج عمتها .. ولا شرت شيء يخص الزواج ..
ادخلت محل تيرانفوا.. 
غاليه وهي ماسكه بلوزه بيضه بدون اكمام : مشاري عمري وش رايك 
مشاري بملل : انتي ما خلصتي ما بقى شيء ما شرتيه .. كل هذا تجهزين لزواج عمتك 
غاليه بدلع : ولزواجي بعد 
مشاري حس بغصه بلعومه لما سمعها تطري زواجها .. رفع راسه وظل يتامل باب المحل .. تذكر سجى بنت عمه الطفله التي يعشقها .. بدلعها .. واحساسها .. وعنادها .. وزعلها يحس انه مسافر عنها بعيد ومضيع طريق العوده كل ما جا يفكر فيها تظهر قدامه حواجز تمنعه من الوصول اليها .. في بعض الاحيان يحس انها صارت بنسبه له حلم صعب تحقيقه .. بعد ما كانت حقيقه .. وينك يا سجى تعالي شوفي حالي متعذب وهل مصيبه قدامي ما ادري من وين اطلعت لي هل آفه بنت الخاله .. 
في هذي الحظه ادخلت سجى ودلال المحل .. 
شهق مشاري وطلعت عيونه لما شاف سجى داخله من باب المحل .. على طول التفت لا تشوفه وراح وقف في زوايه من المحل وجهه مقابل الجدار .. وهو يعض على شفايفه (( معقوله هذي سجى .. الله يستر .. الله يستر .. الكارثه الكبرى لو شافتني مع هذي الآفه وين اودي وجهي .. وش اقول .. ياربي وش هذا الحظ المنكسر .. والله ودي اجلس على الارض مثل الحريم والطم في روحي .. ضاع كل شيء .. ضاع حبي ضاعت سجى مني .. تبخر حلمي .. الله يستر .. عسى ما تجي تطل في وجهي .. خليني اخذ لي بلوزه من هذي البلايز وغطي وجهي ولا اتلثم بشماخي افضل )) 
مشاري كان واقف على اعصابه .. وفي حالة توتر شديد .. وزاد توتره و بدت قطرات العرق تنزل من جبهته لما سمع صوت سجى خلفه 
سجى ببتسامه : تصدقين دلول اشم ريحت عطر مشاري .. ياالله ياني مشتاقه له 
دلال ببتسامه : حلو ريحت العطر .. ليه انتي من زمان ما شفتيه 
سجى بحزن : ايوه .. من زمان 
دلال : ما عجبني شيء في المحل خلينا نطلع 
سجى المحت بلوزه لونها ارنج كانت معلقه مع بلايز موديها مخالف .. امسكتها ورفعتها علشان تفرجيها دلال 
سجى وهي ماسكه البلوزه بيدها : هذي حلوه وش رايك فيها 
قبل لا تقول دلال رايها .. يد امتدت بكل وقاحه وخذت البلوزه بقوه من يد سجى .. 
غاليه : هذي بلوزتي من سمح لك تاخذنها 
دلال بعصبيه : ليه انت دفعتي قيمتها علشان تقولين انها بلوزتك 
غاليه : لا ..بس انا مختارتها قبلكم .. بس حطيتها هنا و رحت اشوف البلايز الي في الجها الثانيه 
دلال بعصبيه : تقطعينها بالعافيه .. يالله سجى خلينا نمشيء .. ( كملت وهي تناظر في غاليه من فوق لتحت ) .. تصرفات غبــيه .. وقلت ادب 

طبعا كان مشاري يسمع كلامهم .. ويده على قلبه واطرافه ترتجف كان خايف ان غاليه تناديه علشان يفزع لها .. وبعدين يحدث الانفجار .. لما ما سمع صوتهم التفت وهو متلثم وناظر حوله لما ما لقى لهم اثر رفع يده براحه وفتح الثمه ورتب شماخه .. واخذ نفس عميق ( الحمدلله .. الف الحمدلله ما شافتني ) 
غاليه بعصبيه : انت وينك اختفيت من خنبي 
مشاري : رحت اشوف البلايز الي في الجها الثانيه .. يالله يالله خلينا نمشي 



فـــي سيارة وافي .. الي واقفه امام المجمع تنتظرهم يطلعون ..
افتحت سجى الباب الامامي وركبت .. اما دلال ففتحت الباب الي خلف سجى وركبت وهذا الشيء خيب امل وافي .. دلال ما كانت قاصده تركب خلف سجى بس هم طالعين من الباب المجمع .. كان باب سجى والباب الخلفي مقابلهم فشيء طبيعي انها بتركب خلف سجى .. يعني ما هي بمعقوله تلف على السياره وتروح تركب من الباب الثاني ..
وافي ( الحين كيف اطالع عيونها .. الف وجهي لها ) : كيف كان التسوق 
سجى ببتسامه : رائع .. بس تعبنا وجعنا 
وافي وهو يناظر في الاكياس الي مسوين زحمه بالسياره : أي واضح .. وماخليتو شيء بالسوق ما شريتوه .. ليه ما تعشيتو في المطاعم 
سجى :بقى اشياء كثير ما شرينها .. بكره بنجي نكمل .. دلال ما لها نفس تاكل وانا ما احب اكل لحالي 
وافي وهو يحرك السياره : الحين امر المطعم واطلب لكم عشى .. عاد لازم تاكلون انتو اليوم حرقتو سعرارت حراريه كثيره 
سجى : أي والله عدل كلامك لازم اكل لاني حرقت سعرات حراريه 
دلال كانت جالسه في الخلف تسمع كلامهم .. وراتسمت ابتسامه عريضه مختبأه تحت برقعها من كلام وافي ..حست براحه اكثر لما اجلست خلف سجى . تحس ان هذا الموقع ..خغرافيا مهم . لانها تشوفه وهو ما يشوفها .. ولا سجى تلاحظ ان دلال عيونها عليه ..ظلت طول الطريق وعينها عليه تراقب حركاته .. وحركة شفايفه اذا جا يتكلم مع سجى .. اول مره تشوفه يتكلم بطبعته وبعفويه .. 
/

/

/
فــي احدى .. احياء الدمام ..كانت سيارة طلال تتجول في شوارعها وعيونه كانت تراقب من خلف زجاج النافذه .. لم ياتي من قبل الى هنا .. لكنه اتى على العنوان الذي بين يديه .. ويحاول ان يمشي بالسياره وفق الوصف الذي سمعه من حامد .. يتأمل البيوت من حوله ليس لانه متعجب من حالها فهو قد رائا مثلها كثيرا .. ودخل فيها .. واكل بنفس الصحن مع اصحابها .. مدرك بانها تحتضن اناسا طيبون .. يحاولون ان يجعلو من هذه البيوت قصورا يملأها السعاده .. والتفاهم والمحبه .. لم يكن كبر البيت ومساحة ارضه .. يوما دليل على كبر قلوب .. وسعت صدور اصحابه .. لكنه يبحث من بين هذه البيوت على بيتا صاحبه .. قد بدا معه لعبه .. وجاء هنا لينهيها ... 
وقفت سياره طلال عند بيتين .. احتار أي واحده منهم هو بيت راشد فلان الفلاني ..
نزل من السياره .. وقرر يسأل أي احد او يسأل اصحاب البيت ..
وقف بين البيتين وجلس يناظر من حوله يدور على شخص يسأله .. رفع يده وناظر الساعه 11:30 اكيد الناس الحين نايمين خليني امشي وارجع بكره .. مو حلوه اجلس اطق بيبات الناس وزعجهم ..
توه بيتحرك .. شاف بنت قربت منه ..
هيام كانت توه جايه من المشغل بتدخل البيت لكن تفاجات لما شافت طلال واقف عند باب بيتهم في البدايه كانت مو متاكده ان هو طلال ولا واحد يشبه لكن لما قربت منه تاكدت فحبت تسأله ..( غريبه ولد العز موجوده بحارتنا .. ليكون جاي يوزع علينا من فضلت خيره ..)
هيام بستغراب : هلااا طلال 
طلال تفاجا ( هذي كيف اعرفتني ) : هلا 
هيام : اكيد ما تذكريني .. انا هيام صاحبت انفال بنت اخوك 
طلال : اهاااا .. 
هيام : خير .. اشوفك واقف هنا .. شكلك جاي تدور على بيت 
طلال : ايوه .. تعرفين بـ
فجأه حســــــــ طلال ان السما طاحت على راسه .. وكان طابقوه قويه ضربت راسه .. وحس ان الدنيا قامت تدور فيه .. وبدى السواد يملي المكان ... وفقد توازنه 
اشهقت هيـــــام شهقه انقطع معها النفس .. وهي تناظر الي قدامه 
هيام بصوت عالي : لاااااااااااااااااا 

وش الي حصل لطلال .. وليه اشهقت هيام ؟
وش راح يكون رد فعل ميلاف لما يفاتحها حمد بموضوع الخطوبه ؟
ردت فعل عليا كيف راح تكون لما يفاتحها عبدالرحمن بموضوع غازي مره ثانيه ؟



الفصل السابع عشر ..


الجزء الثاني ...



فجأه حس طلال ان السما طاحت على راسه .. وكان طابقوه قويه ضربت راسه .. وحس ان الدنيا قامت تدور فيه .. وبدى السواد يملي المكان ... وفقد توازنه 
اشهقت هيام شهقه انقطع معها النفس .. وهي تناظر الي قدامها 
هيام بصوت عالي : لاااااااااااااااااا
ترك فيصل الحديده من يده ليس استجابه لصرخات هيام وانما ليكمل ما بداه .. مسك كتف طلال من الخلف بقوه ولفه جهته علشان يشوف وجهه .. وبحركه سريعه قبل لايستعيد طلال توازنه ويفتح عيونه ركله ركله قويه على بطنه بعده على طول بكس على عينه اليمنى .. ترك جسد طلال يسقط على الارض لما قربت هيام منه و مسكت يده بقوه
هيام وهي ماسكه يد فيصل بترجي وبصوت عالي : ليه سويت كذا يا فيصل .. ليه .. ليه .. الله يخليك وخر 
فيصل دفعها بقوه وهو يركل طلال الي كان طايح على الارض شبه فاقد الوعي .. وبكل عصبيه وبملامح تغلب عليها الشده ويخيم عليها الحزن والقهر ..فيصل بصوت عالي وهو يناظر طلال : هذا الي تخونيني معاه .. واقفه معه في الشارع وبهذا الوقت .. ( كمل وهو يركل طلال ) .. والله لاذبحه واشرب من دمه 
هيام تجمعت الدموع في عينها وهي تناظر طلال الي كان فاقد الوعي ومرمي على الارض قدامها غارق بدمه الي كان ينزف من راسه .. وتشبع قماش ثوبه بدم واكتسب اللون الابيض الناصع لونا دموي .. ما همها 
الكلام الي قاله فيصل وما عنده استعداد ترد عليه .. آلمه شكل طلال سابح بدمه وظنت للحظات انه مات ..قربت منه بسرعه وانزلت لمستواه لما سيطر عليها شعور الخوف 
هيام بصوت حزين ومخنوق وهي تحاول ترفع طلال : الله يخليك يا فيصل خلينا ننقله للمستشفى ل
قاطعها فيصل بعصبيه ( فيصل يحس بشويت راحه لما خذ بثاره وداس على الهم الي كان يعذبه ) : اتركيه عنك .. اقولك اذا ما وخرت عنه قسم بالله بقطعه اجزاء 
اتركت هيام طلال وقربت من فيصل .. هيام بصوت عالي وبترجي : فيصل طلال بموت .. الله يخليك خلنا ننقله المستشفى .. ابوس رجلك يا فيصل .. تكفى .. ( كملت وهي تمسك يده ) .. فيصل علشان خاطري 
/
*
/
*
/
في مطعم ..
لحد هذي الحظه كانت العزيمه ماشيه تمام .. حرك عبدالرحمن السياره بعد ما ركبت عمته عليا ..حاول عبدالرحمن يتبع تعلمات عمه وافي ويعتمد بشكل اكبر على قدرته على التعامل مع عمته عليا وتقيم ..وتقويم الكلام الي يقوله لها ..و اختيار الكليمات التي تشعرها براحه والعبارات التي تدعوها للابتسامه .. في البدايه ما كانت عليا تتجاوب معه كثير لان عليا بطبيعتها حتى لو ارتاحت لشخص ما تتكلم معه كثير تحب تسمع له اكثر يمكن لان ما في شيء تقوله .. او لانها تفضل السكوت على الكلام .. لكن علامات الارتياح والتجاوب تكون واضحه على ملامحها .. وهذي الي تشجع الشخص على الاستمرار في حديثه ..طبعا كان اغلب الحوار الي دار بينهم اسألها يطرحها عبدالرحمن على عمته .. كان قصده من هذي الاسأله يرفع غطاء الصمت عنها ..واختياره للاسأله من مفترقات كثيره بعيده عن منعطف ماضيها .. لما وصلو المطعم كان راقي وهادء ومناسب لفتح موضوع حساس وعميق .. طلب عبدالرحمن له صحن شورما وطلب لعمته عليا لزانيا وشوربت فطر وصحن تبوله بالاضافه الى المشروب بيبسي له وعصير كوكتيل لعمته والحلى كيك فروله ..*
عبدالرحمن وهو يناظر في صحن عمته عليا : قول لي يا عمه عجبك الاكل 
عليا وهي تقرب الملعقه من فمها : لذيذ .. ممم عجبتني كثير الشوربه 
عبدالرحمن ببتسامه : تبين اطلب لك شوربه ثانيه 
عليا ببتسامه : لا .. تسلم الاكل كثير ..عبدالرحمن ليه ما جا اخوي وافي وسجى معنا 
عبدالرحمن : سجى كانت تبي تروح السوق ضروري قالت لعمي وافي يوديها ..( كمل وهو يحاول يغير الموضوع ) .. ليه يا عمه انا ما اكفي ليكون مليتي مني 
عليا ببتسامه خفيفه : لا والله .. بس كان ودي يكونون معنا ..الا حمد اخوك ما شفته من يومين 
عبدالرحمن بنتهيده خفيفه : اخوي حمد قاطس مع اخوياه تدرين شباب ما يحبون جلست البيت وجمعت الاهل 
عليا : ذكرني باخوي وافي لما كان بسن حمد كان ما يحب يجلس بالبيت ..( كملت بحزن ) ..كانت له اسبابه 
عبدالرحمن لما شاف الحزن بدا يخيم على ملامح عليا لما تذكرت قسوت ابوها وظلمه حب يغير الموضوع : الله يرحمه .. عمه ما شربتي عصيرك شربيه قبل لا يصير حار 
عليا وهي تقرب كاس العصير من فمها : طيب 
عبدالرحمن وهو يناظر في عمته عليا .. حس ان الموضوع صعب .. وما هو قادر يفتحه معها ولا هو لاقي مدخل للموضوع .. وخاصه انه اول مره يكلم عمته بموضوع حساس مثل هذا ( ياترى كيف راح تكون ردت فعلك يا عمه .. بتصرخين بوجهي ..بتبكين .. بتقولين لي ما لي دخل ..بتعاتبيني.. لا لا خلاص ما راح اكلمها بالموضوع بس انا وعدت عمي وافي .. خليني اتوكل على الله واتكلم ) 
عليا وهي تبعد الصحن عنها باطراف اصابعها : الحمدلله 
عبدالرحمن ببتسامه : بالعافيه .. اقول عمه وش رايك نروح الرياض كم يوم 
عليا ظلت فتره تناظر في عبدالرحمن بملامح جامده .. وتذكرت الي صار لها بالرياض وعلى طول قالت : لا افضل اني ما اروح 
عبدالرحمن : ليه يا عمه تخافين تشوفين غازي مره ثانيه 
تغيرة ملامح عليا لما اسمعت اسم غازي ..ونزلت راسها وظلت تناظر في الصحن مرت امامها صور من الاحداث الي صارت لها بالرياض .. وشكل غازي .. وحست بالم في صدرها لما تذكرت الموضوع الي فاتحها فيه وافي والي تحاول تتناساه مع انها ما قدرت تنساه لكنها حاولت تتجاهله وتركنه في زاويه ضيقه ..
عبدالرحمن لما شاف شكل عمته عليا تراجع للحظات ..لكنه فضل ان يدخل في الموضوع على طول : عمه ترى غازي للحين موجود بالشرقيه وينتظر منك الرد 
ارفعت عليا راسها وناظرت في عبدالرحمن بنتظارت عدم تصديق .. وملامح هادءه لكن سرعان ما خيم الظلام امامها .. وبدا جسد عليا بالارتعاش .. وبدا وجهها بالاحمرار ..ونظراتها ما زالت مثبته على عبدالرحمن 
عبدالرحمن بخوف : عمه فيك شيء 
عليا هزت راسها بالنفي بحركه مرتبكه .. وقالت بصوت واطي ومرتجف : ابي اروح الحمام 
قبل لا يتكلم عبدالرحمن قامت عليا من كرسيها بسرعه وطلعت من الكبينه .. تدور على الحمام .. من حسن الحظ ان حمام النساء كان قريب منهم .. قربت من الباب وادفعته بكل قوه .. وهذي الدفعه استهدفت نص طاقتها .. والنصف الاخر من الطاقه تحاول به ان تتماسك وتثبت قدمها على الارض .. دخلت عليا الحمام كان الحمام هادء ما فيه احد ونظيف والارضيه ناشفه مافيها ولا بقعة ماء .. جلست بسرعه في زاويه من الحمام كانت قريبه من المغسله .. قربت رجلها من جسدها وضمت رجلها بيدينها .. وخبت وجهها في مفترق رجلها 
بدات الضيقه تتزاحم مع اضلع صدرها وتحتبس الهواء في الرئتين .. لاقت صعوبه في اخراج الهواء من رئتها 
غمضت عيونها وبدت الدموع تتجمع وكانها تنتظر ان يفتح لها الباب لتبدا في التسابق .. من حرارت الدموع المتزاجمه تحت اجفانها ما قدرت تتحمل وافتحت عيونها بسرعه لتنسكب الدموع على خدودها بغزاره .. مرت امام عنيها صورت غازي والضوء مسلط على ملامحه .. الملامح التي تبحث عنها عندما تحتاج الى تاملها لا تكفيها ورقه حملة كلماته وصوره تحمل ملامحه (( ليه يا غازي .. بعد ما فقدت الامل برجعتك ترجع .. ليه تصر على عذابي وانت اكثر واحد تدري بحالي انا ما اقدر اتحمل بعادك ولا فيني حيل قربك .. ارجع .. ارجع لاني ما اقدر ارجع لك .. ارجع لاهلك وخلني بعالمي وحيده .. لا تفتح لي دفتر الماضي خلني بس اناظر في القلاف واقرا العنوان كل يوم .. يكفيني ذكراك )) اخنقتها العبره .. واحتقن الدم في وجهها وزادت حراره اطرافها وحست بالاختناق .. ارفعت راسها بسرعه .. وحاولت تسحب كميه من الهوا .. عن طريق فمها وهي تبكي بحرقه .. وبصوت بدا في البدايه باهات وتعالى الى صرخات مسموعه..
من خلف باب حمام السيدات كان عبدالرحمن واقف عند الباب ويده على مقبض الباب .. هي لما طلعت طلع على طول وراها لكنها ادخلت بسرعه الى الحمام وما قدر يدخل خلفها فكتفى بالوقوف عند الباب ينتظرها تطلع لما سمع صوت بكائها .. حس بعجز بيده دفعه وحده من يده وينفتح الباب ويدخل لها لكن رسمت الانثى الموجوده على الباب الي تمنعه .. ماله الى يناديه او يضرب على الباب مع انه متاكد ان ما راح تسمعه 
عبدالرحمن من خلف الباب : عليا .. يا عليا تكفين ردي على يا عمه انا اسف ما كان قصدي ان
قاطعه صوت امراه من الخلف : اقول انت وش تسوي هنا 
عبدالرحمن برتباك : ان ..
قاطعته المراه وهي تأشر له بيده : يالله زيح مناك خليني ادخل .. وبعد من هنا 
عبدالرحمن خطا خطوتين وبعد عن باب الحمام كان وده يقول لها تشوف له البنت الي داخل وتناديها له لكن هي ما عطته فرصه .. اسلوبها هجومي ونفسها بخشمها .. سند ظهره على الجدار ينتظر وحده بتدخل حمام السيدات علشان يكلمها ولا بروح عند ادارت المطعم وبيستأذنهم علشان يدخل يشوف عمته .. لام نفسه لانه كلمها في الموضوع لو انه منتظر للبيت مو افضل ولا مكلمها بحظور عمه وافي .. المشكله الحين ما هو عارف كيف يتصرف خايف على عمته ما يدري وش حالها على طول فكر بعمه وافي طلع جواله علشان يكلمه ويقوله يجي بسرعه.. توه بيتصل .. شاف حرمه بتدخل الحمام على طول راح لها ..
عبدالرحمن يحاول يتوقفها برتباك : السلام عليكم 
الحرمه ردت السلام في سرها وناظرت فيه : خير يا ولدي 
عبدالرحمن ارتاح شوي مبين انها حرمه كبيره شوي بالعمر : يا خاله بقيتك تنادين لي عمتي ادخلت من زمان ما طلعت .. ( كمل بتردد ) .. هي الي تبكي ما ادري وش فيها 
الحرمه وهي تفتح باب الحمام : ان شألله ..
داخل حمام السيدات .. ادخلت الحرمه وشافت بنت متكوره وجالسه بزوايه وتبكي بصوت متقطع واعرفت ان هذي اكيد الي يقصدها الولد .. على طول راحت لها وانزلت الى مستواها 
الحرمه وهي تمسح على راس عليا : ليه تبكين يا بنتي 
عليا لما اسمعت صوت الحرمه ارفعت راسها وناظرت فيها .. وزاد اختناقها .. وعلا صوت بكائها 
احتضنتها الحرمه وطبطبت على كتفها وهي تقول بصوت حنون : ليه تبكين يا بنتي تعوذي من ابيلس مو زين تبكين في الحمام .. يا لله يا بنتي سمي بالرحمن وقومي غسلي وجهك .. وطلعي ينتظرونك بره 
عليا بصوت مخنوق وكله بكه : ما ابيه وابيه ... ما ابيه وابيه 
حاولت الحرمه ترفع عليا وتساعدها على الوقوف .. وتهديها شوي : يالله قومي يا بنتي الله يحفظك 
قامت عليا وبعد ما هدت شوي .. بدات الضيقه والالم تنزل من صدرها الى معتدها .. وبدا الاكل يصعد الى بلعومها مره ثانيه .. ما قدرت تمسك نفسها .. قربت على طول من المغسله ونزلت راسها .. ورجعت كل الاكل الي كان بمعدتها بندفاع وبحراره .. بعد ما رجعت الاكل ظلت على هذي الوضعه فتره تاخذ انفاسها .. وارفعت راسها لما حست شوي براحه 
كان عبدالرحمن واقف على اعصابه .. ما يدري وش حصل لعمته .. صياحها زاد وصوتها علا وفجأه انقطع صوتها على مسامعه ..ليكون اغمى عليها .. زاد لومه لنفسه ما توقع ان الوضع بيوصل الى هذي الدرجه خايف على عمته وخايف من عمه وافي .. هو عارف وش كثر معزت عليا عند عمه ولو عرف وش صار لها بعاتبني .. وخايف ان هذي الخطوه الى خطاها والي كان يظن انها راح تقربه من عمته .. تبعده لبعيد وتتغير معاملت عمته له ..



/
*
/
*
/
في سيارة فيصل الى كانت متجه للمستشفى ..
كان الجو متكهرب بين فيصل وهيام الي من اركبو السياره هم في حالة تنافر قويه .. وكل واحد يرمي الثاني بالكلام وكان هذا اللقاء فرصه لتخفيف من الكلام الي كان معبأ ومكدس بداخلهم ..
هيام وهي تلتفت لورى وتناظر جسد طلال الي كان ممدد في المقعد الخلفي وجرحه ما نشف .. والدم للحين ينزف : فيصل تكفى بسرعه .. حاول تسرع 
فيصل بعصبيه : يعني تبينا نطير .. اشوفك خايفه علي .. أي اكيد لا زم تخافين عليه مو هو خويك العزيز 
هيام بعصبيه : كفايه يا فيصل .. قلت لك هذا عم صديقتي مالي علاقه فيه 
فيصل بسخريه : كيف ما لك علاقه فيه وانا شايفكم بعيني واقفين بالشارع .. مو حاسبين حساب لاحد وبهذا الوقت .. فالينها سوالف .. تفكريني غبي ما افهم 
هيام بنفاذ صبر : أي غبي .. وطول عمرك غبي ومتسرع وبايخ 
فيصل بعصبيه : وانتي طول عمرك خاينه .. وقحه .. وما تستحين 
هيام تناظر فيه بحده : كفايه تجريح يا فيصل 
فيصل : يويو ما اقدر على الملاك الطاهر وهيام الوفيه الرقيقه الي ما عمرها اجرحت احد او سبت احد 
هيام بحزن : طول عمرك يا فيصل اناني .. وقاسي ومتسرع في حكمك 
فيصل : انا ما اكذب عيوني .. ولا اشك بظنوني 
هيام : المصيبه ان عيونك ما تشوف الحقيقه .. ما تشوف الى افكارك السوده الي معبيه راسك 
التفتت هيام وناظرت النافذه الي جنبها .. بدت الدموع تتجمع في عينها خلاص ما هي طايقه نفسها ولا هي متحمله الوضع الي هي فيه .. اعصابها اتلفت .. والخوف بهدلها .. فكرة موت طلال تعيشها بحالة رعب فضيعه لو بيدها رجعت الزمن ثلاث ساعات للخلف (( لو اني داخله بيتنا .. ليه رحت كلمته وش لي فيه.. فتحت لنفسي باب كبير مخلوع مفتاحه .. وما راح يتسكر )) نزلت دموعها وافكارها خذتها لبعيد .. لو مات طلال ودرت انفال وخالها وامها والناس كلهم ان هي كانت واقفه معه بالشارع وجا فيصل واقتله .. راح يتهمونها ان هي السبب ويمكن يسجنوونها هي وفيصل واساس قبل لا يسجنونها راح يقتها خالها لانها اوقفت تتكلم معه (( رحمتك يارب )) قطع تفكيرها صوت فيصل 
فيصل بصوت هادء شوي : هيام وش نسوي الحين ندخله داخل المستشفى ولا نرميه عند الباب 
هيام لما سمعت كلام فيصل حست باحساس قاسي كانهم مجرمين اقتله والحين محتارين وين يرمون الجثه (يعني مجرمين يملكون القليل من الرحمه بيرمون الجثه عند باب المستشفى )
هيام بصوت واطي وبحسره : اكيد عند باب المستشفى .. 
التفتت على جهة النافذه والدموع ماليه وجهها .. تحاول تتماسك ما تقدر تتصور ان هي بهذي القساوه وقلبها ما فيه رحمه .. لا قلبي مو قاسي بس الوضع هو الي مقسيه .. ما اقدر ادخل طلال لداخل المستشفى اخاف يموت ويتهمونا .. ولا يمكن يمسكونا ويحققون معنا .. من الي اضربه ؟ وش يقرب لكم ؟ ومين انتو ؟ 
قطع تفكيرها صوت فيصل ..
فيصل بصوت هادء : هيام ما اشتقتي لي 
التفتت هيام بسرعه على فيصل وظلت تناظر فيه وفي ملامحه الجامده واعصابه البارده ولا كانه مسوي شيء .. الحين الولد بين الحياه والموت .. والسبب انت وجا تقول بكل برود ما اشتقتي لي 
/
*
/
*
/
في اليوم الثاني ..
في بيت بو مشاري .. وتحديدا في غرفة مشاري .. 
كان مشاري جالس على السرير ومسند ظهره على ظهر السرير .. وبين ايده كتاب شعر .. صارت الحياه في البيت غير مريحه من خذت رجل خالته وزوجها وبنتها على كثرت الجيات لبيتهم .. ما في حريه من يرجع من الدوام على طول يصعد غرفته وحاول ان ما ينزل كثير علشان ما تشوفه خالته ويبتدي الموال والحسره على الحال .. وهو مو ناقص دلع زايد وثقل طينه .. كل ما تذكر يوم امس يحمد ربه صحيح امس كان يوم ثقيل عليه كثير مايدري كيف تحمل غاليه .. مجرد التفكير فيها يزيد ثقل الهم الي بداخله قرر ان يحط غاليه وخالته بزوايه بعيده عن مساحة تفكيره حاليا ويفكر بسجى الي يحس ان هو مقصر معها في كل شيء حتى بتفكيره من زمان ما سمع اخبارها .. وسأل عن حالها كان وده يرسل لها مسج بس مهو قادر يكتب ويعبر يحس ان المشاعر عنده متعقده فضل ان هو يقرا ابيات من الشعر ويدخل في عالم القصيد يمكن يجيه الالهام ويطلع معه بيت او ثلاث ابيات تعبر عن حاله .. ( ابتسم ) لما تذكر صوت سجى امس مايدري ليه صوتها بحذ ذاته يسحره في نبره اذنه ترتاح لسماعها .. وربي مشتاق لك ..
مازالت الابتسامه مرتسمه على وجهه وهو يقلب صفحات الكتاب .. توقف عند ابيات قصيده وحب يقراها 

جمعتك مع شتات الامس .. سراب وموعد وحزون 
وتعبت اطرد وهم حبك وتاهت دونك ظنوني 

نثرتك في خفوقي عشق .. طبعي بالغرام جنون 
وانا من همت في حبك تبدت ثورة جنوني 

شريك الروح .. يا روعه زمان ما غدا له لون 
رجيتك .. والجفا عتمه .. تعيد الش.. 

قطع عليه اندماجه صوت باب غرفته ينفتح .. رفع راسه وناظر من فتح الباب واختفت الابتسامه 
غاليه دخلت الغرفه و وقفة قريب من الباب .. قالت ببتسامه : ممكن ادخل 
مشاري ببتسامه جانبيه : مو انتي دخلتي الغرفه خلاص .. ليه تستأذنين 
غاليه وهي تقرب من السرير : يعني ادخل 
مشاري بدون نفس : خير وش بقيتي 
غاليه : امي وخالتي يقولون لك تعال انزل تحت واجلس معنا .. شوي وبحطون الغدا 
مشاري رجع يغلب صفحات الكتاب : ما لي نفس أكل .. ومالي خلق انزل تحت قول لامي اني تعبان وابي ارتاح توني جاي من الدوام 
غاليه وهي تجلس على طرف السرير ببتسامه : طيب ممكن اجلس معك شوي .. حتى انا مليت من الجلسه تحت 
مشاري رفع راسه وناظرها : انت جلستي خلاص .. ليه تستأذنين
غاليه ببتسامة دلع : من باب الذوق 
مشاري : ومن باب الذوق انك ما تجلسين الا لما اسمح لك 
غاليه وحبت تغير الموضوع : اقول مشاري وش رايك بشفايفي حلوين كذا ولا اكبرهم 
نزل مشاري راسه ورجع يغلب في صفحات الكتاب .. ياالله هذي البنت سخيفه لابعد الحدود من امس وهذا موالها تغير موضوعه كل شوي .. وش رايك بعيني وش رايك بطول رموشي .. وش رايك بخدودي .. وش رايك بلون شعري .. وش رايك بجسمي .. وش رايك باظافري .. وش رايك بضحكتي 
غاليه لما ما سمعت منه رد قالت : وش تقرا .. اكيد شعر .. طيب وين القصيده الي وعدتني فيها 
استمر مشاري في تغليب الصفحات وهو يقول : أي قصيده 
غاليه بدلع : القصيده الي وعدتني فيها امس .. تتغزل فيها بجمالي ودلالي 
ناظرها مشاري بطرف عينه وهو يقول : انا ما وعدتك بشيء 
/
*
/
*
/
في المستشفى .. وتحديدا في غرفه رقم 307 في الدور الثاني ..
كانت الغرفه كباقي غرف المستشفى يعمها الهدوء .. ويغلب عليها اللون الابيض .. كان لاشعة الشمس النصيب الاكبر من اينارت الغرفه .. لانها شمس الظهريه .. على سرير موجود في صدر الغرفه كان جسد طلال ممدد فيه .. وحوله الاجهزه .. في يده اليمنى كانت مغروسه ابرة الدم .. وفي يده اليسرى كانت مغروسه ابرة المغذي .. وراسه ملفوف بشاش ابيض اللون .. وتحت حاجبه الايمن قطعة قطن فوقها لصقه .. ومعصمه كان ملفوف بشاش .. 
تسائلت ساره وهي تحط باقة الورد على الطاوله ( مدري هو نايم .. ولا للحين فاقد الوعي ) .. رتبت الطاوله الي جنب السرير .. كان عليها جيك ماي وكاس زجاج .. وباقة ورد .. وعلبة شكلاتا .. هي الي جايبتهم .. التفتت على طلال وظلت تناظر فيه .. تذكرت لما قالت لها نوره الي كانت مناوبه امس بليل ان شافوه مرمي عند باب المستشفى وهو غارق بدمه .. والواضح ان نزف دم كثير وتعرض لضربه قويه على راسه لو انهم متأخيرن عليه كان صار في عداد الاموات .. تاملت ملامحه الذبلانه ولونه الشاحب .. والجروح الصغيره الموزعه على رقبته والشاش العريض الي مخبي قمة راسه ومقدمة وجهه .. حست بالم في قلبها لما شافته بهذا الحال ( من هذا الي سوى فيك كذا .. من الي حاول يقتلك .. وليه .. ما يدري ان بقى ييتم حبي وهو ما بعد حس بحنانه .. منت بمسموح يلي ما في قلبك رحمه .. والله لو ادري من انت .. لادفعك ثمن كل ضربه وكل جرح غالي ..انت ما تدري هذا وش يعني لي ..هذا الهوا الي اتنفسه .. هذا سر الحياه .. كل نظره منه تقتلني وتحيني .. اه اه مدري متى بحس فيني ) 
قربت من سريره ورفعت يدها .. وقربتها من وجه بارتباك .. مررت اطابعها بهدوء على خده الايسر .. حست بحراره تسري في اطرافها ( تصدق يا طلال كنت ابي دمي يختلط بدمك يمكن لما يدخل دمي في قلبك يهزه شوي وتحس فيني .. بس للاسف لما رحت اليوم الصباح وسحبو مني دم .. طلعت فصيلة دمي ما تناسبك .. ليه كل شيء اسوي لجل اوصل لك يبعدني عنك .. ) 
شالت يدها .. ورجعت اجلست على الكرسي الي جنب السرير .. شكلها اليوم بتقضيه كله في غرفة طلال 
فتح طلال في هذي الحظه عيونه ببطى وبتعب .. وناظر نقطه في السقف .. حس بالم فظيع براسه .. 
بسرعه قامت ساره من كرسيها لما شافته فتح عيونه وقربت منه ..
ساره بصوت ناعم : الحمدلله على السلامه 
طلال سمع صوتها بس ماهو قادر يحرك راسه .. وحس بثقل في اطرافه ..رجع غمض عيونه مره ثانيه ببطأ 
(( ياالله وش هذا الالم .. انا وش الي جابني هنا .. وش الي حصل لي ..مرت امامه صور مشوشه وغير واضحه للاحداث الي صارت له امس .. يتذكر ان كان رايح للعنوان الي دله عليه حامد علشان يقابل راشد ويتفاهم معه .. يتذكر ان كان واقف وجات له هيام .. أي هيام صاحبت انفال .. وبعيدين ما يدري وش صار تذكر انه تلقى ضربه شديده على راسه ( حاول طلال يحرك راسه وكانه يتاكد من سلامة ذاكرته .. ما قدر يحركه يحس بثقل براسه ) فتحت عيونه ببطأ .. وناظر السقف ( انا وش الي جابني هنا ) 
/
*
/
*
/
في اسبانيا .. 
جلست اليوم انفال من النوم متاخر لانها كانت امس سهرانه تنتظر شهاب يرجع وما قدرت تقوام النوم ونامت تعبت امس من كثير ما تفكر .. لين راسها المها من كثرة الافكار .. ماتدري ليه تحس بارهاق شديد وبضعف بجسدها .. افتقدت راحت البال وصار بالها مشغول بشهاب حاله غريب وصمته رهيب عجزت تلاقي تفسير لغيابه في اليل ورجعته الصباح وعدم نومه معها في السرير مو هي زوجته مو الفروض .. !! معقوله الزواج الي مافيه فترة خطوبه .. يكون وضعه كذا كل واحد واقف في مكانه والعلاقه بينهم بارده .. كل يوم تظن ان علاقتها مع شهاب راح تتضح اكثر .. وبكون في تواصل ومشاركه .. هي صحيح تغيرت تغير غير ملحوظ يعني على الاقل امس تكلم 
قامت من السرير وهي حاطه في بالها ان اليوم راح تتكلم معه .. لازم واحد منهم يبدا وشكلها هي الي راح تبدا 
قربت من باب الغرفه وستغربت من عدم سماعها لصوت التلفزيون .. ( يمكن شهاب للحين نايم ) .. افتحت الباب بهدوء علشان ما تزعجه .. وطلت في البدايه قبل لا تفتح الباب كله .. تفاجات لما شافت الكنبه فاضيه .. على طول افتحت الباب كله ودخلت الصاله .. اوقفت في نصف الصاله وناظرت المكان من حولها وكانها تبحث عن جسد شهاب في ااحدى زوايا الصاله الصغيره .. تنهدت من الاعماق وهي تناظر الكنبه ( لحق يجي وينام ويطلع ) ارفعت يدها وناظرت الساعه .. اول مره تحس ان النوم بحد ذاته مشكله متعبه اكثر من ان هو راحه مع انها تنام ساعات معقوله .. واقل من المعدل الطبيعي .. بس شهاب شكله قليل النوم وثلاث ساعات او اربعه تكفيه .. لازم هي تحاول تقلل من ساعات نومها مو حلوه تنام اكثر منه وش راح يقول عنها ..
ارجعت مره ثانيه الغرفه وخذت لها دش على السريع .. وطلعت البست بجامه لونها ابيض مائل شوي للاصفرار .. اوقفت امام التسريحه وهي تحس بالاتعاش لان الماي كان بارد ومنعش .. ارفعت شعرها لفوق وثنبته .. فكرة في البدايه تستشوره لكنها تراجعت استشواره بياخذ وقت لان شعرها كثيف وطويل شوي .. قررت تستشور المقدمه والقذله الي قصتها يوم الزواج .. راحت لعند شنطتها وفتحتها علشان تطلع الاستشوار 
شافت بين ملابسها كتابين كانت جايبتهم معها .. ( فرصه خليني اقرا فيهم قبل لا يجي شهاب وبعدين استشور شعري ) رجعت الاستشور في الشنطه وخذت الكتابين .. وراحت اجلست بالصاله ..
تسندت على ظهر الكنبه برتياح وهي متشوقه لمحتوى الكتاب .. حطت الكتابين على الطاوله واحتارت أي واحد منهم تبتدي فيه .. تاملت في العنوان .. كان واحد من الكتب اسمه ( شهر عسل دائم ) .. والكتاب الثاني ( كيف تسحرين زوجك في شهر العسل ) اختارت الكتاب الاول ( شهر عسل دائم ) تحسه اعمق .. بدت تتصفحه وبعد خمس دقائق رمته على الطاوله بعصبيه .. وخذت الكتاب الثاني تصفحته وبعد دقيقتين سكرته بقوه 
( الحين هذولي الكتب الي شريتهم بالخفا لما رحت مع امي السوق علشان ما تشوفهم وفحرت فيهم وظنيت اني بستفيد منهم .. ما كنت اظن ان هذا مضمونهم .. كل عن الاشياء السطحيه الملابس والمكياج .. والشعر والاغراء .. العنوان مايدل على المحتوى هذي ثلاث مره انخدع بالعنوان .. انخدعت لما شريت كتاب عن اسرار النفس وقريته من الغلاف الى الغلاف مافيه ولا سر واحد والحين هذولي الكتب .. ظنيت ان محتواهم اعمق من كذا .. يعني عن كيفيت التعامل مع الزوج .. ومعرفة شخصيته ودراست تصرفاته .. كيف ابدا معه حوار واتقرب منه وافهمه ..
قطع عليها تفكيرها صوت الباب ينفتح ..
ارفعت راسها وشافت شهاب داخل من الباب .. دخل شهاب بدون ما يتكلم وجلس على الكنبه .. وقع نظره على الكتب الموجوده فوق الطاوله .. عقد حواجبه لما قرا العناوين .. ناظر انفال بطرف عينه .. ومد يده وخذ كتاب ( كيف تسحرين زوجك في شهر العسل ) .. سند ظهره على ظهر الكنب وبدا يتصفح الكتاب 
انفال بلعت ريقها لما شافت يده تمتد وتاخذ واحد من الكتب .. ورتعشت اطرافها .. وبدا الخوف يزيد بداخله وهي تشوف شهاب يقلب في صفحات الكتاب ويتوقف عن صفحه ويناظر فيها ..
بدون ما يرفع راسه عن الصفحه .. لاحت ابتسامه جانيه على شفايفه .. ناظرها بنظره بارده قبل لا يتكلم 
شهاب والسخريه واضحه في صوته وهو يناظر في الصفحه ويقرا ما كتب فيها : - أمدحيه في اسلوبه أو أناقته حتى يشعر بسعاده مما سيزيد من حبك في قلبه 
نظره بطرف عينه بدون ما يرفع راسه .. ( شكلها جالسه على اعصابها ) .. غلب الصفحه .. 
شهاب بصوت عالي شوي ولا يخلو من السخريه : اهتمي بمظهرك دائماً حتى لو لم تضعي المكياج فيكفي اعتنائك بملبسك وبمظهرك فهي ستعطي لمسات ساحرة في قلب زوجك
رفع عينه وناظر فيها برود .. ( شكل الاعصاب تلفانه ) .. رجع يغلب الصفحه .. اتسعت ابتسامته الجانيه وهو ينظر الى محتوى الصفحه .. 
شهاب بصوت عالي وزادت السخريه فيه : اختاري الملابس التي تظهر ( رفع عينه شهاب وناظر ملابس انفال قبل لا يكمل كلامه ) ..مفاتنك وتبرز انوثتك .. والملابس ذات ( رفع عينه وناظر في ملابسها وكمل ) .. الالوان الزاهيه التي تجذب انظار زوجك فالعيون تعشق قبل القلب 
بحركه سريعه غلب الصفحه وبدا يكمل بنفس نبرة الصوت المصحوب بسخريه : عندما يحين منتصف الليل حاولي ان نستدرجي زوجك الى السري .. ( وقف شهاب قراءه وفضل ان يقرا باقي الكلام بعيونه ) 
رفع راسه وناظر انفال بنظره بارده .. وتفاجا لما شاف الدموع بدت تتجمع في عيونها 
انفال وقفت بسرعه وناظرت شهاب بنظرت حزن من خلف الدموع .. وبسرعه دخلت الغرفه وسكرت الباب بقوه .. ورمت نفسها على السرير وخبت وجهها بين المخدات .. وبدت تصيح بصوت عالي 
شهاب لما شاف الدموع في عيون انفال ورتاع من صوت باب الغرفه وهو يتسكر بقوه .. سكر الكتاب الي بيده ورماه على الطاوله .. وظل فتره يتامل بالعنوان .. وهو متفاجا .. رفع راسه بسرعه وناظر في باب الغرفه لما سمع صوت صياح انفال .. قام ببطا وقرب من الباب .. وهز اكتافه بلامباله ( الموضوع ما يستدعي كل هذي المناحه ) 
رجع جلس على الكنب .. وبجركه سريعه ضغط على زر تشغل التلفزيون .. وبدا يقلب في القنوات .. زاد بكاء انفال وصاحب بكائها صرخات عاليه .. ازعجت مسامعه .. 
طول على صوت التلفزيون .. علشان يغطي على الصوت البكاء الصادر من الغرفه 


/
*
/
*
/
في المستشفى .. 
من استعاد وعيه .. ما نطق بكلمه .. يغمض عيونه تمر قدامه صور من الامس .. واذا فتح عيونه يثبتها على نقطه في السقف .. وتتجسد احداث الامس على بياض السقف .. يحس بثقل اذا حاول يحرك راسه .. 
قربت منه ساره .. الي ظلت جالسه معه من الصباح وما تطلع من الغرفه الى لضروره 
ساره بصوت واطي : طلال محتاج شيء 
حاول طلال يبلل ريقه الجاف علشان يتكلم .. 
طلال وعيونه مثبته على نقطه في السقف .. وبصوت تعبان : ممكن ترفعين لي السرير 
ساره على طول استجابت .. وفرحت لما تكلم .. لانها للحظات خافت ان الضربه اثرت على عقله 
لما ارفعت له السرير شوي .. صحيح في البدايه حس بالم في ظهره لكنه ارتاح على الاقل صار يقدر يشوف الغرفه من زويتين ..
ساد الصمت والهدوء اجواء الغرفه .. بعد ربع ساعه .. تكلم طلال 
طلال بصوت واطي وبتعب : من الي جابني هنا 
ساره تردد وما عرفت وش تقوله .. تقوله ان لقوه عند باب المستشفى .. ولا تقوله الي جابه هنا فاعل خير 
دخل في هذي الحظه الدكتور مساعد .. 
دخلوه انقذ ساره من الاجابه .. لكنها ما كان ودها يجي 
مساعد وهو يقرب من طلال : سلامات يا الحبيب ما تشوف شر ..
طلال ويحاول يلف راسه شوي علشان يشوف وجه مساعد .. وبصوت تعبان : الشر ما يجيك يالغالي 
مساعد ببتسامه : كيفك الحين ان شألله افضل .. 
طلال بصوت واطي : الحمدلله 
مساعد بتردد : اقول طلال تقدر تتكلم كثير .. 
طلال : ليه 
مساعد : في شريطي ينتظر بره .. يبي يدخل يسألك كم سؤال 
طلال : بخصوص وش 
مساعد التفت على ساره الي كانت جالسه على الكرسي .: لو سمحتي ممكن تخلينا لحالنا 
قامت ساره وناظرت مساعد بنظره حاده .. وعلى طول اطلعت من الغرفه 
مساعد لما سمع صوت الباب خلفه التفت على طلال : خبرني عن الي حصل لك امس ومن الي سوى فيك كذا 
طلال : تصدق ما ادري .. كل الي اتذكر اني امس رحت ادور على بيت ولما وصلت للعنوان نزلت من السياره وانا واقف في الشارع .. جاتني ضربه شديده على راسي .. وبعدين حسيت ان الدنيا قامت تدور من حولي .. وبعدين تولاني احد بالضرب .. وبعدين ما ادري وش الي صار 
( طبعا طلال ما حب يقول ان هو لما نزل من السياره شاف هيام صاحبة انفال .. وتكلمت معه ) 
مساعد بستغراب : ما تتذكر شكل الي اضربك 
طلال : لا ما اذكره مضبوط بس اذكر صوته .. ( كمل بتسائل ) .. مساعد من الي جابني هنا 
مساعد : مدري .. لقوك الصباح عند باب المستشفى .. نزفت دم كثير .. وانقلوك على طول ودقو على الشرطه وبلقوهم بالي حصل .. وهي جات علشان تحقق بالحادث 
طلال بضيقه : مالي خلق اتكلم معه .. قول لشرطي يجي بوقت ثاني
مساعد : طيب .. اقول طلال اخت ساره من متى وهي هنا 
طلال : من فتحت عيني .. مساعد دقيت على اهلي وخبرتهم 
مساعد : ايوه .. كلمت اخوك بوضاري اليوم الصباح .. كان بجي .. بس قلت له الحين طلال مو واعي تعال بالليل الظاهر ان بجونك بالليل 


طلعت ساره من الغرفه بعصبيه .. وهي تتحلطم .. وراحت لعند نوره الي كانت ماسكه ملفات بيدها 
وقفت نوره لما شافت ساره متجه لها 
نوره : اطردوك من الغرفه ولا طلعتي بنفسك 
ساره بتذمر : الدكتور مساعد واقف لي في بلعومي .. ( كملت وهي تقلد صوته ) .. ممكن تخلينا لحالنا 
نوره : وانت ليه ما تحلين عنه شي .. من الصبح وانت عنده .. تعالي شوفي شغلك وخلي غيرك يهتم فيه 
ساره : ما اقدر اخاف يحتاج شيء 
نوره بجده : ساره ترى اليوم الموظفين في المستشفى ما عندهم سالفه الي انتي وطلال ..
ساره بتنهيده : وش يقولون 
نوره : يعني كل واحد يطلع كلام من عنده .. كلمه من هينا وكلمه من هينا وتكبر السالفه .. ساره حبيبتي انتي المفروض انك ما تجلسين لحالك مع طلال في الغرفه مده طويله .. خفي شوي كفايه سواتك اليوم الصباح لما طلعت فصيتك ما تناسب طلال 
ساره : يوه فكينا عاد انا ما همني وش يقولون المهم عندي طلال 
/
*
/
*
/

في بيت هيام .. 
فتحت هيام عينها ببطأ ومر شريط احداث الامس قدامها ..امس عاشت فلم رعب حقيقي وكابوس ما تدري متى تصحى منه .. لما رجعت البيت ما جاها النوم ضلت تتقلب في السرير شعور الذنب معذبها .. والخوف ساكنها كل الي صار كان بسببها لو هي ما كلمت طلال كان ما صار الي صار .. ( بدت الدموع تتجمع في عينها لما تذكرت شكل طلال لما نزلوه من السياره وحطوه عند باب المستشفى .. من وين جاتها القساوه ) نزلت دموعها بمجرد ما فكرت بموته ( ان شألله ما يموت .. ان شألله يعيش .. بموته تضيع حياتنا انا وفيصل .. ننتهي .. ننفضح .. نتعذب .. ننذل .. ننعدم ليه انا من بين هل عالم يصير لي كذا ليه انا بذات اختارني الحزن خويه .. والالم اختار صدري وطن .. والشقى دربي الطويل الي ما ادري بنتهي فيه ولا بينتهي فيني ) مر قدامها شريط احداث الامس وكانه يذكرها ان هو احق بتفكيرها من ماضي احزانها .. ( الحين كيف اعرف اذا طلال حي ولا لا .. كيف اطمن عليه ) 
بحركه بطيأه دخلت يدها تحت المخده وطلعت جوالها .. ارفعت جسدها وسندته على ظهر السرير .. 
ناظرت شاشة جوالها .. شافت مكالمه لم يرد عليها = 2 .. فتحتهم شافتهم من دلال .. كانت بتضغط على زر الاتصال لكنها تراجعت ما لها نفس تتكلم مع احد .. ارجعت الى قائمة الاسامي .. وبحثت عن رقم فيصل 
دقت عليه بعد الرنه الاول جاها صوت فيصل ..
فيصل : هلا هيوم .. نورت شاشة الجوال 
هيام بصوت مخنوق : فيصل انا خايفه 
فيصل : من ايش خايفه 
هيام : اخاف طلال مات 
فيصل : واذا مات 
هيام بشويت عصبيه : يعني شنو واذا مات انت عارف اذا مات بنكون حنا سبب موته 
فيصل : ...
هيام : فيصل ممكن اطلب منك طلب .. ابيك تروح تسأل عنه في المستشفى 
فيصل : ان شألله .. اشوفك مهتمه فيه .. يو يو نسيت انه خويك 
هيام بعصبيه : فيصل تراني مو رايقه لك .. اكرمني بسكوتك 
فيصل : خلاص لا تعصبين .. ممم هيام .. ماقلتي لي ما اشتقتي لي 
هيام خذت نفس عميق .. وقالت : اشتقت لك 
سمعت ضربات على باب غرفتها .. 
هيام بستعجال : فيصل في احد يضرب على باب غرفتي .. يالله مع السلامه 
سكرت الجوال قبل لا تسمع رد من فيصل .. ورمت الجوال على الطاوله .. لما شافت امها داخله من الباب ..
ام هيام : ما صارت نوم يا هيام .. 
هيام برتباك : راسي يالمني .. 
ام هيام : يالله قومي من سريرك بلا دلع زايد وغسلي وجهك ونزلي تحت شوي بنحط الغدا وترى خالك تحت ينتغدا معنا 
هيام : دام اخوك موجود انسدت نفسي ما ابي غدا 
ام هيام : تعوذي من ابليس ونزلي تغدي معنا ما لي خلق اصراخ خالك .. وبعدين انت قولي لي ليه رجعتي امس متاخر 
هيام برتباك : ها .. أي لما خلصت شغل رحت مع صديقتي سمر الي تشتغل معي بالمشغل بيتهم وبعدين جابتني بيتنا 
ام هيام : وليه ما دقيتي علي وعطيتيني خبر 
هيام : دقيت عليك بس انت ما رديتي 
/
*
/
*
/ 
.. في بيت بو تركي .. وتحديدا في غرفة عليا ..
عبدالرحمن : عمه انتي زعلانه مني 
عليا : ليه ازعل منك 
عبدالرحمن : من الي الي حصل امس .. 
عليا : انسى الي صار 
عبدالرحمن : امس طول الطريق ما تكلمتي .. قلت يمكن زعلانه .. اكيد يا عمه منتي بزعلانه مني 
عليا : اكيد .. 
عبدالرحمن ببتسامه : اجل يالله خلينا ننزل تحت .. نجلس بصاله 

في الصاله .. 
كانت سجى جالسه مع امها يتابعون مسلسل ويفصفصون حب ..
ام تركي : سجوي شوفي وش سويتي وسختي الارض .. ماتعرفين ترمين قشر الحب في الصحن 
سجى : يما مع الحماس 
ام تركي : اذا خلصتي كنسي الارض 
سجى : ان شألله .. بس خلينا نتابع المسلسل وبعد المسلسل يصير خير 
دخلو في هذي الحظه عليا وعبدالرحمن ..
ام تركي ببتسامه وهي تناظر عليا : نوم العوافي يا عليا .. طولتي في النوم .. ( كملت وهي تاشر بيدها ) .. تعالي يا عليا جلسي جنبي 
سجى وهي تناظر عبدالرحمن الي جلس جنبها : شوفو متى امس ارجعو من المطعم 
عبدالرحمن : اقول تابعي مسلسلك .. ألي يسمعك يقول ان انتو الي امس رجعتو بدري
سجى : بس هنا رجعنا قبلكم 
عبدالرحمن : رجعتو قبلنا بعشر دقايق 
ام تركي وهي تناظر عليا ببتسامه : كليتي كويس امس في المطعم 
عليا : أي كان الاكل حلو ( مع ان معدتها ما لحقت تهضمه .. وتتهنا فيه ) 
ام تركي ببتسامه : بالعافيه .. خليني اقوم احط لك غدا .. اكيد جايعه 
عليا ببتسامه خفيفه : الله يعافيك .. مالي نفس اكل الحين .. توني جالسه من النوم 
ام تركي وهي قايمه : يالله انا بقوم انام شوي .. تبون شيء .. ( كملت وهي تناظر عليا ) .. حبيبتي عليا اذا جعتي حطي لك غدا .. لا تستحين 
عبدالرحمن وهو يناظر الساعه : تأخر عمي وافي 
سجى التفتت على عبدالرحمن : ليه هو قال بيجي 
عبدالرحمن : ايوه .. لما كلمته الظهر .. قال بخلص شغله وبيجي 
دخل في هذي الحظه وافي ..
وافي ببتسامه : السلام عليكم 
عبدالرحمن + سجى + عليا : وعليكم السلام 
عبدالرحمن ببتسامه : هلا عمي تصدق عمرك طويل تونا في طاريك 
وافي ببتسامه : اكيد تحشون فيني 
عبدالرحمن : لا كنت جالس اقول لهم مدري وش فيه عمي وافي تأخر 
وافي هو يجلس جنب اخته عليا : كانت عندي زحمة اشغال قضيتهم وجيت 
وافي وهو يناظر في عليا : علاوي شخبارك ؟
عليا ابتسمة لما سمعت اسم علاوي .. دائما اخوها وافي لما يحس انها متضايقه ويعرف انها حزينه .. يناديها بسم علاوي .. ويكلمها بصيغت ذكر .. وبطريقه لا تخلو من المداعبه الطيفه .. ( اكيد قال له عبدالرحمن بلي حصل امس ) : انا بخير دامك بخير 
وافي ببتسامه : لا انا تمام التمام .. علاوي انسى الي صار امس .. ولا يضيق صدرك 
عليا هي تنزل راسها : طيب 
سجى كانت تناظر وتسمع كلام عمها وافي مع انها ما فهمت منه شيء لكنها تفاجات من اسلوب وافي وطريقة كلامه مع عليا .. اول مره تلمس حنان عمها وافي وحبه لاخته وهذا كان واضح في طريقة كلامه وابتسامته .. وبعدين اليوم عمي وافي متغير .. محلق ومرجع الشعر لورى .. وكاشخ .. والفرح بادي عليه ..
قطع تفكيرها صوت عمها وافي ..
وافي : سجاوي وين وصلتي 
سجى ببتسامه : قريب .. اقول عمي اليوم كاشخ .. والله طالع تجنن 
وافي ببتسامه عريضه : طول عمري احب الكشخه .. واجنن
عبدالرحمن وهو قايم : لا واضح .. كل يوم تجي لنا مقطع عمرك من الكشخه 
وافي : انا جذاب حتى بجامت النوم .. مو مثلك .. ( كمل وهو يناظر عبدالرحمن الي قام ) .. على فين يا حبيب 
عبدالرحمن : بطلع .. مواعد واحد من الشباب نروح نجري على الكرنيش 
وافي ببتسامه :توك تحس انك دبه ومسوي زحمه.. وقرر تسوي رياضه .. عاد اجري بسرعه .. ما ابي اشوف ذا الكرشه الليله 
عبدالرحمن خذ المخده ورماها على عمه وافي الي تفاداها .. وطلع من الصاله ..
عليا ابتسمت من قلب على كلام اخوها .. وحست براحه لما شافته 
التفت وافي على سجى : اقول سجاوي اليوم ما راح تروحون السوق 
سجى ببتسامه خبث : ليه تسأل 
وافي : لا بس امس انتو قلتو بتروحون اليوم .. ليكون هونتو ( تحطيم اذا هونو ) 
سجى ( الحين عرفت ليه جاي وكاشخ ) : لا ما هونا 
رن في هذي الحظه جوال سجى .. كانت المتصله دلال 
ردت سجى وعينها تراقب ملامح عمها وافي وهي تقول : هلااا دلال 
لاحظت سجى اتساع ابتسامة عمها وافي ( ياكثر الملاحظات الي جمعتها من امس ) 
دلال : هلاااا سجوي .. شخبارك ؟ 
سجى ببتسامه : الحمدلله انتي شخبارك ؟
دلال : تمام .. اقول سجوي لا تنسين اليوم بروح السوق 
سجى وتناظر عمها وافي : لا ماراح انسى .. واذا نسيت غيري ما نسى .. ان شألله بعد صلات المغرب راح نمرك 
دلال : طيب .. الحين الساعه كم 
سجى : الساعه تقريبا خمس ونص 
دلال : يالله استناكم .. سلمي على عمتك عليا 
سجى ببتسامه : هذا هي جنبي تبين تكلمينها 
دلال : ايوه .. عطيني اكلمها 
سجى قامت وعطت الجوال لعليا .. التفت وافي مغناطسيا لعليا الي كانت قريبه منه وتشاركه الكنبه 
عليا خذت الجوال من سجى وردت ببتسامه خفيفه : هلااااا دلال 
دلال ببتسامه : هلااا عليا شخبارك ؟ وش دعوه ما تدقين علينا ما تسألين عنا 
عليا ببتسامه : الحمدلله بخير .. انتي اخبارك .. نخاف ندق ونزعجكم 
دلال : بخير .. لا مافي ازعاج ولا شيء .. بالعكس .. اقول عليا كيف كانت عزيمة ابارح ؟
عليا ببتسامه : حلووه 
دلال بسرعه : عاد اليوم لازم تجين معنا السوق .. ما نقبل منك اعذار 
/
*
/
*
/ 
في سيارة حمد الي كانت موقفه عند حلاق .. 
بعد ما حلق حمد ورتب كل اموره .. اجتمع اليوم على الغدا مع الرجال الي راح يقومون بدور ابوه وعمه في البدايه شعر بالاحباط لما شافهم لانهم ما كانو رزه .. وهياتهم ما تجيب الراحه .. لكن سعد خويه قال له ان المهم انهم يمثلون مضبوط .. ويفون الغرض المطلوب .. حط بجيب كل واحد منهم ميتين مبدئيه والمبلغ الباقي بعد ما يطلعون من بيت دلال .. ويتم كل شيء مثل ما هو يبي .. ووعدهم اذا بيضو الوجه راح يزيد المبلغ .. فهمهم على كل شيء .. وعطاهم المعلومات الاساسيه ..
رفع يده ونزل شوي المرايه .. وناظر ذقنه .. ( ابتسم ابتسامة رضى .. ورفع المرايه شوي ) 
طلع جواله من مخباه وتصل على دلال علشان يخبرها .. ما يبيها تتفاجأ بالخطوبه .. يبي كل شيء يتم بعلمها 
جاه صوت ميلاف بدلع بعد الرنه الثلاثه .. 
ميلاف بدلع : هلااا حويمد 
حمد ببتسامه : هلاااا بدلولتي .. هلاا بقلبي .. كيف حالك ؟ 
ميلاف : تمام .. انت شخبارك 
حمد ببتسامه : انا بخير دام اني اسمع صوتك .. 
ميلاف بعتب : ليه امس ما دقيت علي .. 
حمد : والله امس كنت معزوم على زواج خوييي .. وتاخرت ..
ميلاف : يا سلام انت مبسوط في الزواج ولا عليك وانا امس سهرانه انتظر اتصالك 
حمد ببتسامه : اسف يا قلبي .. والله ما اعيدها 
ميلاف بدلع : مسموح يا عيوني .. اقول حويمد انت وينك الحين 
حمد : والله توني طالع من الحلاق .. اقول دلول 
ميلاف : قول 
حمد بجديه : لو جيت اليوم خطبتك من اهلك بتوافقين تتزوجيني 
ميلاف ( هههههههههههههههه طبعا لا هذا الي ناقص اتزوج بزر .. وبعدين هذا وش فيه مره بمر جنب بيتنا .. والحين بجي يخطب والله ما ادري هذا كيف يفكر .. انا اشك انه في لسعة جنون .. كيف بجي يخطبني على قولته وهو حتى اسمي ما يعرفه ولا يعرف بيتنا .. اساسا انا ما مره قلت له معلومات صحيحه وحقيقيه .. الا بعض المعلومات البسيطه وسطحيه ..) 
حمد : دلول وين وصلتي .. لهذي الدرجه سؤالي صعب ومحتاج تفكير 
ميلاف ( وش يفرق لو قلت له أي او لا خلني اقول له أي هي خاربه خاربه ههههه ) : اكيد بوافق 
حمد بفرح : صحيح والله 
ميلاف بسرعه : حمد بعيدين اكلمك .. عندي خط ثاني .. باااااي 
حمد بفرح : بااااي 
سكر حمد من ميلاف وهو متشقق من الوناسه والفرح .. موافقتها خلته ينسى يتفق معها على اليوم ويرتب معها .. ويقول لها تخبر اخوها .. ان هو بجي اليوم مع اهله يخطبونها .. وحماسه نساه يسألها عن عائلتها وياخذ منهما بعض المعلومات .. المهمه 
اما ميلاف كانت فعلا عندها خط ثاني .. سكرت بسرعه من حمد وهي ميته من الضحك ( ما تدري كيف للحين متحمله هبزر .. بس والله يوسع الصدر .. عليه سوالف تضحك ) 
ميلاف ببتسامه : هلاااا ليلى .. شخبارك ؟ 
ليلى : انا تمام انت شخبارك .. ساعه وانا اتصل عليك ما تردين .. ليه حاطه خدمة الانتظار علشان تلطعين على الخط 
ميلاف : لا والله كان عندي مكالمه مهمه 
ليلى : اهاااا .. طيب ما دريتي بلي صار لعمي طلال 
ميلاف بستغراب : ما دريت .. وش الي صار 
ليلى بضيقه : عمي طلال بالمستشفى .. 
ميلاف بهتمام : ليه وش فيه 
ليلى : مدري يقول اخوي كمال ان متخانق مع احد .. المهم ما بتروحين معنا .. الحين انا وكمال بروح المستشفى نزوره 
ميلاف : اكيد بروح معكم 
/
*
/
*
/ 
.. في سيارة وافي الي كانت متجه لمجمع الظهران مول .. 
كان الصمت يسود الجو .. في الظاهر فقط .. لكن هناك ثرثره بدون صوت .. وكلمات بلا حروف .. عبارات لم تكتب بحروف الابجديه .. فقد تشكلة من مجموعه احاسيس صادقه .. رسمت شوقا ..ورتبت بلهفه .. لترسلها النظرات المبتعثه من عينين مثبته على المرايه ..

لها عيون ناعسه ترسل الويل 
وياويل من هو صوبته بنظرها 
ولها نظره منها تموت الرجاجيل 
ورمش العيون السود زود خطرها 
فيها جمال وزادها الكحل تجميل 
فيها دلال يسحر اللي نظرها 

كانت دلال جالسه خلف وافي .. والنار شابه بصدرها .. تحس بحراره في اطرافها كل ما جات عينها في عينه .. هدوء .. وشويت ظلام .. نظرت عيونه .. وقربه .. صوت تنفسها من تحت برقعها .. صوت نبض قلبها بين الضلوع .. ودها تنزل من السياره .. وتتمنى ان تطول المسافه اكثر .. شيء غريب عدم احساسها بوجود سجى وعليا معهم ..وسكونهم عن الحركه وكانهم مجرد جوامد .. 
مثل ما دلال تحس انها بعالم اخر هي وافي .. عليا كانت فعلا بعالمها ..
عليا كانت جالسه قدام .. وعيونها مثبته على النافده الي جنبها .. مرو في كم شارع وستوقفتهم كم اشاره وعليا مازلت تغوص بعالمها .. عزيمت امس والي صار لها جدد الذكرى .. وملكها الخوف .. وهزها شوق لغازي .. ماتدري ليه لما فاتحها عبدالرحمن بالموضوع .. زيد الوان الصور الجميله .. وصارت اكثر وضوحا بعد ما بدت تبهت ويختفي لونها .. صار تفكيرها في الموضوع مقتصر على مشاعر جميله مدفونه في مقبرت الحزن الي بصدرها .. ليلة امس ما جاها النوم وهي تنبش قبور الحزن تبحث عن مشاعر حيه .. مازالت تنبض لعازي .. 
اما سجى فكان الوضع عندها مختلف .. كانت جالسه خلف عليا .. تناظر الحوار الصامت .. واصطدام النظارات عندما تلتقي العيون .. مراقبه صامته وسكونا ظاهريا .. لكن حزن والحنين مشاعر متزاحمه بداخلها .. عندما تاملت عيون دلال .. ولاحظت بريق عينيها تذكرت نظراتها ولهفتها .. وفرحها عندما تجلس خلف مقعد مشاري وتنتظر هذا اللقاء .. كان لقائا تنتظره بلهفه .. فيه تحس بحدة نظارته ويلمع الشوق في عينه .. عذاب تعشقه بجنون 
/
*
/
*
/
في بيت دلال .. وتحديا في المجلس .. 
كان حمد وسعد ومطلق .. مع بو تركي مأقتنا .. وبو مشاري المزيف .. جالسين ..حمد كان متوسطهم .. كاشخ ومثقل الشنب بالكحل الاسود علشان يبين اكثر رجوله .. ولابس شماخ وبين اكثر رزه .. 
ريتشارد كان هو الي حياهم ورحب فيهم ودخلهم المجلس .. وجلس معهم 
حمد لما شاف هيئة ريتشارد انبسط .. وتلاش الخوف .. كان ريتشارد واضح انه غربي من لون بشرته ولون عيونه وشعره .. ولبسه وطريقة مشيته واسلوبه بالكلام .. والسلاسل الي مثقله على صدره والوشم الي بذراعه .. تذكر حمد دلال لما كلمته عن اخوها عبدالعزيز انه هو منفتح وماخذ الدنيا بساطه .. بس ما توقعه بالاضافه الي ا نفتاحه متطبع بطباع الغرب بكل شيء ( راح تكون الامور اسهل مما كنت اتوقع دام الاخ عبدالعزيز بايعها في كل شيء .. مادري ليه انا جايب الخمه معي ومسوي زحمه .. كان جيت انا بروحي وكلمته وانتهى الموضوع ودارا درا ودارا بعده ما درا .. خليني اجل انا الي افاتحه بالموضوع ) 
حمد ببتسامه وهو يناظر في عبدالعزيز الي كان واضح عليه الا مبالاه : الاخ عبدالعزيز 
ريتشارد : لا .. ريتشارد 
بانت علامات التعجب على حمد وسعد ومطلق لما اسمعو الاسم .. اما يوتركي والعم المزيفين .. كان مشغولين يناظرون الاثات والديكور .. كان المجلس واسع وعلى مستوى عالي من الفجامه والجمال ..
قرب سعد من حمد .. سعد بصوت واطي : اقول حمد ليكون هذا طباخهم ولا سواقهم .. يقول اسمه ريتشارد
حمد بصوت واطي : يا ذكي في سواق يدخل بيت معزينه ويجلس في المجلس وكانه من اهل البيت 
سعد بصوت واطي : اجل مين هذا الكوفير حقهم .. انت شوف وش لابس كانه رايح البحر 
دخل في هذي اللحظه بدر .. وسلم وجلس 
حمد ببتسامه ( هذا اكيد عبدالعزيز ) : الاخ عبدالعزيز 
بدر ببتسامه : لا والله اخوي .. بدر 
حمد برتباك ( لحول هذا ريتشارد وهذا بدر اجل وين عبدالعزيز ) : لو سمحت وين الاخ عبدالعزيز 
بدر بستغراب : أي عبدالعزيز .. ماعندنا احد بهذا الاسم 
ارتسمت علامات التعجب على وجه حمد ( يعني كيف ما في احد اسمه عبدالعزيز .. ليكون جينا البيت الغلط .. بس انا متاكد من البيت ) حس حمد للحظات بتوتر وهو يناظر ملامح بدر وريتشارد الي كانت باده عليهم علامات التعجب ونظراتهم تحمل تسائلات .. ماعرف من وين يبتدي .. وش يقول 
دخل في هذي اللحظه بو بدر .. وسلم عليهم وجلس .. 
حمد هو يناظر بو بدر ( هذا مين بعد ما اعتقد ان هو عبدالعزيز .. هذا شكله بو عبدالعزيز بس بو عبدالعزيز متوفي .. اجل مين هذا ) التفت حمد على بوتركي .. وناظر فيه علشان يتكلم ..
بوتركي احتار من يكلم اذا ما عندهم عبدالعزيز يمكلم مين وهذولي الي جالسين قدامه وش علاقتهم بدلال اخوانها.. عمامها .. (خوالها .. بس حمد قايل لي ان عندها اخو واحد وابوها متوفي .. اجل اكيد هذا عمها ولا خالها) .. 
بوتركي : الطيب وش اسمه 
بو بدر : بو بدر 
بوتركي : والنعم .. والله يا بو بدر حنا طالبين القرب منكم .. نبي بنتكم دلال الله يحفظها لولدنا حمد 
بو بدر بملامح جامده وهو يناظر الشباب الي جالسين جنب بعض : بنتي دلال! ..أي واحد فيهم حمد 
ابتسم حمد ابتسمامه مرتجفه وبلع ريقه ( بنته دلال ) : انا حمد 
ريتشارد بستخفاف : اقول يا ماما .. روح اخطب بنت من مستواك وبعمرك .. ولا روح جابل دروسك 
وطى بدر برجله على رجل ريتشارد الي جالس جبنه .. وخزه علشان يسكت 
بدر ببتسامه وهو يناظر ملامحهم الي ما تحمل ولا ذرة شبه من بعض : انتو من أي عائله 
بو تركي : الفلاني 
بدر ببتسامه : ونعم 
التفت سعد على حمد بعصبيه .. سعد بصوت واطي شوي بس مسموع : شوف هذا طباخهم يغلط علينا 
ارتبك حمد وما عرف وش يقول .. خاص ان صوت سعد كان عالي شوي وسمعه الكل 
حمد بصوت واطي : سعد اسكت 
سعد بعصبيه : وبعدين انت ما تقول ان ابوها متوفي واخوها عبدالعزيز ..هذا ابوها حي يرزق .. وعبدالعزيز محنا شايفين حتى طيفه ..محنا شايفين الا زوج خدامتهم .. مدري وش اسمه 
ريتشارد بعصبيه : شوف انت يا ملعقة الشاي اذا ما سكرت فمك لي تصرف ثاني معاك 
حمد زاد ارتباكه و التفت على سعد : سعد بتسكت ولا اقوم ادفنك هنا 
سعد بعصبيه : لا والله 
تكلم مطلق وحاول يهدا الوضع : يا جماعه صلو على النبي 
قام بو بدر بعصبيه وخز فيهم كلهم واحد واحد .. وسكتو .. 
بو بدر وهو يناظر بدر قبل لا يطلع من المجلس : بدر ضيفهم ووصلهم عند الباب .. 
/
*
/
*
/
في مجمع الظهران .. 
كانو البنات يتمشون ومعهم وافي .. نزل معهم بحجت ان هو يبي يتمشى مع اخته عليا .. دلال كانت تمشي جنب سجى وعليا كانت تمشي جنب اخوها وافي .. 
وكلما ادخلو محل يدخل معهم بحجت ان هو يبي يختار لاخته عليا ملابس على ذوقه ..
داخل المحل .. 
دلال كان فكرها مو معها .. وبالها مو في التسوق .. من دخلو المجمع ما شرت شيء ماهي عارفه تشتري 
سجى وهي تهز كتف دلال الي كانت واقفه سرحانه تناظر في وافي الي يسولف مع عليا : دلال .. دلال 
دلال تنهدة ولتفتت على سجى : وش بقيتي 
سجى : سلامتك .. ( كملت وهي ترفع لبلوزه الي في يدها ) : وش رايك في هذي حلوه 
دلال ارفعت عينها تناظر في وافي وهي تقول بصوت واطي : أي تجنن 
سجى .. قربت منها اكثر .. و بصوت اشبه بالهمس : انا عارفه انه يجنن 
التفت دلال على سجى برتباك : سجى اشوف لبلوزه الي في يدك .. أي والله حلووه 
سجى ابتسمت على تصريفت دلال 
قربت عليا من البنات بعد ما راح وافي يحاسب على البلايز الي اختاهم لها .. عليا تحس براحه لان اخوها وافي معها ولانها من زمان ما راحت السوق تتسوق .. وافي حالف ان كل محل يدخلون فيه لازم يشتري لها منه على ذوقه .. 
عليا : عجبكم شيء 
سجى ببتسامه : أي والله المحل في اشياء حلوه .. بس مشكله الي بالها مو معنا ( تقصد دلال ) .. انتي شريتي شيء 
عليا ببتسامه : ايوه .. شريت بلوزتين وبنطلون 
قرب وافي من البنات وهو حامل بيده الاكياس ..
وافي ببتسامه : ها خلصتو ..( كمل وهو يناظر في دلال ) ترى اذا تبون اساعدكم واختار لكم على ذوقي ما عندي مشكله 
بعد ما خلصو من المحل .. اطلعو منه .. 
سجى التفت على دلال وهم يمشون : دلول خلينا ندخل هذا المحل .. الي امس ما كفانا الوقت ندخل 
دلال : يالله 
عند باب المحل ( محل الملابس الداخليه ) قبل لا يدخلون .. توقفو البنات وناظرو في وافي الي كان بيدخل معهم .. 
سجى وهي تناظر في عمها : عمي على وين 
وافي : يعني شنو على وين .. بدخل معكم 
سجى بستغراب : بتدخل معنا هذا المحل .. لا ممنوع دخول الرجال 
وافي : من قال .. والي يبيع داخل مو رجال 
سجى : رجال .. هندي والهندي ما يفكر 
وافي بستهبال : ومن قال لكم اني افكر 
كانت دلال واقفه جنب سجى وتناظر في وافي وتحاول تكتم ضحكتها ( وربي يجنن ) 
عليا ضحكت بصوت عالي على اخوها وافي : ههههههههه 
سجى ودلال ظلو يناظرون في عليا الي كانت تضحك بصوت عالي .. اول مره يسمعونها تضحك 
عليا ببتسامه : خلاص انتو دخلو .. وانا بجلس مع اخوي وافي نتظركم 
وافي ببتسامه : لا لازم تدخلين معهم .. يالله دخلو .. وانا بجلس استناكم هنا .. لا تطولون 
توهم البنات بدخلون المحل استوقفهم صوت وافي ..
وافي ببتسامه : عليا .. اذا تبين شيء ناديني .. انا جالس حنا .. 
راح وافي وجلس على الكرسي المقابل لبوابت المحل الي ادخلو فيه البنات ..
داخل المحل ..
اول ما دخلت دلال المحل ما قدرت تمسك ضحكتها ..
دلال وتضحك من قلب : هههههههههه ههههههههه ههههه 
سجى التفتت على دلال الي ميته من الضحك : علامك تضحكين 
دلال ببتسامه : لا سلامتك .. بس تذكرت شيء 
سجى ببتسامه : يالله دلول هذا و طلعناه من المحل .. ركزي معي شوي واختاري شيء حلو لانفال 
دلال : طيب وش رايك في روب النوم الاحمر مو يجنن 

كان وافي جالس على الكرسي وعيونه مثبته على المحل الي قدامه .. يدور على حجه علشان يدخل معهم .. 
سمع صوت احد يناديه من الخلف .. والصوت مألوف له .. على طول التفت .. وتفاجا لما شاف غازي قدامه 
غازي ببتسامه : هلااا وافي .. شخبارك ؟
وافي متفاجأ : غازي .. وش تسوي هنا 
غازي ببتسامه : ادور عليك 
وافي بستغراب : تدور علي .. ( التفت وناظر المحل الي فيه البنات .. وبسرعه التفت على غازي .. وبحركه سريعه مسك يده وكمل ) .. غازي تعال نتمشى 
غازي وهو يمشي جنب وافي : وين عليا 
توقف وافي وناظر في غازي بستغراب : انت من قال لك ان هنا هينا 
غازي : دقيت عليك ما رديت علي .. قمت دقيت على عبدالرحمن وقال انك مع عليا هنا 

هل سيحدث القاء بين عليا وغازي ؟ 
ما موقف حمد من الي حصل له اليوم في بيت دلال والحقائق الي انكشفت قدامه ؟
هل سيأخذون .. بدر وبوبدر هذه الخطوبه بعين الاعتبار .. وبخبرون دلال ؟ 
هل اعتناء ساره بطلال .. ممكن ان يغير شيء من مشاعر طلال ؟ 
انفال بعد الموقف الي صار .. بتغير نظرتها بشهاب ؟ 
هيام وفيصل .. وشبح طلال .. في أي اتجاه سوف تسير الاحداث ؟


غازي : دقيت عليك ما رديت علي .. قمت دقيت على عبدالرحمن وقال انك مع عليا هنا
وافي ( الله ياخذ عدوينك يا دحومي يا الدب القطبي ) : غازي طلبتك 
غازي وقف وناظر وافي : لا تقولي امشي !
وافي التفت وناظر محل البنات ورجع وناظر غازي : الله يخليك.. امش ما ابي عليا تشوفك 
غازي بحزن : ليه طيب بس انا ودي اشوفها 
وافي بترجي : تكفى يا غازي .. امش وانا لما ارجع البيت راح اكلمك .. يالله امش قبل لا يطلعون البنات من المحل 
غازي بستسلام : استنا اتصالك .. يالله انا ماشي سلم لي على عليا 
وافي براحه : يوصل .. فمان الله 
فــي هذي الحظه اطلعو البنات من المحل وما شافو وافي جالس على الكرسي ولا هو حول المحل .. مشو شوي شافوه واقف مع واحد بس ما كان باين وجهه لان معطيهم ظهره .. عليا اول ما شافت هيئة الشخص الي واقف مع وافي على طول انقبض قلبها .. وتمثلت صورة غازي قدامها .. لما مشى الشخص تلاشت الصوره ( لا مستحيل يكون غازي ) ظلت عيونها معلقه على الشخص الي يمشي الى ان طلع من البوابه .. وفي صوت بداخلها يردد اسمه .. غازي .. غازي .. غازي . 
قرب وافي من البنات ببتسامه .. وناظر في عليا الى كانت سرحانه تناظر قدامها 
وافي وهو يناظر في عليا : عليــــا .. علوي 
انتبهت عليا لوافي والتفتت عليه : هلا وافي 
وافي ببتسامه : الي ماخذ عقلك .. ما اشوفك شريتي ما اعجبك شيء بالمحل 
عليا برتباك : لا ما عجبني شيء .. يالله خلينا نمشي 
وافي وهو يناظر سجى ودلال : نمشيء هذي الجهه ولا هذي الجهه .. ( كمل وهو ياشر بيده على جهته اليسار ) .. انا اقول خلونا نروح هذي الجهه لاني ابي ادخل محل العطورات بشتري لي عطر 
مشى ومشت جنبه عليا وسجى ودلال خلفهم كان ودها سجى تعاند وتقوله نمشي ذيك الجهه بس هي قايله لدلال داخل المحل اذا طلعنا من المحل نبي نروح محل العطورات والمكياج علشان نشتري لانفال 
داخل المحل .. 
كانت دلال جنب الميك اب تشتري .. اما وافي وسجى فكانو واقفين جنب العطورات الرجاليه 
وافي : وش رايك سجاوي بهذا العطر ريحته تجنن 
سجى وهي تشم الريحه ببتسامه: يالله هذي ريحت الحبايب 
وافي عاقد حواجبه : أي حبايب 
سجى بدلع : هذا عطر مشاري 
وافي ببتسامه : وش دراك 
سجى بخجل وبصوت حالم : ما اقدر اضيع الريحة الحبايب مثل منت بقادر تضيع طريق بيت الحبايب 
وافي ويحاول يغير الموضوع : وين عليا ما اشوفها 
كانت عليا واقفه قريب من باب المحل وعيونها تراقب الناس خارج المحل .. ما تدري ليه تحس ان غازي موجود هنا ويمشي بين هذي الناس ويمكن في أي لحظه يمر من هنا .. يمكن هيئة الشخص الي كان واقف يكلم وافي هي الي عززت فيها هذا الشعور .. كان له نفس الطول ونفس الجسم بس غازي امتن بشوي .. وله نفس المشيه .. معقوله يكون غازي 
قطع عليها سرحانها صوت دلال : في ايش الحلو سرحان 
عليا وما زالت عيونها تراقب الناس : دلال .. كيف تعرفين اذا كان الاحساس الي تحسينه احساس صادق 
دلال استغربت من سؤال عليا وظلت ثواني تناظر فيها قبل لا تقول ..
دلال : اذا كان هذا الاحساس نابع من الداخل من الاعماق .. وله صوت واضح وشعور دافي 
عليا وعيونها تراقب الناس الي خارج المحل : طيب كيف تعرفين اذا الشخص الي قبالك صادق بمشاعره 
دلال التفتت وناظرت وافي الي واقف جنب سجى وهي تقول : من عيونه .. العيون ما تكذب 
عليا التفت على دلال الي كانت تناظر وافي .. : طيب اذا ما قويتي تحطين عينك بعينه 
دلال التفتت على عليا ببتسامه وقالت بكل ثقه : من افعاله .. وتصرفاته وحركاته .. وكلامه ونظراته .. ( التفتت وناظرت وافي وكملت ) .. وحتى ابتسامته ...
/
*
/
*
/
من امام بيت دلال تحركة سيارة حمد .. وكان الجو داخل السياره متكهرب بالمره ومحد طايق يناظر الثاني 
التفت حمد وناظر سعد الي جالس جنبه بنظرات اتهام .. وقال بصوت واطي شوي : انت سبب كل الي صار 
سعد التفت على حمد وعقد حواجبه بعصبيه : ياسلام .. يعني انت ما لك يد بلي حصل 
حمد بصوت اعلى : ياريتني ما طعت شورك ورحت اخطب 
سعد بعصبيه : حنا الي ليتنا ما رافقناك .. ولا صدقناك .. قال ايش ابي اتزوجها وميت عليها دلولتي واثق منها ما طلع لنا من هذي الخطوبه غير البهدله والاهانه .. وطرده محترمه .. لا بعد طلع ابوها عايش واخوها اسمه بدر .. انا ابي اعرف انت دام ينلعب عليك وش لك بذا الطريق 
حمد ما تحمل كلام سعد .. ضغط بقوه على بريك السياره مما خلاهم كلهم يندفعون لقدام .. ووقف السياره 
سعد وهو يرجع لورى بعصبيه : هاي انت بقيت تروحنا 
حمد التفت على سعد بعصبيه وبصوت عالي : انزلو من السياره 
سعد ناظر النافذه الي جنبه وبعدين التفت على حمد : خبل انت .. وين تبينا ننزل بذا المكان و بذا الليل 
حمد وصل حده والشرار يطاير من عينه : والله العظيم اذا ما نزلتو لا تشوفون مني شيء ما عمركم شفته 
تدخل بوتركي المزيف الي جالس بالخلف : اذكر الله يا حمد .. وحرك السياره خلنا نوصل بيوتنا 
التفت حمد للخلف وناظر فيهم بعصبيه : انت اسكت ولا تتكلم .. ويالله نزلو من السياره ياكلاب 
لما شافو حالت حمد العصبيه .. خافو على انفسهم وبسرعه انزلو من السياره وسكرو البيبان بقوه .. تحرك حمد على طول بعد ما سمع صوت البيبات تتسكر .. وهو يتذكر الي صار له في بيت دلال حس انه غبي ثور ما يفهم طول هذا الوقت كانت تخدعني وانا الي كنت احسبها صادقه معي ليه خليتيني اروح بيتكم وانهان ليه كذبتي علي وقلتي لي ان ابوكي متوفي وهو عايش .. واخوك اسمه عبدالعزيز وهو اسمه بدر .. وانا الي كنت بك مجنون اظن انك تحبيني .. رحت وبكل ثقه وكونت لي عائله وجيت اطلب يدك .. وصرت مسخره قدام اخويائي ردد بداخله بعصبيه .. مسخره .. مسخره ( وضرب بيده بقوه على السكان .. وزاد سرعه السياره ) 
/
*
/
*
/
فــي بيت دلال ..
دخلت دلال غرفتها وهي في حاله من الهيام والفرح الشديد .. بحركه سريعه انارت الغرفه لكنها سرعان ما اطفأت الانوار .. وانارت الابجور الي جنب سريرها .. فسخت عبايتها ورمت طرحتها على الارض وعلى طول رمت نفسها على السرير .. ورفعت يدها وحطتها تحت راسها .. وعيونها مثبته على سقف الغرفه .. كان الظلام مغطي المساحه العظمى من الغرفه .. ظلام ممزوج بنور خافت .. اجواء تخلق الاحلام .. وما ذا اذا كانت الاحلام حقيقه اليوم تاكدت دلال ان وافي يحبها .. نظراته عيونه .. ضحكته .. ملامحه .. وربي كل شيء فيه جذاب ( ابتسمت ) .. لما تذكرت لما اطلعو من المجمع بعد ما تعشو اركبو السياره وطبعا هي اركبت خلفه .. وعلى طول ارفعت راسها وطاحت عينها بعينه .. و بسرعه نزلت راسها .. ( اتسعت ابتسامتها ) قال لهم قولو امــين .. هم استغربو .. بس هو قال ماراح احرك السياره الا لما اسمعكم تقولون امين .. قالو كلهم امـــين .. بعدين بحركه سريعه شغل المسجل .. اغنية عبدالمجيد .. (قول امين ) على طول رفع عينه وناظر دلال .. دلال حست بحيا لان كلمات الغنيه موجهها لها .. ( غمضت عينها وابتسمت ابتسامه حالمه ) ومشاعرها بدت تراقص نغمات الغنيه في قاعة صدرها .. وهي تردد بداخلها كلمات الغنيه .. قول اميــــن عساك تحبني وتموت فيني .. قول امــين عسا ايدينك ما تفارق اديني .. قول امــين ... قالت بصوت مسموع من كل قلبها ورددت اميــن .. اميــــن 
غزا صفحت السواد بعض النور .. عقدت حواجبها قبل لا تفتح عيونها ( من الي فتح الانوار ) 
فتحت عيونها .. وشافت ريتشارد واقف جنب السرير ويناظر فيها وعلى وجهه ابتسامه عريضه .. بسرعه شالت يدها من تحت راسها ونزلت بلوزتها الي كانت مرتفعه .. وقامت بسرعه من السرير وخذت الطرحه من الارض وحطتها على اكتافها العاريه ..
دلال وهي تناظر ريتشارد بعصبيه : من متى وانت هنا .. وشلون تدخل غرفتي بدون استأذان 
ريتشارد ببتسامه بارده : صار لي فتره .. دخلت ولما شفتك ظنيتك نايمه .. اول مره اشوف احد نايم ويبتسم ويتكلم .. فقلت خلينا اشغل الانوار افضل 
دلال وتحاول تخفي ارتباكها : طيب ممكن تطلع بره لاني بنام الحين 
ريتشارد ببتسامه بارده : توني داخل تبيني اطلع .. ( كمل وهو يجلس على طرف السرير ) .. تعالي جلسي جنبي خلينا نسولف .. من زمان ما سمعت اخبارك يالعروس 
دلال بعصبيه : اذا ما طلعت من الغرفه راح اطلع انا 
ريتشارد لما شاف دلال معصبيه قام وهو يقول : خلاص راح اطلع .. بس عاد انتي لا تعصبين 
/
*
/
*
/
فــي اســـبانيا .. 
فتحت عينها ببطأ وهي تحس ان الجمر الي بعينها ما انطفى .. وخدودها صايره مثل الصحراء الجافه الي نشف الدمع فيها .. تحس بحراره على حدود شفايفها .. رغم ان الغرفه مكيفه والجو بارد بس تحس بقطرات العرق الي في ظهرها وجلدت شعرها ..وفي كل اطرافها صار لها يوم كامل على هذي الوضعيه .. منسدحه على السرير ومغطيه نفسها بطانيتين وجهها اما تحت المخده او فوقها .. وعيونها ما وقفت من الدموع .. كل ما حاولت توقفهم تتذكر شيء تبكي عليه .. بكت شوق لامها واخونها .. بكت حنين لوطنها .. بكت ذكرى مدرستها .. بكت حلم الطفوله .. بكت حب صديقاتها .. بكت وحده بكت الم .. بكت ضيقه .. بكت لانها من زمان ما بكت ما تذكر بحياتها عاشت مواقف بكت فيهم بهذي الطريقه الا بعض الحظات الي حست فيهم بالفراق ..والوداع .. لما فارقت مدرستها ومعلماتها ..بكت بحراره .. ولما ودعت صديقتها دلال في الصيف الماضي يوم سافرت امريكا بكت لانها راح تفتقدها كثير وخاصه ان الصداقه قوة بينهم .. ( طلعت يدها من تحت البطانيه ورفعتها شوي عن جسمها .. وحست ببروده حاولت تحرك راسها الي تحسه ثقيل .. ارفعت جسدها ببطا وتسندت على ظهر السرير .. تحس بخمول وتعب وارهاق شديد .. سبب مكوشها فتره طويله بسرير وفي وضعيه واحده وعينها تقوام دموعها .. ناظرت باب الغرفه المغلق .. وتذكرت الي صار لها امس ماتدري ليه بكت بحرقه .. وبصوت عالي ..ومده طويله مع ان الموضوع ما كان يستدعي كل هذي الدموع يمكن لانها تحس بشيء كاتم على انفاسها ومثقل على صدرها وحبت تتخلص منه وجا موقف امس مثل المثير الي اثار فوضت المشاعر الي مهي قادره تسيطر عليها .. تذكرت شهاب وتجمعت الدموع في عينها .. هو وينه الحين .. وليه ما جا يراضيني ولا حتى يكلمني ويطمن علي .. ليه خلاني بهذي الحاله مره ابكي وشوي انام .. 
قطع عليها دوامت افكارها .. صوت جوالها .. مدت يدها بسرعه وارفعته .. 
ابتسمت ابتسامه شاحبه وردت بصوت مبحوح : هلااااا دلال هلااا وغلااا 
دلال بستغراب : هلاااا انفال .. وش فيه صوتك 
انفال وتحاول تعدل صوتها : ما فيه شيء 
دلال : مدري احسه مخنوق .. تصدقين عاد لما سمعت صوتك ما عرفتك .
انفال : يمكن من تغير الجو او شيء من كذا .. المهم خلينا من صوتي وطمنيني عليك 
دلال ببتسامه : انا بخير ... ياقلبي انتي شخبارك وكيف شهر العسل .. ان شألله كل ايامك عسل بعسل .. وكيف شهاب معك .. وكيف الجو عندكم الا انتو صحيح وينكم فيه في أي بقعه من العالم .. لا تقولين لي في الشرقيه ههههههههههه 
انفال ببتسامه خفيفه : خفي على شوي .. لا محنا بشرقيه حنا باسبانيا 
دلال ببتسامه عريضه : يا عيني على الحركات .. طيب كيف الامور ماشيه ان شألله تمام 
انفال بنتهيده خفيفه : يعني .. الحمدلله 
دلال ما عجبتها نبرة انفال وعرفت من طريقة كلامها ان الوضع بينهم مش ولا بد : اكيد في طلعات ونزلات ومد وجزر هذا شيء طبيعي لان زواجك تم بسرعه وبدون فترة خطوبه ولا معرفه شخصيه 
انفال بضيقه : أي .. بس ا..
قاطعتها دلال : حاولي تاقلمين نفسك .. وخذي الامور ببساطه وبلهداوه 
انفال : طيب 
دلال : الله يوفقك .. عاد تصدقين نسيتيني انا ليه متصله .. مممم أي تذكرت ترى الحلم على بعد خطوه .. ( كملت ببتسامه ) .. قبلوك في الطب 
انفال بعدم تصديق : صحيح والله دلال .. يعني حلمي تحقق 
دلال بفرح : وان شألله راح يصير حلمك واقع عن قريب 
انفال بفرح : ان شألله .. والله انك فرحتيني بهذا الخبر 
دلال بجديه : بس عاد ممكن الحلم يتحول الى سراب اذا ما رجعتي السعوديه وحظرتي المقابله الشخصيه ترى المقابله بعد ثلاث ايام 
انفال بحزن وضيقه : مدري والله .. يا الله اخاف شهاب ما يرضى نرجع ما ابي حلمي يضيع مني 
دلال : فاتحيه بالموضوع .. واذا ما رضى .. حسسيه انك متمسكه بحلمك وحاولي تقنعينه ان ترجعون السعوديه يومين وبعدين ترجعون تكلمون شهر العسل 
انفال : طيب بحاول وان شألله يرضى 
دلال : يالله اخليك الحين .. شكلي طولت عليك .. ديري بالك على نفسك وسعي صدرك وطمنيني اوكي بااااي
قامت انفال من السرير بعد ما سكرت من دلال وهي تردد في داخلها (( يافرحه ما تمت )) حلم السنين ممكن يضيع مني بغمضة عين .. في هذا الوضع ما اعتقد ان بامكاني اكلم شهاب بهذا الموضوع .. بس لازم احاول ومثل ما قالت دلال لازم احسسه اني متمسكه بحلمي يمكن يرضى .. قربت من باب الغرفه وافتحته بهدوء وطلت وما شافت شهاب في الصاله .. رجعت سكرت باب الغرفه .. ودخلت تاخذ لها شور على السريع تنشط فيه جسمها وتطرد التعب منها .. طلعت من الحمام وهي تحس براحه .. فكرت بكلام دلال ولقته صحيح هم زواجهم صار بسرعه فشيء طبيعي يصير فيه طلعات ونزلات مو معقوله من البدايه بيتأقلمون وبيفهمون بعض وبطيحون الميانه .. كانت نسبة اقتناعها بهذا الكلام 50% لانها تظن ان من المفترض من البدايه كل واحد يكون كتاب مفتوح وكثرت الحواجز من البدايه تعيق الحركه وتطول المسافه بينهم.. 
البست ملابسها وارفعت شعرها وهذي المره قررت تستشور مقدمة شعرها .. ولما خلصت حست بالم في بطنها من امس ما طب شيء فيه .. افتحت باب الغرفه بهدوء وطلعت لصاله طبعا ما شافت شهاب .. قربت من الثلاجه الي في المطبخ الصغير الموجود في ركن الصاله بجانب المدخل .. وفتحتها على امل تلاقي شيء تاكله .. مالقت غير ماي وقوصي بيبسي ( بيبسي على بطن خاوي ما يصير ) .. شربت ماي .. 
التفتت بسرعه لما سمعت صوت الباب ينفتح .. دخل شهاب وناظرها بظره بارده .. وجلس على الكنب بالصاله 
اجلست انفال على الكنبه .. وناظرت فيه بستغراب 
شهاب برود : قومو لبسو خلونا نطلع >>> ولا كانه مسوي شيء 
قامت انفال بسرعه((بس هذا الي قدرت عليه ) ودخلت الغرفه علشان تلبس لانها فعلا محتاجه تشم هوا
/
*
/
*
/
فــي بيت بو بدر .. في غرفة الطعام.. وعلى طاوله 
بدر وهو يناظر دلال الي كانت سرحانه وعلى شفايفها ابتسامه : وش ورى هذي الابتسامه 
دلال التفت على بدر الي جالس جنها على طاوله الطعام .. ببتسامه : مبسوطه 
بدر ببتسامه : ممكن اعرف وش الي مفرحك .. وماخذ عقلك 
دلال ببتسامه : يا سيدي.. صديقتي انفال قبلوها في كلية الطب وانا وسجى انقبلنا في تصميم داخلي 
بدر وهو يكمل اكل : كويس .. يعني خلاص راح تكملين دراستك هنا ما راح تكملين بامريكا .. ( كمل هو يرفع كاس العصير ) .. طيب ممكن اسألك سؤال 
دلال قبل لا تدخل قطعة الدجاج في فمها : اسأل 
بدر وهو يحط كاس العصير بعد ما شرب منه : وش الي خلاكي تغيرين رايك وتتنازلين عن احلامك وتدفنين نفسك هنا 
دلال ببتسامه : من قال اني تنازلت عن احلامي .. بالعكس انا ما زلت متمسكه فيها .. يمكن تخليت عن جزء منها ونولدت بداخلي احلام ودي احققها .. صار تعديل في بعض المفاهيم .. ونغرست بداخلي بعض الاحاسيس تبدلت بعض الافكار .. يعني تقدر تقول تم اجراء صيانه لقاعدت الاساسيه والاس القائمه عليها .. بالعكس انا احس اني وجدت نفسي هنا 
بدر بستغراب : والله شكلك قايره امس كتاب من مكتبت ابوي قبل لا تنامين .. ههههههه والله حالتك صعبه 
دلال بدلع : ههههههههه لا عاد لا تحطمني .. خلني على موجة الفلسفه الذاتيه على قولة الوالد .. 
بدر بستهبال :: عيدي عيدي وش قلتي .. اخر كلمه .. وش اسمه الوالد .. ههههههههههههه الله يستر منك حتى قاموسك اختلف .. من دادي الى الوالد .. وين بابي وين دادي اذا قلتيهم ينحاس الدلع فيهم لا لا بانت عليك علمات الكبر ههههههههههه هههههه 
دلال : هههههههههههه ههههههههه 
تعالت ضحكات دلال وبدر .. وملت الجو .. بعدين كملو اكل وكل واحد يناظر الثاني ببتسامه ..
دلال وما زالت الابتسامه على شفايفها : اجل وين ريتشارد ما شفته اليوم 
بدر ببتسامه : طلع من الصباح راح الشاليه مع سلطان وشجون وجاسم .. الحين انا بروح لهم بتروحين معي 
دلال : اهااااا .. لا ما راح اروح 
بدر بترجي : يالله تعالي معنا .. والله افتقدناك حتى سلطان امس يسألني عنك من زمان ما شافك .. على قولته كبر راسك علينا 
دلال ببتسامه وهي قايمه : سلم لي عليهم 
/
*
/
*
/ 
فــي اسبانيا .. وتحديدا في شواطىء برشلونه ..
كانت الشمس تتوسط السماء وترسل اشعتها البارده التي تبعث النشاط والضياء على عكس شمس الشرقيه عندما تاخد موقعها في وسط السماء وترسل اشعتها الحارقه التي تجلب الارهاق والتعب فيبحثون الناس عن اماكن لا تصلها اشعتها بينما هنا يستمتعون باشعتها التي تداعب اجسادهم العاريه او بمعنى اصح شبه عاريه .. كانت السماء صافيه مع مجموعه من طيور البحر التي صوتها يملا الاجواء ... والرمل كان نقي وناعم .. 
كان شهاب وانفال يتمشون على الرمل وعلى يمينهم البحر الي كان يحمل اناسا كثيره اطفال ورجال ونساء ويدفعهم بلطف بامواجه الخفيفه ويغمرهم بمياه المالحه والبارده ..
حست انفال براحه وهي تتنفس بعمق والهواء يحرك برقعها ويعبث بطرف عبايتها .. مع ان من الداخل ما كانت مرتاحه كثير .. لانها مو متعوده تشوف هذي المناظر .. والناس بهذي الحاله .. المشكله كل ما حاولت تتفاد النظر يطلعون بوجهها .. ويمرورن جنبها (( والله يا زين كرنيش الخبر )) التفتت على شهاب الي كان يمشي جنبها والهواء يداعب خصلات شعره وملامحه الجامده الي ما تحمل أي تعبير .. كان شكله مره جذاب واكثر فوضى .. كان لابس برمود جينز مع قميص بدون اكمام لونه ابيض وكان جزء من صدره باين لان ازرار القميص مفتوحه .. ظلت فتره تتأمل في ملامحه الجامده وهي تتسائل اذا كان عند شهاب هذي المناظر عادي ويمكن هو متعود يشوف الناس بملابس السباحه بحكم انه يسافر كثير .. التفت على البحر وظلت تتامل فيه وهي تحاول تنسى جوعها .. وتتحمل الم بطنها .. شعورين اكرهتهم وتحولو الا هموم ماهي قادره تتخلص منهم بعد زواجها ..شعور الجوع .. والنوم .. توقفت لما شافت شهاب توقف عند بائع الايس كريم .. علشان يشتري كان شكل الايس كريم مغري .. ولذيذ .. بفرح مدت يدها بسرعه وخذت الايس كريم من يد شهاب الممدوده .. لكن سرعان ما تلاش احساس الفرح لما مشو .. لان الهوا كان يحرك برقعها وتخاف ترفع شوي برقعها وتدخل الايس كريم داخل ويتلصق برقعها في الايس كريم ويتوسخ .. حست بحزن وهي تشوف الايس كريم بدا يذوب بيدها .. وهي ماهي قادره تاكله .. ( يا الله حتى الايس كريم صار مشكله صعبه ) التفتت على شهاب وشافته يتلذذ بالايس كريم .. وهي ماهي قادره حتى تذوقه .. شافت طفله مرة جنيها استوقفتها وعطتها الايس كريم .. (حرام ترميه) .. 
التفتت على شهاب الي بدا ياكل البسكوت : شهــاب 
شهاب وهو مستمر في الاكل : نعم 
انفال بتردد : ممكن نغير المكان 
شهاب التفت عليها .. وهو يقول : ليه حلو الجو هنا 
انفال : أي صحيح بس انا مو مرتاحه .. مدري مو متعوده اشوف هذي المناظر 
شهاب وهو يرفع اكتافه بلا مباله : عادي وش فيها هذي المناظر .. أي واحد بسافر لدول اجنبيه او حتى عربيه لازم يتعود 
انفال بخيبة امل وبصوت واطي : طيب 
شهاب لما حس انها متضايقه قال .. : يالله خلينا نغير المكان 
/
*
/
*
/
فــي المستشفى .. وتحديدا في غرفة طلال .. 
طلال يحس انه اليوم افضل بكثير من امس .. ويقدر يتحرك شوي ويحرك راسه .. وارتاح لما طمنه الدكتور ان الضربه ما اثرت على المخ .. لكن الي معذبه ان هو مو لاقي اجابات لتسائلات الي تدور في راسه وكل ما حاول يتذكر يتذكر نفس الصور ونفس الاحداث ويمر قدامه شريط الاحداث وينقطع عند نفس اللقطه.. والباقي مجرد وشوشه وملامح غير واضحه ..
قطع عليه تفكيره صوت ساره الي قربت منه .. 
ساره بصوت حنون : طلال تحس بعوار في راسك .. مرتاح كذا ولا ارفع لك السرير اكثر 
طلال : لا ..مرتاح كذا 
ارجعت ساره وجلست على الكرسي .. وعيونها تناظر طلال .. رغم ضعفه .. والمه .. الا ان نظرته ما تبين انكساره .. ليه كل هذا الغموض .. طول الوقت ساكت وعيونه مثبته على السقف .. وهو واضح انه بعالم ثاني .. اخ بس لو ادخل عالمك يا طلال وادري عن الي بقلبك .. وش لي ما خذ عقلك ..
قطع عليها تفكيرها صوت طلال .. 
طلال : لو سمحتي ممكن تصبين لي كاس ماي 
ساره قامت بسرعه وهي تقول ببتسامه : من عيوني 
صبت كاس الماي وقربت من السرير .. مدت يدها كان ودها تشربه لكن هو مد يده وخذ منها كاس الماي .. شرب شوي وعطاها ياه وهو يقول بصوت واطي : شكرا 
ساره بفرح : العــفو 
دخلو في هذي اللحظه عبدالعزيز .. وكمال .. بعد ما طق الباب ..
وبانت عليهم علامات الاستغراب لما شافو ساره جنب سرير طلال ..
عبدالعزيز قرب من كمال وهمس له : اقول كمول شكلنا دخلنا عرض 
كمال بصوت واطي : أي والله خربنا عليهم 
طلال ناظر وجيه عبدالعزيز وكمال وعرف وين شطح تفكيرهم النظيف .. التفت على ساره وناظر فيها فهمت ساره .. وقالت وهي تحط كاس الماي على الطاوله : يالله انا استأذن .. 
مرت ساره جنب عبدالعزيز وكمال وطلعت من الغرفه وسكرت الباب ..
عبدالعزيز وكمال كانت عيونهم على ساره لمن طلعت من الغرفه .. التفتو على عمهم طلال ..
طلال ببتسامه شاحبه : الله يستر من تفكيركم .. مدري في أي وادي يحوس 
عبدالعزيز وهو يجلس على طرف السرير : كيف صحتك اليوم يا بو الاطلال 
طلال : الحمدلله 
كمال ببتسامه وهو يجلس على الكرسي : اقول عبدالعزيز والله هذا المستشفى راقي مع كل غرفه خاصه رعايه انثويه اربع وعشرين ساعه 
عبدالعزيز وهو يناظر كمال : أي والله .. مدري هي خدمه مجانيه .. ولا طلب .. ولا عرض لفتره محدوده 
كمال وهو يناظر طلال : اول ما نطلع من هنا خلنا نروح نسأل .. 
عبدالعزيز وهو يناظر طلال : أي اكيد لازم نسأل .. علشان اذا كان عرض لفتره محدوده نلحق عمرنا نسوي حادث .. ننضرب.. نمرض 
طلال ابتسم ابتسامه عريضه وهو يسمع كلامهم .. لو هو الحين بكمال قوته كان سكتهم .. بس مافيه قوه يعلي صوته اكثر وهزئهم 
طلال ببتسامه خفيفه : ليه ما جو البنات معكم 
كمال ببتسامه : يسون زحمه .. وحنا ما لنا خلق دلعهم الماسخ .. وتأخيرهم بعدين يمكن يجون مع ابوي وعمي 
عبدالعزيز وهو يناظر باقات الورد الي ماليه المكان وكل باقه احلى من الثانيه .. : وش هزين بستان في قلب الغرفه 
كمال بستهبال : هل ياترى فيهم من نون النسوه .. ولا كلهم جمع مذكر سالم .. ( كمل هو يقرب من باقه كانت محطوطه على الطاوله ) خلينا نشوف هذي من وين 
كمال وهو يفتح البطاقه على طول شاف المرسل : الحق يا عبدالعزيز المرسل (( ف )) اكيد فاطمه 
عبدالعزيز بستهبال : لا ما اعتقد اكيد فضيله .. ولا فاديه .. ولا فهده .. عاد اقرا لنا وش مكتوب فيها كلام عزل ولا شوق ولا عتاب 
كمال وهو عاقد حواجبه : اسمع وش كاتبه مسكينه شكلها حاقده بقوه على عمك .. للاسف انكتب لك عمرا جديد .. مجبور اكتب لك ( الحمدلله على السلامه )
طلال من سمع محتوى البطاقه توسعت عيونه : كمال عطني البطاقه بسرعه 
كمال مد يده وعطا عمه البطاقه .. ناظر طلال كلمات البطاقه بنظره حاده وبعدم تصديق .. (( ف )) ياترى من يكون ..


/
*
/
*
/
فــي اسبانيا .. وتحديدا .. في لكنيسة ساقاردا فاميليا..
كانت علامات الذهول والتعجب واضحه على ملامح انفال من ساعة ما دخلو الكنيسه .. كل شيء حولها بثير الدهشه والذهول .. الارضيه الاضائه .. السقف .. الجدران .. كل حجر محفور بدقه وكل تمثال مصنوع بمهاره 
انفال وهي تناظر تمثال على شكل ملاك عنده اجنحه .. ورجل دين : ما شالله شوف كيف محفور حتى ادق التفاصيل بارزه 
شهاب وهو يناظر كل شيء حوله ما ينكر ان هذي الكنيسه تثير الدهشه ..كل شيء فيها متقن : تدرين ان هذي الكنيسه صار لها اكثر من 120 سنه وللحين ما خلصو بنائها 
التفتت انفال بسرعه على شهاب وتسعت عيونها وهي تقول بدهشه: اكثر من 120 سنه 
شهاب وهو يناظر الحجر المحفور : لان كل حجر فيها مصنوع باليد 
انفال خذت جوله على المكان من حولها وهي تقول في سرها ( اكثر من 120 سنه يعني من قبل لا اجي وتجي امي .. وتجي جدتي ) .. 
جلسو على كراسي في وسط الكنيسه .. ومازالت علامات الدهشه مرتسمه على ملامح انفال .. تحس انها كانها في مكان اسطوري .. او في عالم الخيال .. وهي تشوف تمثال مريم العذراء .. والصليب .. والمسيح .. وبعض التماثيل الي ما فهمت وش الهدف من نحتها على هذا الشكل ..
انفال ببتسامه : كان ودي من زمان ادخل كنيسه .. وما كنت اتصور ان في يوم راح ادخل .. دائما اقرا في الكتب عن الكنيسه اليونانيه والكنيسه الكاثوليكيه .. وبابا ..والاحكام ..
شهاب : في كنايس كثيره هنا في برشلونه بس مو زي هذي الكنيسه 
انفال بتسائل : هذي الكنيسه تقام فيها الصلوات والاحتفالات بأعياد الميلاد والزواج 
شهاب وهو يرفع اكتافه : ما عندي علم .. بس ما اعتقد .. ( كمل هو يقوم ) .. يالله خلينا نمشي 
انفال وهي تناظر حولها ما تحس ان ودها تطلع من هنا : طيب 
/
*
/
*
/ 
فــي المشغل .. 
هيام بصوت واطي : فيصل ما اقدر اطلع لك الحين .. عندي شغل كثير 
فيصل : خلي أي واحده تغطي مكانك لمن ترجعين .. صدقيني ما راح نتأخر 
هيام بصوت واطي تخاف يسمعها احد : صعبه وش اقولهم .. ماينفع تقول لي وش صار بالجوال 
فيصل بلعانه : لا ما ينفع .. قولي لهم أي شيء امك تعبانه بتروحين تشوفينها وبترجعين .. نسيتي شيء بالبيت 
هيام بستسلام ( هي عارفه ان فيصل من النوع الحوح ): طيب خلاص ربع ساعه و انا طالعه 
فيصل : وش يصبرني ربع ساعه خمس دقايق .. لا تطولين هذا انا استناك عند الباب 
هيام بخوف : لا توقف عند الباب .. اوقف عند النافذ الي يكون اول الشارع وانا بجي لك 
فيصل : طيب .. لا تطولين 
بعد ما سكرت هيام من فيصل راحت عند هيا وقالت لها تغطي مكانها وتكمل تصوير وان هي مضطره تطلع شوي لان امها عندها موعد في المستشفى ولازم توديها .. وما راح تتاخر 
بعد عشر دقايق .. في سيارة فيصل ..
اركبت هيام قدام وسكرت الباب وهي تقول بخوف : فيصل يالله بسرعه قول وش صار 
فيصل ببرود : مافي سلام ولا كيف الحال ولا مساء الخير 
هيام وهي جالسه على اعصابها : فيصل تكفى عاد خبرني وش صار معك والله ميته من الجوف ليكون مات !!
فيصل بتنهيده خفيفه : لا .. للاسف ما مات 
هيام ارتاحت شوي وخذت نفس عميق : الحمدلله .. تصدق عاد امس ما قدرت انام من كثر ما افكر 
فيصل وهو يناظر فيها : تفكرين فيني ولا فيه 
هيام : لا افكر بنفسي .. يعني انت وش رايك .. جالسه افكر بحالنا لو مات .. طيب قولي وش سويت لما رحت المستشفى .. سألت عنه 
فيصل ببتسامه جانبيه : أي سألة عنه وارسلت له باقة ورد بعد وش تبين اكثر من كذا .. اطيح فيه ضرب وبعدين اقوله الحمدلله على السلامه وما تشوف شر يا الحبيب 
هيام حست بسخريه في كلام فيصل : طمني حالته خطيره ولا مستقره 
فيصل وهو يدير مفتاح السياره : لا مستقره .. بس تصدقين شفت شرطه هناك جنب غرفته 
هيام من سمعت كلمه شرطه .. حطت يدها على قلبها .. وبدت الدموع تتجمع في عينها من الرهبه والخوف وحست ان نهايتها قربت ..
هيام بصوت مخنوق : فيصل رحت فيها .. انا خلاص انتهيت .. ياربي خايفه خايفه بموت من الخوف 
فيصل وهو يحرك السياره .. التفت عليها وشاف الدموع بدت تنزل من عينها : علامك يا هيام انقلبت حالتك بس قلت لك شرطه 
هيام وقامت تبكي ..وبصوت كله بكى : اقولك خايفه يا فيصل خـــــــايفـ ـ ـ ـ ه
فيصل ويحاول يهديها : لا تخافين دام فيصل معك .. قول لي وش الي مخوفك 
هيام ومازالت تبكي : في كل مره تقولي هذا الكلام وفجأ اللقي نفسي لوحدي .. خليني ساكته وخل الي بالقلب في القلب لا يطلع ويجرح 
فيصل بدى بعصب : انتي قول لي وش مخوفك .. وراح اثبت لك هذي المره اني قدها وراح تشوفين 
هيام وحاولت تهدي نفسها شوي وتاخذ نفس علشان تقدر تتكلم : انا خايفه ان طلال يقول لشرطه عني ويجون يحققون معي .. والمصيبه لو درا خالي بدل ما يحققون في القضيه راح يمشون بجنازتي .. والكارثه بعد لو قال لانفال صديقتي الي هي بنت اخوه .. يالله خذ روحي 
فيصل بجديه : لا تخافين .. وخلي الموضوع علي .. ( كمل وهو يناظر فيها ) .. خلاص هيوم قلبي هدي لي نفسك شوي .. وقول لي شخبار خالتي ام ميثم .. وشخبار اخوانك نوره ورائد 
هيام وتحاول ترتاح رجعت ظهرها واسندته على ظهر الكرسي : الحمدلله بخير 
/
*
/
*
/
فــي بيت بو تركي .. وتحديدا في غرفة عليا .. 
غازي وهو يفتح الكيسه : جايب لك عشا راح تاكلين اصابعك وراه بس خلييلي لي صبعك الصغير احلي فيه 
كانت عليا جالسه على الارض جنب غازي تناظره وهو منحاس مع الكيس والاكل .. كانت لابسه بلوزه كحليه مع بنطلون اسود ومو حاطه مكياج .. ورافعه شعرها كله ولافته .. في كل مره تشوف غازي تحس بامان وهي جنبه .. واحساس الامن يخليها تحس بخوف من قربه ومن بعده.. فأحيانا لا ارادي من ترفع عينها وتناظره تتجمع الدموع في عيونها وما تقدر تتحمل وجوده او بمعنى اصح تخاف تفقد وجوده 
عليا كانت جالسه وضامه يدينها الثنتين في حضنها .. وعلى ملامحها بقايا من حزن .. ونظره مكسوره 
غازي وهو يفتح الصحون : لما ما رضيتي تطلعين معي نتعشى بالمطعم قلت يا ولد ليه ما تروح تشتري عشا وتتعشى بالبيت .. يالله عليا اكلي 
رغم الريحه الشهيه الا ان نفسيتها مسدوده عن الاكل .. هزت راسها بالنفي .. 
غازي ماسك الخبزه بيده وتوه بياكل .. رجع حطها على السفره لما شافها هزت راسها بالنفي .. ظل فتره يتامل فيها وفي ملامحها الذبلانه ولونها الشاحب .. وصمتها القاتل .. 
غازي وهو يناظر عليا بجديه : تدرين يا عليا اني ماتفطرة اليوم ولا تغديت .. وحتمال اني امرض ويمكن اموت .. ( سكت شوي يشوف ردت فعلها لما شاف عيونها بدت تتوسع كمل ) .. أي والله صدقيني انا في بطني هو عصافير مثلكم .. انا في بطني صقور لو ما كليت.. من الجوع بياكلون بعضهم وياكلوني معهم .. عاد ترضينها علي اروح ضحيت طيور كاسره .. ( كمل وهو يمد قطعة اللحمه الي مثبته في طرف الشوكه وقربها من شفايف عليا ) .. يالله عليا فتحي فمك 
عليا ظلت تناظر فيه ومافتحت فمها ..
غازي هو يناظر فيها : افا يا عليا اطلبك وترديني .. انا مالي خاطر عندك 
فتحت عليا فمها ودخل غازي قطعة اللحمه ..وبسرعه غرز الشوكه في قطعه ثانيه ومدها ودخلها في فمها .. ظل ياكلها .. وهو مستمتع يحس انه ياكل طفله 
عليا هزت راسها بالنفي .. غازي وهو يترجاها : صدقيني هذي اخر وحده وبعدها ثنتين 
عليا ببتسامه خفيفه : طيب 
مدت يدها عليا وخذت الشوكه وغرزتها في قطعة اللحمه ومدتها لغازي بحيا ..
غازي بخبث : انا ما ابيها بشوكه ابيها بيدك 
عليا نزلت بسرعه الشوكه .. ورجعت يدها بحضنها برتباك .. ونزلت راسها 
غازي وهو يحاول يستميل قلبها : ترى اذا ما اكلتيني راح احلف اني ما اكل طول عمري واحتمال كبير اني اموت .. عاد انتي ترضينها علي اروح ضحيت قطعة لحمه 
ارفعت عليا راسها وناظرت فيه .. وببتسامه خفيفه مدت يدها المرتجفه .. ومسكة قطعة اللحمه .. وارفعتها برتباك .. وهي تحس كل ما ارفعت يدها اكثر يصعد الدم ويتجمع في جهها 
فتح غازي فمه بكبره حتى بلعومه بان >> لا تلومونه بموت من الجوع .. واكل قطعة اللحمه .. 
عليا بعد ما دفعت قطعة اللحمه في فم غازي بسرعه بتنزل يدها .. بس غازي مسكها .. ووباس طرف اصابعها 
بدت الدموع تتجمع في عين عليا وهي تناظر غازي .. وسحبت يدها بخوف وضمت يدينها .. وبدت اطرافها ترتجف 
غازي لما شاف الدموع وقد اعلنت تجمعها وتزاحمها في عيون عليا .. قال بترجي وهو يناظر فيها : لا الا الدموعك يا عليا .. والله اسف .. والله ما عيدها مره ثانيه .. توبه تكفين يا عليا الا دموعك 
قام غازي يسوي حركات بيده .. وبملامحه .. كانه يحاول يضحكها 
عليا رغم ان الدموع متجمعه في عينها الا انها لا شعوريا ابتسمت ابتسامه خفيفه وهي تشوف حركات غازي 
قطع عليا .. تاملها وتذكرها لبعض النجوم المضيئه الي كانت في سماء ماضيها الاسود .. صوت الباب 
عليا وهي تحاول ترفع جسدها وتسنده على السرير : تفضل 
انفتح الباب وطل وافي براسه قبل لا يفتح الباب كله وعلى وجهه احلى ابتسامه وهو بقول : الحلو صاحي 
عليا ابتسمت وهي تناظر اخوها يدخل الغرفه .. 
وافي هو يجلس على طرف السرير : طولتي في النوم خفت عليك قلت خليني اقوم اطمن عليها 
عليا نزلت راسها وناظرت يدها وهي تقول : امس كنت سهرانه .. وما جاني النوم 
وافي عرف من نبرة صوت عليا ان عليا كانت سهرانه تفكر بنفس الموضوع .. قال بسرعه ظننا منه ان بخفف عليها .. وبريحها : انا اليوم ان شألله بكلم غازي وبقول انك مو موافقه ترجعين له 
ارفعت عليا راسها وناظرت وافي برتباك : انا .. ( كانت تتمنى ان وافي يفهمها ويكمل الجمله عنها .. ويشيل عنها عناء نطق الكلمه الي هي عارفه ان حروفها راح تتحول الي سيوف وعبارات قاتله ترددها اللسنت الناس)
ظلت فتره تناظر ملامح وافي قبل لا تكمل الجمله : انـــا ابي اتزوج ... غــ ــ ــ ــ ازي 
وافي وهو يتامل ملامح عليا ويحاول يبتسم لها : عن قناعه 
هزت عليا راسها وناظرت فيه وكانها افهمت من تقاسيم وجهه وش يدور براسه : وافي انا اتحملت نتايج قرارة مصريه ما كان لي يد فيها .. ولا راي .. تتوقع ما بقدر اتحمل نتايج قرار اتخذته بنفسي 
وافي اول مره يلتمس القوه في عليا ..صحيح هو لطالما اعبرها قويه بحرنها : عليا انا معك بقرارك ( وافي كان قصده من هذا الكلام يثبت جذور هذا القرار في اعماقه لانه لما ينبت له ساق وفرع راح تلعب فيه الريح )
عليا حست براحه ..دائما كان جود وافي بقربها هو مصدر قوتها وتحملها وكلماته دائما تداعب الجرح الحزين وابتسامته شمعة تنير ظلام ماضيها .. وافي له وقفات كثير في حياتها اذا تذكرتهم تبتسم رغم قسوة هذي المواقف .. تتذكر لما كان يكتب عنها دروسها ويساعدها في حل المسائل .. تتذكر كلماته التشجعيه الي كان دائما يرددها لها لما تسود الدنيا بوجهها وما يكون عندها وقت تدرس .. تتذكر مواجهته لبوي .. الي ما كانو اخواني يقدرون يحطون عينهم بعينه وهذا هم متزوجين .. صحيح كل المواجهات باتت بالفشل .. وكانت نتايجها كف محترم .. ولا طرده .. وانحرام من سياره ولا من مصروف ..بس ما كان يستسلم .. كان الاخ كان الصديق .. وكان المعلم والطبيب .. 
قطع عليها سرحانها صوت وافي ببتسامه : في ايش الحلو سرحان .. عاد تصدقين ان غازي مزعجني بالاتصالات خليني اقوم اكلمه .. ( كمل ببتسامه ) .. تبين ابلغه شيء 
عليا هي تناظر وافي وكانها تذكرت شيء : وافي واخواني 
وافي وهو يقوم : خوانك خليهم علي ..
رن في هذي اللحظه جوال وافي .. كان المتصل .. ( روميو زمانه ) 
وافي وهو يرد : هلاااا مشاري 
مشاري بضيقه : هلااا عمي .. وينك فيه 
وافي استغرب من صوت مشاري : انت وينك .. 
/
*
/
فــي اسبانيا .. في وسط البحر .. وعلى العباره المتجه لجزيرة مايوركا .. 
بسرعه بعد ما طلعو شهاب وانفال من الكنيسه .. رجعو الفندق وخذ شناطهم .. وراحو الميناء .. وركبو العباره الي انطلقت الساعه 12 ونص ليلا .. دخلو العباره وكان فيها غرفه لوضع الامتعه .. وجلسو في القاعه الي كانت كراسها مو مريحه .. جلست انفال جنب شهاب .. انفال كانت مرتاحه نفسيا لكنها تعبانه جسديا بسبب الجوع تحس بالم في بطنها ما هي قادره تتحمل اكثر .. كانت تظن ان بعد ما يطلعون من الكنيسه بيرحون معطم يتغدون او يتعشون .. يعني لان كان الوقت مغرب .. لكنها تفاجات لما رجعو الفندق وقال لها شهاب ترتب شنطتها .. يدون يوصلون الميناء .. ولان ما كان في وقت او بعمنى اصح كان الوقت مو مناسب ان تقوله ان هي جوعانه .. ظلت تناظر انفال حولها تحاول تضيع احساس الالم والجوع لكنها ما قدرت .. شبح الجوع مصيطر عليها .. حست ان الوقت مناسب علشان تقول لشهاب مع انها ما كانت تعرف اذا يبعون اكل في هذي العباره ولا لا .. التفتت انفال على شهاب الي كان يطالع التلفزيون .. وقالت بصوت واطي : شهاب 
(لما ما شافته التفت عليها كملت ).. شهاب انا جوعانه 
التفتت شهاب عليها برود .. قام هو يقول : يالله خلينا نروح نتعشى في المطعم 
قامت انفال بسرعه ومشت خلف شهاب .. وهي تحس ان عصافير بطنها مسوين حفله ..
دخلو المطعم .. وجلسو على طاوله جنب نافذه تطل على البحر .. طبعا ما كان يبين من النافذه غير لون البحر الاسود .. فضطرو انفال وشهاب يدورون على وجها ثانيه يناظرون فيها .. بعد ربع ساعه جابو الاكل عباره عن مقبلات واطباق بحريه .. طبعا انفال ما كانت تحب السمك كثير ومو متعوده تاكل ماكولات بحريه لكنها حبت الاكل .. لان كان مطبوخ بطريقه عجيبه .. 
انفال كانت تاكل بسرعه وبشراهه .. ما همها وش يقول شهاب عنها المهم تسكت عصافير بطنها 
شهاب لما شافها تاكل بهذي الطريقه وبشراهه : تبيني اطلب لك اكل زياده 
انفال وقفت اكل وخذت نفس : ابي زي هذا الطبق طعمه لذيذ 
شهاب : طيب 
انفال ارجعت مره ثانيه تاكل تحس براحه وبسعاده .. وما ودها توقف اكل 
انفال وهي تاكل قطعة السمك : تصدق يا شهاب انا ما كنت احب المأكولات البحريه .. ( سكتت كانت تنتظر شهاب يتجاوب معها .. طبعا مافي جواب كملت ) .. يمكن لانها ما تدخل بيتنا كثير ..و لانها ريحتها تعلق في الملابس والمكان وما تروح بسرعه 
شهاب وهو يناظر في انفال ببرود : ليه انتي تطبخين 
انفال ببتسامه وهي تاكل السلطه : ايوه .. تقدر تقول مجبوره .. ومتعه ومهاره 
شهاب هو يرفع كاس العصير : انتو ما عندكم خدامه 
انفال ببتسامه وبعفويه : لا ..اولا مزانيت عمي منصور ما تسمح نجيب خدامه .. وبعدين بيتنا صغير ما يتحمل فرد زياده .. انا موجوده وامي موجوده يعني نوزع المسؤليات بينا 
وصل في هذي اللحظه الطبق الي طلبوه ..
انفال وهي تناظر الطبق الي جدامها : مممم مشهي 
شهاب بصوت واطي : بالـــــعافيه 
بعد ما خلصو اكل طلبو ايس كريم .. وخذو معهم ياكلونه في القاعه ..
انفال وهي تناظر النافذه وتاكل ايس كريم : مو قادره استوعب ان حنا في وسط البحر بذا الليل ..( التفتت على شهاب وكملت ) .. متى راح نوصل 
شهاب هو يحط الملعقه بفهمه : مممم الصباح على حدود الساعه 6 تقريبا 
/
*
/
فــي احدى شوارع الشرقيه .. 
كانت تسير سيارة غازي ..الي بدا اليأس يتسلل الى نفسه .. ويخمد جموح عزيمته فلا مكان لقليلا من الامل بحظور اليأس .. حس غازي بقساوت الانتظار وصعوبت الوقوف بين مفترقين .. يمكن ولا يمكن .. يحس انه مرة سنه وهو هنا .. يدق كل يوم على اخوه جواد وياخذ منه الاخبار .. ويطمن على اهله .. حاول يستغل وجوده بشرقيه .. وخذ جوله على الشركات والمؤسسات وطلع على انظمتهم وخذ خبره 
دق جوال غازي .. على طول مد يده ورفعه ..وكانه ينتظره يرن 
غازي ببتسامه : توك على بالي 
وافي : هلاااااا غازي .. كيف حالك ؟
غازي بتنهيده : والله حالي ما يسر ..رحمونا يا بوالوفا حسو فينا 
وافي ببرود : .. شكل الاعصاب تلفانه 
غازي : ولا عصب صاحي .. اقول الحين انت داق تتشمت ولا عندك سالفه 
وافي ببتسامه : افاااا .. انا اتشمت بحبيب قلبي ونسيبي العزيز .. يالله مقبوله منك حسن الظن 
غازي فتح عيونه مومصدق : وش قلت .. نسيبي .. يعني .. يعني افهم انها مواقفه 
وافي ببتسامه : موافقه .. وانا بعد موافق 
غازي بفرح .. : قول والله 
وافي : يعني معقوله .. بكذب عليك 
غازي ببتسامه : يالله انا بجي وبجيب معي الشيخ علشان نملك 
وافي ببتسامه : أي شيخ جالس لك بذا الوقت .. انت الحين روح نام .وبكره ادق عليك ونتفاهم تصبح على خير 
غازي ببتسامه عريضه : وانت من اهل الخير .. اقول بوالوفا سلم لي على عليا 
وافي : بدينا من الحين .. طيب يبلغ ان شألله 
سكر غازي من وافي وهو يحس ان الدنيا مو سايعته من الفرح .. سبحان مغير الاحوال من حال الى حال من عشر دقايق كان الياس ساكنه والحين .. طيور الفرح تغرد بسماه .. على طول دق على اخوه جواد علشان يبشره .. بعد الرنه الثالثه جاه صوت جواد ..
جواد : هلاااا وغلااااا هلا بخوي .. هلا بالي متغرب في سبيل الحب 
غازي بفرح : بارك لي يا جواد .. بارك لي عليا واقفت .. وافقت 
جواد بستغراب : صحيح والله 
غازي ببتسامه : يالله ماني مصدق انها وافقت .. اخيرا 
جواد بجديه : يعني الحين انت فرحان انها وافقت ... ترى المشوار قدامك طويل وتوك خاطي خطوه و متشقق لي من الوناسه .. يا اخي انا ما ادري انت على مين طالع قلبك رهيف 
غازي : هذا بدل ما تفرح لي .. جالس تحبطني و تكسر مجاديفي 
جواد بجديه : لاني اشوف شيء انت ما تشوفه .. وبعدين بقولك خبر مو يكسر المجاديف حتى القارب يغرقه 
غازي باحباط : وش هذا الخبر 
جواد : ترى امي وخالتي اخطبو لك بنت بو متعب .. وتفقو معهم على كل شيء وحدود يوم الملكه 
غازي مصدوم ومو متسوعب الكلام : كيف ! كيف ! كيف ! وانا وين رحت ولا مالي راي وما ينعلم لي حساب 
جواد : والله لا تقول لي هذا الكلام تعال قوه لعمك وابوك .. هذا اذا قدرت 
غازي بعصبيه : أي اقدر .. الحين انا بمسك خط الرياض 
جواد : وش راح تسوي .. 
غازي بثقه : اذا وصلت الرياض راح تعرف 
سكر غازي من جواد وهو في حاله من العصبيه ..واعصاب مشدوده ( يا فرحه ما تمت .. وياهم ما اثقلك .. بعد ما عاش الساعات يناظر الجوال ينتظر الموافقه .. عاش الليالي ينتظر وبدا الامل يحتضر .. وهو يحاول يتمسك بخيوط الامل ..( الحين وبكل بساطه يخطبون له .. يطبخون الطبخه وينتظروني اكلها .. والله لاكلكم اياها .. مين الي بيتزوج انا ولا هم ) غازي كان بدق على وافي لكنه تراجع .. لانه مقرر يرجع بكره .. ماراح يطول سواء انهى الموضوع ولا انتهى فيه .. 


/
*
/
فــي احدى استراحات الشباب .. 
كان متجمعين الشباب على شكل جماعات .. الي مسوين دائره ويلعبون بلوت والي جالسين مفهين على الفيدو كليب .. والي رايح بجو ثاني حاضن العود وجالس يدندن عليه ..يمكن يطلع معه لحن حلو >> مع ان مافي امل .. والي غرقان بالعسل ولاصق الجوال بذنه .. في زاويه كانو جالسين سعد و مطلق
مطلق وهو يناظر حوله : اقول سعد اشوف خوينا بو حميد ما بين اليوم 
سعد متنرفز : لا تجيب لي طاريه .. لا هو خويينا واخوته ما نبيها 
مطلق وهو يناظر سعد : ليه كل هذا 
سعد ( ونفسه عزيزه ) : يعني تشوف الي امس سواه شيء عادي اجل ينبح علينا وينزلنا في شارع ظلمه بانصاف الليول .. يخليني نمشي ننتظر سياره تمر .. ونجلس ندقدق على العالم نترجى احد يمرنا .. بعد زين رضى خوينا بوالنور يجينا 
مطلق : لا تذكرني .. والله امس هلكة من المشي 
سعد بجديه : يعني تفكر اني بعديها له بوحميد .. بمشيها كذا يعني 
مطلق ببتسامه جانبيه : شكلك ناوي على نيه .. قشره
سعد ببتسامه خبث : قشره وبس .. والله لخليه يعض اصابعه ندم وحسره على الي سواه فينا 
مطلق متحمس : قل لي وش ناوي عليه .. يا خطير انت ..يداهيه 
سعد وتسعت ابتسامة الخبث .. وهو يسمع الاطراء : بعلم اهله عن الخطوبه وبكشف اوراقه 
مطلق : افرض انهم ما صدقو 
سعد ببتسامة ثقه : لا راح يصدقون .. بودي معي الشايب الي عطيناه دور بوتركي .. وبيشهد على كلامي ومو معقوله بكذبون رجال الشيب مالي راسه وشواربه .. وزيادة الخير خيرين راح نودي الرجال الي عطيناه دور العم .. وانا وانت .. ونزود الحطب شوي .. علشان تكبر النار .. وش رايك 
مطلق : ههههههههههههههه تعجبني .. والله تعجبني .. قرب يومك يا بوحميد 
سعد وبنظره ينبعث منها الشرار : والله ونبشوف فيك يوم اسود مش رمادي يا بوحميد 
مطلق : طيب عندك رقم اخوه عبدالرحمن .. ولا نروح بيتهم افضل 
سعد ببتسامه : من قالك ان هنا بنخبر عبدالرحمن اخوه .. راح نخبر بو تركي شخصيا 
/
*
/
نعود الى العباره .. في قلب البحر ..
قضت انفال الساعات وهي تحارب النوم .. وتقاوم هجماته .. كل ما خارت قواها وتسكرت اجفانها تفتحهم ببطأ وتحرك اطرافها وراسها ..علشان تطرد النوم بعيدا عنها ..حاولت تشغل نفسها في تامل النافذه .. ومراقبت حركات الناس .. في القاعه التي يعمها الهدوء .. فاغلب الاشخاص مستسلمين لنوم .. الا اشخاصا قليله الي جالس وفي حظنه الاب توب ومشغول بالكتابه .. والي في اذنه سماعات وداخل جو مع الموسيقى .. والي جالسه تقرا في كتاب .. التفتت على شهاب شافته نايم .. ودها تنام بس كل خوفها تصحى وما تشوفه 
حاولت ترفع نفسها وتحرك جسدها .. الكراسي مو مريحه بالمره 
تنهدت .. والتفتت تناظر النافذه .. شافت النور بدا يطلع .. والشمس ترسل خيوطها الذهبيه معلنه عن شروقها 
حست بحركه جنبها .. التفتت شافت شهاب صحى ويحرك جسده بتعب 
انفال بصوت واطي : الكراسي مو مريحه 
شهاب وهو يناظر النافذه : طلعت الشمس 
انفال وهي تتامل السما من النافذه : لا لسى 
شهاب وهو يقوم : اجل خلينا نصعد فوق 
قامت انفال .. وصعدو فوق في مكان مكشوف فيه كراسي وطاولات .. جلسو على الكراسي الي بالجهة الشرق علشان يتاملون شروق الشمس عندما يخرج قرص الشمس الملتهب من قلب البحر.. عند شروق الشمس تتفتح ازهار الحياه .. فشعاع الشمس يبعث الامل فينها والتفائل بيوما جديد فتتفجر جميع طاقاتنا الكامنه وتدبا الحياه في عروقنا .. كانت عيون انفال وشهاب تراغب شروق الشمس بهدوء .. وكان هناك قوه مغناطسيه تجذبهم الى الافق حيث يلتقي البحر مع السماء 
انفال وهي تتامل امتزاج الاللوان الدافأه في الافق : شروق الشمس دائما كان يعني لي بدايه يوم دراسي 
شهاب كانت عيونه مثبته على قرص الشمس .. كل ما ارتفعت الشمس يحس في شيء يرتفع بداخله ويزداد عمق .. يحس بقوه خفيه تسيطر عليه وتحرك شيء بنفسه .. صفاء ذهني .. راحه جسديه .. سكون نفسي 
تنفس بعمق وبراحه .. ولاحت ابتسامه خفيفه على شفايفه 
انفال التفتت على شهاب الي كانت عيونه تتامل الشروق .. وعلى وجهه ابتسامه اول مره تشوفه يبتسم اكيد لشروق الشمس تاثير قوي عليه : تفضل شروق الشمس ولا غروبها 
التفت شهاب على انفال بعد دقايق من الصمت وقال : غروبها .. لانه بدايه لليل هادء 
خيم السكون على الاجواء فتره طويله .. الى ان استقرت الشمس في السماء .. وتلاشت الوان الشروق الدافأه من الافق البعيد .. وبدا الناس يصعدون فوق .. كلهم حيويه ونشاط .. فالصباح قد اتى والجزيره قد بانت 
التفتت انفال شافت شهاب واقف توه بيمشي : شهاب 
ناظرها شهاب : بروح اجيب نسكفيه 
انفال وهي تقوم بسرعه : بروح معك ..
انزلو تحت .. وجلسو في المطعم طلبو نسكفيه .. وظل يتاملون البحر من النافذه الي جنبهم .. 
/
*
/
فــي الشرقيه .. وتحديدا في احدى المقاهي ..
مشاري بضيقه : يا عمي نفسي ماذاقت الراحه .. و عيني جفاها النوم واحلامي صارت كوابس سوده 
وافي كان يراقب ملامح مشاري الذبلانه ولون وجهه المخطوف .. ما هان عليه يشوف ولد اخوه كذا بس وش يسوي ما بيد حيله ..: هونها وتهون يا ولد اخوي 
مشاري بحسره : كل ما اقول هانت .. تتعقد الامور .. لا انا في شغلي مرتاح ولا في بيتي مرتاح .. احس في شيء خانقني .. يحاول يقتلني .. غاليه شبح كل يوم اشوفه يطمس احلامي سواد 
وافي بتسائل : بنت خالتك اسمها غاليه 
مشاري وهو يناظر عمه : عمي تبيها .. والله بلاش نعطيك اياها 
وافي ببتسامه : اخذها وش اسوي فيها .. قول لي للحين خالتك وزوجها يجون عندكم 
مشاري : واكثر من اول .. واحيانا ينامون عندنا لان زوجها يرجع مع ابوي من المزرعه متاخر
وافي بعد تفكير : طيب ليه ما تكلم بنت خالتك غاليه يمكن تطلع اعقل منهم وافهم .. وقول لها ان انت تحب بنت عمك وتبي تتزوجها ..هي اكيد ما بترضى تاخذ واحد قلبه متعلق بغيرها 
مشاري ضحك بحسره رغم الحزن الي فيه : ههههه هههههه لا ياعمي ما اظن 
وافي بستغراب : ليه يعني ما تظن 
مشاري رجعت له الضيقه ( ماحب يقول لعمه ان هي اربع عشرين ساعه بوجهه .. حتى من النوم احيانا تصحيه .. ويصحى مفزوع : عمي ليه ما تجي تكلم ابوي وامي مر ثانيه 
وافي بتنهيده : ما تبيني بعد اجي اكلم خالتك وزوجها 
مشاري : والله تسوي فيني خير ما راح انسا لك طول عمرك .. وبظل ادعي لك ليل ونهار 
وافي ببتسامه : ما راح تطلب لنا شيء .. ولا مو ناوي تشربنا شيء 
مشاري بعد تفكير : عمي انا وين وانت وين .. جاتني فكره وش رايك تكلم عمي بوتركي يكلم ابوي او مرة عمي ام تركي .. تكلم امي 
وافي بستهبال : وش رايك بعد نخلي سجى تكلم غاليه .. انت مجنون تبيني اخلي بوتركي يكلم بو مشاري بهذا الموضوع علشان تقوم القيامه .. تبي بوتركي يروح يقول لبو مشاري تكفى عاد طلبتك يا خوي زوج ولدك لبنتي الا بقوله .. الي ما يبينا ما نبيه .. اساس هو بس بعرف بالسالفه بعصب وبدل ما يكحها بيعميها وبيشلع عينها .. انت عارف ان سجى عنده فوق .. ومدلعها اخر دلع .. وكل طلباتها اوامر .. ولا نسيت ان هو ما كان راضي تنحجزون لبعض الا لما سجى قالت انها تبيك 
مشاري باهباط وحزن : طيب وش اسوي انا 
وافي : اطلب لي تركش كوفي 
مشاري بستسلام : طيب .. انا عارفك ما راح تحل عني الا لما اطلب لك 
وافي ببتسامه : ما قلت لك يا مشاري عمتك عليا بترجع لغازي 
خيم شبح الذهول على ملامح مشاري الي يناظر عمه نظرات عدم تصديق .. وفوق راسه استفهام كبير 
مشاري بنظرات عدم تصديق : عمتي عليا !! كيف يعني ما ني فاهم 
وافي خبر مشاري عن الاحداث الي صارت في الرياض وضرب حمد لغازي .. وحالة عليا .. وجيت غازي لشرقيه وطلب يدها .. واصراره على الرجوع لها .. وموافقت عليا .. وفرح غازي بهذي الموافقه 
مشاري منصدم : الله يا عمي كل هذا يصير انا اخر من يعلم 
وافي : انت اول واحد يدري بالموافقه 
مشاري كانت واضحه على ملامحه علامات عدم الرضا .. على الموافقه .. وكانت تدور في باله اسأله كثير وده يسألها لعمه بس مستحي .. ليه عليا وافقت ؟ 
وافي لما شاف ملامح مشاري فهم وش الي يدور في باله : اشوفك منت بفراحان 
مشاري ويحاول يكون طبيعي : بالعكس .. بس يا عمي .. مدري يعني احس ان الايام الجايه راح تكون ايام سوده ما فيها بقعه رماديه 
وافي : ليه كل هذا التشائم 
/
*
/
فــي بيت بو تركي .. وتحديدا في غرفة عبدالرحمن .. 
دخل وافي الغرفه .. وشافها ظلمه .. شغل الانوار وقرب من السرير ..وجلس على طرفه 
وافي بصوت واطي شوي :: دحومي .. قوم .. قوم 
لاحيات لمن تنادي .. مد يده ورفع البطانيه كلها ..عبدالرحمن حس بالبرد فجأه وعقد حواجبه .. ورفع رجله وضمهم مع يده ..
وافي ( انا ما ادري هالعالم ليه يحبون النوم ) علا صوته هو يهز عبدالرحمن من كتفه : دحومي .. يالدب القطبي يالله اجلس 
التفت عبدالرحمن بعصبيه وفتح عيونه وملامحه معتفسه على الاخر من النوم .. وبصوت كله نوم : خير ياعمي وش تبي .. حتى احلامي مو مخليني اتهنا فيها 
وافي : عاد من زين احلامك .. يا جدر كبسه .. ولا غوزي .. يالله عدل لي ملامحك وجلس كلمني 
عبدالرحمن و هو يرفع نفسه ويتسند على ظهر السرير : ياليل ما اطولك .. وهذا هنا جلسنا 
وافي بجديه : الحين انت ما تقولي ليه تقول لغازي ان انا وعليا في مجمع الظهران 
عبدالرحمن ببتسامه جانبيه : لعانه .. ليه هو دق عليك وقالك 
وافي : الا جا المجمع .. وزين ان عليا ما شافته 
عبدالرحمن : الله .. تصدق عاد ما توقعته بروح يدوركم هناك .. الحمدلله ان عمتي عليا ما شافته .. طيب ما خبرته ان عمتي عليا رافضه 
وافي ببتسامه خفيفه : من قالك ان عليا رافضه 
بدت علامات الذهول تظهر على ملامح عبدالرحمن .. ونرسمت علامت تعجب كبيره فوق راسه 
عبدالرحمن بعدم تصديق : يعني عمتي عليا وافقت ترجع له !! تتكلم من جد عمي ولا تمزح معي 
وافي : يعني الحين انا مجلسك من النوم علشان امزح معك مع وجهك .. ليه شايفني اهبل 
ظل فتره عبدالرحمن يناظر في عمه وافي قبل لا يقول : عمي انت موافق 
وافي بجديه : وليه ارفض ..مع ان بيني وبينك خايف شوي مو من الي راح يجي خايف على عليا من الي بصير مدري اخاف انها ما تتحمل وما ابيها تحمل هموم اكثر .. انا اليوم لما قالت لي ما حبيت ابين لها ولا حبيت اناقشها بقرارها واقول لها ليش .. وشلون فكرتي .. وترى احتمال يصير كذا وكذا .. لا تنسيت الي سواه اهله ووو ..ما ابيها تحس اني رافض ولا متخوف لانها اكيد راح تتراجع .
عبدالرحمن بتردد : عمي .. تتوقع عمتي عليا تحب غازي 
وافي : أي تحبه .. صحيح انها ما قالت لي ولا بينت هذا الشيء .. بس احساسي يقول لي انها تحبه .. بعدين اختي عليا مو أي احد ترتاح له .. ومن الصعب انك تعرف وش تفكر فيه .. وتلاقي صعوبه انك تفهمها لانها ما تتكلم كثير .. وانا متاكد انها مرتاحه لغازي .. اساس اكبر دليل على حبها له موافقته وهي عارفه ان الطريق ما راح يكون منثور بالورد 
عبدالرحمن بضيقه : طيب وغازي واهله .. وابوي وعمي وعمتي .. ما اعتقد ان هم راح يوافقون .. انت عارف ان ابوي وعمي جاهم ما يكفيهم من اهل غازي وما اظنتي بيرضون 
قاطعه وافي : طيب ما علينا ..ربك كبير والله يكون بالعون .. انا راح اكلم اخواني بس لما الاقي الوقت المناسب 
( سكت شوي بعدين كمل ) .. اقول عبدالرحمن 
عبدالرحمن : خير 
وافي بتردد مو عارف من وين يبتدي .. يبي يقوله سالفة او بمعنى اصح مشكلة مشاري يمكن يلاقي له حل 
:يسلم عليك مشاري 
عبدالرحمن ببتسامه : زين حس الاخ .. وينه مختفي لا يسأل ولا يسلم وش دعوه ولا كاننا عيال عم وزوج اختي مستقبلا .. ذاك اليوم دقيت عليه ما رد 
وافي : مشاري ولد عمك مغفله معه على الاخر .. طايح بمشكله ومو عارف كيف يفك عمره منها 
عبدالرحمن بهتمام : خير وش فيه 
وافي بجديه : ابوه وامه يبون يزوجونه بنت خالته .. هو رافض .. لكنهم مصرين يزوجونه 
عبدالرحمن بشويت عصبيه : ليه عمي ومرة عمي ما يدرون ان مشاري يبي سجى اختي ولا الدنيا فوضى ما يحسبون حساب لاحد ..ولا ليكون هنا رامين نفسنا عليهم .. ومترجينهم يحجزون اختي لولدهم 
وافي كان متوقع ردت فعل عبدالرحمن .. ويشوف بانه الموضوع يمس كرامتهم اكثر من كونه مشكله
وافي : حبيبي دحومي خل اخواني على جنب .. وفكر معي بمشاري وحبه لسجى ترى حالته ما تسر 
عبدالرحمن بتنهيده : مدري والله ..طيب هم اقصد عمي ومرة عمي ليه يبون يزوجون مشاري لبنت خالته 
وافي ( هنا مربط الفرس ) : لان خالته وزوجها كبار بسن وما عندهم الا هذي البنت .. خايفين عليها بعد عينهم .. تضيع .ويبون يطمنون عليها 
عبدالرحمن حس بان المشكله فعلا معقده : وش الحل 
وافي : مدري .. شار علي اليوم مشاري اكلم بو تركي اخليه يكلم ابوه .. بس انا حسيتها صعبه 
عبدالرحمن : هي صعبه وبس .. لا انا افضل ان ابوي يكون بعيد عن الموضوع .. طيب وش رايك نكلم اخوي تركي وناديه .. ناديه تقدر تاثر على امها وابوها 
وافي ببتسامه : صحيح كيف طافتني هذي .. انا بكره بكلم ناديه بالموضوع مع ان المفروض يكون عندها علم 
عبدالرحمن : لا ما اظن لو عندها علم كان اخوي تركي درى .. وخبرنا ويمكن امها و بوها ما حبو يقلون لها 
وافي بتنهيده : ان شألله ما تكبر السالفه .. وتنتهي المشكله .. اقول عبدالرحمن ما ابي سجى تدري بالموضوع 
وما ابيها تحس بشيء 
عبدالرحمن بتردد : عمي .. احس ان الايام الجاي راح تكون صعبه .. وكلها شد اعصاب 

كان في شخص خلف باب الغرفه .. يده على قلبه وهو يسمع الحديث الي يحبس الانفاس 

.. اكيد عرفتو منو ؟؟ 

سعد والي ناوي عليه .. وش راح يكون موقف بوتركي من السالفه ؟
فيصل كيف راح يقتل مخاوف هيام ويثبت لها هذي المره ان هو قدها ؟
انفال وحلم الطب .. الي اصبح على بعد خطوه .. هل بتفاتح شهاب بالموضوع وهل هو بوافق على 
الرجوع لسعوديه ؟
غازي ( يافرحه ما تمت ) كيف راح يحل المشكله .. وش موقف اهله من قراره برجوع لعليا ؟

انتظروني في الجـــزء القادمه مع احداث ساخنه .. 

ــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــ



