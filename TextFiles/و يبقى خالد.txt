

تعريف بشخصيــآت القصه :

بيت بو عبدالله :

بوعبدالله : الابو ( متوفي )
ام عبدالله : الام
عبدالله : الولد الكبير ، متزوج عمره 28عنده ولد عمره 5 سنين
ريم : زوجه عبدالله ، ما تشتغل ربه بيت
خالد : مو متزوج ، عمره 22 يدرس بالجامعه كليه الهندسه ( اخر سنة )
فاطمه : مو متزوجه ، عمرها 20 تدرس بالجامعه في كليه التربيه


بيت بو عبدالعزيز :

بوعبدالعزيز : الابو
ام عبدالعزيز : الام
اسماء : البنت الكبيره ، 28 سنه ، متزوجه و عندها بنت ( نور4 سنين ) و ولد ( محمد6 )
اسيل : 26 سنه ، متزوجه ، عندها بنت ( جنان 1)
عبدالعزيز : 24 مو متزوج ، يدرس بالجامعه كليه الطب
اسراء : مو متزوجه ، عمرها 20 ، تدرس بالجامعه ، كليه الهندسه

بيت بو احمد :

بو احمد : متوفي
ام احمد : الام
احمد : 24 سنه مو متزوج عاطل عن العمل
شهد : 22 سنه مو متزوجه كانت تدرس في كليه الهندسه و حولت علوم اداريه


الاصدقـآء :

جاسم : صديق خالد حييل الروح بالروح
دلال : صديقه اسراء حيل ، و معاها دايما ،،
لولوه : مع فاطمه دوم و صديقتها من ايام الدراسه ،
ساره : صديقه شهد حييل وتدرس معاها بنفس الكليه
البارت الأول :



في يوم الاحد ، الساعه 2 الظهر في جـامعه الكويت تحديدا كليه الهندسه ،

اسراء بفرح : واي اخيرا خلصت محاضراتي !
دلال : اي والله اخيرا ،،
اسراء بصوت عالي شوي مسموع : اي دلول ، ترا غيرت رقمي ، سيفي عندج ،،
دلال : اوكي عطيني ،
اسراء : ********
دلال : يلا ترا انا تأخرت بروح تبين شي ؟
اسراء : سلامتج ، و انا بعد ،،

اما خالد كان مع جاسم يلحقون اسراء و دلال و سمع احاديثهم ،،


خالد : جسووووم وراها يلاااا ،،
جاسم : خلوود بسك بسك ، انت ما تشبع ؟
خالد غمز حق جاسم : هذي احلى وحده
جاسم : يبا انت بنات الناس لعبه عندك ؟
خالد : اففف ، تكفى امش معاي و انت ساكت
جاسم : روووح زيين ، هذا الي ناقص بعد.. ايي معاك
خالد : يووو كييفك بروح بروحي

خالد كان دوم يتحرش بالبنات و يلحقهم عشان يقضي وقت فراغه ، و يستانس بشوفه البنات

عند مواقف السيارات ،

قرب خالد من اسراء و فصخ نظارته الشمسيه و شافها بنظره اعجاب : قووه !
اسراء استغربت : هلا اخوي بغيت شي ؟
خالد يعدل نفسه : احم احم ، ممكن نتعرف ؟
اسراء عفست ويهها : لا مو ممكن ، ممكن توخر عن سيارتي ؟
خالد يرد عليها بمثل اسلوبها : لا مو ممكن
اسراء بعصبيه شوي : صج ما تستحي ، ( و مشت بالسياره و خلته )
خالد : هذي من صجها ؟ ههه عبالها بخليها ،
ويركب خالد سيارته و يلحقها ،،
اسراء عصبت :امبيييه وييع ! شيبي لاحقني ؟
خالد : والله ما اخليج ،

اسراء تحاول تضيع خالد يمين ولا يسار ،، بس خالد بشطارته و مهارته قدر يلحقها و ماخلاها بحالها ،،

اسراء عصبت من الحركه الي قاعده تصير: أمبيه ذبحني ! مو راضي يخليني !!
خالد : عبالج بتضيعيني ؟ والله ما اخليج ،

اسراء وصلت البيت ، و نزلت من السياره ، خالد كان لاحقها و صفط سيارته و قام و راح عند اسراء،،

اسراء بعصبيه باينه من عينها : انت ماتستحي ؟ لاحقني من الجامعه لي البيت ؟
خالد بنبره حب : الحب ومايسوي
اسراء بعصبيه : أي حب و أي خرابيط ! [ بخوف ] لو سمحت روح قبل لا احد يشوفنا
خالد يقرب من اسراء ويبتسم : و ليش خايفه ؟!
اسراء : مو خايفه ، خلاص روح ، اذا شافنا احد شبقول ؟
خالد : يقول الي يقول ، مالي شغل فيه ، انا علي منج انتي بس
عصبت اسراء حيل و بين الخوف عليها : لا عاد مصختها ، [ لفت ظهرها و مشت بتدش داخل ، فجأه حست بشي ناعم دافي يمسكها ، لفت ويها ببطء ، ولقت ان خالد ماسك ايدها ، حست بالدم وقف في جسمها ..]
انصدمت اسراء : هدني !!
خالد الي كان مستانس و فرحان و حاس بشعور غريب بنفس الوقت : ماراح اهدج ..
فجأه وصل عبدالعزيز البيت ،
اسراء خافت و ارتبكت حييل: امبييييه هذا اخوي ! بلييز روح قبل لا يشوفني و يسويلي سالفه !
خالد تلفت يمين و يسار و بعدين حط عينه بعينها : انا ماشي ، بس حطي في بالج اني ماراح اخليج !
اسراء دشت البيت بخوف ،

بوعبدالعزيز و ام عبدالعزيز قاعدين بالصاله ، اسراء دشت البيت وشكلها خايفه و خاشه شي ..

اسراء و الخوف مبين على ويهها : السلام عليكم
ام عبدالعزيز : و عليكم السلام ، هلا ببنيتي ، هلا بـ حبيبتي الغاليه
اسراء بخوف : عن اذنج يمه بروح غرفتي ،،
ام عبدالعزيز حست انه بنتها فيها شي : اذنج معاج ،،

دشت اسراء غرفتها و غيرت ملابسها و حاولت تفسر الشي الي صارلها اليوم ، كانت سرحانه و تفكر بلي صار ، فجأه سمعت صوت الباب ، حست بخوف و قشعريره :

اسراء بخوف : منو ؟؟
عبدالعزيز : انا اخوج ، فتحي الباب
اسراء بخوف : ان شاء الله الحين افتحه ، [ فتحت الباب ]
عبدالعزيز : يلا غدا ،
اسراء : يلا الحين نازله ،
عبدالعزيز ظل واقف و يشوفها بنظرات غريبه ، واسراء تحاول تتجاهل نظراته ،،
اسراء : ليش تطالعني جذي ؟
عبدالعزيز مشى عنها و خلاها ،،

اسراء استغربت من تصرافته و نزلت تحت ،
في غرفه الطعام كان الكل متيمع ع الغدا ، نظرات عبدالعزيز تذبح اسراء و تحسسها بالخوف ،

اسراء : الحمدلله
ام عبدالعزيز : يمه ماكليتي شي ، قعدي كملي غداج
اسراء : لا يمه شبعت ،
ام عبدالعزيز ابتسمت لبنتها : عوافي
اسراء : الله يعافيج يمه

يقوم عبدالعزيز من مكانه و يروح لـ اسراء ،

عبدالعزيز : تعالي ابيج ،!
اسراء : خير ؟ بغيتني ؟
عبدالعزيز : اي بغيتج ،
اسراء : آمر ، شبغيت ؟
عبدالعزيز : اسور من غير لف و دوران ، منو الي كنتي واقفه معاه مساع ؟
اسراء بخوف و ربكه : ها ! [ سكوت لمده 5 ثواني ] محد
عبدالعزيز بعصبيه : لاتجذبين ، انا شفتج بعيوني ، قولي منو ؟
تتنهد و من غير اهتمام : ماكو ، واحد
عبدالعزيز بعصبيه : اي منو !!
اسراء: واحد لاحقني من الجامعه لي البيت ،
عبدالعزيز : انا اسحب منج الكلام ؟ تكلمي عدل!
اسراء: ليش تكلمني جذي ! انا ما سويت شي !
عبدالعزيز : تحجي و قولي شسالفه و انا اتكلم عدل
اسراء: قلتلك ، واحد لاحقني من الجامعه لي البيت ، و وقفنا مع بعض و قلتله روح عني و خلاص
عبدالعزيز يشوفها بنظرات غريبه و بعصبيه : باجر من الجامعه لي البيت و من البيت لي الجامعه سامعه ؟؟
اسراء بصوت عالي : و انا كل يوم شنو قاعده اسوي ! والله مو قاعده اروح مكان ..
عبدالعزيز : لاتعلين صوتج ! و تكلمي عدل ،
اسراء تتنهد : ان شاء الله ، اي اوامر ثانيه ؟؟؟
عبدالعزيز من غير نفس : لا ، روحي غرفتج
تحركت اسراء من غير ولا كلمه ..

راحت اسراءغرفتها و كانت معصبه على اخوها ،
اسراء: آآآه ، تعبانه ، يبيلي انام جم ساعه .. [ حطت راسها على المخده و غمضت عيونها لمده 10 ثواني ، فجأه رن التلفون ، اخترعت يوم سمعت صوت التلفون بعدين خذت التلفون ،
اسراء : رقم غريب ؟ ،
ردته مكانه ، غمضت عيونها و خذت خصله من شعرها و قعدت تلعب فيها ، جان يرن مره ثانيه و نفس الرقم ،
اسراء : اففف ، منو هذا !
اسراء بصوت ناعم : الو ؟
الطرف الثاني وبصوت رجولي : هلا والله ، هلا بهالصوت .
اسراء باستغراب : عفوا ، منو معاي ؟
الطرف الثاني : معقوله ؟ نسيتي صوتي بهالسرعه ؟
اسراء استغربت اكثر و حاولت تتذكر ، عقب وقت قصير : هذا انت !
الطرف الثاني : اي انا ، الحمدلله انج عرفتيني
اسراء : نعم ، شتبي ؟ مو كفايه لاحقني لي بيتنا ؟
خالد: آسف اذا سببتلج ازعاج ، بس شسوي ، قلبي مايقدر على فراقج
اسراء تحاول تمسك اعصابها : ممكن سؤال ؟
خالد: تفضلي ،
اسراء وكانت حيل مستغربه : من وين خذيت رقمي ؟؟
خالد : انا لو ابي شي اطلعه من تحت الارض ، بس انتي الي عطيتيني الرقم ، و سهلتي علي المهمه .
اسراء تعجبت حييل : انا !!
خالد بحده : اي انتي ،
اسراء شوي و تنفجر : لو سمحت لا تتصل على هالرقم مره ثانيه ، مع السلامه !

سكرت الخط و الجهاز ،
اسراء : هذا بينني ! شلون عطيته الرقم ![ بتنهد] ، استغفر الله ،
عقب دقايق نامت ،،



بيت بو محمد :

اسماء : نواف حبيبي
نواف: هلا
اسماء : بعدين بروح عند امي ، من زمان ما مريتها ،
نواف: حبيبتي مو قلنا بنطلع مع اليهال ؟
اسماء : ماعليه ، مره ثانيه نطلعهم ، اليوم بروح عند امي ،
نواف: على راحتج ،

بيت بوعبدالله :

تحديدا في غرفه خالد ، على صوت عبدالمجيد كان خالد يفكر في اسراء،
قطع حبل افكاره صوت التلفون ، مسك خالد التلفون و شاف المتصل ، [ شهوده ]

خالد من غير نفس : احم احم ، هلا شهد
شهد بدلع : هلا حبيبي خالد ، شلونك ؟
خالد يتنهد : الحمدلله ،
شهد : خالد حبيبي ؟ شفيك ؟؟
خالد : مافيني شي ، انتي شلونج ؟ شخبارج ؟
شهد : انا بخير الحمدلله ، خالد شفيك ؟ صوتك مو عاجبني .. صايرلك شي ؟
خالد : لا مو صاير شي ،
شهد : اكيد حبي؟
خالد : شهد خلاص عاد ، قلتلج مافيني شي ،
شهد بدلع : اوكي حبيبي ، as u like ، حبيبي من زمان ماشفتك ،
خالد : نطلع اليوم ،
شهد : صج والله ؟
خالد : اي صج ليش لا ؟؟
شهد و الوناسه باينه عليها و مأثره على نبره صوتها : واي ماني مصدقه عمري ، بشوفك اليوم
خالد : اوكي ، وين تبين تروحين ؟؟
شهد : امم ، المرينا ،
خالد : خلاص صار ، الساعه 7 انا هناك
شهد : اوكي حبيبي ،
خالد : يلا شهوده حبيبتي ، اخليج الحين ، تعبان ابي انام
شهد : سلامتك من التعب حبيبي ، sweet dreams glbe
خالد : الله يسلمج ، يالله حبي باي
شهد : باي ،

عقب دقايق غط خالد في نوم عميق ،


شهد الي كانت مستانسه و طايره من الفرحه لأنها بتشوف خالد اليوم ، و تحط عينها بعينه ،
يالله يا خالد ، متى تصير لي و اصير لك ، متى نتزوج و نعيش حياه أحلى حبيبين بالدنيا ، هذي كانت امنيات و احلام شهد ..


بيت بو عبدالعزيز :

ام عبدالعزيز و ابوعبدالعزيز بالصاله متيمعين ،

بوعبدالعزيز و اهو يتصفح الجريده : صبي جاي
ام عبدالعزيز : ان شاء الله ، [ و صبت الجاي ] تفضل
بوعبدالعزيز : دام فضلج ، عيل وين عبدالعزيز و اسراء ؟
ام عبدالعزيز : بغرفهم ، خلهم مساكين كل واحد تعبان من صوب ، تدري امتحانات اخر السنه
بوعبدالعزيز : ايي ، الله يوفقهم ان شاء الله
ام عبدالعزيز : آمين

و ينزل عبدالعزيز و يدخل الصاله ،

عبدالعزيز : السلام عليكم
الكل : و عليكم السلام
ام عبدالعزيز : هلا وليدي
عبدالعزيز : هلا فيج يمه ،
بوعبدالعزيز : علامك ما تيي تقعد معانا تسولف معانا ؟
عبدالعزيز : اسف يبه ، بس تدري الحين امتحانات
بوعبدالعزيز بتنهد : ايي ، الله يوفقك ، يالله ما بقا شي كلها سنتين و تتخرج و نشوفك دكتور كبير
عبدالعزيز : هههه ، تو الناس يبه

في غرفه اسراء :

قعدت من النوم الساعه 5 المغرب،
اسراء: اوه الساعه 5 ! انا شلون نمت جذي ، واي تعبانه ،
اخاف الساعه مو مضبوطه ، بشوف ساعه تلفوني علشان اتاكد ، [ فتحت تلفونها و شافت الساعه ] اي والله صح 5 ونص ، [ حطت تلفونها على الطاوله و قامت من الفراش ، لبست و نزلت تحت ]
بخطوات خفيفه نزلت تحت ،

اسراء بدلع شوي: قوه يمه ، قوه يبه ،
ام عبدالعزيز : هلا حبيبتي ،
بوعبدالعزيز : هلا والله بـبنتي
اسراء تحاول تتدلع و تلعب بخصل شعرها : هلا فيك يبه
بوعبدالعزيز : شلونج يبه ؟
اسراء : دامك جدامي اكيد بكون بخير ،
عبدالعزيز يشوف اسراء بنظرات عصبيه واسراء ترد عليه بنظرات استغراب و حيره ، نظراتهم لفتت نظر ام عبدالعزيز ،

ام عبدالعزيز : يمه عزيز شفيك تطالع اختك جذي ؟
عبدالعزيز : لا يمه ماكو شي ،
ام عبدالعزيز : قول لي تكلم ، شفيها اختك شمسويه ؟
عبدالعزيز يتنهد : خليني ساكت احسن
بوعبدالعزيز :اسورة يبه مسويه شي ؟
اسراء بربكه و خوف : لا لا يبه ، مو مسسويه ششي !
ام عبدالعزيز : اكيد يمه مو مسويه شي ؟
اسراء بخوف : اي يمه ، مو مسويه شي ..
ام عبدالعزيز : على راحتج يمه .
اسراءارتاحت شوي : عن اذنكم ، انا رايحه غرفتي

بخطوات سريعه راحت اسراء غرفتها ، و اول ما دخلت قفلت الباب ،
اسراء : هذا من صجه ! انا ما سويت شي علشان يتصرف معاي جذي ،!! الله يقطع ابليس الي كان لاحقني .. ، يا ربي احس تعبانه ، ابي اغير جو ارتاح شوي ، ماكو الا دلال ، لا شعوريا خذت التلفون و اتصلت على دلال ..

اسراء: قوه دلول
دلال : يقويج ، هلا والله ،
اسراء: شلونج ، ؟
دلال : الحمدلله ، انتي شلونج ؟
اسراء: بخير الحمدلله ، اقول دلال ، شعندج اليوم ؟
دلال : ولا شي ، ليش ؟
اسراء: ابي اطلع معاج ،
دلال : اوكي ، صار ، وين بتروح الحلوه ؟؟
اسراء: اممم والله مادري ، ابي اغير جو
دلال : امم ، تبين تروحين البحر ؟
اسراء: اي والله خوش مكان ، حاسه اني مخنوقه و ابي ارتاح
دلال : اسم الله عليج ، ليش شصاير ؟
اسراء: لي شفتج بعدين بقولج كل شي
دلال : شفيج خرعتيني ؟ شصاير ؟
اسراء: لا ماكو شي لاتخافين ،
دلال : اوكي على راحتج ،
اسراء: اوكي ، يلا عيل اخليج ، مع السلامه
دلال : الله يسلمج

دلال باستغراب ، شفيها ؟ شصاير لها ؟ الله يستر ..



بيت بو عبدالله :

خالد قعد من النوم و غير ملابسه و طلع من غرفته و راح الصاله و ظل يشوف التلفزيون ،
خالد : اللله ، حدده خوش فلم رعب ، يلا شورانا نشوف ،
اندمج خالد مع الفلم و عاش الدور ، لما سمع صوت يوسف الي خلاه ينقز من مكانه

يوسف : عمي خالد
خالد : بسم الله الرحمن الرحيم !! يوسف !! خرعتني !!
يوسف بخوف : انا ما سويت شي 
خالد يتنهد : تعال حبيبي ، مو قصدي اصرخ عليك لا تبجي
يوسف يأشر على التلفزيون : عمي شنو هذا ؟ انا اخاف مابي اشوف جذي
خالد : لاتشوف ، بعدين تحلم بالليل و تصرخ و تزعجني ، روح روح عند بابا
يوسف : بابا تحت عند ماماعوده
خالد : اي روح اقعد معاهم
يوسف : مابي ابي اشوف تلفزيون
خالد : روح تحت شوف تلفزيون
يوسف : بابا قاعد يشوف برنامج ، قالي روح فوق شوف
خالد : ولييه ، انزين انزين ، يلا شوف الي تبي انا بقوم اطلع
يوسف : عمي عمي ، حطلي سبيس تون
خالد : ان شاء الله بحطلك ،


خالد راح غرفته و تذكر انه مواعد شهد اليوم بالمرينا ،
خالد : وييي والله نسيت ، شكلي بعطيها سكب و بطلع مع جسوم ،
و رن تلفون خالد ، [ جاسم ]
خالد : عمرك طوييل
جاسم : هااا .. قاعد تحش فيني ؟
خالد : لااا توني قلت بطلع معاك ولا تدق علي
جاسم : بتطلع ؟ يلاا
خالد : انا بطلع الحين مواعد شهد اليوم
جاسم : خالد تراك مصختها خلاص عاد ، ما مليت من سوالف المواعد و اللعب على البنات
خالد : يا اخي خلنا نستانس شوي ، الدنيا مرح
جاسم تنهد : الله يهديك بس

خالد : ها جسوم تيي معاي ؟
جاسم : يلا ، أيي معاك و امري لله
خالد : بعد عمري انت والله ،
جاسم : انزين وين مواعدها ؟
خالد : المرينا
جاسم : و متى بتروح ؟
خالد : الحين بروح
جاسم : امم ، خلاص شوي و اطلع من البيت
خالد : يلا عيل ، اشوفك هناك
جاسم : على خير ان شاء الله ،


في غرفه شهد :


شهد الي كانت تفتر بالغرفه و تلعب بشعرها وماسكه الفون ، وبدلع : اي سارون ، الحين بروح اشوفه
ساره : شعليج شعليج ، بتشوفين حبيب القلب
شهد : واي ما تتصورين شكثر مشتاقتله ، من زمان مو شايفته
ساره : لا لا اليوم عيد عندج
شهد : افف حده ،
ساره : اي كشخي عاد
شهد: افا علييج ، انا ام الكشخه
ساره : ادري فيج ، اعرفج عدل ، رفيجه عمر
شهد : اعجبج
ساره : يحليلج شهود
شهد : يلا خليني اروح اسوي شعري و اتمكيج
ساره : يلا روحي روحي ،
شهد : يلا see ya soon
ساره : اوكي باي
شهد : باي

سكرت شهد التلفون و راحت طلعت علبه مكياجها ، و قعدت جدام المنظره و بدت تحط لمسات المكياج ، وعقب ما خلصت سرحت شعرها بطريقه ناعمه ، بف و ستريت و فيونكه صغيره على جنب ، و طلعت روعه مع الملابس الي كانت لابستها ، اخر شي خذت جنطتها و لبست كعبها العالي و نزلت ،

شهد : يمه انا طالعه ، تبين شي ؟
ام شهد : لا يمه سلامتج ، بس وين رايحه بكل هالكشخه ؟
شهد بـ ابتسامه : اتمشى مع ساره
ام شهد : اي ، سلميلي عليها ،
شهد بدلع : يوصل ان شاء الله ، باي ماما
ام شهد : مع السلامه ، الله يحفظج يا بنيتي و يهديج
طلعت شهد من البيت و ركبت جيب اللكزس و مشت على انغام رومانسيه عذبه و كانت حيل مستانسه ..

بيت بو عبدالعزيز :

اسراء: يلا اتجهز علشان اطلع و اغير جو ،
فتحت اسراء كبتها و طلعت لها تنوره قصيره راقيه مع قميص خفيف بارد و تحته بدي حلو ،
و لبست و حطتلها مكياج خفيف يبرز جمالها ، و حمره فاتحه و بودر خفيف يعطي بشرتها لون الورد ، و رفعت جزء من شعرها الناعم ، و رشت لها عطر نسائي بارد ، و خذت جنطتها و لبست لها فلات و نزلت ،

ام عبدالعزيز : ها يمه طالعه ؟
اسراء : اي يمه ، بغيتي شي ؟
ام عبدالعزيز : سلامه قلبج
اسراء : الله يسلمج يمه ، يلا مع السلامه
ام عبدالعزيز : الله يسلمج

طلعت بره البيت و تنفست هوا نقي و ابتسمت ابتسامه طفل صغير ، ركبت سيارتها الـ بي إم و مشت ،


بيت بوعبدالله :

دخل خالد غرفته و لبس جينز غامج شوي مع بلوزة بولو بيضه و رش عطر رجالي قوي شوي ، سرح شعره بطريقه حلوه و لبس ساعته و نزل بخطوات سريعه ، و الفرحه غامرته ،

خالد : قوووه
ام عبدالله : الله يقويك ، هلا والله بخالد هلا
خالد : هلا فيج يا الغاليه
ام عبدالله : تعال اقعد معاي ، من زمان مو قاعد معاي
خالد : لا يمه والله مستعيل بطلع ،
ام عبدالله : وين بتروح بعد ، ماصارت طلعه
خالد : يمه بروح مواعد واحد من الربع ، تبين شي ؟
ام عبدالله : ابي سلامتك يا وليدي ،
خالد : الله يسلمج يمه ، يالله مع السلامه
ام عبدالله : الله يسلمك حبيبي ، الله يحفظك ،،

بيت بو محمد :

اسماء : نور ، محمد ، يالله وينكم ؟
نور : ماما الحين بنلوح ؟
اسماء : اي حبيبتي الحين ، وين اخوج ؟
نور : مادلي وينه ، يمكن بالدال
اسماء : حبيبتي نور روحي ناديه قوليله يلا ماما بتروح السياره
نور : محمد ، ماما بتلوح السياله يلا تعااال
محمد : كاني ييت ،
اسماء : يالله تعالوا السياره ،


المرينا :

شهد كانت تتمشى بروحها بالمرينا ، تتطر خالد ، كانت اعصابها مشدوده و قلبها يدق حيييييل و يتلها حاله من التوتر ،

شهد : يلا يا خالد وينك .. تاخرت !

خالد كان توة واصل المرينا و شهد صارلها نص ساعه تتمشى بروحها تنطر الحبيب الموعود
نزل خالد من البورش و دش المرينا ،

شهد : واي قلبي ، احسه موجود معاي بنفس المكان بس وينه ، يلا يا خالد تعال تعال ..

خالد سحب تلفونه من جيبه و اتصل على شهد ،

رن تلفون شهد ، المتصل [ حبيبي ]

شهد و قلبها يدق حييل، و بصوت انثوي ناعم : هلا قلبي
خالد : وينج ؟
شهد : انا عند ستاربكس
خالد : اممم خلاص الحين اييلج
شهد : اوكي
خالد يلا باي
شهد : باي يا قلبي ،

شهد : واي واي قلبي ، بطيح اخاف يصير فيني شي ، شنو هذا ! جذي يسوي الحب ؟ الله يصبرني بس ..

عقب 5 دقايق لقت شهد خالد واقف جدامها ، خالد بعيونها ملاك يمشي على الارض ، مخلوق جميل ياي من كوكب بعييد انصبغ ويها باللون الاحمر و حست بالحراره في جسمها ..

خالد : هاي
شهد بحيا و دلع : هايات حبيبي
خالد : شلونج ؟
شهد : بخير ،
خالد : تعالي نقعد ،
شهد : تفضل

لقوا طاوله و كرسيين و قعدوا ..

خالد يشوف شهد ، متغيره و محلوه ، بس المكياج الاوفر مخرب ويهها ..
شهد بدلع : خلودي حبيبي
خالد بضحكه : هلا
شهد نزلت راسها يعني مستحيه
خالد : شفيهم الي يستحون ، شتشربين حبيبتي ؟
شهد : مابي شي ، بس ابيك تقعد معاي
خالد : شلون يعني ؟ ماتبين شي ؟
شهد : اي مابي شي
خالد : يلاا عاااد قوليلي شنو تبين
شهد : كيفك الي يعجبك
خالد بدا يتنرفز : شهد ، قوليلي شنو تبين يلا برووح اطلب
شهد حست انه خالد بدا يعصب : كابتشينو
خالد : ان شاء الله ،

قام خالد و راح يطلب .. شهد حست ان خالد متغير ، اول ماكان يعصب جذي ، اهوة تغير ولا انا زودتها و تدلعت وايد ؟ والله مادري ..

عقب 3 دقايق رد خالد مع الطلب

خالد : تفضلي حبيبتي
شهد : مشكور قلبي
خالد : شلون الدراسه معاج ؟
شهد : الحمدلله ، ماشي الحال

دقايق صمت مرت ، خالد كان باله مشغول و شهد كانت تفكر بالمخلوق الجميل الي جدامها ،،و عقب دقايق ،،

خالد وبصوت مسموع : جسوم وينه ، ليلحين ما بين
شهد استغربت و عقدت حواجبها : منو جسوم ؟
خالد : رفيجي
شهد بصدمه : خالد انت ياي علشاني و لا علشان رفيجك ؟
خالد : شفيج عصبتي ؟ انا ياي علشانج ، مو انتي قلتي تبين تشوفيني ؟ كاني جدامج ، شوفيني لما تشبعين مني ،
شهد : و رفيجك ؟
خالد : ماعليج منه
شهد بحيا و نزلت راسها : خالد لاتروح عني ، انا ابيك
خالد : و انا ابيج بعد
شهد بحيا : صج خالد ؟ تبيني ؟
خالد ابتسم بخبث : و شلون ما ابيج يا قلبي انتي
شهد نزلت راسها ،
خالد بحركه خفيفه مد خالد ايده و رفع راسها و قالها يا دلوعه انتي
شهد : خالد احبك
خالد : و انا احبج بعد

قطع جوهم الرومانسي صوت تلفون خالد ،

خالد : هلا جاسم
جاسم : وينك ؟
خالد : بستاربكس تعال
جاسم : اوكي يلا ياي
خالد: اوكي باي
جاسم : باي
شهد : منو بيي ؟
خالد : رفيجي
شهد : --

صمت لمده دقيقه ،

جاسم : السلام عليكم
خالد + شهد : و عليكم السلام
خالد : حياك حياك جسوم
شهد باستغراب و ماتدري شتسوي ..
خالد : شفيك جاسم ؟
جاسم : لا مافيني شي ،
خالد : اكيد مافيك شي ؟
جاسم حس ان مكانه غلط : اي اكيد ، استأذن انا ،
خالد : وين رايح ؟ توك ياي ؟!
جاسم : بروح بشتريلي شغله و بعدين ايي
خالد : اوكي ،
شهد : خالد حبيبي
خالد : هلا
شهد : شرايك نتمشى على البحر ؟
خالد : امم ، يالله الجو حلو اليوم ، مشينا



اسراء و دلال كانوا يتمشون على البحر و مستانسين بالجو الحلو ،

اسراء: و هذي كل السالفه
دلال : شفيه اخوج عليج ؟ انتي ما سويتي شي
اسراء: والله مادري ، و من اشوفه احس اني متضايقه
دلال : هههه ، كلها يوم يومين و بتنسين ، و مهما يكون هذا اخوج
اسراء: عاد ان شاء الله ما يكررها هذا الي ما يستحي و يلحقني مره ثانيه
دلال : صج ما يستحي ،
اسراء: ماعلينا منهم ، خلينا نستانس و نضحك .



خالد : هههه خوش نكته
شهد : تبي غيرها ؟
خالد : لا لا بس بطني قام يعورني من الضحك
شهد : اسم الله على بطنك ، ان شاء الله فيني ولا فيك
خالد : يلا عاد ما ارضى تقولين عن نفسج جذي

لفت انتباه نظر خالد اسراء الي كانت تمشي مع دلال ..

خالد بصوت واطي ما ينسمع : اووه ! هذي اهيا !! آي يا قلبي
خالد : شهد حبيبتي ، انا بروح شوي
شهد : وين ؟
خالد : بروح شوي وايي
شهد : و انا ؟
خالد : اخاف اطول ، مادري كيفج نطري ولا روحي

حست شهد ان خالد ما يبيها ! ،،

رن تلفون شهد ،
شهد : الو ؟
ام شهد : شهد وينج ؟ تأخرتي
شهد : يمه قاعده اتمشى
ام شهد : يلا تعالي البيت الحين
شهد بترجي: يمه خليني تو الناس ،
ام شهد : لا مو تو الناس ، يلا الحين تردين
شهد تتنهد : ان شاء الله يمه .
خالد : شفيج ؟
شهد بزعل : لازم ارجع البيت الحين
خالد [ هذا الي كنت ابيه ]و يتصنع الزعل : لااا لاتقولين
شهد : اي شسوي ،
خالد : اوكي حبيبتي ،
شهد : باي حبيبي
خالد : باي ، الحين الواحد يقدر يتفرغ حق الحب

خالد : اوووه جاسم نسيته ، وينه هذا وين راح ،
خذا خالد تلفونه و دق على جاسم ،
خالد : جسوم وينك ؟
جاسم : احوس
خالد : شتسوي تحوس تعال عندي
جاسم : شقعدني معاكم
خالد : تعال انا بروحي تعالي بره عند البحر
جاسم : اوكي يلا يلا الحين ياي

خالد: وااي شحلاتها ، من اشوفها مادري شصير فيني ،وراها


اسراء : هههه دلول صج ونستيني
دلال : دوم ان شاء الله الوناسه
اسراء : تصدقين ؟ احس باليوع ، امشي نتعشى
دلال : اي والله حتى انا بديت احس باليوع


خالد : ماصارت جسوم
جاسم : شسوي على ما طلعت
خالد : كله منك ضيعتها زييين
جاسم : ضيعت منو ؟
خالد بنبرة حب : الحب الحب
جاسم : اي حب بعد ، ( هز راسه ) يا كثر ما تحب
خالد بنبرة جديه شوي : لا جاسم ، انا توني عرفت الحب ،
جاسم : الحمدلله و الشكر ،
خالد : وين القاها الحين ، مادري وين راحت
جاسم : اي منو اهيا ؟!
خالد : واي يا قلبي ، ملاك ملاك يمشي على الارض ، اختفت مره وحده مادري وين راحت
جاسم : اي تكلم قول منو
خالد : الي اليوم لحقتها ،
جاسم : لاتقول الي بالجامعه !!
خالد : اي يا جاسم اي ، بذمتك مو حلوه ؟؟
جاسم : اففف و انا شكوو فيها حلوة ولا مو حلوة ؟؟؟
خالد : واي يا قلبي ،
جاسم : خلوود اكبر اكبر و اثقل ، يوز عن هالسوالف
خالد : جسوم انا اتكلم جد ، هذي غير
جاسم : كيفك ، انا نصحتك و انت كيفك


دلال : يلا تأخرنا
اسراء: اي والله ، اخاف اتأخر و يسويلي سالفه اخوي
دلال : ههههه ، لاشدعوة ، ماعليج امج و ابوج موجودين ما يقدر يسويلج شي
اسراء: هذا الي مريحني
دلال: يلا امشي نطلع
اسراء: يلا ،


بيت بوعبدالعزيز :

اسماء و عيالها و ام عبدالعزيز متيمعين بالصاله ،

اسماء : عيل وين اسورة؟
ام عبدالعزيز : طالعه
اسماء : اها ،
نور : ماما وين خالتي اسلاء؟
اسماء : طالعه خالتج
نور : ابيها ، ابي العب معاها

دخلت اسراء البيت و الضحكه مرسومه على ويهها الناعم

اسراء: السلام عليكم
الكل : و عليكم السلام
اسراء و كانت مستانسه يوم شافت اختها و عيالها : اوه اسماء عندنا اليوم ، شلونج ؟
اسماء : الحمدلله بخير
نور تقوم من مكانها و تركض لـ اسراء: خالتي خالتي
اسراء بـ ابتسامه : هلا والله نور ، شلونج ؟
نور بـ ابتسامه طفوليه : زينه
اسراء : حبيبتي نور قعدي هني شوي انا بروح أغير ملابسي و ايي
نور : انزين

صعدت اسراء فوق و غيرت ملابسها و ارتاحت ربع ساعه و بعدين نزلت ..

اسراء : عيل وين محمد ؟ من زمان ما شفته
اسماء : عند عبدالعزيز
اسراء: اها
نور : خالتي ابي العب وياج
اسراء: امم شنو تبين تلعبين ؟
نور : اممم نلعب بللاب توب
اسراء: ان شاء الله بعد شوي نلعب


sweet memy
البارت الثاني :


بيت بو عبدالله :

فاطمه و عبدالله و ريم و يوسف قاعدين بالصاله ، سكوت حاد و صوت التلفزيون طاغي على المكان ، كانوا حاسين بالملل و يبون شي يكسر الملل ..

فاطمه : الملل ذابحني ، وين خالد ؟
عبدالله : طالع
فاطمه : والله خالد يسوي لنا جو في البيت ، فديته اخوي
عقب دقيقتين دخل خالد البيت
خالد : السلام عليكم
الكل : و عليكم السلام
فاطمه بضحكه كبييرة : عمرك طويييييييييل
خالد بغشمره : ايا الي ما تستحين ! تحشين فيني هاا
فاطمه : هههه ، لا بس كنت اقول انك مسوي جو بالبيت
خالد : اي ، [ بغرور ] اي ادري مو شي يديد
فاطمه : مالت
خالد : عليج
عبدالله : يهال انتوا يهال ؟
فاطمه : احنا قاعدين نلعب
خالد : فطوم خلاص بس ، نكمل لعبتنا بعدين ، يلا بروح غرفتي


بيت شهد :

شهد بتفكير : شفيه خالد ، احسه متغير علي ، مو مثل اول تغير وايد ، اخاف ما يبيني ؟ ما يحبني ؟؟ لا لا مستحييل خالد يحبني ، و يبيني ، وبنتزوج ان شاء الله ،،

و رن تلفون شهد

شهد : الو
ساره : اهلا ، شلونج ؟
شهد بضيقه : بخير
ساره : شفيج شهود ؟ صوتج متغير
شهد و كانت تفكر بخالد و زعلانه : خالد ، خالد يا ساره
ساره : شفيه خالد ؟
شهد : احسه متغير علي ، مو مثل اول
ساره : يمكن شايف له وحده غيرج
شهد عصبت شوي : انتي شقاعده تقولين ! خالد يحبني ، و مستحيل يتخلى عني
ساره : والله مادري ، دقي عليه و شوفيه
شهد : تتوقعين بقولي ؟
ساره : انتي جربي و شوفي
شهد تتنهد : ان شاء الله ، بجرب و بشوف ، يلا اخليج
ساره : اوكي باي
شهد : باي

سكرت التلفون من ساره وحست ان كلام ساره صح ، بس لازم تتاكد من كلامها ، تشجعت و اتصلت على خالد


بيت بوعبدالله :

خالد : اووه شهد ، شتبي هذي بعد توني شايفها ، مامداها اشتاقت لي

خالد : هلا شهوده
شهد : هلا فيك خالد
خالد : ها شهد شفيج ؟
شهد : خالد شخبارك
خالد باستغراب : الحمدلله
شهد : خالد بقولك شي
خالد بفضول : شنو ؟ قولي اسمعج
شهد : احس انك تغيرت علي ، شسالفه ؟ شصاير ؟
خالد : ماتغير عليج ولا شي !
شهد : امبلا يا خالد ، تغيرت اول ما كنت جذي
خالد : شهد ، انتي الظاهر تعبانه قومي نامي و ارتاحي
شهد بعصبيه : خالد اقولك متغير علي تقولي نامي ؟!
خالد :شهد انا تعبان بروح انام تبين شي ؟؟
شهد شوي و تبجي : شفت انك متغير علي ؟ و تكلمني و جنك مالك خلقي ؟
خالد : اووه شهد ، يلا مع السلامه
[ و سكر خالد التلفون ]

بدت تبجي ، و دموعها بدت تنزل ، حرام عليك يا خالد انا شسويتلك علشان تسوي فيني جذي ، شسويتلك علشان تكلمني جذي و تعاملي بهالطريقه ، معقوله يكون كلام ساره صح ؟ لقيت غيري و هديتني ولا همك شي ؟ لااا مستحييل ، خالد يحبني و انا احبه ، و مستحيل يسوي جذي .. بس شفييه ، !!

غمضت شهد عينها و بدت الدموع تنزل اكثر و اكثر ، و حست بآلآم في جسمها ، و صداع في راسها ، فتحت الدرج خذت لها حبتين بندول ، و مسكت بورقه كلينكس و مررتها على عيونها و مسحت دموعها ، و بعد نص ساعه ماحست الا و اهيا نايمه .



بيت بو عبدالعزيز :

بعد ما قعدت جوري مع اسماء و امها خذت نور معاها غرفتها و فتحت اللاب توب

اسراء: نور شنو تبين تلعبين ؟
نور : مادلي بشوف
اسراء: يلا شوفي و لعبي ،

ظلت نور جدام شاشه اللاب توب و اسراء تطالعها ، تشوف ياهل صغير جدامها و تتمنى يكون عندها مثلها ، لا شعوريا بدت تكلم نفسها و تقول ابي بنت ..

عقب ربع ساعه ،

نور : خالتي بلوح تحت
اسراء كانت سرحانه و تفكر بالمستقبل المخفي
نور : خالتي ؟؟
اسراء صحت من تفكيرها : هلا نور !
نور : انا بلوح تحت ، بس لعبت
اسراء: يلا امشي نروح مع بعض تحت

نزلت اسراء مع نور تحت و قعدوا بالصاله

اسماء : يلا يمه ، الساعه صارت 10 ونص ، بروح البيت
ام عبدالعزيز : تو الناس قعدي ، ما شبعنا منج و من عيالج ،، قعدي ونسينا شوي
اسماء : لا يمه خليهم لا يخربون نومتهم ، يلا نور محمد ، يلا يمه امشوا
نور : ماما ابي اقعد مع خالتي ما سولفت معاها
اسماء : باجر نيي يلا امشي الحين
نور : انزين بلوح ابوسها و بعدين الوح
اسراء بـ ابتسامه : حبيبتي انتي والله ،
اسماء : يلا مع السلامه
ام عبدالعزيز : الله يسلمج

قربت اسراء من امها و حطت راسها على صدرها و بدت ام عبدالعزيز تلعب بشعر اسراء ..
ام عبدالعزيز : ايي ، كلهم تزوجوا و راحوا ، بقيتي انتي و اخوج ،
اسراء: يمه تو الناس لاحقين على الزواج
ام عبدالعزيز تنهدت : اكيد بيي اليوم الي بتروحين بيت ريلج
اسراء تبوس راس امها
ام عبدالعزيز : الله يحفظج يا بنيتي
اسراء : و الله يخليج لي يا احلى ام بالدنيا

عقب دقايق راحت اسراء غرفتها تجهز ملابسها حق باجر الجامعه ، و بعد فتره قصيره نامت نومه طفل بريء ..


بيت بو عبدالله :

الجو كان هادي و الكل نايم ، ماعدا يوسف الي كان خايف ..

يوسف بخوف : ماما
ريم بنعاس : ها يوسف ؟
يوسف : ماما اخااف ، شفت شي يمشي في داري
ريم : حبيبي ماكوشي يلا روح نام
يوسف يبجي : امبلا في ، مابي انام بنام عندج
ريم : يوسف حبيبي ماكو شي ، تعال انا انام معاك في غرفتك
يوسف : انزين تعالي

و راحت ريم غرفه يوسف و قعدت يمه و قرت عليه قران و مسحت على شعره الناعم ، تطمن قلب يوسف و بدا يحس بالنوم ، و على صوت القران نام و اهو يبتسم ابتسامه صغيره ..
قربت ريم من يوسف و طبعت على خده بوسه و غطته و راحت غرفتها ..



ليل هادي و الكل نايم و مشغول باحلامه ،
وعلى صوت الطيور من الصبح صحت اسراء من النوم


اسراء تفرك عيونها و بصوت ناعم نعسان حيل حلو : آآآآآه ( و ابتسمت ابتسامه عذبه )
سمعت صوت نغمه حلوه رومانسيه صادره من تلفونها تعلن وصول مسج ، خذت تلفونها بـ ابتسامه و فتحت المسج
المسج : صباح العسل يا عسل ، يلا قومي علشان ما تتأخرين عن الجامعه
المرسل : دلال
اسراء قرت المسج و ابتسمت ، و غمضت عيونها لمده ثواني وحركت راسها يمين و يسار ، طاحت خصله من شعرها الناعم على عيونها ، طيرتها بهفه خفيفه و قامت ،،
جهزت نفسها و لبست تنوره قصيره الونها صيفيه حلوه مع توب وردي فاتح و رفعت جزء من شعرها الناعم و اكتفت بمكياج خفيف ناعم و سحبت جنطتها و لبست كعبها العالي و نزلت تحت ،
بـ غرفه الطعام كانت ام عبدالعزيز تجهز الريوق لـ اسراء

نزلت اسراء بهدوء تام و قربت من امها

اسراء: صباح الخير يا احلى ام بالدنيا
ام عبدالعزيز : صباح النور يا قلبي انتي ،
اسراء : شلونج يا الغاليه ؟؟
ام عبدالعزيز : وشلون ما اكون بخير و بنتي حبيبتي جدامي
اسراء بحيا : تسلمين يا يمه ، ها يمه شنو سويتيلي ريوق ؟
ام عبدالعزيز : كل خير ، يلا قعدي و اكلي

قعدت اسراء و كلت ريوقها و سولفت مع امها ، و بعد ربع ساعه

اسراء: يلا يمه تأخرت ، ما بقا شي ع المحاظره ، يلا مع السلامه
ام عبدالعزيز : مع السلامه يا بنيتي ، الله يحفظج ، شوي شوي لا تسرعين
اسراء: ان شاء الله يمه ،

طلعت اسراء من البيت ولبست نظارتها الشمسيه، شغلت السياره و مشت و اهي مستانسه حيل ،،

وصلت اسراء الجامعه الساعه 8 ونص ، نزلت من السياره عدلت ملابسها و شعرها و قربت نظارتها الشمسه من عيونها ، و مشت بكل ثقه لين وصلت لي قاعه المحاضره ،

خالد الي كان يتمشى في ارجاء الكليه و شافها ،

خالد : يا بووووووووي على الجمال الطبيعي ، يا ربي شنو هذا ، في ناس جذي حلوين ؟ ملاك و ربي ملاك مو بشر ، تهبل وربي ، فديتها و فديت الوردي الي لابسته ،،

جاسم : خلوود ، شتقول انت ؟؟ يلا يلا امش لا تتاخر وراك محاظره
خالد : وخر عني زين ، انا بنطرها هني لما تخلص ،
جاسم : مينون والله العظيم مينون ، انا بخليك و بروح
خالد بدون اهتمام : الله معاك

خالد ظل يتمشى لما خلصت اسراء المحاظره ، خالد ما صدق عمره و اول ما طلعت لحقها ، حست اسراء ان في احد يمشي وراها من زمان و ، لفت ويهها بطريقه سريعه و شافت خالد ،
خالد تفاجأ من حركتها السريعه و تلعثم و مايدري شقول
اسراء و بصوت ناعم : نعم
خالد ( ذاب من صوتها ) : فديت الي يقول نعم والله
اسراء ما عطته وي و كملت طريجها ،،
خالد تسبهه و وقف بمكانه ، ! و مايدري شسوي ،
انا بحلم ولا بعلم ؟ امبيه شنو هذا ، انا اول مره اشوف بنت جذي ، اااي يا قلبي ، مستحيل اخليها ،

قطع تفكيره و سرحانه صوت التلفون
خالد بعصبيه ، جاسم الي داق ؟
خالد : ها جسوم ؟
جاسم : خلود ، الدكتور يقول ترا اليوم اخر يوم تقديم البحث
خالد : اووه مايبته ، مو لازم مو لازم ، طاف
جاسم : انت فاضي ماعنك شي روح البيت ييبه و تعال
خالد بعصبيه شوي : جسوم انا مو فاضي ، لازم اضبط الحب باي !
ظل خالد يلاحق اسراء لما خلصت محاضراتها ، و اهوة سكب بكل شغله و محاظراته عشان الحب ،

و عند مواقف السيارات :

خالد الي تعب و اهوه يلاحق اسراء ، لما وقف عندها

اسراء و مستغربه من تصرفاته : نعم ، شتبي فيني من مساع تلاحقني ؟ تبي شي ؟ قول تكلم !
خالد و بكلمات متقطعه من التعب : انا ابيج ، و احبج
اسراء : كلام فاضي ، لو سمحت مابي الي صار امس يتكرر مره ثانيه ، مع السلامه !
خالد : نطري دقيقه بكلمج !
اسراء ما سمعت ولا كلمه منه و بسرعه ركبت سيارتها و مشت
خالد يطق على راسه : ماكو فايده فيها ، عنيده ، لكن مهما كانت ، بتكون لي يعني لي و بنشوف !
حس خالد انه ضعيف جدامها ، خلته وراحت ، و وقف وما سوا شي ، تضايق حيل من الموقف الي صار ،


كليه التربيه :

فاطمه كانت تتمشى مع لولوه ، كان عندهم بريك فـ تمشوا و راحوا الكافتيريا ،،

فاطمه بحيا : شلون اخوج محمد شخباره
لولوه : ههههه ، زييين ، يسلم علييج
فاطمه مو مصدقه : صج والله !
لولوه : ليش اجذب عليج يعني ؟ اخوي يموت فيج شمسويه فيه انتي
فاطمه : واي يهبل اخوج
لولوه : بس بس عاد انا هني ، لي رحت قولي الي تبينه
فاطمه : حاظر عمتي

فاطمه كانت تعشق محمد اخو لولوه ، محمد شاب عمره 25 سنه يشتغل ثاني سنه بالبترول حالته الماديه قويه جميل مو ناقصه شي ،

رن تلفون لولوه ،
لولوه : فطوووم هذا محمد
فاطمه مو مصدقه عمرها و حست بقلبها بدا يدق حييييل ، و بحيا : سلمي عليه
لولوه : هلا محمد
محمد : شلونج لولو ، وينج
لولوه : الحمدلله بخير ، انا بالكافتيريا قاعده مع فطوم
محمد ذاب : قاعده مع منو ؟؟؟
لولوه : هههههه ، شفيييك الحمدلله و الشكر ، قاعده مع فاطمه
محمد : سلمي عليها ،
لولوه : وصل سلامك ، حتى اهيا تسلم عليك
محمد : الله يسلمها من كل شر ان شاء الله ، المهم ، اليوم امي معزومه عند ام احمد و ابوي ماراح يرجع مبجر من الشركه ، شرايج نروح نتغدى بره ؟
لولوه : حلوو ، صار
محمد : قولي حق فاطمه تيي معانا ، سحبيها معاج و ييبيها ، مشتاق لها من زمان ماشفتها
لولوه : دقيقه بس ، فطوم محمد عازمج اليوم الغدا
فاطمه ماتدري شتقول : ها !! لا ما اقدر ، لازم اتغدى مع الوالده
لولوه : محمد ، ماتقدر فاطمه تيي معانا
محمد : لااا قوليلها زعلت منها
لولوه : فطوم محمد زعل منج
فاطمه : لاا ليش والله ما اقدر مره ثانيه ان شاء الله
لولوه : محمد خلاص عشان خاطري لاتزعل عليها ، مره ثانيه بتيي معانا
محمد : و انا اقدر ازعل على قلبي ؟ طبعا ما اقدر ،
لولوه : يا عيني ع الحب ،
محمد : يالله مو تتأخرين انزين ، ناطرج انا
لولوه : اوكي ، يلا باي
محمد : باي


بيت بو عبدالله :

ام عبدالله و يوسف قاعدين بالصاله ، ام عبدالله مستانسه على يوسف ، مسوي في البيت حركه شوي ، تحبه حيل لان حفيدها الوحيد ،،

دخل خالد البيت متضايق شوي ،

خالد : السلام عليكم
ام عبدالله : وعليكم السلام هلا خالد،
خالد بضيق و ماله خلق شي : هلا يمه
ام عبدالله : وي وي وي ، شفييك خالد ؟
خالد حس انه الضيقه مبينه على ويهه و من نبره صوته ، : لا يمه ماكو شي
ام عبدالله : ولدي و اعرفك ، كل هذا و مافيك شي ؟؟ قولي يا وليدي شصار خرعتني ؟
خالد بعصبيه : يمه خلاص ماكو شي ،

خلاها و راح غرفته و قفل الباب ، غير ملابسه و حط راسه ع المخده و عقب دقايق نام ،

بعد ربع ساعه دخل عبدالله و قعد بالصاله مع امه و يوسف ، و بعد فتره قصيره نزلت ريم و يت فاطمه من الجامعه و غيرت ملابسها و نزلت حق الغدا ، و الكل تيمع على طاوله الطعام ماعدا خالد الي كان نايم ،

فاطمه : عيل وين خالد ؟ ليلحين ما وصل ؟
ام عبدالله : وصل ، دش و شكله متضايق و راح غرفته ، الظاهر نام
فاطمه : متضايق ؟! ليش من شنو ؟
ام عبدالله : والله مادري يا فاطمه ، كلمته قلتله شفيك يقولي مافيني شي ، خرعني اخاف في شي ، و ماحبيت اضغط عليه و اقوله شفيك لان شكله معصب ، و تعرفين اخوج لما يعصب ما يعرف منو جدامه ،
عبدالله : خالد يدلع ، من صغره مدلعينه ، يلا شوفي الحين شلون صار
ام عبدالله : بعد عمري خالد ، لا والله ما دلعنا ، هذا طبعه اهو جذي ، لي عصب مايبي احد يكلمه
عبدالله : الله يعين الي بتاخذه
فاطمه : وييييه ، شفييه خالد عسل ، و مليون بنت تتمناه
ام عبدالله : الله يهينه بحياته

بيت بو عبدالعزيز :

اسراء كانت قاعده بالصاله بروحها و مندمجه مع المسلسل ، خرب عليها صوت تلفون البيت ،

اسراء : هذا وقته تلفون ، ابي اكمل المسلسل ،
اسراء : الو ؟
اسيل : قوه
اسراء بلهفه : الله يقويج ، هلاا هلااا والله أسوول شلونج حياتي ؟؟
اسيل : الحمدلله بخيييير ، شلونج انتي شخبارج ؟ و شخبار امي و ابوي و عزيز ؟؟
اسراء : كلهم بخير و يسلمون عليج ، يالله اسول ماصارت سفر ، ترا لج وحشه
اسيل : انا بعد مليت من السفر ، و وااايد مشتاقتلكم
اسراء : شلون فهد و جنان ؟
اسيل : والله الحمدلله ، بس جنان ميننتنا وايد ، ماتخلينا نرتاح
اسراء : ههههه ، يحليلها بنتج والله
اسيل : عيل وين امي عطيني اياها
اسراء : امي تحوس بالمطبخ ، دقايق و اناديها

اسراء بصوت عالي شوي ، يمااااااا ، اسيل دقت عليج من امريكا تعالي كلميها
ام عبدالعزيز : اسيل دقت ؟! انزين انزين كاني يايه
و بخطوات سريعه طلعت ام عبدالعزيز من المطبخ و خذت السماعه من اسراء ،

ام عبدالعزيز : الو
اسيل : هلا يمه ، هلا بالغاليه
ام عبدالعزيز و الدمعه نزلت من عينها : هلا ببنيتي هلا اسيل ، شلونج يمه شخبارج و شخبار ريلج و بنتج
اسيل : الحمدلله يمه كلنا بخير دامكم بخير ، انتي شلونج و شلون صحتج ؟؟
ام عبدالعزيز : الحمدلله بخير و صحه و عافيه
اسيل : الحمدلله يا رب
ام عبدالعزيز : شلون امريكا ؟
اسيل : حلوه ، بس وين الواحد يستانس و عنده ياهل صغير
ام عبدالعزيز : هه ، قلتلج خليها عندي قلتي لا باخذها معاي ، يالله تحملي الحين عاد
اسيل : يالله بعد شسوي بتحملها ،
ام عبدالعزيز : يلا ما مليتوا ؟ متى بتردون ؟
اسيل : مفاجاة يمه ماراح اقولج
ام عبدالعزيز : تدرين فيني ما احب المفاجآت قوليلي الحين
اسيل : عقب باجر ان شاء الله نوصل الكويت الساعه 5 العصر
ام عبدالعزيز : ترجعون بالسلامه ان شاء الله
اسيل : اي يمه بس ما وصيج ، لاتقولين حق احد ، احنا بنيي من المطار لي عندج
ام عبدالعزيز : الله يوصلكم بالسلامه
اسيل : يلا يمه لازم اروح الحين ، تبين شي ؟
ام عبدالعزيز : سلامتج حبيبتي ، ديري بالج على ريلج و بنتج
اسيل : ان شاء الله يمه ، يالله مع السلامه
ام عبدالعزيز : الله يسلمج مع السلامه

ام عبدالعزيز تتنهد : الله يوصلج بالسلامه يا بنيتي ،
اسراء : هاا يمه ، شقالت اسيل ؟؟
ام عبدالعزيز : ماقالت شي
اسراء : يمه صارلج ساعه تكلمينها تقوليلي ماقالت شي :\
ام عبدالعزيز : قالت انها مستانسه و بترجع قريب
اسراء : ايي ، توصل بالسلامه ان شاء الله
ام عبدالعزيز : يلا انا بروح المطبخ

راحت اسراء غرفتها ، و حست ان في شي ناقص ما سوته اليوم ،
ماكلمت حبيبتي دلوول ، فتحت جنطتها و خذت تلفونها و اتصلت على دلال ،

اسراء: قووه دلول
دلال : هلا يقويج
اسراء: ويينج اليوم ماشفتج ؟
دلال : موجوده ، بس حتى انا ماشفتج
اسراء: ايي ، عيل سمعي ،
دلال : اسمعج قولي
اسراء: شفتي هذا الي امس لحقني ؟ لحقني اليوم مره ثانيه ، طول ما انا امشي يمشي وراي ، لما كلمته و خليته و مشيت عنه
دلال : زين تسوين فيه ، والله ما يستحي
اسراء: اي والله
دلال: ماراح تطلعين اليوم ؟
اسراء: والله ودي اطلع ، ودي اروح شرق من زمان مارحت
دلال : صار عيل، نروح شرق اليوم
اسراء: اوكي ،
دلال : يلا اخليج الحين امي تبيني
اسراء: سلمي عليها خالتي
دلال : يوصل ان شاء الله ، باي
اسراء: باي


بيت بو عبدالله :

صحى خالد من نومه و حاس بضيقه في صدره ، و ما لقى جدامه الا قوطي الزقاير ، سحب زقاره و طلع الولاعه و بدا يدخن ، يحس بالراحه لما يدخن و ينسى همومه كلها ،،

سمع خالد صوت الباب ،

خالد : منو ؟
فاطمه : انا فاطمه
خالد : دشي

دشت فاطمه الغرفه و شافت الغرفه مليانه دخان ، و لونها رمادي فاتح ، و ما قدرت تتنفس ،،

فاطمه تعجبت : خالد !! شفيك خالد ؟
خالد بهدوء: مافيني شي
فاطمه : كل هذا و مافيك شي ؟!
خالد ماسك اعصابه : فاطمه مافيني شي ،
فاطمه باهتمام : خالد لاتخش عني ، قولي شصاير لك ؟
خالد بعصبيه شوي : فاطمه قلتلج مافيني شي ! خلاص عاد
فاطمه : انزين خالد ، تكفى لا تدخن شوف شصار فيك من التدخين ، قوم غسل ويهك و قط السم الي بايدك و تيدد و صل ركعتين
خالد ياخذ نفس عميق : فاطمه خليني بروحي
فاطمه حست ان اخوها تعبان : اوكي خالد ، بخليك بروحك ، بس اذا بغيت شي تعالي انا موجوده .

طلعت فاطمه من غرفه خالد و راحت غرفتها و بالها كان مشغول في خالد ، و تفكر بـ اخوها ، شنو بكون فيه و ليش حالته جذي ؟


من صوب ثاني شهد ، الي كانت تفكر بخالد و حالتها معاه ، خلاها ولا يدري عنها ، كانت تفكر حيييل بشي تسويه يهز خالد و يخليه يتحرك ، و تتحرك مشاعره حقها ، بس ماكانت تدري شتسوي ، رفعت تلفونها و من غير ما تحس اتصلت على ساره ،

شهد بصوت حزين حيل : ساارون
ساره : هلا حبي والله
شهد : نقذيني يا ساره ، قوليلي شسوي مع خالد
ساره : خرعتيني عبالي فيج شي ،
شهد : كل الي فيني و تقوليلي مافيج شي ؟
ساره : انزين ، شتبيني اسوي يعني ؟
شهد : ساعديني ، قوليلي شسوي ، ابيه يتحرك شوي يحس فيني ، في بني ادم تحبه تحس فيه
ساره : اممم ، ماكو مخي واقف الحين ، ما اقدر افكر ،
شهد : شرايج تيين عندي و نفكر ؟
ساره : اوكي اوكي ، يايتج الحين ،
شهد : اوكي انطرج ،
ساره : يلا باي
شهد : باي

شهد تطمنت شوي ، و كان عندها امل كبير انها بتلقى حل ، وعقب نص ساعه وصلت ساره عند شهد ، دخلت ساره البيت و لقت ام شهد بالصاله ،

ساره مبتسمه : قوه خالتي
ام شهد : هلا والله يقويج ، هلا بنيتي هلا ساره
ساره : شلونج خالتي ؟
ام شهد : الحمدلله بخير ، و انتي شلونج و شلون امج ؟
ساره : الحمدلله ، تسلم عليج
ام شهد : الله يسلمها ، حياج
ساره : الله يحييج ، عيل وين شهد ؟
ام شهد : بغرفتها يمه ، روحيلها
ساره : ان شاء الله خالتي ،

كانت ساره تدل البيت فـ بسرعه صعدت فوق و راحت غرفه شهد و طقت الباب ،

شهد : منو ؟
ساره : انا ساره
شهد استانست : دخلي دخلي ،

ساره فتحت الباب بقوه : قوووووه يا الحلوه
شهد : هلا سارون
قربت يمها و لمتها حيييل ،
ساره :ها شفيج
شهد : فكري معاي ، يلا

قعدت ساره مع شهد و بدوا يفكرون ، و بعد فتره

ساره : شوفي شهد ، قولي حق خالد ان في واحد تقدم لج
شهد بصدمه : تقدم لي !!
ساره : اي ، قوليله خلاص الي بينا انتهى ، و انا لقيت ولد الحلال الي يستاهلني
شهد ماكان عاجبها كلام ساره و بخوف : اخاف يصدق و صج يخليني و يقولي خلاص الي بينا انتهى
ساره : اذا كان صج يحبج ماراح يقول جذي ، و بيهتم فيج و يتقدم لج
شهد اقتنعت شوي بس كانت خايفه : مادري يا ساره مادري ، اخاف اقوله و اندم
ساره : جربي و ماراح تندمين
شهد بخوف : يعني امشي على شورج ؟
ساره : الي يطيعني ما يضيع
شهد تتنهد : شورج و هدايه الله


بيت بو عبدالله :

حب خالد يطلع من البيت و يغير جو ، و ينسى الي فيه و قام خذاله شور دافي سريع يزيح الضيقه الي فيه ، بعدها كشخ و نزل يقعد مع الاهل شوي ،

خالد : قوه يمه
ام عبدالله : هلا يمه هلا ، شفيك خالد ؟
خالد : مافيني شي الحمدلله
ام عبدالله : مساع كنت متضايق ، عسى ما شر ؟
خالد بـ ابتسامه : يمه قلتيها ، مساع ، الحين انا غير [ و غمز لها ]
ام عبدالله و البسمه باينه على ويهها : الحمدلله لك يا رب ،


بيت بو عبدالعزيز :

كانت اسراء في غرفتها تتجهز لانها بتطلع ، لبست و نزلت تحت
شافتها ام عبدالعزيز الي كانت بالصاله مع ابو عبدالعزيز ،
بوعبدالعزيز : هلا والله ببنيتي
اسراء بدلع : هلا فيك يبه
بوعبدالعزيز : تعالي تعالي قعدي يمي
اسراء : يبه انا بطلع الحين
ام عبدالعزيز : وين رايحه بعد ؟ ترى كثرت طلعاتج
اسراء: يمه خليني استانس شوي ،
ام عبدالعزيز : ماقلت شي ، بس يا يمه صايره وايد تطلعين ،
بوعبدالعزيز : خليها تطلع تستانس ترفه عن نفسها
اسراء تقرب من ابوها و تبوس راسه : والله محد فاهمني بهالبيت غيرك ، الله لا يحرمني منك
بوعبدالعزيز : طلعي يبه طلعي استانسي
ام عبدالعزيز تتنهد : والله محد بخربج غير ابوج ، طلعي يمه طلعي ، الله وياج
استانست اسراء و طلعت

دلال كانت تنطراسراء في سوق شرق ، و بعد ربع ساعه وصلت لها ،،

دلال : اخيرا وصلتي !
اسراء : شسوي على ما لبست و ييت
دلال : خليتيني انطر وايد
اسراء : اي نطري عادي ،[ بدلع ] مو انا رفيجتج نطريني
دلال : هههه ، انطرج يا حبيبتي انتي ،
اسراء : امشي نتمشى ،،




بيت بو عبدالله :

خالد كان قاعد مع الاهل بالصاله و يتبادل معاهم السوالف ، ارتاح شوي و نفسيته صارت احسن لما قعد مع امه ، قطع سوالفهم صوت تلفون خالد ، كان المتصل جاسم

خالد : هلا جاسم
جاسم : هلا خويلد شلونك
خالد: تمام
جاسم : شعندك ؟ فاضي ؟
خالد : ماعندي شي ، ليش ؟
جاسم : عندي هدوم شاريهم و تصليح بروح اخذهم تيي معاي ؟
خالد : وين ؟
جاسم : شرق
خالد : جسوم مالي خلق
جاسم : يلا قوم ، جنك مره قاعد بالبيت ، يلا الحين بمرك و تيي معاي
خالد : يلا اوكي ،
جاسم : يلا عيل باي
خالد : باي


في سوق شرق :

اسراء كانت تتمشى مع دلال

اسراء : دلوول شوفي القميص هذا يهبل ، امشي بدش اشوف
دلال : ويي ان دشيتي ماراح تطلعين
اسراء: شورانا يلا دشي معاي

دشت دلال معاها المحل ، و بدت اسراء تشتري هدوم و دلال تساعدها ،


جاسم وصل البيت و اتصل على خالد

جاسم : يلا خالد انا بره انطرك
خالد : يلا كاني ياي


طلع خالد من البيت و ركب سياره جاسم

خالد : قوه
جاسم : يقويك
خالد : شعندك بشرق
جاسم : قلتلك هدومي تصليح باخذهم
خالد : اهاا اوكي ،،


بيت شهد :


شهد كانت تفكر بالخطه الي قالت عنها ساره ، و ماتدري ان سويتها شنو بصير ، كانت سرحانه و تفكر ، تقول حق خالد ان في واحد تقدم لها و تجذب عليه ولا تخلي الحال كما هو عليه ؟


سوق شرق :

طلعت اسراء من المحل عقب ما شرت القميص الي شافته ، دلال حست بالتعب من كثر المشي وقالت لـ اسراء انها تبي تقعد بستاربكس تشرب لها شي ،،

دلال : واي اسور خلاص ، تعبت خلينا نقعد بستاربكس شوي
اسراء : دلووول شفيج الله يهداج صايره جنج عيوز ، تو الناس نطري بعد شوي نروح ستاربكس ،،
دلال : انزين انزين ، بس تكفين لاتطولين
اسراء: انزيين


خالد و جاسم وصلوا سوق شرق ،
و اول ما نزلوا من السياره راحوا المحل " ديربي جينز " عشان جاسم ياخذ ملابسه ،

دخل جاسم و خالد المحل و خذا جاسم ملابسه و طلع ،

خالد : احس اني دايخ و تعبان
جاسم : من النوم الزايد
خالد : اي نوم ، اقولك تعبان و دايخ تقولي نوم
جاسم : امش نقعد بستاربكس اشرب لك شي و تصحصح
خالد : يلا عيل امش ،


و بعد ما دخلت اسراء جم محل و ملت راحت ستاربكس ،

اسراء : يلا حتى انا تعبت ، امشي نروح ستاربكس
دلال : يلا

sweet memy
البارت الثالث :


نزلت اسراء مع دلال و راحوا ستاربكس ، لقوا طاوله فاضيه و معاها كرسيين ، سحبت اسراء الكرسي و قعدت ، عدلت شعرها و ملابسها ،

دلال : شنو تبين اطلبلج ؟
اسراء : اممم ، vanilia frappuccino with caramel one time up
دلال : اوكي

قعدت اسراء بروحها تنطر دلال على ما تطلب ، فتحت جنطتها و طلعت موبايلها و قعدت تقرا مسجاتها ،،


خالد و جاسم كانوا قاعدين بالطاوله الي جدامهم ، بس اسراء مالاحظت خالد ولا خالد لاحظ اسراء ،

دلال : باااك ، تفضلي طلبج
اسراء : ثاانكس

شربت اسراء الفروبتشينو البارد و حسته يمشي داخل جسمها ،
فجأه يت عيونها على خالد ، و انصدمت !

اسراء و كانت متوتره حييل: دلال امشي نطلع
دلال مستغربه : ليش !! ؟
اسراء : بس قومي نطلع
دلال : شفييج شصاير ؟! ليش بتطلعين ؟

اسراء : هذا الي يلحقني بالجامعه ، كاهو جدامي ، قومي نطلع قبل لا يشوفني
دلال : ويييه عبالي عندج سالفه ، خليه يولي مالج شغل فيه
اسراء بخوف : دلال بليييز قومي نطلع مالي خلقه
دلال : ماشافج خلاص قعدي

حاولت اسراء تكون هاديه و ما تتحرك وايد علشان ما تلفت نظر خالد ، و فجأه

خالد عيونه طلعت من مكانها : اووووه هذي اهيا !
جاسم : منو اهيا ؟
خالد تسبه و نسى عمره : الحب يا جاسم الحب
جاسم : اي حب و اي خرابيط
خالد : خلني شوي ،
قام خالد من مكانه و راح لها ، اسراء انصدمت يوم شافت خالد ياي لها

خالد : قوه يا حلوه
اسراء قامت من مكانها و عفست ويهها: دلال قومي نطلع
خالد : وي وي شدعوه ، كل هذا عشان انا موجود هني ؟؟
اسراء : دلال يلا امشي
خالد : حط ايده على ايدها و قالها بصوت هادي ، قعدي حبيبتي انا ابيج
اسراء تنحت و ما استوعبت الي صار ، حست بشي غريب قاعد يصير
اسراء حطت عينها بعينه و بهدوء و بصوت ناعم : هدني
خالد : والله ما ودي اهدج ، بس بهدج
اسراء: !!!
دلال منصدمه و تشوف الي قاعد يصير و و مستغربه ،
مشت اسراء مع دلال جان يقولها خالد
خالد : تعالي كملي الفروبتشينو مالج
اسراء : عليك بالعافيه ، مابيه
خالد : كيفج ، خذا الفروبتشينو مالها و شرب عقبها و قال اااه طعمه أحلى عقبج يا عسل ،


طلعت اسراء و كانت حييل متضايقه من الي صار و معصبه ،
دلال خايفه : اسور شفيج
اسراء بضيق و مالها خلق تتكلم : مافيني شي ، يلا انا بروح البيت
دلال : شلون مافيج شي ؟ قعدي هدي شوي بعدين روحي ، والله اخاف عليج تسوقين و انتي متضايقه
اسراء : دلال مافيني شي ، لاتخافين ، يلا تبين شي ؟
دلال : سلامتج ، شوي شوي و ديري بالج
اسراء ابتسمت ابتسامه بارده : ان شاء الله

مشت اسراء و ركبت سيارتها و قعدت تفكر باللي سواه خالد ،
اسراء : هذا من صجه ! ياربي شنو هالريال ، ليش يسوي جذي ليش ،، نزلت دمعه منها و مسحتها بسرعه و كملت طريجها ،


خالد مع جاسم ظلوا في ستاربكس ،

جاسم : خالد شنو الي سويته انت ! حرام عليك ، احرجت البنت !
خالد من غير اهتمام : شسويت انا ؟ ما سويت شي
جاسم : كل هذا و ماسويت شي
خالد : جاسم احبها ، و ربي احبها ، بس اهيا ماتحبني شسوي !! شلون اخليها تحبني ،
جاسم : اففف يا خالد ، مليت من كثر ما اسمع هالكلمه ، احبها و احبها ، خلاص البنت ماتبيك مو غصب السالفه ! خلها بحالها يا اخي !
خالد : مستحيييل اخليها بحالها ، والله بسوي المستحيل عشان اخليها تحبني ،
جاسم تنهدت حيل : عنيد و الي براسك تسوييه


بيت بو عبدالعزيز :

وصلت اسراء البيت و ماكان لها خلق شي ، دخلت البيت و سلمت على الموجودين بالصاله ،

اسراء: السلام عليكم ،
ام عبدالعزيز : و عليكم السلام ، وينج يمه تأخرتي
اسراء: ماعليه يمه ، الشارع زحمه ، عن اذنج ،،

بخطوات سريعه راحت غرفتها و قعدت على السرير و تنهدت ، خذت لها نفس عميق ، سمعت صوت تلفونها ، فتحت الجنطه و خذت التلفون ، لقت مسج فتحته و قرت الرقم ، لقته رقم غريب ، ما اهتمت و قرت المسج ،

المسج : [ لا تتضايقين ، صدقيني مو كيفي غصبن علي اسوي الي سويته ، انا أحبج و ربي احبج ، خالد ]

هذا من صجه !؟ يحبني ؟! مستحيل !! ، اذا تحبني ليش تسوي فيني جذي حرام عليك ،
سكرت المسج و حطت التلفون بعيد عنها ، و قامت غيرت ملابسها و انسدحت على السرير غمضت عيونها و ظلت تفكر بخالد ،

يقول يحبني ، صج يحبني ؟ ولا يلعب علي ؟ و اذا يحبني ليش يسوي فيني جذي ؟؟
تنهدت حيل و طردت خالد من تفكيرها و عقب دقايق نامت ،


بيت بو عبدالله :

في غرفه فاطمه تحديدا ، كانت فاطمه تسولف مع محمد بالتلفون و مستانسه حيل ،

محمد : واي حبيبتي ما اقدر اصبر ، متى نتزوج ؟
فاطمه بدلع : حمودي حبيبي انا قلتلك ما اقدر الحين ، لما اخلص دراستي ،
محمد : يا حبيبتي و انا شنو الي يصبرني سنتين على ما تخلصين ؟
فاطمه : ماعليه ، سنتين بطيرون جنهم شهرين
محمد يتنهد : يالله نصبر ، بعد مالنا غير الصبر ،
فاطمه : محمد ، انت تحبني ؟
محمد : شنو هالسؤال السخيف ؟ طبعا احبج ، و احبج و اموت فيج بعد
فاطمه ماتت من الحيا : و انا بعد يا بعد عمري
محمد حب يحرجها : انتي شنو ؟
فاطمه استحت و ماتدري شتقول : محمد :$
محمد: وااي فديت الي يستحون ، يلا حبيبتي نامي باجر وراج دوام من الصبح
فاطمه : محمد انا مو ياهل عشان انام الحين
محمد : يلا سمعي الكلام و نامي ، يلا حبيبتي تصبحين على خير
فاطمه : ولو اني ما شبعت منك ، بس يلا ، بنام غصب عشانك ،
محمد : عفيه على حبيبتي ، يلا حبيبتي تصبحين على خير
فاطمه : و انتا من اهل الخير قلبي ،
محمد : مع السلامه
فاطمه : مع السلامه

حست فاطمه بالوناسه و سمعت كلام محمد و نامت و هي تفكر بحبيبها ،،

الساعه 8 الصبح ،،

بيت بو عبدالعزيز :


قعدت اسراء من النوم الساعه 8 الصبح ،

اسراء : امبيييه الساعه 8 ! مايمديني ، نص ساعه و تبدي المحاضره و انا توني قاعده من النوم ،

قامت بسرعه من النوم و غيرت ملابسها و تجهزت و خذت اغراضها و نزلت ،

ام عبدالعزيز كانت بغرفه الطعام تنطر بنتها ،
ام عبدالعزيز : وينج يمه تأخرتي
اسراء مستعيله حيييل : اي يمه حدددي متأخره ، يلا يمه انا طالعه تبين شي ؟
ام عبدالعزيز : قعدي تريقي
اسراء: لاا يمه حدي متأخره يلا مع السلامه
ام عبدالعزيز : انزين شوي شوي ديري بالج ع الطريج

ركبت السياره و بسرعه طااارت ، كانت تمشي سريع علشان لا تتاخر ، و وصلت الساعه 9 ، و نزلت من السياره و بخطوات سريعه مشت لين وصلت عند قاعه المحاظره ، فجأه طاحت اغراضها و كتبها و جنطتها ،

اسراء بصوت مسموع : أمبيييه !


خالد الي كان يتمشى على ما تبدي محاضرته و شاف اسراء تلم اغراضها ، قرب منها و قالها :

خالد : صباح الخير
اسراء و من غير ما تشوفه : صباح النور
خالد : خليهم ، انا اشيلهم عنج
ما اهتمت لكلامه و كملت
خالد نزل نفسه للارض و بدا يشيل اغراضها ،
اسراء شافت خالد و اهوة يلم اغراضها و مفتشله و ماتدري شتقوله ، رفع خالد نفسه و عطاها اغراضها ، و قالها تفضلي ،

سكتت اسراء شوي ، و بعدين قربت يمه وقالت له بحيا كبييير

اسراء : مشكور اخوي ماقصرت
خالد : ولو ما سويت شي ، يلا عشان لا تتاخرين( ابتسم لها )
حست اسراء بقلبها يدق و يحن لخالد ، مشت خطوتين و وقفت ، حست انه خالد يشوفها ، لفت ظهرها و شافته ، غمز لها خالد بحركه خفيفه ، ابتسمت ابتسامه تذوب الصخر و دخلت المحاظره بهدوء تااام و قعدت و طول الوقت كانت تفكر بخالد و بالموقف الي صارلها ،،


و عقب ما خلصت المحاضره طلعت و كانت هاديه ، خلصت شغلها و راحت الكافتيريا ، و لقت دلال قاعده بروحها ، راحت و قعدت معاها ،

اسراء : هاي دلول
دلال : هلا والله
سرحت اسراء بخيالها ، صوره خالد انطبعت في مخها و مو راضيه تختفي ، كانت تفكر فيه ، تفكر بشكله ، كان خالد جمييل ، جميل حيل .! حنطاوي طويل عريض عيونه متوسطه عسليه على بني غامجه و خشمه طويل دقيق حلوو عنده غمازه وحده على اليمين جسمه حلو كامل و الكامل الله ،
دلال : وين سرحتي ؟؟
اسراء صحت من سرحانها : ها ؟! معاج
دلال : وين معاااي ، بشنو سرحانه ؟
اسراء بربكه : ها ؟ لا مححد !
دلال ضحكت : هه مبين ، قوليلي بمنو سرحانه ؟
اسراء من غير ما تحس : تصدقين انه حلو ؟ و انه يحبني ؟
دلال مافهمت : شنو حلو ؟ و منو الي يحبج ؟
اسراء انتبهت لنفسها : انا شقلت ؟ شنو حلو ؟
دلال : بضحكه عاليه شوي ، امبييه اسور شفيج ؟ كل هذا و تقولين محد ؟ اعترفي قوليلي منو الي ماخذ عقلج و تفكيرج ؟
اسراء: خالد
دلال : خالد ! منو خالد ؟
اسراء: خالد
دلال : لايكون الي .. !
قطعت كلامها: اي اهوه
دلال : سرحانه بخالد ؟! ويين الي ما احبه و اكره و اتضايق لما اشوفه ،
سبحان من يغير الاحوال ، بيوم و ليله حبيتيه ؟
اسراء : دلال ، اهوه يحبني
دلال : مو كل واحد يقولج احبج يحبج ، وايد ناس يلعبون و ماخذين الحب تسليه
اسراء : بس خالد غير
دلال : كلهم نفس بعض ،
اسراء : لا يا دلال خالد يحبني ، ما يلعب
دلال : و انتي ؟ تحبينه ؟
ارتبكت و ماكانت تدري شتقول : انا ؟! ها .. مادري
دلال : والله شكلج تحبينه
اسراء بحيا : اي دلال ، احبه
دلال : يحليلج يا اسوور، والله قمنا نحب
اسراء: دلاال بس ، خليني شوي افكر
دلال : فكري على راحتج حبيبتي ، انا بخليج الحين عندي محاضره يلا اشوفج على خير
اسراء : اوكي


من صوب ثاني خالد ، الي كان مستانس و حس انها بدت تتغير شوي و بدت تحبه ، كان يفكر فيها و اهيا تفكر فيه و قطع تفكيره صوت التلفون ، كان المتصل [ شهوده]
خالد : من وين طلعتلي هذا بعد !

خالد : الو
شهد بصوت واطي و مو مسموع : شلونك خالد ؟
خالد الي ماكان سامع صوتها عدل : الحمدلله بخير ، انتي شلونج ؟
شهد : يهمك تعرف شلووني ؟ و اخباري ؟
خالد : شهد شهالكلام ؟
شهد : خالد ، انا بقولك شي
خالد : تفضلي ،
شهد : خالد ، في واحد تقدم لي
خالد بصدمه : شنو !! تقدم لج ؟!
شهد : اي يا خالد ، و خلاص الي بينا انتهى
خالد : شلون و متى ؟
شهد : خالد انا نطرتك وايد ، و ماشفت منك شي ، مجرد كلام و ماكو افعال
خالد : وانتي وافقتي ؟
شهد : انا ليلحين ما رديت لهم خبر ، قلت اقولك بالاول ،
خالد : شهد انتي تدرين يعني اني احبج و اعزج ووو ...
قطعت كلامه شهد : ادري يا خالد انك تحبني وتعزني ، و بعدين ؟ شنو ورا هالحب و المعزة ؟
خالد سكت و مايدري شنو يقول : اوكي عطيني فرصه و بعدين اردلج خبر ،
شهد : اعطيك فرصه حق شنو ؟
خالد : افكر بالموضوع و اعطيج خبر ، يلا اخليج الحين عندي شغل
شهد حست انها بتبجي : اوكي يا خالد ، بعطيك فرصه ،
خالد : باي
شهد : مع السلامه

سكرت شهد التلفون من خالد و طاحت في نوبه بجي ، شسوي بكلامك ؟ شسوي بكلام الحب الي كنت تقولي اياه ؟ ابي افعال ، اثبتلي انك تحبني صج ،


بيت بو عبدالعزيز :

ام عبدالعزيز : اليوم اسيل بتيي من السفر
بوعبدالعزيز : لاااه ؟
ام عبدالعزيز : اي ، قالتلي اليوم الساعه 5 ان شاء الله الوصول
بوعبدالعزيز : الله يوصلهم بالسلامه

و رن التلفون ،

ام عبدالعزيز : الو
اسماء : قوه يمه
ام عبدالعزيز : هلا يمه
اسماء : شلونح شخبارج
ام عبدالعزيز : الحمدلله بخير ،
اسماء : يمه اليوم نواف مشغول و بتأخر بالدوام ، بيي عندج بتغدى مع اليهال
ام عبدالعزيز : حياج يمه تعالي ،
اسماء : يلا عيل بروح اييب نور من الروضه
ام عبدالعزيز : يلا لا تتاخرين عليها
اسماء : يلا مع السلامه
ام عبدالعزيز : الله يسلمج


كليه الهندسه :

خلصت اسراء محاضراتها ركبت السياره و رجعت البيت ، و طول الطريج كان بالها مشغول بخالد ، كانت سرحانه حييل ، ووصلت البيت و نزلت من السياره و دخلت داخل


اسراء : السلام عليكم
الكل : و عليكم السلام
ام عبدالعزيز : هلا متى وصلتي اليوم ؟
اسراء: وصلت الساعه 9
ام عبدالعزيز : وي تأخرتي ،
اسراء: اي يمه نمت وايد و تأخرت ،
ام عبدالعزيز : يلا روحي غيري ملابسج و نزلي ، بتيي الحين اسماء تتغدى معانا اهيا و عيالها
اسراء : اسماء ؟!
ام عبدالعزيز : اي ، ريلها بالدوام و اهيا الحين بتيي راحت تييب نور من الروضه
اسراء : وااي نوري ، يلا عيل اروح اغير ملابسي و انزل

صعدت غيرت ملابسها و ريحت شوي و نزلت
و اول ما نزلت شافت اسماء مع نور ،

نور ركض حيل و قربت يم اسراء : خالتي خالتي خالتي
اسراء: هلا حبيبتي

اسماء : قوه اسور
اسراء : الله يقويج
اسماء : شلونج ؟
اسراء: تمام ،

نور : خالتي
اسراء : نعم حبيبتي ،
نور : بلعب معاج
اسراء : ان شاء الله بس مو الحين ورا الغدا اوكي ؟
اسماء : نور يلا تعالي غسلي
نور : ماما بلووح عند خالتي اسلاء
اسماء : انزين ماما نطري شوي غسلي اول شي صيري نظيفه حلوه بعدين روحي عند خالتج و قعدي معاها و لعبي لما تشبعين
نور : انزين


بيت بو عبدالله :

ام عبدالله و عبدالله و ريم و يوسف و فاطمه كانوا قاعدين بالصاله ينطرون خالد متى يوصل علشان يحطون الغدا ، عبدالله كان حييل يوعان و معصب على خالد عشان تأخر ،
و عقب 5 دقايق ، وصل خالد

خالد و كان حدده مستانس : السلام عليكم
الكل : و عليكم السلام
عبدالله كان معصب حيل : اخيرا ! ما بغيييت تيي ؟ ماتقولي وينك ؟ ليش تأخرت ؟؟
خالد منصدم من كلامه و مستغرب بنفس الوقت : بسم الله الرحمن الرحيم ، شفيك الحمدلله و الشكر معصب ، كليتني بقشوري ، خير شصاير ؟
عبدالله : يوعان ابي اكل ، و امي قاعده تنطرك
خالد : اكل احد ماسكك ؟؟
ام عبدالله : هلا حبيبي خالد ، وينك يمه تأخرت
خالد : هلا يا الغاليه ، ماكو يمه الشارع زحمه و ماقدرت ايي مبجر
ام عبدالله : يلا روح غير ملابسك لا يسويلنا سالفه اخوك ، ترا ميت من اليوع زين ما ياكلنا
خالد : انزين ،


في الطياره :

كانت اسيل مع ريلها فهد و بنوتتهم العنونه جنان بالطياره رادين الكويت ، جنان الي كانت متعبه امها و ابوها حيل ، حاولت فيها اسيل لما نامت و ارتاحت ،

اسيل : فهد شكثر باقي على ما نوصل ؟
فهد : ماباقي شي حبيبتي ، كلها 3 ساعات
اسيل : 3 ساعات ! يلا اصبر
فهد بضحكه : تعبتي حبيبتي ؟
اسيل : تعبت و مليت ، اففف
فهد : يلا ما عليه حبيبتي ،


بيت بو عبدالعزيز :

اسماء : تسلم ايدج يمه على الاكل الحلوو
ام عبدالعزيز : عليج بالعافيه
اسماء : الله يعافيج ،
نور : ماما ابي حلاو
اسماء : من وين اييب لج حلاو؟ قعدي اكلي غداج بعدين اوديج الجمعيه
نور زعلت : لاا ماما الحين الحين
اسماء : الحين شمس و حر محد يطلع
نور بدت تبجي : مابي مابي بلووح الحين
اسراء: انا اعطيج حلاوه
استانست نور : يلا عطيني
اسراء : بس اكلي اول شي بعدين اعطيج الحلاوه

نور كملت غداها بسرعه علشان الحلاوة الي بتعطيها اسراء،
و عقب ما خلصت عطتها الحلاوه ،،

ام عبدالعزيز : اسماء يمه تعالي ساعديني
اسماء : هلا يمه ؟ بشنو تبيني اساعدج ؟
ام عبدالعزيز : سوي معاي كيك
اسماء : ليش ؟ في احد بييلج ؟
ام عبدالعزيز : و لازم احد ايي علشان نسوي كيك ؟ لا محد بيي يلا تعالي ساعديني
اسماء : حاضر يمه ،،

دخلت اسماء المطبخ و ساعدت امها و سوت معاها كيك ، و عقب ما سوت الكيك زينته بصوص الكاكاو و بعضه زينته بالشكر الناعم ،، و ريحه البيت صارت كلها كيك ،،

نور : يمي ، خالتي اشم ليحه كيك
اسراء: اي والله حتى انا اشم ريحه كيك
نور : ابي كيكه تعالي ناكل
اسراء : ههه نور مو الحين توج متغديه نطري شوي
نور : ان شاء الله

ام عبدالعزيز طلعت من المطبخ و شافت نور مع اسراء قاعدين بالصاله و قالتلهم ،

ام عبدالعزيز : لحد يجيس الكيك ، مو حق الحين حق بعدين
نور : انزين

اسراء: يلا انا بروح غرفتي احس اني دخت ، بقوم انام شوي
نور : لاا خالتي قعدي معاي
اسراء: حبيبتي انا تعبانه ، بروح انام الحين ، بعدين اقعد معاج
نور بزعل : انزين ،،


من صوب ثاني شهد ، كانت منصدمه من كلام خالد ، يقولي خليني افكر ! عطيني فرصه ! اعطيك فرصه يا خالد ؟ اعطيك فرصه عشان تفكر انك تحبني ولا لا ؟ كانت قاعده على اعصابها و تنطر رد من خالد ، ماتدري اذا كان بيتقدم لها ولا يخليها تروح في حال سبيلها ،،


بيت بو عبدالله :


في غرفه خالد بالتحديد ، كان مخه مشغول بشخصين و مايدري من يختار ، شهد الي تحبه و تموت فيه و مستعده تسوي المستحيل عشانه ؟ ولا اسراء الي كانت تكرهه و الحين بدت تحبه؟
خالد : والله مادري شسوي ، شهد تقول ان في واحد تقدم لها ، و شكلها ما تبي الي متقدم لها ، و طبعا اهيا تحبني و تبيني كزوج لها ، بس انا ابي غيرها ، و مافكرت بيوم من الايام اني اتزوجها ، شهد كانت مجرد صديقه او زميله معاي في سنه من سنوات الدراسه ، حبتني و حبيتها حب عادي ، مو الحب الي يوصل لي مستوى الزواج ، و ما اتخيل بيوم من الايام اني بكون مع شهد في بيت واحد ، لا يا خالد ، خل شهد بعيد عنك و فكر بـ اسراء ، اسراء الي ملكت قلبك و حبيتها و بدت تحبك ،، و اترك شهد تعيش حياتها مع الي تقدم لها ،
هذا الي وصل له خالد ، و كان مقتنع بافكاره ،


في غرفه عبدالله :

عبدالله كان منسدح على الفراش و ريم كانت تقرا كتاب ، و الجو هادي عندهم وفجأه ،

ريم صرخت صرخه خفيفه بصوت مسموع : آآآه !!
عبدالله فز من مكانه : شفيج حبيبتي ريم ؟؟؟!
ريم بتعب : مادري عبدالله ، احس بتعب
عبدالله : شفيج من شنو ؟
ريم : مادري عبدالله ،
عبدالله : تبين اوديج المستشفى ؟؟
ريم تحاول تبين انها مافيها شي : لا حبيبي ماله داعي مستشفى ،
عبدالله : اكيد حبيبتي ؟ ماكو شي ؟
ريم : اي لاتخاف ماكو شي
عبدالله : اوكي ، بس اذا زاد عليج بوديج المستشفى ،
ريم : يصير خير


المطار :

اسيل و فهد و جنان كانوا توهم نازلين من الطياره ، و جنان بدت تبجي و تصارخ ، و اسيل كانت تحاول تهديها و تسكتها ،
اسيل : يالله فهد بسرعه طلع الجناط و خنخلص جنويه ذبحتني
فهد : ان شاء الله ان شاء الله

و عقب ربع ساعه خلصوا كل شغلهم ، طلعوا من المطار ،

اسيل : يا حلاه الكويت وجوها والله
فهد : يعني جو امريكا مو عاجبج ؟
اسيل : امبلا ، بس الكويت احلى
فهد : :\
اسيل بـ إبتسامه : يلا فهد ، بروح عند امي الحين
فهد : لا اسيل مو الحين ، خلينا نروح البيت نريح ناخذ لنا شور بعدين نروح عندها ،
اسيل حست ان كلام فهد صح : اوكي حبيبي ، علشان نرتاح شوي و بعدين نروح ،


راحوا فهد و اسيل البيت و ارتاحوا و طلعوا الصوايغ ، كانت اسيل الي تشتغل و فهد ماسك جنان الي بس كانت تبجي ،

فهد : اووه جنوويه بس خلاص تراج دوختيني و انتي تبجين
اسيل : فهد تحملها شوي على ما اخلص شغلي
فهد : بتحملها ، شلون ما تبيني اتحملها و اهي بنتي
ابتسمت اسيل ابتسامه صغيره ،

و عقب نص ساعه خلصت اسيل كل شغلها ، و طلعوا


بيت بو عبدالعزيز :

ام عبدالعزيز و بصوت مو مسموع : وينهم تأخروا ، اخاف صار فيهم شي بس
اسراءالي صحت من نومها و نزلت و قعدت مع الاهل ، كانوا كلهم متيمعين بالصاله ام عبدالعزيز و بو عبدالعزيز و عبدالعزيز و اسماء و عيالها واسراء ، و ام عبدالعزيز ما خلت نوع بخور الا وحطت ، و صارت ريحه الصاله خليط من انواع البخور و العود ،،

اسراء الي استغربت من الحركه الي قاعده تصير بالبيت و سألت امها ،

اسراء : يما ماتقوليلي حق شنو مسويه الكيك و مو راضيه تخلين احد ياكله و معطره البيت و حالتج حاله ؟ في احد بيي ؟؟
ام عبدالعزيز : لا محد بيي ولا شي
اسراء: عيل ليش كل هالحوسه ؟
ام عبدالعزيز : بس جذي
اسراء الي ماكانت مقتعه كلش بجواب امها ،،

و عقب 10 دقايق ، انفتح الباب و دخلت اسيل اول وحده بعدها فهد الي كان ماسك جنان

اسيل و بـ إبتسامه عريضه : السلام عليكم
ام عبدالعزيز الي طارت من الفرحه و ماصدقت : و عليكم السلام هلا ببنيتي
الكل انصدم و كانت صج مفاجاه لهم ، اسيل !!! من وين طلعتي ؟!!
قربت اسيل من امها و لمتها حييييل و سلمت عليها ، و عقب ما سلمت عليها قربت من ابوها الغالي و حبته على راسه و سلمت عليه ،،
اسراءقربت من اسيل و لمتها: اسوول حياتي شلونج ؟؟
اسيل : الحمدلله بخييير
اسماء : الحمدلله على السلامه ،
اسيل : الله يسلمج
عبدالعزيز : شهالمفاجاه الحلوه ؟؟
اسيل : اعجبك ،
فهد سلم على عمته و عمه و عبدالعزيز ،
جنان الي كانت ضايعه بالطوشه و ماتدري شتسوي ، طبعا استخدمت سلاحها الا و هو البجي ، علشان تبين مكانها ،
ام عبدالعزيز : كاهي النتفه ، يعني بجت شوفوني ،
خذتها ام عبدالعزيز و قعدتها في حظنها و ابتسمت جنان

بو عبدالعزيز : شلونكم شخباركم ؟
اسيل و فهد : الحمدلله بخير
بوعبدالعزيز : شلون امريكا
فهد : حلوه بس اسيل جنه مو عاجبتها
اسيل : لا يبه حلوه ، بس مادري
بوعبدالعزيز : عسى استانستوا بس ؟
فهد : اي الحمدلله
اسيل : اي استانسنا بس جنويه الي مدوختنا
بوعبدالعزيز : الحمدلله على كل حال
عبدالعزيز : يلا يلا اسول ، وين صوغتي ؟؟ طلعيها
اسيل : انت اول واحد شريتلك صوغه
عبدالعزيز : اي انا اقول اسول ما تنساني

و عقب سوالف مع اسيل و فهد كلوا الكيك و استانسوا ووزعت اسيل الصوايغ عليهم و استانسوا ، و عقب ساعتين الكل راح بيته و ماظل الا عبدالعزيز و اسراء

اسراء: يلا انا بروح انام دخت والله من السوالف
عبدالعزيز : انا بعد بروح انام وراي قعده من الصبح
اسراء: يلا يبه ، يلا يمه تصبحون على خير
ام عبدالعزيز و بو عبدالعزيز : و انتي من اهله

راحت اسراء غرفتها ، و جهزت اغراضها للدوام باجر و جيكت على فونها ولا تلاقي مكلمتين من دلال ، اندمج مع السوالف و نست فونها و جيكت عليه ، و عقب ما زهبت اغراضها غطت في نومها ،،

قعد خالد من النوم على ضوء الشمس القوي الي كان طالع من الستاره ، قام و غسل و لبس بنطرون كشخه و قميص و رفع جمومه شوي و عدل شعره و تعطر و خذا اغراضه و نزل ،

خالد : صباح الخير يمه
ام عبدالله : صباح النور
خالد : شلون الغاليه ؟
ام عبدالله : بخير عساك بخير
خالد : دوم ان شاء الله
ام عبدالله : يلا اقعد تريق و روح بسرعه
خالد : حاااضر يا الغاليه ،

تريق خالد على راحته و عقب ما شبع و خلص قام و شغل البورش و مشى على صوت راشد الماجد [ الحب خالد ] ،
خالد : يا حلاة اسمي والله ،


بيت بو عبدالعزيز :

صحت اسراء مبجر من نومها ، و لبست على راحتها و سرحت شعرها بطريقه حلوه ناعمه ، و حطت لها مكياج خفيف يومي يبرز ملامحها ، و خذت اغراضها و نزلت تريقت بسرعه و طلعت ،

و اهي بالشارع تمشي بالسياره حست ان السياره فيها شي ، مشت خفيف و سفطت سيارتها على اليمين ، قعدت بمكانها جان تقول بنجر ! مو قته ! شسوي الحين !؟ الجو حار و راح اتاخر منو يسوي السياره الحين ؟؟ ماكو لاا ادق على عزيز ،،

خالد الي كان يمشي بالشارع و صدفه شاف سياره سافطه على اليمين ، و قال

خالد : هالـ بي ام مو غريبه علي ، انا اعرفها ، بس سياره منو ؟؟ و عقب ما دقق فيها ، ايي ! هذي سياره الحب ! شفيها شصاير لها بعد عمري ، خل انزل اشوفها ،

نزل خالد من سيارته و راح عن سياره اسراء ، و لقاها مطلعه الفون من الجنطه بتتصل ، طق الجام طقه خفيفه ، فتحت اسراء الدريشه ،

خالد : صباح الخير
اسراء فصخت نظارتها الشمسيه و شافته و كانت مستحيه : صباح النور
خالد : عسى ما شر ؟ شفيها سيارتج ؟؟
اسراء منزله راسها و تتكلم : والله مادري ، الظاهر بنجر
خالد : ماعليج لاتحاتين ، عطيني 5 دقايق و بسويها لج ،
اسراء ماتدري شتقول ، اكتفت بالابتسامه

و عقب 5 دقايق ،،

خالد : تقدرين تكملين طريجج الحين و تروحين
اسراء بحيا : مشكور اخوي ماقصرت
خالد : ولو ما سويت شي ،

اسراء حست بشعور غريب ، حست ان قلها بدا ينبض ، بدت تتغير ، و فعلا تغيرت 180 درجه عن قبل ، بدت تحب خالد ، و خالد تأكد من هالشي ، و بدا يخطط و يفكر للايام اليايه ،،


وصلت اسراء ولقت دلال جدامها ،، اسراء مالاحظت دلال كلش لانها كانت تفكر بالحبيب اليديد الي فجاه انطبعت صورته داخل مخها

دلال : شدعوه شدعوه عطينا ويه
اسراء صحت من احلامها و افكارها : اوه دلال ، سوري ما شفتج
دلال : اكيد ماتشوفيني ، سرحانه بحبيب القلب
اسراء تحاول تبين طبيعيه : لا سرحانه ولا شي ، شلونج ؟
دلال : واضح ، ماعلينا ، الحمدلله بخير
اسراء: دوم


اسراء: دلول انتي الحين معاي بالمحاظرة صح ؟
دلال : اي معاج معاج ، يلا نروح مع بعض
اسراء: يلا ،،

ومشوا ثنتينهم مع بعض لين وصلوا لي القاعه و عقب ما خلصوا راحوا الكفتيريا ،،

دلال : انا قمت احس باليوع ، بقوم اشتريلي شي ، تبين شي ؟
اسراء كانت سرحانه وما سمعت ولا كلمه من دلال
دلال قربت من اسراء و قرصتها قرصه خفيفه على ايدها عشان تصحى : اسووورر !
اسراء بخوف و خرعه : هاا ! شفيج خرعتيني
دلال : لااا انتي اليوم مو طبيعيه ، انا بقوم اشتريلي شي تبين شي ؟
اسراء: لا شبعانه مابي شي ، عليج بالعافيه
دلال: اي اكيد شبعانه تفكرين بحبيب القلب شلون بتحسين باليوع
اسراء سمعت كلام دلال و ابتسمت



كليه التربيه :


خلصت فاطمه محاضراتها و لقت لولوه جدامها ،

فاطمه : ها لولوه خلصتي ولا عندج شي ؟
لولوه : لا خلصت ، بيي محمد الحين ياخذني لان سيارتي مدخلينها الوكالة حق السيرفس
فاطمه مو مصدقه الي سامعته : محمد بيي ياخذج ؟!
لولوه بضحكه : اي محمد
فاطمه : واي قلبي ،، انزين انا بوقف معاج هني ابي اشوفه ، مشتاقتله حيل
لولوه : اوقفي عشان يشوفج
فاطمه : اي مو هذا الي بصير ،،

و عقب 5 دقايق وصل محمد بالجاكوار، شاف لولوه معاها وحده تشابه حبيبته ، فصخ نظارته الشمسيه و نزل راسه لي تحت علشان تتضح الرؤيه ،

محمد : اهيا ! هذي اهيا !
لولوه تحركت من مكانها و ركبت السياره ، لولوه : قوه محمد
محمد رد عليها و مخه و تفكيره مع فاطمه : هلا لولو
لولوه : شتشوف شتشوف ، يلا امش بسرعه زارعني سنه بره بالشمس
محمد : والله محد قالج طلعي بره ، دشي داخل و لما اوصل ادق عليج ، ماكو مخ كلش ؟؟
لولوه : ماعلينا ، شفت الحب ولا لا ؟
محمد : عيوني ما شلتها منها تقوليلي شفتها؟ الا كحلت عيوني بشوفتها
لولوه : ههههه يلا يلا بس لا تصلخنا الشمس امش ،
محمد : بمشي بس والله ما ودي امشي ،،


خالد خلص محاضراته متأخر شوي ، و كان مستانس حيييل لان وصل للي يبيه ،
خالد : واخيرا !


وصل خالد البيت و اهوه ميت من الوناسه و يغني و يرقص و يسوي حركات ،

خالد كان مستانس حييييل و الفرحه باينه على ويهه : قوه يا قوه
ام عبدالله فرحت لان كان خالد فرحان : الله يقويك
خالد : شلون الغاليه
ام عبدالله : بخييير ، اشوفك مستانس ؟
خالد : مستانس و ميت من الوناسه بعد
ام عبدالله : خير يمه شصاير ؟
خالد : نطري يمه اغير ملابسي و اتغدى و اقولج
ام عبدالله خافت : شصار خالد ؟
خالد بـ إبتسامه : ماكو شي يمه لاتخافين


صعد فوق بسرعه البرق و من الوناسه دعم عبدالله ،

خالد : اووه سوري !


sweet memy
البارت الرابع :


عبدالله : شفيك مطيور ، علامك تركض
خالد : لا ماكو شي ،، ترلا ترلا ترلا
عبدالله : الحمدلله و الشكر

وصل خالد غرفته غير ملابسه و نزل بسرعه ، تغدى بسرعه و لما خلصوا الكل من الغدا تيمعوا بالصاله ، قعد خالد يم امه وكانوا بعيدين شوي عن عبدالله و ريم و يوسف و فاطمه ،

خالد : يمه
ام عبدالله : آمر
خالد : مايامر عليج عدو ، احم احم ، يمه مادري من وين ابدي الموضوع يعني ، بس بتكلم ،
ام عبدالله مو فاهمه شي : تكلم يمه تكلم
خالد : يمه تدرين يعني انا كبرت و عمري صار 22 سنه و داش بال 23 ، و ادرس و ماباقي شي على التخرج ، وووو ..
ام عبدالله فهمت شوي : اي خالد ؟
خالد : يمه انا ابي اتزوج
ام عبدالله ( مستانسة ) : هذي الساعه المباركه ، والله من زمان كنت انطرك تقولي هالكلام ، و الحمدلله انك قلتلي و فرحت قلبي ، يا خالد انا ابيك تتزوج و ابي اشوف عيالك قبل لا اموت
خالد : اسم الله عليج يمه ، لا تقولين جذي ، بعد عمر طويل ان شاء الله
ام عبدالله : انزين خالد ، ماقلتلي تبيني ادورلك بنت الحلال ؟
خالد : لا يمه موجوده موجوده
ام عبدالله : منو اهيا ؟
خالد : يمه وحده معاي بالجامعه ، خوش بنت
ام عبدالله : لازم نسال عنها و عن اهلها الزواج مو لعبه
خالد : اي يمه انا ماقلت شي بس بسرعه حدي مستعيل
ام عبدالله : ويييه ليش مستعيل
خالد : يمه مليت من حياة العزوبيه ، الله يخليج بأسرع وقت
ام عبدالله : ان شاء الله ان شاء الله
خالد طار من الفرحه و زادت فرحته اكثر من مساع : مشكووره يمه ، قرب يمها و باسها على راسها ،

طار خالد غرفته و اهوه مستانس حييييل ، واخيرا بتصيرين لي ، و حلمي بيتحقق ! غمض خالد عيونه و بدا في عالم السرحان و التفكير والاحلام الورديه ،،


بيت بو عبدالعزيز :


تحديدا في غرفه اسراء،

كانت تتذكر موقفها مع خالد الصبح و شلون ساعدها ، لو مو اهوه جان ماتت من الحر و طافتها المحاضره ،

قطع سرحانها صوت الباب ،

اسراء : هلا يمه
ام عبدالعزيز قعدت يم اسراء و قربت منها ، شلونج يمه ؟
اسراء : الحمدلله ،
ام عبدالعزيز : شفيج حبيبتي هالايام متغيره ، صايره غريبه شوي ، احس بالج مو معانا ، مو مثل قبل ،
اسراء بربكه : ها ! لا ممماكو ششي !
ام عبدالعزيز :اسراء حبيبتي لا تخشين عني شي ، من اسلوبج و طريقه كلامج مبين
تنهدت اسراء و نزلت راسها و طاحت خصل من شعرها على عيونها ، رفعتهم بحركه بطيئه شوي ، يمه صدقيني ماكو شي ،
ام عبدالعزيز تتنهد : لا اكو شي ، بس انتي ماتبين تتكلمين ، ع العموم على راحتج ، [ ابتسمت ابتسامه صغيره ]
اسراء : اسفه يمه ، بس صدقيني ماكو شي ، بس ضغط الدراسه
ام عبدالعزيز : الله يوفقج ان شاء الله ،
اسراء اكتفت بالابتسامه
ام عبدالعزيز : اي نسيت اقولج ، ترا باجر عازمتنا ام ناصر على عرس ولدها بدر و يايبتلج بطاقه ، كشخي و تعالي معاي
اسراء: وييه يمه مالي خلق اروح ،
ام عبدالعزيز : ليش ماتبين تروحين ؟ ماعندج شي بدال هالطلعات تعالي معاي
تنهدت اسراء: ان شاء الله يمه بروح معاج
ام عبدالعزيز ابتسمت ابتسامه صغيره و طلعت من غرفتها


بيت بو عبدالله :


ريم : عبدالله ، احس بتعب و لوعه
عبدالله : ريم حبيبيت شفيج ؟ تبين اوديج المستشفى
ريم : مادري يا عبدالله
عبدالله : شلون ما تدرين ! يلا قومي لبسي عشان اوديج ، ترى بديت اخاف
ريم : يلا ،

قامت ريم و غيرت ملابسها و نزلت تنطر عبدالله ،
يوسف الي كان يلعب تحت و يشوف تلفزيون ،

يوسف : ماماا وين بتروحين ؟
ريم : بروح الطبيب
يوسف بخوف : لييش !
ريم : حبيبي ، مريضه شوي
يوسف: بيي معاج
ريم : لا حبيبي خلك هني العب على ما ايي ،،

نزل عبدالله و شاف ريم و خذاها المستشفى ،
وصل عبدالله مع ريم المستشفى و قالت ريم للدكتور حالتها ، و قال الدكتور لازم تسوي تحليل علشان يشوف شفيها ،
سوت ريم التحليل و كانت خايفه شوي و تعبانه ، و عقب فتره قصيره طلعت نتيجه التحليل

الدكتور : مبروك ، المدام حامل
عبدالله بفرح : حامل !!
الدكتور : أيوه ،
عبدالله والوناسه مبينه عليه : ريم انتي حامل !
ريم اكتفت بـ ابتسامه ،
رجع عبدالله و الفرحه باينه عليه ،

ام عبدالله : وينكم وين رحتوا ؟
عبدالله : يمه رحنا المستشفى ، ريم حامل
ام عبدالله : مبرووووك ريم ،
ريم بتعب : الله يبارك فيج
عبدالله : مايحتاي اوصيج عاد ، تقللين من الحركه ، مابيج تتعبين نفسج
ريم : ان شاء الله من عيوني ما طلبت شي


نزل خالد و شاف امه و عبدالله و ريم ،

خالد : يمه شصار على الموضوع
ام عبدالله : بسم الله خالد شفيك مستعيل ، اصبر اصبر
خالد : يمه مافيني صبر كلش ، ابي يخلص الشغل اليوم قبل باجر
ام عبدالله : لا حول ولا قوه الا بالله ، ان شاء الله الي اقدر عليه بسويه ،،
عبدالله : شسالفه ؟
ام عبدالله : خالد اخوك ، بيتزوج
عبدالله : لاااه ، مبروووك ، والله و كبرت
خالد : الله يبارك فيك ،
عبدالله : الاخبار الحلوه قامت تهل علينا ،
خالد بغرور : و اكو غيره ؟ كله خبر زواجي
عبدالله : لا مو بس خير زواجك ، ريم حامل
خالد : لاااه ، مبروووك ،
عبدالله : الله يبارك فيك ،
خالد : يمه الله يعافيج ، ماني قادر اصبر ، مابي البنت تطير من ايدي
ام عبدالله : شفيك شفيك اثقل يا خالد !
خالد بزعل : يمه ما اقدر ، يلا ابيها اليوم قبل باجر
ام عبدالله تتنهد و تقعد على الكرسي : لا تخاف ماراح تطير اصبر شوي


في بيت شهد :

اتصلت ساره على شهد تشوف شخبار الخطه الي سوتها ،
ساره : ها شهود بشري ؟
شهد بضيقه : ليلحين ماكو اي نتيجه
ساره : يعني شنو ؟ شنو قالج بالضبط ؟
شهد تنهدت : قالي خليني افكر
ساره : شهد والله ان ماخاب ظني خالد ما يحبج و قاعد يلعب عليج
شهد شوي و تبجي و بعصبيه : ساره انتي شتقولين ! خالد يحبني والله يحبني والله ( ونزلت منها دمعه )
ساره حست ان شهد عصبت : شهوده حبيبتي انا ماقلت شي ، يمكن يكون جذي
شهد : ساره خلاص بس ، خليني بروحي
ساره : اوكي حبيبتي ، بخليج ترتاحين ،

سكرت شهد التلفون و ويهها كان كله دموع ،
شهد بصوت ممزوج بالدموع : يلا يا خالد ، تعبت و انا اصبر ، خلاص مليت من الصبر
دخل عليها اخوها احمد ،

احمد : اخو شهد ، شاب حلو مملوح ، 25 سنه

احمد : شهود شفيج تبجين ؟
شهد تمسح دموعها بسرعه : مافيني شي
احمد يغمز لها : علي انا ماكو شي ؟
شهد تمت تطالع اخوها فجاه بدت تبجي بغزاره و طاحت على صدر اخوها
احمد الي كان منصدم و مايدري شسالفه ،
احمد : شهد شفيييج !
شهد بصوت خفيف مع بجي : خالد ، خالد يا احمد
احمد :شفييه خالد شسوالج بعد ؟
شهد : خالد بينني ، ( وقالتله كل شي )
احمد : اي خلاص عطيه فرصه يفكر
شهد : لو يحبني جان قالي لا ماتوافقين و يا و خطبني ، بس الظاهر انه ما يحبني ، عدل كلام ساره ، بس يا احمد انا احبه و اهوه يحبني
احمد : وليييه ، ما عرفنالج ! تقولين مايحبج بعدين يحبج ؟
شهد : والله مادري يا احمد اذا كان يحبني ولا لا
احمد : اممم و شلون تبيني اعرف اذا كان يحبج ولا لا ؟
شهد : احمد تصرف ، سو اي شي ، بصير فيني شي اذا ماتقدم لي خالد
احمد : شهود الحين انا ما اقدر افكر بشي ، لازم اروح اضبط مزاجي بعدين افكر
شهد : تكفى سو شي
احمد : خلاص ماشي ، خليه علي


بيت فهد :

كان الجو هادي و اسيل و فهد نايمين بهدوء ، فجاه سمعوا صوت جنان الي كانت تبجي ،
اسيل : ها ماما ها حياتي ليش تبجين ،
ماهدت جنان و استمرت بالبجي
اسيل خذتها و حطتها على صدرها و بدت تمسح عليها و تقرا عليها قران لما هدت و نامت ،
فهد : وليييه سكتيها حدي دايخ بنام وراي دوام
اسيل : ان شاء الله فهد
تنهد فهد و عقب دقايق نام ،


الصبح الساعه 10 في بيت بو عبدالعزيز ، كان الكل متيمع ( بوعبدالعزيز و ام عبدالعزيز و عبدالعزيز واسراء) على طاوله الطعام يتريق ، و عقب ما خلصوا الريوق ،

ام عبدالعزيز : تعالي شيلي معاي الصحون
اسراء : يمه تدرين فيني ما احب اشيل الصحون عقب الاكل
ام عبدالعزيز : استحي على ويهج ، باجر لي تزوجتي بتاكلين و بتخلين ريلج يشيل وراج ؟
عبدالعزيز : اي والله ترا وايد مدلعه هالبنت
اسراء بدلع : كيفي الجعده
عبدالعزيز يقلد نبره صوتها و حركاتها : كيفي الجعده
اسراء عصبت شوي و بدلع : يباا شوفهم
بوعبدالعزيز : خلوها على راحتها ، تعالي يبه يمي لاتسوين شي ولا تشيلين ، بدال الخدامه 3 عندنا قعدي ارتاحي
عبدالعزيز يشوف اسراء بنظرات و محتر
ام عبدالعزيز : والله محد بضيعج غير ابوج ، (تنهدت و راحت)
اسراء: عسى الله يخليك لي يا يبا


بيت بو محمد :

اسماء : نواف ترا انا اليوم معزومه على عرس ، وابيك توديني
نواف: اليوم ، امم عندي الشغل روحي بروحج
اسماء : نواف ما احب اسوق بالليل ،
نواف : خلاص خلاص انا بوديج


بيت بوعبدالعزيز في غرفه اسراء تحديدا

كانت اسراء في غرفتها و حاسه بملل ، حست انها تبي تطلع و تغير جو
اسراء : ويي نسييت اليوم لازم اروح مع امي العرس ،عاد مالي خلق اروح ،
( تنهدت حيل و قامت فتحت الكبت و دورت بين الملابس و لقت لها نفنوف سهره لونه زهري حلو حيل ، وفتحت درجها طلعت لها اكسسوار فضي و جهزت مكياجها )
آآه والله جني بديت احس بالنوم ، من الملل مادري شسوي ، يلا ماكو الا انام الحين و اقعد الساعه 5 اتجهز حق العرس ، و من كثر الملل نامت بسرعه .


بيت بو عبدالله :

في غرفه فاطمه :


فاطمه كانت مشغوله تتبادل كلام الحب و الغزل مع حبيبها محمد و فجاه سمعت صوت الباب ،
فاطمه بخوف : لولوه اكلمج بعدين
محمد : الحين انا صرت لولوه :\
فاطمه : يلا مع السلامه
محمد : الله يسلمج

دخل خالد غرفه فاطمه و شافها ارتبكت يوم دش و ماتردد في سؤالها ،

خالد : من كنت تكلمين
فاطمه حبت ترقع السالفه و قامت تلعب بشعرها و ماتدري شتقول : اي كنت اكلم لولوه
خالد : و شفيج تتكلمين جذي ؟
فاطمه : ها ؟! لا ماكو شي
خالد : ::\
فاطمه : ايي خلووود ، صج الي سمعته
خالد : خلوود بعينج ، ياهل انا خلود ؟؟؟(بغرور ) قولي عمي خالد
فاطمه : وييي عشتو ، علامك رافع الخشم ، ( و تقلد نبره صوته ) عمي خالد ، المهم ، صج الي سمعته ؟
خالد من غير اهتمام و نزل عينه و بدا يلعب باضافره :وشنو الي سمعتيه
فاطمه : صج بتتزوج ؟
خالد : اي صج
فاطمه : واي خالد وناسه ، و بتقعد معانا هني ؟
خالد من غير اهتمام : امم مادري بعدين يصير خير
فاطمه بترجي : تكفى اقعد معانا ،
خالد : افكر
فاطمه : انزين ماقلتلي منو سعيده الحظ الي بتاخذ الملك خالد ؟
خالد يعدل نفسه : احم احم ، واي فطوم لو تشوفينها ، ملاك ملاك ، صاروووخ ، يطير عقلج
فاطمه : الله يخلييييك ، لاتقول احلى مني ؟
خالد : عاد من زينج انتي
فاطمه تعدل نفسها : و شفيني انا شحلاتي
خالد : انتي ولا شي بالنسبه لها
فاطمه : لا مايصير جذي بديت اغار انا
خالد : يارب توافق بس
فاطمه ترفع ايدها : آآمين
فاطمه : يعني خلاص عندك وحده ماتبي ادورلك اليوم وحده ؟
خالد : ليش انتي مشتغله خطابه ؟
فاطمه : لا بس اليوم معزومه على عرس و اكيد بشوف بنات وايد حلوين
خالد : ماراح تلقيين احلى منها صدقيني
فاطمه : والله شوقتني اشوفها


سمعت فاطمه صوت امها ، كانت تناديها

خالد : روحي روحي امي تبيج
فاطمه : يلا كاني نازله


بيت بو عبدالعزيز :

دخلت اسيل و لقت البيت هادي مافي احد ، هدوء طاغي على المكان ، دخلت المطبخ و لقت امها ،

اسيل : قوه يمه
ام عبدالعزيز : هلا يمه هلا اسيل
اسيل : وينكم البيت صخه ، لو يدش احد يبوقه و يطلع انتوا ماتدرون
ام عبدالعزيز : انا هني بالمطبخ احوس
اسيل : ايي ، عيل وين اسور؟
ام عبدالعزيز : مادري عنها بغرفتها يمكن
اسيل : يلا بروح اشوفها

صعدت اسيل فوق و لقت عبدالعزيز بويهها

عبدالعزيز : اووه اسول من وين طلعتي انتي
اسيل : توني يايه ،

راحت اسيل غرفه اسراء و طقت الباب ،
طق طق طق ..

اسراء كانت نايمه بس لان نومها خفيف سمعت صوت الباب ، و بصوت ناعم نعسان حييل
اسراء : منو ؟
اسيل : انا اسيل
اسراء : دشي

دخلت الدار لقت اسراء نايمه و شكلها حدده حلوو ، شعرها معفس شوي ويهها نعسان و صوتها ناعم حيييل ووايد حلوو ،

اسيل : وانتي ليلحين نايمه ؟ الساعه 6 الحين
اسراء: اووه الساعه 6 !
اسيل : اي يلا قومي
اسراء بتعب : واي اسول مالي خلق اقوم
اسيل : يلا قومي عشان تمكيجيني
اسراء : انزين انزين يلا


قامت اسراء و صحصحت وخذت لها شور دافي و طلعت و شكلها كان حيييل حلو ،
لبست ملابس خفيفه و بدت تحط المكياج لـ اسيل ،

وعقب نص ساعه خلصت اسراء من رسم عيون اسيل ، طلعت اسيل روعه بالمكياج ، كان وايد حلو و بنفس الوقت ماكان ثقيل ، الوانه حلوه مناسبه وراكبه مع بعض ،

اسراء : ها شرايج ؟
اسيل : واايد حلوو ، تسلم ايدج
اسراء : يلا تبين شي بعد ؟
اسيل : لا شكرا شعري مسويته بالصالون
اسراء : انزين يلا الحين انا اتفرغ حق نفسي ،

طلعت اسيل و بدت اسراء تحط لها لمسات المكياج ، كان مكياجها حييل راقي و حلو ، ترسم العين رسم وتطلع بشكل وايد حلوو ،

خلصت مكياجها و سرحت شعرها بالفير العريض و بف كبير شوي من جدام و اخر شي رشت عليه السبريه علشان يثبت ، طلعت روعه مع النفنوف ، اخر شي رشت لها عطر ناعم بارد قوي شوي ، و لبست كعبها العالي ،

و اخيرا خلصوا (اسراء و ام عبدالعزيز و اسيل ) و راحوا مع بعض الصاله ، ولما وصلوا لقوا اسماء تنطرهم ،،

بيت بو عبدالله :

ام عبدالله : يالله يا فاطمه تأخرنا ترا
فاطمه: ان شاء الله يمه كاني نازله
ام عبدالله : يلا يمه
نزلت فاطمه و كان شكلها مرتب و حلو ، شافتها امها و ابتسمت لها و مشوا ،،



وصلت ام عبدالعزيز وبناتها و قعدوا يم بعض و كانوا منزعجين شوي من صوت الاغاني العاليه ، و بعد فتره وصلت ام عبدالله و بنتها فاطمه ، الصاله كانت فل ومتروسه ناس ، فماحصلت ام عبدالله الا كرسيين يم ام عبدالعزيز و بناتها ، و قعدت

ام عبدالله لاحظت ام عبدالعزيز و حست انها شايفتها بمكان او تعرفها لان ويهها مألوف ،

ام عبدالله : السلام عليكم
ام عبدالعزيز : و عليكم السلام
ام عبدالله : هلاا شلونج ام عبدالعزيز شخبارج شعلومج ؟
ام عبدالعزيز تحاول تذكرتها : هلااا والله ام عبدالله ، انا الحمدلله بخير انتي شلونج شخبارج ؟
هذا كان حال ام عبدالله و ام عبدالعزيز و اسماء و اسيل و اسراء و فاطمه ضايعين بالسالفه ،
تمت سوالف بينهم لفتره طويله شوي ،،

ام عبدالله : يحليلهم عيل هالبنات بناتج ؟
ام عبدالعزيز : اي بناتي ، هذا اسماء الكبيره و هذي اسيل اصغر منها و هذي اسراء الصغيره
ام عبدالله يت عينها على اسراء و انبهرت من جمالها و حياها و ادبها : يحليلهم الله يخليهم لج و يفرحج فيهم
ام عبدالعزيز تسلميين ، عيل هذي اكيد بنتج ؟
ام عبدالله : اي هذي بنتي فاطمه
ام عبدالعزيز : يحليلها فيها شبه منج
ام عبدالله في سرها ، يحليلها والله اسراء، خوش بنت ، باين عليها مأدبه و خلوقه ،
ام عبدالله : الا قلتيلي اسراء اصغر وحده ؟
ام عبدالعزيز : اي اسراء اصغر وحده
ام عبدالله : جم عمرها ؟
ام عبدالعزيز : 20 سنه
ام عبدالله : ايي يحليلها صغيره ، وين تدرس ؟
ام عبدالعزيز : كليه الهندسه
ام عبدالله : ايي تصدقين مع ولدي بنفس الكليه
ابتسمت اسراء و نزلت راسها ،
و من هالوقت و عين ام عبدالله ثبتت على اسراء و مانزلت ،
فاطمه كانت تشوف اسراء و تقول ماشاء الله جميله ، وايد حلوه ، وينك عنها يا خالد والله شكلها احلى من الي بتخطبها ، و تمنت فاطمه ان اسراء تكون زوجه لخالد ،،

ومر الوقت بالسوالف لما دشت العروس ، كانت حلوه و ناعمه ، دخلت و كانت خايفه شوي و ابتسمت للكاميرا و خذت لها المصوره لقطات حلوه بليله العمر ،،
و عقب العروس بساعه ونص تقريبا دخل المعرس ،،
و عقب مادخل المعرس قامت ام عبدالعزيز و بناتها وطلعوا ، عقب سوالف و وناسه مع ام عبدالله ،،

اسراء : يمه زين قمتي ، انا قاعده وحدي دايخه
اسيل : دايخه !! الساعه 6 قاعده من النوم حرام عليج
اسراء : والله دخت مادري شصار فيني
اسماء : من كثر ماسمعتي سوالف
ام عبدالعزيز : اي ماشاء الله عليها وايد تسولف ام عبدالله
اسراء: اي يمه صدعت راسي بسوالفها ، بس سوالفها حلوه تونس
اسيل : خلونا من سوالفها الحين ، و يلا قطوني البيت اول بعدين روحوا
اسراء: اوكي يلا ،،

الكل رد البيت و كان تعبان و نام ،،


الظهر في بيت بو عبدالله ،،


فاطمه كانت قاعده بالصاله تشوف التلفزيون و ام عبدالله بالمطبخ ،
نزل خالد من غرفته و شاف فاطمه و قعد معاها ،

خالد : شتسوين فطوم ؟
فاطمه مندمجه و ماردت عليه
خالد طفارته احد ما يرد عليه و طقها طقه خفيفه على ايدها و اخترعت فاطمه
فاطمه : هيييي شتبي ؟
خالد : شتسوين ؟
فاطمه من غير اهتمام : اشوف مسلسل
خالد يتنهد و حاس بالملل : انزين ،

عقب 5 دقايق ،،

فاطمه : خاااالد !!
خالد : ها شتبين ؟
فاطمه : شفت امس بالعرس وحده ، تينن ماشاء الله ، لا الي بتخطبها ولا خبايرها ، والله جنها قمر قاعد جدامي ،
خالد : فطوم انتي تحلميين ، اقولج انا بعمري بحياتي مالقيت وحده احلى منها
فاطمه : انت مالقيت بس انا لقيت ، والله تمنيتها لك يعني ، ادب و اخلاق و جمال ، شتبي بعد ؟
خالد من غير اهتمام : انا مابي الا اهيا و بخطبها و بتشوفين
فاطمه : طيعني والله و ماتندم ،
خالد : ماكو لاتحاولين
فاطمه : اي صج انت يمكن شايفها ، يقولون انها تدرس معاك بالهندسه
انصدم خالد و وباهتمام : هندسه !!
فاطمه : اي ،
خالد بفضول و شغف : جم عمرها ؟؟
فاطمه : اممم والله نسيت ، على ما اعتقد انت اكبر منها بسنتين
خالد انصدم اكثر : فطوم كملي قولي بعد شتعرفين عنها ؟
فاطمه ابتسمت : اممم ، بس الي اعرفه انها تدرس بكليه الهندسه و عمرها 20 سنه تقريبا ، حلوه و مأدبه ، باين عليها انها شاطره ، اممم ، بيضه مو طويله ولا قصيره
خالد : انزين ، ماعرفتي اسمها ؟؟
فاطمه : امبلا ، اممم مادري نسيت والله
خالد باهتمام كبييير : تذكري !
فاطمه : اممم شسمها شسمها شسمها ، ايي ! اسمها اسراء
خالد بصدمه كبيره و عيونه طلعت من مكانها : فطوم تحلفين !!
فاطمه بخوف شوي : ليش تعرفها ؟
خالد : هذي اهيا ! اهيا فطوم اهيا ، كل الي قلتيه فيها ، اهيا و ربي اهيا
فاطمه : صج والله ؟؟
خالد : ايي
فاطمه : والله و تعرف تختار بعد يا خويلد
خالد طقها مره ثانيه : انا جم مره قايلج لاتقولين خلود ولا خويلد ؟ اسمي خااالد سمعتي ؟ خااااااااااااااالد
فاطمه : انزين ، خاالد ، خاااااالد
خالد تنهد حييل : انزين فطوم ، امي شقالت عنها ؟
فاطمه : امي ، شتقول انت ؟ امي ماشالت عينها ، طول الوقت و حاطه عينها عليها ، الظاهر عجبتها
خالد بفرح : فطوم ، احس الحلم بصير صج ،
فاطمه : تبيني افاتح امي بالموضوع ؟
خالد : ها ؟ اممم ، لا
فاطمه بضحكه : انزين


ام عبدالله : فاطمه تعالي ونادي خوانج يتغدون
فاطمه : ان شاء الله ، يلا خالد قوم غدا
خالد : والله حدي مستانس ، و من الوناسه ما اعتقد بقدر اتغدى
فاطمه : خلك بوناستك ، انا بروح انادي عبدالله

راحت فاطمه فوق و نادت عبدالله و ريم ويوسف ونزلوا و تغدو كلهم مع بعض ، و بعد الغدا تيمعوا في الصاله ،،

خالد شاف امه قاعده بروحها و قعد يمها ،

خالد : اقول يمه ، شصار على موضوع خطبتي ؟
ام عبدالله : على طاري خطبتك ، لقيتلك خوش مره
خالد حاول يتكلم بس امه ماعطته مجال ،
وبدت ام عبدالله توصف البنت الي شافتها ، و خالد حس بالنوم من كثر الكلام الي قالته و بعد ماخلصت
خالد : يمه تدرين ؟ ان هذي البنت الي شفتيها اهيا الي قلتلج عنها ؟ اهيا الي انا اخترتها ؟
ام عبدالله : صج خالد ؟ دام جذي عيل انا موافقه
خالد بفرح : موافقه!! موافقه يمه !!؟
ام عبدالله : اي يا وليدي موافقه ،
خالد ماصدق عمره و قرب من امه و طبع بوسه على راسها : الله لا يحرمني منج يا يمه
ام عبدالله فرحت و ابتسمت لخالد ،،

و بعد 3 ايام ،،


بيت بوعبدالعزيز :

ام عبدالعزيز كانت قاعده بالصاله وسمعت صوت التلفون ، ترن ترن
ردت ام عبدالعزيز على التلفون ،

ام عبدالعزيز : الو ؟
ام عبدالله : السلام عليكم
ام عبدالعزيز : و عليكم السلام
ام عبدالله : معاج ام عبدالله ،
ام عبدالعزيز : يا هلا والله ،
ام عبدالله: هلا فيج ، شلونج وشلون صحتج ؟
ام عبدالعزيز : الحمدلله بخير عشاج بخير
ام عبدالله : شلون العيال ان شاء الله بخير
ام عبدالعزيز : الحمدلله كلهم بخير ،
ام عبدالله : الحمدلله يارب ، اقول ام عبدالعزيز ؟
ام عبدالعزيز : تفضلي ،
ام عبدالله : والله يا وخيتي انا اليوم يايه ابي القرب منكم ، انا ابي اخطب بنتج اسراء لولدي خالد ،
ام عبدالعزيز انصدمت وماتدري شتقول : والله هذي الساعه المباركه ، وين نلقى احسن منكم
ام عبدالله : ساعتج ابرك ، ماشاء الله عليها بنتج ادب و اخلاق و جمال ، ومالقيت احسن منها لولدي خالد ،
ام عبدالعزيز : تسلمين والله ، بس لازم ناخذ راي البنت بالاول بعدين نعطيكم خبر
ام عبدالله : من حقج ، اخذي راحتج
ام عبدالعزيز : على خير ان شاء الله
ام عبدالله : ان شاء الله الله يكتب الي فيه الخير ، استاذن انا الحين
ام عبدالعزيز : اذنج معاج حبيبتي ، حياج
ام عبدالله : الله يحييج ،

سكرت ام عبدالعزيز التلفون و كانت مستانسه و مصدومه بنفس الوقت ،
ام عبدالعزيز : يا رب توافق وتفرح قلبي ،

دخل بو عبدالعزيز الي كان ياي من الشغل ،

بوعبدالعزيز : السلام عليكم
ام عبدالعزيز : وعليكم السلام

وعقب ما غير ملابسه و ارتاح ، حبت ام عبدالعزيز تفاتحه بالموضوع ،

ام عبدالعزيز : اليوم دقت وحده من معارفي ، وتبي اسراء لولدها ،
بوعبدالعزيز : شنو ؟!
ام عبدالعزيز : هو شفيك مخترع ؟
بو عبدالله : لا مخترع ولا شي ، بس بنتج توها صغيره
ام عبدالله : لا مو صغيره ، زين عمرها للزواج ،
بو عبدالله : والله ما اتخيل البيت من دونها ،
ام عبدالله : شهالحجي الله يهداك ، ما ردها بتتزوج و بتروح بيت ريلها ،
بو عبدالعزيز : لا لا انا مو موافق
ام عبدالعزيز : وليش مو موافق ؟ الريال خوش واحد و شاريها
بو عبدالعزيز : مابي بنتي تخليني ، هذي اكثر وحده اعزها و احبها
ام عبدالله : يعني تحبها و تعزها تحكرها هني بالبيت و ماتخلها تتزوج ؟ ماتهمك سعادتها ؟
بو عبدالعزيز يتنهد : انتي خذيتي رايها ؟
ام عبدالعزيز : لا والله ليلحين ما قلتلها
بو عبدالعزيز : قوليلها و يصير خير بعدين ، اذا وافقت انا موافق ،
ام عبدالعزيز ترفع ايدها و تدعي : يارب انها توافق و تفرحني


في غرفه اسراء :

كانت وافقه جدام الدريشه و تشوف الحديقه و الورود ، (كانت غرفتها تطل على الحديقه)
لقت ام عبدالعزيز الباب مفتوح و دخلت ومن غير ما تحس اسراء ، شافت اسراء جدامها و ابتسمت ابتسامه صغيره ،

ام عبدالعزيز : اسورة حبيبتي
صحت اسراء من خيالها و لفت ويهها ببطء كبيير : هلا يمه
ام عبدالعزيز : تعالي قعدي ابيج بموضوع يخصج
اسراء استغربت و عقدت حواجبها : يخصني ؟ خير يمه شصاير ؟
ام عبدالعزيز : مو صاير الا الخير ان شاء الله ،
يمه انتي كبرتي الحين ، و محتاجه شخص يديد يدخل حياتج و تبدين حياه يديده ، و يا ولد الحلال الي يكمل حياتج
اسراء : يمه ماني فاهمه
ام عبدالعزيز تضحك و تحاول تفهم اسراء: ام عبدالله تبيج حق ولدها
اسراء بصدمه كبيره : تبيني !!
ام عبدالعزيز : اي تبيج ،
اسراء مو مستوعبه الخبر الي سمعته و سرحت تفكر بالمستقبل بهدوء و صمت
ام عبدالعزيز بهدوء : حبيبتي وين رحتي ؟
اسراء: ها ! معاج يمه
ام عبدالعزيز : شرايج ؟
اسراء بحيا : اي يمه بس ..
ام عبدالعزيز : بس شنو ؟
اسراء: يمه .. يمه انا توني صغيره ، و ما فكرت بيوم من الايام اني اتزوج و انا بهالعمر
ام عبدالعزيز : حبيبتي انتي مو صغيره ، و هذا سن الزواج ،
اسراء: و بعدين انا ابي اكمل دراستي ، الزواج بيبعدني عن دراستي ، تدرين فيني يمه انا ما احب اي شي يبعدني عن دراستي
ام عبدالعزيز : مافيها شي ، تزوجي و درسي
اسراء: يمه ماراح اقدر ،
ام عبدالعزيز : تقدرين ليش ما تقدرين ؟ ماكو شي اسمه ما اقدر
اسراء: عطيني مهله افكر ، بعدين اعطيج خبر بالموضوع
ام عبدالعزيز : على راحتج ، فكري عدل ولا تتسرعين ،

طلعت ام عبدالعزيز و خلت بنتها بروحها تفكر و حست نفسها دخلت دوامه من التفكير ،
اسراء: يعني صج انا كبرت ؟ قربت من المنظره و شافت شكلها ، دققت في ويهها و ملامحها، شافت براءه طفوله ممزوجه مع ملامح بنت عمرها 20 سنه ، سرحت و بدت تفكر بالزواج ،الزواج وناسه و متعه ، بس قبل هذا اهو تحمل مسؤوليه ، بكون مسؤوله عن بيت و عيال و ريل ، و انا بعدي صغيره ، ما اعتقد اني بقدر على هذا كله ، بس يمكن بقدر مع الايام ، و مثل ماقالت امي ، لازم ادخل حياة يديده مع شريك حياتي ، بس .. بس لازم اكون اعرف هذا الانسان الي بعيش معاه طول العمر ، لازم يكون يحبني ، احبه ، لا لا لا ، الحب ينولد بعد الزواج ،

كانت هذي افكار اسراء ، اقتنعت جزئيا بالزواج ،

و بعد اسبوع ،، اقتنعت اسراء بفكره الزواج كليا ، و راحت غرفه امها و طقت الباب
طق طق طق ،،

ام عبدالعزيز : منو ؟
اسراء : انا اسراء
ام عبدالعزيز : دخلي يمه

دخلت اسراء و قعدت يم امها ،

ام عبدالعزيز : خير يا بنيتي ؟
اسراء بحيا و منزله راسها وبتردد و ربكه : يمه . انا فكرت بالموضوع ،،
ام عبدالعزيز فرحت : اي يمه ؟
اسراء بحيا كبييير و بتردد : يمه، انا موافقه !
ام عبدالعزيز : كولولوووووووش ، الف الصلاه و السلام عليكم يا حبيب اللله محمد
اسراء بحيا : يمه ، تو الناس على اليباب ، ليلحين ماصار شي
ام عبدالعزيز قربت من بنتها و باستها و لمتها ، و قالت لها الحمدلله يا بنيتي انج وافقتي ، خفت انج ماتوافقين ،
اسراء استحت و انصبغ ويهها باللون الاحمر ، و طلعت من الغرفه ،

انتشر خبر موافقه اسراء بين العايله و الكل بدا يبارك لها

بيت بو عبدالله :

ام عبدالله : يلا خالد ماصارت يلا تأخرنا على الناس
خالد : ان شاء الله يمه ان شاء الله ، بس نطريني اتعطر
ام عبدالله : يالله خالد لاتعطلنا ،
عبدالله : ها خلصتوا ؟
ام عبدالله : اي خلصنا

و مشوا عبدالله و ريم و خالد و ام عبدالله و فاطمه متجهين لـ بيت بو عبدالعزيز ،

بيت بو عبدالعزيز الي كانت تفوح منه اجمل روايح البخور و العود ،

بوعبدالعزيز : عبدالعزيز روح افتح الدوانيه
عبدالعزيز : ان شاء الله يبه

ام عبدالعزيز راحت غرفه اسراء تشوف بنتها ،
ودخلت و انصدمت : انتي ليلحين مالبستي ؟!!
اسراء: يمه تو الناس ،
ام عبدالعزيز : يلا اهما على وصول و انتي ليلحينج !
اسراء : ان شاء الله يمه ان شاء الله

قامت اسراء و لبست احلى الملابس عندها و كشخت اخر كشخه ، سرحت شعرها بتسريحه ناعمه و حطت مكياج ناعم حيل ، حبت تخلي ويهها على طبيعته ، جمالها طبيعي احلى من مكياج العالم كله ، و تعطرت و قعدت بمكانها ، كانت خايفه و مستحيه بنفس الوقت ، دخلت عليها اسماء ،

اسماء : قوه يا عروس
اسراء بخوف : الله يقويج
اسماء : ويي شفيج ؟
اسراء و الخوف باين عليها : اسووم حدي خايفه ، مادري شسوي
اسماء : لا ماعليج لاتخافين ولا شي ، قومي اوقفي خلشوفج
وقفت اسراء
اسماء : قمر قمر لا اله الا الله ،
اسراء : يعني شكلي حلو ؟ زين ؟
اسماء : الا يهبل

و سمعت اسراء صوت الجرس

اسراء بخوف : امبييييه وصلوا
اسماء : اسورة حبيبتي شفيج ريحي اعصابج ماكو شي، ترا خطبه مو عرس لاتتوترين ولا شي
اسراء : مادري اسماء خايفه
اسماء : يلا انا بخليج بروح اقعد معاهم
اسراء : واسيل وينها ماوصلت ؟
اسماء : امبلا وصلت بس هم فشله لازم انا معاهم
اسراء : وانا بظل هني بروحي ؟
اسماء : شوي و نزلي
اسراء : اوكي

نزلت اسماء و سلمت على الموجودين ،
كانت ام عبدالله يايه مع فاطمه و ريم ، ريم لي كانت شوي تعبانه من الحمل ولكن ما طوفت مناسبه حلوه مثل هذي ،

ام عبدالعزيز : حيالله من يانا
ام عبدالله : الله يحييج
نزلت اسراء بخطوات بطيئه و بحيا كبير و بخوف ،



sweet memy
البارت الخامس :


ام عبدالله : ماشاء الله لا اله الا الله
كل الانظار كانت على اسراء ، و فاطمه و ريم انصدموا من جمالها و ابتسموا ،
سلمت اسراء على ام عبدالله و فاطمه و ريم ، و قعدت و نزلت راسها ، الحيا كان طاغي عليها


بيت بو احمد :

احمد : شهوود قومي بسرعه بقولج شي
شهد الي كانت تعبانه و نايمه وبصوت نعسان : خير شتبي ؟
احمد : سمعتي اخر خبر ؟
شهد : شنو اي خبر ؟
احمد : خالد
شهد انصدمت و خافت : شفيه خالد ؟
احمد : اليوم خطبته
شهد بصدمه : شنوووو !! خطبته !!
احمد بعصبيه حييل : اي ، هذا كفو احد يتعب علشانه ولا يحبه ؟ كاهو خلاج و راح خطب غيرج
شهد : احمدووو انت شتقول ؟! مستحيل خالد يخطب غيري !
احمد : والله مو مصدقه دقي عليه و قوليله
شهد ودمعتها نزلت من طرف عينها : خالد خطب ، لا مستحيييل خالد يحبني
احمد : يحبج باحلامج ، اصحي يا شهد ، خالد ما يحبج و لا بحبج ، خالد كان يلعب عليج
شهد بدت تبجي بغزاره : لا لا انت تجذب علي ، خالد يحبني
احمد خلاها بروحها و طلع ، خلا اخته تبجي وتعاني بروحها ، كانت تسترجع مع نفسها طلعاتها و كلام خالد لها ، و تقول من غير شعور احبك يا خالد

بيت بو عبدالعزيز :

الفرح كان مالي المكان و السوالف و الضحك متبادله بيناتهم

ام عبدالله : طبعا احنا يا ام عبدالعزيز يايين اليوم نخطب بنتكم اسراء لولدنا خالد
ام عبدالعزيز : هذي الساعه المباركه شرفتونا ، و انا موافقه و ماعندي مانع
ام عبدالله : يهمنا نسمع راي البنت
اسراء بحيا و كانت تتكلم و اهيا منزله راسها و بربكه : انا .. اانناا موافقه
قربت ام عبدالعزيز من اسراء و لمتها
ام عبدالعزيز : مبروك يمه مبروك
اسراء: الله يبارك فيج يمه
ام عبدالله : مبروك
اسراء : الله يبارك فيج


في الدوانيه :

عبدالله : عمي احنا يايين اليوم نخطب بنتك لولدنا خالد
بوعبدالعزيز : حياكم الله ، وين نلقى احسن من خالد ، وانا ما عندي اي مانع ، بس نسمع راي البنت بالاول ،

و راح عبدالعزيز عند الحريم و طلعتله اسيل و قالتله ان اسراء موافقه
ورد عبدالعزيز و بشرهم بالخبر الحلو

عبدالعزيز : البنت وافقت
خالد بفرح كبييييييييييييير و صوت مو مسموع : الحمدلله لك يا رب
بو عبدالعزيز : مبروك يا وليدي مبروك
خالد : الله يبارك فيك

و اسراء طبعا كانت تدري ان المعرس اهوه خالد ، حبته هالانسان فجأه ، وماتدري شلون حبته ، وافقت و حست انها بتعيش معاه حياه سعيده للابد ،،

رجع خالد البيت و كان حيل مستانس ، و مرتااااح ، بس تذكر شي كان لازم يسويه ، شهد ، شهد يا خالد ، لازم تقولها انك خطبت ، و انك خلاص بتنهي علاقتكم ، ماتردد و اتصل على شهد الي كانت مو مصدقه الخبر الي سمعته من اخوها ،،

شهد بصوت تعبان : الو
خالد : شلونج شهد ؟
شهد : الحمدلله
خالد : دوم ان شاء الله ،
سكت شهد و كانت تنطر خالد يقول شي ،
خالد : شهد ، خلاص انا فكرت بالموضوع
شهد : و شنو الي وصلتله له ؟
خالد : خلاص يا شهد ، روحي بحال سبيلج ، و تزوجي الي تقدم لج ، لاني انا خطبت
شهد ماصدقت كلام خالد و بصدمه كبيره و دموع: حرام عليك يا خالد حرام عليك ، ليش تسوي فيني جذي
خالد : خلاص شهد ، انا الحين خطبت و الي صار صار ، و انتي في واحد ينطر رايج ، وافقي يا شهد و الله يوفقج
شهد ينت : خالد انت مو من صجك ، انت تجذب علي صح ؟ قولي انك تلعب معاي
خالد : خلاص شهد ، هذا الواقع ،
شهد : خالد ، مافي احد تقدم لي ! هذي كانت خطه علشان اختبر حبك لي ، انا احبك يا خالد احبك !
خالد انصدم : خطه ! ( تنهد ) شوفي خططج وين ودتج ، ما اقدر اكلمج اكثر من جذي مع السلامه
شهد : لا مستحييل يا خالد مستحييل

خالد ما عطاها مجال و سكر التلفون ، تضايق شوي و نسى ، و بدا يفكر بحبيبته اليديده (اسراء) ،

طاحت شهد بنوبه بجي و تعبت حييل و اغمي عليها من الصدمه !
دخل احمد غرفه شهد و شاف شهد طايحه على الارض
احمد بصدمه : شهد !!!! شفيج شهد ! ردي علي شفيييج و خاف عليها حييل ،
سمعت ام احمد صوت احمد و ركضت بسرعه تشوف شصاير ، لقت بنتها طايحه على الارض و انصدمت ،
ام احمد : احمد !! شفيها اختك شصاير !!
احمد بخوف مادري يمه مادري ، امشي نوديها المستشفى بسرعه
ام احمد بخوف : يلا يلا ،،

و بسرعه خذوا شهد و طار احمد المستشفى و دخلوها الغرفه عن الدكتور ،
و كانت ام احمد مع احمد بره ينطرونها ، و بعد فتره قصيره طلع الدكتور ،

احمد راح حق الدكتور بسرعه : ها دكتور بشر ؟ شفيها ؟؟
الدكتور : مافيها الا العافيه ان شاء الله ، بس كانت يايتلها حاله اغماء ، و الواضح انها تعرضت حق صدمه ، تحتاج للراحه شوي
احمد : مشكور دكتور
ام احمد : يمه احمد شقال الدكتور ؟
احمد : يمه يقول الدكتور انها تعرضت حق صدمه و حاله اغماء
ام احمد و الدمعه نزلت من عينها : اسم الله عليها بنتي شصاير لها ، لا حول ولا قوه الا بالله ، يمه احمد قول للدكتور اني بدخل عندها
احمد : مايصير يمه خليها تحتاج راحه شوي
ام احمد تتوسل لـ احمد : احمد الله يخليك بدخل بشوفها
احمد شاف امه و انكسر خاطره و قال للدكتور و الدكتور وافق بس بشرط
من غير ازعاج .
دخلت ام احمد على شهد و شافتها نايمه ، قعدت يمها و نزلت دمعه منها ، قربت من شهد اكثر و مسحت على شعرها ، و احمد كان يمها و يطالعها و كان حاقد على خالد ، كان حاس ان خالد ورا طيحه شهد ،،


بيت بو عبدالعزيز :

ماقدرت اسراء تنام من الفرحه و السعاده الي فيها ، وافقت على زواجها من خالد ، خالد الي فجاه حبته ، و حست انها بتعيش معاه احلى ايام عمرها ، لان خالد يحبها و مستعد يسوي اي شي علشان ، هذا الي كانت تفكر فيه ،

بيت بو عبدالله :

نفس الحال مع المعرس خالد ، كان حييل مستانس و فرحان ، و ماغمضت له عين ، و كان يحلم بالمستقبل المشرق ،،



كليه الهندسه :

دلال : الف الف الف مبروووك
اسراء بحيا و بشعور من الفرح : الله يبارك فيج
دلال : بصراحه ، انا اخر شي كنت افكر فيه انج تتزوجين خالد
اسراء: ليش ؟
دلال : مادري ، كنتي تكرهينه ، ماتبين تشوفينه ، و من تصرفاته يعني ،
اسراء: انا بعد ، بس مادري شلون صدفه حبيته ،
دلال : ان شاء الله تعيشون حياه حلوه
اسراء بضحكه : آمييين ،
دلال : اوووه شوفي ، مو هذا خطيبج ؟
اسراء بحيا : اي هذا
دلال : ياعيني على الي تستحي
اسراء بحيا : دلووول بس عاد
دلال ضحكت : خلاص خلاص نوخر عنه لا يشوفج


بيت شهد :


طلعت شهد من المستشفى و كانت تعبانه ، ماكانت تفارق الفراش ، حالتها كسيفه ، الدموع و البجي ماكانت تفارقها ، و لاشعوريا قالت : اكرهك يا خالد ! اكرهك ! و ماراح تعيش معاها مرتاح دام انا موجوده !


بيت بو عبدالعزيز :


غرفه اسراء ،،

كانت مشغوله بالامتحانات و بالها مشغول بخالد ، و ماكانت تقدر تسيطر على الوضع ، حاولت تنسى خالد شوي و تدرس ، و قدرت تغطي صورته بمخها بمعلومات وكلام الكتاب الي جدامها ،،

و عقب ما خلصت فتره الامتحانات انشغلت بالتجهيز حق العرس ، اسماء و اسيل ماخلوها بروحها ، كانوا معاها 24 ساعه وماقصروا معاها بشي ،،

سمعت اسراء صوت التلفون ،

اسراء : هلا اسول
اسيل : اهلين ، شلونج ؟
اسراء: الحمدلله تمام
اسيل : يلا ترا الحين بيي علشان نروح الصالون
اسراء: والله تعبت ، سوق صالون ، خياط
اسيل : شتسوين بعد عروس
اسراء تتنهد : اوكي يلا انطرج ،


و عقب نص ساعه وصلت اسيل و طلعت مع اسراء و راحوا الصالون ،
كان عندها اسراء جلسه حمام ملكي للجسم ،
دخلت اسراء الغرفه و اسيل كانت تنطرها بره ، قضت الوقت بتصفح مجلات المكياج و الازياء
و عقب فتره طويله شوي خلصت اسراء ،،

اسيل : ها خلصتي ؟
اسراء بتعب : اي خلصت
اسيل : يلا نمشي ،،

و بالسياره :

اسراء : ذبحتني ، كسرت عظامي
اسيل : وااي الله يعينج
اسراء: وحسيت بالنوم ، والله مليت بروح احط راسي و انام
اسيل : نامي نامي حبيبتي ، باجر وراج دوره بالسوق
اسراء : بعد سووق !
اسيل : شفيج انتي انا اول مره اشوف عروس جذي ، لازم تكونين متحمسه و مستانسه مو تقولين تعبت ومالي خلق ؟
اسراء : يالله شسوي بعد بروح ، خصوصا ان ماباقي شي على العرس
اسيل : تعالي اتفقتوا على متى اي يوم ؟
اسراء : الخميس الياي
اسيل : و انتي ليلحينج ماخلصتي ،
اسراء : بخلص ان شاء الله


بيت بو عبدالله :

خالد : يمااا شقتي ليلحين ماخلصت ؟
ام عبدالله : خلصت يا يمه دوختني خلصت
خالد : اشوه ، الحمدلله
ام عبدالله : بس ناقص شي واحد
خالد بصدمه : شنو بعد !
خالد : يعيشون فيها احلى اثنين
خالد ارتاح قلبه و ابتسم

( خالد كان مجهز شقه كامله بالطابق العلوي ، و حب تكون مفاجاه و على ذوقه من غير ما يقول لـ خطيبته اسراء،، )


بيت بو عبدالعزيز :

وصلت اسراء البيت و من التعب ماحست بروحها و نامت على طول ، لكن صوت التلفون ماخلاها ترتاح ،
سمعت صوت اغنيه من اغاني عبدالمجيد و عرفت ان في احد متصل عليها ، مدت ايدها و سحبت التلفون و من غير ماتشوف الرقم ردت ،

اسراء بصوت حييل ناعم و نعسان : الو
خالد : شلونج حبيبتي
اسراء مو مستوعبه و ماتدري منو قاعده تكلم : الحمدلله
خالد حس انها نايمه : حبيبتي نايمه ؟
اسراء بصوت ناعم حيييل : اي
خالد ذاب من صوتها و حس انها تعبانه : اوكي حبيبتي نوم العوافي
اسراء ماتكلمت ولا كلمه
خالد : مع السلامه
اسراء : مع السلامه

سكرت الفون و حطته يمها و كملت نومتها و ماكانت حاسه بشي ، ولا تدري منو الي كلمها ،،


من صوب ثاني خالد ،
خالد : وااي فدييتها حبيبتي ، الظاهر تعبانه بعد عمري ،،
ودخلت فاطمه غرفه خالد ،
فاطمه بصوت عالي : منو الي تعبانه ؟؟
خالد : خرعتيني فطوم ! ماتعرفين تدشين بهدوء يعني !
فاطمه : والله دشيت بهدوء بس انت سرحان
خالد عصب شوي : مو سرحان ولا شي ، شتبين ؟
فاطمه : ماجاوبتني منو الي تعبانه ؟
خالد : و انتي شكو !!
فاطمه : اهااا حبيبه القلب هاا
خالد : اففف فطوم قومي طلعي و سكري الباب وراج
فاطمه : انزين انزين بس لا تعصب


و بعد ساعتين في بيت بو عبدالعزيز ، صحت اسراء من نومها ،
اسراء : أمبييه جني مساع يوم كنت نايمه كلمت احد ؟ ايي امبلا ، بس منو ؟؟
خذت اسراء فونها و جيكت على الرقم ،
اسراء: امبييه هذا خالد ! شلون كلمته و انا تعبانه و نايمه ؟ وييي امبيه حده فشله ، مسكين كان يبي يكلمني و لقاني نايمه ، اتصل ؟ ولا ما اتصل ؟ لا لا مابي اتصل ..


و عقب فتره قصيره خلصت اسراء كل شي و جهزت للعرس ، كانت حييل مستانسه و خايفه بنفس الوقت ، ان حياتها بتتغير و بتعيش حياه يديده مع شخص يديد ،،


و في يوم العرس ،،

الكل كان مشغول و الدنيا حوسه عندهم ، الكل كان مستانس و فرحان ، الا شخص واحد كان وااااايد حزييييييين و ما يبي هالعرس يحصل ! شهد ، كانت حالتها حاله ، تكونت بحيره من دموعها ، يسبح فيها الحزن و الغم ،،


بيت بو عبدالعزيز :

الكل كان متيمع في بيت بو عبدالعزيز ( اسماء و اسيل ) ،،

ام عبدالعزيز : يلا اسيل روحي مع اختج ترا وايد تأخرتوا
اسيل : ان شاء الله ان شاء الله يمه بس وينها اسراء ؟
ام عبدالعزيز : بغرفتها
اسماء : يلا يمه امشي الصالون الحين عشان نخلص بسرعه
ام عبدالعزيز : يلا امشي


خذت اسيل اسراء و راحت معاها الصالون ، كانت اسراء حييل خايفه و متوتره ، اسيل كانت تحاول تهديها و تريح اعصابها ، و بدت الكوافيره تسوي تسريحه العروس لـ أحلى عروس ، كانت حيييل حلوه و فخمه و ناعمه بنفس الوقت ، و عقب التسريحه بدت تحط لمسات المكياج ، كان مكياجها عباره عن مزيج وآآيد حلو من الألوآن الفاتحه و الغامجه ، طلع روعه مكياجها مع التسريحه ، و عقب المكياج لبست أحلى نفنوف ، كان مرصع بالشوارفسكي الناعم ، كان وايد حلو و كبير ، صكت اسراء على القمر بجمالها ،،

اسيل : ماشاء الله لا اله الا الله ، تهبلين قمر قمر
اسراء مستحيه و خايفه و منزله راسها : اسيل انا وايد خايفه
اسيل تحاول تخفف عنها الخوف : لا حبيبتي لاتخافين ولا تتوترين ، شوفي شكلج شحلاتج
اسراء تنهدت حييل و غمضت عيونها ،
اسيل : يا بخته خالد فيج ، بينصدم اليوم
ابتسمت اسراء ابتسامه صغيره ، و ردت حق الخوف و التوتر


في اكبر قاعه في فندق الرايه كان عرس احلى عروسين بالدنيا (اسراء و خالد )
صوت الاغاني العالي كان مالي المكان ، القاعه كانت مليانه بالناس ، الكل كان يبارك لـ ام العروسين و الكل كان فرحان و مستانس ،،


في بيت ام احمد :

ساره كانت مع شهد في البيت تواسيها و تنسيها خالد ،،

ساره : شهد حبيبتي خلاص ، ادعي لهم
شهد كان غرقانه بالدموع : شتقولين انتي يا ساره ! ادعي لهم ! ما يستاهل خالد مايستاهل
ساره ضاق خلقها : بس شهد خلاص ، هذا نصيبه و انتي لج نصيبج ان شاء الله
شهد : اكرهك يا خالد ! اكرهك انت و زوجتك !
ساره : خلاص بس اهيا مالها شغل ، ليش تدعين عليها
شهد و الدموع تنزل من عينها : اكرهها لانها خذت خالد مني
نزلت شهد راسها و دفنته بحضن ساره ، ساره مسحت على شعر شهد و باستها ،،

في صاله الرايه كان عرس الرياييل ، خالد كان اسعد انسان ، كان شكله روووعه و زوغه ، الدشداشه مخليته روعه و الجماغ الاحمر مزينه و البشت مخليه تكانه حيل ، الابتسامه ماكانت تفارق ويهه الحلو ابد ، خذا صوره جماعيه مع عبدالله و جاسم و بو عبدالعزيز و عبدالعزيز ، كان احلاهم بالصوره ، و بـ هالموقف تذكر فجاه شي واختفت الابتسامه و نزلت دمعه من عينه مسحها بحركه سريعه ،
خالد : الله يرحمك يا يبا ، كنت اتمنى تكون معاي بهاليوم ،،
شوي و نسى الموضوع و ردت ابتسامته الحلوه


و في الرايه عند الحريم ،

اسيل : دلال ترا الحين العروس بتدخل
دلال : اوكي اوكي الحين اقولهم

دلال : خالتي ترا الحين العروس بتدخل
ام عبدالعزيز كانت خايفه شوي : ان شاء الله

فجأه صارت القاعه ظلمه تمهيد لـ دخله العروس ، كانت هاديه القاعه و الكل ساكت ينطر الملاك الي بيدخل بعد دقايق ، فتحوا اضواء خفيفه ملونه جنها نجوم بالسما ، و على صوت السفير عبدالله رويشد اغنيه يا بنفسج دخلت احلى عروس ،،

دشت بهدوء حييل ، خطواتها بطيئة ، كانت رافعه راسها و ابتسامتها كانت مو طبيعيه ، تذوب الصخر .. جمالها كان ماينوصف ! كانت حيل جميلة بشكل يفوق الخيال ! رقتها جمالها نعومتها مشيتها ! غير !

الكل كان يشوفها بهدووء تام و و يقول لا اله الا الله لا شعوريا ، ام عبدالعزيز ما استحملت تشوف هالموقف و تسكت ، بدت دموعها تنزل و تبجي على بنتها ، اسماء كانت تمسح دموع امها و تهديها ..

اسيل كانت مع اسراء تعدل نفنوفها و تهديها ،خافت شوي اسراء من الحضور و ارتبكت اسيل : اسورة حبيبتي ابتسمي ولاتخافين
اسراء ابتسمت ابتسامه تذوب الصخر و خذت لها المصوره مجموعه من الصور الحلوه ، حست اسراء ان الطريج طويل على ما توصل للكوشه ، و انها مشت آلاف الاميال ، هذا كان شعورها ،،

و اخيرا وصلت للكوشه و قعدت ، عدلت اسيل نفنوف اسراء و شعرها ، قعدت اسراء و نست الخوف شوي ، و ابتسمت و خذت لها المصوره لقطات حلوه ،
قربت ام عبدالعزيز من اسراء و سلمت عليها ،
اسيل حاولت تعدل شكل اسراء و تهديها و تنسيها علشان ما يخترب شكلها و فعلا قدرت ،،
خذت المصوره لـ اسراء و ام عبدالعزيز و اسيل و اسماء صوره جماعيه حلوه ، الكل كان مبتسم بس ابتسامه اسراء كانت الاحلى ،

و على اغنيه راشد الماجد [ ما خبروك ] رقصت دلال و اسيل و اسراء كانت تشوفهم و كانت مبتسمه ،
و عقب اغاني ورقص انتشر خبر دخله المعرس ،،

الكل تغطى و تجهز و اسراء كانت حييل خايفه و متوتره ،

اسراء و الخوف مبين عليها : اسمااء انا خايفه
اسماء : ليش تخافين ماكو شي
اسراء بتوتر : خالد الحين بيدخل
اسماء : اي الحين ،يلا حبيبتي ابتسمي وريني ابتسامتج الحلوه
ابتسمت اسراء غصب عنها و حاولت تكون هاديه ،،

و على زفه المعرس [ يا معيريس ] دخل احلى معرس بالكون ( خالد )
دخل خالد و معاه عبدالله وجاسم بو عبدالعزيز و عبدالعزيز و يوسف ونواف و فهد ومحمد ،

تغطت العروس و نزلت راسها ، كان الحيا طاغي عليها ، وصل خالد للكوشه ، و اول ما وصل طبع بوسه على راس العروس ، حست اسراء ان الدم وقف في جسمها و انها ما تقدر تسوي اي شي ، خذوا صوره جماعيه حلوه و قعدوا ، اسراء كانت وااايد مستحيه و خالد كان مستانس و مبتسم على طول ، و قال في قلبه : قمر لا اله الا الله ، يا بختي فيج ،،

كل الناس كانت عيونهم على اسراء و خالد ، كانوا حييل لايقين على بعض ،
ام عبدالله و الدمعه نازله من عينها: الله يخليكم لبعض يا رب و يسعدكم ،،

وعقب فتره قصيره مسكت نور صندوق حييل حلو كان مغطى بالتور و مزين بالاحجار و الشوارفسكي داخله الشبكه ، مسكته شوي شوي لما وصلت عند العروسين ،،
خذا خالد الدبله شوي شوي و مدت اسراء ايدها و كانت خايفه و ايدها ترجف ، حاولت تسيطر على نفسها و قدرت ، و لبسها خالد الدبله و خذت لهم المصوره لقطه حلوه بالموقف ،،

و عقب فتره خذا المعرس العروس و كان ماسك ايدها ، توجهوا حق الكيكه ، كانت كيكه ولا احلى ، كبيره حيل و وايد حلوه ، كانت عباره عن 7 طوابق مزينه بورود حمرا ، مسك خالد ايد اسراء و قصوا الكيكه مع بعض ، اسراء كانت ترجف و خايفه و خالد كان حاس فيها ،،

و عقب الكيكه طلع معاها و لقى جدامه احلى مفاجاه من ام العروس و المعرس كانت عباره عن لوموزين ، فتح الريال الباب و دخلت اسراء و عقبها خالد ،،
اسراء كانت مستحيه حييل و انقلب لون ويهها لي الاحمر ، خالد شافها و ابتسم ،
اسراء نزلت راسها و بحيا كبييييييييييييييير ، و خالد كان يبي يبدي بالكلام ،
خالد : صايره قمر يا بعد عمري
اسراء بحيا كبير و حست بالربكه شوي و ماتدري شتقول ، و بصوت ناعم حيييل : تسلم

و عقب توجهوا للفندق ، كانت خايفه شوي لانها بروحها ، افتقدت امها و ابوها ، خصوصا انها كانت مدلعه ، حست انها كبيره الحين و لازم تهتم بنفسها و بريلها ،،

واول ما دخلوا الغرفه ،،

خالد : تفضلي يا عمري
اسراء بحيا كبيير : دام فضلك
و اول ما دخلت دخل معاها خالد و شافها و حط عينه بعينها استحت حيل و نزلت راسها ، بحركه خفيفه رفع خالد راسها و شاف عيونها مره ثانيه ،،

خالد : احلى من القمر والله
استحت اسراء و ظلت ساكته و نزلت راسها ،

وعقب هذا خذت لها شور سريع و ناموا احلى عروسين و كانت احلى ليله ،،

في بيت بو عبدالعزيز :

ام عبدالعزيز : اييه ، والله و رحتي عني و البيت صار هادي ، الله يوفقج حبيبتي


بيت بو عبدالله :

ام عبدالله : الله يوفقك يا خالد ، والله البيت ما يسوى شي بدونك ،


و ثاني يوم الصبح ،

الفندق عند احلى عروسين خالد و اسراء

صحى خالد من النوم وبصوت حلو : صباح الخير يا حياتي
اسراء بحيا و كانت توها قاعده من النوم و بصوت نعسان و حييل ناعم : صباح النور
ابتسم لها خالد ابتسامه عجيبه ، شافته اسراء و حبت ابتسامته ،،
خالد : يلا حبيبتي علشان لا نتأخر عن الطياره
اسراء انصدمت و ماكانت تدري عن هالسالفه ، و بصوت ناعم : اي طياره ؟
خالد : حياتي احنا راح نسافر الحين ، شهر العسل يا عسل
اسراء ماتدري شتقول و ماتدري شتسوي : اي بس ..
خالد : بس شنو ؟
اسراء بجد شوي : انا ما جهزت اغراضي ولا شي !
خالد ابتسم لها و ضحك ضحكه حلوه
استغربت اسراء من ابتسامته و ضحكته ،
خالد : لاتخافين ، مجهزين كل شي ، ما عليج الا تركبين الطياره ولا تحاتين شي
اسراء ارتاحت شوي يوم سمعت كلامه ، و قالت بحيا : ان شاء الله ،

قامت اسراء و لبست بدله حييل حلوه و راقيه و حطت لها مكياج حلو هادي و لبست دبلتها ولفت شيلتها و سحبت جنطتها و شافت خالد ،
خالد : خلصتي حبيبتي ؟
اسراء بحيا : اي خلصت
خالد : يلا حبي مشينا ،،

نزل خالد مع اسراء و كان ماسك ايدها و حست انها بتكون بخير و امان دام انها مع خالد ، و اول ما وصلوا عند السياره فتح لها خالد الباب و ركبت ، و ركب خالد الصوب الثاني و راحوا المطار ، تفاجات يوم شافت امها و ابوها و عبدالعزيز و اسيل و اسماء و ام عبدالله و عبدالله و ريم و فاطمه بالمطار ، بس استانس يوم شافت اهلها و نزلت دمعه منها مسحتها بسرعه ،

قربت اسراء من امها و لمتها حيييل ،،

اسراء و جنها صارلها سنه مو شايفه امها : يمه شلووونج شخبارج
ام عبدالعزيز بدموع الفرح : بخيير يمه الحمدلله ، انتي شلونج ؟
اسراء و الدمعه بطرف عينها : الحمدلله
بو عبدالعزيز : شلونج يبه
اسراء استانست حييل يوم شافت ابوها : بخييييرر يبه الحمدلله ، انت شلونك ، ولهت عليك والله
بوعبدالعزيز : انا اكثر يا بنيتي ،
و سلمت على خواتها و عبدالعزيز ، و بعدين سلمت على ام عبدالله و ريم و فاطمه ، و عقب فتره قصيره ،
خالد : يالله حبيبتي الحين بتطير الطياره
اسراء : ان شاء الله خالد
خالد : يلا حبي علشان لا نتاخر
اسراء سلمت على امها و ابوها و خواتها و اخوها و خالتها و ريم و فاطمه
ام عبدالعزيز : يمه ما اوصيج على نفسج و على ريلج
اسراء : ان شاء الله يمه
ام عبدالله : خالد حبيبي دير بالك على نفسك و على اسراء
خالد : اسراء بعيوني
ام عبدالله و الدمعه نزلت من عينها : الله يسعدكم ان شاء الله

مسك خالد اسراء و راح ، و الكل طلع من المطار و راح ،،

اسراء حست بالامان لانها كانت مع خالد ، و حست انها بتقضي شهر عسل حلوو مع انسان حبته فجاه و دخل قلبها ،،

و عقب ما ركبوا الطياره ،

خالد : حياتي شفيج ؟
اسراء : خايفه
خالد : من شنو خايفه ؟؟ من الطياره ؟
اسراء : اي ( لامست ايدها ايد خالد و مسكها خالد و قربها منه )
خالد ضحك : من صجج ؟
اسراء بخوف : اخاف منها اول ما تطير
خالد حاول ان يشيل هالخوف منها ولمها : لاتخافين حبيبتي ، انا معاج
اسراء بحيا : هذا الي مريحني ( و نزلت راسها )
خالد : بعد عمري والله

و طارت الطياره و خالد كان ماسك اسراء علشان تحس الامان ،

خالد : يلا طارت الطياره
اسراء : اي ، الحمدلله
خالد : الحين خايفه ؟ ولا راح الخوف ؟
اسراء بحيا : دام انا معاك ماراح اخاف
خالد : تسلميلي يا بعد عمري انتي ،،

وعقب فتره قصيره ،،

خالد : حبيبتي دختي ؟ تبين تنامين ؟
اسراء كان باين عليها النوم و الملل : اي والله احس اني تعبت
خالد : اسم الله عليج حبيبتي ، نامي يا قلبي نامي ،
اسراء : و انتا حبيبي ماراح تنام ؟
خالد ( قالت حبيبي ! يعني تحبني ) : و شلون انام و انتي نايمه ، انا هني حبيبتي علشان اشوفج ، اخاف انام و احد يسويلج شي ،
اسراء حست ان خالد وايد يحبها : اوكي حبيبي ، و حطت راسها على جتف خالد و نامت
خالد حس بسعاده مو طبيعيه ، و ظل يفكر بالايام اليايه ، و حس انه بكون وايد مستانس معاها


في الكويت و تحديدا عند شهد

شهد بعصبيه : انا لازم ادمر حياته ، مايصير جذي يتزوج و يخليني و يعيش مرتاح
احمد : صبري يا شهد ، حياته خاربه على ايدنا ، نطري بس
شهد : اي لي متى بصبر ! ما شفتك تحركت ولا سويت شي !
احمد غمز لها : نطري شوي ، اهما توهم متزوجين ، خليهم يستانسون شوي ، و شوفي بعدين عقل اخوج المدبر شبسوي ،
شهد تتنهد : بشوف ، بشوف تاليتها ،،


بيت بوعبدالعزيز :

كانت ام عبدالعزيز في غرفه اسراء و تبجي ،

عبدالعزيز : يمه خلاص ، مو زين تسوين في روحج جذي
ام عبدالعزيز : خلني يا يمه خلني
عبدالعزيز : لا حول ولا قوه الا بالله ، يمه خلاص من تزوجت و انتي كله حابسه نفسج بغرفتها و تبجين ، لي متى يعني ؟
ام عبدالعزيز : --
عبدالعزيز : يمه خلاص عاد ، مابي اشوف دموعج الغاليه تنزل ، يلا امشي معاي ، اسيل و اسماء ينطرونج تحت
ام عبدالعزيز و اهيا تمسح دموعها : ان شاء الله

اسماء : اسول وين امي ؟ ماشفتها ؟
اسيل : والله مادري ، علمي علمج

و نزلت ام عبدالعزيز مع عبدالعزيز ، عقب ما غسلت ويهها و راحت اثار الدموع ، بس كانت الضيقه ماتفارقها ،

اسماء قربت يم امها : شلونج يمه
ام عبدالعزيز : الحمدلله
اسماء : يمه شفيج ؟ شفيه صوتج متغير ؟ صاير شي ؟
ام عبدالعزيز : لا ماكو شي
عبدالعزيز : لا اكو شي ، من تزوجت اسراء و اهيا على هالحال ، بجي 24 ساعه
اسيل : يمه شدعوه ، اهيا ما ماتت اسم الله عليها علشان تسوين كل هذا
اسماء : يلا يمه قعدي معانا و انسي السالفه
نور : ماما وين خالتي اسلاء ؟ وين لاحت ؟
اسماء : خالتج الله يسلمج سافرت
نور انصدمت من كلام امها : سافلت !
اسماء : اي يمه سافرت
نور بدت تبجي ، ليش تسافل انا ابيها احبها
اسيل : وليييييه الحين يوم سكتنا امي بدت بنتج تبجي ، شهالحب
نور بصراخ : ابي خالتي اسلاء احبها بلوح عندها
اسماء : ان شاء الله لما تيي بتشوفينها و تقعدين معاها بعد بس سكتي صدعتي راسي بصراخج ،


في الطياره :

عقب مده صحت اسراء من نومها ،

خالد ابتسم لها : شبعتي نوم حبي ؟
رفعت راسها و عدلت نفسها وبصوت ناعم و متقطع : الحمدلله
خالد مد ايده و دخل خصله كانت طالعه من شيلتها ،
خالد : تهبلين بالحجاب
اسراء بحيا : هذا بس عشانك
خالد اكتفى بـ ابتسامه ،
وفجاه حط ايده على راسه و غمض عيونه ، خافت عليه اسراء ،
اسراء بخوف : خالد حبيبي فيك شي ؟
خالد : لا لا ماكو شي ،
اسراء بـ اهتمام كبير: اكيد خالد ؟ ماكو شي ؟
خالد : اي حبيبتي لاتحاتين ، بس صداع خفيف من حركه الطياره
ارتاحت اسراء شوي : سلامتك
خالد : الله يسلمج


بيت بو عبدالله :

الكل كان متيمع بالصاله ،

فاطمه : والله البيت من غير خالد ما يسوى ، مشتاقتله والله ،
عبدالله يتنهد : الله يسعده ان شاء الله
ام عبدالله : بعد عمري وليدي ، يالله الله يوفقه مع زوجته ،،
ريم بتعب : عبدالله ، احس بتعب شوي
عبدالله خاف عليها : شفيج ؟ تبين تروحين المستشفى ؟
ريم : لا لا ماله داعي المستشفى ،
عبدالله : قومي قومي ، ايي صح تذكرت اليوم مراجعتج ، قومي يلا لبسي علشان اوديج
ريم تتنهد : ان شاء الله ،
فاطمه : سلامتج ماتشوفين شر
ريم : الشر ماييج
فاطمه : يالله روحي علشان ما يصير بالبيبي اليديد شي
ضحكت ريم ضحكه خفيفه و راحت تغير ملابسها ،،

وعقب ما غيرت ملابسها طلعت مع عبدالله و راحت المستشفى ،،

الدكتور : الحمدلله مافيها الا العافيه ، بس حاولي ماتتحركين وايد بالبيت
عبدالله : مشكور دكتور
الدكتور : الف سلامه ،،

و عقب ما طلعوا من الدكتور ،

عبدالله : سمعتي الدكتور ؟
ريم : اي سمعته
عبدالله : لاتتحركين وايد ، ولاتحوسين ولاتدخلين المطبخ
ريم : ان شاء الله ،


في الطياره :

الرجاء الاستعداد للهبوط ، اربطوا احزمه الامان ،

خالد : حبيبتي يلا وصلنا ، شوي و ننزل
اسراء : خالد انا خايفه
خالد ضحك : تخافين بعد من النزله ؟
اسراء بحيا : اي اخاف
خالد حاول ان ما يضحك عليها : اوكي حبيبتي ، ( و مسك بـ ايدينها و قربها منه و حست بالامان و حس بالراحه )

وبعد فتره قصيره ،

خالد : يلا حبيبتي مشينا ، تحرري من الطياره ،
اسراء تتنهد : يلا

نزل خالد و مسك اسراء حييل ، كان حيل مستانس لانها معاه ، و الفرحه باينه عليه
ظلوا بالمطار لما طلعت الجناط و طلعوا من المطار ، و كان الجو باارد في باريس ،،

خالد : بارد الجو صح ؟
اسراء : اي بارد شويه
خالد : يلا الحين نروح الفندق تدفي و ارتاحي
اسراء ابتسمت لـ خالد ،،

ركب خالد تاكسي مع اسراء و راحوا الفندق ،،

و اول ما وصلوا الفندق ،

خالد كان تعبان شوي من الطياره و راسه مصدع وكان محتاج للراحه و النوم ، اما اسراء الي كانت مرتاحه و شبعانه نوم ،

خالد و التعب باين عليه : حبيبتي انا بنام شوي
اسراء و اهيا تشوف خالد مبين على ويهه التعب : نام حبيبي ، شكلك تعبان
خالد : و انتي ماراح تنامين ؟
ابستمت اسراء : لا ماراح انام ، برتب الملابس
خالد : اوكي ، يلا حبي بنام
اسراء : نوم العوافي ان شاء الله

فتحت اسراء الجناط و رتبت كل الاغراض بشكل حلوو ، و عقب الترتيب حست بالتعب ، غيرت ملابسها و نامت ،،



للعلم !

انا الكاتبه sweet memy في منتدى كويتيات ، و نزلت البارت الخامس هني قبل ;)


sweet memy
البارت السادس :



كان الجو حييل حلو في باريس ، بارد شوي و الهوا عجيب بالليل ، حلو حق اثنين توهم متزوجين ،

وعقب 3 ساعات ، صحى خالد من النوم و كان مرتاح و شبعان نوم ،
خالد : آآآه ، احس جسمي تكسر من النوم ، نمت وايد ،
حرك راسه يمين و يسار فوق وتحت ، حرك ايده غمض عيونه و خذا نفس عميق و فتح عيونه و طلع زفير قوي ، لف ويهه يسار لقى ملاك صغير نايم ،
خالد : بعد عمري نامت ، خليتها ترتب الاغراض و نامت
وبحركه خفيفه حط ايده على جتفها ،
خالد بصوت واطي : حبيبتي ؟
اسراء كانت نايمه و ماحست فـ ماردت عليه
خالد : حياتي نايمه ، ( قرب منها و طبع بوسه على خدها )

قام خالد و راح الحمام و خذاله شور دافي ينعش جسمه ، طلع من الحمام و لبس بنطرون جينز و قميص بولو روعه ، ونشف شعره و وداه لي ورى و خلاه معفس شوي ، طلع شكله روووعه حيل ، و رش عطر رجالي ارماني قوي حيل و لبس ساعته و طلع البلكونه و حط كرسي و قعد يشم هوا ،

خالد : الللله ، الجو واايد حلو ، يبيله تمشي الحين ..
حاول خالد يلهي عمره على ما تقعد اسراء و بدا يغني حق مطربه المفضل ، عبدالمجيد ، يا اغلى من روحي علي يا احلى شي و اغلى شي ان قلت احبك شفتها هالكلمه في حقك شوي ، قلبي الي من شوقه يجيك يغار من حبك عليك ، ما يحبك الا يموت فيك ، و يحسك اقرب مني لي ، يا اغلى يا اغلى يا اغلى من روحي علي ..
خالد كان صووته روعه حيل ، و عنده مقدره يقلد كل اصوات الناس ، و كان دوم يقلد صوت عبدالمجيد لما يغني ، بس ساعات يصك على عبدالمجيد ،،


وعقب فتره قصيره صحت اسراء من النوم ، لفت ويهها مالقت خالد ، اخترعت شوي ، لقت البلكونه مفتوحه و في صوت ياي منها ، نزلت راسها علشان تشوف ، لقت خالد قاعد على الكرسي ، و تطمنت ،،
قامت من الفراش و خذت لها شور دافي ، ولما طلعت لبست بنطرون جينز غامج شوي مع نفنوف لي الركبه ضيج شوي يبين جسمها ، لبست سكارف فوق النفنوف وحطت لها مكياج حلو عباره عن ايلاينر اسود و شدو خفيف اسود دخاني و حمره ورديه فاتحه و بلاشر وردي فاتح و اخر شي لمسه الماسكرا السوده الغامجه ، و لبست ساعتها الكرستان ديور السوده و رشت عطر نسائي بارد حلوو و لفت شيلتها بطريقه حلوه مرتبه و طلعت عند خالد البلكونه ،

خالد ماحس فيها ، كانت حركتها خفيفه حييل و ماتنسمع ، فجاه سمع خالد صوت ناعم حلو يناديه ،،

اسراء بصوت ناعم حلو : خالد
خالد ذاب من صوتها و لف ويهه : عيون خالد
اسراء استحت شوي و نزلت راسها ، و رفعته بعدين : تسلملي عيونك حبيبي
خالد شافها و انصدم ، و قال في قلبه ، حلوه و ربي حلوه ، يا بختي فيج ،
خالد : حياتي شرايج نقوم نتمشى ؟ الجو وايد حلو
اسراء : اي حلو ،
خالد : ها نمشي ؟
اسراء ابتسمت : نمشي

لبس خالد جوتي رياضه و لبست اسراء فلات و مسكوا بعض و طلعوا ،
راحوا يتمشون تحت بالفندق ، اسراء كانت تمشي و ودها تتكلم بس ماتدري شتقول ، خالد نفس الحاله ، لكن حاول يتكلم ،

خالد خذا نفس عمييق و زفير قوي و قال : الجو روعه وايد حلو
اسراء: اي وايد حلوو
خالد أشر على حمام السباحه الي يمه : شفتي حمام السباحه هذا ؟
اسراء: ايي شفته ؟
خالد : ودي اسبح فيه
اسراءابتسمت : خلاص ، باجر اسبح فيه ، و انا بقعد اشوفك و اخذلك صور
خالد : ما اقدر
اسراء استغربت و عقدت حواجبها : ليش ما تقدر ؟
خالد : ما اقدر اسبح و اخلي قلبي بروحه
استحت اسراء حييل و انصبغ ويهها باللون الاحمر و نزلت راسها
خالد : يا حلاة الي يستحون والله
اسراء زاد حياها و حبت تغير الموضوع ، شافت جدامها طفله فرنسيه وايد حلوه ، شعرها اشقر ناعم منسدل على عيونها و عيونها كانت زرقه على رماديه ، كانت لابسه نفنوف قصير حفر و تمشي مع امها ،
اسراء : يحليلها هذي البنت ، ماشاء الله حلوه
خالد من غير اهتمام : حلوه ، (و باهتمام ) بس مو احلى منج يا قلبي
اسراء ابتسمت ابتسامه صغيره ،
خالد : فديت هالابتسامه والله
اسراء بقلبها ( بس يا خالد خلاص ، ذبحتني من الكلام الحلو ما اقدر استحمل )
خالد : شرايج نروح نتعشى ؟
اسراء : حبيبي يوعان ؟
خالد : اي والله يوعان
اسراء: يلا عيل ، نتعشى
خالد : انتي يوعانه حبيبتي ؟
اسراء:اممم ، شوي
خالد : يلا عيل امشي نتعشى ،،

و مسك خالد اسراء و راح مطعم الفندق ، كان العشا عباره عن بوفيه مفتوح ،

خذا خالد صحنين حق و حق اسراء
خالد : بس اشري ع الشي الي تبينه و بحطلج اياه
اسراء بحيا : ان شاء الله
خالد كان يمشي واسراء وراه ماكانت تفارقه ابد ، و عقب ما حطلولهم اكل لقوا طاوله و كرسيين بوسط الطاوله مزهريه شفافه فيها ورده حمره حلوه مزينينها بـ بودره لمعه فضيه ، شكها كان وايد حلوو ،

و بدا خالد بالاكل ، كان وايد تكانه وذرب ، و اسراء كانت اكثر منه تكانه و ذرابه ، كانت مرتبه بكل شي ، حتى باكلها مرتبه ، كانت تاكل بهدوء و خالد يشوفها و سرحان فيها ، و متعجب من ترتيبها الزايد و ذرابتها الي مالها حد ، و فجاه قطع سرحانه صوت ناعم

اسراء: خالد حبيبي ؟
خالد صحى من السرحان : هلا حبيبتي
اسراء: ليش ماتاكل ؟ مو تقول يوعان ؟
خالد : ها ؟ اي ، اي ان شاء الله باكل
اسراء ضحكت عليه ضحكه حلوه و هاديه ماتنسمع
وبدا خالد ياكل ، كلى بهدوء تام ، رفع راسه لقى اسراء قاعده تتأمل ملامحه و تشوفه
خالد : شفيج حبيبتي
اسراء رفعت راسها و شافته و ابتسمت : ولا شي
خالد : خلصتي ؟
اسراء هزت راسها يعني اي
خالد : حياتي انتي ماحطيتيلج الا شويه اكل و ماكليتيه كله ،
اسراء : الحمدلله ، خليت مكان للحلو ، شوقني شكله
خالد : من قالج انج بتاكلين حلو ؟ الحلو ما ياكل حلو ، اخاف تاكلين يرتفع عند السكر
اسراء استحت و انحرجت حيل و نزلت راسها و حطت ايدها على حلجها
خالد : فديت الي تستحي والله ، يلا دامج تبين حلو قومي ، بس هاا ماتاكلين وايد ، اخاف عليج
اسراء اكتفت بـ ابتسامه صغيره و قامت

خذت صحن صغير و حطت لها قطعه صغيره من كيكه الفراوله و حبتين من الفراوله ، وخالد خذا قطعه صغيره من بلاك فورست و حبتين كرز ، و مسك ايدها و راح الطاوله ،،


خالد : close ur eyes and open ur mouth
اسراء: ok 7bebe
خالد خذا شوكه و حط فيها حبه كرز و حطاها بحلجها ،
خالد : فتحي عيونج الحين و اكلي الي بحلجج
اسراء كلت ، : يميي حلو طعمها الكرز
خالد بزعل : شدعوه و انا ما استاهل ؟
اسراء : لا طبعا تستاهل حبيبي
و خذت حبه فراوله و حطتها في حلج خالد
خالد : احلى فراوله كليتها بحياتي ، لانها منج طبعا
اسراء: اي بس مو انا الي مسويتها ؟
خالد : ادري ، بس انتي الي وكلتيني اياها ، من جذي حلوه

و عقب العشا راحوا مع بعض الغرفه ،

خالد : انا شبعااان نوم
اسراء: و انا بعد
خالد : الحمدلله ،
اسراء: خالد بتصل على امي ،
خالد : اتصلي حبيبتي ، اخذي تلفوني و اتصلي
اسراء: لا خله ، بتصل من تلفوني ،
خالد : لا ، اخذي تلفوني
اسراء ما حبت تعانده و خذت تلفونه و اتصلت على امها


في الكويت في بيت بو عبدالعزيز :

صوت التلفون ، ترن ترن ترن ترن
بو عبدالعزيز : الو ؟
اسراء بفرح : يبه ! شلونك يبه !
بوعبدالعزيز كان حييل مستانس يوم سمع صوتها : هلا يبه هلا ببنيتي الغاليه
اسراء بدلع شوي : هلا فيك يبه ، شلونك شخبارك ؟
بوعبدالعزيز : الحمدلله بخير ، انتي شلونج ؟ وشلون خالد ؟
اسراء : الحمدلله انا بخير (ولفت ويهه عند خالد و ابتسمت ) و خالد بخير بعد
بوعبدالعزيز : الحمدلله ، ها شلون فرنسا ؟ ان شاء الله مستانسين ؟
اسراء: اي الحمدلله ، مستانسين ، انتوا شلونكم و شلون امي ؟
بوعبدالعزيز : الحمدلله امج زينه و كلهم زينين
اسراء: عيل وينها امي ؟ مشتاقتلها
بوعبدالعزيز : امج طالعه الحين
اسراء: امم خلاص ، ادق باجر اكلمها
بوعبدالعزيز : اوكي
اسراء: يلا يبه مع السلامه ، وسلم عليهم كلهم
بوعبدالعزيز : الله يسلمج يبه ،

خالد : ها شلونهم ؟
اسراء كانت حيل مستانسه : الحمدلله كلهم بخير
خالد : الحمدلله ، يلا الحين دوري ، بشوف امي شخبارها
اسراء: اوكي انا بروح اغير ملابسي
خالد : اوكي

بيت بوعبدالله :

رن التلفون وام عبدالله كانت بالصاله و سمعت صوت التلفون ترن ترن ترن ترن وردت ،

ام عبدالله : الو ؟
خالد : قوه يمه
ام عبدالله بفرح : هلا يمه هلا بوليدي هلا بالغالي
خالد : شلونج يمه شخبارج ؟
ام عبدالله و الدمعه نزلت من عينها و تغير صوتها : الحمدلله يمه بخير ، انت شلونك وشلون اسراء ؟
خالد : الحمدلله بخير ،
ام عبدالله وتغير صوتها اكثر من الدموع : الحمدلله
خالد منصدم : يمه تبجين ؟؟
ام عبدالله : من الفرحه حبيبي من الفرحه
خالد : عسى ايامج كلها افراح ان شاء الله
ام عبدالله : بعد شلونكم ؟ شلون الجو عندكم
خالد : والله حلو برد شوي
ام عبدالله : اي خالد ما اوصيك عاد البس عدل
خالد : ان شاااااء الله يمه
ام عبدالله : عيل وين اسراء يمك ؟
خالد : لا يمه راحت تغير ملابسها
ام عبدالله : اها ، سلم عليها
خالد : ان شاء الله ، الله يسلمج
ام عبدالله : خالد نمت ؟ ولا ليلحينك تعبان من الطياره ؟
خالد : لا الحمدلله نمت و شبعت نوم و طلعنا تعشينا و تمشينا و تونا رادين
ام عبدالله : الحمدلله استانستوا عيل
خالد : اي الحمدلله استانسنا ،
ام عبدالله : خالد ما اوصيك ، دير بالك على اسراء ،
خالد : يمه لا تحاتين ، اسراء بعيوني
ام عبدالله : كفو والله وليدي
خالد بغشمره : يمه انا بديت اغار ،خايفه عليها اكثر مني ؟
ام عبدالله : هههه ، لا يمه والله مو قصدي جذي
خالد : عبالي بعد ، اوكي يلا يمه اخليج الحين ، اكلمج وقت ثاني
ام عبدالله : ان شاء الله حبيبي ، يلا مع السلامه
خالد : الله يسلمج


و غيرت اسراء ملابسها و راحت عند التسريحه و بدت تحط لها مكياج حلو قبل النوم ، كانت لابسه قميص نوم ناعم حيل لونه وردي فاتح ، حطت لها شدو وردي فاتح حيل و ايلاينر اسود يبرز عيونها ، و حمره ورديه فاتحه و بلاشر فاتح يعطي بشرتها لون حلو ، و اخر شي حطت الماسكرا ، فلت شعرها الناعم و صار شكلها روعه ،و رشت لها عطر حلو بارد و لفت ويهها و شافها خالد، و اول ما شافها تصنم بمكانه ، وقال في قلبه ، ملاك وربي ملاك مو بشر ، لا شعوريا قام من مكانه و راح لها ،،

خالد و عيونه ما نزلت منها : حبيبتي
اسراء بصوت ناعم : عيونها
خالد مايدري شقول : تسلملي عيونها، حياتي بتنامين الحين ؟
اسراء لفت ويهها يمين و يسار يعني لا ،

فهم خالد لغتها و ابتسم ابتسامه عريضه حلوه ، قابلت ابتسامته بـ ابتسامه صغيره و نزلت راسها ، و يوم نزلت راسها طاح شعرها على عيونها ، و بحركه خفيفه مد خالد ايده و رفع شعرها الناعم عن عيونها ، و رفعت راسها و شافت خالد ،
خالد : شعرج وايد حلو
اسراء بحيا : انت احلى

حبت اسراء تفتح موضوع يديد ،

اسراء: خالد شلون خالتي ؟
خالد : الحمدلله بخير ، تسلم عليج
اسراء: الله يسلمها



في الكويت و تحديدا في بيت شهد
ساره كانت تترجى شهد انها تطلع معاها و تنسى خالد ،

ساره : خلاص شهد قومي طلعي معاي و لاتضيقين خلقج
شهد و الدموع تنزل من عينها : ما اقدر يا ساره ما اقدر ، خليني هني احسن
ساره : مايصير يا حبيبتي ، انتي من خطب خالد ماطلعتي ، قومي نطلع نتمشى نستانس
شهد : ساره ولي يرحم والديج خلاص ، ماراح اطلع

ودخلت عليهم ام احمد ،

ساره : خالتي شوفي شهد ، مو راضيه تطلع معاي تغير جو
ام احمد : شهوده حبيبتي قومي طلعي و استانسي ، صارلج فتره مو طالعه كله حابسه روحج بالغرفه
شهد بضيق : يمه تعبانه مالي خلق اطلع ، مابي اشوف ناس
ساره : شفتيها خالتي ؟
ام احمد تنهدت : على راحتج يمه ، خليها ساره خليها ،
ساره : ان شاء الله خالتي


بيت بو عبدالعزيز :

بو عبدالعزيز : الا ما قلتلج ، مساع اسراء دقت
ام عبدالعزيز : اسراء دقت ! بعد عمري و ويني انا ؟
بوعبدالعزيز : كنتي طالعه
ام عبدالعزيز بلهفه: شلونها شخبارها ؟ والله اني فاقدتها حيل
بوعبدالعزيز : الحمدلله تقول مستانسه
ام عبدالعزيز : الحمدلله لك يارب ، عسى الله يوفقج يا بنيتي و يسعدج



في باريس عند احلى عروسين :

كان الوقت عندهم ليل ،

خالد : حبيبتي شكلج دايخه ؟
اسراء: شوي
خالد ابتسم : نامي حبيبتي
اسراء: و انتا ماراح تنام ؟
خالد : اذا بتنامين بنام
اسراء: خلاص عيل ، ننام مع بعض
خالد ابتسم و عجبته الفكره : يلا عيل ننام

و ناموا العروسين مع بعض و كانوا مستانسين ،،

الصبح الساعه 10 بتوقيت باريس

صحت اسراء من النوم ،
اسراء بصوت واطي ما ينسمع : آآه ، و نزلت راسها لي تحت و بعدين رفعت شعرها الناعم وحركت راسها يمين و يسار ، و قامت خذت لها شور دافي يصحصحها ، و عقب ما خلصت لبست نفنوف قصير لونه احمر و صبغت اضافرها بـ اللون الاحمر نفس لون النفنوف ، رفعت جزء من شعرها بربطه لونها احمر ، و اخر شي مكياج سريع عباره عن حمره لونها احمر و ايلاينر اسود حوالين عينها ، و بلاشر خفيف احمر فاتح ، وطلعت روووعه ،،

و صحى خالد من النوم ، اسراء حست بحركته ، و لفت ويهها ،

اسراء ابتسمت ابتسامه طفل صغير وقالت : صباح الخير
خالد شاف جدامه ملاك بملامح طفل بريء و ذاب يوم شافها : صباح النور حياتي
ظل خالد بمكانه و عينه على اسراء و ماتحرك ولا حركه ، ولا حرك ولا شي من جسمه ، ظل يتامل الملاك الي جدامه ، و قال بداخله ، سبحان ما خلق ربي ،

اسراء بصوت ناعم و بحيا : خالد
خالد ماحس ولا سمع شي و ظل ساكت
اسراء سكتت شوي و ردت و قالت : خالد
نفس الحاله مارد ولا سمعها ،
اسراء : خالد !
خالد صحى من السرحان و انتبه : هلا حبيبتي !
اسراء : وين رحت حبيبي ؟
خالد : ها ؟ لا لا ، اي ، مارحت مكان ، معاج معاج
ضحكت اسراء ضحكه حلوه و ابتسم لها خالد ،
خالد : ضحكتج حلوة
اسراء استحت و نزلت راسها و ماتكلمت ،
خالد : اليوم ماراح نروح نتريق بالمطعم ، بخليهم اييبون الاكل لي الغرفه
اسراء أيدت فكره خالد و ماعارضت ابد : اوكي حبيبي ، الي تشوفه

و ظلت عيون خالد تشوف اسراء مده ، و اهيا كانت حييل مستحيه و تغير لون ويهها للأحمر ، اما خالد الي كان حييل مستانس و فرحان لان اسراء جدامه ،،
و عقب دقايق اتصل على المطعم و طلب منهم اييبون الريوق لي الغرفه ،، و عقب دقايق وصل الريوق ،،

خالد : يلا حبي ، الريوق جاهز
اسراء :ان شاء الله خالد

و بدوا احلى عروسين ياكلون الريوق ، خالد كان ياكل و يشوفها و اهيا ميته من الحيا و منزله راسها ،،
اسراء: الحمدلله ، خلصت
خالد منصدم : خلصتي ! انتي ماكليتي شي !
اسراء: بس شفت الاكل و شبعت
خالد : لا لا جذي ازعل انا ، مايصير حبيبتي ،
اسراء ما حبت ترفض له طلب او تعانده بشي و كلت شوي بس عشان خاطره ،



في الكويت و تحديدا في بيت بو عبدالعزيز :

عبدالعزيز كان توة داش البيت و تعبان من الجو الحار الي بره ، و تفاجأ يوم شاف المنظر الي جدامه !! كان بو عبدالعزيز طايح على الارض ومايتحرك ولا حركه ،،

عبدالعزيز بخووف حييل : يبه !! يبه شفيييك !! ، حرك عبدالعزيز ايدين ابوه يمين و يسار و حاول يكلمه لكن ماكو فايده ،
عبدالعزيز بأعلى صوت : يمااااااااااااااا تعالي بسرعه
ام عبدالعزيز اخترعت و بسرعه طلعت من المطبخ و ركضت لي الصاله ، و انصدمت يوم شافت بو عبدالعزيز طايح على الارض ،،
ام عبدالعزيز :عزيز!! شفيييه ابوك شصايرله ؟؟
عبدالعزيز مايدري شقول : مادري يمه مادري !! ييت لقيته طايح على الارض
ام عبدالعزيز و الدموع تنزل من عينها : الله يخليك بسرعه قوم شيله ووده المستشفى !!
عبدالعزيز بخوف : ان شاء الله يمه ان شاء الله
ام عبدالعزيز : انطرني اييب عباتي و ايي معاك
عبدالعزيز : يالله يمه بسرعه لاتتأخرين ،،

و بسرعه خذا عبدالعزيز ابوه و طاار في المستشفى ، و طول الطريج كانت ام عبدالعزيز تدعي لـ زوجها ان الله يشفيه و يكون بخير ،،

ام عبدالعزيز و الدموع تنزل من عينها : يالله يمه بسرعه لانتأخر
عبدالعزيز بخوف و ربكه و كان اعصابه مشدوده : ان شاء الله يمه

و في المستشفى ،،

دخلوا بوعبدالعزيز الغرفه و كان الدكتور عنده و عبدالعزيز و امه ينطرون بره ، و يدعون له بالشفا و الخير ،،


في باريس عند العروسين :

خالد كان قاعد مع اسراء و يسولف معاها و فجأه سكتت اسراء و حطت ايدها على قلبها ،،
خالد خاف عليها و حس ان فيها شي ،

خالد عقد حواجبه : شفيج حبيبتي ؟
اسراء بخوف : مما فيني شي
خالد : لا فيج شي ، شكلج تغير مره وحده !
اسراء تنهدت حيل : خالد، نغزني قلبي ، احس ان اهلي فيهم شي
خالد : اسم الله على قلبج حبيبتي ، لا ان شاء الله مافيهم الا العافيه ، لاتخافين
اسراء بخوف و الدمعه شوي و تنزل من عينها : قلبي ما يجذب ، انا متأكده انا فيهم شي ، الله يخليك خلني اروح اتصل عليهم
خالد حاول يهديها : تفضلي حبيبتي التلفون و اتصلي عليهم
خذت اسراء التلفون بسرعه و اتصلت على البيت ،،

ترن ترن ترن ترن ترن ترن ( صوت التلفون )

كانت اسراء اعصابها مشدوده و خايفه ، عظت على شفايفها حييل و كانت تنطر احد يرد على التلفون ، لكن ما لقت اي اجابه ،،

خالد : ها حبيبتي ؟؟
اسراء بخوف وتوتر : محد يرد
خالد بدا يخاف لكن حاول يطمنها : لا تخافين حبيبتي ، يمكن طالعين
اسراء: امي مو عادتها تطلع هالوقت ،
خالد : يمكن عندها شغل ولا شي ، لاتخافين
اسراء : بتصل على عبدالعزيز
خالد : يلا اتصلي و طمنيني


في المستشفى :

عبدالعزيز و ام عبدالعزيز ينطرون الدكتور يطلع و يبشرهم بخبر يفرحهم ، كانت حالتهم حاله ، الخوف و التوتر باين عليهم ، و الاعصاب مشدوده حيييل ،،

ورن تلفون عبدالعزيز ،

عبدالعزيز : يمه ، هذي اسور
ام عبدالعزيز : رد عليها ، بس دير بالك ! لاتقولها ان ابوك بالمستشفى ، والله ان قلتلها مو بعيده ترجع الكويت
عبدالعزيز تنهد : ان شاء الله يمه ، و حاول ان تكون نبره صوته طبيعيه و رد عليها ،
عبدالعزيز : الو
اسراء: قوه عزيز
عبدالعزيز : يقويج هلا
اسراء : شلونكم شخباركم ؟؟
عبدالعزيز : الحمدلله بخير ، انتي شلونج و شلون خالد ؟
اسراء: الحمدلله ،، وينكم دقيت على البيت محد يرد
عبدالعزيز سكت شوي و عقب ثواني : انا طالع و ابوي طالع و امي تلقينها مشغوله بالمطبخ و ماسمعت التلفون
اسراء تطمنت شوي : اممم ، شلون ابوي ؟؟ ولهانه عليه
عبدالعزيز تنهد و تغيرت نبره صوته : الحمدلله ابوي بخير ، كلنا بخير
اسراء : عزيز فيك شي ؟ صوتك متغير ؟ خير شصاير ؟ ابوي في شي ؟؟
عبدالعزيز حاول يصير طبيعي : لا لا ماكو شي ، لاتخافين ابوي مافي شي
اسراء: اكيد ؟؟ ماكو شي ؟؟
عبدالعزيز : اي اي اكيد ، لاتحاتين
اسراء تنهدت حيل : اوكي ، يالله اخليك الحين ، سلم عليهم كلهم
عبدالعزيز : الله يسلمج



باريس :

خالد : ها حبيبتي طمنيني ؟
اسراء تنهدت حيل : مافيهم شي
خالد : الحمدلله ، قلتلج مافيهم الا العافيه ، بس انتي لاتحاتين
اسراء بضيق : ان شاء الله
خالد : شفيج حبيبتي ؟ يالله عاد وريني الابتسامه الحلوه ،
اسراء : خالد ، احس انهم خاشين عني شي ، و مايبون يقولولي
خالد : يا حبيبتي يا حياتي انتي ، انتي توج كلمتي اخوج و قالج مافيهم شي ، لا تحاتين ولا تخافين ،
اسراء خذت شهيق و عقب زفير قوي : ان شاء الله ،
خالد : يلا وين الابتسامه الحلوه ؟
اسراء بحيا ابتسمت ابتسامه روووعه حبها خالد و ابتسم لها

في المستشفى :

عبدالعزيز : يمه اسور تسلم عليج
ام عبدالعزيز بضيق : الله يسلمها
عبدالعزيز تنهد : مسكينه تحاتي ابوي
ام عبدالعزيز انصدمت : قلتلها !!
عبدالعزيز : لا يمه ما قلتلها ، بس قالتلي شلون ابوي ، قلتلها بخير
ام عبدالعزيز : بعد عمري بنيتي ، تحب ابوها وايد ، والله ان درت بصير فيها شي

وطلع الدكتور ،

و بحركه سريعه راح عبدالعزيز للدكتور و سأله عن حاله ابوه

عبدالعزيز بخووف : ها دكتور ! طمني شلونه ؟؟
الدكتور : الواضح ان السكر مرتفع عنده ، و دقات قلبه بطيئه ، بس الحمدلله سوينا الي علينا و الحين احسن ،
عبدالعزيز : الحمدلله لك يا رب ، يصير ندخل نشوفه ؟
الدكتور : بعد شوي تقدرون ، خلوه شوي يحتاج راحه
عبدالعزيز : مشكور دكتور ،

ام عبدالعزيز : الحمدلله و الشكر لك يا رب ،
عبدالعزيز : الحمدلله على كل حال

بيت بو محمد :

اسماء بضيق : نواف ابوي بالمستشفى ابي اروح اشوفه
نواف منصدم : بالمستشفى !! خير شصاير ؟؟
اسماء : مرتفع عنده السكر ، مسكين ابوي
نواف : ان شاء الله بعدين نروح نزوره
اسماء : ما اقدر اصبر ، ودني الحين ، ابي اشوفه الحين
نواف تنهد : اوكي يلا ،

لبست اسماء و دقت على اسيل و قالتلها الخبر و راحت المستشفى ،،


في غرفه بو عبدالعزيز :

كان الدرب مركب على بو عبدالعزيز ، و شكله تعبان ، ام عبدالعزيز و عبدالعزيز كانوا معاه و مايخلونه دقيقه وحده ،

ام عبدالعزيز : عزيز يمه قوم شوف الباب
عبدالعزيز : ان شاء الله ، ( وقام شاف الباب ، كانت اسماء و نواف )
اسماء ونواف : السلام عليكم
ام عبدالعزيز : و عليكم السلام
اسماء قربت يم ابوها و قعدت يمه وبصوت واطي : شلونك يبه
بو عبدالعزيز بصوت تعبان و ماله خلق يتكلم : الحمدلله
اسماء شافته و الدمعه نزلت من عينها : الحمدلله على سلامتك
بو عبدالعزيز غمض عيونه : الله يسلمج
نواف : الحمدلله على سلامتك عمي
بو عبدالعزيز : الله يسلمك

و دشت عليهم اسيل ،،

اسيل : السلام عليكم
الكل : و عليكم السلام
اسيل قربت و قعدت يم ابوها : شلونك يبه ، الحمدلله على سلامتك
بو عبدالعزيز وماكان له خلق يتكلم : الحمدلله بخير
اسيل : خرعتنا يبه ، شفيك عسى ما شر
بو عبدالعزيز سكت و ماتكلم ولا كلمه
عبدالعزيز : الدكتور يقول السكر مرتفع عنده و دقات قلبه بطيئه
اسيل : سلامتك يا بعد عمري ما تشوف شر
بو عبدالعزيز بهاللحظه حس انه غالي عند عياله ، و ان كلهم حوالينه ، ما عدا اسراء الي كانت بعيده عنده ، و تمنى ان تكون معاهم ،،
بو عبدالعزيز بصوت واطي : اسراء تدري اني بالمستشفى ؟؟
ام عبدالعزيز : لا ما تدري ، ما قلنالها
بو عبدالعزيز : ليش ما خبرتوها ؟
ام عبدالعزيز : الله يهداك ، ما تعرف بنتك يعني ؟ ان درت ترا بترجع الكويت
تنهد بو عبدالعزيز : زين سويتي


و في باريس :

حاول خالد يطمن اسراء و ينسيها سالفه اهلها و الخوف و التوتر الي كان باين عليها ، و قدر ينسيها ،

خالد : يالله حبيبتي بنطلع
اسراء: ان شاء الله ، الحين اقوم اغير ملابسي

قامت غيرت ملابسها ، لبست نفنوف قصير مع بدي و بنطرون جينز ، حطت لها مكياج ناعم خفيف ، و خذت جنطتها و قعدت تنطر خالد ،

خالد : يالله حبيبتي انا خلصت
اسراء: و انا بعد

و مشوا العروسين ، و راحوا يتمشون و يستمتعون بالجو الحلو ، كان الجو رهييب ، واايد حلوو ، بارد شوي و هوا خفيف ، و مشوا العروسين لما لقوا جدامهم café كبير ، قعدوا و جابلوا بعض ،

خالد : شتشربين حبي ؟
اسراء : hot mocha with caramel
خالد غمز لها : اوه نفس طلبي
ابتسمت له ، وطلب خالد 2 hot mocha with caramel
كانوا يتبادلون السوالف و كانوا فرحانين و مستانسين ، و الجو كان مساعدهم ،،

خالد : بوديج مكان واايد حلوو ، خمني
اسراء تفكر : اممم ، وين ؟
خالد : الشانزاليزيه
اسراء ابتسمت و حبت المكان ،
خالد : يلا حبي ؟ مشينا ؟
اسراء بحيا و مسكت خالد : مشينا

و راحوا خالد و اسراء الشانزاليزيه ، الشانزاليزيه اهو أجمل الجادات فى العالم ، يتكون من مجموعه محلات من جميع الانواع ، و المقاهي و الكافيهات الكبيره ، و المطاعم و دور العرض السينمائيه و المسارح ، و فيها اكبر محلات بيع الاشرطه و اسطوانات الفيديو ، و محل اعرق العطور الفرنسيه غيرلان ، و اكبر محل للعطورفي العاصمه ( سيفورا ) و طبعا بيوت الازياء الكبيره ، و اكثر من هذا بعد ،،

قضى خالد و اسراء احلى الاوقات في الشانزاليزيه ، قعدوا في اكبر المطاعم و احلى الكافيهات و تسوقوا في ارقى المحلات و المجمعات ،
اسراء: واو خالد اليوم وايد استانست
خالد : دوم حياتي اشوفج مستانسه
اسراء استحت و نزلت راسها و شافها خالد و ابتسم لها

و عقب رحله حلوه خذت لها اسراء شور دافي و نامت و اهي مرتاحه ، خالد نفس الشي و نام و كان يبتسم ،،


في بيت بو عبدالله تحديدا في غرفه فاطمه :

كانت فاطمه تكلم حبيبها ( محمد ) و كانت حيل فرحانه ،،

محمد : فطومه حبيبتي ،
فاطمه : هلا حبيبي
محمد : فديت الي تقول حبيبي والله ، اليوم ضروري اشوفج
فاطمه بربكه : ها ؟! محمد مادري
محمد : وليش ماتدرين ؟ مافيها شي ،
فاطمه : احاول احاول ، بس ترا مو اكيد
محمد يتصنع الزعل : لا لا مايصير جذي ، انتي تدرين من متى انا مو شايفج ؟
فاطمه : ادري يا حبيبي ادري ، بس شسوي ما اقدر ، اخاف احد يشوفني و انفضح
محمد : لا تخافين محد بشوفنا ،
فاطمه اقتنعت شوي : اوكي حبيبي ، خلاص اليوم اشوفك
محمد بفرح : اوكي ، بس وين بتروح الحلوه ؟
فاطمه : المكان الي يعجبك ،
محمد : اممم ، شرايج نروح نتعشى بمطعم ؟
فاطمه : اممم اوكي خلاص

و اتفقوا محمد و فاطمه على الطلعه وضبطوا امورهم ،،


في بيت بو عبدالعزيز :

بو عبدالعزيز كان توة طالع من المستشفى بعد ما تشافى و صارت حاله احسن ، و الكل كان مستانس بطلعته من المستشفى ،،

ام عبدالعزيز : تو ما نور البيت
بو عبدالعزيز اكتفى بـ ابتسامه ، و كان حيل فرحان لان عياله كلهم حوالينه ، تنهد و قال في قلبه : ياليتج يا اسراء تكونين معاهم ، الله يوفقج في حياتج و يسعدج ،و سرح بخياله و بدا يفكر في بنته اسراء ،،
ام عبدالعزيز : بو عبدالعزيز ؟ شفيك ؟ وين رحت ؟
بوعبدالعزيز صحى و انتبه : هلا هلا ؟
ام عبدالعزيز : شفيك اسم الله عليك ؟
بو عبدالعزيز نزل راسه و تنهد : اسراء
ام عبدالعزيز خافت : شفيها !
بوعبدالعزيز : مشتاق لها ، ابي اشوفها ، ابي اسمع صوتها ، ما اقدر اعيش من دونها
ام عبدالعزيز ارتاحت : الله يهداك بس ، قول الله يوفقها ويسعدها و ترد لنا بالسلامه
بوعبدالعزيز تنهد : الله يسمع منج


في باريس :


عقب ما تجهزوا خالد و اسراء قرر خالد ان ياخذ اسراء و يوريها بعض معالم فرنسا ، و فعلا ،، خذاها و راح برج ايفل الي عباره عن تركيبه هندسيه من الحديد ، يتكون من عدد من المطاعم و محلات بيع التحف التذكاريه ، طبعا اسراء ما نست خواتها و خذت لهم تحف تذكاريه بسيطه ،و خالد ما نسى ولد اخوه ( يوسف ) و خذاله تحفه صغيره ،، و بعدها خذا جوله في قوس النصر ، كان حييل مستانس بالجو الحلوو و منظر القوس ، و طبعا ما نسى خالد ياخذ بعض الصور لـ قوس النصر ، وعقب رحله طويله حلوه ردوا احلى عروسين و ناموا و اهما مرتاحين ،،


في الكويت ،


محمد كان بـ المطعم و ينطر فاطمه الي تاخرت وايد ،، و بدا يحاتيها ،،

محمد : شفيها ؟ تأخرت علي و ماترد على موبايلها ! اخاف صار فيها شي بس ، الله يستر
و عقب 5 دقايق وصلت ،،
فاطمه بحيا : السلام عليكم
محمد نسى الدنيا و مافيها يوم شافها : و عليكم السلام
فاطمه : سوري حبيبي تأخرت ،
محمد : خوفتيني عليج ، ليش مارديتي على ؟
فاطمه : فوني كان سايلنت و ماسمعت ، اسفه
محمد : لا عادي
ابتسمت له فاطمه و من الحيا نزل راسها
محمد : شتشربين حبيبتي ؟
فاطمه : عصير فراوله
محمد : واي فديت الفراوله الي قاعده جدامي
استحت فاطمه و شافته و رسمت ابتسامه حلوه ،

و ظلوا فاطمه و محمد يسولفون مده و فجأه ،

فاطمه بصدمه : محمد ! انا لازم اروح البيت الحين !
محمد خاف : ليش شسالفه!
فاطمه بخوووف : عبدالله ! عبدالله اخوي
محمد : شفيييه ؟ شصايرررر ؟؟
فاطمه : شفته توة دش المطعم ! يلا محمد ، مع السلامه
وقامت من مكانها و ردت الكرسي لـ مكانه ، لكن محمد ماخلاها تطلع و وقف حط ايده على ايدها ، حست بشعور غريب و خافت ،
فاطمه انصدمت : محمد ! شيل ايدك عني !
محمد بهدوء : خليج لاتروحين
فاطمه : ما اقدر !! يلا مع السلامه

من صوب ثاني ،،

عبدالله : ريم هالمكان مو عاجبني ، شرايج نغير المكان ؟
ريم : على راحتك ،
ومشى عبدالله و ريم لين وصلوا عند طاوله مكانها حلو ،،
و تفاجأ عبدالله يوم شاف المنظر الي جدامه !
عبدالله : فاطمه !!!
فاطمه كان الخوف مالي قلبها و بسرعه خذت جنطتها و حاولت تدخل من بين الطاولات و تطلع بره المطعم ، عبدالله الي ماخلاها بحالها و ركض وراها ،،

ولما طلعوا بره المطعم :

عبدالله بعصبيه حيل : فطوم اوقفي لا اذبحج الحين !
فاطمه و الخوف و الربكه باينه عليها ، حاولت تروح البيت بسرعه و قدرت ، ركبت سيارتها و داست حيل و بسرعه راحت البيت ،، عبدالله خذا ريم و ركب السياره و لحق فاطمه البيت ،
ريم : عبدالله هد اعصابك ، لاتسرع اخاف عليك
عبدالله و العصبيه باينه عليه : سكتي انتي بعد !

sweet memy

البارت السابع :


و في بيت بوعبدالله :

دخلت فاطمه البيت و كانت تركض بسرعه خياليه ، دخلت غرفتها و قفلت عليها الباب ،حاولت تهدي نفسها لكن ماقدرت ، و ملامح الخوف و الرهبه باينه عليها ،،

وعقب 10 دقايق ، وصل عبدالله البيت ، و على طول راح عند غرفه فاطمه ، و حاول يفتح الباب ، لقاه مقفول ، و بصوت عالي :

عبدالله : فتحي الباب !
فاطمه كانت خايفه و دموعها تنزل و ماردت عليه
عبدالله : اقولج فتحي الباب لا اكسره الحين !
فاطمه تكلمت بصعوبه من البجي : عبدالله الله يخليك ، لا تسوي فيني شي ،
عبدالله : فتحي الباب اقولج لا اكسره ، خلصيني فتحي الباب !!
و بخوف و رجفه مدت ايدها و فتحت الباب ،
و اول ما دخل عبدالله كانت ملامح العصبيه و الحره مبينه عليه ، خافت فاطمه منه و نزلت راسها ، و بحركه سريعه رفع عبدالله راسها و طقها طراق على ويهها
فاطمه : آآآه !
عبدالله بعصبيه : منو الي كنتي معاه مساع ؟!
فاطمه ماقدرت ترد عليه و ظلت ساكته ، و سألها نفس السؤال : ماتقوليلي !! منو الي كنتي معاه مساع ؟؟
فاطمه بخوف و بحروف متقطعه : مم ااادررري ، مممااا اععررففهه
عبدالله بعصبيه : فطووم مو علي هالسوالف ، قاعده معاه و تضحكين و تسولفين و تقوليلي ما اعرفه ! هذي اخر التربيه فيج !!
قطت فاطمه نفسها على السرير و قعد تبجي حيييل بغزاره ، وطلع عبدالله من غرفتها و راح غرفته ،

عبدالله : حسبي الله عليج يا فطيم
ريم : عبدالله حبيبي هد اعصابك ، وان شاء الله ماكو الا الخير
عبدالله :اي خير الي تتكلمين عنه ! قاعده مع واحد تقوليلي خير ؟!
ريم : ماعليه ، هد اعصابك ، و ترا حرام الي سويته فيها ، اهيا مو ياهل علشان تمد ايدك عليها ،
عبدالله : الطراق بعلمها شلون تصير مرة ، وما تطلع معاه مره ثانيه


وفي غرفه فاطمه :

كانت فاطمه تبجي و تدعي على نفسها ، و كرهت الساعه الي شافت فيها محمد ،،
و سمعت صوت التلفون ، خذته و لقت الاسم [ محمد حبي ] ، و اول ما قرت الاسم قطت التلفون بعيد عنها و استمرت بالبجي ،،



و على صوت الطيور و العصافير صحت اسراء من النوم و شافت خالد قاعد قبلها ،

خالد : صباح الخير
اسراء: صباح النور
خالد : يلا قومي لبسي عشان بوديج اليوم مكان اينن
اسراء: ان شاااء الله حبيبي ،
ابتسم لها خالد و حس انه بيستانس اليوم وايد ،،

وبعد ربع ساعه ،

اسراء: يلا خالد ، انا جاهزه
خالد : يلا حبيبتي مشينا ،،

وركبوا احلى عروسين القطار عشان يوصلون لـ مدينه ديزني ارض السحر و الخيال و الاحلام ، وبعد وقت طويل شوي وصلوا ،،

قضوا معظم وقتهم بمشاهده الاستعرضات و التصوير ، و بدا وقت اللعب

خالد و الفرحه باينه على ويهه: اللله شوفي هاللعبه تينن ، شرايج نركب ؟
كانت حيل خايفه : ها ؟ لا لا خالد ، انا اخاف مابي اركب
خالد ضحك عليها : من صجج تخافين ؟؟ ترا لعبه وماتخوف
اسراء : لا لا اخاف ، تبي تركب اركب ، انا بشوفك و اخذلك صور
خالد : لا لا مايصير جذي ، ماراح اركب الا معاج يلا قومي
اسراء : خالد لا ، ما اقدر اخاف
خالد مسكها من ايدها و ركبها اللعبه ،
اسراء الي ماسكه خالد حييل و لاصقه فيه : خالد خالد ! انت شقاعد تسوي ! قلتلك اخااف !! ،
خالد و الابتسامه مرسومه على ويهه : شتخافين منه ؟ لعبه والله لعبه ، يلا الحين استانسي
اسراء بخوف و شوي و تبجي : خالد اذا صار فيني شي انت السبب
خالد : ههههه ، شبصير فيج حبيبتي ، ماراح يصير شي، انتي بس هدي اعصابج و استانسي ، الحياه حلوه ،
وبدت اللعبه ، عباره عن مركبه مثل القطار تدور و تنقلب و كانت عاليه واايد ،

خالد : الللللللله وناسه
اسراء الي كانت ميته من الخوف و تصارخ بس صوتها كلش مو مسموع : خااااااااااالد امسكني ، انا خايفه حييل
خالد و ميت من الضحك عليها : ههههههه انزين انزين عطيني ايدج ، و مسك ايدها و رفعها لي فوق ،
اسراء و كانت مغمضه عيونها حييييل و الخوف مبين عليها : حرام عليك خالد ، بموت امسكني !!
خالد : اسم الله عليييج ، يلا يلا كا ماباقي شي كلها جم دقيقه و تخلص اللعبه
جوري :لا لا خالد قوم نطلع ابي اروح الفندق
خالد : كااااااك من صجج انتي ؟ هذا يزاي يايبج ديزني لاند ، الناس يتمنون ايون و انتي تبين ترجعين الفندق ؟
اسراء : دامك بتركبني العاب مثل هذي اكيد بتمنى اروح الفندق
خالد يطنز عليها : انزين انزين ماراح نلعب ، نتمشى و نصور
اسراء ارتاحت : اي بس هذي وناستي
خالد و الضحكه مرسومه على ويهه : انزين ليش مغمضه عيونج يعني ، فتحيها خليني اكحل عيوني بشوفتها
اسراء شوي و تبجي : مابي مابي خالد بليييز اذا تحبني خلنا ننزل ،
خالد وكان ميت من الضحك عليها : حياتي شلون ننزل و احنا متعلقين بالجو ؟ نطري لما تخلص اللعبه بننزل

وعقب دقايق خلصت اللعبه ، و نزلت اسراء عقب ما قلبها انقبض من الخوف و خافت على نفسها من الموت ،
خالد : كله منج ماخليتيني استانس
اسراء و قلبها شوي و يطلع من مكانه : خالد انا وايد خايفه
حط خالد ايده على قلبها و حس بحركته السريعه : امبيه من صجج ! شدعوه لي هالدرجه تخافين ، هدي هدي لا يصير فيج شي اسم الله عليج ، ( و حاول خالد يهديها لما قدر )

وبجذي ، خلص شهر العسل ، و استانسوا العروسين ،،

خالد : اسورة حبيبتي خلصتي حطيتي جنطتج ؟
اسراء: اي خلصتها ،
خالد : انا حطيت جنطتي ، يلا عشان ما نتأخر على الطياره
اسراء: يلا حبيبي ،،

و توجهوا للمطار و ركبوا الطياره ، و كانوا اثنينهم يحسون بالتعب فـ نـآموآ و قعدوا مع بعض عقب 3 ساعات ،،


بيت بو عبدالعزيز :

بوعبدالعزيز : شخبار اسراء ؟ من زمان ما اتصلت ولا كلمتنا ؟
ام عبدالعزيز : والله مادري عنها علمي علمك ،
بوعبدالعزيز : اشتقت لها والله ،
ام عبدالعزيز : انا بعد ، بعد عمري والله


و عقب فتره قصيره وصلوا خالد و اسراء الكويت ، و توجهوا لـ بيت بو عبدالله ،،


بيت بو عبدالله :

ام عبدالله و عبدالله و ريم و فاطمه كانوا بالصاله ، السوالف و الضحك متبادله بيناتهم ما عدا فاطمه الي كانت متضايقه و زعلانه و مالها خلق تكلم اي احد ،

ام عبدالله : فاطمه ؟ شفيج يمه شسالفتج ؟
فاطمه بضيق : لا يمه ماكو شي
ام عبدالله : شلون ماكو شي ؟ ، هالايام مادري شصايرلج ، ماتاكلين عدل ولا تقعدين معانا مثل قبل ، حتى شكلج متغير ، قوليلي يمه شفيج ؟
فاطمه : ماكو يمه سلامتج
تنهدت ام عبدالله ،
فاطمه بقلبها : كل شي بالبيت تغير علي ، ملل و ضيقه ، وينك يا خالد تيي ترفه عندي و تونسني ،

و سمعوا صوت الباب ،،

ام عبدالله : ميري روحي فتحي الباب
ميري : ان شاء الله ماما
و راحت فتحت الباب و شافت خالد و معاه وحده ماعرفتها ابتسمت لـ خالد و خالد قالها تسكت و ماتقول لـ ام عبدالله شي ،،

مشى خالد مع اسراء بخطوات خفيفه و من غير محد يحس لين وصل بنص الصاله
خالد : قووووووووووووووه يا حلويين !
ام عبدالله الي انصدمت و ماصدقت عمرها ! : خالد !!
عبدالله و ريم انصدموا و فرحوا لما شـآفوا خالد جدامهم و قالوا : الحمدلله على السلامه
خالد : الله يسلمكم
ام عبدالله : خالد من وين طلعت ! وليس ماقلت انك بتيي ؟
قرب خالد يمها و باسها على راسها و لمها حيل ، اسراء الي كانت مستحيه و كانت ورا خالد وين مايروح وراه ،، سلمت على خالتها ام عبدالله و على فاطمه و ريم ،
ام عبدالله : شلونكم شخباركم ؟ ولهنا عليكم وااايد
خالد : الحمدلله بخير، احنا اكثر والله
فاطمه ابتسمت يوم شافت خالد واسراء : شلونج اسراء؟ شخبارج ؟
اسراء بصوت ناعم و مستحيه حيل : الحمدلله بخير ، وانتي ؟
فاطمه ابتسمت لها و حست بفرح : الحمدلله بخير
ام عبدالله : شخبار عروستنا الحلوه ؟
اسراء بحيا كبير : الحمدلله خالتي ، انتي شلونج
ام عبدالله : تمام الحمدلله بخير حبيبتي ،،

حست اسراء بالراحه من الوضع الي كانت فيه ،
خالد : يلا يمه ، احنا نستأذن ، بنروح نرتاح شوي
ام عبدالله : حبيبي انتا روح الله معاك
و قام خالد و مسك اسراء و مشوا مع بعض لين وصلوا للأصنصير و ركبوا و راحوا شقتهم ،
كانت اسراء تحس بالتعب خذت لها شور دافي سريع و نامت على طول ، و خالد وراها خذاله شور سريع و نام ،،

وعقب 4 ساعات صحوا خالد و اسراء من النوم ،

خالد : حبيبتي قومي ننزل نقعد مع امي ،
اسراء: ان شاء الله خالد بس اول شي ارتب الاغراض
خالد : امم اوكي ، عيل بساعدج و لما نخلص نروح نقعد معاها ،
اسراء : يلا حبيبي ،،
وظل خالد مع اسراء يرتبون الاغراضي حوالي الساعتين ، و طلعوا الصوايغ و الهدايا ،،

خالد : يالله حبيبتي ، ننزل ؟
اسراءابتسمت : ننزل

ونزل خالد مع اسراء و قعدوا مع الاهل و خذتهم السوالف و الوناسه من غير ما يحسون بالوقت ، وزع خالد الصوايغ عليها و استانسوا ،

خالد : اسراء، يلا حبي قومي فوق
اسراء : ان شاء الله
ام عبدالله : ويين تو الناس ، ماملينا منكم
فاطمه : اصلا لو بنقعد معاكم العمر كله ماراح نمل منكم
ابتسمت اسراء و قال خالد : يمه اسراء بتروح عند امها تسلم عليها
ام عبدالله : ايي ، سلمي عليها
اسراء: يوصل ان شاء الله
وراحت اسراء مع خالد فوق و غيرت ملابسها ، لبست تنوره واسعه شوي مع بدي و جاكيت و طلعت روعه و كشخه ، حطت لها مكياج ناعم و لبست دبلتها و ساعتها و مسك خالد ايدها و طلعوا ،

و بالسياره ،

كان صوت الاغاني مالي السياره ، و اسراء ساكته و خالد يغني مع الاغنيه ، سرحت شوي و فجأه صحت و سمعت صوت حلو ، دققت بالصوت و عرفت ان هذا صوت خالد ،

خالد : شفيج حبي سرحانه ؟
اسراء: لا ماكو شي
خالد : اكيد ماكو شي ؟
ابتسمت له اسراء: اي حبيبي اكيد
خالد : واي فديت الي تقول حبيبي والله
استحت اسراء و نزلت راسها : تفداك العافيه

و عقب دقايق وصلوا ،

نزل خالد مع اسراء و كانت اسراء حيييل مستانسه و فرحانه لانها بتشوف اهلها الي صارلها اكثر من شهر ماشافتهم ،،

و اول مادخلت الصاله لقت امها و ابوها و فرحت حييل ،،
اسراء : السلام عليكم
بوعبدالعزيز و ام عبدالعزيز انصدموا !! و ماصدقوا عيونهم : اسراء !!
اسراء ابتسمت : اي اسراء
بو عبدالعزيز شهالمفاجأه الحلوه ،
قربت من امها و لمتها حيييل و باستها على خدها و راسها ، و شافت ابوها و نزلت دمعه من عينها و لمته و باسته على راسه
خالد : شلونك عمي شلونج عمتي
و عبدالعزيز : هلا والله خالد ، الحمدلله بخير انت شلونك ؟
ام عبدالعزيز : هلا بوليدي خالد ، بخير الحمدلله
خالد : تمام والله الحمدلله
ام عبدالعزيز : شلون السفره ؟ عسى استانستوا ؟
اسراء: الحمدلله استانست
خالد : اسراء معاي شلون ما استانس
ابتسمت له اسراء
حست ام عبدالعزيز ان اسراء مستانسه مع خالد و ارتاحت لهـ ،،

و مر الوقت بسوالف عن السفره ،،
و بعد ساعتين ،

خالد : يلا حبي نمشي ؟
ام عبدالعزيز : وين يمه تو الناس
اسراء : لا يمه بنروح ، نييلج بعد جم يوم ان شاء الله
ام عبدالعزيز : على خير ان شاء الله
اسراء: اي يمه نسيت اقولج ، خالتي تسلم عليج ،
ام عبدالله : الله يسلمها سلمي عليها بعد
اسراء: ان شاء الله ، يلا يمه مع السلامه ،
ام عبدالعزيز : الله يسلمج يمه ،


و رد خالد البيت مع اسراء و كانوا مستانسين ، كل واحد منهم شاف اهله و ارتاح قلبه ، غيرت اسراء ملابسها و لبست قميص نوم قصير وردي فاتح و فلت شعرها الناعم و حطت لها مكياج وردي ناعم روووعه و طلعت قمر ،
خالد : فديت القمر الي جدامي والله
ابتسمت له اسراء
و بعد فتره قصيره ناموا


في بيت شهد :

احمد دخل عند شهد الغرفه و شافها سرحانه و هاديه ،

احمد : شهوود ، دريتي ؟
شهد تنهدت : شنو بعد شصاير
احمد : خالد رجع من السفر
شهد من غير اهتمام : الحمدلله على سلامته
احمد : جنج مو مستانسه ؟
شهد : و ليش استانس ، ليكون بس ياي من السفر عشاني ؟
احمد : يالمينونه ، الحين فرصتنا ، ان ما وريته الشغل ما اكون انا احمد
شهد تحركت شوي : اي احمد ولي يسلمك ، برد جبدي طلع الحره الي فيني سو اي شي ، المهم تخرب بيتهم
احمد غمز لها : ان شاء الله ، ماطلبتي شي ،،


و ثاني يوم الصبح ،

صحى خالد من النوم و سراء كانت نايمه ، فكر يصحيها لكن خلاها ترتاح ، و عقب دقايق صحت بروحها ، لقت خالد جدامها لابس و كاشخ ، كان شكله رووووعه ، شافت و ابتسمت له ، ابتسم لها و بينت غمازته الي ع اليمين ، كانت روعه ،

خالد : صباح الخير حبي
اسراء عسان شوي: صباح النور
خالد : يلا حبي بسج نوم بنطلع نتريق بره
اسراء :ان شاء الله حبيبي

قامت اسراء و خذت لها شور دافي و لبست و مشت ورا خالد ،

اسراء: وين بنروح ؟
خالد : تحت ، امي مسويتلنا ريوق مخصوص عشاني انا معاج
اسراء : يحليلها خالتي، ليش تكلف على عمرها
خالد : بعدج ما عرفتي امي عدل
ابتسمت اسراء و نزلت ،،


و اول ما وصلوا غرفه الطعام ،

ام عبدالله : حيالله المعاريس
خالد : الله يحييج يمه
و فتح خالد الكرسي لـ اسراء و قعدت ، و خذا صحن و حط من كل شي شوي حق اسراء و حطاه جدامها ، و عقب حطاله ،،
ام عبدالله : يلا سموا بـ اسم الله و اكلوا
كلت اسراء شوي من كل شي و ظلت تنطر خالد ،
التفت عليها خالد و شافها : شفيج حبيبتي ؟
اسراء: مافيني شي ،
خالد : كملي اكلج
اسراء : الحمدلله شبعت
خالد :\ شبعتي ! اكلي اكلي ماراح تقومين الحين
اسراء انحرجت ، و حاولت تاكل شوي بس عشان خاطر خالد و خالتها و لما خلص خالد قامت معاه و راحوا فوق ،،

قعدت اسراء بروحها و تذكرت ايام الجامعه و تذكرت رفيجتها دلال

اسراء : دلال ! شخبارها حبيبتي ، والله ولهت عليها ، و خذت الفون و اتصلت عليها ،
ترن ترن ترن ترن ( صوت الفون )
دلال شافت الرقم و فرحت حييل و عرفت انها وصلت من السفر ،
دلال بفرح: هلا والله ، هلا بهالصوت والله
اسراء : هلا فيييج حيااتي ، شلونج شخباارج ؟
دلال: الحمدلله بخييييرر انتي شلونج ؟ شخبارج ؟
اسراء: الحمدلله تمام
دلال : ها شلون السفره ؟ عسى استانستي ؟
اسراء بحيا : الحمدلله استانست والله
دلال : شلون خالد ؟
اسراء بحيا كبيييرر : عسل عسل
دلال بضحكه : الله يخليه لج
اسراء : انتي شلونج ؟ شلون الديره من دوني ؟
دلال : والله بصراحه انتي مسويه جو ، و الديره مو حلوه بدونج
اسراء : بعد عمررري والله ،
دلال : واااي اسور مشتاقتلج حييل ، مري علي بشوفج
اسراء : ان شاء الله ، حتى انا ولهانه عليج
دلال :يلا ان شاء الله نشوفج بعد اسبوع بالجامعه
اسراء: ان شاء الله ، يالله دلال اخليج الحين
دلال : اوكي حبي مع السلامه


خالد : من كنتي تكلمين ؟
اسراء: رفيجتي
خالد : امممم اوكي ،


بيت بو عبدالله في غرفه فاطمه :

كانت فاطمه هاديه زياده عن اللزوم ، قطع هدوءها صوت التلفون ، مسكت الفون و شافت الاسم [ محمد حبي ] دمعت عينها و بعدت التلفون عنها ، ماكانت تقدر ترد عليه ، و فكرت تقطع علاقتها بـ محمد ، وحاولت تطرده من حياتها و تنساه ، لكن الي يحبه القلب مو هين فراقه ،،


في غرفه خالد و اسراء:

خالد سمع صوت اغنيه من اغاني عبدالمجيد و بدا يغني معاه ، كان صوت فون اسراء، خذته و شافت الرقم وكان رقم غريب ،

اسراء: رقم غريب ؟ بشوف منو ، الو ؟
الطرف الثاني : --
اسراء: الو ؟
الطرف الثاني : --
سكرت اسراء التلفون ،
خالد : منو ؟
اسراء : مادري رقم غريب و رديت و محد تكلم
خالد : حبيبتي لاتردين على ارقام غريبه
اسراء: ان شاء الله ،
خالد : شرايج نطلع ؟
اسراء: يلا
خالد : يلا حبيبتي قومي لبسي عيل ، و انا بلبس و نطلع

قامت اسراء و لبست بنطرون واسع شوي مع نفنوف قصير واسع شوي و جاكيت ، طلعت روعه مع الشيله و المكياج ، اخر شي خذت جنطتها و لبست كعب عالي ، وقعدت تنطر خالد ، انصدمت يوم شافت خالد جدامها ، كان لابس دشداشه و جماغ احمر و حاط عطر رجالي عجييب ، شكله كان حييل روعه و رزه ، عجبها شكل خالد وااايد ، مسك خالد اسراء و مشوا مع بعض ،

و بالسياره :

خالد : حبيبتي وين تبين تروحين ؟
اسراء: على كيفك حبيبي ، المكان الي تحبه ،
خالد : اممم ، شرايج نتمشى بالرايه ؟
اسراء : اوكي حبيبي ، المهم اكون معاك

و عقب دقايق وصلوا الرايه ،،

اسراء كانت حيل مستانسه لانها مع خالد ، و خالد بعد كان مستانس لكن خرب وناسته الريال الي كان يلحقهم من زمان ،

اسراء : خالد شوف هالجنطه واايد حلوه
خالد و باله كان مو معاها : اي حلوه
اسراء : تعال حبيبي بدخل اشوفها

دخلت اسراء [ بربري ] و عقب شوي دخل خالد وراها ، كان يشوف الريال الي لاحقهم من اول ما دخلوا الرايه ، كان شكله مألوف مو غريب على خالد ،،

اسراء : خالد شرايك فيها ؟
خالد : حلوه
اسراء : باخذها
خالد : اخذيها حبيبتي ،
ودفع خالد سعر الجنطه و شال الجيس ومشى و باله كان مشغول ،

اسراء : خالد حبيبي
خالد كان سرحان و يفكر و ماسمعها
اسراء: خالد ؟
خالد انتبه لها : هلا حبي ؟
اسراء : شفيك خالد ؟ بالك مو معاي ؟
خالد : لا لا ماكو شي ، خير حبيبتي ؟ شبغيتي ؟
اسراء: تعبت و انا امشي
خالد : اوكي حبيبتي ، تبين تردين البيت ؟
اسراء : خالد شفيك ؟ احنا تونا يايين ليش نرجع البيت ، خلنا نقعد بمكان نريح شوي بعدين نتمشى ،
خالد : اوكي حبيبي

اسراء حست ان خالد مو معاها و سرحان بشي ،

و قعدوا بـ café و كان الريال الي يلحقهم قاعد بالطاوله الي يمهم ،
خالد : حبيبتي شتشربين ؟
اسراء : موكا مع كراميل
خالد : ان شاء الله ،
وطلب خالد و بعد دقايق وصل الطلب ، و كان يشرب و سرحان ، سرحانه لفت نظر اسراء،

اسراء : شفيه الحلو سرحان ؟
خالد : ها ؟! لا لا مو سرحان ولا شي
اسراء : خالد تقص علي بعد ، ترا مبين عليك
خالد : حبيبتي ماكو شي (ابتسم لها و ارتاحت) ،

بدت نظرات الريال تيي على اسراء ، قام يشوفها و يخزها من فوق لي تحت و خالد يشوفه و وده يذبحه ، و عقب دقيقتين ،

خالد : اسورة حبيبي قومي نطلع
اسراء : ليش خالد ؟
خالد : بس مليت ، شرايج نروح البحر ؟
اسراء : اوكي حبيبي ،

و قاموا و راحوا البحر يتمشون ، شاف خالد البحر و ارتاح ، لف ويهه ورا لقى نفس الريال الي يلحقه !

خالد طلع زقاره من مخباته و بدا يدخن ، استغربت اسراء يوم شافته يدخن ،، !

اسراء : حبيبي ليش تدخن ؟!
خالد : صدري يعورني شوي
اسراء: حبيبي شفيك ؟ سلامتك !
خالد : الله يسلمج
اسراء : صدرك يعورك و تدخن ! حبيبي مو زين عليك ، اذا تحبني قطها الحين جدامي
تنهد خالد : احبج ، والله احبج ، بس خليني ادخن و ارتاح
اسراء: خالد لا ، قطها ، لاتخليني ازعل
خالد تنهد حيل : ليش تزعلين ، انا ما سويت شي يزعلج
اسراء: خالد بلييز قطها
خالد : ان شاء الله ، ( و قطها و ارتاحت اسراء )
اسراء: خالد امش البيت ، انت تعبان
خالد : اسف حبيبتي خربت عليج وناستج
اسراء: حبيبي راحتك اهم
خالد : يا بعد عمري والله ، و قرب يمها و طبع على خدها بوسه ، استحت اسراء و صار ويهها احمر ،
اسراء بحيا : خالد شسويت
خالد : شسويت ؟ ماسويت شي
اسراء: توه توه الحين شسوي ؟
خالد : عطيتج بوسه ، فيها شي ؟
اسراء : خالد مو جدام الناس عاد
خالد : وانا شعلي من الناس ؟ اذا بتسمعين كلام الناس ماراح تخلصيين
و رجعوا خالد و اسراء البيت ، و اول ما وصلوا غرفتهم ،

اسراء : حبيبي الحين تنام و ترتاح اوكي ؟
خالد : شفيني ؟ مافيني شي
اسراء : امبلا ، انت تعبان
خالد : حبيبتي لاتخافين ، مجرد صداع خفيف
اسراء : اسم الله عليك ، ان شاء الله فيني ولا فيك
خالد : يا بعد عمري والله ، احبج
اسراء بحيا : و انا بعد احبك

و حط راسه على المخده و قعدت يمه اسراء و مسحت على شعره ، و حط عينه بعينها ، استحت اسراء و نزلت عينها و باسته على خده و غطته عدل و راحت ،

خالد : حبيبتي وين رايحه ؟ لاتخليني بروحي
اسراء : كاني معاك
خالد : تعالي قعدي يمي
اسراء : ان شاء الله حبيبي ، و قعدت يمه و خذا ايدها و مسكها و بدا يتحسسها و يلعب فيها و يشوف اضافرها ، و قرب ايدها و باسها ، حست اسراء بشعور حلو و غريب بنفس الوقت ،،
ورن فون اسراء ،

اسراء : دقيقه حبيبي اشوف منو ، خذت الفون لقته رقم غريب و نفس الرقم الي مساع ،
اسراء : خالد ، نفس الرقم الي مساع
خالد : عطيني ، و عطته الفون و سكت ينطر احد يتكلم

الطرف الثاني و بصوت رجولي : الوو
خالد انصدم : نعم ؟
الطرف الثاني : ---
طوط طوط طوط ، تسكر الفون

اسراء : منو ؟
خالد عصب شوي : واحد قليل ادب ، حبيبتي لاتردين على ارقام غريبه اوكي ؟
اسراء خافت : ان شاء الله


و بعد اسبوع ،،


اسراء كانت لاهيه ، كانت تزهب لها بدله حق باجر الدوام و خالد يشوفها ،
اسراء: شنو احلى الوردي ولا الازرق ؟
خالد : الوردي
ابتسمت له اسراء، و طلعت لها بدله ورديه حلوه و زهبت اغراضها ، و بعدها داخت
اسراء : خالد دخت بنام
خالد : نامي حبيبتي ، وراج قعده من الصبح باجر
اسراء : اي والله ، يلا حبيبي تصبح على خير
خالد : و انتي من اهله

و نامت اسراء و خالد ظل بروحه ، لف ويهه يمين لقى ملاك نايم يمه ، مد ايده و لعب بشعرها ، كان شعرها لي نص ظهرها ناعم لونه بني غامج على اسود كثيف ، لعب فيه مثل الياهل الصغير و بعدين ابتسم و من غير ما يحس نام اهو مستانس ،،

في جامعه الكويت كليه التربيه :

فاطمه كانت توها واصله الكليه ، سفطت سيارتها و نزلت ، و حست بشي يمسكها ، لفت ويهها و انصدمت !

فاطمه : محمد !!
محمد : اي محمد !
فاطمه ( خايفه و متوترة ) : خير ؟ ليش ياي لي هني ؟
محمد : ليش ماتردين علي ؟
فاطمه : محمد انسى الي بينا ، خلاص
محمد : انسى ! فاطمه شصاير ؟ قوليلي علميني ! صارلج اكثر من شهر ماتردين علي ، قوليلي شسالفه ؟!
فاطمه : لو سمحت ، خلاص ، الي بينا انتهى ، و انساني و امسح رقمي
محمد : ينيتي انتي ينيتي !
فاطمه : اي ينيت ، يلا لا تعطلني ، وراي محاضره ، مع السلامه !
محمد عصب و تصنم بمكانه و انصدم من تصرفها ،، !!


في كليه الهندسه :

كانت اسراء تتمشى تنطر محاضرتها و صدفه شافت دلال جدامها و استانست حييل


اسراء لمحت دلال من بعيد و بلهفه كبييره : دلووول حياتي ،
دلال بادلتها نفس الشعور : اسووور!!، شلونج حبيبتي ؟
اسراء : الحمدلله بخير ، و انتي شلونج ؟
دلال : الحمدلله ، مابغينا نشوفج ؟
اسراء: شسوي ، انا الحين متزوجه و خالد يبيني 24 ساعه معاه
دلال : الله يخليكم حق بعض
اسراء: دلوول عن اذنج ، بروح الحين تأخرت عندي محاضره
دلال تنهدت : يعني شلون ما نقعد معااج
اسراء: ان شاء الله بتقعدين معاي و بتملين بعد ، وابتسمت


في بيت بو عبدالله في شقه خالد تحديدا


خالد الي ماكان عندي دوام ولا شي كان نايم في البيت و حاس بالوحده ، مفتقد وجود حبيبته اسراء، انتبه يوم سمع صوت التلفون و كان نغمه مسج خذا فونه بسرعه و فتح المسج
المسج ( شلونك حبيبي ؟ شخبارك ؟ ماولهت علي ؟ )
استغرب خالد يوم قرا المسج ، خالد : منو هذي ؟ اسراء ؟ ما اتوقع اسراء، و اذا بتكون اسراء ليش ما دزت من فونها ؟ انشغل بال خالد بالتفكير شوي وبعد دقايق نسى السالفه ،، و عقب 10 دقايق مسج ثاني و من نفس الرقم ، المسج ( ادري انك ما ولهت علي ، لاهي مع زوجتك شلون بـ توله علي ؟ ) ، قرا خالد لمسج و انصدم ! منو ممكن تكون هذي ؟ و من وين لها رقمه ! تأكد انها مو اسراء من الكلام المكتوب ، و حاول يتذكر منو بس ماعرف منو ، و حس انه مشتاق لـ اسراء و اتصل عليها ،،


بكليه الهندسه ،

اثناء المحاضره رن موبايل اسراء ، افتشلت اسراء و شافت الاسم و حطته سايلنت ، و عقب نص ساعه طلعت بعد ما خلصت محاضرتها و اتصلت على خالد ،
اسراء: هلا خالد
خالد : هلا حبيبتي ، شلونج ؟
اسراء : الحمدلله ، سوري حبيبي مارديت عليك مساع ، كان عندي محاضره و ماقدرت ارد عليك ،
خالد : لا حبيبتي عادي ، المهم اسمع صوتج ، حياتي اشتقت لج متى تيين البيت ؟
اسراء استحت : اشتاقتلك العافيه ، كلها 3 ساعات و انا عندك
خالد : اوووللله 3 ساعات ! حرام عليج وايد
اسراء : شسوي حبيبي ، يلا ماعليه ،
خالد : اوكي حبيبتي ، ترا لما تيين على طول بنطلع بنتغدى بره اوكي حبيبتي ؟
اسراء: ان شاء الله حبيبي ، يلا خالد لاتعطلني بروح الحين عندي شغل
خالد بزعل : وانا ؟ تخليني بروحي ؟
اسراء : حبيبي انتا ، شسوي والله عندي شغل ، يلا حبيبي مع السلامه
خالد : الله يسلمج قلبي اموااا ( بوسه )
سمعت اسراء صوت البوسه و استحت و سكرت الفون

وعقب 3 ساعات ،،

طلعت اسراء من الكليه و حست ان في احد وراها ،

اسراء : هالسياره ذبحتني من اول ما طلعت و اهيا تلحقني ، سشالفته هذا ؟ شيبي ؟ و ظلت السياره ورا اسراء لين وصلت البيت ،
طل خالد من الدريشه و شاف اسراء وصلت ، و ابتسم و استانس ، لكن ما ظلت ابسامته فتره طويله ، انصدم يوم شاف السياره الي لاحقتها، و انصدم اكثر يوم شاف ريال طلع من السياره و لحق اسراء لي الباب

الريال : اسراء !
اسراء انصدمت و لفت ويهها : نعم !!
الريال : فديتج والله وين رايحه ؟ شدعوه عاد عطيني وي ، لاحقج و مضيع وقتي من الكليه لي بيتكم و انتي ولا مهتمه ؟
اسراء بخوف : لو سمحت روح بعيد احسن لك ،
الريال : الخوف واضح عليج ، لكن ماني رايح ، بوقف هني لما ايي ريلج هذا الي اسمه خالد و يشوفني واقف معاج ، ( و ضحك ضحكه استهزااء )
انصدمت اسراء يوم سمعت هالكلام و خلته و مشت بتدخل داخل و فجأه لقت ايده تربت على جتفها !!
اسراء انصدمت من الحركه الي سواها و لفت ويهها و شافته بنظره غريبه و خلته و دخلت داخل و اهيا خايفه !

دخلت اسراء الغرفه و ملامح الخوف و التوتر باينه عليها ، شافها خالد و سوا روحه مايدري عن شي ،
خالد : اخيرا ييتي حبيبتي ؟
اسراء بخوف : اي
خالد : شفيج ؟ شكلج مخترعه ؟ شسالفه ؟
حاولت اسراء تكون طبيعيه : لا لا خالد ماكو شي !
خالد : اوكي حبيبتي ، يلا نطلع ؟
اسراء : خالد ، شرايك نخليها وقت ثاني ؟
خالد : ليش حبيبتي ؟
اسراء : لا بس ...
خالد : لا بس ولا شي ، يلا قومي نطلع
اسراء بـ يأس : ان شاء الله

نزلت اسراء مع خالد و كانت خايفه من الي واقف تحت ، و يوم انزلت مالقت سيارته و ارتاحت شوي ، اما خالد الي قلبه كان يحترق بالبطيء و ووده يعرف منو الي كان لاحقها ، كان السكوت سيد الموقف بالسياره ، لين صدر من موبايل اسراء اغنيه لـ عبدالمجيد و خذت موبايلها بسرعه و شافت الرقم ، لقته رقم غريب !
اسراء : خالد ، هذا رقم غريب ، ونفس الرقم الي امس !
خالد بعصبيه : ترا مصخها ! منو هذا !!
اسراء بخوف : مماادري خالد ! هاك رد عليه
خالد خذا الموبايل منها بقوه : الوو ؟
الطرف الثاني : --
خالد عصب حييل : الو !!
الطرف الثاني : --
طوط طوط طوط ..
خالد : جبان ، نذل !
اسراء : خالد حبيبي لاتعصب ، هد اعصابك
خالد تنهد حيل : استغفر الله يا ربي
اسراء حبت تقول حق خالد عن سالفه الريال الي لحقها بس كانت خايفه ، و شافت خالد و حاله العصبيه الي فيه و سكتت و مافكرت تقوله ،،


بيت شهد :
اتصلت شهد على احمد علشان تعرف شنو اخر اخبار الخطه الي بينهم ،
احمد بضحكه خبيثه : ههههههه شهود لاتخافين ، كل شي ماشي على حسب الخطه
شهد ارتاحت : الحمدلله ، كمل !


و في المطعم :

خالد كان يشوف اسراء و ينطرها تتكلم و تقوله عن الي صارلها ، واسراء تشوف خالد و حاسه ان خالد شاف كل شي بعيونه بس ساتر السالفه ، و ظل السكوت سيد الموقف مده طويله،

خالد : اسراء ماتقوليلي شفيج ؟ من اول ما ييتي البيت و انتي معتفسه ، شفيج حبيبتي ؟ صايرلج شي ؟
اسراء غمضت عينها حيل لمده ثواني و بدت تفكر ، خالد اجذب عليك لو قلت لك ماكو شي ، بس صدقني ابي اقولك بس ما اقدر !
خالد : اسراء؟ وين رحتي ؟
اسراء صحت من تفكيرها : هلا خالد ؟
خالد : لااا انتي كلش مو معاي ، شفيج ؟ شسالفه ؟

و فجاه وقف ريال يم خالد و قاله : انا اقولك شسالفه !
انصدمت اسراء يوم شافته ، اسراء بقلبها : اهوه !! اهوه نفسه الي لحقني !! شيايبه لي هني ! شيبي فيني !
خالد انصدم يوم شافه واستغرب من الوضع ؟
الريال وبكل هدوء و برود : السالفه و مافيها ياخالد اني انا لحقت هذي الي جدامك الي اسمها اسراء لي البيت ، وطبعا هذا كان برغبتها ،،
اسراء منصدمه و ماتدري شتقول ! و انفتحت عيونها للآخر !! : جذاااب !



sweet memy
البارت الثامن :


خالد انصدم من الكلام الي سمعه ، و رد عليه بصوت عالي وبعصبيه : انت ماتستحي على ويهك ! بنات الناس لعبه عندك ! لو بتقول عنها من اليوم لي باجر حجي انا ماراح اصدقك ! ويكون بعلمك ، انا شفت كل الي صار بينك و بينها و مستحيل اصدق كلمه وحده منك !
اسراء انصدمت و استغربت من الي صار جدامها و نزلت دمعه منها ، و كان الخوف مسيطر عليها و كانت نبضات قلبها سرييييعه حييل و قالت لـ خالد : خالد ، ودني البيت بسرعه
خالد حس فيها و ماحب يعصي اوامرها : ان شاء الله حبيبتي ،

و بالسياره :

خالد بهدوء و من غير عصبيه : المفروض تقوليلي من الاول علشان اعرف اتصرف
اسراء كانت حيل خايفه و الدموع تنزل من عينها : خالد ، خفت اقولك مادري ليش
خالد : اسورة حبيبتي لاتبجين ! دموعج غاليه ترا ،
اسراء : --
خالد : يلا عاد حبيبتي ، ماصار شي ، و مره ثانيه اذا صار فيج شي تقوليلي مو تخافين ، لاني ماراح اسوي فيج شي ، و انا واثق فيج ( و ابتسم لها )
اسراء شافت خالد و شافت ابتسامته و ارتاحت نفسيتها شوي وهدت و قالت بقلبها : الحمدلله لك يارب ،،

بيت شهد ،

بعد ماصارت السالفه رجع احمد البيت ومتضايق و معصب شوي ، شافته شهد و استغربت من حاله ، وماتردد ابدا في سؤاله :

شهد : احمد شفيك ؟ شصايرلك ؟
احمد : ماكو شي !
شهد : احمد قولي شصاير! شسويت مع خالد ومرته ؟
احمد قالها كل السالفه ..
شهد : معقوله !
احمد : هذا الي صار معاي ، خطتج هذي فاشله ، دوري غيرها و بعدين قوليلي انفذها ، خليني الحين اروح ارتاح و اشم لي شي و ارتاح لاني تعبت من كثر الدواره بالشوارع ..

وراح احمد غرفته و طلع جيس صغير مخدرات و حط شوي على ايده و غمض عيونه وبدا يشم يشم لما ارتاح و نسى السالفه ،،


بيت بو عبدالله :


دخلوا خالد واسراء البيت و كانت اسراء مرتاحه شوي من رده فعل خالد ، دشوا و كانوا مستانسين ،

ام عبدالله : هلا والله بـ المعاريس
خالد بـ ابتسامه: هلا فيج يمه
ام عبدالله : شلون الحلوه ؟
اسراء: الحمدلله خالتي بخير ،
خالد قعد بالصاله و فجأه حس بصداع قوي شوي ، و حط ايده على راسه ، انتبهت اسراء لـ خالد و حست فيه ، و ام عبدالله بعد ،
اسراء: خالد شفيك ؟
خالد سكت شوي و بعدين رد عليها : لا حياتي لاتخافين ماكو شي ، بروح شوي انام ، تعالي معاي ..
وقامت اسراء وراحت مع خالد الغرفه ، غيرت ملابسها و لبست شي خفيف و قعدت يم خالد بالفراش ،
اسراء: خالد حبيبي شفيك ؟
خالد تنهد : صداع خفيف ، لاتخافين
اسراء: تبي اييبلك بندول ؟
خالد : لالا عادي ، اقدر اتحمل
و حط خالد راسه ع المخده و غمض عيونه ، قربت اسراء من خالد و حطت ايدها على راسه و مسحت على شعره مده لما نام و اهو يبتسم ،،


بيت بو محمد :

اسماء : نواف احس اني تعبانه ، قوم ييب نور من الروضه
نواف يشوف ساعته : يلايلا ، الحين بروح ،

طلع نواف و شغل سيارته وراح الروضه علشان اييب نور ، ولما وصل الروضه لقى نور بره تنطر بالحر و يوم شافت ابوها ابتسمت و ركضت حيييل لي السياره ، و فجأه !! صوت سياره يايه بسرعه وماشافت الطفله البريئه الي تركض و دعمتها ،،

نواف بصوت عالي حييل و الخوف باين عليه : نوووووووووور !!

نزل نواف من السياره بسرعه و وقف بنص الشارع يشوف بنته ، لقى بنته بنص الشارع طايحه و الدم مالي وييها و ايدها مجروحه و ملابسها متشققه و انصدم من المنظر الي جدامه !

نواف : نوور حبيبتي ردي علي ! نوور ، نوووور
وبحركه سريعه شال نور و طار فيها ع المستشفى ،

بيت بو محمد :

اسماء الي كانت تعبانه و تحاتي نواف و نور الي ليلحن ما وصلوا ، رفعت سماعه التلفون و ماترددت ابد ، ( رنه ، رنتين ، 3 ، 4 .. المشترك لا يرد ! )
اسماء بخوف : اخاف صار فيهم شي ! الله يستر ،،

في المستشفى ،،

قعد نواف على اعصابه ينطر الدكتور يبشره بخبر يسعده ، و بعد فتره طويله شوي طلع الدكتور
تحرك نواف و بسرعه سأل الدكتور عن حالتها ،
نواف : ها دكتور بشر !
الدكتور تنهد : والله مادري شقولك ،
نواف بخوف : دكتور لاتخرعني ولا تخوفني اكثر ، قولي شفيها شصاير لها
الدكتور : اعاقه جسديه ، و اغلب الاعاقه صارت صوب ريلها ، و في ارتجاج بالمخ
نواف بصدمه : يعني شنو ! فهمني اكثر
الدكتور : يعني راح تواجه مشكله بالمشي ، و بطء استيعاب ، و ان شاء الله تتحسن حالتها مع الوقت
نواف انصدم من كلام الدكتور و لام نفسه ،
انا السبب ! انا السبب !! ، نزلت منه دمعه حاره مسحها بسرعه

بيت بو محمد :

اسماء و القلق و التوتر باين عليها : ماعاد فيني صبر ! اكيد صار فيهم شي ، قلبي يقولي ان فيهم شي ،،
محمد : يمه وين نور ؟ ليلحين مايت من الروضه ؟
اسماء : اي يمه ليلحين ما يت ، مادري شفيه ابوك تأخر
محمد : ادق عليه ؟ اقوله ليش تأخرت ؟
اسماء تنهدت حييل و حست بـ اليأس : دق يمه دق يمكن يرد عليك
رفع محمد سماعه التلفون و اتصل على ابوه ( رنه ، رنتين .... )

المستشفى :

نواف : بس يعني لي متى ماراح ارد عليها ، الحين اكيد تحاتينا ، مثل ما انا خايف عليها اكيد اهيا خايفه على بنتها ، ( تنهد حيل و خذا نفس عميق و رد عليها )
نواف و بضيق حييل و باين عليه الضيق و الحزن من نبره صوته : الو
محمد : يبه ؟ وينك يبه ليش ليلحين ماييت ؟ و وين نور ؟
نواف : حمودي عطني امك شوي
محمد : يمه ابوي يبيج

اسماء فرحت شوي لكن بعد دقايق ،،

اسماء منصدمه و مو مصدقه الي سمعته : شنو ! نواف انت شقاعد تقول !
نواف بـ ضعف حيله : هذا الي صار
اسماء : نواف انا الحين يايه ، يلا مع السلامه !

وبسرعه لبست عباتها و راحت المستشفى ،،

و عقب دقايق وصلت المستشفى ، و مشت بسرعه لين وصلت عند نواف ،

اسماء و الدمعه بطرف عينها و بصوت يكاد ينسمع : نواف وين نور ، ابي اشوف بنتي ،
نواف بضيق و ندم : بتشوفينها ،،
اسماء و الدموع نزلت من عينها ، وبصوت ممزوج بالدموع : حسبي الله و نعم الوكيل ، حسبي الله و نعم الوكيل


بيت بو عبدالعزيز :

بو عبدالعزيز : لا حول ولا قوه الا بالله ،
ام عبدالعزيز : شصاير بعد ؟
بو عبدالعزيز : نور ، دعمتها سياره و ودوها المستشفى
ام عبدالعزيز بصدمه : شنو ! شلون !
بوعبدالعزيز : دعمتها سياره يم الروضه و بسرعه ودوها المستشفى ،
ام عبدالعزيز : الله يكون في عونج يا بنيتي ، يلا قوم خنروح لها المستشفى ، ما اقدر اقعد هني ما اشوفها ،
بو عبدالعزيز : قعدي قعدي ، شوديج الحين بهالحر ، نطري العصر
ام عبدالعزيز : لا لا ما اقدر لا زم اروح الحين اتطمن عليها
بوعبدالعزيز : كيفج روحي مع السايق الحين و انا العصر ان شاء الله اروح
ام عبدالعزيز : يلا عيل اروح البس عباتي و انزل


بيت بو عبدالله :

عقب ما نام خالد حست اسراء بالملل ، و اتصلت دلال ،
( رنه ، رنتين ، 3 ، 4 ... )
اسراء: وي شفيها دلال ماترد ؟ بشوف امي من زمان ماكلمتها
و رن تلفون البيت في بيت بو عبدالعزيز
بو عبدالعزيز : الو
اسراء بفرح : هلا يبه شلونك ؟
بو عبدالعزيز : هلا يبه ، انا الحمدلله بخير ، انتي شلونج
اسراء: تمام بخير ،
بوعبدالعزيز : الحمدلله
اسراء: يبه وين امي ؟
بوعبدالعزيز : امج الله يسلمج راحت تلبس بتروح المستشفى
اسراء خافت : مستشفى !! ليش شصاير ؟ شفيها امي ؟!!
بوعبدالعزيز : لا مافيها شي ، نور داعمتها سياره و بتروح لها امج الحين
اسراء انصدمت : نور ! شفيها نور شصاير لها !!
بوعبدالعزيز :اسراء حبيبتي لاتخافين ، حادث بسيط ان شاء الله و ماكو الا العافيه
اسراء و الدمعه بطرف عينها : انا الحين بروح لها
بوعبدالعزيز : قعدي وين تروحين الحين ، قعدي ولاتحاتين و العصر روحي
اسراء بتوتر : يبه الله يهداك شقاعد تقول ، انا لازم اروح الحين اشوفها
تنهدت بو عبدالعزيز : كيفج
اسراء: يلا يبه مع السلامه


اسراء : ما اقدر ما اروح اشوفها ، لازم الحين اروح ، بس .. خالد ، خالد نايم شلون اقوله ؟ مسكين توه نايم ، و اكيد ماراح يخليني اطلع هالحزة بروحي ، ياربي شلون الحين .. لفت راسها و شافت خالد لقته نايم و مرتاح ، ماحبت تصحيه من نومه و تزعجه و خلته نايم ، وانطرت لي عقب ساعتين ،
تحرك خالد شوي و حست اسراء بحركته و لفت راسها ،
اسراء: شبعت نوم حبيبي
خالد بنعاس و ماله خلق : يعني ، الحمدلله
اسراء ابتسمت له ابتسامه صغيره ونزل راسها و اخفت الابتسامه ، ترددت شوي و لكن تشجعت و قالت ،
اسراء: خالد
خالد : هلا
اسراء : خالد ابي اروح المستشفى حق بنت اختي
خالد : شفيها ؟
اسراء : داعمتها سياره وبروح اشوفها
خالد : لا حول ولا قوه الا بالله ، ان شاء الله بعدين اوديج
اسراء: حبيبي ابي اروح الحين
خالد : لا مو الحين ، مالي خلق بعد شوي
تنهدت اسراء: ان شاء الله


المستشفى :

وفي غرفه نور ، كانت نور نايمه ع السرير و شكلها يعور القلب ، الشاش و اللفاف على مناطق مختلفه من جسمها ، و الجروح منتشره على ايدها و ويهها ، و اللون الاصفر على الازرق كان لون بشرتها ،،

ام عبدالعزيز : الحمدلله على السلامه
اسماء بضيق : الله يسلمج يمه
ام عبدالعزيز : ان شاء الله تقوم بالسلامه
اسماء تنهدت بقوه : ان شاء الله
ام عبدالعزيز : قلتي حق جوري و اسيل ؟
اسماء : لا يمه ماقلت لهم
ام عبدالعزيز : انا بقولهم ،
و اتصلت ام عبدالعزيز على اسيل و قالت لها اما اسراء فكانت تدري بالسالفه ،،


بيت فهد :

تنهدت اسيل حيل يوم سمعت الخبر ، أسيل : الله يكون بعونج يا اسماء و الله يقومج بالسلامه يا نور ، سمعت صوت جنان تبجي و لقت فهد جدامها و شايل جنان

اسيل : واااي حلاتها و اهيا تبجي
فهد : مسكيها ماختني انام ، خليها عندج
(خذت اسيل جنان من عند فهد ) اسيل : فهد انا بطلع الحين
فهد استغرب : وين ؟
اسيل : بعد عمري نور داعمتها سياره و اهيا الحين بالمستشفى
فهد : اووه ! لا حول ولا قوه الا بالله ، اوكي روحي
اسيل : انزين بخلي جنان عندك مابيها تدوخني هناك حرام البنت تبي راحه
فهد : خلاص اوكي خليها هني
اسيل : يلا بروح اغير ملابسي


المستشفى :

راحت اسيل المستشفى و لقت هناك اسماء و ام عبدالعزيز ، و شافت نور المسكينه نايمه و شكلها يكسر الخاطر ، كانت شاريه لها هديه حلوه و مغلفه و منسقه بـ الوان حلوه ، دخلت و حطت الهديه على طاوله صغيره كانت موجوده ،

اسيل : السلام عليكم
الكل : وعليكم السلام
اسيل : شلونج اسماء ؟ و شلون بنتج ؟
اسماء تنهدت حيل : الحمدلله على كل حال
اسيل : بعد عمري تكسر الخاطر ، قربت اسيل من نور و باستها على خدها ،
وبعد دقايق وصل بو عبدالعزيز ،
بوعبدالعزيز : السلام عليكم
الكل : و عليكم السلام
بوعبدالعزيز : سلامات ماتشوف شر
اسماء : الله يسلمك يبه من كل شر
بوعبدالعزيز : عيل وين نواف ؟
اسماء : راح البيت اييب حق نور ملابس


بيت بو عبدالله ، تحديدا بغرفه خالد :

خالد : يلا حبيبتي تبين تروحين الحين ؟
اسراء : اي
خالد : يلا لبسي ، انا بنزل تحت على ماتخلصين
اسراء: اوكي حبيبي
فتحت اسراء الكبت لبست لها بنطرون جينز مع قميص طويل شوي ، وحطت مكياج خفيف حيل و لبست شيلتها و خذت جنطتها و نزلت الصاله ،،

اسراء: شلونج خالتي ؟
ام عبدالله : هلا اسراء، الحمدلله بخير
خالد : يلا مشينا ؟
اسراء : يلا
ام عبدالله : وين ؟ قعدوا معاي شوي
اسراء: بروح المستشفى حق بنت اختي
ام عبدالله : وي شفيها !
اسراء: داعمتها سياره
ام عبدالله : سلامتها ماتشوف شر ، سلمي على اختج
اسراء: الشر ماييج ، الله يسلمج
خالد : يلا حبي ،
ومسك خالد ايد اسراء و مشى معاها لي السياره ، و ركبوا السياره و شغل خالد الرادو و حط مرينا اف ام و لقى اغنيه و عجبته و خلاها ، لفت انتباه خالد اسراء الي كانت حاسه بضيقه
خالد : حبيبتي شفيج ؟
اسراء: ضاق خلقي يوم سمعت الخبر
خالد : الله يشافيها ان شاء الله
اسراء: خالد سكر الاغنيه ضايق خلقي مابي اسمع شي
خالد : ان شااء الله على امرج ( وسكر الاغنيه )
اسراء: خالد قبل لا نروح المستشفى مر على محل العاب علشان اشتريلها هديه
خالد : حاااضر
و وصلوا عند محل العاب كبير ، شرت منه اسراء لعبتين كبار حلوين و غلفتهم و زينتهم بالشرايط و البالونات ، وطلع شكلها وايد حلو ،

وعقب دقايق وصلوا المستشفى ،


دخلت اسراء مع خالد و سلموا ع الكل ،

اسراء: سلامات ماتشوف شر الحلوه
اسماء بضيق : الله يسلمج ، الشر ماييج
اسراء: بعد عمري تكسر الخاطر ، يعور القلب شكلها
و بعد دقايق ، صحت نور من نومها ،
نور بتعب و بصوت واطي يكاد ينسمع : ماما
فزززت اسماء و قربت من نور : نعم حبيبتي ؟
سكتت نور و شافت ناس وايد حوالينها و خافت بالبدايه ،
نور : ماما ابي ماي
اسماء : ان شاء الله حبيبتي ، ( يابت لـ نور ماي وشربتها لانها ماكانت تقدر تمسك شي بروحها )
نور بصوت طفولي ممزوج بالحزن : ماما انا ليش هني ؟ ليش حاطين في ايدي شي ابيض ؟
سكتت اسماء و ماتكلمت ، وبدت دموع نور تنزل ببطء ، مسحت اسماء دموعها وحبت تنسيها، قامت اسيل و خذت الهديه و حطتها جدام نور ،
اسيل : شوفي نور شريتلج هديه حلوه
نور شافتها و عجبها الشكل الخارجي للهديه ،
اسيل : افتحها حقج ؟
نور هزت راسها بالايماء ، فتحت اسيل الهديه و كانت عباره عن باربي مع غرفه و اغراض واايد ، شافت نور الهديه و ابتسمت ابتسامه صغيره ،
استانست اسماء يوم شافت بنتها تضحك ، و ارتاحت اسراء شوي و تطمنت على نور و عطتها الهدايا الي يابتهم
اسراء: شوفي نور شريتلج هدايا حلوه
نور ابتسمت لـ خالتها
قعدت اسراء مع نور لفتره قصيره و استانست معاها و رسمت البسمه على وي نور ، و بعدين طلعت مع خالد ،

و بالسياره :

اسراء : حبيبتي نور كاسره خاطري ، بعد عمري ماتستاهل
خالد رفع حاجب واحد : شنو هذا ترا انا بديت اغار ، كل كلمه و الثانيه قلتي حبيبتي و حياتي و بعد عمري ،
اسراءابتسمت : حبيبي تغار ؟
خالد يسوي روحه زعلان : اي اغار
اسراء: و انتا بعد حبيبي و عمري
خالد : صج والله ؟
اسراءاستحت و نزلت راسها : اي صج
خالد : ياقلبي انتي ، اقول حبي ؟
اسراء: قول حبيبي
خالد : شرايج نتمشى ع البحر
اسراء: الله ، يالله نتمشى ليش لا
ابتسمت خالد و شغل اغنيه و زاد من سرعه السياره شوي و راح البحر
اسراء: خالد حبيبي شوي شوي لاتسوق حيل
خالد : شسوي مستانس
اسراء : انا اخاف عليك ، اخاف يصير فيك شي اسم الله عليك
خالد : تخافين علي ؟
استحت اسراء و نزلت راسها و سكتت ، و بصوت ناعم : اذا ما اخاف عليك ، اخاف على منو
خالد : وماتخافين على نفسج ؟
اسراء: انتا اهم حبيبي
خالد : فديتج والله ، الله يخليج لي
اسراء بحيا : و يخليك لي :$
ابتسمت اسراء و حست نفسها محظوظه لان عندها زوج مثل خالد ،،
و عقب كلام حلو و غزل وصلوا البحر ،
خالد : الله الجو روعه و البحر اينن
اسراء: اي وايد حلو
خالد : تعالي نقعد على الرمل

و قعد خالد مع اسراء على الرمل ، بدت اسراء تتأمل منظر البحر الي جدامها و نست نفسها و نست خالد ، اما خالد الي كان مشغول باللعب بالرمل ، حركت راسها و لفت انتباهها الرسمه الي سواها خالد
اسراء: خالد شنو هذا ؟
خالد : قلب الحب و عليها حرفي و حرفج
كانت الرسمه عباره عن قلب الحب كبييير ، وعليها حرف الـ k و E، طلع خالد من القلب 4 اسهم ، استغربت اسراء و ماترددت ابد في سؤال خالد عن الاسهم
اسراء : قلب الحب و عرفتها ، و الاحرف عرفتها بعد ، الاسهم شنو ؟
خالد : شوفي ، راح نييب عيال ، صبيين و بنتين
اسراء ابتسمت : ان شاااء الله حبيبي
خالد : اول ولد راح نيبه بنسميه وليد
اسراء: ان شاء الله بو وليد ، بعدين ؟
خالد : ثاني ولد نييبه نسميه بدر
اسراء : حااضر حبيبي ، و البنات ؟
خالد : عاد البنات عليج انا مالي شغل
اسراء: اممم ،
خالد : اسورة حبيبتي
اسراء ضحكت : هلا حبي ؟
خالد : قربي يمي شوي
اسراء : حاضر حبيبي ، ( وقربت شوي منه ) ، كاني قربت ؟
يوم قربت اسراء من خالد طبع خالد بوسه على خدها و ابتسم ، استحت حييييل و تلون ويها لـ اللون الاحمر ،
اسراء : خالد حبيبي انا مو قلتلك لاتسويها جدام الناس ؟
خالد : بعد قالتلي الناس ؟ حبيبتي انا شكو بالناس ، انا علي منج انتي و بس ، ( تنهد خالد ) وقال : الحمدلله انج صرتي من نصيبي
حطت اسراء عينها بعين خالد و ابتسمت ، لفت ويهها لقت ريال يبيع برد و تشوقت
اسراء: خالد ؟
خالد : آمري حبيبتي ؟
اسراء: ابي برد
خالد : بس برد ؟ حاضر حبيبتي ، اي نوع ؟
اسراء : لولو
خالد : انتي بروحج لولو بعد تبين لولو ؟
اسراء بحيا : بس خالد ترا استحي :$
خالد : آآآخ ع الحيااا ،
وراح خالد يشتريلها برد،
خالد : تفضلي حبيبتي
فتحت اسراء البرد و بدت تاكله ، خالد حب يلطف الجو و قالها :
خالد : عطيني البرد مالج شوي
استغربت شوي وعطته ، خذا خالد البرد بـ ابتسامه عريضه و مرر البرد على خدها ، انصدمت من الي سواه خالد و عصبت شوي
اسراء: خااااااااااالددد شسوييييت !!
خالد الي كان ميت من الضحك : اوقفي اوقفي لاتتحركين ولا تسوين شي ، بس خليني آخذ لج صوره ، بحركه سريعه طلع تلفونه من جيبه و صورها
اصطنعت الزعل و طلعت من جنطتها ورقه كلينكس و مسحت البرد و نظفت ويهها بـ كلينكس مرطب ،
خالد : زعلتي
اسراء( لفت ويهها الصوب الثاني يعني زعلانه )
خالد : يالله عاد كنت العب معااج
اسراء: تلعب معاي تسوي جذي ، مابي مابي زعلت
خالد : يلا عاد ضحكي عندي لج مفاجأه
اسراء: مابي
خالد بضحكه : ماتبين ؟ انزين يلا مع السلامه
و قام خالد و ركب السياره و حب يشوف رده فعلها
حاولت اسراء تتغلى و تقعد بمكانها و ماتتحرك ، فتحت جنطتها و خذت فونها و شغلت نفسها بـ اللعب و المسجات ، اندمجت مع مسج حلو كان من خالد و قطع اندماجها صوت راشد الماجد اغنيه [ الحب خالد ] المتصل ( حبيب قلبي ) سمعت الاغنيه و اندمجت معاها لما لقت خالد واقف يمها ،
خالد : عاجبتج القعده بروحج ؟
اسراء لفت راسها يمين و يسار يعني لا
خالد : يلا عاد قومي مخليتي بالسياره بروحي
اسراء : ان شاء الله بقوم ، مد خالد ايده و مسك اسراء و راحوا مع بعض السياره ،،
كان الجو هادي بالسياره اللهم صوت الاغاني الي مسويه جو شوي ،
خالد : اسراء؟
اسراء بسرحان : نعم
خالد : تحبيني ؟
اسراء انتبهت : اي
خالد : صج تحبيني ؟
اسراء شافته و حطت عينها بعينه و نزلت راسها ، فهم خالد من هالحركه انها تحبه ،
خالد : تدرين ؟
اسراء : شنو ؟
خالد : اني ما احبج ؟
انصدمت اسراء شوي و ارتاحت يوم سمعت باجي الكلام
خالد : انا ما احبج ، انا اموووت فيج
اسراء : يا بعد عمري يا خالد ، و انا بعد


بيت جاسم :

جاسم : ايي يا خالد ، تزوجت و خليتني ، لكن مقيوله من لقى احبابه نسى اصحابه ، ماتردد و رفع الفون و اتصل على خالد ،

خالد كان بالسياره و معاه اسراء قطع سوالفهم صوت فون خالد

خالد بـ ابتسامه : هلا هلا والله
جاسم : هلاا باللي ناسيني
خالد : شسوي بعد ، تدري معرس
جاسم : الله يتمم عليك ، شلونك شخبارك ؟
خالد : بخير الله يسلمك ، انت شلونك شـ الدنيا فيك ؟
جاسم : بخير الحمدلله ، اقول خلود
خالد : هلا
جاسم : شرايك تمرني و نطلع ؟
خالد لف ويهه و شاف اسراء : امم وين بتروح ؟
جاسم : نتمشى ، ولا نروح الدوانيه
خالد : اوكي صار
جاسم : يلا انطرك عيل
خالد : اوكي ،

خالد : حبيبتي
اسراء: نعم حبي
خالد : الحين بوديج البيت و بطلع مع رفيجي
اسراء زعلت شوي: خالد ، بتخليني بروحي ؟
خالد : من قال بخليج بروحج ، انتي مو بروحج بالبيت قعدي مع فطوم ولا مع امي ، و ان شاء الله ماراح اتأخر
اسراء سكتت شوي : اوكي


بيت بو عبدالعزيز :

عبدالعزيز الي كان توة ياي من الطلعه ودش البيت مالقى احد ،
عبدالعزيز بصوت عالي شوي : يمه ، يبه ، وينكم ؟؟
دش المطبخ لقى ميري سألها : وين ماما و بابا ؟
ميري : ماما بابا روح مستشفى
عبدالعزيز انصدم : مستشفى ! ليش شصاير !
ميري : ما في معلوم
عبدالعزيز : انزين انزين ،، و بسرعه طلع فونه من جيبه و اتصل على ابوه ،


وفي المستشفى :

بوعبدالعزيز : هذا عبدالعزيز ، الو ؟
عبدالعزيز : شلونك يبه
بوعبدالعزيز : هلا يبه
عبدالعزيز : يبه وينك و وين امي ؟
بوعبدالعزيز : احنا بالمستشفى عند نور ، داعمتها سياره
عبدالعزيز انصدم : اوووخ ! ماتشوف شر
بوعبدالعزيز : الشر ماييك
عبدالعزيز : انزين اقدر ايي الحين ؟
بوعبدالعزيز : لا احنا الحين بنطلع ، ممنوع الزياره ،
عبدالعزيز : امم ، اوكي عيل


عبدالعزيز : مسكينه ماتستاهل والله ، الله يكون في عون امها ،،
بخطوات سريعه ركض على الدري و راح غرفته غير ملابسه و انسدح على السرير و غمض عيونه وحس بالراحه ، و عقب ربع ساعه سمع صوت امه و نزل تحت ،،

عبدالعزيز : قوه يمه
ام عبدالعزيز و التعب باين عليها : هلا يمه
عبدالعزيز : شلون نور و اسماء ؟
ام عبدالعزيز : الله يكون في عونهم


بيت بو عبدالله :

وصلت اسراء البيت و راحت شقتها ، فصخت شيلتها و غيرت ملابسها و حطتهم بالكبت و رتبت اغراضها ، قعدت ع السرير و حاولت تسلي نفسها بشي على ما يوصل خالد ، خذت لها كتاب من كتب الجامعه و قرته ، بعد ربع ساعه حست بالملل ، خذت خصله من شعرها و لعبت فيها ، تحركت من مكانها و راحت جدام المنظره و شافت شعرها ، حركته شوي يمين و يسار ، نفشته شوي و صار روعه ، فتحت الدرج و طلعت علبه المكياج و بدت تحط لها لمسات المكياج ، رسمت فوق عيونها خط من الايلاينر الاسود و داخل عيونها خط من الكحل الاسود الغامج و كثفت رموشها بـ ماسكرا سوده حيل ، وخطت شفايفها بـ محدد الشفايف و حط حمره خفيفه و غلوس لمعه ، و اخر شي احمر الخدود الخفيف ، شافت شكلها بالمنظره و ابتسمت ، وخذت عطر نسائي حلو و رشت رشتين و ابتسمت ، اختفت بسمتها لما شافت الساعه ، لقتها تشير 11 الليل ،



في الدوانيه :

جاسم : شدعوه خالد ، تزوجت و نسيتنا
خالد : شسوي بعد ،
جاسم : الله يهنيك
خالد : ها بو جويس ، ماتفكر تتزوج ؟
جاسم : والله بصراحه ما افكر بالزواج
خالد : ليش ؟
جاسم : شلي بالمصايب و عوار الراس ، خلني جذي احسن
خالد : هههه ،
علي : يالله شباب عشا
جاسم : يلا خلوود قوم
خالد : يلا

في المستشفى :

اسماء : يلا نور حبيبتي نامي
نور : ماما ليلي تعولني
اسماء : حبيبتي نامي و تصير زينه ريلج
نور و الدمعه بطرف عينها : ماما بنام بدالي
اسماء : ان شاء الله حبيبتي لي طلعتي من المستشفى بتنامين بدارج
و زادت الدموع و تحولت لـ بجي ، حاولت اسماء تنسيها الالم و قالت لها قصه و مسحت دموعها لما هدت و نامت
اسماء : الحمدلله لك يا رب !


بيت بو عبدالله :

اسراء : تأخر خالد ، تنهدت و قعدت ع السرير،[ تذكرت ان وراها جامعه و لازم تنام مبجر لان محاضرتها مبجر ] ،

و بعد عشر دقايق دش خالد الغرفه ، لقى اسراء منسدحه ع الفراش

خالد : حبيبتي نايمه ؟
اسراء بصوت ناعم واطي : لا حبيبي مو نايمه ، انطرك
خالد : قلبي انتي
اسراء: خالد وين كنت ؟ تأخرت
خالد : كنت بالدوانيه
اسراء : متعشي حبيبي ولا اسويلك عشا ؟
خالد : لا متعشي الحمدلله ،

راح خالد غرفه الملابس و فصخ الجماغ و الدشداشه و كانت تشوفه اسراء و تبتسم ،
اسراء بقلبها : روعه بـ الجماغ و الدشداشه

و عقب ما غير ملابسه قعد انسدح بالفراش ،
خالد : آي بطني
اسراء : سلامه بطنك حبيبي ، شفيك ؟
خالد : شربت ماي و عصير و انتفخ بطني
اسراء و النوم باين عليها : اممم
خالد : دايخه صح ؟
اسراء: صح
خالد : سوري حبيبتي خليتج تنطريني ، مره ثانيه اذا تأخرت نامي لا تنطرين
اسراء : ان شاء الله ، يلا حبي تصبح على خير
خالد : و انتي من اهله

و بعد دقايق نامت اسراء بهدوووء تام ، اما خالد ماكان في النوم ، يت عينه على شعرها و بدا يلعب بشعرها ،

خالد : ماشاء الله شعرها روعه ، و لونه اروع بعد ، و ظل يلعب فيه مثل طفل صغير لما داخ و نام ،،


و ليل هادي الكل فيه نايم و مرتاح ، الا شخص واحد كان قاعد و يفكر بـ شي يخرب حياه احلى شخصين [ خالد – اسراء ] ، شهد

شهد : بدق عليه الحين ، ( كانت الساعه 3 الفير )
( رنه - رنتين - 3 – 4 .. المشترك لا يرد ) !
عصبت شهد ، اكيد نايم ، ما ترددت و اتصلت مره ثانيه ،
( رنه – رنتين – 3 - 4 .. )

خالد والنعاس مبين عليه : اووه منو الي داق هالحزه ؟ مايدري ان الناس نايمه ؟ خذا الفون و من غير ما يشوف الاسم رد بصوت نعسان : الو ؟
شهد : اهلا
خالد ماعرف الصوت : منو ؟
شهد : نسيت صوتي !
خالد عصب : منو
شهد : نستك اياه بنت الـ ...
خالد بصوت عالي شوي : استحي على ويهج ! ( و سكر الفون )
خالد : صج ناس ماتستحي ! ، وكمل نومه ،،


شهد و الدموع تنزل من عينها : حتى صوتي ماصار يعرفه ! كله منج ! كله منج ! لكن هين ، ان ما خليته يركض وراي و يكرهج ماكون انا شهد !



الساعه 8 الصبح في بيت بوعبدالعزيز :

ام عبدالعزيز كانت بالمطبخ تجهز الريوق لـ بوعبدالعزيز و عبدالعزيز ،

عبدالعزيز :صباح الخير يمه
ام عبدالعزيز : صباح النور هلا يمه
عبدالعزيز : شلونج يا الغاليه ؟
ام عبدالعزيز : الحمدلله بخير
عبدالعزيز : ليش متعبه نفسج مسويه كل هالاكل ؟
ام عبدالعزيز : ليش بعد اكيد حقكم
عبدالعزيز : يلا بتريق بسرعه و بروح قبل لا اتاخر ،،
ام عبدالعزيز : عوافي
عبدالعزيز : الله يعافيك
ام عبدالعزيز تتنهد : اي ، وينج يا اسراء ،
عبدالعزيز : اي صج ، شخبارها ؟ من تزوجت ماشفتها ؟
ام عبدالعزيز : الحمدلله ، مستانسه
عبدالعزيز : الحمدلله ، يالله يمه انا تأخرت بروح ن تبين شي ؟
ام عبدالعزيز : لا يمه سلامتك ،
عبدالعزيز : الله يسلمج يمه ،


في كليه الهندسه :


اسراء: اففف صارلي نص ساعه انطر الدكتور ماصارت ليلحين ما وصل !
دلال بـ ابتسامه : احسن
اسراء: والله شكلي برجع البيت بنام ، دايخه مانمت عدل ،
دلال : ليش خالد مو مخليج تنامين ؟
اسراء: لا بعد عمري ، نمت قبله و خليته ،
دلال : اممم ،
اسراء: امشى نتمشى شوي
دلال : يلا

و تمشوا دلال واسراء حوالي نص ساعه و عقبها ،

دلال : اسور شوفي الريال من مساع يلحقنا مادري شيبي
شافته و حست انه شكله مألوف شايفته من قبل : امشي بعيد
دلال : تعرفينه ؟
اسراء: ها ؟! لا لا ما اعرفه ،
دلال : اوكي
اسراء بقلبها: بالكليه بعد مره ثانيه !! ياربي شيبي هذا ، الله يستر



من صوب ثاني خالد ، الي كان بالدوام و مشغول حيل ،
خالد : واي مليت ، تعبت ، ماكو راحه شوي !
جاسم : احمد ربك زين
ورن فون خالد
خالد : رقم غريب ، طاف ، (و عقب دقيقتين رن و نفس الرقم )
خالد : جسوم تعرف هذا الرقم ******** ؟
جاسم : لا ما اعرفه ، رد يمكن احد يبيك ضروري
خالد : الو ؟
صوت انثوي : و اخيرا رديت !
خالد استغرب ؟ : منو معاي ؟
الطرف الثاني : انا وحده ، انت تخليت عنها بسهوله
خالد حاول يمسك اعصابه : شتبين
الطرف الثاني : انت تدري شنو ابي
خالد : ترا انا وايد معطيج وي ، باي ! ( و سكر الفون )
البارت التاسع :


جاسم : خالد شفيك ؟ منو هذي ؟
خالد حاول يتمالك نفسه : مادري
استغرب جاسم ، تضايق خالد و عصب و طلع من جيبه زقاره و بدا يدخن ،
جاسم : خالد و بعدين ، لي متى يعني ؟ كل ماتضايقت بديت تدخن !
خالد : قولي يا جاسم شسوي !
جاسم : بس عاد قطها و استغفر ربك
خالد غمض عيونه و فتحها بالبطيء ، وطفى الزقاره وحط فونه سايلنت و كمل شغله ،



عند شهد :

شهد : ليش يا خالد تسوي فيني جذي ليش ! حرام عليك والله ، لكن الظاهر الطيب ما ينفع وياك ! نهايه حياتك على ايدي !

كليه الهندسه :

اسراء: ياربي شيبي هذا لاحقني و يشوفني بنظرات غريبه !
دلال : شفيج اسور ؟
اسراء : لا ماكو شي
دلال : لا في شي ، قولي شدعوه عاد ، ترا اسرارج كلها عندي
تنهدت اسراء: ماكو شي صدقيني ، دقيقه بكلم خالد
دلال : اوكي
طلعت اسراء فونها من جنطتها و اتصلت على خالد ( رنه – رنتين – 3 – 4 .... المشترك لا يرد ! )
اسراء : مايرد ! شفيه حبيبي مايرد علي ؟
دلال : يمكن مشغول ؟
اسراء : يمكن ،
دلال :انزين .. يلا اخليج ، الحين عندي محاضره
اسراء : اوكي ، انا شكلي برجع البيت و بكشت بالمحاضره الي بعد ساعتين ونص
دلال : ههه ، كيفج
اسراء : والله شكلي بسويها و بروح اكمل نومتي
دلال : روحي كملي نومتج و بعدين تعالي
اسراء : ههه ، لا ان نمت ماراح ارد مره ثانيه ، يلا روحي محاضرتج و انا برجع البيت



و بالدوام عند خالد :

خالد : اخيرا خلصت شغلي
جاسم : ههه
خالد : بشوف حبيبتي ، تصدق اشتقت لها ؟ بكلمها يمكن ارتاح شوي
جاسم : ياعيني ع الحب
ابتسم خالد ابتسامه صغيره ، و طلع فونه من جيبه ،
خالد : 1 missed call [ حبيبه قلبي ] ، بعد عمري دقت علي و كنت حاطه سايلنت ، يلا بدق عليها ،

و بالسياره عند اسراء ،
صوت راشد الماجد [ الحب خالد و حبي خالد و باقي للي احبه ... ]
اسراء : اوه خالد ! ، الو
خالد : هلا بحياتي ، هلا بقلبي ،
اسراء بحيا : هلا فيك حبيبي
خالد : حياتي مارديت عليج فوني كان سايلنت
اسراء : امم ، خرعتني قلت اخاف صار فيك شي اسم الله عليك
خالد : بعد عمري والله ، شبغيتي ؟
اسراء : ها ؟ لا بس .. كنت بسمع صوتك
خالد : فديتج والله ، حبي وينج ؟
اسراء : راده البيت
خالد : خلصتي محاضراتج !!
اسراء: لا ماخلصت ، بس بكشت بوحده
خالد : نعم ؟ ردي ردي
اسراء : خالد مالي خلق انطر ساعتين و نص برجع البيت بنام
خالد : روحي اي مكان و لما تبدي المحاضره ردي
اسراء : خالد مالي خلق ، كفايه اني قاعده من الصبح و رايحه و الدكتور مو ياي
خالد : اي لازم هالدكاتره ، انزين ، ماتكشتين بالمحاضره وتروحين اوكي ؟
تنهدت اسراء : ان شاء الله
خالد : شفيج ؟
اسراء: ولا شي
خالد : انزين ، يلا اخليج
اسراء: اوكي


جاسم : شفييه روميوو :p يا عيني علييك ، طلعت رومانسي والله
خالد : تعلم تعلم
جاسم : لا يبه خلني بعيد عن الرومانسيه
خالد : مو كفوو انتاا :p


اسراء : بالله الحين وين اروح ؟ كله مني ليش اقول حق خالد اني بروح البيت ؟ ماكو الا اروح حق امي ، بعد عمري فاقدتها والله ،،
و عقب 10 دقايق وصلت ،
دخلت اسراء البيت لقته هدوووء ماكو صوت ، قربت من المطبخ سمعت صوت امها ،
اسراء: قوه يمه
ام عبدالعزيز : اسور !
اسراء: شلونج يمه ؟
ام عبدالعزيز : الحمدلله بخير ، من وين طلعتي ؟
اسراء: عندي بريك و فاضيه ماعندي شغل قلت اروح البيت انام ، دقيت على خالد قلتله بروح البيت و بكشت بالمحاضره جان يقولي لاا ماتكشتين روحي اي مكان بعدين ردي ، قلت ايي عندج
ام عبدالعزيز : وليش مداومه عيل دام مالج خلق تحضرين ؟
اسراء : يمه مليت
ام عبدالعزيز : دلع بناات ، شلونج مع خالد ؟
اسراء: الحمدلله بخير
ام عبدالعزيز : الله يتمم عليكم ان شاء الله
اسراء : امييين
ام عبدالعزيز : دام انج فاضيه تعالي وياي المطبخ ساعديني
اسراء : يمه ما اعرف اسوي شي
ام عبدالعزيز : انا بفهم انتي شتسوين الغدا كل يوم حق خالد ؟
اسراء : الله يخلي خالتي ، ماتخليني ادش المطبخ اهيا الي تطبخ
ام عبدالعزيز : تعالي تعلمي
اسراء : ان شاء الله يمه ، شطابخه اليوم ؟
ام عبدالعزيز : مطبق زبيدي
اسراء: و تبيني ادش المطبخ ؟ يمه انا وراي محاضره مابي اروح ريحتي طباخ و زفر
ام عبدالعزيز : هههه ، عيل طلعي
اسراء: اي بطلع شدخلني وياج المطبخ حق الزفر

صوت فون اسراء [ الحب خالد و حبي خالد و باقي للي احبه .. ]
اسراء: هلا خالد
خالد : هلا ، وينج ؟
اسراء: عند امي
خالد : امم ، و بعدين وين بتروحين ؟
اسراء: الجامعه
خالد : عفيه ،
اسراء بدلع شوي وتسوي روحها زعلانه : مو ياهل انا تقولي جذي
خالد : لان مصلحتج تهمني
اسراء :صج ؟
خالد : لا اتغشمر معاج تصدقين ؟
اسراء : ههه ، لا اصدق
خالد : يلا لا تتاخرين اوك ؟
اسراء : اوك


عند شهد :

شسوي يا ربي شسوي ، لازم يحس فيني و يتحرك ، ماكو الا ساره ، اهيا الوحيده الي تقدر تساعدني ، رفعت السماعه و اتصلت على ساره
شهد : قوه سارون
ساره : هلا شهود
شهد : ساروون طلبتج ، تعالي بيتنا الحين ، ابيج ضروووري
ساره : خير شصاير بعد ؟
شهد : تعالي و بتعرفين
ساره : امم اوكي اوكي ، مسافه الطريج و اكون عندج ،

وعقب ربع ساعه وصلت ساره ، و قالت لها شهد كل شي
شهد : ها ، شتنصحيني اسوي ؟
ساره : اممم والله مادري ، يا شهد والله انا اقول خليه يرتاح بحياته ، و انسيه ، لان مهما تسوين ماراح يكون لج !
عصبت شهد : ساره !! انا يايبتج تساعديني تقوليلي خليه ؟ طبعا لا ! مستحيل اخليه
ساره : مادري يا شهد مادري
سكتت شهد و عقب سكوت دام 5 دقايق ابتسمت ابتسامه خبيثه : ماكو الا حل واحد !
ساره حست ان شهد ناويه على شر : شنو ؟
شهد : خالد ماراح يفيده الا السحر !
ساره انصدمت : استغفر الله ! ماتوقعتها منج والله !
شهد و الدمعه نزلت من عينها : شسوي يا ساره ، حسي فيني ، حرام عليه انا احبه و اهو يخليني ،
ساره : خلاص شهد فمهي عاد ، اهوا تزوج وخلاج يعني ما يبيج ، و لو شتسوين ماراح يكون لج ، خصوصا انه يحب زوجته وايد
شهد : السحر يخليه يكرهها وايد ،
ساره : حرام عليج تهدمين حياته
شهد : و حرام عليه خليني و يتزوج غيري
ساره : اوووه شهد كيفج ، الي بتسوينه سويه انا مالي شغل ، بس حطي في بالج ، تحملي الي بييج بعدين !
خافت شهد شوي و لكن ما ترددت و عجبتها الفكره ،،


بيت بو عبدالعزيز :

اسراء : يلا يمه لازم اروح الحين
ام عبدالعزيز : يلا يمه روحي لا تتأخرين ، و مرينا مو تقاطعين
اسراء: ان شاء الله يمه ، يلا مع السلامه
ام عبدالعزيز : الله يسلمج ، حافظج اللله يا بنيتي ،


الساعه 1ونص في بيت بو عبدالله :

خالد الي كان توه واصل البيت ، راح شقته و دخل الغرفه غير ملابسه و انسدح ع الفراش ، ودشت اسراء ،
اسراء: السلام عليكم
فز خالد : و عليكم السلام
اسراء: ياي قبلي اليوم
خالد : اي ، رحتي الجامعه ولا لا ؟
اسراء : اي رحت
خالد : اوكي يلا غيري ملابسج ترا ميت من اليوع
اسراء: ان شاء الله دقايق ،
غيرت اسراء ملابسها و نزلت تحت مع خالد حق الغدا ، وعقب الغدا ،،

خالد : يلا امشي القفص الذهبي
اسراء استغربت : ان شاء الله
فاطمه : خالد خلها بسولف معاها شوي
خالد : سوري ، ابيها
فاطمه : خلوود بلييييز
خالد رفع حاجب واحد : منو خلوود ؟
فاطمه : وي سوري سوري ، خالد
خالد : عبالي بعد ،
ابتسمت اسراء ابتسامه صغيره و قالت : خالد حبيبي خلني شوي معاها بعدين اروح فوق
خالد : لا حبي انا ابيج ، من الصبح و انا انطرج و الحين تاخذج فطوم بارده مبرده ؟
اسراء : خلودي حبيبي بس اليوم
خالد : آآخ يا قلبي ،، انزين حبي 10 دقايق بس ، (و صعد خالد فوق )
فاطمه : الله يعينج على خالد
اسراء ابتسمت
فاطمه : مامليتي من خالد ؟ مجابلته 24 ساعه ، ؟
اسراء: ماكو احد يمل من حبيبه
فاطمه : هههه
وبعد سوالف دامت ثلث ساعه ، رن فون اسراء [ الحب خالد و حبي خالد وباقي .. ]
اسراء : شوفي دق تأخرت
فاطمه ضحكت ضحكه عاليه شوي : امبيييه خالد مو طبيعي ، روحي لا يسوي فيج شي
اسراء : يلا خليني اروح لا يسويلي سالفه

و بسرعه صعدت اسراء فوق ودشت الغرفه

خالد : انا قلت 10 دقايق صح ؟
اسراء : صح
خالد : شلون صاروا ثلث ساعه ؟
اسراء: خالد حبيبي خذتنا السوالف و طولت شوي ، عادي مافيها شي
خالد : اخر مره
اسراء: ان شاء الله حبيبي ،
قعدت اسراء ع الكرسي و قعد خالد يمها ،
اسراء: خالد ؟
خالد : آمري
اسراء: شرايك بشعري ؟
خالد : واايد حلوو
اسراء: مايضايقك اذا قلتلك بقصه ؟
خالد : ياويييلج ان قصيتيه
اسراء : لييش خالد ؟
خالد : عاجبني شعرج روعه ، وانا ما احب الشعر القصير
اسراء: خالد تغيير مليت منه
خالد : اي بس انا ما مليت
تنهدت اسراء،
تنهد خالد : انا اقول القعده مع فطوم تخرب
اسراء: حرام عليك والله مالها شغل
خالد : انزين انزين ، انا تعبان ابي انام
اسراء: سلامتك ، نوم العوافي


في بيت شهد :

شهد كانت قاعده بالصاله تشوف التلفزيون و حاسه بالملل ، و بالها مشغول بالتفكير ، مر احمد على الصاله و نادته ،
شهد : احمد !
احمد : هلا ؟
شهد : تعال شوي
احمد : خير ؟
شهد : انا قررت شي و ابي اخذ رايك
احمد : لاتقوليلي السالفه فيها خالد ؟
شهد : و اكو سالفه غيره ؟
تنهد احمد : قلتلج تبيني اذبحه حقج قلتي لا
شهد : اسم الله عليه ، شوف احمد ، انا قررت اسويله سحر ، اخليه يحبني و يهتم فيني
عجبت احمد الفكره : حلووو ،
تشجعت شهد و ضحكت : شرايك ؟
احمد : عجيبه فكرتج
شهد : انزين ماتعرف احد يسوي سحر ؟
احمد : اممم ، لا ما اعرف ، بس بسأل
ابتسمت و تطمنت شهد ،،


و بـ الليل في بيت بو عبدالله :


خالد كان يتكلم بـ الفون مع جاسم و اسراء ماسكه كتاب و تقرا ، فجأه حست بـ ألم في بطنها ،
غمضت عينها و حطت ايدها على بطنها ، شافها خالد و لمح لها ( يعني شفيج ) لمحتله و قالتله ولا شي ، و تحملت الالم ،، و لما خلص خالد من الفون ،
خالد : شفيج ؟
اسراء: مافيني شي
خالد : اكيد ؟
اسراء: اي اكيد حبيبي ،


و الصبح في بيت بو عبدالله :

قعد خالد من النوم قبل اسراء و حب يصحيها ، و بحركه خفيفه حط ايده على جتفها،
خالد : يلا اسور قومي
اسراء بصوت واطي حيل و نعسان : خلني خالد بعدين
خالد : شنو بعدين يلا عشان لا تتأخرين
اسراء تنهدت : انزين


بكليه التربيه :

مشت فاطمه بخطوات بطيئه شوي ، لفت ويهها يمين لقت لولوه ، رفيجتها الي تخلت عنها من يوم صارت لها سالفه مع اخوها محمد ،

لولوه : شلونج فاطمه ؟
فاطمه : الحمدلله بخير
لولوه : شدعوه فطوم ؟ كل هذا عشان سالفه ؟
فاطمه : الي صار مو شويه ، و ماتدرين شصار فيني يومها
لولوه : انزين انا مالي ذنب ! ليش تصدين عني و ماتبين تكلميني ؟
سكتت فاطمه شوي و بعدين شافت لولوه و لمتها حيييل
فاطمه : انا اسفه
لولوه ابتسمت : عادي حبيبتي ، ماصار شي ،،
لولوه تشجعت و قالت : فاطمه ، ترا محمد يحبج ، و يسال عنج وايد
فاطمه : خلاص يا لولوه ، قوليله علاقتنا انتهت و الي سويته اهو الصح
لولوه تنهدت : على راحتج ،،


بكليه الهندسه :

اسراء :دلال امشي الكفتيريا
دلال : ليش مو عندج محاضره ؟
اسراء حست بألم شوي و عفست ويهها ، لاحظت دلال التغير المفاجأ الي صار بـ اسراء،
دلال : شفيج اسراء؟
اسراء: لا ماكو شي ، لاتخافين
دلال : شلون ما اخاف ، ويهج اعتفس مره وحده ،
اسراء: لا ماكو شي ،
دلال : اكيد ماكو شي ؟
اسراء حاولت تتحمل الالم : اي ماكو شي لاتخافين ، انزين اخليج الحين ، عندي محاضره ،
دلال : اوكي ،،
و مشت اسراء و كانت متحمله الالم الي بـ بطنها ، حست باللوعه و التعب و دشت المحاضره و تحملت قرقه الدكتور و طلعت من غير ما تستفيد شي ، ورجعت البيت لقت سياره خالد موجوده ، ارتاحت و دخلت داخل ، و على طول راحت غرفتها ،،

اسراء و التعب باين عليها: السلام عليكم
خالد عقد حواجبه : و عليكم السلام ، شفيج حبيبتي ؟
اسراء: حسيت اني تعبانه و رديت
خالد : شفيج حياتي ؟ تعبانه من شنو ؟
اسراء : مادري خالد ، حسيت بتعب و لوعه و الم في بطني ، قلت ارجع انام
خالد : قومي المستشفى
اسراء بخوف : لا لا ماله داعي المستشفى ، كله الم خفيف
خالد : قومي المستشفى
اسراء: خالد صدقني ماكو شي
خالد: لاتعاندين و قومي
تنهد ت اسراء و سمعت الكلام : ان شاء الله ،


و عند الدكتور :

على كلامك يا استاز خالد ضروري نعمل لها تحليل دم ، و اول ما سمعت اسراء كلمه تحليل دم حست بـ قشعريره و انتفض جسمها كله ،
خالد : ان شاء الله ، بتسوي تحليل
اسراء بصوت واطي ما يسمعه الدكتور : خالد انت شقاعد تقول ، ماراح اسوي التحليل
خالد رد عليها بصوت واطي : لازم تسوين تحليل علشان اتطمن عليج
اسراء بخوف : انا اخاف من التحليل
خالد : ياربي حتى من التحليل تخافين ؟ يلا قومي بسرعه
اسراء : انزين خالد ، تعال معاي
خالد : و من قال اني بخليج بروحج ، اكيد بيي معاج يا قلبي انتي ، يلا حبي عشان اتطمن عليج ،،
راحت اسراء و بخوف كبييير و خالد كان ماسكها ، و يخفف من الخوف الي فيها ، و سوت التحليل و كانت حييل خايفه و مغمضه عيونها ، و حست بدوره و دوخه من عمليه سحب الدم،
الدكتور : اصبري شويه ، وتطلع نتيجه التحليل
خالد : نصبر يلا
اسراء كانت قاعده يم خالد و حست بدوخه اكثر و ويهها بدا ينقلب لـ اللون الاصفر ،
خالد كان قاعد على نار ينطر نتيجه التحليل ، و عقب ربع ساعه ،،
الدكتور : مبروك ، المدام حامل ،
خالد بفرح : حامل !!
الدكتور : ايوه حامل
خالد استانس حييييييييييييييل و ابتسم ابتسامه عريضه ،
خالد : مبروك حبيبتي ، انتي حامل !
اسراء بتعب : الله يبارك فيك
خالد : يلا عااد ضحكي ، و استانسي مثل ما انا مستانس
ابتسمت اسراء ابتسامه صغيره ،

و بالسيااره :

خالد بفرح كبييييرررو بـ ابتسامه عريضه : طاااااير من الفرحه طااير ، قلبي على نااار ناااطر ..
اسراء: خالد ؟
خالد : عيون خالد ، قلب خالد ، آمري حبيبتي
اسراء بحيا : انت مستانس عشان انا حامل ؟
خالد : الا مستانس و طاير من الفرحه بعد
اسراء: دوم ان شاء الله
اسراء : خالد حبيبي ؟
خالد : عيونه
اسراء: تتمنى الي بـ بطني يكون بنت ولا ولد ؟
خالد : انا ما اعترض على حكمه رب العالمين بس اتمنى ولد
اسراء : عيل ان شاء الله يكون ولد
خالد : آمييييين ، شوفي حبيبتي ، من اليوم مابيج تعبين نفسج ، ولا تسوين شي يتعبج ، صعده بالدري ماكو ، الاصنصير تحت امرج ، اي شي تبينه قوليلي و انا حاضر ،
اسراء : يا بعد عمري والله ، ان شاء الله قلبي ،


بيت بو عبدالله :

دخل خالد و كان ماسك ايد اسراء و الفرحه باينه عليه ، و شاف امه جدامه ،

خالد : يمه يمه باركيلي
ام عبدالله : الف مبرووك ، بس على شنو ؟
خالد : يمه اسراء حامل !!
ام عبدالله : مبرووووك يمه مبرووووك ، مبروك اسراء
ابتسمت اسراء و نزلت راسها من الحيا : الله يبارك فيج خالتي
ام عبدالله : البيت بينترس يهال ، ريم حامل و انتي حامل ، بتفرحوني الله يفرحكم
ابتسم خالد و خذا اسراء و راحوا فوق ،


خالد : شوي شوي على راحتج ،
اسراء: شدعوه خالد ترا توني حامل
خالد : مابيج تتعبين يا بعد عمري انتي



بيت شهد :

دش احمد البيت و كان مستانس و صرخ بـ بصوت عالي شوي ، شهاااااااااد

شهد : خير خير ؟ شفيك ؟
احمد : عندي لج خبر بمليون دينار
استانست شهد : شنووو ؟
احمد : لقيتلج واحد يسوي سحر ، و يقولج مضمووون 100 %
شهد بفرح : صج والله !!
احمد : اي صج !
شهد : واااي ماني مصدقه ، خلاص بعدين نروح انا معاك

سرحت شهد بخيالها ، و غرقت في عالم الاحلام ، و شافت نفسها لابسه نفنوف ابيض كبيييير و معاها زين المعاريس خالد ،
شهد : الله يا خالد ، الي ابيه بصييير ،!!



بيت بو عبدالله :

اسراء كانت مجابله خالد وتسولف معاه ، لما حست بالملل

اسراء: خالد ، ابي انزل تحت
خالد : وين تحت ؟ شتسوين ؟
اسراء: ابي اقعد مع خالتي و فطوم
خالد : وليش تقعدين معاهم ، قعدي معاي انا
اسراء: خالد حبيبي يلا ، عشان الي بـ بطني بليييز
خالد : آآخ والله ما اقدر اردلج طلب ، اوكي حياتي ، بس على شرط ، انا بنزل معاج
اسراء: اوكي ،

ونزل خالد مع اسراء تحت بالاصنصير ،

ام عبدالله : هلا هلا والله بـ الام الصغيره
خالد : ام مره وحده ؟ ترا توها حامل
ام عبدالله : خلاص ولا تزعل ، العروس الصغيره
ابتسم خالد و ابتسمت اسراء،
فاطمه : مبروك حبيبتي ، و ان شاء الله تطلع بنت وحلوه مثلي
خالد : ان شاء الله يطلع ولد حلو مثلي ومايطلع على عمته الخبله
فاطمه : الحين انا صرت خبله ؟
خالد : من زماااان توج تدرين ؟
ضحكت اسراءعلى خالد و فاطمه ،
ام عبدالله : بس عاد بس ، ياحبكم حق الهواش انتوا الاثنين



العصر في بيت شهد :

احمد : يلاا شهوود ترا تأخرنا
شهد : انزيين انزيين يلا كاني يايه
و راحوا احمد و شهد مع بعض و بعد دقايق وصلوا للمكان المطلوب ! كان مكان صغير ظلمه حييل شكله غريب ، خافت شهد بـ البدايه و لكن تجرأت و دشت عشان توصل للي تبيه ،،

دشت شهد مع احمد عند المشعوذ

المشعوذ: خير شبغيتي ؟
شهد بخوف : ابي اسوي سحر لـ واحد تخلى عني
المشعوذ : عندج شي من أثره ؟
شهد بخوف : يعني شنو ؟
المشعوذ: اي شي يخصه ، شعر، ملابسه ، دم ، اي شي
شهد استغربت : لا ماعندي
المشعوذ بعصبيه : عيل ليش يايتني و انتي ماعندج شي من اثره !!
شهد سكتت و تكلم احمد : يصير باجر نيي و معانا شي من اثره ؟
المشعوذ: اي يصير ،
احمد : خلاص عيل ، باجر ان شاء اللله
المشعوذ: تعال في نفس الوقت مو تتأخر ، انا مو فاضي لك انت و اختك !
احمد : ان شاء الله


و بالسياره :

شهد : بالله شلون بييبله شي من خالد ؟ ياربي شهالمهمه الصعبه
احمد : سكتي شوي خليني افكر
شهد : يلا كاني بسكت ،
احمد : شلون يا احمد شلووون ، عطيني وقت افكر
شهد : عندك من اليوم لي باجر الصبح ، مابي اتاخر
احمد : انزين انزين ،،


بيت بو عبدالله :

كان الكل متيمع بالصاله و السوالف و الضحك تدور بيناتهم ،،

ورن فون اسراء، تحركت شوي شوي و قامت من مكانها و راحت مكان بعيد عنهم شوي ،
اسراء : هلا دلال
دلال : شلونج ؟
اسراء : الحمدلله تمام وانتي شلونج ؟
دلال :الحمدلله بخير ، حبيت اتطمن عليج ، مساع كنتي تعبانه خير شصاير ؟
اسراء: رديت البيت و رحت المستشفى مع خالد ، و قالولي حامل
دلال : لااااه ! مبروووك ، الف مبروووك حبيبتي
اسراء : الله يبارك فيج
دلال : فرحتيني والله
اسراء : دووم ان شاء الله ،
دلال : شعليج بتصيرين ام عن قريب
اسراء : ههه ، لا وين تو الناس
دلال : هههه ،
.....

و عقب المكالمه ردت اسراء لـ مكانها :

خالد : من كنتي تكلمين ؟
اسراء ابتسمت : رفيجتي
خالد : امم ، اوكي .. ( و قام من مكانه و عدل ملابسه ) انا الحين بطلع
اسراءعقدت حواجبها و بـ براءه : خالد وين بتروح ؟
خالد شافها و ظل ساكت و عقب شوي : بطلع عندي شغل
اسراء : بتتأخر ؟
خالد : مادري ، ( خلاها و راح فوق ، دخل الغرفه بهدوء و سكر الباب ، فتح الكبت و طلع له دشداشه و جماغ احمر و لبس ساعته و رش عطر رجالي قوي و خذا نظارته الشمسيه و حطاها بجيبه ، و نزل تحت )

لمحت اسراء خالد و اهوا نازل ، شافت شكله تصنمت بمكانها ، لف خالد ويهه و شافها و لبس نظارته الشمسيه و ابتسم لها ابتسامه عريضه ، شافته و ذابت من ابتسامته الحلوه و قالت في سرها : اجمل ما خلق ربي !


بيت بو عبدالعزيز :

ام عبدالعزيز : مادري شخبار اسماء و بنتها .
بوعبدالعزيز تنهد : الله يعينها
ام عبدالعزيز رفعت السماعه و اتصلت على اسماء ،
ام عبدالعزيز : الو
اسماء بصوت تعبان : هلا يمه
ام عبدالعزيز : هلا اسماء ، شلونج ؟
اسماء تنهدت : الحمدلله ، وانتي يمه شلونج ؟ شلون ابوي ؟
ام عبدالعزيز : الحمدلله كلنا بخير ، شلون نور ؟ شخبارها ؟
اسماء : تعبت والله وياها يا يمه ، ماتاكل ولا تشرب شي ومالها خلق شي كلش ، مادري شسوي .
ام عبدالعزيز : لا حول ولا قوه الا بالله ،
اسماء : الحمدلله على كل حال


بيت شهد :

الغرفه كانت هاديه و كل من شهد و احمد سرحان بتفكيره ،

شهد بـ يأس : احمد انا مليت مادري شلون آخذ شي من أثره
احمد : و انا قفلت بعد ، مادري شلون
شهد : احمد تكفى ، عشاني ، فكر عدل ، ترا مستقبلي و حياتي بضيعون و السبه مالقيت حل
احمد تنهد : شتبين يعني شسوي ؟ ادخل بيتهم مثلا ؟
شهد سكتت و بخيبه امل : مادري


بيت بو عبدالله و تحديدا بغرفه اسراء:

جو رومانسي ، لون الظلام مكتسح المكان و ضوء خافت ياي من الاباجوره معطي لون مشمشي على برتقالي فاتح ، و ليت الممر معطي لون حلو بعد ، كانت اسراء قاعده بروحها ، خذت خصله من شعرها و مررت صبعها فيها ، هفت عليها هفه خفيفه و طارت ، تذكرت خالد ،
اسراء : وينه خالد ؟ تأخر .. الظاهر كل يوم بسويلي جذي يطلع و يخليني بروحي ،
تنهدت حيل و حست بالوحده ، تذكرت انها حامل و في شخص يديد ينمو بأحشائها ، حطت ايدها على بطنها و ابتسمت ،
اسراء: باجر بتلهيني و تنسيني خالد ، و ظلت تفكر بالشخص اليديد الي بيدخل حياتها بعد اشهر معدوده ،
و بهدوووء و بـ خطوات بطيئه دخل خالد من غير ماتحس فيه ، قعد يمها و شافها سرحانه،
خالد بصوت عالي شوي : سرحانه بمنو الحلوه ؟
اسراء اخترعت و انتفض كل جسمها : بسم الله الرحمن الرحيم ! خرعتني !! من وين طلعت !
خالد بضحكه : ههههه ، بعد من وين ؟
تنهدت اسراء و حطت ايدها على قلبها
خالد : بيييه شدعوه ، ترا ماسويت شي
اسراء حبت تغير الموضوع : خالد وين كنت ؟
خالد شافها و عقد حواجبه : بالدوانيه
اسراء: خالد ماصارت دوانيه ، انت تروح و تخليني بروحي ؟ يهون عليك اقعد بروحي
خالد : خلاص باجر ماراح اروح بقعد عندج 24 ساعه ماراح اتحرك
اسراء استحت : صج والله
خالد : اي صج
ابتسمت اسراء ، قام خالد و غير ملابسه و قعد بالفراش يم اسراء ،
اسراء: خالد ؟
خالد بنعاس : هلا
اسراء: خالد لاتقول بتنام و تخليني ؟
خالد : اي ، حدي تعبان و دايخ و ابي انام ، تصبحين على خير
اسراء: طالع ! هذا يزاي الي قاعده انطرك و اخر شي تيي و تنام و تخليني ؟
خالد : اي شسوي يعني ؟ والله العظيم دايخ ، يلا نامي و باجر يصير خير
تنهدت اسراء و نامت و اهيا معصبه شوي على خالد ،




كليه الهندسه :

دلال بـ ابتسامه: اهلا بـ الام الصغيره
اسراء : ويي ، تو الناس انا توني صغيره لاتقوليلي ام
دلال : ههههه ، قوليلي شنو شعورج و انتي حامل ؟
اسراء: مادري ، مستانسه
دلال : تقلد نبره صوتها ، مادري .. مستانسه !
اسراءهزت راسها : اي
دلال : و خالد ؟ مستانس ؟
اسراء : خالد طاير من الوناسه ،
دلال :الله يدوم الوناسه ان شاء الله ،
اسراء: انزين يلا بلا قرقه و حجي فاضي ، امشي ورانا محاضره ،
دلال : يلا ،

بيت بو عبدالعزيز :


ام عبدالله : هلا هلا يووسف
ابتسم يوسف ابتسامه صغيره و ركض حييل لما وصل عند يدته و قعد بحضنها
ام عبدالله : شلون الروضه ؟
يوسف : زينه
عبدالله : يوسف اقعد تحت العب لاتيي فوق انا تعبان بنام
ام عبدالله : خير عبدالله شفيك ؟
عبدالله : لا بس صداع و ابي ارتاح
ام عبدالله : ايي ، سلامتك ، لاتحاتي يوسف عندي
وظل يوسف مع يدته يسولف و يضحك و يلعب ،
ودخلت فاطمه ،

فاطمه و التعب باين عليها : السلام عليكم ،
ام عبدالله : وعليكم السلام
فاطمه : شلونج يمه ؟
ام عبدالله : بخير يمه ، شفيج ؟
فاطمه : وااي يمه حررر ، جو الكويت ما يرحم
ام عبدلله : اي والله صدقتي ،
فاطمه : انا بروح ارتاح فوق شوي ، لي حطيتوا الغدا نادوني ميته من اليوع
ام عبدالله : وييه شفيكم كلكم دايخين ؟ ، يلا يلا روحي ارتاحي و بعدين اناديج


كليه الهندسه :


دلال : يلا اسور انا خلصت ماعندي شي بروح البيت
اسراء: وااي حظج انا بعدي ماخلصت ،
دلال : الله يعينج ، يلا مع السلامه
اسراء: الله يسلمج
سمعت صوت راشد الماجد و عرفت ان خالد المتصل ،

اسراء: الو
خالد : هلا ، شلونج ؟
اسراء: تمام ،
خالد : ترا انا اليوم بتأخر شوي
اسراء: انا بعد بتأخر ، احتمال ارجع البيت على الساعه 3
خالد : اممم ، انا ان شاء الله على الساعه 2ونص اكون بالبيت
اسراء: امم ، اوكي
خالد : يلا عيل باي
اسراء : باي


بيت بو عبدالعزيز :


عبدالعزيز : تسلم ايدج يمه على هالطبخه الحلوه
ام عبدالعزيز : بالعافيه
عبدالعزيز : الله يعافيج

وعقب الغدا ،

بوعبدالعزيز : شخبار اسراء؟ من زمان ماشفتها ؟
ام عبدالعزيز : قبل جم يوم كانت عندي ،
بوعبدالعزيز : اممم


بيت بوعبدالله :

ام عبدالله : الساعه 3 ليلحين ما وصل خالد ولا اسراء ؟ اخاف صار فيهم شي ؟ رفعت السماعه و اتصلت على خالد ،
خالد : الو ؟
ام عبدالله : هلا خالد ، وينك يمه ؟
خالد : يمه انا بالدوام
ام عبدالله : متى بتوصل ؟ قاعدين ننطرك ع الغدا
خالد : لا يمه تغدوا مالكم شغل فيني انا بتأخر اليوم
ام عبدالله : انزين و اسراء؟
خالد : حتى اسراء بتتأخر اليوم ، تغدوا يمه
ام عبدالله : كيفك ،
البارت العاشر :


ام عبدالله :يوسف يمه روح ناد امك و ابوك و عمتك
يوسف : ان شاء الله

و نزلت فاطمه و ريم و عبدالله و تغدوا و عقب الغدا كلهم راحوا غرفهم ،،

وعقب ما راحوا الكل دخل خالد البيت وماكان له خلق شي ، دخل و راح غرفته و حط راسه و نام على طوول ، بعده بربع ساعه وصلت اسراء ، وصلت و كان التعب من الجو واضح عليها ، وراحت غرفتها و شافت خالد نايم
اسراء : خالد نايم ، انا اقعد شسوي بعد ؟ انام احسن لي ،
غيرت ملابسها و لبست ملابس خفيفه و قطت نفسها على الفراش و عقب دقايق نامت ،


وعقب 3 ساعات ،،

صحى خالد من النوم و كان مرتاح ، خذاله شور سريع و لبس بنطرون جينز و بلوزة من ماركه ارماني و كاب ارماني ، وقف جدام السرير و شاف اسراء نايمه ،
خالد : ماصارت نوم ؟ يعني اذا كانت نايمه عقبي المفروض شبعتي نوم الحين ؟
خلاها تنام زياده نص ساعه و قعد يشوف تلفزيون ، و عقب نص ساعه ، قرب منها و قعدها من النوم
خالد : اسراء ؟ اسراااء ؟ يلا قومي ماصارت نوم ؟
اسراء بنعااس و تعب : خالد خلني شوي ابي اناام
خالد : يلا عاد انا مليت قاعد بروحي قومي قعدي معاي بسج نوم
اسراء : خالد تعبانه خلني اناام ، ( حطت على ويهها المخده و غمضت عيونها حييل )
خالد : متى رديتي ؟
اسراء: 3وربع .. تكفى خالد روح عني خلني انام
تنهد خالد : انزين ، انا بروح مشوار قريب بيي بلقاج قاعده
اسراء: انزين ( وكملت نومتها )


نزل خالد تحت و قعد مع امه شوي ،

ام عبدالله : خالد وين رايح ؟
خالد : عندي شغل شوي وراجع
ام عبدالله : تغديت ؟
خالد : يلا يمه ماتغديت ، مو مشتهي
ام عبدالله : مو زين يمه تغدا قبل لا تطلع
خالد : لا يمه مشكوره ، يلا عشان لا أتاخر ،

لبس خالد نظارته الشمسيه و طلع ،و اول ماركب البورش رن فونه رنه مسج
فتح خالد المسج ، المسج : [ الروح حنت لك و العين مشتاقه ، والي يحبه القلب مو هين فراقه من : معجبه ]
استغرب خالد ؟! : منو داز هالمسج ؟ اخاف بالغلط ؟
ما اهتم خالد وشغل اغنيه و علَ الصوت و مشى
و عقب 5 دقايق مسج ثاني و من نفس الرقم
المسج : [ احببببك ، احبك انت في بالي تعبتني او غيرت احوالي اقرب منك تبعدني وانت تدري انك غالي مدري ودك تعذبني ولا تبقى حبيبي ، من : معجبه ]
خالد عصب : منو هالمينونه الي قاعده تدز هالمسجات ؟
انشغل بال خالد بالتفكير ، و انصدم يوم سمع الفون يرن ، قرا الرقم ولقاه نفس الرقم الي دز المسج !
خالد بصوت رجولي : الو ؟
الطرف الثاني : اللله ، فقدت هالصوت والله ، من زمان ما سمعته
خالد استغربت : !!! منو انتي ؟
الطرف الثاني : منو انا ؟ من صجك تتكلم ؟ ماتدري منو انا ؟
خالد ين و استخف : خلصيني تكلمي قوليلي منو انتي و شتبين ؟
الطرف الثاني : آسفه ، ماراح اقولك منو انا ، فكر عدل و بتعرف منو انا ! ( وسكرت الفون )
انصدم خالد من الي صار !! وقعد يفكر ، منو ممكن تكون هالبنت ؟
خالد : استغفر الله ، نسيت وين بروح ؟ الله يقطع ابليسج يارب !
ونسى خالد وين كان بروح و رجع البيت مره ثانيه


خالد استغرب و عيونه طلعت : اسوورة! ليلحين نايمه !!
اسراء بصوت نعسان : اي
خالد : يلاا عااد انا رحت و ييت وانتي ليلحينج نايمه ، قومي ترا مليت من القعده بروحي
اسراء بتعب : خالد تعبانه ما اقدر اقوم
قرب خالد و قعد يمها : شفيج ؟ تعبانه من شنو ؟
اسراء: بطني يعورني و احس بـ لوعه و جني برجع
خالد : سلامتج حبيبتي ، تبين اوديج المستشفى ؟
اسراء: لا مابي المستشفى ، خلني نايمه احسن
خالد : اي بس حبيبتي مايصير جذي انا ابي اقعد معاج ، اليوم كله ماقعدت معاج !
اسراء تنهدت: انزين ، كاني بقوم
خالد : شوي شوي بالعدال



بيت شهد :

شهد : هذا من صجه ولا شنو ؟ يستغبى ولا شنو بالضبط ؟ شلون نسى صوتي ! معقوله هذي ثالث مره ادق عليه و مايعرف صوتي !! حسافه بس حسافه على السنين الي ضيعتها معاك يا خالد ،
احمد : لقيتلج حل شلون تاخذين شي من خالد
شهد مو مصدقه نفسها : صججج والله ! شنوو قوول ؟
احمد : ...... ، ( و قالها السالفه )
شهد : خوش شي ، ومتى التنفيذ ؟
احمد : بعد جم يوم
شهد : وليش مو باجر يعني . ترا مافيني صبر
احمد : باجر بسافر عندي بضاعه لازم اييبها ، و عقبها ان شاء الله يصير خير
تنهدت شهد : انزين ، بصبر جم يوم ،،


المستشفى :

نواف كان ياي من غرفه الدكتور و الفرحه باينه على ويهه : اسمااء ، نور ان شاء الله بتطلع من المستشفى باجر
اسماء بفرح : صج والله ، الحمدلله يا رب
نواف : الحمدلله ، ( و لف ويهه و شاف نور ) نور حبيبتي ، باجر بتطلعين من المستشفى و تستانسين
نور ماكان لها خلق شي ، سمعت الخبر و نزلت دمعه من عينها ،
اسماء : يمه حبيبتي بسج لاتبجين ، قطعتي قلبي والله ،
مدت اسماء ايدها و مسحت دمعه نازله من عيون طفله بريئه ، ومسحت على شعرها ،،
نواف : يلا بس نوور انتي شاطره ماتبجين ، لما تطلعين من المستشفى بسويلج حفله كبيره ، و بنييبلج هدايا و كيكه حلوه و كل اليهال بيون عندج
فرحت نور شوي و ابتسمت يوم سمعت كلام ابوها ،،


بيت بوعبدالله :

ارتاحت اسراء من بعد ماحست بلوعه و الم في بطنها ،
اسراء: خالد تغديت ؟
خالد : لا
اسراء: اكيد يوعان ، تبي اسويلك شي ؟
خالد : لا لاتعبين عمرج ، قومي لبسي بنطلع ناكل بره
اسراء: يلا اوكي

غيرت ملابسها و لبست تنوره سوده غامجه حيل مع قميص مخطط ابيض بـ رمادي و فوقه جاكيت احمر ، وحطت لها مكياج خفيف ، خطت عينها بـ آيلاينر اسود و حطت شدو خفيف رمادي دمجته مع الاسود الدخاني و حددت شفايفها بلون احمر وحطت حمره لونها احمر مثل لون الجاكيت و آخر شي بودره خفيفه بـ اللون الاحمر و لمسه الماسكارا السوده الغامجه ، و لبست خاتمها الالماس ، و اخيرا لفت شيلتها

اسراء : يلا خالد خلصت
خالد دقق على ويهها و شافها بنظره غريبه : مكياجج اوفر ترا
اسراء: خالد مافي شي خفيف
خالد : وحمرتج غامجه
سكتت اسراء
خالد : مسحيها
تنهدت اسراء و خذت ورقه كلينكس و مسحت الحمره
تنهد خالد : يلا امشي ، ( ونزل معاها تحت و ركبوا السياره )

خالد : وين تبين تتعشين ؟
اسراء ومالها خلق شي : اي مكان
خالد لف ويهه و شافها وحس ان فيها شي : شفيج ؟
اسراء : مافيني شي
ما اهتم خالد و سكت شوي .. شرايج نروح فندق نتعشى ؟
اسراء نزلت راسها و زعلت شوي وماكان لها خلق شي : كيفك
خالد حس ان فيها شي ، و عرف انها متضايقه من سالفه المكياج ،،
تنهد خالد : اسراء حبيبتي ، لاتزعلين ، يمكن ضايقتج يوم قلتلج مسحي الحمره ، بس صدقيني هذا من مصلحتج !
سمعت اسراء كلام خالد و نزلت راسها و ظلت ساكته ، وكمل خالد كلامه ،،
خالد : اسراء انا احبج ، و من كثر حبي لج اغار عليج ، ومابي اي احد يشوفج ويطمع فيج ، انتي لي ، لي بروحي و ما احب احد ياخذج مني ولا يضايقج بشي ، و اذا قلتلج خففي من مكياجج ولا مسحي حمرتج هذا من حقي ، لاني احبج و اغار عليج ، عدل ولا مو عدل ؟
اقتنعت اسراء بكلام خالد شوي و رفعت راسها و بصوت ناعم : خالد ؟
خالد بـ لين : عيونه
بحيا كبيييرر و بصوت ناعم حيل : احبك
ابتسم خالد : وانا احبج اكثر


و بالمطعم ،

جو رومانسي ورعه كان الجو عند اسراء وخالد ، الموسيقى هاديه كانت ماليه المكان ، و لغه العيون كانت متبادله بيناتهم ، نظرات حب من خالد موجهه لـ اسراء و نظرات حب ممزوجه بحيا من اسراء موجهه لـ خالد ،
ابتسم خالد ابتسامه صغيره و قال : تصدقين ؟
اسراء: امم شنو ؟
خالد : اني احبج ؟؟
اسراء : هههه ، اي اصدق
ظلت عين خالد على اسراء و اسراء نزلت راسها و حاولت تتجاهل نظرات خالد ، وبعد دقايق رفعت راسها لقت عيونه عليها ، استحت و انصبغ ويهها بـ اللون الاحمر ،،
اسراء : خالد ؟
خالد : آمري
اسراء: انت مو يوعان ؟ يلا اطلب
خالد : بس شبعت ، شفت ملاك جدامي و نساني الدنيا و مافيها ، و نساني اليوع وكل شي
اسراء: خالد بس عاد ترا والله استحي
خالد : فديتج والله



الساعه 9 الصبح في بيت شهد :

كان احمد مشغول و موفاضي لاحد ، كان ماسك الفون و يتكلم ،

احمد : يلا ابراهيموو خلصت كل شي ؟
ابراهيم: اي ، بس ناقص وجودك
احمد : صار ، مسافه الطريج و اكون عندك ،

سمعت شهد صوت اخوها احمد و دخلت الدار عليه ،

شهد : احمد وين رايح ؟
احمد : مسافر
شهد : والخطه ؟؟
احمد : شفيج انتي ؟ مو قلتلج انا اليوم بسافر ؟ ولما ارجع من السفر يصير خير ، مداج نسيتي؟
شهد تذكرت : اييي ، تروح و ترد بالسلامه
احمد : الله يسلمج ، تبين شي ؟
شهد : ابي سلامتك
احمد : الله يسلمج ، يلا انا ماشي ،،

تنهدت شهد : حافظك الله ،،
و بعد دقايق ،،

شهد : يصير خير يا خالد ، بتشوف شبسوي فيك ، ان ما خليتك تصير مثل المينون و تدورني دواره ، ما اكون انا شهد ،،

سحبت تلفونها من جيبها و طلعت مسج و دزته لـ خالد ،،


بيت بو عبدالله :

كانت اسرء قاعده ع الكرسي و تعدل شعرها و تحط لها مكياج خفيف صباحي ناعم ، وخالد نايم بالفراش ، سمعت صوت نغمه مسج صادره من فون خالد

اسراء بصوت ناعم : خالد حبيبي قوم ، صارت 9 ونص وانت ليلحين نايم
خالد بصوت نعسان حييل : خليني انام
اسراء : قوم في احد يبيك ضروري دزلك مسج
خالد سمع كلمه مسج فززز من مكانه
خالد : مسج !!
اسراء استغربت : اي مسج ؟ ليش ؟
خالد : لا لا ولا شي ، وين فوني ؟
اسراء : يمك بالدرج
خالد فتح الدرج و خذا الفون بسرررعه و فتح المسج وكان طبعا من رقم غريب و اهوا رقم شهد الثاني ، المسج [ ادري انك تحبني و تموت فيني بس خايف تقول .. من معجبه ! ]
خالد قرا المسج و عصب حييييل و عقد حواجبه وقط الفون ع السرير ، استغربت اسراء من تصرف خالد ، و قامت من الكرسي و قعدت يم خالد وسألته : خالد شفيك ؟
خالد بعصبيه : مافيني شي ،
اسراء بهدوء : خالد شلون مافيك شي ؟ شوف ملامح ويهك شلون تغيرت ؟
خالد حاول يمسك اعصابه : قلتلج مافيني شي
اسراء قربت منه اكثر و حطت ايدها على شعره و قعدت تمسحت عليه بهدوء ، حس خالد بشعور غريب ،
اسراء: حبيبي مايصير مافيك شي ، اكيد في شي بس انت ماتبي تقولي ، ماعليه حبيبي يمكن اذا قلتلي هالشي بضايقني ،، ظلت ايدها على شعر خالد و تمسح عليه و قربت اكثر و طبعت بوسه على خده واستحت حييل و قامت بسرعه من مكانها ، خالد الي حس بشعور غريب و هداا واايد و انطفت النار الي بداخله و راحت العصبيه ، و تحولت حق راحه بال ،
خالد قال في قلبه : سحر وربي سحر مو بنت ! الله يخليج لي يا رب
اسراء: خالد حبيبي ؟ وين رحت ؟؟
خالد صحى : هاا ! ( ابتسم ) ، معاج
اسراء: يلا خالد قوم ننزل عشان نتريق
خالد : لاااااا
استغربت اسراء: ليش لاا ؟
خالد : قعدي معاي لاتنزلين ، انا مابي اتريق ابي اقعد معاج ومابيج تتحركين
اسراء :\ ، ( حطت ايدها على بطنها و مثلت دور اليوعانه الي تبي تاكل ) خالد انا يوعانه واايد و لازم اكل ، و نسيت اني حامل ؟ لازم اكل عدل
خالد : لا مانسيت ، بس انا ابيج تقعدين معاي وماتنزلين ولا تتحركين ، يلا جدامي قعدي هني
اسراء :خاالد من صجك ؟ تبي تحبسني ؟ ماتبيني اروح مكان ؟
خالد : اي ، اخاف عليج ، اخاف احد يسوي فيج شي
اسراء: بذمتك منو بسوي فيني شي ؟ خالد يلا عاد امش ننزل نتريق
خالد : مابي ! غصب ؟
اسراء : انزين لاتنزل ، انا بنزل
خالد : انا قلت لا يعني لا
تنهدت اسراء: حاضر ماراح انزل بقعد عندك
ابتسم خالد و كان كل هذا تمثيل عشان يبيها تدلعه و تقعد معاه ،،

وبعد ساعه ،،

اسراء حست بالملل ، كانت قاعده بمكان واحد و ماتتحرك و خالد حاط عينه عليها و يلعب بشعرها و بأضافرها ،
اسراء : خالد حبيبي ؟
خالد : هلا ؟
اسراء : ممكن اطلع ؟
خالد : لا طبعا
اسراء : اي ليش عاد ؟ حرام عليك
خالد : بس ، انا ابيج تكونين هني ماتطلعين
تنهدت و سكتت و حاولت تسوي اي شي عشان تطلع من السجن الي حابسها فيه خالد، وفجاه سمعت صوت عبدالمجيد صادر من فونها ، فرحت حيييل وتحركت شوي
خالد : وين وين ؟
اسراء : باخذ فوني
خالد : لا ماتاخذينه ، خلينه يرن لما يمل
اسراء حست انها صبرت على خالد وايد و عاندته و بحركه خفيفه وسريعه قامت و خذت فونها وردت ،
اسراء : الو ؟
ام عبدالعزيز : شلونج يمه ؟
اسراء : هلا يمه هلا حبيبتي
ام عبدالعزيز : شلونج يمه شخبارج ؟
اسراء : الحمدلله يمه انا بخير ، انتي شلونج شخبارج ؟
ام عبدالعزيز : الحمدلله بخيير ، وينج يمه ماتبينين ؟
تنهدت و شافت خالد : شسوي يمه ،
ام عبدالعزيز : يلا عاد اليوم ابي اشوفج تعالي عندنا ، خواتج بيون اليوم
فرحت اسراء : صجج والله ؟
ام عبدالعزيز : اي ، و نور طلعوها من المستشفى بعد ، و بتيي ان شاء الله
اسراء بفرح كبييرر: ان شاء الله يمه بيي
ام عبدالعزيز: خلاص عيل نشوفج بعدين
اسراء : ان شاء الله يمه
ام عبدالعزيز : يلا يمه مع السلامه
اسراء : الله يسلمج يمه

وعقب ما سكرت الفون ،

اسراء بـ ابتسامه عريضه : خالد بطلع بعدين بروح عند امي
خالد شافها و ظل ساكت ، و بعدين قال : لا
عصبت اسراء شوي : خالد ! شنو كله لا لا ؟ حرام عليك من زمان ما شفت امي ولا ابوي ، و لا ادري عن اخبارهم ولا يدرون عن اخباري ، تدري ان امي ليلحين ماتدري اني حامل ؟
تنهد خالد : انزين انزين كليتيني! ، روحي بس لاتتاخرين
اسراء : ماراح اتاخر


بيت بو محمد :

اسماء : يلا نوري حبيبتي بنطلع
نور : ماما وين بنلوح ؟
اسماء : بنروح عند ماماعوده و باباعود
نور : خالتي جولي هناك ؟
اسماء : والله ما ادري عنها خالتج ، من تزوجت ماشفتها الا مرتين يمكن ،
نور : ابي خالتي جولي
اسماء : ان شاء الله ، بس قومي معاي يلا عشان تلبسين و نروح بسرعه ،،


بيت فهد :

اسيل : واي واي جنوووويه بسج بجي خلاص صدعتي راسي
فهد : بنتج هذي فيها شي ، مادري شصاير لها بس تبجي
اسيل : والله مادري شفيها ، يلا فهد بلبسها و بروح عند امي
فهد : اوكي ، انا بروح الدوانيه و يمكن اتاخر
اسيل : اوكي ،


بيت بوعبدالعزيز :

ام عبدالعزيز و بوعبدالعزيز كانوا قاعدين بالصاله و معاهم عبدالعزيز ،

بوعبدالعزيز : والله البيت صخه و يبيله حركه ، يهال و شطانه ،
ام عبدالعزيز : هههه ، لاتحاتي ، الحين بتييلك جنوويه و بتبجي و يصير في البيت صوت
بوعبدالعزيز : يحليلها هالنمله هذي ،
ام عبدالعزيز : يلا ان شاء الله عبدالعزيز يتزوج و يترس لنا البيت يهال
عبدالعزيز : لا يمه وين تو الناس ، انا ما افكر بالزواج الحين ، الزم ما علي دراستي ، و الزواج لاحق عليه ،
( و دخلت اسماء مع نور و محمد )


بيت بو عبدالله تحديدا غرفه اسراء :


اسراء : يلا خالد انا بطلع الحين
خالد لف ويهه و شافها ، خالد : لبسي عبايه وطلعي
اسراء تنهدت : خالد انا رايحه بيت اهلي مو سوق
خالد : ميخالف ، عشاني
تنهدت اسراء : ان شاء الله
خالد : لا تتاخرين
اسراء : ان شاء الله ماراح اتاخر



بيت بو عبدالعزيز :

بعد ما وصلت اسماء و اسيل تيمعوا كلهم بالحديقه ، كان الجو واايد حلوو ، و الكل مستانس بـ الجو الحلو و اليهال لاهين بالالعاب ماعدا نور الي كانت قاعده على الكرسي و ماتقدر تتحرك ، بس تأثير الجو و السوالف خلاها تستانس ، ووصلت اسراء ،

اسراء : السلام عليكم
الكل : و عليكم السلام
بوعبدالعزيز : اووه من وين طالعه اليوم ؟؟
اسراء بحيا : شسوي يبه صدقني ما عندي وقت
ام عبدالعزيز : معذوره معذوره ، توج عروس
اسماء : شلونج اسور شخبارج ؟ شدعوه ماتبينين ؟
اسراء : شسوي والله ماعندي وقت ، خالد ماخذ كل وقتي ، و الدراسه بعد
اسيل : بعد ماعندج ياهل الي ماخذ كل وقتج ؟
ابتسمت اسراء و حطت ايدها على بطنها : انا حامل
الكل استانس يوم سمع الخبر و اكثر واحد استانس بوعبدالعزيز لان يحب اليهال وايد ، و خصوصا ان بييله حفيد من اغلى بناته " اسراء " ،،
و عقب 3 ساعات رجعت اسراء البيت ،


بيت بوعبدالله :

دخلت اسراء الشقه و كانت هاديه، دخلت شوي شوي الغرفه لقت هدوء و انصدمت يوم لقت الغرفه مرتبه و خالد مو موجود ،!

اسراء : وين راح خالد ؟ سيارته موجوده ؟
سمعت صوت ماي ياي من بعييد و عرفت ان خالد قاعد ياخذله شور و ارتاح قلبها ،، غيرت ملابسها و انسدحت على الفراش و عقب دقايق طلع خالد ، كان شكله روووعه لاف الفوطه على جسمه و ريحه الشور جل الرجالي معطره جسمه ، و قطرات ماي تنزل منه ، شافته بنظره حلوه و ابتسمت له ،
ابتسم لها ابتسامه عجيبه و راح غرفه الملابس و لبس ملابس للنوم و قعد يمها بالفراش و حط ايده ورا ظهرها و لمها ،
خالد : فقدتج وربي ، اول مره تطلعين بروحج وتخليني
استحت اسراء حييل و دفنت راسها بصدره ، وعقب ثواني رفعت راسها ، وقالت بصوت انثوي ناعم : وانا بعد حبيبي ، فقدتك


و الصبح في بيت شهد :


دخل احمد غرفه شهد بقوووه و ملامح الفرح باينه عليه
احمد : شهوووود
شهد بصوت نعسان حييل و مالها خلق تنهدت وقالت : هاااا
احمد : ويعاااا ، قولي نعم
شهد استوعبت و فززت من مكانها : احمممد ! وصلت ! الحمدلله على السلامه
احمد بـ ابتسامه: الله يسلمج
شهد : هاا شتبي مقعدني من الصبح وانا المفروض انام اليوم ؟
احمد : قومي معاي يلا نكمل الخطه
شهد : اووووه ، واي مالي خلق اقوم الحين
احمد : يلا يلا بسرعه ولا بروح
شهد : لااا يلا يلا كاني دقايق و عندك



بيت بو عبدالله :

البيت كان فاضي ، ماكان في احد غير ام عبدالله و الخدامه ، الكل مشغول بدوامه و شغله ،، سمعت الخدامه صوت الجرس بره و طلعت تشوف منو ، و فتحت الباب :

احمد الي كان متنكر بـ لبس هندي يشتغل بمصبغه ، و بلهجه هنديه : السلام عليكم
ميري : وعليكم السلام ، شنو يبي ؟
احمد : انا مال مصبغه ، بابا خالد يقول في فوق ملابس مال اهوا جيبي
ميري : اوكي دقيقه ،
و راحت ميري المسكينه و دخلت غرفه خالد و فتحت الكبت لقت جدامها دشداشه سحبتها و حطتها في جيس و ركضت للريال ،
و عقب دقايق ،،
ميري : تفزل ( تفضل )
احمد : مشكور واجد ،،

استانس احمد حيييل و نجحت خطته و قدر ياخذ شي من اثر خالد ، ركب السياره و طااار بسرعه عند المشعوذ ، و عطاه الاثر و رجع البيت ومعاه السحر المطلوب ، فرحت شهد حيييل و نطرت متى يصير الصبح علشان يتحقق الي تبيه ، و طلعت في ساعه متاخره من الليل مع احمد و راحوا لـ بيت بو عبدالله و كتت السحر عند باب سياره خالد ، و ضحكت ضحكه خبيثه و غمضت عينها و بدت بـ احلامها الورديه ،،

بيت بوعبدالله :

قعد خالد الصبح مبجر و قعدت معاه اسراء و لبست و قعدت تحط لها لمسات مكياج خفيف ،
خالد : اسراء وين دشداشتي البيضه ؟
اسراء : اول ما تفتح الكبت تلقاها
خالد : ماكو شي ؟
اسراء استغربت : انا حاطتها بنفسي ،
خالد : وينها ماكو شي ؟
اسراء قامت من مكانها و شافت و صج مالقت شي ! ، اسراء : مادري خالد ، بس انا متأكده اني حطيتها اول وحده
تنهد خالد : اوكي مو مشكله ، بلبس غيرها ،،
ولبس خالد غيرها و تعطر و لبس ساعته و خذا بوكه و نظارته الشمسيه و نزل تحت بسرعه ، و اكل ريوق سريع و طلع ، ومشى لما وصل للبورش كايين و حط ريله على حبيبات بودره وماحس فيها ولا انتبه لها ، وركب الكايين و راح الدوام ،


بيت شهد :

شهد بضحكه قويه شوي : و اخيييرا يا خالد بيتحقق الي ببالي ، و اخيرا بتصير لي !
و سرحت شوي ، مسكينه والله يا اسراء ، اقولج سوووري ، سوري سوري لاني باخذ خالد منج و بتعيشين بتعاسه و بتنتهي حياتج ،


كليه الهندسه :

دلال بفرح كبيير و الضحكه شاقه الحلج : شلووونج ؟
اسراء شافت دلال فرحانه و ابتسمت : الحمدلله بخيير ، وانتي شلونج ؟
دلال : الحمدلله بخييير
اسراء : شكلج مستانسه ؟ هاا قوليلي شصاير ؟
دلال ابتسمت : قوليلي مبرووك
فرحت اسراء و ابتسمت : الف مبروووك ، بس على شنو ؟
دلال بحيا : انخطبت !
اسراء : صجج !! مبرووووك حياتي الف الف مبرووك
دلال : الله يبارك فيج
اسراء : ما الومج عيل ، ان شاء الله دووم مستانسه
دلال : اجمعيين ، شوفي اسراء ، ترا الملجه بعد اسبوعين ، وابيج تكونين موجوده مو تقوليلي حامل و ما اقدر ترا ما راح اقبل اعذارج
اسراء: افا عليج ، اكيد بكون موجوده و ماراح اطوف مناسبه حلوه مثل هذي ، اتني ماقصرتي معاي و ان شاء الله ماراح اقصر معاج بشي ،،
دلال : تسلمين حبيبتي ،

بيت شهد :

احمد : الخطوه الاولى و خلصنا منها ، الحين الخطوة الثانيه ، دور اسراء الحين ان ماخليت خالد يشك فيها ما اكون انا احمد !
شهد غمزت له و قالت : تعجبني والله ،



و بالدوآم عند خالد ،


كانت السوالف تدور بين خالد و جاسم ، فجاه نزل خالد راسه و حطاه ع المكتب ، استغرب جاسم و ماتردد ابد و سأل خالد عن السبب ،

جاسم : خالد ؟ عسى ماشر شفيك ؟
خالد : مادري ، احس بصداع غريب
جاسم : سلامتك ماتشوف شر
خالد : الله يسلمك
جاسم : تبي تروح المستشفى ؟
خالد : شدعوه ، كلها صداع عادي شوي و يروح ، لا تحاتي



بيت بو عبدالله :

وصلت اسراء البيت على الساعه وحده الظهر و راحت غرفتها ، خذت لها شور دافي عقب الجو الحار و ارتاحت ، انتعش جسمها و قعدت تنطر خالد ، وعقب دقايق وصل خالد ، دخل و شكله كان تعبان ، و اول مادخل تنهد حيل ، استغربت اسراء من تصرفه ،

قامت من مكانها و قربت من خالد و ابتسمت : شلونك حبيبي ؟
خالد يحاول يبان انه طبيعي : هلا حبيبتي ، الحمدلله بخير
غير خالد ملابسه و انسدح على الفراش وغمض عيونه حيل وخذا شهيق و زفير قوي ، خافت عليه و حست انه فيه شي و قعدت يمه
اسراء : خالد حبيبي شفيك ؟ عسى ماشر ؟
خالد فتح عيونه و شافها حس براحه شوي : مافيني شي حبيبتي
مدت ايدها و حطتها على خده و يبهته و تطمنت : الحمدلله مافيك حراره
حس خالد بالراحه يوم حطت ايدها الناعمه على ويهه وابتسم ، و غمض عينه مره ثانيه
اسراء : خالد تعبان ؟ تبي تنام ؟
خالد بتعب : اي تعبان ، و راسي مصدع
اسراء : سلامتك حبيبي ، تبي اييبلك بندول ؟
خالد : لا مابي شي ،
قعدت يمه خالد و قرت عليه آيات من القرآن و غطته و قامت و خلته يرتاح ، حس فيها يوم قامت و فتح عيونه و ناداها بصوت واطي : اسراء
لفت اسراء ويهها وشافته : عيونها ، آمر حبيبي ؟
خالد : ليش قمتي ؟ تعالي قعدي يمي لاتروحين
اسراء : اي بس .. انت تعبان
خالد : وجودج يمي راحه
ابتسمت له و قعدت يمه لما نام ، و عقب ما تأكدت انه نام مسحت على شعره و قربت منه وطبعت بوسه على خده ،

شغلت نفسها بالدراسه الصامته لان خالد نايم و ماحبت تزعجه ، ومرت 3 ساعات وبعدها صحى خالد من النوم ،

حست اسراء بخالد و فزز قلبها و قامت تطمن عليه ،

اسراء : ها حبيبي خالد ؟ شلونك الحين ؟
خالد بنعاس : احسن
اسراء ابتسمت و استانست : الحمدلله
دخل خالد الحمام و انتوا بكرامه و خذاله شور دافي يصحيه و يشيل النعاس الي فيه ، طلع وكانت ريحه الشور جل تفووح منه ، شافته و حبت شكله ، طلع خالد و لقى كل شي مجهز له ، ملابسه و عطره ، لبس و رش جم رشه على ملابسه

اسراء : خالد تبي احطلك الغدا ؟
سكت خالد و فكر .. اممم لا
اسراء : اي بس انت ما تغديت ، لازم تتغدى
خالد : مابي غدا مو مشتهي ، ( خذا شهيق خفيييف و طلع زفير قوي حييل ) ، احس اني مخنوق ، بطلع شوي
استغربت من تصرفاته و سكتت وشافته و اهوا يطلع و يسكر الباب بقوه شوي ،،

اسراء منصدمه و مستغربه من تصرفاته : شفيه خالد ؟!( تنهدت )

نزل خالد بخطوات سريعه وشغل الكايين و حط سي دي اغاني لمطربه المفضل عبدالمجيد طبعا و مشى على صوته ، حس بخنقه و ضيق و كح كحه قويه شوي ، فتح الدرج وطلع قوطي الزقاير و ولع زقاره و دخن ،
خالد : شفيني انا ؟ ليش احس بخنقه ، بضيق ، احس انه فيني شي متغير ، ووقف جدام الاشاره و شاف اللون احمر ونزل راسه على السكان مده ، و ما انتبه لـ اللون الاخضر و سمع صوت هرن قوي ياي من السياره الي وراه و انتبه للاشاره و مشى ، ما حس بنفسه الا اهو جدام بحر كبيير ، سفط سيارته و نزل قعد على صخره كبيره ، و طاار عقله و راح لمكان بعييييد ، قام يفكر بـ اشياء مو موجوده بالدنيا ، افكار و اشياء غريبه ، فجاه اخترع و انتفض جسمه يوم سمع رنه تلفونه ، سحب الفون من جيبه و شاف المتصل : [ حبيبه قلبي ] ، حطاه سايلنت و مارد عليها ، ودقت مره ثانيه و ثالثه ... ولا رد ،


اسراء : وين راح . وليش مايرد علي ؟ اخاف صار فيه شي ؟ الله يستتررر بس
كان الخوف و التوتر باين عليها ، حاولت تهدي نفسها بس ماقدرت ، سمعت صوت الباب و فرحت وراحت تفتحه لكن ما دامت سعادتها يوم شافت فاطمه الي كانت يايه للغرفه مو خالد ،

فاطمه بفرح : شلوونج اسراء
اسراء تحاول تبادلها بنفس الشعور : الحمدلله ، بخير
فاطمه : وينج اليوم مانزلتي ع الغدا لا انتي ولا خالد ؟ ماتبونا ولا شنو بالضبط هااا ؟
اسراء : لا والله بس انا كنت شبعانه و خالد كان دايخ و مانزلنا
فاطمه : ايييي ، عيل وين خالد ؟
اسراء بانت عليها ملامح الخوف و الحزن : طلع قبل شوي
فاطمه : وي وي ، وليش زعلانه جذي ؟
اسراء حاوت تبان بطبيعتها ، و تلعثمت شوي بالكلام : لا لا ما فيني شي !
فاطمه : اي اي عليييينا مافيج شي ؟ اصلا من عيونج مبين ، قوليلي شمسويلج خالد ؟
تنهدت اسراء و انصدمت يوم قالت مبين من عيونج : ماكو شي ،
فاطمه : اوكي اوكي ، شرايج نطلع مع بعض ؟ انا فاضيه وماعندي شي ، وانتي شكلج متضايقه و تبين تغيرين جو ،
اسراء : لا لا فطوم خليني مافيني اطلع
فاطمه : ليش ؟ قومي غيري جو ، ولا خالد مايرضى تطلعين ؟
اسراء تنهدت : مادري
فاطمه بجد شوي : اسراء انتي مو طبيعيه ، شفيج ؟
اسراء اصطنعت الابتسامه : لا مافيني شي ، لاتخافين
فاطمه جذبت على نفسها و صدقت : اوكي حبيبتي ( وخلتها و طلعت )

قعدت اسراء بروحها و كتمت الحزن و الضيقه الي فيها و قعدت تفكر بخالد ، وليش مارد عليها و وين راح و اهوا تعبان ؟

تنهدت حيل و حطت ايدها على بطنها وحست بـ الم خفيف و بلوعه و بسرعه راحت الحمام و ارتاحت ، طلعت واهيا تزفر بقووه ولقت خالد جدامها ، استانست حيييل و ارتسمت الابتسامه على ويهها البريء،

اسراء بفرح كبييير و نستكل آلآمها: خالد !
خالد من غير نفس وماكان له خلق لف ويهه و شافها : نعم ؟
اسراء استغربت شوي : خالد وين كنت ؟ وليش مارديت علي ؟ خفت عليك !
تنهد خالد : ياهل انا علشان تخافين علي ؟؟
انصدمت من اسلوبه و سكتت شوي : اي خالد بس .. انا من حقي اني اخاف عليك ، خصوصا انك كنت تعبان و طلعت ومادري وين رحت ، خفت يصير فيك شي
خالد مشى عنهاا و قالها : مافيني شي لاتخافين علي ماله داعي ،

بحركه سريعه غير ملابسه وراح للفراش ،

خالد : سكري الليت بنام ومابي ازعاج
اسراء : خالد بتنام ؟! انت ماصارلك 4 ساعات من قاعد من النوم
خالد بصوت عالي شوي : دايخ شلون يعني ما انام ؟!
اسراء انصدمت وطلعت عيونها : ان شاء الله ،
سكرت الليتات و طلعت من الغرفه و راحت الصاله ، وبدت تفكر ، شفيه خالد علي ؟ ليش تغير اسلوبه ؟ شصاير فيه ؟ لكن للاسف مالقت جواب على تساؤلاتها ،

سمعت صوت تلفونها و ردت واهي مالها خلق ،

اسراء : الو
اسماء : هلا اسور ، شلونج ؟
اسراء فرحت يوم سمعت صوت اختها : الحمدلله بخير ، وانتي شلونج ؟
اسماء : تماام والله الحمدلله ،
سكتت اسراء ،
اسماء : اسور ؟ شفيج ؟ احسج متضايقه
اسراء : لا مافيني شي ( حبت تغير السالفه ) شلون نور ؟ شخبارها ؟
اسماء : الحمدلله بخييير ، واااي حدها مشتاقتلج تبي تقعد معاج ،
اسراء : بعد عمري والله انا بعد والله مشتاقتلها وااايد ، من زمان ماقعدت معاها ولا طلعت معاها ،
اسماء : ايي ، عاد دامج يبتي طاريها ، عقب باجر بنسوي لها حفله مال سلامتها
اسراء : تستاهل والله حبيبتي ، ان شاء الله بكون موجوده
اسماء : اسوور شفيج ؟ صوتج مو طبيعي صايرلج شي ؟
اسراء : لا اسوم صدقيني ماكو شي ، بس حاسه اني تعبانه بطني يعورني شوي
اسماء : ايي ماعليه مال الحمال ، انتي باول الشهور لازم يعورج شوي ،
تنهدت اسراء : اي
اسماء : الله يعينج ، باقيلج درب على ماتولدين
اسراء : اي والله الله يعيني ، انا الحين و مليت شلون بصبر 8 شهور مادري
اسماء : ههههه ، يلا يلا اخليج بشوف محمد شيبيي
اسراء : اوكي

حست اسراء بالنوم و راحت غيرت ملابسها و قعدت بالفراش و شافت خالد وكان في سااابع نومه ، حاولت تنام لكن ماقدرت من كحه خالد القويه ،

تنهدت اسراء : واااي كحته تعور القلب ، اكيد مدخن مساع مايتوب
حطت مخده على اذونها و حاولت تنام و قدرت لكن بصعوووبه ،


الساعه 9 بكليه الهندسه :

اسراء : واي دلول تعباانه ابي ارجع البيت
دلال : يالله عن الدلع عاد ،
اسراء : دلول من صجي بطني يعورني
دلال : اي عادي انتي الحين حامل ، المفروض تتعودين على هالشي
اسراء : احس قمته ، جو الكليه مقموت ، شرايج نطلع ؟
دلال : وين بتروحين ؟
اسراء : اي مكان ، ابي اتمشى
دلال : ههه ، الجامعه شكبرها تمشي على كيفج
اسراء : انا قصدي اطلع من الجامعه بكبرها
دلال : امم ، والله فكره يعني ، بس للاسف ان عندي محاضره بعد ساعه ونص
اسراء : انا بعد ، شرايج نروح مشوار قريب ؟
دلال : واااي مصممه الا تطلع ، وين بتروحين ؟
اسراء : مادري
دلال : شرايج نروح الافنيوز ؟ الحين فاضي مافي احد
اسراء : لا ماني رايحه سوق ، اخاف اطول و تروح علي المحاضره
دلال : عيل وين بتروحين ؟
اسراء: البحر
دلال : يلا امشي


بيت شهد :

احمد : دورج يا اسراء ، ان ماقلبت خالد عليج ما اكون انا احمد !
سحب فونه من الطاوله و اتصل على اسراء ،

اسراء: دقيقه دلول بشوف منو داق علي
دلال : يلاا بسرعه
اسراء دققت بالرقم ، حطته سايلنت
sweet memy
البارت الحادي عشر :


دلال : منو ؟ ليش مارديتي ؟
اسراء : رقم غريب ، مو لازم ارد
دلال : يمكن احد يبيج ضروري ردي
اسراء : لا ما اراح ارد


احمد : ماترد بعد ! هههه عبالها بخليها ،
و اتصل مره ثانيه ،


اسراء : نفس الرقم مره ثانيه
دلال الي كانت مركزة على الطريج : ايي ردي شوفي منو ؟
اسراء : اوكي
وردت اسراء بصوت ناعم : الو ؟
احمد بصوت رجولي خشن : هلا والله ، هلا بهالصوت
اسراء :\ عفوا منو ؟
احمد : افااا ماعرفتي صوتي ؟
اسراء : انت تبي منو ؟
احمد : ابيج انتي يا بعد عمري
اسراء انصدمت و خافت و بسرعه سكرت الفون وحطته سايلنت
دلال : شفيج ؟ منو ؟
اسراء بخرعه : ها ؟ لا داقين غلط
دلال : اهااا
اسراء انشغل بالها بالتفكير ، صج هالصوت مو غريب علي ، سامعته من قبل بس وين ؟ حاولت تتذكر بس للاسف ماتذكرت ،

وصلت دلال و طفت السياره و اسراء سرحانه
دلال بصوت عالي شوي : اسووور ! يلا قومي !
اسراء : ها ؟ اي اي ان شاء الله بقوم
دلال : شفيج سرحانه ؟ وين رحتي ؟
اسراء : ها ؟ لا مو سرحانه ، بس ..
دلال : اي واضح وايد مو سرحانه ،
اسراء : دلووول خلاص عاد ماكو شي
دلال : انزين انزين ،



و الحال عند خالد ،،


جاسم : ها خالد شلونك اليوم ؟
خالد : الحمدلله
جاسم : الحمدلله
تذكر خالد اسراء ودق عليها ، سحب فونه من جيبه و اتصل عليها مره و ماردت ،
خالد : يمكن عندها محاضره ،

وبعد نص ساعه ،،

اسراء : يالله دلوول قومي نرجع اخاف اتاخر
دلال : يلا يلا قومي ،

ورجعوا للكليه ،،

و بعد ساعتين اتصل خالد على اسراء ونفس الشي ماردت ، عصب خالد عليها
خالد : شفيها هذي ماترد ؟ وين راحت يعني ؟


وبعد ماخلصت اسراء محاضراتها شافت ساعتها و قالت خالد اكيد بيتأخر ، امر اشتريلي عصير و ارجع البيت ، و راحت عند عصير كيفان و كان زحممممه حييل و الناس كلها عليه ، وعقب نص ساعه وصل دورها و طلبت و رجعت البيت متاخر ،،

دخلت البيت و شافت خالد وشكله معصب ،

خالد : ماتقوليلي وينج فيه ؟
اسراء : شفيك خالد توني مخلصه
خالد بصوت عالي شوي : لاااه ؟ عبالج انا غبي ؟ ادري انج اليوم تطلعين مبجر ليش راده متأخر ؟ وين رحتي ؟
اسراء : خالد شفيك معصب هد اعصابك شوي
خالد : تسوين كل هذا و ماتبيني اعصب بعد ؟؟
اسراء : خالد شفيك ؟ شسويت انا ؟
خالد : ليش مارديتي علي ؟ جم مره دقيت عليج ؟
اسراء : دقيت علي ؟!! ماسمعته ؟
خالد : ليش؟ صمخه ؟
اسراء تسمع كلامه و منصدمه حييل من اسلوبه : خالد شفيك ؟ والله ماسمعته !
خالد : شوفي فونج جم مكالمه
فتحت اسراء جنطتها وخذت فونها و لقت 7 مكالمات من خالد
اسراء : اسفه خالد كان سايلنت
خالد : شفتي انج غلطانه ؟
اسراء : شفيك خالد ؟ شنو غلطانه ؟ وليش معصب جذي ؟ هد اعصابك
خالد : فكيني زيييين وخري عني بس وخري
اسراء عيونها طلعت !! و نزلت منها دمعه لاشعوريا ، حست ان خالد متغير عليها ،
اسراء حست بالخوف و بدت تدمع عيونها لا شعوريا ، حست ان خالد تغير عليها ، تصرفاته و اسلوبه متغيره وايد ، حاولت تفهم السبب و تشوف افعالها لقت انها ماسوت شي غلط و خالد الغلطان مو اهيا ،
خالد بصوت عالي شوي : يلا شتنطرين يعني ؟ انا ميت من اليوع
اسراء بهدوء و بصوت واطي : خالد انا شبعانه مابي غدا
خالد : الحين انا صارلي ساعه انطرج و اخر شي تقوليلي شبعانه !! الشره مو عليج ، الشره علي انا الي ناطرج
خلاها خالد و نزل بروحه ، قعدت منصدمه من كلام خالد و من تصرفاته

اسراء : لا ، هذا مو خالد ، مو خالد الي اعرفه ! مستحيل خالد يسوي جذي ، شصاير شسالفه !!
ذرفت دمعه حاره نزلت منها لا شعوريا و طاحت خصلات ناعمه من شعرها على عيونها رفعتها بحركه بطيئه ، خذت ورقه كلينكس و مررتها تحت عيونها ومسحت اثار الدموع

اسراء : معقوله يا خالد ؟ معقوله يكون هذا طبعك ؟ وبين ويهك الحقيقي ؟ لا لا لا ، هذا مو طبع خالد ، انا اعرفه ، بس يمكن عنده مشكله او شي ،،

اقنعت نفسها و غرست فكره انشغال خالد و انه عنده مشكله او شي و حاولت تنسى الي صار و تهدي نفسها و تصير طبيعيه ،،

سمعت رنه تلفونها و بسرعه خذته و فتحت المسج ، لقت المسج من رقم غريب مكتوب فيه : ( احـــبــــج موووووووت )

عقدت حواجبها : شسالفته هذا ؟ يدق و يدز مسجات ؟ هذا من صجه ولا يلعب علي ؟ شسوي الحين ؟ اقول حق خالد ولا لا ؟ لا لا الحين اهوا معصب و حالته حاله ، لي هدا ان شاء الله بفاتحه بالموضوع لان الصراحه الموضوع ما ينسكت عنه !

دخل خالد الغرفه خافت اسراء شوي وبعدين هدت ،

خالد : من كنتي تكلمين قبل شوي ؟
اسراء بثقه : محد
خالد : محد ؟ انا سمعتج تتكلمين ،
اسراء : كنت اكلم روحي
خالد شافها و عفس ويهه و خلاها و راح للفراش و تنهد حيييل وغمض عيونه وعقب دقايق نام ،
تنهدت اسراء ، : الله يصبرني عليك يا خالد ،
حست بالتعب و قطت نفسها على الفراش وغطت بنوم عميق طول لمده 3 ساعات

وبعدها ،،

قعدت من النوم و لقت خالد بالصاله ، كان شكله مرتاح واايد و رايق البال ، حاط ريل على ريل و ايده ورا رقبته و الابتسامه مرتسمه على ويهه ، شافته و حمدت ربها في سرها ،

اسراء : ويي ملجه دلال بعد اقل من اسبوع و انا ليلحين ماشريت ولا شي ، ماكو الا الحين اروح اشتري ،

راحت الصاله وقعدت يم خالد وبهدوء و بطريقه حلوه و بصوت ناعم حيل ،
اسراء : خالد ؟
خالد من غير اهتمام و كان مندمج مع الفلم : ها ؟
اسراء : حبيبي عادي اطلع ؟
خالد بـ لا مبالاه : وين
اسراء : عندي ملجه ولازم اشتري بدله و ..
خالد : روحي
استانست اسراء بس ماحبت عدم اهتمامه و لا مبالاته ،
وبس قامت من مكانها جان يناديها ،
خالد : اسراء ؟
اسراء : نعم حبيبي ؟
خالد : سمعيني ، لي شريت البدله ، قصير مابي ، عاري و ظهرج يبين مابي اوكي ؟
اسراء : ان شاء الله ،

دخلت اسراء الغرفه و لبست ونزلت تحت وشافت فاطمه قاعده بالصاله بروحها ، التفتت عليها فاطمه

فاطمه : هاا اسراء وين رايحه ؟
اسراء : بروح اشتري بدله حق ملجه رفيجتي ، شرايج تيين معاي ؟ مابي اروح بروحي
فاطمه : اوووكي ، نطريني دقايق
اسراء : اوكي يلا انطرج ،


بيت شهد :

شهد : الللله ، مشتاقه اسمع صوت خالد
احمد : اتصلي عليه ، الحين المفروض تكثرين من اتصالاتج عشان تجذبينه
شهد : اي والله صح كلامك ، سحبت فونها و اتصلت على خالد ،


بيت بوعبدالله :

خالد الي كان قاعد بالصاله و يشوف الفلم و مندمج معاه حددده ، رن تلفونه و انزعج شوي و بسرعه رد على الفون من غير مايقرا الاسم ولا يشوف الرقم و بـ برود

خالد : الو
شهد بدا قلبها يدق حييل ، و بصوت انثوي ناعم حييييل : هاي
خالد عقد حواجبه و حاول يستوعب الوضع و يتذكر الصوت : هايات ؟
شهد : ماعرفتني صح ؟
خالد : منو ؟
شهد : انا شهد ،
خالد بصدمه : شهد !!
شهد : اي شهد ، شفيك منصدم حبيبي ؟
خالد تنهد و بحده : اعتقد يا شهد ان كل واحد منا راح بطريج ، و كل منا بدا حياة يديده
شهد : لا يا خالد ، انت غلطان ، انا معاك طريجنا واحد
خالد ضحك ضحكه ساخره : ههه ، انا معاج ؟ يحليلج شهد والله ، وايد مصدقه عمرج ، انا حياتي معاج انتهت ، و اصلا اهيا ما بدت عشان تنتهي ، شهد فهميني انا ما احبج ، انا لعبت عليج و قصيت عليج و كل هذا كان لعب بلعب ، ولا تحسبين اذا قلتلج كلمه حب في يوم من الايام بتكون طالعه من قلبي ، لا ، قلتلج لعب
شهد انصدمت يوم سمعت كلمه ( ما احبج ) : خالد انت تحبني ! وانا متأكده من هالشي ، وانا احبك ، احبك يا خالد ، ليش مو راضي تفهمني ؟ انا احبك والله احبك ،
خالد تنهد : ماكو فايده مو راضيه تفهمين ، ع العموم ما احب اطول معاج يلا مع السلامه
شهد بصوت ممزوج بالدموع : لا يا خالد ، لاتخليني ، انا محتاجتلك حيييل والله ، انا احبك و ابيك ، بليييز اهتم فيني و حبني مثل ما انا احبك
خالد بهدوء : شهد خلاص عاد ، انا الحين متزوج واحب مرتي و مرتي تحبني
شهد بعصبيه شوي : تحبك ؟ من قال انها تحبك ؟ لو صج تحبك جان ماصار بينك وبينها خلافات ومشاكل ، لو صج تحبك جان ماتغيرت عليها هاليومين ، وهذا دليل انها ماتحبك و انت متضايق منها ، خالد لاتتوقع ان في احد يحبك كثري ،
خالد : ترا عطيتج وي وايد عاد ، يلا مع السلامه !


و بالمحل عند فاطمه واسراء ،

فاطمه : واااي امبيه شوفي هذا النفنوف واايد حلو و لونه عجييييب
اسراء : اي وايد حلوو ، بس ..
قاطعتها فاطمه وماخلتها تكمل كلامها :لا بس ولا شي ، وايد حلو اخذيه
اسراء : جنه قصير ؟
فاطمه : شوي ، عادي كلكم بنات
اسراء ضحكت : هههه ، خالد مايعترف بهالسوالف ،
فاطمه : الله يعيينج على خالد عاد ، كل شي مايرضى ، معقد
اسراء : يالله عاد سكتي ترا ما ارضى علييه ،
فاطمه : انزين روحي لبسيه بشوفه عليج
اسراء : يلا ،،

وبعد مالبسته ،

فاطمه : ماشاءالله واايد حلوو عليج ، جنه مسوينه حقج
اسراء استحت شوي : يعني اخذه ؟
فاطمه : اي
اسراء : اخاف خالد مايرضى ؟
فاطمه : وييي شعليج منه ،
اسراء : هههه ، يحليلج فطوم ، يعني ماتعرفين اخوج ؟ تنهدت ، يالله باخذه و بشوف ،
و خذت النفنوف ، الي كان عباره عن نفنوف قصير لونه احمممر لونه غريب و في ورده كبيره من درجات اللون ع الجنب اليمين و شريطه ع الخصر،
فاطمه : يالله خلصتي ؟
اسراء : نطري باخذلي كعب عالي ، اممم شرايج اخذ اي لون ؟
فاطمه : اممم ، اسود
اسراء : دام اسود عيل عندي
فاطمه : اوكي ، بعد شتبين ؟
اسراء : اممم ، بس باجي امر الصالون احجز ، بس مو الحين تو الناس
فاطمه : اوكي ،


و بالسياره :

اسراء : عاد تصدقين فطوم ؟ مادري شنو اسوي بشعري ؟
فاطمه : روحي الصالون و شوفي شنو يديد عندهم
اسراء : وااي بخاطري اقصه
فاطمه : لااا لاتقصينه شعرج ماشاء الله واايد حلوو
اسراء : واي ياليت اقدر اقصه ، خالد مايرضى
فاطمه : والله انتي مسكينه ، خذيتي اخوي المعقد الي كل شي عنده حرام و مايرضى تسوين شي
اسراء : اي والله


بيت بوعبدالله :


فكر خالد بكلام شهد ، معقوله الي قالته شهد يكون صج ؟ اهيا ما تحبني ؟ مستحيل ! صج انها متغيره هاليومين بس مو معنا هذا انها ماتحبني ! اللله يقطع ابليسج يا شهد ، من وين طلعتيلي اليوم ،،

تنهد حيل وحس انه بحاجه لـ زقاره يريح باله فيها ، ولع زقاره و دخن و طلع منه دخان كثييف و امتلت الغرفه كلها باللون الرمادي على الاسود الدخاني ، دشت اسراء البيت و قبل لا تدخل الغرفه شمت ريحه خلتها تكح حيل و عورها صدرها ، دخلت الغرفه لقت خالد يدخن و الغرفه مليانه دخان ،

كحت اسراء حيل و حطت ايدها على حلجها : خالد ليش جذي ؟
خالد شافها بنظره و مارد عليها
اسراء : خالد حبيبي قطها شوف الغرفه شصار فيها ، و بعدين انا حامل مو زين لي ترا
تذكر خالد انها حامل و انكسر خاطره يوم شافها تكح و طفى الزقاره و قطاها ، كحت اسراء كحه قويه و صاحبها ترجيع خفيف ، ركضت بسرعه و راحت للحمام و ارتاحت
شافها خالد و خاف عليها شوي : شفيج ؟
اسراء تنفست بصعوبه و تنهدت حيل و شافته بنظره حيره
خالد : ارتاحي الحين انا بطلع
اسراء رفعت راسها : خالد وين بتروح ؟
خالد : بطلع من الغرفه عشان ترتاحين
اسراء : لا اقعد لاتطلع
شافها شوي و طلع ،


تنهدت حييل : الله يصبرني عليك يا خالد ، مادري شصارلك والله ، مره وحده انقلبت علي ! ان شاء الله فتره و تعدي ،،



بيت شهد :

شهد بـ احباط : احمد ، الظاهر السالفه مطوله ، خالد مو راضي يفهم و يحس اني احبه
احمد : ماعلييج ، صبري جم يوم و شوفي شبصير
شهد : احمدوو خلاص انا مليت من الصبر ، حتى السحر ما نفع معاه غييير بشر هذا !
احمد بضحكه عاليه شوي : هاهاهااااي ، اي نطري شوي ماعليج ، ليلحين ما بين مفعول السحر
زفرت شهد زفه قوووويه : بصبر ، بصبر و بشووف تاليتها مع هالخالد
احمد : الحين خليني اضبط مرته و اشيش خالد عليها بعدين نشوف خالد
شهد : يلا ماشوفك تحركت
احمد : بتشوفين ،

سحب تلفونه من جيبه و اتصل على اسراء ،


بيت بو عبدالله :

عقب ما طلع خالد من الغرفه دخل مره ثانيه يوم تذكر انه نسى فونه بالغرفه
دخل بهدووء و سمع صوت اغنيه صادره من فون اسراء ، خذا فونها و شاف الرقم لقاه رقم غريب ، خلاه و خذا فونه و وقف شوي ، و رن الفون مره ثانيه لكن هالمره كانت نغمه مسج ، حس بفضول غريييب و فتح المسج ،
المسج : ليش ماتردين علي ؟ انا حبيبج مو احد غريب ؟ ولا خايفه من خالد ؟
قرا خالد المسج و انصدم حيييل ! حس بثورة غضب داخله ، بركان بينفجر ! ، ماصدق الي شافه بعيونه ، قرا المسج مره و مرتين و ثلاث، لما استوعب الكلام و فهم ،
خالد بعصبيه : اسراااااء !
صحت اسراء من النوم و بتعب : نعم خالد ؟
خالد بعصبيه حييل : ماتقوليلي منو هذا الي دازلج المسج ؟
اسراء مستغربة و بـ براءه تامه : اي مسج ؟
قط عليها الفون بقوووه و قالها شوفي و انتي تعرفين !!
خذت الفون و قرت المسج و انصدمت و حاولت تبرر موقفها ،
تلعثمت بالكلام شوي : خالد ما اعرف هذا الرقم !
خالد : لا والله ؟ تجذبين بعد ؟ شوفي ، ان ماتكلمتي و قلتي منو ترا ماتلومين الا نفسج !!
اسراء و الدمعه نزلت من عينها : خالد صدقني ما اعرف !!
خالد : و بعدين يعني ! بتتكلمين ولا شلووووون ؟
اسراء بخووف و الدموع تنزل من عينها : خالد صدقني ما اعرفه !
خالد : ماتعرفينه هاا ؟ بشوف الحين شلون ما تعرفينه ؟ سحب خالد الفون من ايدها بسرعه و اتصل على الرقم ،

ضحك احمد ضحكه عاليه و رد : هلا واللله ، هلااا بحبيبتي هلااا بـ اسوورتي
انصدم خالد و حس انه احد طاقه طراق على ويهه يوم سمع صوت رجولي ، و سكر الفون بسرعه و غمض عيونه وفتحها بحركه سريعه و شاف اسراء ، خافت حيييل من خالد خصوصا يوم شافت ملامح العصبيه باينه على ويهه ، و صار قلبها اشبه بـ طبل موسيقي من الخوف ،

خالد و الشرار طالع من عينه : و تقوليلي ما اعرفه بعد !!
اسراء بخوف مو طبيعي و الدمعه تنزل بسيوله على خدها الناعم : خالد صدقني ما اعرفه هذا كل يوم يدق علي و يتحرش فيني ما ادري منو
خالد : لاا والله ؟ يعني هذي السالفه من زماان ، يعني لو انا مو شايف المسج جان خبيتي علي صح ؟؟
سكتت و دفنت راسها بالمخده و رفعته بسرعه : انا من زمان كنت بقولك بس كنت خايفه ، و انت هالايام كله معصب مادري شفيك
خالد : معصب ؟ معصب عليج طبعا ، ومن تصرفاتج الحلوه الي قاعد اشوفها !! الله يقطع الساعه الي تزوجت فيها !!
و طلع من الغرفه و سكر الباب بقوووه ، خافت اسراء حييييل من خالد و انصدمت من الكلام الي قاله !! حست بـ ألم فظيييع وقعدت تبجي بغزااره ،

اسراء : ليش يصير فيني جذي ، لييييش لييييييييييش !! ليش انقلبت حياتي مره وحده ليييش ، ظلت تبجي حييل و حست انها بحاجه تبجي على صدر حنون ، لكن وينه ؟ ويينج يا يممممه وييينج ، ويينج تشوفيني و تشوفين حياتي شقاعده يصير فيها ،، و ظلت تبجيي لما تعبت و نامت من غير ماتحس ، نامت نومه طفل صغيير ، كانت نايمه على طرف السرير و خصل من شعرها الناعم يايه على عينها و آثار دمووع شبه جافه تمشي على خدها الناعم .

اما خالد الي طلع و راح عند رفيج عمره جاسم من بعد ما انقهر و عصب حيييل على اسراء و على احمد ،،

خالد : معقوله يكون كلام شهد صح ؟ اسراء ماتحبني و تخوني ؟ و اني ماراح اشوف السعاده معاها ؟ معقووله ؟! و شهد ؟ شهد تحبني و تبيني ، صج اني تزوجت و خليتها لكن ليلحينها تحبني و تبيني و حبها لي ما مات ، شسوي بس شسويي ، شسوي بحياتي الي انقلبت مره وحده شسوي !!
جاسم : خالد استغفر ربك ، معقوله تشك بمرتك ؟
خالد : جاسم انا كلمته ، تعرف يعني شنو كلمته ؟ و سمعته بأذوني قال اسمها !! شنو يعني هذا ماتقولي شنو يعني ؟؟
جاسم : يمكن واحد يبي يخرب حياتكم ولا شي
خالد : شهالكلام الفاضي يا جاسم ، خلاص انا اقتنعت و عرفت الحين انها ما تحبني و قاعده تلعب علي ،
تنهد جاسم : والله مادري شقولك يا خالد ، بس لا تتسرع و تسوي شي راح تندم عليه بعدين
انشغل خالد بتفكيره وسرح لعالم ثاني ، سرح بكلام شهد و فكر فيه عدل
جاسم : خالد ؟ خااالد ؟ وين رحت ؟
خالد التفت عليه بكل برووود : هلا
جاسم : قوم قوم روحلها و راضها و لاتزعلها مره ثانيه ، وتأسف منها
خالد عصب حييل : الحين اهيا الغلطانه و انا أتأسف لها !! اصلا مالي خلق اروح البيت و اشوفها ،
جاسم انصدم : خلووود انت من صجك تتكلم ! وين خالد الاولي الي ما يرتاح الا لما يشوفها و يسمع صوتها و ... !
تنهد خالد حييييل : قلتلها بلسانك ، اول ، لكن الحين غير كل شي تغير
جاسم : شنو الي تغير بالموضوع بالضبط ؟ فجأه جذي ؟
خالد بصوت عالي شوي : مااادري ، مااااااادري ، ماااااااااااادري شلي صاااار !
تنهد جاسم : الله يهديك بس
وقعد خالد عند جاسم حوالي الـ 3 ساعات ،،
وبعدها راح البيت ، لقى اسراء نايمه ، ما انتبه لها و نام على طوووول ،،



اسراء بخووف و ملامح الرهبه و القلق باينه عليها و دموعها تسيل على ويهها البريء : حراام عليك الي تسويه فيني يا خالد حراااام
خالد : تستاهلين !! هذا يزاج و اقل من يزااج بعد !
اسراء و الدموع تطيح من عينها : حرام عليك والله حرام ! ( و من الدموع ماقامت تشوف شي و طاحت ع الارض مغمى عليها )


فززززت اسراء من نومها و اهيا خااايفه حيييل و حاسه بقشعريره بجسمها ، !!
حطت ايدها على قلبها : الحمدلله كان حلم ، مدت ايدها و فتحت الاباجوره و شافت الساعه 3 الفير ، لقت يمها بطل ماي شربت منه شوي و نزلت راسها ع البطيييء و حطته ع المخده ، لفت ويهها يسار لقت خالد نايم يمها و غاط في نوم عميق ، حست بالخوف منه و غمضت عيونها و بعد دقايق نامت ،،

و في بيت بو عبدالعزيز الصبح ،،

اسماء : خلصت كل شي و جهزت الزينه و كل الاغراض
ام عبدالعزيز : تستاهل نوور
اسماء : اي بعد عمري والله ، كاسره خاطري واااايد
ابتسمت ام عبدالعزيز ،
اسماء : بس الحين لازم ادق أأكد على اسول و اسور
ام عبدالعزيز : لا تدقين ولا شي خواتج يدرون و اكيد بكونون موجودين
اسماء : اممم ، خلاص


و بكليه الهندسه :

دلال : وين اسور اليوم كلش ما شفتها ؟ ماكو الا ادق عليه اشوفها
سحبت فونها من الجنطه و اتصلت عليها ،،
دلال : قووه
اسراء بصوت نعسان : هلا دلال
دلال : اسور ؟ انتي ويينج ؟
اسراء : بالبيت
دلال استغربت : بالبيت ؟! شتسوين بالبيت ؟
اسراء : وااي دلال تعباااانه حدددي و ماني قادره اقوم من الفراش
دلال : ويييي سلااامتج حبيبتي ، شفيج عسى ما شر ؟
اسراء: جسمي كله يعورني و بطني و كل شي
دلال : سلااامتج ماتشوفين شر
اسراء: الله يسلمج من كل شر
دلال : امممم ، فقدتج والله مكانج مبين
اسراء: بعد عمري والله ،
دلال : يلا عيل اخليج ترتاحين ، باي
اسراء : باي
دلال : الله يعيينج يا اسورعلى الي فيج ، كملت طريجها و راحت محاضراتها و عقبها ردت البيت ،


وبعد ساعات ،،

رجع خالد البيت و دخل الغرفه لقى اسراء منسدحه ع الفراش و التعب باين عليها و حاطه ايدها على بطنها و عيونها نص مفتوحه و النوم باين عليها ،،
شافها خالد بنظره غريبه و خلاها و مشا عنها و غير ملابسه و نزل يتغدى ،

و بغرفه الطعام ،،

ام عبدالله : اقول خالد ؟
خالد : هلا يمه ؟
ام عبدالله : وين اسراء ؟ صارلها جم يوم ما تتغدى معانا ؟ شفيها ؟
خالد تلعثم و مايدري شقول ، و بعد ثواني : تعبانه و ماتشتهي تاكل شي
ام عبدالله : مو زين عليها ، اهيا حامل و لازم تاكل عدل
سكت خالد و كمل غداه و ما اهتم كلش ،
حست ام عبدالله بشي ثاني تماما و ان صاير خلاف بين خالد و اسراء ، و ما حبت عدم اهتمامه بـ خصوص اسراء ،،


بغرفه اسراء :

اسراء : ويي اليوم اسماء مسويه حفله حق نور ، شلون بروح و انا تعبانه ؟ ان شاء الله اصير احسن و اقدر اروح ،
غمضت عيونها و حطت ايدها على عيونها و حست براااحه ، اخترعت يوم سمعت صوت الباب فتحت عيونها بسرعه و شافت خالد و غمضت عيونها بسرعه ،

اسراء بقلبها : شفيه خالد ؟ ليش تغير علي ؟ ماكان جذي ، لا يهتم ولا يسال ولا شي ! شلي صار بالضبط ؟ تنهدت حيييل و زفرت زفره قويه ،

اسراء: خالد ؟
خالد من غير نفس : خير ؟
انقهرت من اسلوبه : ترا بعدين بطلع
خالد من غير تفكيير : لا طبعا
اسراء استغربت : ليش ؟
خالد : عقاب حقج ماكو طلعه نهائيا
اسراء انصدمت !! : ليش خالد شسويت انا ؟!!
خالد : كل الي سويتيه و تقولين شسويت ؟!
اسراء: خالد انا ما سويت شي ..
قطع خالد كلامها و بصوت عالي : لااا كلللش ما سويتي شي ، سكتي يلا ولا كلمه الي اقوله يتنفذ ، ماكو طلعه يعني ماكو طلعه ّ و يلا بلا كلام زايد انا بنام مالي خلقج
نزلت دمعه لا ايراديه منها و ظلت منصدمه من كلام خالد !!

غط خالد في نوم عميييق و قعدت اسراء بروحها و حست نفسها سجينه بين 4 طوف ، ماتقدر تسوي شي ولا تحل هالمشكله الي طاحت فيها ، حاولت تفكر بحل يبرر موقفها لكن ما قدرت ،،

بيت شهد :

شهد بضحكه عاليه : ههههههه ، تعجبني احمدووو
احمد : شعبااالج
شهد : احس خالد الي معصب عليها وبدا يشك فيها و يكرهها
احمد : هذا المطلوووب طبعا
شهد : ارتاح قلبي شوي ، وااي احس اني بحاجه اني اكلمه
احمد : الحين احد يدق ؟ نطري العصر بعدين دقي
شهد : صح صح كلامك ، ننطر شورانا ،
ابتسمت ابتسانه خبيثه و نطرت ساعتين ، و بعدها ،،


شهد : الحين اقدر ادق ! ، ماترددت و سحبت فونها و اتصلت على خالد

سكوت حاااد في غرفه خالد ، اسراء سرحانه و تفكر بخالد الي فجأه تغير و خالد حاس بالملل و وده يطلع اي مكان عشان يبتعد عنها، وسمع صوت فونه ، سحب فونه من جيبه و شاف الرقم وعرف ان رقم شهد بس الثاني ، و رد عليها ،

خالد : الو ؟
شهد بحيا شوي : هلا بالصوت والله
التفت خالد وشاف اسراء لكن ما اهتم : هلا هلا
شهد انصدمت من طريقه خالد و حست بفررررح : شلوونك حبيبي ؟
خالد : الحمدلله ،
شهد : شخبارك ؟
خالد : بخيير ،
شهد : خالد ، انا دريت بسالفه اسراء و عرفت انها تكلم واحد من وراك
خالد : شنوو !؟
شهد : شفيك منصدم ؟! انا الاخبار توصلني بسرعه ، ولا تنسى ان الكويت صغيره و الخبر ينتشر بسرعه البرق ،
تنهد خالد : و المطلوب ؟
شهد : شفت انها ما تحبك ؟ مادري ليش متمسك فيها ، تخونك و تحبها ! شتبي فيها ؟ طلقها و افتك منها
خالد : شهالكلام !!
شهد : خالد هذا الصج ، انت ليش مو راضي تفهم و تستوعب الوضع ؟! كل يوم تزيد المشاكل بينك و بينها ، خالد تذكر كلامي ، اسراء ما تحبك ، ماتحبك !!
خالد : خلاص خلاص بس !!
بعّد الفون و سكره و قطاه بعيد عنه ، شاف اسراء بنظره احتقار و ردت عليه بنظره حيره و استغراب ، ولع زقاره و دخن و طلع بره

اسراء : شفيه خالد ؟! ومنو الي دق عليه ؟ وليش صارت حالته جذي ؟ يت عينها على فون خالد الي كان ع الارض ، خذته و شافت آخر مكالمه كانت من رقم غريب ، فكرت تتصل لكن خافت ، و خافت يكون لها عقاب من خالد على فعلتها ،، حطت الفون مكانه و ظلت ساكته ،،

بيت بو عبدالعزيز :

صوت الاغاني كان مالي المكان ، الكل فرحان و مستانس ، العدد كامل ماكان ناقص الا وجود آخر العنقود اسراء ،

ام عبدالعزيز : اسور وينها ؟ ليش ليلحين ما وصلت ؟
اسماء : والله مادري عنها ؟
ام عبدالعزيز : اتصلي عليها شوفيها اخاف صار فيها شي ؟
اسماء : لاا اسم الله عليها مافيها الا العافيه ان شاء الله ، لا تخافين انتي بس ،
رفعت السماعه و اتصلت عليها ،

اغنيه حلوه من اغاني عبدالمجيد صدرت من فون اسراء ، فرحت شوي لان رن فونها و حست ان في احد يهتم فيها و متصل عليها ، ردت من غير ما تشوف الاسم ،

اسراء بلهفه : الو ؟
اسماء : هلا اسور
اسراء : هلا اسماء
اسماء : اسور ويينج ؟ ماصارت ليلحين ما ييتيي ؟
بدت ملامح الحزن تبان عليها و ماعرفت شتقول ، وسكتت
اسماء : اسوورر ويينج معاي ؟
اسراء : اي اي معاج ،
اسماء : وينج ؟
اسراء : اسوم ما اقدر ايي ،
اسماء : ليييش ؟؟
اسراء : تعبانه وما اقدر اطلع من البيت
اسماء : يلا عاد عن العياره ، مافيج شي قومي
تنهدت اسراء: ما اقدر صدقيني ، خالد مايرضى اطلع و انا تعبانه
اسماء : واااي شدعوه يعني لي هالدرجه تعبانه ؟
اسراء عصبت شوي : خلاص اسوووم ما اقدر ايي وخلاص !
حست اسماء ان اسراء فيها شي : انزين انزين ،،


تنهد حيييل و نزلت منها دمعه حاره: يعني لي متى بقعد هني ؟ لي متى انا محبوسه بسجن خالد ؟ لي متى بكون ضعيفه جدام خالد و اخليه يسوي فيني الي يبي ؟ وين شخصيتي ؟ ويني ؟ لكن اراويك يا خالد ، ان ماعاندتك ما اكون انا اسراء ،،


بيت بو عبدالعزيز :

ام عبدالعزيز : هاا وينها ؟
اسماء : ماراح تيي ، خالد مانعها من الطلعه لانها تعبانه
ام عبدالعزيز : يمممه بنتي !! شفيها تعبانه ؟!
اسماء : مادري عنها ، بس حسيت ان فيها شي
ام عبدالعزيز : اسوم لاتخرعيني وقوليلي شفيها اختج ؟؟
اسماء : مادري مادري يمه ، مافيها شي لاتحاتين ،
ماتطمن قلب ام عبدالعزيز و حس ان جوري فيها شي ،،


بيت بو عبدالله :

طبعا كانت قاعده بروحها بالغرفه و ماتدري شتسوي ، حبت تطلع و تستانس بس حكم القوي على الضعيف ، طرت بـ بالها سالفه العناد و حبت تطلع من غير ماتقول لـ خالد ،

اسراء : دام خالد طالع انا بطلع بعد ، مو على كيفه يحبسني هني بروحي ومايخليني اطلع ، اروح اكمل شغلي وايد احسن ، طلعت عباتها من الكبت و لبستها و لفت شيلتها و خلت ويهها طبيعي من غير ماتحط شي من مساحيق التجميل ، لبست نظارتها الشمسيه و نزلت من غير ما احد يشوفها ، ركبت السياره و راحت للصالون ، وعقب دقايق وصلت للصالون و حجزت لـ ملجه رفيجه عمرها ، شافت قصه عجبتها حيييل ، كانت قصيره شويه بس روووعه ، حبتها حيييل و قصت شعرها مثلها ، شافت نفسها و عجبها اللوك اليديد ، لفت شيلتها و رجعت البيت ، خافت شوي يوم شافت سياره خالد موجوده ، فتحت باب الغرفه بهدوء ،

خالد بعصبيه شوي : ماتقوليلي وينج فيه ؟!
اسراء : كنت طالعه
خالد : و انا مو قايلج ماكو طلعه ؟ بـ اذن من منو طلعتي ؟؟
اسراء بقوة : بـ اذن من نفسي
خالد :يا سلام ! و من متى تاخذين اذن من نفسج و تطلعين ؟!
اسراء بجرأه : ولي متى باخذ اذن منك و بطلع ؟! اذا بطلع بطلع بكيفي و انت مالك شغل فيني !
عصب خالد حييييل و ما عجبه اسلوبها : عدلي اسلووبج احسن لج ! وتكلمي عدل ، مو ياهل انا عندج عشان تكلميني جذي فاهمه !! وبعدين انا الي اقول تطلعين ولا ما تطلعين مو انتي الي تقررين !

تنهدت حيييل و قعدت ع السرير من غير ما تغير ملابسها و تفصخ شيلتها ،

خالد : غيري ملابسج شتنطرين بعد ؟ ولا ناويه تطلعين طلعه ثانيه من غير اذني بعد ؟!
شافته بطرف عينها و استغفرت ربها و فصخت عباتها و شيلتها و فلت شعرها وتذكرت انها قصته و خافت من خالد شوي ،

شافها خالد و عيونه طارت !!! خالد : شنو هذاا !!!
اسراء بخوف شوي لكن حاولت تصير قويه شوي و تسوي نفسها ماتدري عن شي : شنو ؟
خالد : ليش قاصه شعرج !!؟
اسراء وبكل جرأه : مزاج
خالد : لا والله !؟ مزاج ؟!
اسراء بثقه : اي ، مزاج
خالد بصوت عالي : ترا مصخت عاد ، عنادج وايد زاد عن حده ! شنو انا طوفه هبيطه عندج ماتاخذين رايي بشي !؟ قوليلي طوفه انا !!!


تـَـَـوَصّينيَ عـلىٌ .. شـَـَعُريَ ؟
وٌدايـَـَمِ تَحگُي وتَردّدَ ‘ ..
إبدَ مَابيَ تقَصَّينَه َ!!!
أَبيَهَ يـَطولَ ويَغمَرنيَ
وأنـٌا أحـًبّگ گٌثرَ حِبَّه ..!!
وگـَثرَررَرَ مٌـ أعتز فَيِ قـَربگَ ،

ولَگنِ گَل ماَ تطـَريَ :
عـَلىَ أنفَاآآآسيَ..‘خَـَـَيانـُاتگَ ..
ب أروُوُوحٌ هنآگ وآَقصّـَـَه ،
وأجييَيگ آقوووَل أبَيَ رااَايگَ؟! ~


،..وَوَوَتـَسگَتَ إنَتَ وَلا گنَّگـَ. زعَلـِتٌ، ونـَاظرَي ع‘ـَفته ..!

وأَنا فـَيَ داَخليَ أسسَسَگٌتِ .. \

مـَدامَگـَ هَاويٍ شـَـَـَعريِ ..|

حبَيبي ليهَ ما صـَنته
تعَاآآل..~ إحـَـَـسَبِ ..-{ خ‘ـَيانَاتگَ ،..

و تـَـَعرفٌ ليـَه أنَا خ‘ـَنته..!

اسراء بصوت عالي شوي : خالد خلاص بس عاد !! الي سويته فيني كافي !! نزلت دمعه حاره من عيونها ، وبصوت واطي شوي : خالد انت شفيك علي ؟ شسويت انا عشان تسوي فيني جذي !! ليش اسلوبك تغير ؟ ليش ما قمت تهتم فيني ؟!ليش ما قمت تحب تشوفني و لاتطل بويهي ؟! ليش قمت تزفني و تتجاهلني ليش ليش ؟ سويت فيني كل شي و انا ساكته ماقلت شي ، لي متى يعني لي متى !! خالد ، ترا انا بشر !! بني آدم مو جماد ما يحس ، يا خالد انت قسيت علي وااايد و انا خلاص ، ماعاد فيني صبر ، خالد اذا مو عشاني عشان الياهل الي ببطني ، ودمعت عينها ،،
حس خالد بالذنب شوي و تحرك قلبه ، حس انه غلطان و قسى عليها وايد ،

بدا يسأل نفسه و مالقى لـ تساؤلاته اجوبه ، انا ليش سويت جذي ؟ معقوله انا خالد ؟ معقوله انا خالد الي كنت احبها و اتمنى شوفتها بكل دقيقه و ثانيه ؟ معقوله ؟ معقوووله !! لا انا تغيرت ، انا مو خالد الاولي ، بس ليش ! شـ السبب !!

امتلى ويهها بالدموع و حست بالتعب و طاحت مغمى عليها ع الارض و انتبه لها خالد

خالد بصوت عالي : اسرااااااااااااااء!!!
اسراء ما حست بالدنيا ، ركض خالد فيها ع المستشفى و كان خاايف حيييل ،
خالد : اذا صار فيها شي انا السبب ، انا السبب !!

قعد على اعصابه ينطر الدكتور يبشره بخبر ، لام نفسه حيييل على الي سواه فيها وقرر يغير طريقه تعامله معاها ، و بعد نص ساعه طلع الدكتور ، فزز خالد من مكانه و قام للدكتور يسأله عن حال زوجته المسكينه ،

الدكتور : الواضح انها كانت تعاني من ظروف و اثرت في نفسيتها ، وسببت لها حاله عصبيه و اغماء، وانا شايف انها حامل و الي قاعد يصير فيها خطر عليها و ع الجنين طبعا ،
خالد خاف شوي : انزين دكتور يصير اشوفها ؟
الدكتور : شوي بس خلها ترتاح لانها بحاجه لراحه وبعدين تقدر تشوفها على راحتك
خالد : مشكور دكتور
الدكتور : ولو ،

قعد خالد من بعد ما طفت النار الي بقلبه شوي و بعد نص ساعه تقريبا دخل الغرفه عند اسراء ، شافها نايمه ع الفراش و خصل من شعرها يايه على عينها ، وويهها اصفر باهت وشكلها مهمووومه و ودها تطلع الهموم الي بقلبها ،، قعد خالد يمها و مد ايده و مسح على شعرها و باسها على خدها و مسك ايدها وحس براحه تامه ، ظل يشوفها و يتأمل ملامحها ليما حس بحركه خفيفه منها ، فتحت عينها بـ بطء كبيييير و اول شي يت عينها عليه خالد ،

شافته بنظره خوف و غمضت عيونها حيييل ، استغرب خالد و حاول يهديها
خالد بـ لين و بهدووء : الحمدلله على السلامه
فتحت عيونها بالبطييء و شافته و تأكدت ان ماراح يسوي فيها شي ، وماردت عليه ، خذت تتلفت حوالينها و تستوعب المكان
اسراء بحيره : انا وين ؟
خالد : انتي بالمستشفى حبيبتي
انصدمت يوم قال حبيبتي ، وقالت في قلبها : اللله ، من زمان ما سمعت هالكلمه ، نزلت منها دمعه وسالت على خدها بسرعه كبيره ، اسراء : ابي امييي
خالد ما حب يقول حق احد عن سالفه اسراء و حب يكتم الموضوع ،
خالد : شفيج حبيبتي ؟ شكلج خايفه ؟
اسراء : خالد ابي امي ، نادلي امي ، ابيها ولهت عليها وايد ، و بدت الدموع تكثر و تتحولت لـ بجي ،
خالد : حبيبتي انا اسف ، اسف على كل الي سويته ، و اعترف اني غلطان ، اسراء انا ما ابي احد يعرف بالموضوع ، و مابي احد يعرف انج هني بالمستشفى !
مد ايده و مسح دموعها الي ملت ويهها و غطت جمالها ، حست بشعوور غريييب و حست ان خالد تغير و صار خالد الاولي الي تعرفه ،
اسراء بـ ذهول و حيره : خالد
ابتسم لها خالد و قرب منها و طبع بوسه على خدها : عيون خالد
غمضت عيونها بالبطيء و استسلمت للنوم
خاف خالد عليها : حبيبتي شفيج ؟
هزت اسراء راسها يمين و يسار يعني مافيني شي و ارتاح قلب خالد
غلبها النوم و نامت ، ظل خالد معاها يتأمل ملامحها و يفكر شلون كان يقسى عليها و يعاملها ، لا شعوريا نطق بـ سامحيني سامحيني والله ما تستاهلين . انا آسف آسف .. يت عينه على بطنها و ابتسم و تذكر ان بعد 7 شهور بيطلع ولده ،
sweet memy
البارت الثاني عشر:


بيت بو عبدالعزيز :


وبعد ما خلصت الحفله و الكل طلع مستانس و فرحان واكثر وحده استانست نور بس حست بشي ناقص ، وجود خالتها اسراء كان ناقص ، اما ام عبدالعزيز فكـآنت حاسه ان بنتها فيها شي ،،

لاحظ عبدالعزيز التغير الي صار فيها : يمه ؟
ام عبدالعزيز ( تنهدت ) : هلا يمه ؟
عبدالعزيز : شفيج يمه ؟
ام عبدالعزيز : لا يمه مافيني شي
عبدالعزيز قرب منها و حط ايده على ظهرها : افااا يمه تخشين علي ؟
ام عبدالعزيز : اختك مادري شفيها احس ان فيها شي ، قلبي يقول ان فيها شي
عبدالعزيز : اي صح ، اهيا وينها ؟ ليش مايت اليوم ؟
ام عبدالعزيز : تقول تعبانه ، والله حاسه ان فيها شي
عبدالعزيز : انزين دقي عليها و تطمني عليها
ام عبدالعزيز : اي والله صح كلامك ، دق عليها و عطني اكلمها ،
رفع السماعه و اتصل على فونها ، ( رنه ، رنتين ، ... المشترك لا يرد !)
عبدالعزيز : يمه ما ترد !؟
ام عبدالعزيز : يممه بنتي ! قلتلك انا حاسه ان فيها شي
عبدالعزيز : يمه لاتخافين ، مافيها الا العافيه ، يمكن فونها مو يمها ولا ما سمعته
سكتت ام عبدالعزيز و عقب دقيقتين ، : اتصل على خالد
عبدالعزيز : ان شاء الله ،


و بالمستشفى :

كان الهدوووء طاغي ع المكان ، ماكو الا صوت عقارب الساعه الي تتحرك بالبطييء ، رن فون خالد و رد بسرعه عشان لا يزعج اسراء ،

خالد : الو
عبدالعزيز : قووه خالد
خالد : هلا هلا عزيز يقويك
عبدالعزيز : شلونك شالاخبار ؟
خالد : والله تمام الحمدلله ، و انت شلونك ؟
عبدالعزيز : الحمدلله بخير ، الا خالد ماتدري وين اسور ؟ ندق عليها ماترد ؟
خالد تلعثم و مايدري شقول ، سكت شوي وفكر بجم كلمه يقولهم ، : اي تعبانه شوي و نايمه ،
عبدالعزيز : خير عسى ماشر ؟
خالد : ماشر بس تدري حامل ، و التعب زايد عليها هاليومين
عبدالعزيز : اممم ، سلم عليها
خالد : الله يسلمك
عبدالعزيز : يالله فمان الله
خالد : حياك

تنهد خالد و ارتاح يوم لقى جم كلمه وقالهم له ، خذا شهيق و طلع زفير قوي حييييل وحس بالتعب و حس انه بحاجه لمده كافيه من النوم ، حاول ينام على الكرسي لكن ما عرف و ظل لما غلبه النوم و نام لكن بصعوبه ،،



و الصبح في بيت بوعبدالله :

الكل متيمع ع الريوق ما عدا خالد و اسراء ،

ام عبدالله : وين خالد ؟ ليش ليلحين ما نزل ؟
فاطمه : تلقينه نايم ولا قاعد مع اسراء و مو مخليها تنزل
عبدالله : والله انا ما شفت مثل خالد ، لي هالدرجه يحب زوجته ؟!
ام عبدالله : هههه ، الله يتمم عليهم ويسعدهم
ريم بتعب : عبدالله
عبدالله : هلا ريم ؟
حطت ريم ايدها على بطنها و تغيرت ملامح ويهها شوي : احس اني تعبانه
ام عبدالله : وييي تو الناس ع الولاده ليلحينج بالثامن
عبدالله : تبين تروحين المستشفى ؟
ام عبدالله : لا مستشفى ولا شي ، كله تعب بسيط و بروح ان شاء الله
ام عبدالله : فطوم يمه روحي نادي اخوج يلا ترى بنشيل الريوق و اهوا ليلحين ما نزل
فاطمه : انزيين يمه نطريني بس لما اخلص ريوق
عبدالله : يا الانانيه
ابتسمت فاطمه ابتسامه كبيره و كملت ريوقها ،،

بالمستشفى :

صحى خالد من نومه ، نومه كان متقطع و ماحس بالراحه فيه ، و كل شوي يطل على اسراء و يشوفها اذا كانت محتاجه شي ،،

قام خالد من مكانه و راح تكرمون الحمام و غسل و وقف يم الدريشه يشوف السيارات و الناس ، سمع همس و صوت خفيييف لف ويهه على طووول و عرف انه هذا صوت حبيبته ،

خالد بـ ابتسامه عذبه : صباح الخير
اسراء بصوت نااااعم حييل و عيونها شبه مفتوحه : صباح النور
قرب خالد منها و مسك ايدها : شلون الحلوة اليوم ؟
خذت شهيق خفيف و طلعت زفير قوي نوعا ما : الحمدلله
دام السكوت بينهم لمده طويله شوي ،
اسراء : خالد انا متى بطلع من هني ؟
خالد : اكيد اليوم ، انتي مافيج الا العافيه
اسراء : خالد ، الدكتور شنو قال عني ؟
تلعثم خالد : ماكو ، تعب من الحمال وبس
سكتت يوم سمعت صوت الباب ،
خالد : هذا اكيد الدكتور ، لبسي شيلتج
لفت شيلتها و دخل الدكتور
الدكتور : الحمدلله على السلامه
اسراء : الله يسلمك
الدكتور : لا الحمدلله يبين ان اليوم احسن من امس
ابتسمت له
خالد : دكتور متى تقدر تطلع ؟
الدكتور : والله تقدر الحين اذا تبي ، بس ابيك توقع على جم ورقه
خالد : حاضر



بيت بو عبدالله :

ام عبدالله الي كانت بالمطبخ و تنادي بنتها : فاااطمه فطووووم
فاطمه : هلاااا يمه
ام عبدالله : يالله يا يمه روحي نادي اخوج
تنهدت فاطمه : ان شاء الله ان شاء الله بروووح ، افففف شهالاخو الي ما يعرف وقت الريوق و ينزل بروحه ، و صعدت و اهيا تتحلطم لما وصلت لشقه خالد و طقت الباب و نطرت شوي ومالقت رد ، ما استحت و فتحت الباب ودخلت الصاله و نادت بصوت عالي شوي : خااالد ؟ خااالد ؟ وينك ؟ ومالقت اي اجابه ،
فاطمه : وينه هذا ؟ اسرااااء ؟
قربت من غرفتهم و سكتت لعل و عسى تسمع صوت احد منهم لكن ما سمعت شي ، و طقت الباب و دخلت و مالقت احد بالغرفه !
فاطمه : وين راحوا ؟ طالعين من الصبح ؟!

نزلت فاطمه و راحت للمطبخ وبصوت عالي شوي ،

فاطمه : يمااا خالد مو موجود ،
ام عبدالله : موموجود ؟
فاطمه : اي يمه مو موجود
ام عبدالله : معقوله طالع ؟
فاطمه : يمكن طالع


وبالسيارة :

دقايق صمت مرت بين خالد و اسراء ، كان مبين على اسراء ملامح التعب و ملامح النوم مبينه على خالد ، كسر خالد الصمت الي بينهم ،

خالد : اسراء
تنهدت اسراء شوي و ببرود : هلا خالد
خالد : للمرة الثانيه اقولج آسف ، آسف على كل الي سويته معاج ، صدقيني مادري شصار فيني !! انا نفسي مو ماعرف شلي صار ! وليش تغيرت عليج ، كانت حاله لا ايراديه وماحسيت فيها ، سامحيني ..
لفت ويهها و شافته : مسامحتك ، مسامحتك يا خالد ، يا خالد انتا حياتي ، انتا روحي و دنيتي و كل شي ، اذا ما اسامحك اسامح منو ؟
حس خالد براحه كبيييرة : يا بعد قلبي والله ( وابتسم ) ، انزين حبيبتي ما ابي احد يعرف انج كنتي بالمستشفى ،
اسراء : لاتخااف ، ماراح اقول حق احد

ودخلوا البيت :

فاطمه : خالد ؟! انت طالع و احنا صارلنا ساعه ندورك ؟
خالد : تدوروني ليش ؟
فاطمه : لا بس كنا نبيك تتريق
خالد : ايي ، انزين الحين بتريق
اسراء : خالد انا بروح فوق
خالد : يالله انا معاج بعد
انرسم على وي فاطمه علامه استفهام كبيرة ومافهمت شسالفه ،،

اول مادشت الغرفه قطت نفسها على الفراش وغمضت عيونها و خذت شهيق و طلعت زفير قوييي ،،


بيت شهد :

شهد : احبه ، احبه ، والله احبه
احمد : حبيييه انا شكووو
شهد : ليش اهوا مايحبني ؟
احمد : افففف ، ترا انا لاعت جبدي من سالفه خالد هذي ، خلاااص فكيني منه
شهد : تصدق اشتقت له ؟
احمد : انزين
شهد : بشوفه اليوم
احمد : وشلون بتشوفينه يا حلوة
شهد بـ ابتسامه : بطريقتي الخاصه بشوفه اليوم
احمد : نشوف ،،

قامت شهد من مكانها و خذت فونها و اتصلت على خالد من رقمها الثاني ، الي ماكان خالد مسيفه عنده ،


ورن فون خالد ، شاف الرقم و راح غرفه الملابس يكلمها من غير ما تحس اسراء
خالد : الو
شهد وتتصنع التعب : قوة
خالد : الله يقويج
شهد : شلونك حبيبي ؟
خالد : الحمدلله ،
شهد : شدعوة ، ماتسأل عني وعن احوالي ؟
تنهد خالد : شلونج ؟
شهد : خالد انا تعبانه ، تعبااانه حييل
خالد بـ اهتمام شوي : شفيج ؟ عسى ما شر ؟
شهد : انا تعبانه ، قلبي يعورني ، احب واحد بس اهوا ما يحبني ، قولي يا خالد شسوي ؟
خالد : يا شهد .. (وبتردد ) انا احبج !!
شهد ماصدقت عمرها وحبت تتأكد : خ خااللد انتا شنو ؟
خالد : انا احبج ، من قال انا ما احبج ؟
شهد : تصرفاتك يا خالد ، تصرفاتك و افعالك و كلامك تقول انك ما تحبني ،
خالد : لا انتي غلطانه ، يمكن اول كنت ما احبج ، لكن الحين قمت اميل لج
شهد ماشالت نفسها من الوناسه : وااي يا خالد يا كثر ما انا مشتاقتلك
خالد : وانا بعد ، مشتاقلج
شهد حست انها بحلم : صججج يا خالد !! مشتاقلي ؟
خالد : اي شفيج ؟ ليش مو مصدقه ؟
شهد : مادري يا خالد ، انت عندك اسراء شلون تشتاقلي ؟
خالد : عادي ، شفيها يعني ؟
شهد حست ان خالد تغير 180 درجه : خالد انت حاس باللي قاعد تقوله ؟
خالد : اي ليش ؟
شهد : اوكي ، حبيبي ابي اشوفك اليوم ؟
خالد : لا اليوم ما اقدر، خليها وقت ثاني
شهد : توك تقول انك مشتاقلي ، والحين تقول ماتقدر ؟
خالد : خليها باجر ، ولا تزعلين
شهد بفرح كبييير : صااار
خالد : يلا شهودة اخليج الحين لازم اروح
شهد : وين بتروح مامليت منك
خالد : يبوني الاهل
شهد : خلاص اوكي ،

سكرت شهد التلفون واهيا مو مصدقه نفسها

شهد بصوت عالي : يحبنيييييييييييي !!! خالد يحبنييييي !!! هياااااااا
احمد : شهود ، لاتستانسين وايد ، ثقلي شوي
شهد : احمد قالي احبج !! سمعتها !
احمد من غير اهتمام : لعب
شهد : لا مو لعب ، خالد من صجه كان يتكلم ، متى يصير باجر و اشوفه متى بس !!


بيت بوعبدالله :

طلع خالد من غرفه الملابس وشاف اسراء ،

خالد : يالله حبيبتي ننزل ؟
اسراء : خالد مالي خلق انزل
خالد : ماتبين تتريقين ؟
اسراء : اي مابي ، ما اشتهي شي
خالد : يالله عاد ترى انتي من زمان ما كليتي معانا كله بروحج ،
تنهدت شوي : انزين باخذلي شور و انزل
خالد : اوكي لاتتاخرين ،،


بيت شهد :

شهد والابتسامه شاقه حلجها : سااااروو اقولج سمعته بأذوني قالي احبج
ساره : اي هذا مفعول السحر
شهد بفرررح : اييي ، وباجر بشووفه بعد
ساره : اووه اووه تطور ،
شهد : وااي ماتتصورين شكثر مشتاقتله ، اعد الدقايق واحسب متى يصير باجر
ساره : عاد ما اوصيج ، لي شفتيه باجر صيري ثقيله شوي مو تتدلعين ، ترى خالد على اي شي يعصب ، مو بعيده يشوفج تتدلعين و يخليج ويروح
شهد : هههه ، ما يقدر ،
ساره : وليش ما يقدر ؟
شهد و بكل غرور : لان خلاص ، قام يحبني


بيت بوعبدالله :

عقب ما خلصت وخذت لها شور دافي وارتاحت لبست ونزلت ، تريقت مع خالد و قعدت مع خالتها و فاطمه وريم

فاطمه : اسراء اي شهر وصلتي ؟
اسراء : الثالث
ريم : وييه بعدج ، جدامج درب طوييل
اسراء : يالله نصبر بعد شنسوي
فاطمه : يالله نبي ياهل صغير يدوخنا
ريم : هههه ، ماباقي شي و اولد و تسمعين صراخه وماراح يخليج تنامين
فاطمه : فديت اليهال والله عسل عسل ،،

مر خالد صوب الحريم :

خالد : اسراء .. تعالي شوي ابيج
اسراء : ان شاء الله ،

وراحت لـ خالد ،

اسراء : هلا خالد ؟
خالد : قومي لبسي بنطلع
اسراء : الحين !
خالد : اي الحين ، ليش ؟
اسراء : لا بس .. وين بتروح ؟
خالد : انتي قومي لبسي بطلع معاج
اسراء : اوكي !

راحت فوق ولحقها خالد ، طلعت لها عبايه حلوة كشخه جان خالد يدخلها الكبت ،
استغربت اسراء : ليش ؟
خالد : لاتلبسلين عبايه
اسراء استغربت منه وحست انه فيه شي : ان شاء الله ،
طلعت لها بدله حيييل حلوة و حطت لها مكياج نااعم يبرز جمالها ، لبست دبلتها والساعه وخذت جنطتها ولفت شيلتها بطريقه حلوة واخر شي لبست كعب واطي شوي ، نطرت خالد لما خلص وتجهز و نزلت معاه ، مسك ايدها و راحوا للسياره ،،

حست بـ الامــآن مع خالد ،، و حست بطعم أيام اول ما تزوجت

خالد : وين ودج تروحين حبيبتي ؟
اسراء : اي مكان ، المهم اكون معاك
خالد : نتمشى ؟
اسراء ابتسمت : نتمشى
اخذ خالد اسراء و راحوا يتمشون ع البحر ، كان الجو حيل حلو ، و بعدها دخلوا مجمعات و تسوقوا وبعدها راحوا احلى مطعم قعدته رومانسيه كلاسيكيه ، الجو هااادي حييل و خالد يدقق بملامح اسراء و يبتسم
خالد : اسورتي
اسراء : هلا خالد
خالد : قولي ان شاء الله
اسراء : ان شاء الله
خالد : نكون انا معاج مع بعض على طووول و مانفترق ابد
اسراء استغربت : خالد شهالكلام ، اكيد احنا بنكون مع بعض
خالد : شفيج حبيبتي ماكان قصدي شي ،
طار فكرها شوي وسرحت بكلامه ورجعت لوعيها ،




وثاني يوم الصبح ،،

شهد : ماني مصدقه نفسي !! اليوم بشوف خالد ! خالد اليوم بشوفني واااي امبييييه
احمد : الله يكملج بعقلج ، انا مادري شلي عاجبج فيه ؟
شهد عيونها طلعت : كله على بعضه حبوب و حلو و ينحب و يدخل القلب بسرعه ، بدق عليه اخاف نسى ان اليوم بشوفني
احمد : ثقلي ثقلي يا بنت ، خليه اهوة الي يتنزل لج و يدق عليج و يقولج اني بشوفج مو انتي الي تدقين ،
شهد بضحكه : صح كلامك ،،



بيت بو عبدالله :

صحى خالد من النوم و قام من الفراش شوي شوي بعد ما تطمن ان اسراء نايمه و ماتحس بشي ، تسلل شوي شوي و راح لغرفه الملابس و اتصل على شهد ،

شهد بفررررح : احمد هذا خالد !!
احمد : موقلتلج بدق عليج ؟
شهد بفرح : الو
خالد : صباح الخير
شهد : صباح النور حبيبي
خالد : شلونج ؟
شهد : بخييير دام سمعت صوتك ، و انت شلونك ؟
خالد : بخير ، اقول شهوده ؟
شهد : هلا حبيبي
خالد : مو تنسين ، ترا اليوم لازم اشوفج
شهد شوي و تطيح من الفرح و بحيا : اي حبيبي ، ان شاء الله
خالد : اختاري المكان الي يعجبج و قوليلي
شهد : اوكي
خالد حس بحركه اسراء و تلعثم بالكلام : يلا شهد ما اطول عليج ، اشوفج بعدين
شهد بدلع شوي : لاا حبيبي تو الناس ، شدعوة مليت مني ؟!
خالد : لا يا حبيبتي ما مليت منج ، بس بروح الاهل يبوني
تنهدت شهد : اوكي حبي ،
خالد : يلا حبي باي


طلع خالد بسرعه من غرفه الملابس و راح عند اسراء ، فتحت عيونها لقت خالد جدامها و يبتسم ،ابتسمت له ابتسامه حلوة

خالد : صباح الورد و الجوري
اسراء بصوت ناعم وابتسامة : صباح النور حبيبي
خالد : شلونج ؟
اسراء بنعاس : الحمدلله
تطمن قلب خالد و حمد ربه انها ما سمعت الكلام الي دار بينهم ،،


والعصر :

قامت بسرعه و لبست بدله خفيفه و راحت للصالون ، لان اليوم عرس رفيجه عمرها دلال ، سوت لها الكوافيره تسريحه ولا أحلى ، كانت عباره عن بف كبير شوي من جدام و تكسير عريض و حركات ، و زينته بـ اكسسوارات ناعمه ، طلعت من الصالون بعد ماصارلها ساعه و نص تقريبا و حست اها متأخره شوي ، بدت بسرعه تحط لها مكياج السهره ، بدت بـ العيون و رسمتها أحلى رسم ، كانت عباره عن 3 الوان دامجتهم ببعض و صاروا لوحه فنيه ، اما شفايفها فـ لونتهم بـ اللون الاحمر الجريء ، و بلاشر احمر واضح على خدودها ، طلعت روعه بمعنى الكلمه ،

دخل عليها خالدالغرفه و شافها و تصنم بمكانه ،!
خالد همس بقلبه : ملاك مو بشررر ! ماشاء الله
لفت ويهها و شافته و ابتسمت له ،
خالد : قمر قمر و ربي قمر ، واايد حلو شكلج
اسراء : عيونك الحلوة حبيبي
خالد : ترا ماراح اخليج تطلعين جذي
انصدمت اسراء :\ يعني شنو ؟ ماراح اروح ؟
خالد ابتسم : لا ماقلت جذي ، بس لما تطلعين غطي ويهج ، اخاف انا على هالجمال ، اخاف احد يحسدج ولا شي
اسراء : ان شاء الله
نغمه مسج صدرت من فون خالد ، اول ما سمع خالد المسج بسرعه طلع بره الغرفه و فتح المسج و ابتسم

المسج : هاي حبيبي ، انا الحين بـ 360 mall ،
ابتسم خالد و اتصل عليها بعد ما تأكد من المكان و ان اسراء ما تسمع شي ،
خالد : قوة حبيبتي
شهد : يقويك ، هلا حبيبي
خالد : وينج انتي الحين ؟
شهد : عند السينما
خالد : خلاص انا دقايق و اكون عندج
شهد : اوكي حبيبي ناطرتك

دخل خالد الغرفه و اهوة حيييل مستانس و الفرحه باينه عليه ، فتح الكبت و اهوة يغني طلعله بلوزة لاكوست لونها ازرق مائي و بنطرون جينز و خذا بوكه و فونه

اسراء : خالد بتطلع ؟
خالد بربكه شوي : اي بطلع
اسراء : وين بتروح ؟
خالد : عندي شغل شوي
اسراء : بتتأخر ؟ انا ابيك توديني العرس وتييبني ؟
خالد وجنه ماله خلق : متى بتروحين ؟
اسراء : بعد ساعة و نص تقريبا
خالد :\ خلاص اوكي لي بغيتي تروحين دقي علي و ايي
وطلع بره الغرفه

اسراء : شفيه خالد ؟ شكله مستعيل ،


طلع خالد و الفرحه غامرته و بدا يلعب لعبه الخيانه وينسى زوجته الغاليه اسراء ، و يبدي حياة يديده مع شهد ،


360 mall :

شهد الي كانت تنطر خالد و تحلم احلامها الورديه و بدت تحس ان احلامها قاعده تتحقق ! سرحت حييل و ماوعت الا و خالد جدامها ،

خالد : مساء الخير حبي
شهد شهقت حيييل وماصدقت عيونها : خالد !!
خالد بضحكه عفويه : اي خالد ، خرعتج ؟
شهد عقب ما تطمن قلبها و بربكه شوي : لااا لاا عادي ، مساء النور
خالد : شلونج ؟
شهد : بخير ، بخير دام انتي جدامي بخير
سكت خالد و تم يطالعها مده، نفس الشي مع شهد ، نظرة اعجاب تحولت لي حب وعشق ، ظلوا على هالحاله مده وبعدها انكسر الحاجز وبدا كلام الحب ،
خالد : حلويتي يا شهد
شهد بحيا ممزوج بصوت ناعم : عيونك الي صارت احلى ، و صرت تشوفني احلى من قبل
خالد : ويني عنج انا من زمااان
شهد بدلع شوي : اي لو انت مو لاقيها جان انا وياك الحين في بيت واحد
خالد : بس شهد ترا ما ارضى ، مهما كان هذي زوجتي
شهد غرورقت عيونها و نزلت دمعه وحيده من عينها ، لمحها خالد و ابتسم لها و مد ايده و مسح دمعتها ، حست شهد بشعور حيييل حلووو و ابتسمت ،
خالد : احبج شهوده
شهد بحيا : و انا اموت فيك يا بعد عمري ،
شهد : خالد ..
قطع كلامها صوت فون خالد ،
خالد : دقيقه بس ارد ع الفون ، طلع الفون من جيبه ، المتصل " حبيبة قلبي "
خالد : هلا حبيبتي
اسراء : يلا خالد تعال ودني
خالد يشوف ساعته : اوكي اوكي يلا ياي
بينت ملامح الاستغراب على شهد قبل لا ينطق خالد بكلمه ،
خالد تنهد : شهوده انا بروح الحين ، اشوفج وقت ثاني
شهد مصدومه : خالد وين بتروح ؟!
خالد : اسراء عندها عرس و انا لازم اوديها ، يلا حبي اشوفج وقت ثاني و ابتسم لها وراح على طول ،
شهد زادت صدمتها و طلعت عيونها : امبيييه مو من صجه هذا ! جذي يخليني و يروح !

وبعد دقايق وصل

دخل و لقى اسراء جدامه و ركبوا السياره ، وطول الوقت خالد كان ساكت و يفكر
استغربت اسراء من سكوته الحاد ، من ركبوا السيارة ولا نطق بكلمه

اسراء : خالد ؟ شفيك ؟
خالد تنهد و بكل بررود : مافيني شي
اسراء : شكلك سرحان ؟ شتفكر فيه ؟
خالد ابتسم : لا حبيبتي ولا شي
وظل جو السياره هاادي لما وصلت اسراء ، كان العرس بفندق ريجينسي بقاعه شروق الكويت
خالد : ما اوصيج ، قعدي بمكانج لاتتحركين ، وولا ترقصين اوكي ؟
اسراء بـ ابتسامه : و شلون برقص و انا حامل ؟
خالد : والله مادري عنج .. يلا انا بروح تبين شي ؟
اسراء : سلامتك

بيت بو احمد :

شهد : يخليني و يروح عشانها هاا ؟ ما مداني استانست شوي الا و دقت مرته اففففففففف
ساره : اكيد بخليج و بروح ، اصلا تصرف طبيعي و صح 100 % ، دقت عليه مرته اكيد بروح لها
شهد : ساروو انتي بتيننيني ؟ شلون يخليني و يرووح ؟ انزين ودعني ع الاقل !! مو سيده يلا انا ماشي ويرووح !
ساره : ، انتي حمدي ربج طلع وياج
تنهدت شهد وسكتت ،


فندق ريجينسي :


كانت الاجواء حلوة ، الاغاني و الفررح ريحه المكان و الكل مستانس بزواج العروسه دلال من ولد خالتها فيصل ، و الصاله كانت مليانه حيييل بالناس ، دخلت العروسه بـ ابتسامه مرسومه على شفايفها و بربكه خفيفه و خوف ، و خواتها كانوا حوالينها و يهدون من خوفها و يطمنونها ، كانت فرحانه واايد لانها بتاخذ ولد خالتها و تعيش معاه حياة حلوة ، مشت بخطوات رقيقه لين وصلت للكوشه و قعدت ، تغيرت الاغنيه و قاموا الناس يرقصون ، اسراء كانت حيل مستانسه ، ودعت لها بالسعاده ،

اما بعرس الرياييل فكاان الوضع غييير ، كل الرياييل مستانسين و يغنون مع الفرقه و الطيران و الطبول ، و السيوف ترقص معاهم و الابتسامه طاغيه عليهم ، وبعد مده طلع المعرس من عرس الرياييل و توجه لـ فندق ريجينسي ، و الكل عرف بدخله المعرس و تجهز لها ، وعقب دقايق دخل المعرس ، كان شكله روووعه و تكاانه حييل ، دخل بـ ابتسامه عريضه على ويهه و مشى بكل فخر لين وصل للكوشه ، و اول ما وصل قرب من العروسه دلال وطبع بوسه على راسها و مسك ايدها ، كانت ليله ولا أحلى بالنسبه للعروسيين ،،

و الساعه 1 اتصلت على خالد
خالد : هلا
اسراء : يلا خالد تعال اخذني
خالد : يلا دقايق و اكون عندج ،
وبعد دقايق و صل خالد و خذا اسراء و ردوا للبيت ، كانت مستاانسه حيييل و بنفس الوقت تعبانه شوي من الحمال ، و حست انها تحركت وايد و بدت تحس بالالم ،،
حس خالد بالنعاس و قام يتثاوب ،
خالد : سكري الليتات و يلا نامي انا بناام
اسراء : انزين انزين دقيقه اغير ملابسي
خالد : يلا بسرعه


الصبح في بيت بو احمد


شهد : تدري شكثرر اكره اسراء ؟
احمد : اكيد بتكرهينها خذت منج عين السيح خالد
شهد : ان ماخليتها تتعذب و تصير مينونه ما اكون انا شهد
احمد : كفووو كفووو شهوود تعجبيني ،


بيت بو عبدالله :

خالد الي كان توة قاعد من النوم و اسراء نايمه من التعب ، قام خالد و خذاله شورر دافي و قعد يشوف تلفزيون على ما تقعد اسراء من النوم ، مل من القعده بروحه و حب يقعدها ، قرب يمها و ابتسم لها ،
خالد : اسورتي حبيبتي يلا قومي
اسراء بنعاس حييل و بصوت نااااعم : خالد بنام خلني شوي
خالد : قومي يلاا مليييت انا بروحي ، قومي بنطلع نتريق بره
اسراء لفت الصوب الثاني : شوي شوي و اقوم
تنهد خالد و تحبط ، حس بالملل يمشي داخل جسمه ، وطرت في باله شهد ، تنحنح و نزل تحت شوي عند حمام السباحه
خالد : انا ليش ما ادق على شهد ؟ بدل الملل الي عايش فيه ، ما تردد ابد و اتصل عليها ،
شهد شافت رقم خالد و قالت بترد عليه بس بزعل نتيجه تصرفه الي امس ،
شهد : الو
خالد بـ ابتسامه و صوت حلو : صباح الورد
شهد بزعل مصطنع : هلا
خالد : شهوود ! شفيييج ليش صوتج جذي ؟؟؟
شهد : مافيني شي
خالد : لا لا ماايصييير اكيد فيج شي ! صوتج يقول
شهد : اي يا خالد فيني
خالد : شفيج ؟ في احد مضايقج ؟ مكدرج ؟ شصاايرر ؟
حبت شهد اهتمامه فيها : انت يا خالد
انصدم خالد : انااا !
شهد : اي ، انت
خالد عقد حواجبه و ظل يفكرر: و شسويت انا ؟
شهد : جذي تخليني امس بروحي و تروح عني من غير ماتودعني ، لا و ياليت على وحده تسوى
خالد : كنت مستعيل ، ماعليه ماعليه اعوضها ، انا اسف و حقج علي
شهد : دام بتعوضها عيل نطلع اليوم ، وتكون فاضي بس حقي
خالد : على امرج ، جم شهوووده انا عندي
شهد بـ ابتسامه غروور : تسلملي حبيبي


و بالغرفه :

اول ما نزل خالد صحت اسراء من النوم ، خذت لها شور دافي و طلعت ما لقت خالد ؟
اسراء : وين خالد ؟ كان يشوف تلفزيون وين خلاني و راح ؟ ماكو الا ادق عليه ، خذت الفون بسرعه و دقت على خالد ، و انصدمت !
اسراء : waiting ؟!
من متى خالد يحطني ع waiting حتى لو كان عنده مكالمه مهمه حيييل يكلمني !!
شغلت بالها سالفه الانتظار هذي وبدت تفكر ، منو ممكن يكون هذا الشخص الي يكلمه خالد ؟ قطت الفون ع السرير و قعدت على التسريحه و سرحت شعرها الحريرر بطريقه حلوة و خطت عيونها بـ آيلاينر اسود و كثفت رموشها أكثررر بماسكارا سوده عطتها لمسه ساحره ، لبست بدله حلوة ولفت شيلتها بطريقه حلوة و خذت الفون مرة ثانيه و اتصلت على خالد و نفس الحاله waiting
ينننت و عصبت ، صارله نص ساعه تقريبا يكلم منو و مخليني انتظاار ! تنهدت حييييل
اسراء : يقعدني من النوم و يقولي بنتريق بره و مادري وين يروح ! و ياليت يرد علي


خالد : ههههههههه ، اي والله
شهد : حبيبي شرايك نطلع الحين ، احسن من العصر
خالد : الحين ؟! اممم يلا عيل
شهد : يلا حبيبي ، عيل اخليك بروح اتجهز
خالد : اوكي حبي ، يالله مع السلامه
شهد : مع السلامه

ارتاح خالد و رجع الغرفه و اهو يغني و مستانس ، تعرف على حب يديد و بدا يعيش معاه لحظات حلوة ، وحط اسراء ع الهامش ،

اسراء بعصبيه شوي : خالد ؟ كنت قاعد تكلم منو ؟
خالد : واحد من الربع
اسراء : واحد من الربع ساعه و حاطني انتظار ؟
خالد : دقيتي علي ؟ ما طلعلي ؟
اسراء تنهدت : انزين يلا انا جاهزة
خالد : وين ؟ بتطلعين ؟
اسراء : خالد شفيك ؟ مو انت قعدتني و قلتلي قومي بنتريق بره ؟
خالد تذكر : ايييه ، امبلا ، بسس ..
اسراء قامت تحس بالاستغراب شوي شوي ورفعت حاجب واحد : بس شنو ؟
خالد : نسيت اليوم انا مواعد واحد من الربع و لازم اطلع معاه ،
انصدمت اسراء و عيونها طلعت : خالد من صجك ! الحين البس و تزرعني و تقولي سوري مواعد واحد من الربع! عصبت حييييل و غيرت ملابسها و قعدت ع السرير
خالد عصب شوي : يعني شلون الواحد ما ينسى ؟ يلا انا طالع تبين شي ؟
اسراء : --
خالد : باي !


اسراء : من صجه هذا ؟ يخليني بهالحاله و يطلع ؟( تنهدت حييل وعصبت على خالد )


و بالسيارة :

خالد : اي والله انا الغلطان ، قلت لها قومي بنطلع بره و خليتها المسكينه تجهز و طلعت بعذر اني مواعد واحد ، بس يالله كل شي يهون عشان شهودة ، مشى على انغام عبدالمجيد لين وصل للمكان الموعود ،


بيت بو عبدالعزيز :

اسيل : اقول يمه ؟ شخبار اسور من زمان عنها
تنهدت ام عبدالعزيز : والله علمي علمج
اسيل : اي يمه مايصير جذي ، اختنا ما نشوفها كللش ؟
ام عبدالعزيز : شسوي بعد ، الحين بتصل عليها بسأل عن احوالها
اسيل : امم ، يلا عيل اخليج ، مع السلامه
ام عبدالعزيز : الله يسلمج يمه

ام عبدالعزيز تنهدت حيل : بشوف هالبنت الي ما تسأل ، و اتصلت على اسراء

بيت بو عبدالله :

هدت عصبيه اسراء شوي و حست بالملل يذبحها ، سمعت صوت الفون ابتسمت و ردت بسرعه

اسراء بحيا : هلا يمه حبيبتي
ام عبدالعزيز : هلا فيج ، عاش من سمع صوتج
اسراء : عاشت ايامج يمه ، شلونج يمه شخبارج ؟
ام عبدالعزيز : انا بخير ، انتي الي شلونج ؟ شدعوة ما تسألين ولا تمرين ؟ ولا تزوجتي و نسيتي ان عندج اهل ؟
اسراء : لا يمه بس .. ( مالقت كلام تقوله و سكتت ) آسفه يمه ، ان شاء الله اليوم بزوركم
ام عبدالعزيز : اي ، شلونج بعد و شلون خالد ؟
اسراء تنهدت : الحمدلله ،
ام عبدالعزيز : شلون الحمال وياج ؟
اسراء : والله تعب ، الله يعيني
ام عبدالعزيز : اي شهر وصلتي الحين ؟ اخاف تولدين و انا ما ادري عنج
ضحكت من قلبها ضحكه صغيره : وصلت الرابع و اليوم عندي مراجعه بشوف اذا بنت ولا ولد
ام عبدالعزيز : اي ، عيل وين خالد ؟
تغير صوت اسراء شوي : طالع ، مواعد واحد من الربع
ام عبدالعزيز حست بشي : و ليش تتكلمين جذي ؟ مسويلج شي ؟ مضايقج بشي ؟
اسراء : لايمه ، بس قهرني قالي قومي لبسي و تجهزي بنطلع و يوم تجهز خلاني و طلع ، مادري شفيه احسه متغير شوي هالايام
ام عبدالعزيز : يمكن عنده مشكله ولا شي ؟
اسراء بضيق : مادري يمه ، و الحين قاعده بروحي انطره
ام عبدالعزيز : وين بروح اكيد بييلج و براضيج و يطلعج
اسراء : اقول يمه ؟ الحين بييلج والله ذبحني الملل ،
ام عبدالعزيز : حياج يمه ،
اسراء : يلا عيل ، خليني اروح اغير ملابسي و اييلج
ام عبدالعزيز : يلا مع السلامه
اسراء : الله يسلمج ،

قامت اسراء غيرت ملابسها و اتصلت على خالد

خالد : هلا اسراء
اسراء : خالد ترا انا بروح عند امي شوي
خالد : اوكي بس لا تتاخرين
اسراء من غير نفس : ان شاء الله
ما اهتم خالد و سكر الفون ،

خالد الي كان مع شهد يتمشون من عقب ما تريقوا مع بعض و استانسوا ،
شهد : اي يا خالد ، جذي اقدر استانس معاك
خالد : ان شاء الله بتستانسين طول عمرج معاي
شهد بحده شوي : و شلون بستانس معاك و انت عايش معاها ؟
خالد فهم شنو قصدها : مهما كان هذي مرتي
سكتت شهد و حست بضيق بسبه الكلمتين الي قالهم خالد ،
sweet memy
البارت الثالث عشر :


بيت بو عبدالعزيز :


ام عبدالعزيز : ما بغينا نشوفج !
تنهدت اسراء : ان شاء الله من اليوم بتشوفيني و بتسمعين صوتي كل يوم
ام عبدالعزيز : الله يسمع منج يا بنيتي ، الا قوليلي شسالفه خالد ؟
تنهدت اسراء و بضيق : مادري يا يمه .. احسه متغير هالايام ، تصرفاته غير ، طبعه غير ، مو خالد الاولي الي اعرفه
ام عبدالعزيز : اخاف انتي مسويه شي ؟ مضايقته ولا شي
اسراء : يا يمه تعرفين بنتج ، لا ضايقته ولا شي
ام عبدالعزيز : ديري بالج على ريلج و حفظي حياتج ،
اسراء حست بالخوف : يمه شقصدج ؟ بكلامج هذا تخرعيني
ام عبدالعزيز قربت منها و مسحت على شعرها : لا حبيبتي ما اخرعج ولا شي ( و ابتسمت )
تنهدت حييل و كان مبين على ويهها انها متضايقه شوي من خالد ، و بصوت اقرب للهمس ، الله يصبرني عليك يا خالد ،
انفتح الباب و دخل منه عبدالعزيز ،
عبدالعزيز و مبين عليه الفرح : اوووه القمر عندنا اليوم ،
اسراء : ايي و ان شاء الله بتشوفني كل يوم عندكم
عبدالعزيز حب ينرفزها شوي : ليش شنو تطلقتي من خالد ؟
اسراء : وييي اسم الله علي فال الله ولا فالك ،
ام عبدالعزيز : شهالكلام عزووز
عبدالعزيز : ولييه الواحد ما يتغشمر معاكم انتوا ،
اسراء : اقعد تكفى ونسني ، اشتقت حق غشمرتك
عبدالعزيز بضحكه : بس غشمرتي ما اشتاقتلج
اسراء تحاول تتمالك اعصابها : اقول قوم قوم روح دارك ، مابيك ولا ابي غشمرتك
عبدالعزيز : هههه محصله انتي اصلا ،،
اسراء : واااي عزييز ، صايره استثقل دمك
عبدالعزيز حب ينرفزها : افااا الحين انا قمتي تستثقلين دمي ؟ يعني دمج الخفيف الحين
غمضت اسراء عيونها لانها ما تقدر تتحمل ملاقه اكثر ،
ام عبدالعزيز : روح روح يمه الله يستر عليك اختك مو ناقصه سوالفك




الحال عند خالد و شهد ،



كانت مستانسه و الفرحه مو شايلتها ، لما قطع عليها خالد جوها ،

خالد و اهو قايم : يالله شهد ، انا بمشي الحين
شهد : على وين حبيبي ؟ تو الناس ماشبعت منك
خالد : مابقى شي ع الغدا ،
شهد بزعل مصطنع : لاااه بتروح و تخليني ، انت قلتلي انك بتعوضني بس ما شفت تعويييض
خالد : الله و اكبر ! كل هذا و مو تعويض ، ( بضحكه ) انت ما ينفع معاج شي
شهد : اييي ما تسكتني بجم ساعه ، انا ابي اقعد معاك يومي كله
خالد ابتسم و قعد مكانه : حاضر ، حاضر يا اغلى انسانه بقلبي ، بقعد ولاني رايح
استحت شهد شوي و ابتسمت ابتسامه كبيرة ،
سرح خالد بعالم افكاره و بدا يخطط و يفكر ، شافته شهد وحست انه قاعد يفكر فيها ،



بيت بو عبدالعزيز ،


اسراء بزعل : شفتي يمه ؟ ولا حتى دق علي و سأل عني !
ام عبدالعزيز : اكيد مشغول ولا شي ، انتي لا تحاتين
اسراء: يمه شلون ما احاتي ، ( تنهدت )
ام عبدالعزيز : صبري يا يمه
ورن فون اسراء ، [ الحب خالد و حبي خالد .. ]
اسراء بفرررح : يمه دق !!
ام عبدالعزيز : قلتلج اكيييد بدق ،
اسراء بلهفه : هلا خالد
خالد ببرود : هلا اسراء ،
اسراء : ها حبيبي وصلت البيت ؟
خالد : اسراء انا داق عشان اقولج اني بتغدى بره
انصدمت اسراء ! وتغيرت نبره صوتها ، سكتت شوي : اوكي
خالد : يلا مع السلامه !
لاحظت ام عبدالعزيز ملامح بنتها شلون تغيرت ، و سألتها ،،
ام عبدالعزيز : شفيه خالد ؟!
اسراء بضيق : بيتغدى بره ، شفتي يا يمه ، شفتي شلون خالد متغير علي و لا يهتم ولا يسأل ! ( تنهدت حييل ) ،

قعدت اسراء عند امها لين العصر و عقب طلعت و راحت للمستشفى لان كان عندها موعد ، حست اسراء بمكان خالد ، الي كان كل مرة يحرص و يروح معاها مواعيدها و يستفسر عن حاله الجنين ، اما الحين ، فـ اسراء مو هامته و قاعد مع شهد ،
الدكتور : ماودج تعرفين شنو جنس الجنين ؟
اسراء ابتسمت : اكيد ودي اعرف
الدكتور : الواضح ان ولد
فرحت اسراء يوم عرفت ان ولد ، و استانست لان خالد كان يتمنى ولد ، و بعد ما عرفت ردت البيت و كانت تعبانه من السيارة و الحر ، غيرت ملابسها و لبست ملابس خفيفه و قطت نفسها على الفراش ، سرحت حييل و ماحست بخالد الي دخل و قعد يمها ،

خالد : شلونج ؟
صحت اسراء و ببرود كبيير : الحمدلله
خالد : اشتقتلج والله ،
اسراء من غير ما تهتم : مشكور
خالد استغرب : و شفيج تقولينها جذي ؟
شافته و سكتت
خالد بقلبه : هذي شكلها ليلحين زعلانه ، ولييه شسوي الحين عشان اراضيها
خالد :اسورة حبيبتي شرايج نطلع ؟
اسراء : مالي خلق ، تعبانه
خالد : سلامتج من التعب ، اي صح اليوم موعدج ؟ قومي اوديج
اسراء : رحت ما انطرك لما تخلص ريوق و غدا و عشا مع رفيجك و تيي توديني
خالد قرب منها و بـ ابتسامه : آسف حبيبتي ، اوعدج مرة ثانيه ما اطلع مع احد الا انتي ، جم اسراء عندي انا
اسراء : انزين
خالد : شقالج الدكتور ؟
اسراء : يهمك تعرف ؟
خالد : و شلون ما يهمني ؟
اسراء : ماقال شي يديد
خالد قرب منها اكثر و رفع راسها الي كانت منزلته و تكلم خالد و حط عينه بعينها : شلون ماقال شي ، اكيد قال بس انتي ما تبين تقوليلي ،
حست بالراحه لما شافت عينه و ما استحملت و نزل من عينها دموع و بجت
خالد بخوف شوي : حبيبتي شفيج ؟ صايرلج شي ؟
خنقتها العبره و سكتت شوي ، يا خالد انا منصدمه منك ، احسك تغيرت ! مو خالد الاولي الي اعرفه ، الي يحبني ، الي يتمنى بكل دقيقه شوفتي ، الي ما يقدر يستغني عن صوتي .. اشوف جدامي خالد ثاني ، يطلع من البيت من الصبح و مايسأل ولا يتصل ، ولا اهمه بشي !
خالد : اسورة حبيبتي قلتلج اسف ، طلعت مع رفيجي و خذتنا السوالف و كاني ييت
اسراء: يعني رفيجك الحين اهم مني ؟ ما طريت على بالك كلش ؟ ماتقول ادق اسأل عنها
خالد بدا يتضايق : اووه خلاص عاد ، قلتلج نسيت الواحد ما ينسى ؟
اسراء : اكيد ينسى ، بس ما ينسى اغلى شي عنده !!!
لفت ويهها الصوب الثاني و غمضت عيونها حييل ،
تنهد خالد ، و حب يخليها لما ترتاح و يكلمها ، نزل تحت يقعد مع اهله الي من زمان مو قاعد معاهم ،،


وبغرفه فاطمه :

كانت مندمجه بالكتاب الي بين ايدها فجأة سمعت صوت فونها و خذته لقته رقم غريب ، ياها فضول غريب و ردت عليه ،

فاطمه : الو ؟
.. بـ ابتسامه : يعني تردين على ارقام غريبه !
فاطمه بصدمه و عرفت الصوت بسسرعه : محمد !!
محمد : اي محمد ،
فاطمه الي حست بخوف : آسفه يا محمد ، ما اقدر اكلمك اكثر من جذي ، مع الس..
قطع كلامها : فاطمه تكفين سمعيني ، سمعيني بس ولو لآخر مرة لي النهايه بعدين سوي الي تبينه ،
فاطمه : شسمع ؟ محمد ارجوك انا مالي خلق مشاكل
محمد بحده : سمعيني شوي ، فاطمه تدرين اني انا احبج و انتي تحبيني ، و من بدايه علاقتنا كان جدامنا هدف واحد ، هدفنا كان الزواج و انا نعيش في بيت واحد يجمعنا و نييب عيال ، فاطمه انا بخطبج !
فاطمه انصدمت في البدايه : محمد اذا عندك كلام تعال قوله حق اهلي
محمد بنبرة جديه : و انا موافق
فاطمه حست ان محمد يتكلم من صجه : اوكي محمد قلت الي عندك ؟
تنهد محمد : اي ،
فاطمه : ممكن انهي المكالمه ؟
محمد : على راحتج ، مع السلامه

بيت بوعبدالله :

نزل خالد بعد ماخله اسراء ترتاح، وحب يقعد مع امه ،
خالد: شلونج يالغاليه؟
ام عبدالله: بخير ياوليدي دام شفتك جدامي
خالد قرب منها شوي: اقول يمه؟
ام عبدالله: قول يمه؟
خالد:شخبار الشاليه؟
ام عبدالله:باقيله شوي تعديلات ، بخاطرك تروح؟
خالد: يعني قلت نروح كلنا نستانس و نغير جو
ام عبدالله: اي ان شاء الله
ريم الي كانت قاعده وتحس بالالم في بطنها و قاعده تنطر عبدالله ، لاحظتها ام عبدالله و سألتها،
ام عبدالله : ريم ؟ شفيج ؟
ريم بتعب واضح: مادري خالتي ، احس بالم مو طبيعي ببطني
ام عبدالله:ريم قومي المستشفى شكلج وايد تعبانه
ريم : كاني ناطره عبدالله ،سكتت شوي و فجأه صرخت حيل !!
ام عبدالله : ريم ! قومي يمه المستسفى !و دش عبدالله و شاف ريم بهالحاله و خاف عليها حيل و بسرعه خذاها و وداها المستشفى ، و سييده دخلت غرفه الولادة و عبدالله و ام عبدالله قاعدين بره ينطروون الدكتور يبشرهم ،


بيت بو عبدالله :

ماكان بالبيت الا خالد و اسراء و فاطمه ، دخل خالد على فاطمه و قالها ان ريم بالمستشفى و بسرعه لبست و راحت لها ، اما اسراء الي كانت بالغرفه و ماتدري ، دخل عليها خالد الدار شافها منسدحه ع الفراش و حس انها هدت شوي ،
خالد من غير ما يشوفها : ترا ريم بالمستشفى و دخلوها غرفه الولاده
صحت شوي : ولادة !؟ بس اهيا توها داشه التاسع !!
خالد : تعبت و ولدوها ، عادي
اسراء : الله يعينها ان شاء الله ، خالد قوم ودني لها
خالد حب يعاندها و ينرفزها شوي : ماني موديج
اسراء : ليش يعني ؟
خالد : بس ، مزاج
اسراء : خالد تكفى ودني ما اقدر اسوق سياره الحين
خالد بضحكه : و انا بعد مالي خلق اسوق سياره
اسراء : يلاا عااااد خالد قوم ودني
خالد : مو مشتهي اروح مستشفى
اسراء : ياربييي لا تنزل اقعد بالسيارة
خالد : و يرضيج تخلين زوجج العزيز بروحه بالسياره بالحرر ؟
اسراء : مو اذا زوجي العزيز مايبي ينزل انا شنو اسوي ؟
خالد : انزين بوديج ، بس بشرط
اسراء : شنو ؟
خالد : تقوليلي شنو قالج اليوم الدكتور ؟
تنهدت :انت امش ودني و بالسيارة اقولك
خالد : وعد ؟
اسراء : وعد
خالد : يالله عيل خلصي و نزلي تحت و انا انطرج ،


وبالسيارة :

سكوت حاد بينهم كل واحد يفكر بصوب ، خالد الي يفكر بـ اسراء و شهد و اسراء الي تفكر بخالد و تصرفاته ،،
خالد لف ويهه و شاف اسراء الي كانت ساكته و سرحانه ، حست اسراء بخالد و شافته
خالد : يعني ماراح تقولين ؟
اسراء : حاضر بقول يا بو وليد
خالد فررررح حييل يوم قالت بو وليد و ابتسم لها ،
اسراء : قالي الدكتور ان حالتي زينه و حاله الجنين بخير ، بس لازم أكثر من الاكل عشان الجنين ينمو عدل ،
خالد ينطرها تكمل : اي ؟ وبعد ؟
اسراء بضحكه : بس
خالد : بس !!
اسراء : و قالي جنس الجنين
خالد : تكفين تكلمي ، لاتكلميني بالقطارة ، بنت ولا ولد ؟
اسراء : اهوه يا بنت يا ولد
خالد الي قاعد على ناارر: اكييد يعني اذا مو بنت ولد ، لعبتي باعصابي قوليلي
اسراء ابتسمت و حطت ايدها على بطنها و رفعت راسها و شافته بـ ابتسامه عذبه : ولد
خالد الي ماصدق عمره و الفرحه ما شالته : صججج ! ولد !
اسراء بفرح : اي صج
خالد : الحمدلله يا رب !! اخيرا بصير بو وليييد !!
شافته اسراء و فرحت و انرسم على ويهها ابتسامه فرح ،

و بالمستشفى :

طلع الدكتور و ويهه يبشر بالخير ، ركض عبدالله بسرعه و راح عنده ،
عبدالله : ها دكتور بشرر ؟
الدكتور : مبروك ، يالك ولد
عبدالله فرررح حيييل : الحمدلله يا رب ! شلونها الحين ؟
الدكتور : الحمدلله ، ولادتها كانت سهله الحمدلله ،
عبدالله : الحمدلله ، مشكور دكتور
الدكتور : ولو ، استأذن الحين ،
ام عبدالله : مبروك ياوليدي مبروك
عبدالله و الفررحه مو شايلته : الله يبارك فيج يمه
فاطمه : ع البركه عبدالله
عبدالله : الله يبارك فيج
و وصل خالد و اسراء ، و شاف الكل فرحان و مستانس
ام عبدالله : بارك حق اخوك ، ياله ولد
خالد : لاه لاااه ، مبروووك عبيد
عبدالله : يبارك فيك ، الفال لك
خالد شاف اسراء و ضحك : ان شاء الله ،
اسراء : مبروك ماياك
عبدالله : الله يبارك فيج ،
و بعد شوي دخلوا كلهم على ريم و شافوها و تطمنوا عليها و تحمدوا لها بالسلامه ،


بيت بو عبدالله :

ام عبدالله و عبدالله كانوا قاعدين بالمستشفى عند ريم ، اما خالد و اسراء و فاطمه فردوا البيت ، و بعد ما رجعوا كلهم راحوا غرفهم ، وبغرفه اسراء و خالد ،
اسراء : كاسرة خاطري ريم ، احسها تعبانه من الولاده
خالد : لازم بعد والده
اسراء بخوف : تدري يا خالد ؟
خالد و اهو يغير ملابسه : شنو ؟
اسراء : انا خايفه من الولاده ، اخاف يصير فيني شي او اموت
خالد عصب شوي و قرب منها : اسم الله عليج حبيبتي ، شهالكلام ؟
بلعت ريجها و تنهدت : اي يا خالد ، صج
خالد : ان شاء الله ولادتج تكون سهله و ترتاحين ، يالله شدي حيلج ماباقي شي ، كلها اقل من 5 شهور ان شاء الله و اشوف ولييد جدامي
ابتسمت و حطت ايدها على بطنها ،
ابتسم خالد لها و اختفت هالابسامه فجأة يوم تذكر شهد و حس ان وده يكلمها ، شي يجذبه حييل لها ،

خالد : حبيبتي انا بروح شوي تحت
اسراء : اوكي
نزل خالد و خذا معاه فونه و راح عند حمام السباحه و عقب ما تطمن من الوضع اتصل عليها ،
شهد : الو
خالد : هلا بهالصوت الي وحشني
شهد بحيا : هلا فيك حبيبي ..
.....

بغرفه فاطمه :

قعدت بسريرها و كل الليتات مسكرة و ياي ضوء خفيف من الابجورة معطي غرفتها لون هادي، سرحت بكلام محمد ،
فاطمه : محمد يحبني و انا ما انكر حبي له ، و من اول علاقتنا كان جدامنا هدف الزواج ، وكنا مخططين نتزوج عقب ما اخلص دراستي ، يعني اذا تقدم لي بوافق ؟! ولا ارفض ؟! تنهدت حيل و حطت راسها ع المخده و غمضت عيونها ، و بعد دقايق من التفكير نامت ،،


بغرفه اسراء :

قعدت بالسرير و غمضت عينها ، فتحت عينها فجأة و لفت يسار ما لقت خالد ،
اسراء : خالد ليلحين تحت ؟ رفعت الفون و دقت عليه لقته كـ العاده waiting ( عقب ما حست بتعب و برغبه كبيرة للنوم قامت و خذت بجامة خالد و حطتها بالصاله و لقت جدامها ورقه صغيره كتبت عليها كلام و لصقتها على الباب و دخلت الغرفه و نامت على طول ) ،


خالد الي بدا يتثاوب : شهودة حبيبي انا دخت بروح انام ، وراي دوام
شهد : خلاص حياتي روح نام ، نوم العوافي ان شاء الله
خالد : يعافيج ربي ، يلا تصبحين على خيرر
شهد : و انت من اهل الخير حبيبي،،

صعد خالد شوي شوي و وصل عند باب الغرفه حط ايده على مسكه الباب ، ولقى ورقه لفتت نظره خذاها و قرا المكتوب فيها : لاتدخل الغرفه انا نايمه و تعبانه ، دامك تأخرت نام بالصاله ، تلقى بجامتك يم التلفزيون .. تصبح على خير ، اسراء

خالد استغرب : يه ! من صجها هذي ؟ تنهد حيل ، يلا بعد شنسوي ، الصاله الصاله ، غير ملابسه و نام على الارض بعد محاولات و كان طول الليل يتقلب و ماحس بالراحه كللش ،



و الصبح ،،

صحى خالد من النوم بسرعه و حاول يفتح الباب لقاه مقفول ،
خالد : ليلنحها هذي قافله الباب ؟ من صجها زعلت .. طق الباب طقتين ،
خالد : اسراء فتحي الباب ، يلا بروح الدوام
اسراء الي كانت قاعده مبجر و لابسه ، خلت خالد ينطر شوي عند الباب لما لبست شيلتها و خذت جنطتها ، فتحت الباب
خالد : صباح الخير
اسراء و شكلها مستعيله : صباح النور ، (قالت هالكلمتين و طلعت بره الغرفه)
خالد : شدعوة ؟ ماتبين تشوفيني كللش ؟
اسراء : بغيت شي ؟
خالد :\ شفيج ؟
اسراء : سلامتك ، عن اذنك بروح مابي اتاخر
خالد : اوقفي !
غمضت عيونها و تنهدت : نعم ؟
خالد : لما اكلمج شوفيني مو تمشين !
تنهدت : ان شاء الله ، ممكن اروح لاني تاخرت ؟
خالد من غير نفس : روحي
وطلعت اسراء بسرعه ، تضايقت حييل من كلامه
خالد : استغفر الله ، صاير ما ارتااح كلللش لما اقعد بالبيت ، وكل ما اشوفها اتناجر معاها و تعكرر مزاجي ، وينج يا شهد ، والله انج تريحين اعصابي



بكليه الهندسه :

وصلت اسراء للكفتيريا من بعد ما خلصت محاضرتها الاولى ،

سندت راسها على ايدها الي كانت حاطتها ع الطاوله و غمضت عينها
دلال : اسور شفيج ؟
رفعت راسها شوي و فتحت عينها و تنهدت : متضايقه يا دلال ، متضايقه
دلال : ماعاش من يضايقج ، شصاايرر ؟
تنهدت : خالد
دلال : وشفيه خالد ؟
اسراء : متغير علي ! مو خالد الاولي الي اعرفه ، دلال انا قمت اشك بخالد
دلال ضحكت حييل : تشكين فييه ؟
اسراء : اي ، سالفه الـ waiting هذي شاغله بالي وايد ، كل ما ادق عليه يحطني انتظاار ، اموت و اعرف يكلم منو
دلال : يمكن واحد من ربعه
اسراء : واحد من ربعه 24 ساعه ؟ و يحطني انتظار ! لو مهما كان الشخص الي يكلمه انا اولى بـ اني اكلمه صح ولا لا ؟
دلال : اي والله صدقتي ، بس اسور لاتشكين بخالد ، شيلي هالفكره من مخج
اسراء : مادري شسوي والله ،
دلال : و ليش ما تكلمينه ؟
اسراء : وانا اشوفه عشان اكلمه ، كله طالع و ما ايي الا تالي الليل و لما ادق عليه يحطني ع الـ waiting
دلال : الله يعيينج
تضايقت اكثرر و قامت من مكانها
اسراء : تبين شي دلال ؟ انا بروح
دلال : وين رايحه ؟ عندج شي ؟
اسراء : اي عندي يالله اخليج




وبعد ما وصل خالد الدوام ، و قال حق جاسم كل شي عن شهد

جاسم عصب شوي : انت من صجك يا خالد !
خالد : اي من صجي
جاسم : و مرتك ؟
خالد : مرتي ، وماقلت شي ، و شفيها يعني لو سويتلي صداقه مع غيرها ؟
جاسم : شفيها !!! لااا انت ينييت
خالد : اي ياجاسم ، انا ينيت يوم عرفت شهد ، احبها يا جاسم احبها
جاسم : لااا انت صج تغيرت ، صح كلام مرتك ما غلطت بشي !
خالد : حتى انت صرت بصفها ، يبا انا ما احس اني غلطان و اللي اسويه صح
جاسم : بس بس اسكت ، رفعت ضغطي بكلامك هذا ..
سكت جاسم يوم سمع فون خالد يرن
خالد : شاف الرقم و فررررح حيل ،
خالد : هلا والله
شهد : هلا فيك حبيبي
خالد : شلونج يا قلبي
شهد : بخير حياتي ، و انت شلونك ؟
خالد : انا بخير دام سمعت هالصوت ..
....
جاسم الي انصدم من الي قاعد يصير جدامه ، و حس ان خالد مخدووع و في خطرر من هالمشكله الي طلعتله فجأة ، تضايق حييل ودعا لرفيجه ان الله يهديه و يفكه من شهد ،



و بـ جامعه الكويت ،

طلعت اسراء من المحاضرة و صدع راسها من كلام الدكتور ، دخلت و طلعت من غير ما تستفيد شي ، كان بالها مشغول بالتفكييير ، حبت تتصل عليه و تطمن قلبها ، ترددت بالبدايه لكن اصرت و اتصلت : يرجى الانتظار ، المشترك لديه مكالمه اخرى .. !!
لي متى يعني يا خالد ، لي متى ؟ معقوله شكي و ظني بمحله ؟ مادري يا خالد ليش احس انك تخوني ، تخوني و تلعب على الحبلين ، خذت شهيق خفيف و طلعت زفير قويي حييل ، رجعت البيت و اهي متضايقه حيل ، متضايقه و راسها بينفجر من التفكير ،،

انسدحت ع السرير و طلعت زفير قوي و حاولت تريح اعصابها و نفسيتهاا ، انفتح الباب و لفت ويهها بسسرعه و شافت خالد ، عدلت نفسها
خالد : السلام عليكم
اسراء بـ وله : وعليكم السلام ،( سكتت شوي) ، شلونك خالد ؟
خالد و اهو داش غرفة الملابس : بخير
وبعد ماغير ملابسه ،
خالد : يالله امشي نتغدى ،
اسراء : ان شاء الله ، ( قامت من الفراش بسرعه و قربت منه و مسكت بـ ايده و شافها بنظره استغراب و حست انه مايبي يمسكها ، تضايقت حيل و بين على ويهها علامات الحزن و الضيق )


فاطمه الي كانت تنطرهم تحت على طاوله الطعام ، ماكان موجود بالبيت الا خالد و اسراء و فاطمه ،

فاطمه : اخيرا ييتوا ؟
خالد : يلا كانا يينا ،
سحبت اسراء الكرسي بهدوء و قعدت يم خالد و من عيونها باين الحزن و الضيق ، حست فاطمه ان اسراء مو طبيعيه و شايله بقلبها همووم ،
فاطمه : اسراء ؟ شفيج حبيبتي ؟
اسراء ابتسمت : مافيني شي ،
فاطمه : مو علي ترااا ، مبين من عيونج ، تعبانه ؟
اسراء ابتسمت غصبن عنها : شوي
فاطمه : سلاامتج يا بعد عمري ، بعدوينج ان شاء الله
خالد : فطوم سكتي شوي خليني آكل بهدوء
فاطمه : اكل بهدوووء ، كاني بسكت
شافت اسراء الاكل و ماقدرت تاكل شي ، بالها مشغول بالتفكير و تحس ان راسها بينفجررر و الغيرة ذبحتها .. اموت و اعرف يا خالد منو الي تسولف معاه اكثر وقتك بالفون .. ليتني اعرف بسس عشان ارتااح !
اسراء : الحمدلله ، ( رجعت الكرسي مكانه و راحت فوق )
فاطمه و علامات الاستغراب مبينه على ويهها : خالد ؟ شفيها اسراء ؟
خالد بكل برود و اهو يكمل اكله : مافيها شي
فاطمه : كل هذا و مافيها شي ؟ خالد صاير بينكم شي ؟
خالد : موصاير شي ،
فاطمه : وشفيك تكلمني بكل برود ؟ ولا كأن اسراء مرتك و هامتك !
خالد : ولييييه ، شرايج تسكتين و تخليني بحالي ؟
سكتت فاطمه و خلته بحاله من بعد ما حست انه متغير ،
و بعد ما خلص غدا راح فوق ،

دخل خالد الغرفه و شاف اسراء وحس انها متضايقه ،
خالد : شفيج ؟
سكتت و تنهدت حييل : خالد ، ابي اسالك و جاوبني بصراحه
خالد : سألي ،
اسراء : شسالفه هالـ waiting الي هاب فيه هالايام ؟
خالد : عندي مكالمات مهمه
اسراء : مهمه 24 ساعه ؟ وانا مو مهمه بالنسبه لك ؟!
خالد ببرود : انتي مهمه ، بس انا عندي شغل
اسراء : شهالشغل الي من الصبح لي تالي الليل ، ماشاء الله
خالد : اووهوو ، صدقتي صدقتي ما صدقتي كييفج !
حاولت تكتم ضيقها : خالد شفييك ؟ ليش تكلمني جذي ؟
خالد : شتبيني اقولج اذا انتي مو راضيه تصدقيني ؟
اسراء : لان كلامك مو مقنع ! اقنعني و انا اصدق ، بس لا تجذب علي ! ( و قعدت ع السرير ) ، خالد ، انا احبك ، احبك و اموت فيك و ما اتصور اني اعيش من دونك ، و انت قاعد تبتعد عني ! احسس ، احسس ( و بدت الدموع تنزل من عينها )
خالد من غير نفس و بعصبيه شوي : لاتحسبين ان بدموعج هذي بتكسرين خاطري ، ولا بكلمتين من كلامج بعد ،( اتجه صوب الباب ) انا طالع ولا تتصلين علي و ادوخيني سامعه !!
ماصدقت الكلام الي سمعته من خالد !!، معقوله هذا خالد ! معقوله هذا خالد الي يحبني !! بجت اكثر و اكثر لين حست بألم في عيونها و نامت من غير ما تحس ،

وبالمستشفى :

عبدالله : ريم حبيبتي الدكتور يقول ان الحين تقدرين تطلعين من المستشفى
ريم : الحمدلله ، يالله عيل
ام عبدالله : بعد عمري والله ، احسج تضايقتي من قعدتج بالمستشفى
ريم : اي يا خالتي وايد
عبدالله : يالله الحين اخلص اوراقج و نطلع
ريم : خالتي وين ولدي ، ماشفته اليوم
ام عبدالله : بتشوفينه و بتملين منه بعد
ريم ابتسمت ،
عقب ما خلص عبدالله من كل شي ،
عبدالله : يالله ، قوموا طلعوا
ام عبدالله : يالله يمه ريم شوي شوي
...


وخالد الي طلع بالسيارة ومايدري وين يروح ، مالقى الا رفيج عمره جاسم وراح عنده
جاسم و اهو مستغرب : خالد !
خالد و بنبرة ضيق : اي خالد ، شفيك منصدم ؟
جاسم : لاا بسس ، شمطلعك هالحزة ؟
خالد : بقولك، بس خلني ادخل بالاول
جاسم : اي تفضل حياك
خالد تنهد : الله يحييك
جاسم : قولي شفيك ، مبين عليك انك متضايق ؟
خالد تنهد حيييل: اي ياجاسم متضايق ،
جاسم : خير عسى ما شرر ؟
وقاله كل السالفه ..
جاسم : والله يا خالد بصراحه مو بس اهيا الي متضايقه منك ، حتى انا متضايق منك ، عيل بالله عليك ، ريال متزوج و مستانس بحياتك تقوم و تسويلك صداقه على قولتك مع وحده ثانيه ! مايصير يا اخي ، استوعب الي قاعد يصييرر
خالد : يا جاسم مافيها شي لو سويتلي صداقه مع غيري ، وبعدين انا مو اول ولا اخر واحد يسوي جذي عدل ولا مو عدل ؟
جاسم بعصبيه شوي و انفعل : خالد انت حاس باللي قاعد تسويه ؟! شسوت فيك شهد هذي ! ان ماخاب ظني سحرتك ! ، وين الي قبل 24 ساعه مع زوجته ما يخليها ، و نسى شهد و الي ياب شهد ، شصارلك الحين ؟! شلون جذي فجأة حبيتها !
خالد : انا ما نسيتها ، طول الوقت كانت على بالي و افكر فيها ، كل مافي الموضوع الحين اني حبيتها اكثر من قبل
جاسم تنهد حييل : و بعدين افرض زوجتك عرفت بالسالفه ؟ ما فكرت شنو راح يصير لها ؟ مافكرت بمشاعرها ؟ قاهرني يا خالد قاهرني ، والله انك ..
خالد : الحين انا يايلك ابيك عون تصيرلي فرعون !
جاسم : مو شسوي فيك يا خالد ، انت مو راضي تقتنع بكلامي و الي براسك تسويه ، عنيييد
خالد زفررر زفرة قويه حيل و ظل ساكت
جاسم : قوم روح البيت ، و اقعد مع زوجتك و راضها ، و قولها جم كلمه حلوة ولا طلعها ونسها شوي ، و خلك من هالشهد الي مادري من وين طلعت لنا
خالد : والله مادري شسوي يا جسوم مادري ، ماني قادر انسى شهد و اخليها لحظه وحده ، احبها يا اخي احبها !!
جاسم : رديناااا ! شوف خالد اذا بتكلمني عن شهد لاتكلمني ، لاني ماني مستعد اسمع كلمه وحده عنها ،
خالد : مشكور ، مشكور يا رفيج العمر ، ايي منك اكثرر
جاسم : يا خالد انا ابي مصلحتك ، طيعني الي انت قاعد تسويه غلط
خالد تنهد : ماعليه ، ع العموم انا طالع الحين ماقصرت
جاسم بضيق : حياك الله


بيت بو عبدالله :

ام عبدالله بضحكه: تو ما نور البييت
ريم : منور بـ اهله
ام عبدالله : يلا يمه روحي الحين ارتاحي انتي و ولدج
ريم : ان شاء الله خالتي
ام عبدالله : روح عبدالله معاها لا تخليها بروحها
عبدالله : ان شاء الله يمه ، يلا ريم حبيبتي
ام عبدالله : الله يدوم هالسعاده بينكم يا رب
ودخل خالد البيت و مبين عليه الضيقه و التعب
خالد : السلام عليكم
ام عبدالله : و عليكم السلام
خالد قرب من امه و باسها على راسها : شلونج يالغاليه ؟
ام عبدالله : بخير يمه ، منين ياي هالحزة ؟
خالد تعلثم شوي : كنت عند واحد من الربع عنده مشكله
ام عبدالله : امممم ،
خالد : عن اذنج يمه ، بروح غرفتي تبين شي ؟
ام عبدالله : اي ابي شي
خالد : خير يمه آمري ،
ام عبدالله : شكلك متضايق شصاير ؟
خالد بقلبه ( مشكله عيني تفضحني ) : لا مماكو شي ، بس قاعد افكر برفيجي و بمشكلته
ام عبدالله : الله يفرجها ان شاء الله
خالد تنهد : آمين ، الله يسمع منج ، يلا يمه انا رايح تبين شي ؟
ام عبدالله : سلامتك يمه
خالد : الله يسلمج

صعد خالد فوق و دخل الغرفه و الضيقه باينه عليه ، لقى اسراء قاعده ماسكه كتاب و مبين عليها انها مندمجه حيل ،

خالد : السلام عليكم
اسراء حست بدخلته بس ما حبت ترد عليه : --
خالد : ترا رد السلام واجب
شافته بنظره و لفت راسها
سمع خالد صوت مسج طلع من فونه و بحركه سريعه طلع فونه من جيبه و فتح المسج و قراه ، ابتسم و ضحك ضحكه خفيفه سمعتها اسراء ، طنشت ولا كأن سمعت شي ، ركزت انتباهها بكلام الكتاب و حاولت تتجاهل خالد و ضحكاته ، ماحست فيه يوم رن فونه و قام لمكان بعيد عن الغرفه الي قاعده فيها اسراء
خالد : هلا بعمري ، هلا بحياتي والله
شهد بحيا : هلا فيك قلبي ، شلونك حبيبي ؟
خالد : لوني مثل لونج
شهد ببسمه : دوم يا قلبي
....




و بغرفه اسراء:

اسراء: هذا وين راح ؟ قام من غير ما احس فيه ؟ ايي اكييد الحين عنده مكالمه على قولته مهمه ، ياربي انا ليش شكاكه جذي ، معقوله خالد يخوني او يكلم غيري ؟ لااا خالد يحبني و مستحيل يسوي هالشي و انا واثقه فييه ، اعوذ بالله منك يا ابليس ، انا الازم اغير طريقة تعاملي مع خالد و اصدق كل كلمه يقولها ،

صوت الفون ،
اسراء : هلاا والله دلال
دلال : هلا فييج ، شلونج ؟
اسراء : بخير الحمدلله ، انتي شلونج شخبارج ؟
دلال : انا بخير الحمدلله ، ها شتسوين ؟
اسراء : ماكو والله ، قاعده اقرا كتاب و بعد شوي ان شاء الله بروح عند امي
دلال : ايي سلمي عليها ،
اسراء : يوصل ان شاء الله
دلال: عندي لج خبرر حلو
اسراء : قوليلي فرحي قلبي
دلال : رفيجتج بتصير ام
اسراء بضحكه كبيرة : صججج ! حااامل دلووول
دلال: ايي حامل
اسراء : مبرووووووك حبيبتي ، الف الف مبروووك
دلال : الله يبارك فيج
سمعت صوت ياي عرفت انه خالد بيدخل الغرفه ،
اسراء : دلال حبيبتي اخليج الحين ، بعدين اكلمج
دلال : على راحتج
اسراء : مع السلامه
دلال : الله يسسلمج

دخل خالد الغرفه و شاف اسراء مزاجها متعدل و لا كأن صاير شي
خالد : من كنتي تكلمين ؟
اسراء : رفيجتي
خالد : انزين ، انا بطلع الحين تبين شي ؟
اسراء : سلامتك ، حتى انا بطلع الحين
خالد : وين ؟ ماقلتيلي ؟
اسراء : بروح عند امي
خالد : ايي ، خلاص روحي بس لا تتأخرين ، مابي ايي البيت ما القاج
اسراء : ان شاء الله حبيبي ، يلا بقوم البس


بيت بو عبدالعزيز :

اسماء و اسيل كانوا متيمعين عند امهم و عيالهم يلعبون مع بعض و الكل مستانس و فرحان ،
ام عبدالعزيز : ترا دوخوني عيالكم من الصراخ ، سكتوهم
اسيل بضحكه : يمه هذا لعبهم جذي ،
اسماء : نور محمد ، يمه روحي نزلوا السرداب تحت لعبوا
نور : انزين
اسماء : واي هالايام احس بألم في بطني
اسيل بضحكه : اخاف حامل
اسماء : لا لا تفاولين مو حامل ،
اسيل : هههه ، و ليش ما تبين تحملين ؟ بعدج صغيره و عيالج شويه
اسماء : لا بس الحمدلله ، 2 كافي
نزل عبدالعزيز من غرفته ،،
عبدالعزيز : السلام عليكم
الكل : و عليكم السلام
عبدالعزيز : شلونكم يا خواتي العزيزات
اسيل : بخير يا اخوي العزيز ، و انت شمسوي
عبدالعزيز : انا بريييء مو مسوي شي
اسماء : ويييه عاد وصل عزيز و بدت ملاقته
عبدالعزيز : الا اختكم الثالثه وينها ، ما تبين
اسيل : اي والله ما تبين ، خبري فيها من زمااان
ام عبدالعزيز : مرتني قبل جم يوم ، قالتلي بتشوفيني كل يوم عندج ، و ماشفت شي
و وصلت اسراء ،
ببتسامه و صوت حلو : السلام عليكم
عبدالعزيز : بللل عمرج طويييل
اسيل: هههه اسم الله عليها ،
اسراء و اهيا تبوس راس امها : قوة يمه شلونج ؟
ام عبدالعزيز فرحت : بخير الحمدلله ، الله يسلمج
اسراء : شلونج اسيل ؟ شلونج اسماء ؟
اسيل : تماام والله ، نسأل عنج
اسراء : انا بخيررر دام شفتكم
اسماء : شلونج شخبارج ، شـ الدنيا فيج ؟
اسراء : والله بخييرر ، الا يمه ؟ وين ابوي ما اشوفه معاكم ؟
ام عبدالعزيز : ابوج عنده شغل ، بخلص و يرجع البيت
اسراء : امممم ،
ام عبدالعزيز : ها شلونج مع خالد ؟ ليلحين ؟
هزت راسها يمين و يسار و ابتسمت : لا يمه ، الحمدلله كل شي تحسن
ام عبدالعزيز : الحمدلله
sweet memy
البارت الرابع عشر :


بيت بو مشاري :


قرب محمد من غرفه لولوة و طق الباب
لولوة : منو ؟
محمد : محمد
لولوة : تفضل
محمد : شلون لولو ؟
لولوة : الحمدلله
محمد سكت شوي : لولوة انا بكلمج بموضوع
لولوة خير ؟
محمد : ان شاء الله خير ، .. فاطمه
لولوة : شفيها ؟
محمد : ابي اخطبها !
لولوة استغربت : شنو !
محمد : اي ، بخطبها .. شفيج مستغربه ؟
لولوة : لا بسس الي اعرفه انه اهيا الحين ما تفكر فيك و خلتك و مابينك و بينها شي ، صح ؟
محمد : احنا ابتعدنا عن بعض من عقب السالفه الي صارت ، بس انا احبها ، و اهيا تحبني و انا متاكد من هالشي ،
لولوة تنهدت : اي اهيا تحبك ، كنت اذكر هالشي ، بس ما تتوقع ان مشاعرها تغيرت عقب السالفه ؟
محمد : لولو يعني شنو ؟ لا تخرعيني ؟
لولوة : مادري ، بس ... احساس
محمد : انا كلمتها ، و قلتلها اني بخطبها
لولوة بلهفه : و شقالت ؟
محمد : قالتلي اذا تبيني قول لـ أهلي
لولوة : خلاص عيل ، روح و اخطبها
محمد : اي بسس انا خايف انها ما توافق
لولوة : لاا ليش ما توافق ، انت تحبها و اهيا تحبك و اكيد بتوافق
محمد تنهد : والله مادري
لولوة : توكل على الله ، واخطبها و ان شاء الله توافق
محمد : انزين ما تقدرين بطريقتج الخاصه تسحبين الكلام منها و تعرفين اذا اهيا ممكن توافق ولا لا ؟
لولوة : اممم بحاول ، بحاول عشانك
محمد : كفو اختي والله ،
لولوة : خلاص ، باجر لي شفتها بقولها ان شاء الله



بيت بو عبدالعزيز :


بوعبدالعزيز : وينج يا يبه ما تيين ما تزورينا ، ما اشوفج كللش
اسراء : اسفه يبه ، بتشوفني كل يوم ان شاء الله
اسيل : اقول اسراء ؟ ماسويتي سونار ؟ ماقالولج اذا بنت ولا ولد ؟
اسراء : امبلا سويت ، و قالولي ولد
عبدالعزيز : مبروووك ام عزيز
اسراء :\ منو ام عزيز ؟
عبدالعزيز : انتيي ، ولا ماتبين تسمين ولدج على اسمي
اسراء : ماني مينونه عشان اسمي ولدي على اسمك ، اخاف يكبر و يصير مثلك ملييق
عبدالعزيز : افااا الحين انا صرت مليق ، صج انج ..
اسراء : خالد يبي وليد ، و وليد يعني وليد
ام عبدالعزيز : مبرووك يمه ، يا فرحه خالد
اسراء : الله يبارك فيج ، ما شفتيه يوم درى طار من الفرح
اسماء : يالله عاد الحين شدي حيلج و افتري اشتري اغراض للياهل
اسراء : ايي ، طبعا ابيكم معاي
اسيل : ان شاء الله ،


و بالمطعم عند خالد و شهد ،

شهد : خالد تحبني ؟
خالد : شلون ما احبج يا بعد عمري انتي ، اكيد احبج
شهد : انزين شنو نهايه علاقتنا ؟ ما فكرت ؟ احنا صارلنا تقريبا شهر و احنا على هالحال ، كل يوم طلعات و اكلمك و تكلمني ، لي متى ؟
خالد فهم قصدها و حاول يغير الموضوع
ماحبت شهد اسلوبه و سكوته و تغييره للموضوع ، كانت تتمنى تسمع شي يفرحها ،
خالد : شهد يلا انا بروح الحين ،
شهد :وين حبيبي ؟ تو الناس ؟
خالد : الحين اكيد اسراء تنطرني ، يلا تصبحين على خير
شهد : اسراء بعدد ! يا خالد دامك تحبني شتبي فيها ؟ طلقها و افتك منها !!
خالد بعصبيه : و بعدين معاج انتي ؟؟ ماتنعطين ويه ! يلا مع السلامه
تكلم بنبرة عصبيه شوي و انفعال و خلاها و راح البيت
شهد : لا خالد مو من صجك ! ليلحينك تحبها ؟! يعني تطلع و تكلمني و تحبني و تحبها ! لا مايصير مايصيرر !!


بيت بو عبدالله :

اسراء : شفيه حبيبي تأخر؟ الساعه 11 الحين و اهوا ليلحين ما وصل ، اروح اقعد بالصاله انطر احسن من ما اقعد بروحي هني ،

و بالصاله : ،

اسراء : قوة خالتي
ام عبدالله : هلا اسراء هلا يمه
اسراء : شلونج ؟
ام عبدالله : الحمدلله ، انتي شلونج شخبارج ؟
اسراء : الحمدلله
ام عبدالله : وين خالد عنج ؟
اسراء بضيق : خالد طالع ، وانا قلت انزل انطره تحت احسن
ام عبدالله : ايي ،

ودش خالد ،

خالد : السسلام عليكم
الكل : و عليكم السلام
خالد : شلونج يمه
ام عبدالله : بخير
خالد : اسراء ؟ شـ منزلج تحت هالحزة ؟
اسراء و بكل براءة : انطرك
ام عبدالله حست ان في شي بين خالد و اسراء ، حبت تكلم خالد وماتبي اسراء تسمع ، لمحت لـ خالد و خالد فهمها ،
خالد : اسراء ، سويلي قهوة
اسراء : ان شاء الله ، تبين شي خالتي ؟
ام عبدالله : سلامتج يمه
لف خالد ويهه و شاف اسراء و تأكد انها راحت ، خالد : خير يمه ؟
ام عبدالله : خالد انتا مو حاس بشي ؟
خالد مافهم : مثل شنو ؟
ام عبدالله : مو حاس انك متغير على مرتك ؟
خالد : --
ام عبدالله : وين خالد الي يحب مرته و لاصق فيها 24 ساعه ولا يخليها بروحها ، وين خالد الي مايرضى يخلي زوجته تقعد مع احد غيره ، وين خالد الي 24 ساعه طالع مع زوجته ، وين خالد الي بكل وقت و كل دقيقه يسمعها كلام حلو .. وينه !
خالد : اووللله ! كل هذا فيني ؟
ام عبدالله : و اكثر ، يا خالد انا شايفه بعيون اسراء الحزن ، وشايفه انك متغير وايد ، شسالفتك ؟ صاير شي ؟ في احد مسويتلك شي ؟
خالد تنهد : يمه ماكو شي ،
ام عبدالله : اي ماكو شي! ، انت مو شايف حالتها شلون صايرة ؟ مو شايف اهمالك لها ؟ حتى الغدا ما تنزلون تاكلون مع بعض ، اسمعني يا خالد ، انت لازم تتغير ، تتغير و تصير خالد ولدي الي اعرفه ، و تغير طريقتك و تهتم بزوجتك
خالد تنهد : ان شاء الله يمه
اسراء : تفضل خالد
خذا خالد القهوة و رشف رشفتين و قام
خالد : يالله اسراء امشي ، تبين شي يمه؟
ام عبدالله : سلامتك
خالد : تصبحين على خير
ام عبدالله : و انتا من اهله يمه

و بغرفه خالد و اسراء ،

اسراء : شلونك خالد ؟
خالد و اهو يدخل غرفه الملابس : الحمدلله
اسراء : تأخرت حبيبي ،
خالد : اي خذتنا السوالف ، انتي متى ييتي ؟
اسراء : 9
خالد : اممم
و قعد يم اسراء بالفراش
تنهد حييل و غمض عينه و فتحها ، مسك بـايدين اسراء و حس بشعور حلو
خالد بقلبه : مقصر في حقج يا اسراء ، مقصرر ادري
اسراء استغرب منه: شفيك حبيبي ؟ سرحان بمنو
خالد : منو بكون غيرج يا حبيبتي انتي
ابتسمت ابتسامه حلوة و غمز لها خالد
خالد : يالله نامي الحين عشان باجر الصبح بنطلع
اسراء : من الصبح ؟
خالد :اي ، بنتريق برة و نشتري اغراض حق البيبي ، ولا نسيتي انج حامل ؟
اسراء : لا ما نسيت بسس تو الناس على الاغراض ؟
خالد : لا مو تو الناس ، انا بجهز غرفته من الحين
اسراء : ههه على راحتك حبيبي ، ان شاء الله
حست ان خالد يحبها ، و رجع خالد الاولي الي تعرفه ،
اسراء بقلبها : يتغير يتغير و يرجعلي حبيبي مثل ماكان ، احبك يا خالد


بيت بو عبدالعزيز :


عبدالعزيز: صبحك الله بالخير يبه
بوعبدالعزيز : صبحك الله بالنور
عبدالعزيز : عيل وين امي ؟
بوعبدالعزيز : بالمطبخ تسوي الريوق
عبدالعزيز : عمررررج طوييل يمممه
ام عبدالعزيز : ويي عزوز مالي خلق ملاقتك من الصبح ، بدال لا تقولي صبحج الله بالخير
عبدالعزيز : ماقلت شي يمه شفييج ، ها ولا تزعلين صبحج الله بالخيرر و هذي بوسه بعد شتبين ؟ جم ام عندي انا وحده و الله يخليها لي و يطولي بعمرها
ام عبدالعزيز : اي ماعلينا ، يلا تريق
عبدالعزيز : ان شاء الله يا احلى و اغلى و اجمل و اطيب و ( قاطعه بو عبدالعزيز)
بوعبدالعزيز : عزووز ! وبعدين معاك
حس عبدالعزيز انه مصخها : آسف يبه
بوعبدالعزيز : صاير ماصخ ماتنعطى ويه
عبدالعزيز بصوت واطي : ماصخ زيده ملح
ولانه قاعد قريب من ابو سمع بوعبدالعزيز
بوعبدالعزيز : قم قم ،ولا اشوفك قاعد معاي مرة ثانيه
عبدالعزيز و يحاول يكتم ضحكته : آسف يبه ، ( قام و باس راس ابوه )
بوعبدالعزيز : وخر مابي بوستك يالماصخ .. شفيه ولدج صاير مليق جذي ، هذا الي اقول عنه ريال و بصير دكتور طلع خرطي
ام عبدالعزيز : تدري فيه هذا طبعه من زمان
بوعبدالعزيز : الله يكمله بعقله و يهديه و يصير ريال



و بالمطعم عند اسراء و خالد ،

اسراء : تصدق يا خالد ؟ احس اني مرتاحه معاك
خالد : دوم يا رب تكونين مرتاحه
اسراء : من زمان ما طلعنا مع بعض
خالد بـ تردد : اسراء ، انا مقصر معاج وايد ، مو شويه ، في الايام الاخيرة واي اهملتج انا اسف حبيبتي ، و اوعدج ما
اعيدها مرة ثانيه
ابتسمت له و قالت في قلبها : اتمنى هالشي والله
خالد : اكلي تراج مو عاجبتني ، وايد ضاعفه المفروض تمتنين و تصيرين دبل قبل
اسراء : دبل :| حرام عليك تبيني اصير دبه ؟
خالد بضحكه عاليه شويه : كل ما متنتي حلويتي يا اسورتي ، يا الورد كله انتي
استحت و احمرت خدودها و ابتسمت
خالد تنهد و بضحك : يا حلاتج
استحت و حطت ايدها على بطنها ،
خالد : شفيج حبيبتي ؟
اسراء : احس الياهل قاعد يتحرك
خالد : اورييه هالمدلع هذا 24 ساعه لاصق فيج و يروح الجامعه معاج و ياكل و يشرب و قاعد مرتاح و يرفس وحاط ريل على ريله و يدخن زقاير
اسراء : ههههه ، لا حبيبي ولدي ماراح يدخن مثل بعض الناس
خالد : خلااص محنا مدخنين
اسراء : نشوف



بيت بو احمد :


شهد تهزز ريلها بقووة : وينه هذا اليوم ما دق علي ، يعني معقوله زعلان من امس ؟ بدق و اشوفه
خذت شهد فونها واتصلت على خالد
خالد سمع فونه و طلع فونه من جيبه و لقى رقم شهد و تغيرت تعابير ويهه
اسراء : شفيك خالد ؟
خالد : لا ولا شي
اسراء : ليش مارديت ؟
خالد : مابي اخرب قعدتنا الحلوة
اسراء بقلبها : اكيد يا خالد ماتبي تخرب قعدتنا ؟ ولا ماتبي ترد عليها جدامي ؟ تنهدت ، شفيني انا بسس خالد مايجذب و انا واثقه فيه
خالد : اسراء ؟ وين رحتي ؟
اسراء : معاك حبيبي
ابتسم خالد


شهد : و مارد بعد ، اي اكيد زعلان ، ولا السعلوة قاعده يمه و ماقدر يرد علي ، ياربي شسوي انا الحين
ورن فون شهد وردت بسرعه و بلهفه كبيرة من غير ما تشوف الرقم
شهد : الو ؟
سارة : قوة شهود
شهد بـاحباط : هلا سارة
سارة : شلونج
شهد : مو بخير ،
سارة : شفييج شهوود ؟ صاير شي ؟
شهد : اي ، في غيره هالخالد
سارة وليييه شمسوي بعد
شهد : مو راضي يرد علي
سارة : اي خليه بحاله
شهد : ياربي على هالبنت الي ما تفهم ، شنو اخليه بحاله ؟ عقب كل الي سويته و بنيته اخليه بحاله ؟ فهميني يا سارة خالد لازم يتزوجني ، و اليوم قبل باجر ، فهمتي ؟
سارة : الحمدلله و الشكر لك يارب ، و الحمدلله على نعمه العقل
شهد :روحي زين
سارة : يا شهد ، خلي الريال بحاله مستانس بحياته ليش تبين تغيرينه ؟
شهد : و حياتي يا سارة ! حياتي ماتحلى الا مع خالد
سارة : يعني ماكو بالبلد الا هالولد ؟
شهد : اي ماكو الا خالد و ابيه و بيتزوجني و بتشوفين
سارة تنهدت : انزين
شهد : خليني شوي افكر ، انا مضطرة اسكره الحين ، تبين شي ؟
سارة : سلامتج

شهد: شتسوين يا شهد شتسويين


و بالافينيوز :

اسراء : شرايك خالد منو احلى ؟ هالسرير ولا هالسرير ؟
خالد : اممم لا هذا احلى ( و يأشر الي على اليمين ) احسه اكبر
اسراء : اي صح ، خلاص عيل ناخذه
خالد : انزين خلصتي من الاثاث ؟ تعالي شوفي الملابس
اسراء : ان شاء الله ، يا حلاة هدوم البناات و اللون الوردي
خالد : ههه ، بس بيطلع ولد مو بنت ، الازرق احلى
اسراء : ازرق ازرق ، يالله اختار معاي
و طلعت اسراء وخالد المسكين شايل كل الاغراض بيدينه
خالد : عاد شيلي معاي جم جيس مو مخليتني شايل مليون جيس بروحي
اسراء : لا حبيبي انا حامل اخاف يصير في الياهل شي ، مو هذا كلامك ؟
خالد : اي هذا كلامي ، بس مافيها شي لو ساعدتيني شوي
اسراء : لا لا ماكو مساعده ، انا زين مني شايله ولدك ببطني
خالد : وليييه ، انزين اخذي المفتاح من المخبه و شغلي السيارة
اسراء : انزين يلا ( خذت المفتاح و شغلت الكايين و خالد المسكين ورا ينطر )
خالد : ان شاء الله تفتحين الدبه
اسراء : ويي نسيت ، ايي ان شاء الله حبيبي
خالد : انتي ماتصلحيين ، ماتقولين ريلي حبيبي شايل اغراض افتحله الدبه ، مو اخليه ينطررر
اسراء : خالد مادري نسييت
خالد : اييييه ماعلينا
اسراء :خالد بس ردني البيت ، مابي اروح مكان
خالد : ليش تو الناس ، بنتغدنا برة
اسراء : لا بس خالد احس انس تعبت و بطني يعورني
خالد : تبين اوديج المستشفى ؟
اسراء : لا ماله داعي ، بس ابي اروح ارتاح و انام
خالد : يلا عيل ، البيت



بكليه التربيه :


فاطمه : شفيها السيارة ما تشتغل ؟ ولييه مو وقته والله شسوي الحين ؟ .. ماكو الا خالد ادق عليه و يوديني البيت
ورن فون خالد ،
خالد بقلبه : هذي اكيد شهد ، ماني راد عليها
فاطمه : شفيه خالد ما يرررد علي ؟ خلاشوف اسراء
رن فون اسراء
اسراء : هلا فطووم
فاطمه : شلونج ؟
اسراء : الحمدلله بخير
فاطمه : اسور وين خالد ؟
لفت على خالد : خالد يمي ، خير بغيتيه ؟
فاطمه : اي ، سيارتي مادري شفيها مو راضيه تشتغل و انا بالجامعه قوليله يمرني ياخذني
اسراء : وييي ، اي ان شاء الله نمرج الحين
فاطمه : ايي تكفين بسرعه
اسراء : ان شاء الله

اسراء : خالد ، فاطمه تقول سيارتها اختربت و اهيا بالجامعه الحين روح اخذها
خالد : اختربت ؟ شلون ؟
اسراء : مادري ، يالله روح اخذها مسكينه قاعده بالشمس
خالد : اوكي ، بس خـ تقعد بالكفتيريا على ما اوصل



بكليه التربيه :

اذا بقعد برة بالحر بموت ، اقوم اقعد بالكفتيريا احسن

وبالكفتيريا :

قعدت فاطمه بروحها و طلعت فونها و قدت تقرا مسجاتها
لولوة : قوة فطووم
فاطمه : هلاا لولوو
لولوة : شلونج ؟
فاطمه : تمام ، أسألج عنج ؟
لولوة : بخيرر الحمدلله
لولوة بـ تردد : اقول فاطمه
فاطمه : هلا لولو ؟
لولوة : انتي تحبين محمد ؟
فاطمه انصدمت وماتدري شترد عليها : لولوة احنا ما خلصنا من هالسالفه ؟
لولوة : فاطمه جاوبيني ، تحبينه ولا لا
فاطمه : انا ما اكرهه ، ( تنهدت ) و انتي تدرين بهالشي
لولوة : وشنو كان هدفكم اول ما تعرفتوا على بعض ؟ و شنو نهايه علاقتكم ؟
فاطمه : لولوة ليش قاعده تسأليني ، انتي تعرفين كل شي !
لولوة : يا فاطمه محمد يحبج و يبي يخطبج !
فاطمه : يخطبني !!
لولوة : اي ، يخطبج ، فاطمه الي اعرفه انكم تحبون بعض من زمان صح؟
فاطمه غمضت عينها : اي
لولوة : يعني اذا خطبج بتوافقين ؟
فاطمه سكتت شوي : مادري يا لولوة
لولوة : شلون ماتدرين يا فاطمه ؟
فاطمه : مادري يا لولو خليني افكر
ورن فون فاطمه
فاطمه : هلا خالد
خالد : يلا انا وصلت
فاطمه : يلا الحين يايه
فاطمه : يلا لولوة ، اخليج الحين سيارتي خربانه و اخوي بوصلني
لولوة : اوكي ، مع السلامه



و بالسيارة :

خالد : فطووم ، شفيها سيارتج ؟
فاطمه : ...
خالد : فطوم ؟
فاطمه : هلا خالد ؟ كلمتني ؟
خالد : اي كلمتج ، شفيج ؟
فاطمه : ها ؟ لا مافيني شي ، شبغيت ؟
خالد : اقولج شفيها سيارتج ؟
فاطمه : مادري مو راضيه تشتغل



بيت بو عبدالعزيز ،

الكل متيمع ع الغدا ،
اسيل : السلام عليكم
ام عبدالعزيز مستغربه : وعليكم السلام
اسيل : شفييج يمه جنج مخترعه !
ام عبدالعزيز : اي والله يا بنيتي مخترعه ، استغربت من ييتج هالحزة
اسيل : فهد بالدوام و بيتأخر لي العصر قلت ايي اقعد عندج
ام عبدالعزيز : ايي ، حياج الله
اسيل : الله يحيييج يمه
عبدالعزيز : ييبي قطوتج عندي
اسيل : قطوة :\ بنتي الحين صارت قطوة ؟
عبدالعزيز : شوفيها عدل و بتقولين قطوة
اسيل : يا عزووز ملاقتك مالي خلقها الحين
بوعبدالعزيز : عزيز قوم لا بالعقال الحين على ظهرك
عبدالعزيز : عقال مرة وحده ، افاا يبا ما توقعتها منك
بوعبدالعزيز : بترفع ضغطي انتا ولا شنو ، اسكت شوي ابلع لسااانك !!
عبدالعزيز : خلاص يبه آسف آسف والله


وعقب الغدا :

اسيل : عزييز خلاص واي صاير ماتنبلع كلللش !
عبدالعزيز : اكل انا ما انبلع ؟ مو كافيج الاكل الي توج كليتيه تبين تاكليني انا بعد ؟
اسيل تتنهد : استغفر الله ياربي ، يماا دوريله مرة زوجيه يمكن يصير ريال
ام عبدالعزيز : وييه خليه حبيبي توة صغير شيبي بالزواج الحين ؟
عبدالعزيز و بضحكه و يحاول يتدلع : اي والله شبي بالزواج ، تو الناس . . آآخ يا يمه محد فاهمني بهالبيت غيرج عسى الله يخليج لي و يطولي بعمرج
اسيل تشوف اخوها و محترره منه
عبدالعزيز : اقول روحي شوفي قطوتج جنها قاعده تبجي
اسيل : بعد عمري والله جنويه ، اي قاعده تبجي شبعت نوم
عبدالعزيز : غير ياهل وبعد شبعت نوم تبجي بدال لا تضحك ، و الله يهال آخر زمن
أسيل : عزوووز بتسكت ولا شلووون ؟ ترا لوعت جبدي
عبدالعزيز : تصدقين ؟ انا بروح غرفتي وايد احسن
اسيل : اي والله وايد احسن ، تفكني و تفتك مني


بيت بوعبدالله :

الغرفه فاضيه ومافيها غير خالد الي قاعد و يفكر

خالد بقلبه : يوم واحد ماكلمتها حسيت اني مخنوق ، ما اقدر على فراقج ياشهد ما اقدرر ، شسويتي فيني !
اسراء : حبيبي
خالد : هلا حبيبتي ؟
اسراء : سرحان ؟
خالد : لا بس افكر شوي
اسراء : تفكر بشنو ؟
خالد : الشغل
اسراء : ويه يا خالد العمر يخلص و الشغل ما يخلص ، لا تفكر ولا تشغل بالك
خالد بقلبه : شلون ما افكر ولا اشغل بالي ، انا هني قاعد أتعذب بالبطيء
اسراء : خالد اكلمك ؟ ليش ماترد ؟
خالد : ها ! ، هلا حبيبتي شقلتي ؟
تنرفزت شوي : مبين انك سرحان ، اخليك !
خالد : شسويتي فيني يا شهد ، انا ماراح ارتاح الا اذا تزوجتها !


خالد : انا بطلع الحين تبين شي ؟
اسراء : وين ؟
خالد : الدوانيه
اسراء : سلامتك ، بس لا تتأخر
خالد : ان شاء الله حبي ، فمان الله
تنهدت : مع السلامه ... ، ايييه يا خالد ، مادري بشنو تفكر و مادري شنو الي قاعد يدور ببالك ، الله يصبرني بسس

و بالداونيه :

خالد : اقول جسوم
جاسم : هلا
خالد : باخذ رايك بموضوع
جاسم : تفضل ، قوول ، غرررد
خالد : انا قررت اتزوج
ومن الصدمه وقف جاسم من بعد ماكان قاعد و مرتاح :شتقوول ! بتتزوج !!
خالد : اي ، بتزوج شفيها ؟
جاسم : شفيها !!! قول شنو مافيها ، يا خالد انت ينيت ولا استخفيت ؟
خالد : ليش شمسوي انا شي حرام ؟ ببوق ولا بذبح ؟
جاسم : اي بتذبح و تخرب حياتك بـ ايديك
خالد : خلاص خلاص مابي رايك
جاسم : اسمعني يا خالد ، اذا تزوجت تحمل مشاكلك بروحك ، تحمل الي بييك
خالد : شبصير يعني ؟ انا بتزوج بالسرر و محد بعرف الا انا و انت
جاسم : و مافكرت بزوجتك ؟ مافكرت اذا عرفت شبصير لها ؟
خالد : شبصير يعني ؟ و شلون بتعرف اصلا !!
جاسم : يا خالد الكويت صغيره و الخبر ينتشر بسرعه
خالد : ماراح تعرف ولا تخاف كل شي بكون بالسرر و انا قررت و الي براسي اسويه
جاسم تنهد : عنيد و راسك يابس ، سوها و شوف تاليتها


بيت بو احمد :

شهد : وينه هذا مايحس ما يوله علي ، شسوي بعمري انا ، انا هني ميته و اهوة ولا ع البال ، لا يرد على مسجات و لا مكالمات
تنهد حييل ، و رن فونها ، المتصل [ الحب ] ..

شهد انصدمت : الو
خالد : هلا بهالصوت والله
شهد ماصدقت الي سمعته : انتا خالد !!؟
خالد : هه ، اي انا خالد من بكون يعني ؟
شهد شوي و تبجي : وينك حبيبي يوم كامل ما تتصل وماترد وينك ؟
خالد : مشغول يا حياتي
شهد : مابي شي يشغللك عني
خالد : ان شااء الله ماراح يشغلني شي عنج يا حياتي انتي
شهد : ولهت علييك واااايد
خالد : انا اكثر يا حياتي، بلاج ماتدرين بالحاله الي يتني يوم فقدتج و بالوحده و الخنقه و ضيقه الخلق ، الدنيا بدونج ماتسوى شي ، احبج شهودة احبج
شهد ماتت من الحيا : هالكلام من قلبك ؟
خالد : لا من حلجي ، اي من قلبي
شهد : هههه ، حلوة منك
خالد متردد شوي :شهد انا .. (سكت لمده ثواني ) انا بخطبج !!
شهد الي ماتت من الصدمه : !!! شششششنو! شقلت ؟
خالد : انا .. بخطبج
شهد حست ان الحلم بصير صج : خالد انت تتكلم جد ؟! ولا قاعد تلعب باعصابي
خالد : و ليش العب باعصابج ؟ اعصابج لعبه الله يهداج ؟ اكيد اتكلم جد
شهد : ماتدري يا خالد من متى و انا انطر هالكلام يطلع منك
خالد : يعني انتي موافقه ؟
شهد : و شلون ما اوافق يابعد عمرري .. طوط طوط طوط
شهد : ويييع يلعن ابو الفوون ، خلصت بطاريته و خررب علي وناستي

خالد : شفيها سكرته بويهي ؟ هههه من الفرحه يمكن
و دز خالد حق شهد مسج : [ يمكن من الوناسه سكرتيه ، يلا حبيبتي تصبحين على خير .. احبج ]

علي : يلا خلوود طاح العشا ، بسك مسجات و مغازل
خالد : هههه ، يالله ياي ياي


بيت بو عبدالله :

عبدالله : وين ناصر نايم ؟
ريم : اي نايم ، توة رضع و نام
عبدالله : و يسافي وينه ؟
ريم : نايم بعد
عبدالله : بروح اشوفه و ايي ، ( راح عبدالله عند يوسف و شافه و غطاه عدل و مسح على شعره و طلع بهدوء )

ريم : ها شفته ؟
عبدالله : اي ، نايم مبجر اليوم ، توها 10
ريم : بعد عمري تعب من اللعب ، و مجابل اخوه
عبدالله : عسى ، ان شاء الله دوم ، اقول ريم ؟ تعشيتي ؟
ريم : لا مو مشتهيه
عبدالله : انا بنزل اتعشى
ريم : اوكي


بالدوانيه :

خالد : يلا شباب اكرمكم الله ، تبون شي انا ماشي
الكل : سلامتك


بيت بو عبدالله :


اسراء : باجر عندي محاضرة مبجر ، مادري انام و لا انطر خالد ، خل انام احسن خالد شكله مطول بالدوانيه و ماراح ايي هالحزة


و بالصاله :

خالد : السلام عليكم
الكل : و عليكم السلام
ام عبدالله : خالد متعشي ؟
خالد : اي يمه الحمدلله
ام عبدالله : اي بالعافيه
خالد : الله يعافيج ، يمه اسراء ما نزلت ؟
ام عبدالله : لا مانزلت
خالد : امم ، يلا عيل ، تصبحون على خير


و بالشقه :

خالد دش الشقه شاف كل الليتات مسكره و الهدوء طاغي ع المكان
خالد : اكيد نايمه
مشى بهدوء ليما وصل للغرفه و دش بهدوء
حست اسراء بخالد معنه حركته كانت خفيفه حيل
و فتحت الابجورة
خالد : قاعده ؟
اسراء : اي ، توني بنام جان تيي
خالد : اممم ، تعشيتي ؟
اسراء : لا
خالد : ليش ؟
اسراء : مالي نفس اكل شي
خالد : الدكتور شقايل ؟
اسراء : والله مالي نفس شي
خالد : كيفج ،
اسراء : يلا خالد انا بنام ، تصبح على خير
خالد : و انتي من اهله




و الصبح في الدوام


جاسم : خالد ، ليلحينك مصمم على الزواج ؟
خالد : اي ، و اليوم ان شاء الله بخطبها
جاسم يهز راسه يمين و يسار و يتنهد بقوة : والله مادري شقولك يا خالد
خالد : لاتقولي شي ، بس قول كلمه مبروك
جاسم : ---




بيت بو احمد :

شهد : مماني مصدقه ماني مصدقه ! خالد بخطبني
سمعت صوت الباب
شهد : تفضل
احمد : قوة
شهد : يا هلا والله بأخوي الغالي
احمد : من وين نازل عليج الكلام الحلو ؟ و شهالمزاج العالي ؟
شهد : و شلون ما تبي يكون مزاجي عالي و خالد بخطبني
احمد الي منصدم : شششنو ؟! بخطبج ؟
شهد بحياا : ايي
احمد : والله و قدرتي تسوينها يا شهود
شهد : افاا عليك ، قلتلك انا شهد و اييبه يعني اييبه و بصير لي
احمد : مبروووك شهوود منه المال و منج العيال




بيت بو عبدالله ع الغدا :

خالد : الحمدلله
اسراء : الحمدلله ، تسسلم إيدج خالتي
ام عبدالله : الله يسلمج ، بالعافيه
اسراء : الله يعافيج
خالد : اسراء تعالي معاي فوق
اسراء : ان شاء الله خالد

مسك خالد بـ ايد اسراء و راح معاها فوق
قعد معاهاع السرير
خالد : اسراء
اسراء : هلا حبيبي ؟
خالد متردد تحبيني ؟
اسراء : شهالسؤال خالد ؟ اكيد احبك ، مو انتا ريلي و ابو عيالي ان شاء الله ؟
خالد يبلع ريجه : ان شاء الله ، اسراء ، اذا سويت شي مايعجبج او يجرحج بتسامحيني ؟
اسراء : خالد ! شهالكلام الي تقوله ؟ خالد انتا مسوي شي غلط ؟
خالد خايف و حاس بـ الذنب : لااا بسسس .. أسأل يعني ، ابي اعرف شكثر تحبيني
اسراء الي كانت حاسه بشي ثاني تماما : يا خالد انتا ريلي و مستحيل اكرهك ، انا احبك و تأكد من هالشي ، حبك بقلبي مزروع ولا راح يذبل مهما كان
خالد بقلبه : والله انج كاسرة خاطري ، بس شسوي ( تنهد حييل )
اسراء : خالد شفيك ؟ ترا صاير مو طبيعي ؟
خالد : سلامتج حبيبتي ، ماكو شي
اسراء بقلبها : مادري ليش يا خالد احسس انك مسوي شي و تبيني اسامحك




بيت بو مشاري :


محمد : ها لولو ؟ سألتيها ؟
لولوة : اي سألتها
محمد بلهفه : وشقالت ؟
لولوة : قالت خليني افكر
محمد : تفكر ! تفكر بشنو؟!
لولوة : يا محمد هذا زواج مو لعبه ، شي طبيعي انها تفكر
محمد : اي بسسس اهيا تحبني ومن زمان احنا مقررين نتزوج
لولوة : والله مادري يا محمد ، عطها مهله تفكر ، و اكليد بعدين تقولي اذا موافقه ولا لا
محمد تنهد : يارب توافق
لولوة بضحكه : تحبها ؟
محمد : اموت على التراب الي تمشي عليه
لولوة : ياعيني ع الحب
البارت الخامس عشر :


و المغرب في بيت بو عبدالله و تحديدا عند حمام السباحه :


خالد : ها جسوم شقلت ؟ّ!
جاسم : ينيت انت ؟ لا ماني رايح معاك ، بتخطب روح بروحك ، انا مو موافق على هالزواج شلون تبيني اروح معاك
خالد : افاا بو جويس افاا ، الحين انا رفيجك جذي تخليني ولاتساعدني
جاسم : اساعدك على شي غلط ليش !!؟ اساعدك على شي بخرب و يدمر حياتك ! لا يا خالد تبي تخطب روح بروحك ولا شوفلك احد غيري
خالد : ومن لي غيرك يا حبيب قلبي انتا
جاسم : طلع الكلام العسل الحين هاا ، ماني رايح معاك و هذا آخر كلام عندي
خالد : صج انك ما تستاهل كلام حلو ، بروح بروحي و امري لله



بيت بو احمد :

احمد : والله هذي الساعه المباركه ، نورتنا
خالد : ساعتك أبرك .. سكت خالد و حس بشي غريب ( هالصوت هذا مو غريب علي ، انا متاكد اني سامعه من قبل ، بس وين ! )
احمد : اذا علي انا موافق ، بس نشوف راي البنت بالاول
خالد : اي اي من حقكم ، اخذوا راحتكم و عطوني خبرر ، استأذن انا الحين



و بالصاله :

شهد : يمه انا موافقه
ام احمد : يقولج الريال متزوج و يبيج الثانيه تقولين موافقه !!
شهد : يمه انا موافقه اكون الثانيه الرابعه العاشرة ، موافقه ! انا ابي هالريال و مستحيل اتزوج واحد غيره و اذا ما رضيتي بسوي بنفسي شي
ام احمد : يا يمه يا شهد سمعي الكلام ، دامج الثانيه يمكن يحط عليج ثالثه ، شتبين بريال متزوج ؟
شهد : يمه انتي ماراح تفهميني ، انا ابيه و موافقه و راضيه اكون زوجته الثانيه
ام احمد تنهدت : كيفج يا يمه : هذي حياتج و انتي حره فيها
شهد : يعني موافقه يمه ؟؟؟
ام احمد تنهدت: شسوي بعد ، دام انتي موافقه ، .. انا موافقه
فرحت شهد حييييييل ولمت امهاا و باستها على راسها
ام احمد : مبروك يا بنيتي
شهد بـ ابتسامه كبيرة : الله يبارك فييج يمه




وبعد انقطاع مكالمات شهد عن خالد حوالي اسبوعين ،


خالد : قوة شهودتي
شهد : هلا حبيبي
خالد : شدعوة شدعوة ، اسبووعين حارمتني من صوتج ، والله عذاب
شهد : شسوي حبيبي
خالد : بسج تغلي ، شلونج ؟
شهد : الحمدلله
خالد : دوم يارب
شهد : تسلم حياتي ،
خالد : ها حبيبتي ، بشريني ؟ وافقوا الاهل ؟
شهد بكل حيـآ : دام انا موافقه مالي شغل بأهلي
خالد : ادري يا حياتي انج موافقه ، بس اهلج موافقين ولا لا ؟
شهد : دام انا بنتهم اكيييد بوافقوون
خالد بفرررح كبييررر : صج ! وافقوا ؟!
شهد : اي ، وافقوا
خالد : الله يبشرج بالخيرر ، فرحتي قلبي
شهد : ---
خالد : انا واحد مستعيل ، شرايج باجر نملج ؟
شهد بضحكه : خالد شفيييك تو النااس ( تتغلى )
خالد : انا مافيني صبررر كلللش
شهد : خلاص حبيبي دام مافيك صبر الي تشوفه ، باجر




بيت بو عبدالله :

اسراء : خالد ؟ وين كنت !
خالد : كنت طالع
اسراء : خالد شسالفه ، صايرة ما اشوفك هالايام كلش
خالد : حبيبتي مشغول
اسراء : معقوله في شي يشغلك عني ؟
خالد : شسوي يا عمري ،
اسراء : خالد ؟ شرايك نسافر ؟
خالد بصدمه : ها !؟ نسافر ؟
اسراء : اي ، نسافر ، عشان نكون مع بعض ، و نريح اعصابنا و نرتاح و نستانس
خالد : لا لا ما اقدر ، عندي شغل
اسراء : خالد ماصارت شغل ، تقدر تاخذ اجازة اسبوع
خالد : اي بسس .. انتي عندج جامعه
اسراء : عندي اجازة اسبوعين قبل الامتحانات
خالد : لا يا اسراء ما اقدر اهد شغلي
اسراء تنهدت : خلاص مابي شي
خالد : زعلتي حبيبتي ؟
اسراء : --
خالد : يالله عاد ، والله ما اقدر و لو اقدر جان ماقصرت معاج بشي ، صح ؟
اسراء : ---
خالد : شدعوة عاد تكلمي قولي شي ، لاتخليني جذي اكلم روحي جني اهبل
اسراء : ---
قرب منها و قرصها قرصه خفيفه على ايدها
اسراء : أححححححح ، خالد يعورر !
خالد : اخيرا تكلمتي
اسراء : ترا يعور هاا ، جم مرة انا قايلتلك مو زين علي انا حامل لا تسوي فيني جذي
خالد : ان شاء الله ، ان شاء الله يا زوجتي الغاليه
ويقوم من مكانه ،
خالد : قومي نطلع
اسراء : مابي ، مافيني اطلع
خالد : يلا عاااد قومي
اسراء : تعبانه الياهل ذبحني ترفس
خالد : والله انه شيطان لكن نطري ، خـ يطلع بس و انا اعلمج فيه
اسراء: انت شكلك من الحين متحلف فييه ، الله يسترر لما يطلع
خالد : ههه ، و انتي من صجج صدقتي ، انا قاعد على نار و انطر اليوم الي بطلع و يشوف الدنيا ، الله يصبرني 4 شهور بسس
اسراء شافته و ابتسمت ،
اسراء : آآآي
خالد اخترع : هاا شفييج ؟
حطت اسراء ايدها اليسار على ظهرها و اليمين على بطنها : بطني يا خالد بطني
خالد : تعبانه وايد ؟ اوديج المستشفى ؟
هزت راسها يمين و يسار يعني لا : مالي خلق مستشفيات
خالد : لاتخرعيني ، اذا تعبانه قومي اخاف يصير فيج شي
اسراء : ماكو شي يا خالد ماكو شي
خالد : انزين ، ارتاحي انسدحي ،
مسك خالد ايدينها و انسدحت و قعد يمها بالفراش يشوف ويهها و يمسح على شعرها الناعم ويلعب فيه
خالد : تصدقين يا اسراء ؟ .........
......
....
....

خالد : اسورتي ؟
حس خالد بهدوء مو طبيعي ،
قرب خالد اكثرر و شافها لقاها نايمه و ابتسامه صغيره مرسومه على ويهها البريء
خالد : يا بعد عمري والله ، باسها على خدها و غطاها و نزل تحت



وبالصاله :


ام عبدالله : هلا بخالد هلا ،
خالد : هلا فيج يالغاليه
ام عبدالله : يمه وينك ، صارلك اسبوع ما قعدت معانا
خالد : تدرين يمه ، شغل
ام عبدالله : شهالشغل الي مايخلص ، والي ملهيك عنا ، الله يعين مرتك عيل ، الا وينها ما اشوفها معاك ؟
خالد : نايمه
ام عبدالله : اي ، اكيد تعبانه ، الله يصبرها هالـ 4 شهور


و بعد اسبوعين من زواج خالد من شهد ،


شهد : خلودي حبيبي
خالد : عيونه ، آمري
شهد : حبيبي متى بتنشر خبر زواجنا ؟
خالد بقلبه ( مينون انا ) : اي اي ان شـآء الله لما القى الوقت المناسب
شهد : اي متى يعني ؟
خالد : والله ما يندرى ، لاتشغلين نفسج بهالسالفه
( شاف خالد ساعته )
خالد : يلا شهوده ، الساعه 12 الحين ، لازم اروح البيت ، تامرين على شي ؟
شهد : خالد وبعدين ؟! يعني كل يوم جذي تقعد معاي و تروح تنام عندها ؟
خالد : يا حبيبتي انا مابي اسراء تشك فيني
شهد : خالد مثل ما اهيا مرتك انا بعد مرتك !
خالد : ماقلت شي ، بس لازم انام عندها
شهد : وانا ؟
خالد : وقت ثاني ، يالله الحين لازم اروح ، فمان اللله
( وطلع خالد )



شهد : حتى لما تزوجته خلاني و راح عندها ، مايبيها تشك فيه ، لكن انزين يا خالد ، ان ما خليتها تعرف انك متزوج عليها ، ماكون انا شهد ، وبحرق قلبج مثل ما حرقتي قلبي و خذيتي خالد مني ، هييين يا اسراء ،!



بيت بوعبدالله :

اسراء بقلبها و مبين على وييها علامات الحزن و الشوق : وينك يا خالد ، مخليني بروحي ولاتدري عني ، ولا اشوفك الا وقت النوم ،
خالد : السلام عليكم
اسراء ببسمه : و عليكم السلام ، هلا خالد
خالد : شلونج حياتي ؟
اسراء : بخيرر ، خالد وينك ؟ وين تروح يوم كامل ماتييني الا الليل ؟ صاير خفاش
خالد : هههه ، حلوة منج
اسراء : خالد لاتخليني بروحي ، ترا انا محتاجة لك وايد
خالد : حاضر حبيبتي ، حاضر يا حياتي انتي
ابتسمت بويهه
خالد : يلا ، ماراح تنامين ؟
اسراء : بصراحه ماودي انام ، ودي اقعد و اشوفك و أكحل عيني ، عيني الي ماتشوفك الا دقايق باليوم
خالد : يالله و هذي قعده ، و شوفيني لما تشبعين
اسراء : احبك خالد
خالد : و انا اموت فيج
طوط طوط .. طوط طوط ( صوت المسج )
المسج : يهون عليك تخليني و تروح تنام عندها  ؟ وتخليني بروحي ؟ ادري انك ماراح تييني الحين ، بس اول ما تقعد من النوم تعال لي لان ما اقدر على فراقك . ( من شهد ) ( طبعا ماكان مسيف رقمها )
خالد بقلبه : والله و ابتلشت بهالحريم ، وحده اقعد معاها اليوم كله و الثانيه انام عندها الليل ، هذي عيشه بالله ، ( تنهد حييل ) الله يصبرني عليكم
اسراء : خالد ؟ اكلمك ليش ماترد علي ؟
خالد : هههللا حبيبتي ؟
اسراء : بشنو سرحان ؟
خالد : لا لا حبيبتي مو سرحان ، يالله خلينا ننام
اسراء الي كانت حاسه ان خالد فيه شي ، تنهدت بقوة : تصبح على خير
خالد : و انتي من اهله


في شقه خالد و شهد :

شهد : الساعه 10 و خالد ليلحين ما وصل ، وين راح ؟ انا قلتله قبل الدوام ايي عندي ، اتصل عليه اشوفه احسن من ما اقعد على اعصابي
خالد : هلا شهد
شهد : صباح الخير
خالد : صباح النور
شهد : حبيبي وينك ؟
خالد : بالدوام
شهد : حبيبي انا شقايلتلك ؟
خالد : شقلتي ؟ ماقلتي شي
شهد : مداك نسيت ! مو قلت قبل لا تروح الدوام تيي عندي ؟
خالد : يا شهد يا حبيبتي اطلع من الضاحيه و ايي جنوب السرة و اروح الدوام ؟ ما اقدر جذي
شهد : اي ، لو انك نايم عندي ..
خالد : خلاص خلاص ، اطلع من الدوام و ايي عندج ، بس زهبي الغدا
شهد : خالد ، تدري اني ما اعرف اطبخ ، لما ترجع نروح نتغدى برة
خالد يتنهد : ان شاء الله ، تبين شي ؟
شهد : شفيك خالد جنك مالك خلقي ؟
خالد : حبيبتي انا بالدوام الحين ما اقدر آخذ راحتي بالحجي ، لي ييت عندج يصير خير ، يالله اخليج الحين
شهد : اوكي حبيبي ، مع السلامه

و رن فون خالد

خالد : وليييه ، هلا اسراء
اسراء بصوت ناعم و بحيا : شلون الحب ؟
خالد : الحمدلله بخير
اسراء : حبيبي بالدوام ؟
خالد : اي حبيبتي ، بالدوام
اسراء : امم ، انزين حبيبي ، انا بطلع الحين اوكي ؟
خالد : وين ؟ ماعندج جامعه اليوم ؟
اسراء : لا خالد شفيك ، قلتلك اجازة قبل الامتحانات
خالد : اي صح ، نسيت والله ، وين بتروحين ؟
اسراء : بروح السوق
خالد : بروحج ؟
اسراء : لا مع اختي
خالد : ايي ، اوكي روحي بس لا تتأخرين ،
اسراء : اوك
خالد : اي ، ترا اليوم انا بتأخر معزوم ع الغدا يعني تغدي لا تنطريني
اسراء : بعد بتتأخر ، يلا اوكي
خالد : يالله مع السلامه

خالد : اووووف ! بلوة والله كل وحده تبي شي
جاسم : هذا الي يتزوج ثنتين ، يلا تحمل الحين
خالد يتنهد : الله يصبرني بس




و بالسوق :


اسماء : يا حلاة هدوم اليهال ، تشوق
اسراء : يالله شدي حيلج و ييبي واحد
اسماء : لا بس الحمدلله 2 كافي
اسراء : انزين ، يالله جهزي معاي احسن
اسماء : اكيد فيج ولد مو بنت ؟
اسراء : اي ولد وااضح
اسماء : مو اخاف نشتري ازرق و بعدين تطلع بنت
اسراء : بسيطه نبدلهم و ناخذ وردي
اسماء : هههه ، يحليلج اسور ،


و بالشقه :

كانت شهد تتجهز و تلبس و و تحط لها لمسات المكياج على ما يوصل خالد ،
شهد : وينه تأخر ؟ الساعه 2 الحين و اهوة ليلحين ما وصل
ودش خالد
شهد : شلونك حبيبي
خالد و التعب مبين من ويهه : الحمدلله
شهد : شفيك حبيبي ؟ تعبان ؟
خالد : شوي ، الجو برة ما يرحم
شهد : اي والله صدقت ، يالله خالد ترا انا جاهزة
خالد : وين ؟
شهد :\ شفيك حبيبي مو قلنا بنتغدى برة ؟
خالد حط ايده على راسه : اووه نسيت ، اي صح ، .. نطري شوي خليني ارتاح
شهد : اوكي ارتاح


و بالسوق :

اسماء : ها اسور ؟ احس بس الي شرينا كفايه
اسراء: اي بس ، شريت اليوم وايد
اسماء : يالله عاد الحين امشي نتغدى
اسراء : اي والله امشي انا تعبت من المشي ابي اقعد


شهد : ها حبيبي ؟ شلونك الحين ارتحت ؟
خالد : اي ، نطريني اغير ملابسي و نطلع
شهد : اوك

وبعد 10 دقايق ،

خالد : يلا
مسك خالد بـ ايد شهد و طلعوا ،

وبالسيارة :

الجو هادي ما عدا صوت اغنيه عبدالمجيد : فوق هذا الحب احبك و بعد اكثر كثير ، ياللي تدري ان قربك انا احتاجه كثير ، يمكن اكثر من غلى روحي لـ روحي ..

شهد : تحب عبدالمجيد ؟
خالد : اموت على اغانيه
شهد : تحب هالاغنيه ؟
خالد : و اموت عليها
شهد : معنها قديمه
خالد : بس احبها ،
شهد : و هالاغنيه حاطها عشان تحبها و لا اهداء لي ؟
خالد بـ ابتسامه : اهداء لج
شهد بقلبها : مبين انك تعبان يا خالد ، مبين عليك .. يا بعد عمري والله




بالسيارة :

اسماء : تبين تروحين البيت الحين ولا تبين تروحين مكان بعد ؟
اسراء : لا بس البيت ، تعبت من المشي وين اروح بعد
اسماء : حاسه فيج
اسراء شد انتباهها و لفت نظرها الكايين الي مر ، و بقلبها : هذا مو جيب خالد ؟ و منو هالوحده الي يمه ؟ بحركه سريعه فتحت جنتطتها و طلعت فونها و اتصلت على خالد
صوت الفون ،
خالد : اسراء ؟!
شهد : خالد لا ترد عليها ، خلنا مستانسين
خالد : شفيج يا شهد لازم ارد ، هلا حبيبتي
اسراء : حبيبي وينك ؟
خالد : توني طالع من الدوام
اسراء : ووين بتروح ؟
خالد : قلتلج حبيبتي بروح اتغدى عند واحد من الربع عازمني
اسراء : وين عازمك ؟
خالد : بـ بيتهم
اسراء : اهاا ، اوكي حبيبي بس لا تتأخر علي ناطرتك
خالد : حاضر حياتي

شهد بعصبيه : خالد شنو هذا الحين انا قاعده يمك و انت تقولها حبيبتي و حياتي ؟
خالد : يا شهد مثل ما انت مرتي حتى اهيا مرتي
شهد : اي بس ع الاقل ما تقول جدامي ! راع شعوري ع الاقل ( نزلت راسها يعني زعلانه )
خالد تنهد : آسف حياتي آسف ، انا الغلطان و حقج علي
شهد : --
خالد : يالله عاد ، ما احب اشوف هالوي الحلو زعلان
ابتسمت شهد و شافته بحيا : صج حبيبي ؟
خالد : اي حياتي ،



بيت بو عبدالله :


بالصاله الكل متيمع ما عدا اسراء و خالد

ام عبدالله : عبدالله ، تجهز لان بعد جم يوم بنروح الشاليه
عبدالله : ايي صح شخباره الشاليه ؟ خلص ولا بعد ؟
ام عبدالله : لا خلص ، و بنروح ان شاء الله بعد جم يوم
عبدالله : امم، شطاري عليج ؟
ام عبدالله : خالد ياب طاريه و قالي شخباره قلتله شوي و يخلص ، بخاطره يروح
عبدالله : اي والله كلنا بخاطرنا نروح ، نستانس و نرفه عن نفسنا شوي ، بعد العطله بتخلص ولا رحنا ،
ام عبدالله : اي والله صدقت ، يالله عاد تزهب انت و ريم و عيالك

دخلت اسراء و سلمت على الكل :

ام عبدالله : اسراء ؟ عيل وين خالد؟
اسراء : معزوم اليوم ع الغدا( وكملت طريجها و مشت ..)
ام عبدالله : اهاا ، وين يمه ما تبين غدا ؟
اسراء : لا خالتي مشكورة ، تغديت بره يالله خالتي تبين شي ؟ انا رايحه فوق
ام عبدالله : سلامتج يمه ، بس اذا وصل خالد قوليله اني ابيه ضروري
اسراء : ان شاء الله خالتي



و بالمطعم :

كان حاط ايده على الطاوله و مسند راسه عليها ومغمض عيونه من التعب
شهد : خالد ؟ شفيك ؟
خالد بحركه بطيئه رفع راسه و فتح عيونه : مافيني شي
شهد : ليش ما كملت اكلك ؟
خالد : مو مشتهي ، خلصتي شهد ؟
شهد : اي خلصت
خالد : يلا نمشي
شهد : وين خالد تو الناس ، خلنا نروح نتمشى شوي نستانس
خالد : وقت ثاني ، مالي خلق الحين
شهد بزعل شوي : ماكو طلعه كامله
خالد ماحب يزعلها : ماعليه ، وقت ثاني
دفع خالد الحساب و طلعوا


و بالسيارة ،

شهد : بتقعد معاي الحين ولا بتطلع ؟
خالد : بروح البيت
شهد : يعني بتروح عندها
خالد : شهد انتي شفيج ، اسراء ما تدري ان احنا متزوجين ، و اذا تأخرت راح تحس بمكاني ، لازم اروح
شهد : اي قولها و فكنا
خالد : ينيتي انتي ينيتي ؟! اقولها ! هذا الي ناقص بعد
شهد تتنهد : متى نخلص من هالسالفه

ووصلوا الشقه ،

خالد : يلا شهد نزلي انا الحين بروح
شهد : بعد ماراح تنزل !
خالد : انزل شسوي ، يالله تأخرت وايد
شهد : اوكي ، تعال عندي بالليل بنطرك
خالد : يصير خير




بيت بو عبدالله :

اسراء : وينه خالد ؟ تأخر ..
سمعت صوت الباب و لفت ويهها
دش خالد و مبين عليه التعب ،
اسراء اول ما شافته ابتسمت بـ ويهه

اسراء : شلونك حبيبي ؟
خالد : بخير ( و قعد ع السرير و غمض عيونه )
اسراء قربت منه : شفيك حبيبي ؟ عسى ماشر .. تعبان ؟!
خالد : شوي دايخ
حطت اسراء ايدها على يبهته و خده : الحمدلله مافيك الا العافيه
شافها خالد و ابتسم لها و غمض عينه مرة ثانيه ،
اسراء : قوم حبيبي اخذلك شور دافي و انا بجهز لك ملابسك و نام ارتاح ولا تطلع ، اقعد بالبيت اليوم ، مشتاقتلك
خالد : اشتاقتلج العافيه ، حاضر .. حاضر حبيبتي
قام خالد ياخذه شور دافي يزيح التعب عنه ، و بعد ما خلص لقى ملابسه جاهزة و مرتبه بطريقه حلوة و يمهم عطره المفضل ،

اسراء : ها خالد ؟ شلونك الحين ؟
خالد : احسن
اسراء : يالله حبيبي ، ارتاح و نام
حط خالد راسه ع المخده و غمض عينه مده و فتحها
خالد : اسورة حبيبتي
اسراء : عيونها ، آمر حبيبي
خالد : خليج يمي ، لاتروحين
اسراء بصوت ناعم : كاني حبيبي انا يمك وين بروح يعني
خالد : احبج اسراء
اسراء بـ ابتسامه : و انا احبك بعد
قربت منه اكثرر و حطت ايدها على شعره و قعدت تمسح عليه لما نام خالد ،
اسراء : بعد عمري والله ، شكله تعبان و نام بسرعه ، عقب ما تأكدت انه نام غطته عدل و باسته على خده ..


و بالشقه ،

شهد : اي يا خالد ، خليتني بروحي قاعده بين اربع طوف ، مادري شسوي ،
صوت التلفون
شهد : هلا سارة
سارة : هلا بالعروس اليديده ، شلونج ؟
شهد : اي عروس الله يخليج اي عروس
سارة : ليييش بعد ، شفيج ؟
شهد : خالد ،
سارة : شفيه خالد ، ما يقعد معاج ؟
شهد : يقعد معاي اليوم كله و يروح ينام عندها
سارة : شتبين بعد ، قاعده تشوفينه اكثر منها ، طول اليوم عندج
شهد : ما احس اني متزوجه مثل باقي الناس ، ابيه لي بروحي لي و بس !
سارة : انتي الي وافقتي تكونين الزوجه الثانيه ، و المفروض تتحملين ، خصوصا ان جوري ليلحين ماعرفت بـ السالفه
شهد بضحكه خبيثه : بتعرف ، خيرتها بتعرف
سارة : شهود انتي شناويه عليه ؟
شهد : بتشوفين يا سارة شهد شبتسوي ، بحرق قلبها مثل ما حرقت قلبي ، بخليها تندم على اليوم الي تزوجت في خالد و خذته مني !
سارة : حرام عليج يا شهد ، حرام عليج تخربين حياتها
شهد : حرام عليها اهي الي خذت مني خالد ، اكرهج ، اكرهج يا اسراء و كل يوم اكرهج اكثر من اليوم الي قبله ، حياتج خاربه على ايدي ، بس نطري شوي !



بيت بو عبدالله :


بعد ما صحى خالد من النوم ،

اسراء : خالد ؟ يوم ييت ماشفت خالتي ؟
خالد : اي امبلا ، شفتها
اسراء : اي لان قالتلي تبيك
خالد : اي ، قالتلي عن الشاليه ، تجهزي بعد يومين بنروح الشاليه
اسراء : حلو ، احنا محتاجين مثل هالطلعه ، عشان نكون مع بعض
خالد بقلبه : الله يصبرني عليج يا شهد اسبوع ماراح اشوفج
اسراء : خالد ؟ جم يوم بنقعد ؟
خالد : اسبوع
اسراء : جنه وايد ، انا وراي امتحانات
خالد : ماعليه ، اخذي كتبج معاج و درسي هناك ، في احلى من الدراسه ع البحر ؟
اسراء : شوقتني خالد
خالد : اقول اسورة ؟
اسراء : آمر حبيبي
خالد : انتي اليوم كنتي بالسوق صح ؟
اسراء : اي ،
خالد : ها شنو شريتي ؟
اسراء : كملت باجي الاغراض ، و الحمدلله
خالد : ياني متشوق ، متى يطللع هالولد
اسراء : اصبر يا خالد اصبر ، بتشوفه ان شاء الله و بتمل منه بعد
خالد : انا امل من ولدي ؟ مستحيييل
اسراء : ايي بنشووف بعدين
خالد : مافيني صبررر كلش ، شرايج نركب السرير ماله ؟
اسراء بضحكه : خااالد شفييك تو الناس بعد 4 شهورر
خالد : شسوي شسوي ،
اسراء : اصبرر الصبر زيين
خالد يتنهد : يالله نصبر ،


و بعد يومين ،

شهد : خالد يعني شلون ؟ اسبوع ماراح اشوفك ولا اسمع صوتك !
خالد : اشوف اذا كنت اقدر اطلع من الشاليه و امرج ، بس هذا احتمال ضعيف
شهد : اي ، بتكون مستانس طبعا لانك معاها و مخليني بروحي
خالد : يا شهد يا حبيبتي شفيج ، ترا هذي مرتي
شهد : مرتي مرتي مرتي ! ترا دوختني معاها ، حتى انا مرتك مو بس اهيا !
خالد : اووه شهد ، خلاص خلاص ، يلا اخليج اكلمج وقت ثاني
شهد تنهدت : يصير خير ، مع السلامه


خالد تنهد : الله بلاني بهالشهد

وعقب ما وصلوا للشاليه :

ام عبدالله : عبدالله ، خالد ، يالله نزلوا الاغراض
خالد : يمه شدعوة كل هالاغراض ، ترا كلها اسبوع ورادين
ام عبدالله : و اسبوع ما تبي تاكل ما تبي تشرب ماتبي ...
خالد بصوت خافت و بضحكه : يا كلمه ردي مكانج
ضحكت عليه اسراء
خالد : تضحكين ها :\
ام عبدالله : شفييك عليها بعد ، خلها حامل لاتقول لها شي مو زين عليها
خالد : مدلـله
ام عبدالله : يلا من غير هذرة زايده روح شيل مع اخوك
خالد : حاضر ، حاضر يمه
عبدالله : خلووود ، صج انك ما تستحي ، مخليني اشيل بروح تعال شيل معاي
خالد : كاني ياي ياي
ام عبدالله : ريم يمه ، روحي فوق غرفتكم ارتاحي انتي و ولدج
ريم : لا خالتي خلينا نستانس شوي ،
ام عبدالله : لاحقين لاحقين على الوناسه ، روحي ارتاحي الحين
ريم : ان شاء الله خالتي
اسراء بقلبها : الحين دوري
ام عبدالله : يلا اسراء ، حتى انتي جنج تعبانه ، روحي ارتاحي بعد
اسراء : لا مافيني شي ، الحمدلله
ام عبدالله : روحي لايصير بالياهل شي
خالد : يمه شفييج نحشتينا كلنا ماتبينا ولا شسالفه :\
ام عبدالله : هذا يزاي ابي راحتكم ،
خالد : بشييه بشييه ، اي راحه تتكلمين عنها، الحريم يرتاحون و احنا نشيل الاغراض ، عيل شمهنه الخدم ؟
يوسف : بابا ابي اتسبح بالبحر
عبدالله : ان شاء الله حبيبي بس مو الحين
يوسف : بابا ابي الحيين
عبدالله : انطر بعدين العصر
يوسف و الدمعه بطرف عينه : بابااا الحييين
عبدالله : اصبر يا يبه العصرر
بجى يوسف و صعد فوق عند امه
ريم : يوسف حبيبي شفييك تبجي ؟
يوسف : بابا مايرضى اتسبح
ريم : مو الحين حبيبي ، انطر تونا واصلين ، العصر
يوسف : مابي مابي ، الحين
ريم : لاحبيبي بعدين روح مع ابوك و عمك
يوسف بزعل : انزين


صعدت اسراء فوق لقت غرفه مفتوح بابها شوي و مبين منها صورة خالد ، دخلت و عرفت انها غرفته

كان الشاليه ملك خاص ، رووعه بمعني الكلمه ، الاثاث كان حييل راقي و الوانه متناسقه ، و الغرف كبيرة و واسعه ، وبكل غرفه صورة لصاحب الغرفه ،
اسراء : ماشاء الله ، وايد حلوة الغرفه ،
لقت برواز فوق السرير و عليه صورة خالد يوم كان صغير ، و على الدرج صورة خالد بلبس التخرج من الثانويه مع ابوه ، و صورة صغيره كانت حديثه ،
اسراء : يحليييله خالد يوم كان صغير ، يهبل ماشاء الله عليه
قعدت اسراء و فصخت شيلتها و قعدت تتفحص الغرفه ، و فجـأة انفتح الباب
اسراء : بسم الله اخترعت ،
خالد : ههه ، ليش ؟ انا اخرع ؟
اسراء : لا ، بس عبالي احد غريب دخل
دخل خالد و قفل الباب وراه : منو بيدخل مثلا ، هذي غرفتي محد يدخلها الا باذن مني
اسراء : اي ، عرفت من الصور
خالد : شفتييهم ؟
اسراء : و شلون ما اشوف صور حبيبي الي ماليه الغرفه
خالد : ايي ،
أشرت اسراء على صورة خالد يوم كان صغير : خالد ، هذي صورتك ؟
خالد : اي ، هالصورة يوم كان عمري سنه و نص تقريبا ،
اسراء : اتينن الصورة ، كنت حلوو
خالد بغرور شوي: من صغري حلوو ، و ليش الحين يعني مو حلو ؟
اسراء : انت ليلحينك جميل و حلو و بتظل طول عمرك حلو
خالد : تعالي شوفي ، ( أشر على الصورة الي كانت على الدرج ) هني صورتي يوم تخرجت من الثانويه ، هالصورة عزيزة على قلبي ، كانت اخر صورة مع الوالد الله يرحمه
اسراء : الله يرحمه
خالد : كان يقولي ادرس يا خالد وتفوق ، ابي اشوفك مهندس عود و لما تخرجت شافني بلبس التخرج و قالي عقبال ما اشوفك متخرج من الهندسه ، ( تنهد حيل و ضاق خلقه ) الله يرحمك يا يبه ،
اسراء شافت حالة خالد و حست انه متضايق ، لقت صورة ضحكتها شوي : خالد ؟ منو هالشيطان الي حاط على راسه حمامه ؟
خالد : هههه ، هذا انا ، كان عمري تقريبا 9 سنين ، هني كنا رايحين قنص حمام ، عاد انا كنت اركض و اصيدهم و هذي كانت مريضه ماتقدر تطير فخذيتها و حطيتها على راسي ،
اسراء : خالد ولا عمرك كلمتني عن طفولتك ؟
خالد يتثاوب : اذا لقيت وقت فاضي بقولج ، بس خليني انام الحين لاني تعبت من الطريج
اسراء : بتنام و تخليني ؟!
خالد : قعدي رتبي الملابس حطيهم بالكبت ، سوي اي شي على ما اقعد
اسراء تتنهد : انزين ، بس ساعه و بقعدك اوكي ؟
خالد : ساعه :\
اسراء : ايي ساعه ، وايد ساعه بعد ، انا اما اقدر اقعد بدونك راح اشتاقلك بهالساعه
خالد : صج والله بتشتاقينلي ؟
اسراء بصوت ناعم: اكيد يا بعد عمري
خالد : تحبيني ؟
اسراء بدلع و تلعب بشعرها : و شلون ما احبك يا قلبي
خالد : يا حلاتج لما تقولين يا قلبي ،
اسراء ( استحت ) : يالله عيل انا اطلع ، عشان الحب يرتاح و ينام
خالد : قعدي يمي لاتروحين ، ارتااح لما اشوفج
اسراء بحيا : حاضرر ياحبيبي ، بقعد




بيت بوعبدالعزيز :

بوعبدالعزيز و ام عبدالعزيز كانوا الصاله و يطالعون التلفزيون

بوعبدالعزيز : ماشاء الله الحرم متروس
ام عبدالعزيز : اي ماشاء الله
بوعبدالعزيز : شرايج نروح العمره جم يوم ؟
ام عبدالعزيز : و العيال ؟
بوعبدالعزيز : عيالج مو يهال ، كلهم كبار ماشاء الله عليهم و يعتمدون على نفسهم
ام عبدالعزيز : و عزييز ، منو بيطبخ له ؟
بوعبدالعزيز : الخدامه تطبخ ، ولا يروح عند خواته مافيها شي
ام عبدالعزيز : خلاص عيل نروح
بوعبدالعزيز : اشوف عزيز اقوله يحجز لنا
عزيز و اهوة نازل : جني سمعت اسمي
بوعبدالعزيز : تعال ، تعال يابوك
عبدالعزيز : هلا يبه ، آمر
بوعبدالعزيز : مايامر عليك عدو ، انا و امك بنسافر العمره و احجز لنا تذكرتين
عبدالعزيز : بتسافرون ؟!
بوعبدالعزيز : ايي بنسافر ،
عبدالعزيز : يبه خلني ايي معاكم ، اخاف تحتاجون شي هناك و انتوا كبار لازم احد معاكم
بوعبدالعزيز : خوش عيل ، تعال معانا
عبدالعزيز : بس متى بتروحون لان الامتحانات مابقى شي عليها
بوعبدالعزيز : شوف بعد جم يوم
عبدالعزيز : خلاص اشوف و ابلغك
sweet memy
البارت السادس عشر :


و بالشاليه :

فاطمه : ها اسراء ، شرايج بالشاليه ؟
اسراء : روعه ماشاء الله ، حيل عجبني
فاطمه : امشي نتمشى بره على ما يخلص الغدا
ام عبدالله : شطلعكم الحين بهالشمس و الحر ، قعدوا و العصر طلعوا
فاطمه : يمه وين الحر و الشمس ، الجو اينن برة
ام عبدالله : قعدي يلا كا خلص الغدا ، اسراء وين خالد ؟
اسراء : نايم
ام عبدالله : روحي قعديه يلا خلص الغدا
اسراء : ان شاء الله خالتي


صعدت اسراء فوق ودخلت الغرفه و قعدت بالسرير يم خالد و حطت ايدها على شعره و قعدت تلعب فيه
اسراء : خالد حبيبي يلا قوم
خالد بنعاس : خليني انااام
اسراء : حبيبي قوم حطوا الغدا
خالد : تو الناس ع الغدا
اسراء : يلا بسك نوم نمت ساعتين ، قوم تغدا معاي
خالد فتح عيونه شوي وتنهد : انزين انزين انتي روحي و انا الحين ايي
اسراء : يلا قوم مو تنام
خالد : انزين
و اول ما طلعت اسراء رد خالد و كمل نومته


و على طاوله الطعام :

ام عبدالله : وينه خالد ؟
اسراء : قعدته و قالي الحين بينزل
ام عبدالله : الحين هذي تصير ساعتين عند خالد
فاطمه : ههه ، يموت على النوم
اسراء : الظاهر كمل نومته ،




في شقه شهد :

شهد : والله اني مشتاقتلك يا خالد ، شلون بتخليني اسبوع على هالحال ،
( تنهدت ) ، بجرب ادق عليه يمكن يرد ،


صوت الفون

خالد كان بعزز نومه ولاسمع صوت الفون

شهد : اي اكييد ماترد ، مستانس الحين معاها ومخليني بروحي ،
دزت مسج : ( شدعوة ما ترد علي ، كل هذا عشان لاتخرب الجو العجيب الي قاعد فيه معاها )

شهد : مايرد مايرد علي ! ياربي شسوي



العصر في بيت بوعبدالعزيز :


عبدالعزيز : يبه ، شفت الحجوزات والي لقيتهم كله بعد جم يوم
بوعبدالعزيز : يعني متى بعد جم يوم ؟
عبدالعزيز : يعني اليوم السبت في يوم الاثنين، يناسبكم ؟
بوعبدالعزيز : الاثنين ، زين زين احجز
عبدالعزيز : ان شاء الله يبه ،
ام عبدالعزيز : مو جنه مبجر ؟
بوعبدالعزيز : لا لا زين
ام عبدالعزيز : على راحتكم


و بـ الشاليه و تحديدآ بالصاله :


خالد الي توة نازل من الغرفه و شكله دايخ

ام عبدالله : صح النوم ، جان ما قمت بعد ؟
خالد : دايخ يا يمه دايخ
ام عبدالله : وتقلد نبرة صوته .. داايخ يا يمه دايخ ، مادري شمسوي دايخ .. شايل صخر
خالد : يمه طريج ساعه من بيتنا لي الشاليه
ام عبدالله : ساعه و دخت عيل لو اقولك ودني امريكا بسيارة شبصير فيك
اسراء و ريم و فاطمه ماتوا من الضحك
خالد : يمه الله يهداج شفيج علينا اليوم ،
ام عبدالله : مافيني شي
قرب خالد يمها و مسك بـ ايدها : عليي مافيج شي
ام عبدالله : و انت ليش قاعد يمي قوم روح عند مرتك ، مخليها بروحها ، قم يلا
خالد قام من مكانه و يشوف امه و يتحلطم بروحه بصوت خافت و قعد يم اسراء و حط ايده ورا ظهرها
خالد : شلون حبيبتي
اسراء بـ ابتسامه : بخير يا قلبي
خالد : حبيبتي انا يوعان و ابي غدا
اسراء : ان شاء الله بييبلك الغدا ، بس قوم غسل و اقعد وجابل طاوله الطعام و بكون كل شي جاهز
خالد : يالله ،
عبدالله : خلود ، انت ويينك ماتغديت معانا مساع
خالد : نايم
عبدالله : ماصارت نوم
خالد : الطريج دوخني و نمت
عبدالله : اي ،
يوسف : يلا بابا بتسبح انت قلت العصر الحين العصر
عبدالله : اصبر يا يبه شوي
يوسف : يلا يلا انا بروح اتسبح و انتا تعال بعدين
عبدالله : يووسف شفييك ، انطر شوي
خالد : خله يروح خو يدل مو اول مرة ايي
عبدالله : لا يبه شعرفه ياهل

ومن غير محد يدري طلع يوسف و لابس شورت السباحه و ماخذ معاه الفوطه ،

اسراء : يالله حبيبي الاكل وصل
خالد : بسم الله
اسراء : اكل حبيبي بالعافيه
خالد : الله يعافيج حبيبتي
(و اهوة ياكل تذكر شهد ) خالد : اسراء نسيت تلفوني فوق روحي ييبيه
اسراء : اوكي
خالد بقلبه لا خالد ، خلك من شهد الحين و اقعد مع اسراء ، ابتعد عن شهد شوي )
اسراء : تفضل خالد
فاطمه : اسراء تعالي معانا بنروح نتمشى
خالد الي ماعطى اسراء فرصه تتكلم : لا ماراح تيي معاكم انا بتمشى معاها
فاطمه : شدعوة خالد ، عندك اياها كل يوم خلنا نتمشى معاها الحين
خالد : مرتي و كيفي ابي اتمشى معاها
اسراء : خلاص خلاص ، الحين مع خالد و بعدين معاكم
خالد : يلا اسراء ، مشينا

قام خالد و مسك بـ ايد اسراء و مشوا مع بعض صوب البحر
اسراء : الجو وايد حلو
خالد : حدده
اسراء و الهوا يهف على ويهها : تصدق يا خالد ، من زمان ما صرنا بروحنا جذي
خالد : ادري حبيبتي ، انا مقصر معاج ، بس شسوي الشغل ما يخلي واحد بحاله ، بس اوعدج اكون معاج و ما اخليج ابد
اسراء : الله يخليك لي
خالد : و يخليج لي .... ، تعالي نقعد على الرمل
اسراء بضحكه : شفييك خالد انا حامل ، اذا قعدت شـ قومني ؟
خالد : اشيلج
اسراء : تشيلني جدام الناس !
خالد : اي عادي ، مو مرتي ؟
اسراء : تطنز ؟
خالد بضحكه : و ليش اتطنزز ، انتي بكامل رشاقتج الحين و اقدر اشيلج
اسراء : ماراح ارد عليك
خالد بضحكه عاليه شوي : يالله قعدي
اسراء : بقعد و بشوف شلون بقوم بعدين
خالد : شلون ولدي ؟
اسراء : يسلم عليك ، تعال قررب حط اذونك على بطني و اسمعه شقول ؟
خالد : انزين ( قرب راسه من بطنها و ظل مده يحاول يسمع شي )
خالد : يقول يبه انا مليت ابي اطلع ابي اشوفك
اسراء : هههه ، سمعته قال جذي ؟
خالد : اي

فجأة سمعوا صوت واحد يصررخ

خالد : اسراء ؟ تسمعين الي انا اسمعه ؟
اسراء : ايي ! اسمع صوت صرااخ ؟ جنه صوت ياهل ؟
خالد : بقوم اشوف منوو
اسراء : خااالد تعال امسكني بقووم
خالد : خلييج مكانج بشوف و اردلج
اسراء : الله يسترر !

قرب خالد من مصدر الصوت و لقى جدامه البحر و يوسف غرقان
خالد : يووووووووووسف !!
يوسف : آآآآآآآآآآآآآآآآه
خالد ركض حييل و طب بحرر و شاف يوسف بعيييييد و حاول يسعفه
اسراء : جنه خالد يقول يوسف ؟! الله يسترر بس ، عسى مافيه شي !
حاول يسبح خالد بسرررعه عشان يوصل لـ يوسف
يوسف : ع ع ععمميي ( يتكلم بصعووبه و ماي البحر يغطي ويهه و ملامحه البريئة ) !
زاد خالد سرعه سباحته و وصل عند يوسف
خالد : يووسف !
يوسف و اهو يطلع الماي الي بحلجه و يبجي : عممي

خذاه و حطاه على جتفه و سبح لين طلع من البحر و شافته اسراء
اسراء : خالد شفييه يوسف ؟
خالد و ملابسه مبلوله كلها ماي و التعب باين عليه : كان غرقان ، و الحمدلله اني لحقت عليه
اسراء : الحمدلله
خالد : يلا يوسف تعال دش داخل ، و تعالي انتي بعد
اسراء : ما اقدر اقوم
خالد : عطيني ايدج
مدت ايدها حق خالد و شدها خالد
اسراء : اححححح
خالد : ها ؟ شفيج
اسراء : الم شوي ، ماعليك يالله امش داخل لا تمرض



و داخل الشاليه :

ريم و التوتر باين عليها : يعني ويين راح الولد ويين
فاطمه : هدي ريم ، وين بروح يعني اكيد قاعد يلعب برة
ريم : و عبدالله وين راح تأخرر
فاطمه : الحين ايي و معاه يوسف لا تخافيين
ودش خالد ومعاه اسراء و يوسف
ريم : يووسف يممه ! وييين رحت حبييبيي ( خذته و لمته حييييل )
خالد : قوليلها السالفه انا بروح اسبح
اسراء : ان شاء الله
ريم : شسالفه ؟!!

وقالتلهم السالفه

ريم و دموعها على خدها و اهيا تمسح على شعر ولدها و تبوسه : حبيبي يوسف انا مو قلتلك لا تروح الا مع ابوك ليش ما تسمع الكلام ؟
يوسف بصوت واطي و الدمعه بطرف عينه : بابا ما ايي معاي كل شوي يقولي بعدين
ريم : بس حبيبي لاتبجي ، ماصار شي

عبدالله : يوسف ! وينك انت صارلي سنه ادورك !!
ريم : اقعد و اقولك كل شي ،،



بيت بو عبدالعزيز :

بوعبدالعزيز : شخبار اسراء ؟ صارلها جم يوم مازارتنا
ام عبدالعزيز : رايحه الشاليه
عبدالعزيز : يا حظها ، يمه من زمان ما رحنا شاليه
ام عبدالعزيز : لاحق على الشاليهات ، وراك عمرة
عبدالعزيز : اللللله ، تلقينها الحين قاعده تتمشى ع البحر و تستنشق هوا نقي و ..
بوعبدالعزيز : عزوووز بس ! شفيك هالايام صايرلي رادو .. ماتسكت
عبدالعزيز بضحكه: ماقلت شي الله يهداك يبه
بوعبدالعزيز : انا طالع ، ماقمت اتحمل كلام ولدج
ام عبدالعزيز : الله معاك يا بوعبدالعزيز
(وعقب ما طلع بو عبدالعزيز)

عبدالعزيز : يممه
ام عبدالعزيز : خير يمه
عبدالعزيز : يمه شفييه ابوي علي
ام عبدالعزيز : والله مادري عنه ، هالايام كله معصب
عبدالعزيز : انزين معصب انا شكو :\ ليش يزفني
ام عبدالعزيز : و انت صاير ماصخ بعد ، و ابوك ما يستحملك



بالبر عند احمد و ربعه :

احمد بصوت عالي و صراخ : حسووون بسسرررعه قبل لا ايوون الشررطه !
حسين بصوت عالي : انزين انزييين !
احمد : يلااا بسررررعه
صقر : احممد يلا حرررك بسرعه
احمد : يالله
صوت الشرطه ...


الشاليه :


عبدالله : خالد يلا وين الاسياخ و اللحم ؟
خالد و اهو ياي من المطبخ :يلا كا جهزتهم
عبدالله : انا بسوي الكباب و انتا العرايس
خالد : يلا

البنات كانوا قاعدين داخل الشاليه و يشوفون الرياييل يشتغلون برة :

فاطمه : ياااني يوعااانه
ام عبدالله : كا اخوانج قاعدين يشوون قومي ساعديهم
فاطمه : لا يمه خليني داخل بالبراد و اشوف تلفزيون و الاكل يوصلني احسن
ام عبدالله : عاايزة ما تسوين شي
خالد بصوت عالي شوي : يمه زهبوا الصمون و السلطه و حطوا البيبسي بالفريزر
ام عبدالله : ان شاء الله يممه ، يلا فطوم قومي سوي السلطه و جهزي الصمون و حطي البيبسي بالفريزر
فاطمه : وييي يمه مالي خلق ، الخدم شمهنتهم؟
ام عبدالله : مابي الخدم يجيسون الاكل يلا قومي
اسراء : خالتي انا بقوم اسوي عنها
ام عبدالله : لا والله ماتقومين ، انتي تعبانه و حامل قعدي ارتاحي ولا تسوين شي ، قومي فطوم شتنطرين بعد !
فاطمه تتنهد: ان شاء الله يمه ان شاء الله كاني قايمه
حست اسراء بـ آلآم و تقلصات في بطنها و تعبت شوي ، حست فيها ام عبدالله
ام عبدالله : يمه اسراء شفيج ؟
اسراء تحاول تبان طبيعيه و تبتسم : لا خالتي مافيني شي
ام عبدالله : يمه مو جنج تعبانه ؟ قومي ارتاحي
اسراء : حركه الياهل زايده هالايام
ريم : الله يعينج ع الترفس عاد


و برة عند الرياييل :

عبدالله : هاك هاك السييخ حطه بالصينيه و دير بالك حاار
خالد : اححححح ، حرقني
عبدالله : اقولك حار ، يلا شصار على العرايس ماخلص ؟
خالد : امبلا خلص بس انطره يصير لين شوي
يوسف : بابا انا يوعان ابي اكل
عبدالله : ان شاء الله حبيبي انطر شوي الحين بندخل الاكل داخل

وداخل :

ام عبدالله : شوفي اسراء انتي الحين بالسادس المفروض ماتتحركين و تحوسين وايد بس قعدي و ارتاحي و اكلي عدل عشان الياهل
اسراء : ان شاء الله خالتي
فاطمه يت من المطبخ و تتحلطم : ايي والله حاله ، ناس كل الشغل عليهم و ناس تقعد و ترتاح و لا تسوي شي
ام عبدالله : شفييج على حريم اخوانج ؟ وحده تجابل ولدها و وحده حامل تبينهم يحوسون بعد ؟ انتي شفايدتج بالله ؟
ريم : اسراء ماعليج منها هذي فطوم جذي اذا عصبت تحط حرتها باي واحد جدامها
اسراء : بس انا مو جدامها انا قاعده ع الطرف
الكل : ههههههه
فاطمه : ياخفه دمج يا اسرااااء ، والله انج عسسل
خالد : يلا يلا خلص العشاا
الكل قام و راح عند طاوله الطعام ما عدا اسراء الي كانت قاعده بالصاله
خالد : حبيبتي يلا عشا
اسراء سكتت ، قرب منها خالد : يلا حبيبتي عشا
اسراء كانت حاطه ايدها على بطنها و ايدها الثانيه على ورا ظهرها : لا خالد ما اشتهي شي
خالد : افاا الحين انا الي مسويه و تقولين ما اشتهي ؟
اسراء : مو مشتهيه والله ، اكل انت عليك بالعافيه
خالد : اسورة شفيج ؟ تعبانه ؟
اسراء هزت راسها يعنيي اي
خالد : تبين اوديج المستشفى ؟
اسراء : لا خالد ،انا بروح فوق ارتاح شوي
خالد :اوكي عيل روحي ارتاحي و اذا تبين شي دقي علي و اييلج
اسراء : اوكي
فاطمه : خووش اكل ، تسسلم ايدكم يا اخواني الاعزاء
ام عبدالله : خالد ، وين اسراء ما تبي عشا ؟
خالد : تقول تعبانه و مو مشتهيه تاكل راحت ترتاح
ام عبدالله : من مساع اقولها انتي تعبانه روحي ارتاحي تقولي مافيني شي ، مبين من ويهها التعب
خالد : بروح اشوفها و ايي
صعد خالد بسرعه و دش الغرفه
استغربت اسراء : خالد !
خالد قرب منها :اسورة قوليلي شفيج
اسراء : مافيني شي خالد
خالد : امي تقول انج من مساع تعبانه .. قومي اوديج المستشفى
اسراء : حبيبي ليش مستشفى ماكو شي
خالد : اذا تبين نرجع الديرة الحين ترا عادي ماعندي مانع
اسراء : ليش نرجع ! خالد انا مافيني شي صدقني
خالد : انزين .. باجر من الصبح نرجع اوديج الطبيب اتطمن عليج و نرجع اوكي ؟
اسراء تتنهد : ان شاء الله
خالد ابتسم لها و قرب منها و باسها على خدها ،
طلع من الغرفه بهدوء و صك الباب و نزل و تعشى مع الاهل ..




بيت ام أحمد :

ام احمد : ميري روحي شوفي من عند الباب
ميري : ان شاء الله ماما
ام احمد : ويه ، من ياينا هالحزة ؟
شهد بضيقه خلق : قوة يمه
ام احمد : يقويج يمه هلا هلا ،
شهد : شلونج
ام احمد : بخير يمه ، شمقعدج من الصبح ؟
شهد تنهدت : ماكو ، قاعده بروحي بالبيت و من الملل قلت اييلج اوسع صدري شوي
ام احمد : هو ؟ عيل وين خالد عنج ؟
شهد تنهدت حيل و غمضت عيونها : طالع الشاليه مع اهله
ام احمد : وييه هالريال ، قلتلج يا يمه شتبين فيه متزوج قلتي لاا ابيه لو متزج 10
شهد بصوت هادي : اي يا يمه ابيه
ام احمد : تبينه عيل تحملي



و بالشاليه :

خالد : صباح الخير حبي
اسراء بنعاس : صباح النور
خالد : شلون الحلوة اليوم ؟
اسراء ابتسمت له : بخير ، تسأل عن الحلو
خالد : الحلو بخير ، ها حبي نمشي ؟
اسراء : تو الناس خالد ، خلني انام شوي
خالد : على ما نوصل ، يلا قومي غيري ملابسج عشان نلحق ع الطبيب
اسراء : يلا الحين بقوم
خالد : يالله انا بنزل تحت خلصي و نزلي


و بالصاله :

خالد : صبحج الله بالخير يمه
ام عبدالله : هلا هلا بوليدي صبحك الله بالنور
خالد : شلونج يالغاليه
ام عبدالله : نحمد الله و نشكره
خالد : وين الريوق ، ترا ميت من اليوع
ام عبدالله : بتتريق بروحك الحين ؟ انطر اختك و اخوك
خالد : لا يمه انا برد الديرة الحين
ام عبدالله : بترد الديرة ؟! ليش شصاير ؟
خالد : بودي اسراء المستشفى و برجع
ام عبدالله : مستشفى ! شفيها اسراء ؟!
خالد : مافيها الا العافيه ، بس بتطمن عليها
ام عبدالله : طمني يمه عليها لا تخليني احاتي
خالد : ان شاء الله
ام عبدالله : عيل اقوم ازهبلك الريوق




يت بو احمد :

تررن تررن صوت التلفون
ام احمد : من داق علينا هالحزة
شهد : مادري والله
ام احمد : شيلي التلفون شوفي منو
شهد : الو
الشرطي : السلام عليكم
شهد : و عليكم السلام ؟ منو معاي ؟
الشرطي : معاج المباحث
شهد و الصدمه باينه على ويهها : مباحث ! خير اخوي شصاير ؟
الشرطي : هذا بيت بو احمد ؟
شهد : اي
الشرطي : ممكن تتفضلون عندنا المخفر ؟
شهد : مخفر ! ليش اخوي شصاير
الشرطي : احمد محجوز عندنا بالمخفر ، متهم بتهمه مخدرات
شهد من الصدمه ما اقدرت تتكلم : ممممخخ ..!
الشرطي : اي نعم و اهوة موجود الحين معانا بالمخفر ياليت بس تيون

ام احمد و الخرعه باينه عليها : شهد يمه شفييج ؟ شصاير ؟
شهد بهدوء : يمه ... يمه المخفر يبونا
ام احمد : المخفر !!! شيبون فينا ؟
شهد : احمد
ام احمد : تكلمي شهد قوليلي شصااايرر !
شهد : يمه احمد بالمخفر
ام احمد : احمد بالمخفر !! شمسوي شصاير !
شهد : امشي يمه و خلينا نعرف السالفه
ام احمد : يلا يلا ..




بالمستشفى :

الدكتور : الجنين حالته وايد سيئه ، يحتاج عنايه و تغذيه جيده
اسراء :--
الدكتور : بعطيج الحين فيتامينات و حبوب ، ابيج تداومين عليها لصحتج و صحه الجنين ، و ابيج تاكلين عدل و تحطين بالج على نفسج ، و الحركه الزايده مو زينه
هزت اسراء راسها يعني اوكي
الدكتور : لان اذا ظليتي جذي لا قدر الله احتمال يموت الجنين و نضطر نسويلج عمليه
خالد : لا ان شاء الله دكتور مافي الا العافيه
الدكتور : ان شاء الله



بيت بو احمد :

ام احمد : شهالبلوة الي طحنا فيها ، بنصير علج بحلوج الناس ، شقولون الناس عني ولدها تاجر مخدرات !
شهد : يمه تكفين بسس انا بروحي صاكه فيني الدنيا
ام احمد : قوليلي شنسوي الحين ،
شهد : نطري لما الله يفرجها
ام احمد : شوفي مابي احد يعرف بالسالفه ، حتى خالد لا تقوليله
شهد : و خالد وينه عشان اقوله يا حسرة ، شايفته انا ولا طايلته
ام احمد : يالله ربي شهالمصيبه



و بالسيارة :

خالد : سمعتي الدكتور شقال ؟
اسراء : سمعته
خالد : تدرين ان صار بالياهل شي
اسراء : خالد حبيبي لا تفاول ولا تخوفني بروحي خايفه ، ماكو الا العافيه ان شاء الله
خالد: ان شاء الله ان شاء الله ، يلا تفضلي قومي وصلنا
اسراء : يلا


فاطمه الي توها قاعده من النوم

فاطمه : صباح الخير خلود
خالد : اي صباح خير ، الا قولي مساء الخير
فاطمه : تو الناس ، الساعه 12 ونص الظهر
خالد : شهالنوم ، من امس 12 لي اليوم 12 ونص ماتيوعين ماتعطشين ... بل !
فاطمه تشهق : قول ماشاء اللله لا يصير فيني شي ! اسور تكفين مسكي ريلج لا يصكني عين
اسراء : هههه ، لا لا تخافين ريلي عينه بارده ، ماراح يصير فيج شي
فاطمه : شوف خلود اذا اليووم ماقدرت انام ترا بيي عندك
خالد : بل ! ( و يشوف اسراء ) اخلي هالحسن و الجمال و اشوفج ! ماعندي سالفه
فاطمه : ماعليه ماعليه ، بطوفها
اسراء والبسمه على شفاتها : خالد بس عاد خلها
خالد : ان شاء الله يا بعد عمري انتي
ام عبدالله و اهي يايه من المطبخ : ها خالد ييت ،
خالد : اي يمه ييت
ام عبدالله : اسراء ؟ شلونج يمه .. طمنيني شقالج الدكتور
اسراء : الحمدلله مافيني شي ..
ام عبدالله : الحمدلله
خالد : اقول يمه ، شـ الغدا اليوم ، ترا ميت من اليوع
فاطمه : و انت كله ميت من اليوع ؟ آفه ما تشبع ؟
خالد : و ويعه ان شاء الله ، ماتستحين تقولين عن اخوج جذي
اسراء : يلا عاد فطوم ترا ما ارضى على ريلي ،
فاطمه : عشتووو ، من متى ماترضين عليه مو قبل جم يوم تذمين فييه ؟
اسراء مصدومه : انا اذم فيه 
خالد : هاااا ، شقايله عني ؟
اسراء : و انت من صجك تجذبني و تصدق اختك ؟
خالد : طبعا اجذبها و اصدقج ، و انا اقدر اجذب قلبي يا قلبي
فاطمه : بسسس واي ما اتحمل كلام حلو جذي ،و شوفها شلون ذابت البنت
خالد : انتي شكو ؟ انتي شكوو رازة ويهج بكل شي !
فاطمه : اففف ، يمه انا رايحه فوق ، اذا حطيتوا الغدا نادوني لاني زهقت من ولدج .. اسراء الله يعينج عليه
خالد : فكه ، اي يمه .. ماقلتيلي شمسويه اليوم ؟
ام عبدالله : مجبوس لحم
خالد : كفو والله يمه ،
عبدالله : ها خلود ، وينك انتا اليوم ماشفتك
خالد : رحت الديرة و توني ياي
عبدالله : و شموديك الديرة من الصبح ؟
خالد : رحت وديتها المستشفى كانت تعبانه شوي
عبدالله : سلامات ماتشوفون شر
خالد : الشر ما اييك
عبدالله : قوم قوم نسبح شوي ، المايه عجيبه الحين
خالد: لالا ! ، يلا عيل انطرني ابدل و اييك
عبدالله : يالله ناطرك
( و راحت اسراء مع خالد الغرفه )
اسراء : تعال حبيبي
خالد : كاني ييت
اسراء : تعال احطلك كريم حمايه لا تصير اسود
خالد : اسود مرة وحده ، الناس يقولون اسمر
اسراء : المهم ، تعال احطلك لان لونك عاجبني و مابيك تتغير
خالد : فديت الي عاجبهم لوني والله ،
حطت اسراء بـ صبعها كريم و وزعته على جسم خالد
اسراء : يلا اشوف ويهك
خالد: كا ويهي
مسحت على ويهه جان يقرب حلجه من صبعها و يعضها
اسراء : أححححححح !
خالد و ميت من الضحك و يسوي روحه بريييء : شفيييج !
اسراء : تستعبط حضرتك ! شـ اللي سويته فيني !
خالد : ماسويت شي حبيبتي شصاير ؟
اسراء : روح روح اسبح رووح ، خلني افتك منك شوي
خالد : افاااا تفتكين مني
اسراء لفت ويهها يعني زعلانه
خالد : وااي حلاة الي يزعلون والله ، قرب منها و طبع بوسه على خدها ،
آسف حبيبتي ماكنت اقصد
اسراء : --
خالد : يلا عاد ترا ما يهون علي اروح و اشوفج زعلانه
اسراء :--
ورن فون خالد
خالد : هلا والله
عبدالله : يالله ماصارت صارلي سنه انطرك تحت
خالد : حبيبتي دقايق و اكون عندج
عبدالله :\ خلصني انزل
خالد :يلا حبيبتي دقايق و اكون جدامج
عبدالله : شفيك ينيت انت ، يلااا
خالد : يالله يا عمري مع السلامه

اسراء ينتتت و احترقت اعصابها ، و صلت الغيره عندها للـ التوب !
اسراء : منو هذي !
خالد بكل برود : و انتي شكو
اسراء بـ طوله بال : خالد منو هذي
خالد : هذي حبيبتي ، تعرفت عليها امس و الحين بروح عندها ، يلا اشوفج بعدين
اسراء : خااااااااااالد !
خالد : خير ؟
اسراء : يعني ما تدري اني اغار !
خالد بغباء و حب ايننها : والله ؟ تغارين ؟ تصدقين توني ادري
اسراء شوي و تبجي من حركات خالد : روووح ، رووح عند حبيبه القلب ناطرتك تحت روح
خالد بضحكه عاليه : و انتي صدقتي بعد ، لو ألف الدنيا كلها ما ألقى مثلج ، يا اسورة ، يا اسورتي الحلوة ، يلا حبي انا بروح عبدالله دوخني ، باي
طلع خالد و ظلت اسراء بروحها و حست ان ردت لها روحها من بعد ما سمعت كلام خالد و تأكدت ان يحبها حيل و لا يفكر بغيرها أبد ..
اسراء : الله يخليك لي و يخليني لك و لا يحرمنا من بعض ان شاء الله ..


بيت ام احمد :

بعد ما حكموا على احمد بـ السجن 15 سنه الكل تغيرت نفسيته و أولهم شهد

شهد : الله يصبرك يا اخوي على هالمصيبه ، الله يصبرك
ام احمد و دموعها تمشي على خدها : الله يصبرني على فراقك يا يمه
شهد : يمه انا تعبت ، بروح البيت تبين شي
ام احمد : وين تروحين و انتي بهالحاله ، و تخليني بروحي بالبيت قعدي ونسيني شوي
شهد تتنهد : وين أونسج يمه ، انا صاكه فيني الدنيا و مالي خلق شي ،
ام احمد : قعدي هني وسعي صدرج و ارتاحي
شهد : وقت ثاني ، خليني اروح الحين و اييج بعدين ، مع السلامه
ام احمد : مع السلامه .. الله يهديك يا احمد و يصلحك يارب


شهد : و صرت وحيده ، اخوي بالسجن و رييلي مايدري عني و لا يسأل ، مابقالي غير امي ، الله يخليج لي يا يمه و يطولي بعمرج ..





و بالبحر :

خالد : قوم عبيد صلختنا الشمس ، صارلنا 3 ساعات نسبح
عبدالله : يلا يلا قوم
طلع خالد و تنشف بالفوطه عدل و لفها على خصره و لبس نظارته الشمسيه ، و راح الشاليه مع عبدالله

وداخل الشاليه :

ام عبدالله : يلا ماصارت بحر ، ماشبعتوا متنقعين صارلكم 3 ساعات
خالد : طافج يمه ، البحر مو طبيعي
عبدالله : اي والله ، يعجبج
ام عبدالله : يالله روحوا سبحوا بحط الغدا
خالد : يلا يلا نطرونا
اسراء : عن اذنكم ، بروح مع خالد
فاطمه : بسسج قعدي معانا شوي تكفين ما مليتي منه 24 ساعه لاصقه فيه !
خالد : اللهم صبرج يا روح ، انتي شكووو !
فاطمه تتنهد :متى اتزوج
خالد : اسورة حبيبتي اقري المعوذات لا يصير فينا شي بس
اسراء: ههه ، يلا حبيبي امش
ريم : عبادي حبيبي ، يلا قوم اسبح لا تصير مريض اسم الله عليك
عبدالله : يلا ريم ، تعالي معاي
فاطمه : واي يمه عيالج بيذبحوني ، شنو هذا يمه متى أتزوج انا ترى قمت أتعذب من كلامهم
ام عبدالله : اوووه سكتي دوختيني ترا ، قومي ساعديني بالمطبخ
فاطمه تتنهد : يالله هذي شغلتي ، يايه يمه يايه
ريم : مسكينه فطوم

بيت بو عبدالعزيز :

عبدالعزيز : يلاا يمه ترا بموت من اليوع و انتي غداج ما خلص
ام عبدالعزيز : يالله يالله كا خلص الغدا
عبدالعزيز : يه يه يه ، شكله شي
ام عبدالعزيز : عليك بالعافيه يمه
عبدالعزيز : يعافيج ، اي تعالي .. ابوي وينه ؟
ام عبدالعزيز : فوق ، قوم ناده ولا بتاكل قبله بعد ؟
عبدالعزيز : انا آكل قبله ، اطلع ما استحي على ويهي و قليل الادب
ام عبدالعزيز : يلا قوم تحرك شوفه
...

عبدالعزيز : يمه ، ابوي قاعد يجهز جنطته حق باجر السفر
ام عبدالعزيز : بيييه ، عاد الحين ؟
بوعبدالعزيز : يلا يينا يينا ، بسم الله
عبدالعزيز : يمه شفيج ماتاكلين
ام عبدالعزيز : ماني مشتهيه ، بقوم اشوف اختك

الشاليه :

بعد ما طلع خالد من الحمام ،

اسراء : يلا حبيبي جهزتلك ملابسك ، البس و انا بنزل تحت
خالد : وين وين ، قعدي معاي اخلص و ننزل مع بعض
اسراء : يلا عيل انطرك
صوت فون اسراء
اسراء : الو
ام عبدالعزيز : هلا يمه ، هلا اسراء
اسراء : هلا فيج يمه
ام عبدالعزيز : شلونج يمه شخبارج ؟
اسراء : الحمدلله ، انتي شلونج و شلون صحتج ؟
ام عبدالعزيز : انا بخير ، وينكم ليلحين بالشاليه ؟
اسراء : اي
ام عبدالعزيز :ها عسى مستانسين ؟
اسراء : اي الحمدلله
ام عبدالعزيز : الحمدلله ، اقول يمه .. انا باجر بسافر مع ابوج و اخوج
اسراء : شنو ! بتسافرون ؟
ام عبدالعزيز : اي ، بنروح العمره جم يوم
اسراء : ايي ، بالسلامه ان شاء الله ، بس متى بالضبط عسان امرج
ام عبدالعزيز : باجر العصر ان شاء الله
اسراء : امم خلاص اشوف انا يمكن باجر الصبح اييلج
ام عبدالعزيز : حياج يمه ، يلا سلمي عليهم كلهم
اسراء : الله يسسلمج

خالد : شلونها عمتي ؟
اسراء : بخير ، تقول بتسافر باجر مع ابوي و عزيز
خالد : وين ؟
اسراء : العمره ، خالد تقدر توديني باجر الصبح عندهم اسلم عليهم ؟
خالد : من عيوني ، و ليش ما اقدر
اسراء ابتسمت : تسسلملي عيونك حبيبي
خالد : يالله قومي ننزل ترا ميت من اليوع
اسراء : ادري حبيبي ادري فيك يوعان ، السباحه تهد الحيل و تيوع

بشقه شهد :

شهد : ماتوقعتك جذي يا خالد ، ما توقعتك انك بتاخذني و تخليني بروحي .. الظاهر السحر مافاد ولا ياب نتيجه ، لكن اوريك يا خالد انتا معاها ، ان ما خرتب حياتكم ما اكون انا شهد ، بس ارجع و اشوف !

الشاليه :

ام عبدالله : اسراء ؟ شلون امج شخبارها ؟
اسراء : توني مكلمتها ، تسلم عليج
ام عبدالله : الله يسسلمها
اسراء : باجر بتسافر مع ابوي و اخوي ، بروحون العمره
ام عبدالله : ماشاء الله ، عمره مقبوله ان شاء الله

خالد و عبدالله قاعدين قعده ارضيه و يلعبون جنجفه و مندمجين باللعبه حدهم

خالد و يقط آخر ورقه عنده : و فزززت علييييك !
عبدالله بضحكه : اخيرا فزت علي
خالد : ويهك بس ، مصخرتك
عبدالله : انطر علي شوي و بكسر راسك
خالد : خير ان شاء الله ،
يوسف : عمي خالد ، اصلا انتا ما تقدر تفوز على بابا ، بابا قوي.. صح بابا ؟
عبدالله بضحكه : صح يبه
خالد : طيييرر زييين انتا و ابوك ، يالله اسراء قومي خليني اكسر راسج هند
اسراء : ويييه مالي خلق
خالد : قولي انج خايفه تخسرين
اسراء بكل ثقه : ماتقدر تفوز علي
خالد : هههههههههههه ضحكتيني والله
فاطمه : خلوود انا بلعب معاك
خالد : يلا يلا تعالي
سرحت اسراء بخالد و استانست حييل يوم شافته يلعب مع اخوانه ، حست بشعور حلو حيل و حست بـ خفه دم خالد و غشمرته ..
و بعد اللعب ،
فاطمه : العن يومك  انتا شنو
خالد : عيل شلون عيل ، ( و بغرور ) انا اخلي بنت تفوز علي
فاطمه : وييه ، اول و آخر مرة تلعب معاي
خالد : هههاااي ، يحصلج اصلا تلعبين معاي
...

الصبح في الشاليه :

اسراء : يلا خالد تاخرنا ترا
خالد : يلا يلا ، وين نظارتي الشمسه ؟
اسراء : بالدرج ، يلا اخذها
خالد : يلا ،


بيت بو عبدالعزيز :

اسماء : يمه ؟ اسراء قالتلج بتيي ؟
ام عبدالعزيز : اي قالتلي بتيي الصبح
اسماء : اي صبح ، اذا الحين 11
ام عبدالعزيز : اي تلقينها على وصول
اسيل : واي مشتاقتلها ، قاطعه هالبنت ما تنشاف
ام عبدالعزيز : كلكم جذي اول ما تزوجتوا
ودخلت عليهم اسراء
اسراء : السلام عليكم
الكل : و عليكم السلام
اسراء : شلونج يمه ؟ شخبارج ؟
ام عبدالعزيز : بخير يمه .. عيل وين خالد ؟
اسراء : الحين بيدخل ، يلا اسوم اسول لبسوا
اسراء : خالد ادخل ،،
خالد : احم احم ، السلام عليكم
الكل : و عليكم السلام
خالد يقرب منها و يبوسها على راسها : شلونج عمتي
ام عبدالعزيز : بخير عساك بخير
اسيل+ اسماء : شلونك خالد
خالد : الحمدلله الله يسسلمكم
.....



البارت السابع عشر :

وبعد ما قضوا اسبوع بـ الشاليه و الكل استانس و غير جو و ارتاحت نفسيته ردوا للديرة و الشغل و الجامعه ..


بيت بو عبدالله :

اسراء : خالد ؟ شفيك ؟
خالد : هلا هلا !
اسراء : شفيك ؟ جنك سرحان ؟
خالد يتنهد : لا مو سرحان ولا شي ،
قعدت يمه و حطت ايدها على بطنها
شافها خالد و ابتسم : بعد 3 شهور بشوف وليد جدامي ، ماني مصدق
اسراء :لـ ..
قاطعهم صوت فون خالد و كان مسج
[ شدعوة عليك ، ما تسأل عني ولا شي ، ماتقول عندي مرة صارلي اسبوع مادري عنها ]
قرى خالد المسج و حس انه مقصر في حق شهد
خالد : اسورة حبيبتي ، في واحد يبيني الحين ضروري ولازم اروحله ،
اسراء : خالد وين ؟ انت تعبان توك واصل ؟
خالد : لا تخافين مافيني شي ،
اسراء : بتطول ؟
خالد : مادري ، يمكن .. يلا تبين شي ؟
اسراء تتنهد : سلامتك لا تتأخر




شهد : تدري يا خالد ان ماييت ، بتشوف شي عمرك ما شفته .. يخليني و بروح حق وحده ما تستاهل ! تبديها علي ؟ هين هين ،

خالد : الله يعيني عليكم ، ما ادري اقعد مع منو و أخلي منو ، لكن كله مني ، كله مني ومحد بياكلها غيري ،

وبعد ربع ساعه وصل خالد ..


شهد بنبره عصبيه شوي و زعل : الحمدلله على السلامه
خالد : الله يسسلمج
شهد : جان ما ييت بعد ؟
خالد شافها بنظرة و خزها شوي .. : حمدي ربج اقول
شهد : تعاال وين رايح ؟
خالد : تعبان بروح ارتاح
شهد : ليكون يايني عشان ترتاح ؟
خالد : عيل ليش ياي ؟
شهد : لا والله مو موصاحي ! يايني ترتاح عندي ولا تجابلني ؟
خالد : قلتلج تعبان برتاح تفهمين انتي ولا ما تفهمين ؟
دخل الغرفه و قفل الباب وراه ..
شهد : انزين ، اوريك

وبعد ساعتين ، ارتاح خالد و تعدل مزاجه و نفسيته تحسنت ، طلع الصاله و قعد مع شهد و كل شي صار تمام ..
خالد : شهد ييبي فوني نسيته بالغرفه
شهد : اوك
راحت شهد وخذت فون خالد و تعبثت فيه وطلعت رقم جوري و سيفته بفونها
خالد : يالله يا شهد ، ماصارت فون ؟
شهد بـ ابتسامه : تفضل



بيت بو عبدالله :

فاطمه بحيا : انا موافقه
ام عبدالله : مبروووك يمه ، الف الف الف مبروووك
فاطمه : الله يبارك فيج
خالد : و اخيرا بتتزوجين و نفتك منج
فاطمه : اوووه خلود لا تخرب وناستي
خالد : هههه ، مبروك يبه مبروك
اسراء : مبروك حبيبتي ،
فاطمه و الابتسامه مرسومه على ويهها : الله يبارك فيكم
عبدالله : جني سمعت كلمه مبروك ؟
فاطمه : ايي ، انا وافقت :$
عبدالله : لا لا ! الف مبرووك
فاطمه : الله يبارك فيك
ريم : مبرووك فطوومه
فاطمه : الله يبارك فييج
خالد بغباء : متى العرس ؟
فاطمه : وااي عليك يا خالد ، تو الناس ،
خالد : نبي نفرح فيج ، هذا يزاي مالت عليج
ام عبدالله : بنفرح كلنا فيها ، عسى الله يوفقج و يسعدج يارب ...

خالد : اسورة حبيبتي ، امشي معاي فوق
اسراء : ان شاء الله
..

خالد : قومي لبسي بنطلع نتعشى برة
اسراء : الله ، من زمان ما طلعنا
خالد : قومي نستانس
اسراء : يلا انطرني عيل
لبست اسراء بدله راقيه حلوة و حطت مكياج خفيف حيل و لفت شيلتها بطريقه حلوة و لبست ساعتها و دبلتها و خذت جنطتها و آخر شي لبست كعب واطي ، لفت ويهها شافت خالد و كان حييل حلوو ، عجبها شكله وايد ،
اسراء : يلا خالد ؟
خالد : نطري شوي أعدل نسفه الغترة
ابتسمت له اسراء ، كانت تتعذب من نسفه غترته ..
اسراء : ها خلصت ؟
خالد : لاا نطري ، عطيني عطر جيفينشي
اسراء : وااي ، تفضل
تعطر خالد و طلع مع اسراء ..


و بالمطعم :


خالد : تذكرين ؟ يينا هالمطعم أول ما تزوجنا
اسراء : اي ، اذكر
خالد : كنتي تستحيييين ، كل ما اقولج شي ويهج يصير احمررر جنه طماطه
اسرء : بس عااد
خالد : هههه ، ايي شفييج صج ،
اسراء : اي ، يوم ينكت العصير على دشداشتك
خالد : اولللله ! صوااريييخ ، متى انكت العصير على دشداشتي ؟
اسراء : لاااااه ما تذكرر ؟
خالد : هههههه .. اسورة
اسراء : آمر حبيبي
خالد : أحبج ، أموت فيج ، أعشقج ..
اسراء بحيا : و أنا أحبك بعد
خالد : أحبج كثر عدد النجوم الي بالسما ، احبج كثر عدد حبات الرمل الي بالكون ، احبج حب ماكان ولا بعده بكون .. أحبج !
خالد : شويه ان قلت احتاجك ، و شويه ان قلت اشتاقلك ، و شويه ان قلت انا كلي لك و شويه ان قلت اهواك ! لو تجمع حب العالم و احساس و شوق العالم و كلام الحب و اغاني الحب ما تساوي يا عمري غلاك ! اياك تظن اياك تفكر يوم انساك ، او انسى بلحظه هواك حبيبي يا حبيبي ، يا حبيبي يا حبيبي ، يا حبيبي انا !
اياك تظن اياك تفكر يوم انساك ، يا اعز الناس اياك تفكر يوم انساك ، او انسى لحظه هواك ، حبيبي يا حبيبي ، يا حبيبي ، يا حبيبي ، يا حبيبي انا !
اسراء ذابت بمكانها ، استحت حيييل و نزلت راسها ولا تجرأت ترفعه
خالد : فديت الي منزلين راسهم و يستحون ، يا حلاتهم والله ..
مد خالد ايده و رفع راسها شوي شوي و حط عينه بعينها و بصوت واطي
خالد : أحبج
اسراء بحيا: و انا أموت فيك
خالد : اعشقج
اسراء : انا اكثر
خالد : ما اقدر اعيش بدونج
اسراء : ولا انا
خالد : اتنفس هواج
اسراء ماقدرت تتحمل كلام اكثرر و سكتت
خالد : فوق هذا الحب احبك و بعد اكثر كثيير ، يـ الي تدري ان قربك انا احتاجه كثير ، فوق هذا الحب أحبك و بعد أكثر كثيير ، يـ اللي تدري ان قربك انا احتاجه كثير ،
يمكن أكثر من غلا روحي لـ روحي ، و انتا من نساني بالدنيا جروحي ،
نساني نفسي ، و خلاني احبك ،
هو صحيح اني قدرت أوصلك لكن ، ماني عارف وين أبوصل بالمحبه !
فوق هذا الحب أحبك ، فوق هذا الحب أحبك ، و بعد أكثر كثير ،
يـ اللي تدري ان قربك ، يـ اللي تدري ان قربك انا احتاجه كثير !
اسراء : في عز الكلام سكت الكلام !
خالد : خلص كلامج .. شفتي ، لاني احبج اكثررر
اسراء : الله لا يحرمني منك يا خالد
خالد : ولا يحرمني منج يا أغلى انسانه بحياتي
اسراء : الله يخلينا لـ بعض
خالد حب ينرفزها شوي : اسراء ، تخيلي وحده ثانيه تاخذني منج
اسراء بـ انفعال شوي : تحلم !
خالد بضحكه : شوي شوي هدي هدي
اسراء : يحلمون ، يحلمون ، الي فيك يفكرون ، ياخذونك انتا مني ، والله لو يتجننون !
ياخذون بقلبك مكاني ، او ينسونك حناني ، قلهم هذي أماني ولا هم ما يقدرون ..
يحلمون ، يحلمون ، الي فيك يفكرون ، ياخذونك انتا مني ، والله لو يتجننون !
لو يغيرونك علي ، او تجاملهم شويه ، خل بالك انتا ليا غيرك انتا يدورون ،
ما احد يقدر يحبك ، ولا ياخذ مني حبك ، لو يشوفوا شوي قلبك فيه اسمي يلمحون ،
يحلمون ، يحلمون ، الي فيك يفكرون ، ياخذونك انتا مني ، والله لو يتجننون !
يكتبونك ، يرسمونك ، ولا هم يتخيلونك ، لا حشى ما يلمسونك ، فيك لا لا يحاولون ،
لو يمدولك يديهم ، ضحكتك راحت عليهم ، و حتى لو انتا تبيهم ، انتا معهم تحلمون !
يحلمون ، يحلمون ، الي فيك يفكرون ، ياخذونك انتا مني ، والله لو يتجننون !
خالد : الله عليييج ، اللله ، يا بعد عمري انتي والله ! لي هالدرجه تحبيني ؟
اسراء : و اكثر بعد
خالد : يا قلبي يا اسراء
اسراء بحيا : خالد حبيبي
خالد : عيون خالد ،قلب خالد ، روح خالد ، آمري حبيبتي ، تدللي
اسراء : عندي طلب
خالد : بس قول أبغى وانا اقول حاضر ، انتا الوحيد الي كلامك اوامر ، بس قول ابغى و انا اقول حاضر ، انتا الوحيد الي كلامك أوامر ..
وخاطرك عندي ترا مو مثل غيرك ، خاطرك يسوى ترى مليون خاطر !
القوي الله و حبي لك قوي ، شوف ايش اعمل اذا تطلبني شي ،
ينشغل بالي و ادورلك عليه و عيني ما تغمض ولا حتى شوي
وخاطرك عندي ترا مو مثل غيرك ، خاطرك يسوى ترا مليون خاطر !
تهمني ، طبعا حبيبي تهمني ، انتا بس الي بعمري هزني ، انتا من حقك اذا تامر علي ،و انا من حقي ابيك تحبني ، وخاطرك عندي ترا مو مثل غيرك ، خاطرك يسوى ترا مليون خاطر !
اسراء و الحيا ذبحها : تسسلملي يا بعد عمري ،
خالد : شبغيتي حياتي ؟
اسراء : ابي سيارة ، ليش ان سيارتي صارلها سنتين و نزل موديل احلى منها
خالد : سيارة بس ! حاضر و تحت امرج ، باجر نروح و تختارين السيارة الي تبينها ، بعد شتبين ؟
اسراء : ابيك سالم لي
خالد بزعل مصطنع: افااا ، الحين غيرتي اسمي من خالد لي سالم
اسراء بضحكه : ههههه ، ابيك خالد لي ، احسن الحين ؟
خالد بضحكه : اي الحين احسن ،




وبدت شهد بخطتها الجهنميه ، الي فكرت فيها أيام و ساعات و دقايق ، الي بتقدر تفرق بين خالد و اسراء، عشان يصفالها الجو و تحقق حلمها ..

شهد : صارلي فترة طويله متزوجه و ليلحين ما احس اني متزوجه مثل البنات ! لكن الحين ، بصير اسعد انسانه بالدنيا ..


شقه خالد :

سمعت اسراء صوت مسج خذت فونها بسرعه و فتحت المسج
[ انتي اسراء زوجه خالد ؟ ]
استغربت اسراء : رقم غريب ؟ شهالمسج ؟
ردت بسرعه [ اي ، ليش ؟ و منو معاي ؟ ]
شهد: [ معاج فاعله خير .. بغيت اقابلج و اقولج سالفه مهمه ، بس ديري بالج مابي خالد يدري ]
اسراء عقدت حواجبها : [ خير ان شاء الله ]

التفت اسراء و شافت خالد الي كان نايم و حست ان في سالفه

قعدت اسراء على اعصابها تنطر الوقت الموعود ، ولما صار ،،

اسراء : خالد انا بطلع
خالد : بتطلعين ؟ وين ؟
اسراء : عندي مشوار مهم
خالد : وين ؟
اسراء : بشتري جم شغله ، ماراح أتاخر
خالد : امم ، اوك


ووصلت اسراء المكان الموعود و يت لها شهد الي عرفتها
شهد : السلام عليكم
اسراء : و عليكم السلام
شهد : انا شهد ، الي دزيتلج المسجات
اسراء : هللا والله ، خير اختي شصاير ؟ خرعتيني بصراحه ؟!
شهد : بقولج .. ، تعرفين انا منو ؟
اسراء : لا ، من حضرتج ؟
شهد : انا شهد ، زوجه خالد ريلج
اسراء انصدمت حييل وانقبض قلبها و ماقدرت تحرك اي شي من جسمها ، و بصعوبه : شششننو ! شقاعده تقولين انتي ؟!
شهد : انا زوجه خالد ، خالد ريلج
اسراء : شتخربطين انتي ؟! خالد متزوج وحده الي اهي انا ! من وين طلعتي انتي ؟
شهد : انتي الي من وين طلعتي ! انا و خالد نحب بعض صارلنا 4 سنين ، انتي الي مادري من وين طلعتي و انعمت عيونه فيج و خذاج و خلاني ، لكن مانساني و تزوجني عليج ،
اسراء قاعده تحاول تتمالك اعصابها و تهدي نفسها : ينيتي انتي ؟! خالد يحبني و مستحيل يتزوج علي !
شهد : يحبج بـ احلامج ، يا حلوة خالد صارله متزوجني تقريبا 3 شهور ! و اذا مو مصدقتني شوفي هالاوراق
قطت شهد على اسراء ظرف ، فتحت الظرف و ايدها ترجف حيل ، طلعت صور خالد مع شهد ، و صورة عقد الزواج
اسراء انصدمت حيييل و حست بالحرارة في جسمها : ش ش ششننو هذا !
شهد : هذا عقد الزواج
خذته اسراء و تمعنت فيه عدل ، شافت توقيع خالد و انصدمت و غمضت عينها حيل ،
ماقدرت تقول شي ، لسانها عجز عن الكلام ، قامت من مكانها بسرعه و دموع عينها تسيل على خدها الناعم و دقات قلبها تزيد تزيد ، ركبت سيارتها و مشت بسرعه ، ماقامت تشوف شي و تحس مثل الضباب على عيونها ، و الدموع غطت ملاحها البريئه
اختلط صوتها بالدموع : لييش يا خالد ليييش ! غطت حلجها بـ ايدينها و غمضت عيونها حييل و قعدت تتذكر كل ايامها مع خالد ، ايام الفرح و السعاده ، ايام الضحك و الغشمرة ، ايام الكلام الحلو و الرومانسيه .. خااين ، خااااااااااااين ، خالد خاااين !!
ماقدرت تكمل اكثر ..
و وسط الزحمه و السيارات الطايرة
طاااااااااااااااااااخ !


خالد : يوووه شصاير بالشارع هني ،الظاهر حادث الله يكافينا الشرر
بييب بييب طووط طاااخ ،
خالد :الظاهر حادث جايد ، الاوادم كلها رايحه تشوف ،
بييب بييب بييييب

وبعد ربع ساعه مشى الشارع و خفت الزحمه ، مر خالد يم السيارة
خالد : اوووف ! هذي بي ام ؟ تكسرت راحت فيها ! الله يعين الي داخل !
صوت فون خالد ،
خالد : منو هذا رقم غريب ؟ الو ؟
.. : السلام عليكم
خالد : و عليكم السلام
.. : حضرتك خالد ؟
خالد وملامح الدهشه واضحه عليه : اي انا خالد ؟
.. : معاك المستشفى
خالد: خير !
.. : اسراء زوجك مسويه حادث ، ماعليك امر وجودك مهم
خالد انصدم !! : ان شاء الله !!

خالد : اسراء !! الحادث الي مساع اسراء !!
و هذي سيارتها !! الله يسسترر بسس !
و بـ سرعه طار خالد المستشفى و لقى ام عبدالعزيز و خواتها
خالد : عمتي ! شفيها اسراء ؟
ام عبدالعزيز و الدموع ماليه وييها : مادري يايمه مادري
خالد : الله يسترر ...

و بعد نص ساعه ،

الدكتور : منو فيكم خالد ؟
خالد : انا خالد !
الدكتور : ممكن تتفضل معاي شويه
خالد : خير يا دكتور ؟
الدكتور : زوجتك تعرضت لـ حادث قوي جدا و خطير ،و اهيا الحين بـ غرفه العمليات و من الحادث فقدت كميات كبيرة جدا من الدم ، و للاسف فصيلة دمها مو متوفرة عندنا بكميات كبيرة ، محتاجين متبرعين حالا
خالد : انا اتبرع
الدكتور : تفضل نطابق فصيلتك مع فصيلتها
خالد : بسرعه يا دكتور ، انا فصيلتي o تعطي الكل ، و اهيا فصيلتها b
الدكتور : ميخالف ، لازم نتأكد
خالد : يلا يا دكتور بسرعه !
و بعد ما خذوا من خالد الدم ،

الدكتور : الحمدلله ، تقدر تتبرع لها ، محتاجين بعد متبرعين
اسيل : انا دكتور فصيلتي مثل فصيلتها
الدكتور : تفضلي

ظل خالد يدور و يحوس داخل المستشفى ينطر الدكتور يطلع يبشره بخبرر ،
ام عبدالعزيز : خالد يمه اركد شوي ، حركتك الزايده هذي ماراح تنفع ولا تييب نتيجه
خالد : ماعليه يا عمتي ،
اسيل بقلبها : الله يعينه خالد و يصبره ،
و وصلت ام عبدالله و فاطمه و ريم ،
ام عبدالله : خيرر يمه خالد ؟ شصاير خرعتنا ؟
خالد بـ اعصااب : مادري يمه ماادري !
فاطمه : الله يعينك يا خالد و يصبرك ، و يقومها بالسلامه ان شاء الله



شقه شهد :

سارة : شتقولين ! انتي شسويتي !
شهد : عشان يعرفون منو شهد
سارة : ما توقعتج حاقده جذي !
شهد : كل شي يهون عشان خالد
سارة : مافكرتي ان خالد يمكن يطلقج !
شهد : هه ، و ليش يطلقني ان شاء الله
سارة : لانج انتي السبب
شهد : و شدراه اني انا الي قايلتلها
سارة : يا ذكائج ، مو انتي قايلتلها انج انتي شهد
شهد : بالطقاق ، درى ولا ما درى
سارة : الله يسامحج ، الله يسامحج ، صدقيني الله ماراح يخليج و بتنالين عقابج
شهد: خلينا من هالكلام الفاضي ، الحين بدال لا تستانسين معاي تقولين عقاب ومادري شنو
سارة : آسفه يا شهد ، انا اكلمج اكثر من جذي ، مع السلامه


المستشفى :

و عقب ساعتين طلع الدكتور :

خالد و اعصابه متوترة و ايده مشدوده : ها دكتور بشر ؟!
الدكتور : والله يا خالد مادري شقولك
خالد : دكتور لا تخرعني وتوترني ، الي فيني كافيني ، تكفى قولي شفيها
الدكتور : نتيجه للحادث طاحت بغيبوبه و تعرضت لصدمه عصبيه قويه و تعرضت لـ جروح و كدمات في اماكن منتشرة في جسمها و كسر خفيف في ايدها
خالد انصدم و تنهد حيل : لا حول ولا قوة الا بالله ،... انزين و الجنين شلونه ؟
الدكتور : الحمدلله الجنين مافي شي سليم وعايش الحمدلله
خالد تنهد : الحمدلله على كل حال

تضايق خالد حييل و حس ان حياته انتهت ، قعد ع الكرسي و نزل راسه و غمض عينه حييل و الضيقه ملازمته ، قرب منه عبدالعزيز ،

عبدالعزيز : اذكر الله يا خالد ان شاء الله بتقوم بالسلامه
خالد تنهد : لا الله الا الله
عبدالعزيز : قوم روح البيت ريح اعصابك و ارتاح ، قعدتك ما منها فايده هني
خالد : شلون اروح و اخليها !
عبدالعزيز : ماراح تقعد بروحها احنا كلنا معاها ، و بعدين الدكتور قال اهيا طايحه بغيبوبه يعني ماراح تصحى الحين ، قوم يا خالد ريح شكلك وايد تعبان
زفر زفرة قويه : خلني هني مرتاح
عبدالعزيز : على راحتك
اسماء : بس يا يمه لاتبجين ، ان شاء الله بتقوم بالسلامه
ام عبدالعزيز و الدموع مغطيه وييها : انتي سمعتي الدكتور شقال ! يا يمه اختج بغيبوبه و اهي حامل مو زين عليها !
اسيل : ان شاء الله مافيها الا العافيه ، و بتصحى ، ذكري الله
تنهدت حيل : لا اله الا الله ، لا حول ولا قوة الا بالله
ام عبدالله : الله يشافيج يا بنيتي و يقومج بالسلامه
الدكتور : يا جماعه ، ترا قعدتكم هني ما منها فايده ولا راح تييب نتيجه ، افضل انكم تروحون ترتاحون ..
خالد : دكتور ممكن ادش اشوفها ؟
الدكتور : ممكن اخليك تشوفها ، بس ع العموم يعني اهيا ماراح تحس فيك
خالد : عادي ، المهم اشوفها بس
الدكتور : تفضل معاي

دخل خالد الغرفه مع الدكتور و شاف اسراء و تقطع قلبه عليها ، شكلها كان حيييل يكسر الخاطر ، الكدمات و الجروح واضحه على معالم ويهها و ايدينها ، و مركب على جسمها جهاز التنفس و جهاز حساب دقات القلب والمغذي ، و ايدها اليسار المكسورة كان محطوط عليها الجبس و ... !
قرب منها خالد و طبع بوسه على راسها و غمض عينه ،
خالد بضيقه : الله يعينج ، الله يعينج و يشافيج و يقومج بالسلامه يارب
طلع من الغرفه و نزلت من عينه دمعه وحيده مسحها بحركه سريعه بطرف غترته
ام عبدالعزيز تحاول تتمالك اعصابها : يمه خالد قول حق الدكتور بشوفها
خالد هز راسه يمين و يسار : لا عمتي ، لاتشوفينها خليج بمكانج
ام عبدالعزيز : شتقول يا خالد ! هذي بنتي ، بشوفها ودوني حق بنتي بشوفها !
عبدالعزيز : يا يمه هدي اعصابج و قعدي ، ماراح تتحملين تشوفينها ، خليج يمه و نطري لما تتعافى ..
فاطمه : قومي يمه ، قومي نروح البيت لان قعدتنا ما منها فايده ،
ام عبدالله : يلا يمه ، الله يقومها بالسلامه ان شاء الله
فاطمه : خالد
خالد : --
فاطمه : امش معانا البيت و ارتاح ، قعدتك ما منها فايده
خالد : خليني ، روحوا انتوا
فاطمه : يا خالد مو زين تسوي بنفسك جذي ، انتا تعبان روح ارتاح و صل و لاتنسى تدعي ان الله يقومها بالسلامه ،
خالد : خليني يا فاطمه خليني !
فاطمه : عنيد و الي براسك تسويه ، على راحتك

أسيل : يلا يا يمه قومي انتي بعد ، روحي البيت ارتاحي
ام عبدالعزيز : لا ، ما اخلي بنتي بروحها ما اخليها
أسماء : يمه اسراء مو بروحها ، كل الدكاترة معاها ، لاتخافين عليها يا يمه
ام عبدالعزيز : مابي خلوني هني انا مرتاحه
أسيل : قعدتج ماراح تفيدها بشي ، قومي البيت ارتاحي و نامي و باجر تعالي
أسماء : يلا يمه قومي معانا
ام عبدالعزيز بـ يأس قامت معاهم .. و ماظل غير خالد بالمستشفى ،،
خالد : الله يقومج بالسلامه يارب ، ان شاء الله تصيرين مثل أول و احسن !

دخل خالد الغرفه و شاف اسراء مرة ثانيه ، ماصدق عينه
خالد : ماني مصدق ، ماني مصدق ان هذي اسراء ! اسراء يصير فيها جذي ، اسراء الي اشوفها كل يوم جدامي اسولف و العب و اتغشمر معاها أشوفها جذي ! ليييش لييش ! لكن كله مني ، كله مني الي خليتها تطلع بروحها ..
لقى قنفه صغيره انسدح عليها ، مرت عليه نسمه هوا و حس ببرودتها ، غمض عينه وحاول ينام لكن للأسف ما قدر ينام و اسراء بـ هالحال ، طول الليل كان يفكر فيها و يتذكر أيامها ،

صوت الأذآن :الله أكبر الله أكبر ..
خالد رفع ايده و دعى ربه : يارب انك تشفيها و تقومها بـ السلامه !



شقه شهد :

شهد : هذا وينه ، لا دق لا سأل لا مر عندي ، شسالفته ؟ ماكو الا ادق عليه اشوفه ،
( رنه ، رنتين ، ثلاثه .. طوط طوط طوط )
شهد : صكه بويهي ؟ شسالفته ؟


خالد : وقتج ! فاضيلج انا ! استغفر الله ناس فاضيه
ورن فون خالد مرة ثانيه ، المتصل [ جاسم ]
رد عليه خالد بصوت تعبان و اهوة يتنهد : هلا جاسم
جاسم : هلا فيك ، شلونك شخبارك ؟
خالد : خلها على الله ،
جاسم : خالد ؟ شفيك ؟ صوتك مو طبيعي صايرلك شي ؟
وقاله السالفه كلها ..
انصدم جاسم : اووخ ! لا حول ولا قوة الا بالله ! الله يقومها بالسلامه ان شاء الله ،


و بعد اسبوع ،

ظلت اسراء اسبوع بالمستشفى ، ، كان يقعد معاها طول اليوم و يشوفها بهدوء ، لعل و عسى تتحرك او تنطق بكلمه ، و شهد الي كانت منقهره من خالد وماتدري وين ارضه من سماه ،


بيت بو عبدالله :

ام عبدالله : ها يمه وين رايح ؟
خالد : المستشفى
ام عبدالله : يا يمه اقعد بالبيت ، روحتك ما منها فايده
خالد : يمكن تصحى و يرتاح قلبي
تنهدت ام عبدالله : الله يصبرك يا وليدي ..

و بالمستشفى :

دخل خالد الغرفه و انصدم ، لقى الغرفه فاضيه و كل شي فيها مرتب و اسراء مو موجودة ، مانطر ولا دقيقه و بسرعه راح للدكتور

خالد بخوف و دقات قلبه تزيد تزيد : دكتور ! وينها ؟!
الدكتور و الابتسامه مرسومه على شفايفه : الحمدلله ، صحت و نقلناها غرفه يديده
خالد الي ما صدق الكلام الي سمعه : صحت !! وينها يا دكتور ابي اشوفها !
الدكتور : اي تفضل ،
ودخل خالد الغرفه اليديده ، لقى اسراء متمدده على الفراش ، قرب منها لقاها نايمه ، و اللون الاصفر كان لون بشرتها ، و التعب مسيطر عليها ، و ايدها اليسار مجبسه و بطنها كبر عن أول ،

خالد : يا بعد عمري يا اسراء ، قرب منها و مسح على شعرها و طبع بوسه على راسها و خدها ،

بعد ما الكل عرف بـ ان اسراء صحت من الغيبوبه ، الكل زارها لكن للأسف كانت نايمه من التعب ،

ام عبدالعزيز : خالد ، من متى انتا هني ؟
خالد : من الصبح ، و ليلحينها نايمه
ام عبدالعزيز : شكلها وايد تعبانه
تنهد خالد : الحمدلله على كل حال

و بعد دقايق صمت ،

لفت اسراء ويهها يمين و يسار وفتحت عينها شوي شوي، بصوت تعبان ناعم خااافت بالكاد ينسمع
اسراء بحروف متقطعه : ي يم مهه
فزززت ام عبدالعزيز من مكانها : هلا يمه ، هلا حبيبتي
خالد الي ما صدق عينه و قام من مكان و قررب منها حييل و لمس ويهها : الحمدلله على السلامه حبيبتي !
اسراء بـ تعب : الله يسسلمك
ام عبدالعزيز : اسم الله عليج الرحمن الرحيم
ظلت اسراء ساكته و من التعب نست السالفه الي صارت ، فتحت عينها اكثر و حاولت تستكشف المكان
اسراء : انا وين ؟
ام عبدالعزيز : انتي بالمستشفى حبيبتي
اسراء و التعب مسيطر عليها : ولدت ؟
ام عبدالعزيز : لا يمه تو الناس ع الولاده ، .. سويتي حادث و نقلوج هني
حاولت تتذكر اسراء سبب الحادث و الي صارلها لكن ماقدرت من الحاله الي فيها ، ولا خلتها تفكر بشي ،
تحبط خالد حييل ، توقع انها بتقوم و بتصحى و بتصير احسن !
خالد : عمتي شفيها ؟
ام عبدالعزيز : تعبانه بعد عمري ، خلها ترتاح

و مر يوم كامل واسراء تعبانه و الكل حوالينها ،
sweet memy
البارت الثامن عشر :


الصبح في بيت بو عبدالله :


طلع خالد من البيت و الفرحه مو شايلته ، ماصدق ان اسراء صحت من الغيبوبه ، طول الطريج و اهو يفكر فيها ،
خالد : و اخيرا بترجعين البيت ، اشتقتلج و ربي اشتقتلج ، ماني قادر اعيش بدونج ، توني ادري اني ما اسوى شي بدونج ،،
و وصل خالد المستشفى و معاه بوكيه ورد كبيييرر ملون بـ الوان حلوة ، كان شكله ولا أحلى ، متناسق حيييل ، يعبر عن ذوق خالد الراقي ،،

خالد : صباح الورد
اسراء بصوت خافت : صباح النور
خالد بـ وله : شلونج حياتي ، شخبارج ؟
هزت اسراء راسها يعني الحمدلله
خالد : مشتاقلج ، مشتاقلج واااايد ، و الله انج غاليه علي ولا اقدر استغني عنج
سكتت اسراء و كان في داخلها كلااام وايد ودها تقوله ، طول الليل مانامت ، كانت تحاول تتذكر سبب الحادث و الطيحه الي سببت بدخولها للمستشفى ، فجأة نزلت منها دموع لاحظها خالد ،
خالد : خير حبيبتي ؟ ليش هالدموع ؟
اسراء و الدموع تنزل بـ بطء على وييها الناعم : لا تقول حبيبتي ، لانك انتا ما تحبني ، ماتحب الا نفسك
انصدم خالد حيييل من كلامها : اسراء ؟ شقاعده تقولين ؟!
اسراء بـ حسرة : ليش سويت جذي يا خالد ليييش ! حرام عليك والله حرام
خالد كان منصدم و مو فاهم شي من الكلام الي تقوله : اسورة حبيبتي شفيج ؟ شقاعده تقولين ؟
اسراء بعصبيه شوي و الدموع بدت تنزل اكثر و اكثر : لا تقولي حبيبتي !!
خالد انفعل معاها : شفيج !! شـ اللي صارلج !!
اسراء : شسويتلك انا يا خالد عشان تتزوج علي ، في مرة قصرت معاك بشي ! قصرت معاك بشي انا يا خالد ؟!!
كان كلام اسراء مثل السجين الي انغرست بقلبه ، انصدم حييييل من كلامها و ماصدق الي سمعه منها : شقاعده تقولين ، انتي حبيبتي و حياتي ، و ام عبالي ان شاء الله
اسراء : خالد بسسك جذب بس كفاايه ، خلاص مابي اسمع كلام اكثرر
خالد : اسراء و بعدين معاج
اسراء و الالم يزييد و الدموع تسسيل ماقدرت تتحمل اكثررر
مر الدكتور يشوف و يجيك على حالتها و شافها و انصدم
الدكتور : خالد؟ شصارلها ؟!
خالد : مادري يا دكتور
اسراء الي تحولت حالتها الى حاله عصبيه حيييل : مابي اشوف احد ، مااااابي ! طلعوا براااااا
طلع خالد بـ أمر من الدكتور و حس ان الدنيا ضاقت عليه ، مايدري شسوي ، مايدري وين يروح ، مايدري شلون عرفت بـ السالفه !

طرت في باله شهد ، بحركه سريعه طلع الفون من جيبه و اتصل عليها ، فررحت شهد حيييل يوم شافت رقمه و ردت عليه بـ وله و شوق ،
شهد : هلا بـ اللي ناسيني
خالد بجد و عصبيه شوي : شهد انتي الي قايله حق اسراء اني متزوج عليها ؟!
شهد انصدمت وماتوقعت خالد سألها هالسؤال : بسم الله الرحمن الرحيم ، الناس يسلمون
خالد : خلصيني انتي الي قايلتلها
شهد : شقلت لها ؟
خالد بعصبيه : شهد لا تطلعيني من طوري و قوليلي انتي ولا لا !!
شهد : و وين بشوفها عشان اقولها ؟!
خالد : يعني مو قايلتلها ! يعني منو بالله الي قايلها ؟!
شهد : و انا شدراني ؟ يمكن رفيجك؟
خالد : و رفيجي شكو يقولها !!
شهد : خالد انا شدراني !!
خالد : يصير خير ، صك الفون بسرعه و اتصل على جاسم

جاسم : هلا خالد
خالد : جسوم انتا الي قايل حق اسراء اني متزوج عليها ؟
جاسم : خالد ؟ صل على النبي زييين ، انا شكو اقولها !
خالد : يا جاسم اسراء عرفت اني متزوج عليها ، و حالتها حاله
جاسم بصدمه : عرفت  و شلون ! و منو الي قالها ؟
خالد : و انا شدراني منو الي قالها ، ماتشوفني قاعد أسألك ؟
جاسم : افاا والله افااا ، ما توقعتها منك ، الحين انا اروح اقولها و اخرب حياة رفيج عمري ؟ وين الثقه يا خالد وينها
تنهد خالد حييل : لاتلومني يا جاسم لا تلومني ، انا بديت اشك بالناس كلهم
جاسم : لا حول ولا قوة الا بالله ،
خالد : الحل يا جاسم الحل !
جاسم : هذا الي كنت خايف منه ، قلتلك يا خالد اكثر من مرة طيعني طيعني لا تتزوج ، ان عرفت زوجتك يمكن يصير فيها شي ، قلت لااا عادي مافيها شي اذا تزوجت و شبصير لو عرفت ؟ شوف الحين شصار ، و اللي ما يسمع الكلام يضيييع
خالد : مو وقته هالكلام يا جاسم مو وقته ، شسوي الحين !
جاسم : قولي شصار بالضبط
و قاله خالد السالفه
جاسم : لا حول ولا قوة الا بالله ، والله مادري شقولك يا خالد ، حاول تبرر موقفك
خالد : شقولها يعني .. اقولها كنت احب وحده غيرج و تطور هالحب و تزوجتها عليج ؟!
جاسم : قولها ، قولها الصج ولا تجذب عليها
خالد : ينيت انا اقولها جذي ! جذي بذبحها بكلامي
جاسم : مادري يا خالد ، الله يعينك
خالد حس ان ماكو حل و تحبط : اوكي اوكي ، اخليك الحين

قعد خالد ع الكرسي و حط راسه على ايدينه و غمض عيونه حيييل
خالد : شتسوي يا خالد شتسوي ، والله اني حطيت نفسي بمشكله ، والله ان صار فيها شي انا السبب ، انا السبب ! ماراح اسامح نفسي ..

و وصلت ام عبدالعزيز و بناتها المستشفى ،شافوا خالد برة و حالته ماتسر ،

ام عبدالعزيز بخوف : خالد ؟ يمه شفيك ؟
خالد : لا عمتي ، سلامتج .. انا رايح البيت تبين شي ؟
ام عبدالعزيز مستغربه من كلامه : خالد ليش بترد البيت ؟
خالد : تعبان شوي و بروح ارتاح ، ان شاء الله بعدين بيي ، تامرين على شي ؟
ام عبدالعزيز : سلامتك يمه ، روح ارتاح

دخلت ام عبدالعزيز الغرفه لقت الدكتور مع اسراء
الدكتور : ماعليه بس ممكن تطلعين شوي على ما اخلص شغلي ..
طلعت ام عبدالعزيز من الغرفه و كانت مخترعه و خايفه على بنتها ،

ام عبدالعزيز : انا حاسه ان في شي ، خالد تعبان و شكله ضايق خلقه و الدكتور عند اسراء ، شسالفه ؟ اخاف بنتي فيها شي !
اسماء : يمه لا تحاتين ماكو الا العافيه ان شاء الله ، تلقين الحين الدكتور قاعد يفصحها و يجيك على حالتها
ام عبدالعزيز : ان شاء الله ماكو الا الخير ،

و بعد ربع ساعه طلع الدكتور

راحت له اسماء : خير يا دكتور ؟


تنهد الدكتور : والله يا اختي انا مستغرب من حالتها ، امس ماكان فيها شي و كنت برخصها ، استغربت الحين من حالتها ، اعصابها كانت وااايد تعبانه و ان ماخاب ظني تعرضت لصدمه عصبيه ، خلتها تفقد اعصابها و تتوتر
اسماء : شلون جذي ! و من وين يتلها هالاعصاب
الدكتور : مادري والله ، بس اكيد من احد الزوار ، يمكن قالها شي خلاها تفقد اعصابها
اسماء : مافي احد زارها غيرنا احنا اهلها !
الدكتور : الله اعلم ، من جذي انا الحين منعت الزيارة عنها و محد يقدر يشوفها و بـ تتم عندنا لين ما تتحسن حالتها ،
اسماء : الله يعين ،
ام عبدالعزيز : ها يمه شقال الدكتور ؟
تنهدت اسماء : يقول يتلها حاله عصبيه و توتر ، و ممنوعة الزيارة لما تتحسن حالتها
ام عبدالعزيز : يمه بنيتي ! شنو عصبيه شهالكلام الفاضي ، بنتي لاهي عصبيه ولا شي ،
اسماء : يمه هذا كلام الدكتور
ام عبدالعزيز : كلامه فاضي ، انا بروح اشوفها
اسيل : شوي شوي يمه ، الدكتور قال ممنوعه الزيارة الحين ، يعني مانقدر نقعد بالمستشفى اكثر من جذي
ام عبدالعزيز : انتوا شقاعدين تقولون ! شنو ممنوعه انا بدش بشوف بنيتي !
اسماء : يا يمه امشي البيت و بعدين يصير خير ،



بيت بو عبدالله :

ام عبدلله : خالد ؟ انتا هني ؟
خالد بضيق : اي
ام عبدالله : شلون اسراء الحين ؟
خالد : يمه انا بروح غرفتي
ام عبدالله : خالد ؟ شفيك يمه ؟
خالد : تعبان و ابي ارتاح ، لحد ايي فوق
ام عبدالله : يمه وليدي اسم الله عليك
و نزلت فاطمه ،
فاطمه : يمه ؟ شفيه خالد ؟ شكله متضايق
ام عبدالله : مادري عنه ، يقول تعبان و يبي يرتاح
فاطمه : كاسر خاطري خالد والله ، من دخلت اسراء المستشفى و اهوة على هالحال ، ضايق خلقه و مايشتهي ياكل ولا يطلع و لا حتى يداوم ، يحبها يحبها يموت فيها
ام عبدالله : اكيد يحبها ، مو زوجته .. ( تنهدت ) الله يقومها بالسلامه ان شاء الله ، و تتحسن حاله وليدي
فاطمه : اي يمه بس .. الي اعرفه ان اسراء صحت من الغيبوبه و حالتها تحسنت واايد ، و خالد تحسنت حالته ليش عيل الحين ضايق خلقه ؟
ام عبدالله : سكتي لا تخرعيني ، مافي شي اسم الله عليه ، بس دايخ و يبي ينام
فاطمه : مايندرى والله


وظلت اسراء وحيده بـ المستشفى ممنوعه عنها الزيارة لمده 5 ايام لما تحسنت كليا و تعافت ، و بهالـ 5 ايام ما مر عليها خالد و لا شافها ، ظل بغرفته لا ياكل ولا يشرب مثل السجين ، الكل يسأل و يبي يشوفه لكن خالد رافض يشوف احد ، و شهد الي كانت ميته تبي تشوف خالد الي صارلها اسبوعين مو شايفته ، ولا تدري عن اخباره و احواله ،،


و بالمستشفى :

ام عبدالعزيز بفرح : قالج الدكتور ؟
اسراء الي كان ضايق خلقها : عن شنو
ام عبدالعزيز : اليوم بتطلعين من المستشفى
اسراء مافرحت الا زادت حزن : يمه انا بقعد بالبيت عندج ،
ام عبدالعزيز : ليش ؟ خالد ميت على شوفتج و يبيج
تضايقت حيييل لما سمعت اسم خالد : يمه احس اني تعبانه و افضل اني اقعد عندج
ام عبدالعزيز : على راحتج يمه ،
اسراء : يمه ، و قولي حق اسماء و اسيل يروحون شقتنا و ياخذون كل اغراضي و ملابسي و اييبونهم غرفتي القديمه
استغربت ام عبدالعزيز : ليش يا يمه ؟ شصاير ؟ ليش كل اغراضج ؟
اسراء بصوت خافت : قلتلج يمه تعبانه و ابي اقعد عندج ، و مرة وحده حق الولاده
ام عبدالعزيز : ان شاء الله يا يمه ،
سكتت اسراء و سرحت و بدت تفكر ، شلون راح تكون حياتها من بعد ما اكتشفت حقيقه خالد، معقوله بترجع البيت و تعيش معاه ولا كأن شي صار !
اسراء بقلبها : مستحيل ارجعلك يا خالد ، خدعتني ، عشت معاك احلى سنين عمري ، ملكتني و خذيت عقلي و قلبي ، عطيتك كل شي ولا قصرت معاك ابد ، صدقت كل كلمه تقولها ، و هذي اخرتها ، تطلع متزوج علي ، شسويتلك انا شسويييت ، لكن بتشوف ، بتشوف اسراء الحين شبتسوي ، اذا انتا عنيد فـ انا اكثر منك عنيده و راسي يابس ..
ام عبدالعزيز : اسراء ؟ اكلمج ليش ماتردين علي ؟
اسراء : هلا يمه ؟
ام عبدالعزيز : وين خالد ؟
اسراء : ها ؟ ممادري
ام عبدالعزيز : غريبه ؟ كل مرة يكون عندج ولا يفارقج ،
اسراء تضايقت و حست بـ الم في قلبها : مادري يا يمه
ام عبدالعزيز : اسراء؟ شسالفتج؟ كله سرحانه صاير شي ؟
اسراء بـ ضيق : لا يا يمه ماكو شي
ام عبدالعزيز : والله مادري عنج ، المهم خالد وينه دقي عليه عشان نطلعين
اسراء : قلتلج يمه ماراح ارجع البيت ، بقعد عندج خالد لييش ؟!!
ام عبدالعزيز : لازم يوقع على اوراق خروجج من المستشفى
تنهدت اسراء : مالي خلق اكلم احد ، عزيز انتا دق
عزيز : حاضر ، ( ودق عليه )
خالد : هلا عزيز
عبدالعزيز : هلا والله خالد ، شلونك
خالد : الحمدلله
عبدالعزيز : خالد وينك ، مخلي مرتك بالمستشفى و طالع
خالد : مشغول شوي
عبدالعزيز : ماتدري ان اسراء بتطلع من المستشفى اليوم ؟
خالد : امبلا ادري
عبدالعزيز : يلا عيل تعال عشان توقع على اوراقها
خالد : يلا شوي و اكون عندكم

عبدالعزيز : شفيج انتي و ريلج ؟ تصرفاتكم غريبه و كلامكم مادري شلون صاير ، تتكلمون بـ برود !
سكتت اسراء ولا علقت على كلام اخوها ،
و لما وصل خالد ،

خالد : السلام عليكم
الكل : و عليكم السلام
خالد :اسراء شلونج
اسراء بـ ضيق و تحاول تحبس دموعها الي بدت تنزل : الحمدلله
الكل لاحظ طريقه الكلام بين خالد و اسراء ، وحس ان في شي صاير بينهم ، مو معقوله تكون هذي اسراء الي تموت على خالد ، و لا هذا خالد الي يعشق التراب الي تمشي عليه اسراء ،
خالد : عن اذنكم بروح اخلص اوراقها ، ( طلع خالد من الغرفه و شكله متضايق و متحبط و حاير ، مايدري شلون راح يعيش مع اسراء عقب ما اكتشفت السر ، خلص كل اوراقها و رجع للغرفه )
خالد : يلا ، خلصت كل شي
ام عبدالعزيز : عساك ع القوة ،
نزلت دمعه من عيون اسراء مسحتها بسرعه وماحبت احد يلاحظها ، نزلت راسها عشان ماتطيح عيونها على خالد
خالد : يلا اسراء
ام عبدالعزيز : يمه خالد ، اسراء بتقعد عندي لما تتحسن حالتها و مرة وحده للولادة
اندهش خالد : على راحتها ، اللي تشوفه ( وطلع بره )
ام عبدالعزيزبنبرة جديه : اسورة انتي متأكده ان مافي شي بينج و بين خالد ؟
اسراء : ...
عبدالعزيز : يمه خليها لا تضغطين عليها ، اهيا الحين تعبانه لي رحنا البيت و ارتاحت سأليها



بيت بو عبدالله :

رد خالد البيت بروحه و الكل كان متوقع ان ترد اسراء معاه ، كان شكله متضايق و صاكه فيه الدنيا ،

ام عبدالله : خالد
خالد : هلا يمه
ام عبدالله : عسى ما شر ؟ شفيك هالايام ؟ كلش مو عاجبني ؟!
خالد : ماكو شي ، سلامتج
ام عبدالله : عيل وين اسراء، ما اشوفها معاك ؟
خالد : راحت عند امها ، تقول بتقعد عندها لي الولادة
ام عبدالله : بييه ! تو الناس على ولادتها ! باقي اكثر من شهر
خالد : كيفها على راحتها
ام عبدالله : بعطف : خالد انتا مو فاضي ، اكيد فيك شي ، شنو هالحزن الي بعيونك و الضيقه الي ملازمتك 24 ساعه ؟ شسالفه ؟!
خالد : قلتلج يمه ماكو شي ، عن اذنج بروح انام

بيت بو عبدالعزيز :

بو عبدالعزيز : تو ما نور البيت
اسراء : منور بـ اهله
بوعبدالعزيز : يلا يبه ، قومي غرفتج و ارتاحي
اسراء : رايحه يبه رايحه ،

وظلت اسراء بغرفتها بروحها تتذكر خالد ، تتذكر ايامها معاه ، وتتذكر يوم قابلت شهد و شافت فضايحه ، نزل من عينها نهر من الدموع
اسراء : والله انك ما تقدر ، هذا تالي تقديرك !

هذا تالي تقدريك تجرحني بتقصيرك
ليت الجرح مو منك ليت الجرح من غيرك
من غيرك يكون اهون يمــكن يوم و يهون
لكن ماني متخيل انك بالظهر تطعن
حبيتك و ذي الغلطه حسافه حبي و احساسي
و عمري ما تخيلت تكون اقسى من القاسي
هذا تالي تقدريك تجرحني بتقصيرك
ليت الجرح مو منك ليت الجرح من غيرك


اسراء : ما حسبت انك بتخون ،


عديييم القلب و الاحسـآااااس ... خــآآآآآين مثل هالناآآس
حسبتك مخلص و واافي ... لقييتك مالك اي اسآآآس
تجرحني و لا تبـآلي ... ولا ترثي بـ حاآآآلي
قلبك مـآعرف غـآآآلي ... و حبك جنه مـآ تندآآآس

اسراء : دام انك فضلت غيري على .. روح الله يهنيك ..

مع السلامه يالي كنت [ حلمي ]
اتمنى ربي يهنيك مع اللي [ هويته ]
ماأقول غير الله .. يصبر .. قلبي[ المسكين ]
مدري شلون .. بعيش .. من دونه ..

وش جاه ؟ محبوبي مشى و خلاني مابين نيراني و بين احزاني
والي يسويه سواته ماهو عاقل يحبني موت و يصاحب ثاني !
..
خلوه على كيفه يدور غيري ، يرتاح و ارتاح انا من تفكيري
مافاد لا حبي ولا تقديري مابيه حتى لو تعاني و جاني !

دخلت ام عبدالعزيز على بنتها و شافت حالتها

ام عبدالعزيز : يمه قوليلي شفيج ، عورتي قلبي من البجي
اسراء و الدموع تنزل من عينها : يمه انا بقولج كل السالفه
( و قالت لها كل السالفه )

انصدمت ام عبدالعزيز حيييييل ولا صدقت ! عجز لسانها عن الكلام ، ماتوقعت سبب حزن اسراء و بجيها المتواصل طول هالايام يكون من هـ السبب !!
ام عبدالعزيز : اسراء انتي من صجج ؟
اسراء و الدمعه نازله من عينها : اي يمه من صجي
ام عبدالعزيز : ماني مصدقه !
اسراء بـ احباط و بجي : صدقي يا يمه صدقي ، هذا الصج ( تنهدت )
قربت ام عبدالعزيز من بنتها و لمتهاا حيييل و مسحت على شعرها
ام عبدالعزيز : ما تستاهلين والله ، ما تستاهلين
اسراء و الدموع مغطيه ملامحها : يمه ، شسوي الحين
تنهدت ام عبدالعزيز : مادري يا يمه ،
اسراء : يمه بطلب الطلاق
ام عبدالعزيز : لا ! طلاق لا !

sweet memy
البارت التاسع عشر :


اسراء و الدموع تسيل على خدها الناعم : يمه فهميني ، ما اقدر اعيش مع انسان حبيته ، حبيته من كل قلبي ، حبيته بكل ذره من جسمي ، ملكني و ملك قلبي و عقلي و تفكيري ، عشقني بكل مافيه ، عشت معاه سنة من احلى سنين عمري ، شفت الدنيا لما خذيته ، عطاني الدفا و الحنان ، و في طفل ينمو بـ احشائي عشانه ، اخر شي يخوني و يطلع متزوج غيري .. يمه مو سهل مو سهل !
ام عبدالعزيز : يا حبيبتي خالد يحبج ، يحبج و يموت فيج و مستحيل يسوي جذي !
اسراء : يا يمه اقولج شفت صوره معاها و شفت عقد الزواج و انا كنت شاكه بخالد من قبل ، مكالمات تالي الليل و سهر 24 ساعه و سالفه الـ waiting ، اكيد كان لاهي معاها ، وانا يا غافلين لكم الله ،
ام عبدالعزيز : الله يسامحه
اسراء : خلاص ، هذا اخر قرار لي و بطلب الطلاق
ام عبدالعزيز : اسورة تعوذي من ابليس و فكري ، لا تخربين حياتج بسبه غلطه صغيره راح تندمين عليها ، تضيعين مستقبلج و مستقبل ولدج
اسراء : انا خربت حياتي يوم خذيته ، ما اقدر ما اقدر اكمل حياتي معاه
ام عبدالعزيز : انتي توج صغيره حرام عليج تضيعين حياتج !
اسراء : حياتي خلاص ، انتهت ، لكن حياة ولدي ماراح تنتهي
ام عبدالعزيز : بطلاقج بتخربين حياة الياهل ، تبينه يعيش من غير ابو ولا من غير ام ؟ خالد ماراح يسكت و اكيد بياخذ ولده معاه
اسراء بـ حده : هذا ولدي ، ماله شغل فيه
ام عبدالعزيز : مثل ما اهو ولدج ترا ولده
اسراء : ولدي و بعيش عندي ،
ام عبدالعزيز : يا اسراء صلي ع النبي و فكري عدل
حطت ايدها على راسها و غمضت عينها : هذا قراري ومابي افكر ، راسي قام يعورني من التفكير و هذا اخر حل
ام عبدالعزيز : لا حول ولا قوة الا بالله ، عنيده ماكو فايده فيج ..
( طلعت ام عبدالعزيز من غرفه اسراء و ظلت بروحها تفكر و تبجي ، حطت ايدها على بطنها )
اسراء بصوت ممزوج بالدموع : اسفه حبيبي ، بس ابوك خاين ما اقدر اعيش معاه


بيت بو عبدالله :

قعد خالد بروحه بالغرفة و حاس بفراغ كبير ،
خالد : والله مكانج مبين ( تنهد )
.. صوت الباب ..

خالد : تفضل
فاطمه : قوة يا حلوو
خالد بـ ضيق : هلا
فاطمه : شلونك ؟
خالد : خليها على الله
فاطمه : خالد شفيك ؟ ليش متضايق ، المفروض تستانس لان اسراء طلعت من المستشفى
خالد : ماني متضايق
فاطمه : مبين من عيونك الضيقه و الحزن ، مو معقوله مافيك شي
خالد : ماكو شي ،
فاطمه : غريبه مارحت حق اسراء اليوم ؟ صارلها يومين طالعه من المستشفى و ليلحين ما شفتها ؟
خالد : بخليها ترتاح ، بعدين بروح لها
فاطمه : انا بروح لها اليوم ، ولهانه عليها وااايد
خالد : لا ! لاتروحين
استغربت فاطمه و عقدت حواجبها : ليش ؟
خالد : خليها ترتاح ، بعدين يصير خير
حست فاطمه بشي غريب ، اكيد في شي بينهم ..

طلعت فاطمه من غرفه خالد و وايد تساؤلات بمخها ، مو معقوله خالد مافي شي ، اكيد صاير شي بينه و بين اسراء ، الله يسترر ..


بيت بو عبدالعزيز :

رن فون اسراء ، خذته من غير نفس و شافت الاسم [ دلال ] ، حست انها بـ حاجه حق احد يسمعها و تسمعه و ردت ،

دلال : هلا والله بـ اسراء
اسراء بـ ضيق و بصوت يخالطه الدموع : هلا فيج
دلال : الحمدلله على السلامه
اسراء : الله يسسلمج
دلال : شفيج اسور ؟ صوتج متغير ؟
اسراء : وللي يصير فيه مثل حالتي ماتبينه يبجي و يتغير صوته ؟
دلال :اسراء شفييج شصااير !!
( وقالت لها كل السالفه )
انصدمت دلال و ماتدري شتقول : شتقولين !!
اسراء : هذا الصج
دلال : مو معقوله ! ما اصدق
تنهدت اسراء : هذا الي صار
دلال : لا حول ولا قوة الا بالله ، و شبتسوين ؟
اسراء : بطلب الطلاق
دلال : اسور لا ! لاتفكرين جذي
اسراء : شتبيني اسوي يعني ! ارجعله ولا كان شي صار ؟ يا دلال خالد طعني جرحني ، لو انا غاليه عليه جان ما سوى جذي
دلال : خالد يحبج و ما اتخيل يطلع منه كل هذا
اسراء : بسسس دلال تكفيين ، لاتقولين اسمه مابي اتذكره ولا ابي اشوفه ولا شي
دلال : لا اله الا الله ، فكري عدل ولا تخربين حياتج بـ ايدج ، الطلاق مو لعبه ولا شي سهل
اسراء : شسوي يا دلال شسوي ، ما اتخيل انه يسوي كل هذا ! صدمه لي !!
دلال : ماعليه ، بس فكري ، فكري عدل قبل لا تتخذين قرارج
اسراء : انا مصممه ع الطلاق ، مليت من التفكير راسي بينفجر من كثر ما افكر ، و لقيت ان الحل اهو الطلاق
دلال : حرام يا اسور والله حرام ، توج صغيره ! و شنو ذنب الياهل ؟ ما فكرتي فيه ؟
اسراء : الياهل بكون عندي ، و بعيش مع امه و مستحيل اخليه يعيش مع ابوه الخاين
دلال : مهما كان هذا ابوه ، و له حق عليه و بياخذه في اي حال من الاحوال
اسراء : مو بكيفه ، مستحيل اخليه ياخذه ، خليه يعيش مع مرته اليديده ، مو كفو يصير ابو و يكون عنده ولد
تنهدت دلال : الله يهديج ،



و بعد يومين ،

بهاليومين اشتغل خالد اتصالات على اسراء ، لكنها ماكانت ترد، ماتقدر ترد على الانسان الي حبته و خانها ، داست على قلبها و حاولت تطرد خالد من حياتها لكن ماقدرت ! مو سهل تنسى الي عاشت معاه بـ لحظه ،

خالد : بجرب ادق ، يمكن ترد


عدييم القلب و الاحسااس خاااين مثل هالنااس .. ( كانت نغمه خالد ، و تغير اسمه من حبيب قلبي الى الخاين )
اسراء بـ اعصااب : شيبي هذا بعد !
خذت الفون و حذفته بعيييد عنها
خالد : ماترد ، ( تنهد ) شسوي الحين ، ماكو الا اروح لها و اشوفها و اتفاهم معاها ،، ماكو الا جذي ،



[ ! ] لا تتصل ...
ماني على الصوت " شفقان !
وفر - كلافة عنوتك وَ اتصالك ~
اللي زعل يبقى على طو و ول زعلان
ومشكور / ماقصرت ؛؛ يكفي سؤالك
ما مشي ورى المقفي [ لو كان ما كان ..
- اعز نفسي } صوب رغبة وصالك !
صحيح [’’ أحبك ‘‘] مولعاً فيك هيمان
وَ صوتك يسافر بي --> لِعالم خيالك
لكن حبي لك له { اربع أركان ~
من دونها / عندي قصيره حبالك
عزي ؟ وفهمك ؟ كلمتي ؟ وزود تحنان .!
وايضا الوفا ؟ وَ أبشر ( بقلبي وفا لك ؛
وأن كان ناويها صدوداً وهجران
لا ابوك لا ابو الحب لا بو جمالك
أحقرك وانهي عشرتك ؛ [ ذلّ ] حقران ..!
بهيبك لينه ., ’ يخيفك ضلالك
ما قد سمعت > بِذل إنسان / لِإنسان !؟
مني خذه لا تسمعه ! دوك جا لكْ
لا تحسبني شخص \ بالسهل ينهان !!
من هو نواها .. محاوله ’ صار ؛ هالك

و فعلا ، راح لها ،


طق طق طق ( صوت الباب )
اسراء : تفضل
عبدالعزيز :اسور ، خالد يبيج تحت
اسراء بـ صدمه : خالد تحت !
عبدالعزيز : اي ، يلا قومي
اسراء بـ صراخ : ماني نازله ، مابيييه شيبي ياي! مابي اشووفه !!
عبدالعزيز : قومي نزلي بلا حركات الدلع
اسراء : عزيز افهمني ، مابي اشوفه قوله يروح ،
عبدالعزيز : قومي نزلي و انا معاج ،
و بعد الحاح كبييررر من اخوها نزلت ،

كان شكلها كئيييب و حزين لدرجه مو طبيعيه ، اللون الاسود كان لون ملابسها اما الاصفر فـ كان لون بشرتها ، و شعرها الناعم طايح على جتفها و مبين عليها الضعف و قله الاكل ،
نزلت بحركه بطييئه حييل و شافت خالد جدامها ،

خالد انصدم لما شافها ، حيل كانت متغيره ، ماتعود عليها بهالشكل : شلونج اسراء
اسراء بـ صوت قوي و من غيره ما تشوفه : الحمدلله ، خير .. شبغيت ؟
خالد : خلينا نتفاهم
اسراء : تفضل ، قول الي عندك
خالد : ليش ما تردين على اتصالاتي و مسجاتي ؟
اسراء بجرأة : و ليش ارد عليك ؟
خالد استغرب : ليش تردين ؟! مو انا ريلج و من حقي اتطمن عليج
اسراء : ريلي ؟ ريلي الي تزوج علي ولا فكر فيني ؟ ريلي الي خانني ولا فكر بيوم شلون بتكون حالتي اذا انكشف سره ؟
خالد : عن الغلط
اسراء بـ حده و بجرأة : اعقتد اني ما قلت شي غلط ، و هذا الصج و الواقع
خالد : اسراء انتي فاهمتني غلط ، انا احبج و ..
قطعت كلامه و بصوت عالي : بسسسك جججذب بسسسك ! احبج احبج احبج ! انتا ما تحب الا نفسك ! ولا عمرك حبيتني ، ولا بتحبني !!
خالد : شهالكلام !
اسراء : هذا الصج !! خالد .. طلقني !

كانت هالكلمه مثل السجين في قلبه : شش شش نو شنو ! اطلقج !
اسراء : اي يا خالد ، طلقني ، انا ما اقدر اعيش معاك اكثر من جذي ، ما اقدر اعيش مع انسان خااين ! و حط تحت خاين خط احمر ، ليش سويت جذي يا خالد ليش .. !
ماقدرت تكمل كلامها و طاحت بنوبه بجي ،
خالد : اسراء انتي شقاعده تقولين !
اسراء : خلاص يا خالد ، الي شفته كفايه ، و كل واحد يروح بطريجه احسن ، روح عندها ، و الله يوفقك ..
خالد بـ ينون : اسراء انتي مستوعبه الكلام الي تقولينه !
اسراء : للاسف ، اي .. مستوعبه كل كلمه قاعده اقولها ،
خالد : نسيتي يا اسراء ؟ نسيتي انج حامل ؟
اسراء : مانسيت ، و هذا ولدي ، بيطلع و يتربى من عز امه ، احسن من ما يعيش عند ابوه
خالد : لاتنسين انه ولدي مثل ما اهو ولدج ،
اسراء :قلتلك ولدي ، و بسمحلك انك تشوفه لكن مستحيل تاخذه مني !
خالد : هذا ولدنا و بعيش عند امه و ابوه ،
اسراء : مستحيل ، مستحييييل ! قلتلك يا خالد ما اقدر اعيش معاك ولو لـ لحظه وحده ! افهمني خلاص مااابيييك ما احبك ! اكرهك اكرهك !!
انصدم خالد حييل و لا صدق الكلام الي سمعه منها ! كلامها كان حييل قوي عليه ! اول مرة يشوفها بكل هالقوة و الجرأة ! ، و يطلع منها كلام جنه سم ،
خالد : انا بطلع ، و بخليج تهدين و تفكرين ، يمكن تغيرين رايج .. مع السلامه !
عبدالعزيز : شسويتي انتي !
اسراء الي كانت طايحه في بجي عمييق : شتبيني اسوي يعني ،
عبدالعزيز : هدمتي حياتج بـ نفسج !
اسراء : خلاص انا حياتي انتهت ..

لا تنصدم لا قلت انا اليوم مابيك

القلب عافك وانتهى اليوم دورك

اعميتني بحبك عسى الله يعميك

وارميتني يازين بأعمق بحورك

يالله توكل لا تجيني ولا اجيك


اما خالد الي طلع من عند اسراء و راح يفتر ، مايدري وين يروح ، حاس بـ ضيقه ، صدمه ، احباط ، يأس ، ما يدري شسوي ! مالقى غير البحر يروح له و يفضفض الي بقلبه ، يوسع صدره و يرتاح ، مد ايده وطلع من جيبه علبة الزقاير و ولع زقارة
خالد : اداوي بـ الزقاير ضيق صدري ، عسى نفسي تلقى فيها متاعه
فكر بـ رفيجه جاسم و راح عنده ،

و بعد ماقاله السالفه ،

جاسم : لا حول ولا قوة الا بالله ،
خالد و الضيقه ملازمته : والله و رحت فيها
جاسم : لا تقول جذي ، كل مشكله ولها حل
خالد : اقولك طالبة الطلاق تقول حل ؟ شنو الحل يلا ؟
جاسم : مادري ..


طبعا الكل عرف بـ السالفه ، ام عبدالله لامت خالد حيييل على فعلته ، و ماصدقت الي سمعته اول مرة بس بعدين تأكدت ، محد مظلوم بـ السالفه غير اسراء ، اما خالد فـ عطى اسراء مهله تفكر و تراجع نفسها ، يمكن تغير رايها او يحن قلبها لكن ، زادت اسراء اصرار على الطلاق ، كل ما تتذكر حياتها مع خالد و كلام الحب و خيانته تصرر على الطلاق اكثررر و اكثرر ، الكل حاول فيها لكن مو راضيه تقتنع و فكره الطلاق راكبه راسها ،
sweet memy
البارت العشرون :


و بعد اسبوع ،

خالد : ها شـ قررتي ؟
اسراء بحده : قراري مابي اتنازل عنه
خالد : اسراء انتي من صجج ! مايهون علي اطلقج ! شلون اعيش من دونج انا احبج يا اسراء احبج !
اسراء : انا احبك بعد ، احبك بشكل ما تتصوره يا خالد ، بس .. بس الي سويته مو شويه ! مو سهل علي !!
خالد : اسراء انا آسف ، آسف و حقج علي ، و مستعد اطلقها بعد شتبين ؟
اسراء : لا تطلقها ، طلقني و روح عيش معاها ، مو هذي الي تزوجتها علي و فضلتها علي ؟ روح ، استانس معاها ..
خالد : هذي غلطه و غلطتها ، انتي زوجتي الاولى و الاخيرة و ام عيالي
اسراء : خلاص يا خالد ، طلقني و افتك مني
خالد : شلون افتك منج ! ماني قادر استوعب شلون اعيش بدونج !
اسراء : خالد انت غلطت ، و الطلاق تصليح غلطتك ، صدقني بكون مرتاحه
انصدم خالد و ماتوقع تقوله هالكلام : مرتاحه ! راحتج بفراقي ؟! ماتوقعتها منج والله
اسراء : خالد غصبن علي ، الي سويته مو سهل ، والله مو سهل
خالد : ما يهون علي ، مايهون علي اطلق حبيبتي ، زوجتي و ام عيالي ، الي سويت كل شي عشان اخليها تحبني وتتقرب مني ، آسف ، طلبج مرفوض
اسراء : خالد انت غلطت و لازم تصلح غلطتك ! انا راضيه اني اكون مطلقه ، راضيه !
تنهد خالد و قال بقلبه : ان طلقتها بعيش بروحي و ان ما طلقتها نفس الشي ، بعيش بروحي ولا راح ترضى تعيش معاي ، شتسوي يا خالد شتسوي ،
اسراء : طلقني يا خالد ، روح عيش حياتك مع شهد .. و الله يوفقك !

غمض عيونه حييييل و تنهد ،تذكر ايام الجامعه يوم يلحقها ، تذكر يوم ماكانت تحبه، تذكر يوم يحرجها تذكر وتذكر و تذكر ! تذكر يوم سوا المستحيل عشان يتقرب منها .. و يوم حبته صار اسعد انسان بالدنيا ، فرح حيل يوم تزوجها ، يوم زواجهم كان احلى يوم بـ النسبة له ، هاليوم الي تحقق فيه حلمه ، هاليوم الي تغيرت فيه حياته ، تذكر شهر العسل ، تذكر لعبه و ضحكه و غشمرته ، تذكر كل الايام الحلوة الي بينهم ، تذكر يوم قاله الدكتور انها حامل ! تذكر يوم عرف انه بصير ابو .. تذكر يوم خانها و داس على قلبه و تزوج عليها .. !

مايدري شسوي ، حس ان الدنيا واقفه ضده ، حس ان حياته انتهت ، حس ان اسراء راحت منه و مستحيل ترجع له ، و بعد صمت لـ دقايق و بـ تردد واضح و حروف متقطعه : انتي ... انتي طالق !
هالكلمه كانت صدمه بالنسبه لـ اسراء ! نزلت منها دمعه سريعه او ماسمعت الكلمه ، كانت قويه على قلبها ماقدرت تتحملها ، ماصدقت ان خالد طلقها ! ماتوقعت ان بطلقها بهالسهولة ! ماتوقعت انها بتهون عليه ، لكن هذا الي كانت تبيه ،
تنهد خالد و قال بضيق و ندم : عنيده و راسج يابس ، و الي تبينه صار ، الله يوفقج ..
وطلع خالد و الضيقه ملازمته و ضميرة يأنبه
و ابتدت لحظه جفا و انتهت لحظة وصال !
و انطفى نور السعاده و احسب انه ضوا !


صار الي تبيه اسراء ، الشي الي حنت عليه و وقفت جدام الكل و بدت رايها ، تطلقت ، اي صارت مطلقه ، ماتدري شلون بتعيش بعد خالد ، شلون بتعيش عقب الحب و الحنان الي خذته من خالد ، ماتدري شلون بعيش ولدها مع امه ولا مع ابوه ، ماتدري شنو المستقبل مخبي لها ..!

ماتقبلت الفراق و ما لـ يدي فيه حيله !
آآآآه لو ان الظروف المقبله تكشف قدرها ،
لو يعرف الشخص منا وش مع الغيب بـ يجي له
كان جنبنا المشاكل من قبل يوقع ضررها .. !


حاولت اسراء تتكيف مع الوضع الي اهيا فيه ، حاولت تغطي صورة خالد الي محفورة بقلبها و بعقلها لكن ماقدرت ، و مر على طلاقها اسبوع .. اسبوع عاشت و ذاقت فراق و خيانة الحبيب ، ماتصورت الحياة من غير خالد ، لكن كانت واثقه انها بتتعود مع الايام على فراقه ، لان مستحيل ترجعله ، مستحيل ترجع حق واحد خانها و باعها و فضل وحده عليها ،

اما خالد ، فكان كتلة من الاحزان ،عيونه دايما حمرة و تحتها خطوط من السهر و قله النوم ، و جسمه صار حيل ضعيف ، ماله خلق اي احد حتى امه واهله ، و قدم اجازة شهرين يرتاح فيهم ، ماكان يهتم بنفسه ولا بغيره ، و نسى حتى شهد الي تزوجها و فضلها على اسراء ، حس ان فقد شي كبير بحياته ، حياته ناقصه ، اي ناقصه شي كبير ، ناقصه وجود حبيبته اسراء ،

بيت بو عبدالعزيز :

حست اسراء بـ آلآم و تقلصـآت فظيييعه ! اول مرة تحس بـ هالالم ..! ماحست الا و اهيا تصرررخ حيييل ، و الدموع تنزل من عينها و تمشي على خدها الناعم ، الكل سمع صراخها و راح لها الغرفه و انصدم يوم شاف حالتها ! خافت ام عبدالعزيز عليها حيييل و ودوها المستشفى ،

و بالمستشفى :

الدكتور : حالتها صعبه جدا ، انا مضطر اولدها الحين
ام عبدالعزيز : ولادة ! ليش يا دكتور
الدكتور : حالتها حيل صعبة ، الجنين في حالة خطرة
ام عبدالعزيز بخوف: لاحول ولا قوة الا بالله .. الله يصبرج يا بنيتي !

عرف خالد بالخبر و ماصدق ! وطاارر بسسررعه المستشفى ، كان يتمنى هاليوم على احر من الجمر ، يتمنى اليوم الي يطلع فيه ولده و يحس انه صار ابو ..

و بعد ساعات :

الدكتور : مبروك ! يابت ولد !
خالد و الفرحه مو شايلته : الله يبارك فيك !
واخيرا لقى شي يفرحه ، لقى شي يطلعه من الضيقة الي فيها ، وصل الولد الي كان يتمناه من زمان ،
عبدالعزيز : مبروك خالد
خالد : الله يبارك فيك
ام عبدالعزيز : مبروك ماياك
خالد : الله يبارك فيج !

الدكتور : حضرتك زوجها ؟
خالد و الفرحه باينه عليه : اي نعم
الدكتور : بغيتك شوي
كان شكل الدكتور ما يطمن ولا يبشر بـ خير ، خاف خالد من تعابير ويهه شوي ،
الدكتور : تدري انها ولدت ولادة مبجرة ، ولدت بأول الشهر الثامن
خالد : اي .. ؟
الدكتور : يعني الجنين مو مكتمل نموه ! و احتمال مايعيش لفترة طويلة ،
خالد : يعني شنو ؟!
الدكتور : بظل عندنا الياهل لي ما يكتمل نموه ، يمكن حوالي الـ 3 اسابيع ، و ان شاء الله بيلقى عندنا الرعاية ،
خالد و الصدمه على ويهه ، ليش جذي ليش ، عسى ما القى خبر يفرحني الا و ياني خبر يخليني حزين طول حياتي ! معقوله ولدي الي نطرته كل هالمدة تقولي ماراح يعيش لفترة طويلة !
طلع خالد من غرفة الدكتور و باله مشغول و تبدلت بسمته و ضحكته وتحولت حق معالم حزن و هم ،

اما اسراء فـ كانت حيييل تعبانة من الولادة ، كانت وايد صعبة و الآلآم الي حست فيها كانت مو طبيعية ، ماكانت متعودة على هالشي من قبل .. تغير شكلها حيل بعد الولادة ، تحولت بشرتها البيضه الموردة الى اللون الاصفر الباهت ، بينت بعض الهالات السودة تحت عيونها ، اما جسمها فـ بين عليه الضعف بعد الولادة ..

و بعد ساعات من الراحة الكافية فتحت عينها و لقت كل اهلها حوالينها يباركون لها بالمولود ، رسموا البسمة على شفاتها ، لكن حست بمكان خالد ، تمنت ان خالد يكون يمها و يكون اول من يبارك لها و يشاركها البسمه و الفرحة ، لكن .. تجري الرياح بما لا تشتهي السفن !!


اسراء بـ تعب : يمه وين ولدي ؟
ام عبدالعزيز قالت لها بـ ابتسامة : ولدج بغرفة الاطفال
اسيل : ماشاء الله قمر ، يشابهج حييل بس ماخذ لون بشرة ابوه
اسراء بـ سرحان و بصوت بالكاد ينسمع : ابوه .. ( تنهدت ) وينك يا خالد تيي تشوفني ، كنت اتمنى تكون معاي بهاللحظه ..
عبدالعزيز بـ عبط : ويين قمر ، ولا شاف القمر شلون صاير
ام عبدالعزيز : حتى بالمستشفى تعاير اختك ؟
عبدالعزيز : وانا صاج ، يقولون قمر ، مادري شلون تعرفون اذا حلو ولا لا ، كل اليهال لما ينولدون جنهم سلاحف صغار ويوهم حمرة و جياكر ، يعني ولدها غير الحين ؟
ماتكلمت اسراء ، كانت تعبانة ، تعبانة نفسيا و جسديا .. فراق خالد كان معذبها ، ماقدرت تعيش بدونه ، تحس شي داخلها يجذبها حق خالد ، مستحيل تقدر تتخلى عن ريلها ، عن حبيبها الي عاشت معاه احلى ايامها ، مو سهل تتخلى عنه بهالسرعه !
وبعد مناقشات عن الياهل و جماله ،
ام عبدالعزيز : اسراء ؟ شفيج يمه سرحانه ؟
اسراء بـ صوت هادي : لا يمه ( تنهدت ) ماكو شي ..

غمضت عيونها حييل وحست برغبة في النوم ، نامت بصعوبة من التعب و التفكير .. و امها يمها تشوفها و تحاول تخفف من آلآمها و تعطيها الحنان ..



قعدت اسراء الصبح على ضوء الشمس الي طالع من الستارة ، و اول ما فتحت عينها لقت امها جدامها ، حست بشعور حييل حلو .. شنو احلى من انك تقعد و تشوف ابتسامه عذبة و شخص تحبه جدامك ،

قربت ام عبدالعزيز من اسراء و مسحت على شعرها : صباح الخير حبيبتي
ردت عليها بصوت ناعم و نعسان شوي : صباح النور

لفت نظرها بوكيه ورد كبير ، منوع من الجوري و القرنفل و الفل ، و مزين بـ خيوط فضية و حبات اللولو و منثور عليه لمعه فضية ، حييل كان راقي و متناسق ..

شافته اسراء و ابتسمت : يمه ؟ من منو هالورد ؟
ام عبدالعزيز : مادري يمه ، اي واحد تقصدين ؟ الغرفة مليانة ورد ؟
اشرت اسراء على البوكيه الي تقصده
ام عبدالعزيز : مادري ،
اسراء: عطيني الكرت بشوف من منو ، اكيد انسان عزيز على قلبي
سحبت الكرت من غير ماتشوف الاسم و عطته اسراء ،

الكلام : الى حبيبتي الغالية ، الحمدلله على السلامة و الف مبروك المولود الجديد ، من : خالد

انصدمت اسراء و وحست برجفة بجسمها و طاح الكرت من ايدها و نزلت دمعه سريعه منها !
و قالت بقلبها : خالد ؟! معقولة يكون خالد الي يايب الورد ؟!!
مسحت دموعها بسرعه عشان لا تلاحظها امها و حاولت تبان طبيعية ،


العصر في المستشفى :

كانت اسراء نايمة من التعب و الملل ، و صحت بعدها و انشرحت نفسيتها شوي يوم شافت اهلها معاها ..
نور : خالتي اسلاء ، وين البيبي ؟ ابي اشوفه ؟
اسراء : البيبي بغرفه اليهال ،
نور : ابي اشوفه ، حلو مثلج ؟
ابتسمت اسراء من قلبها يوم سمعت كلامها ،
تغيرت تعابير ام عبدالعزيز يوم يابت نور طاري الياهل : مسكينة ماتدرين عن ولدج .. الله يشفيه يارب ،
اسراء : يمه ؟ وين ولدي ليش ليلحين ماشفته ؟
ام عبدالعزيز بربكه شوي : يا يمه توة الياهل صغير المفروض ما يطلعونة وايد ، ان شاء الله لي قمتي بالسلامة بتشوفينه و بتملين منه بعد ،
اسماء : شقررتي تسمينه ؟
اسراء : وليد ، خالد يبي وليد ،
ابتسمت اسماء : ام وليد

بتحقق رغبة خالد ، كان حلم حياته اييله ولد و يسميه وليد ، و فعلا تحقق حلمه ، لكن وينه وليد الحين ، ماندري ان كان بعيش مع امه ولا عند ابوه ..



و تعافت اسراء و طلعت من المستشفى بعد 3 ايام ..
و وقت الطلعه ،

اسراء : يمه ، وين ولدي ؟ انا حاسة انه فيه شي ! مو معقولة ماشفته من ولدت
ام عبدالعزيز بهدوء : اسورة حبيبتي سمعيني ، تدرين انج ولدتي بـ أول الثامن ، و الياهل ما اكتمل نموه ،
اسراء : يعني شنو ؟!
ام عبدالعزيز : يعني الياهل بظل بالمستشفى لما يكتمل نموه و تاخذينه
اسراء و الصدمه على ويهها : يعني برجع من غير ولدي !
ام عبدالعزيز : اي يا يمه ، كلها جم اسبوع و بتاخذينه
نزلت دمعه سريعه مسحتها بـ بطء كبير ،
وردت البيت ، البيت الي تربت فيها طول عمرها ، و مافارقته الا يوم زواجها ، و كاهي الحين ترجع له يوم تطلقت و يوم ولدت ..



بيت بو عبدالله :

قعد خالد بروحه بالغرفه يفكر و يتنهد ..
خالد : اليوم اسراء طلعت من المستشفى ، و ردت من غير وليد .. يارب انك تطول بعمره !
حس بـ الضيق و عدم الراحه ، غمض عيونة حييل و قط نفسه على الفراش و خذا شهيق و طلع زفير قوي ..

خالد بـ قلبه : شلون بتكون حياتك يا وليد ، معقوله بتظل طول عمرك عند امك ؟ مستحيل .. ما راح اخليك و باخذك منها ، انا ابوك و من حقي اخذك ..


بيت بو عبدالعزيز :

كانت حياتها ممله رتيبة ، مافيها اي طعم ، وشلون بكون لها طعم من غير خالد و وليد ؟!
تنهدت اسراء : الله يسامحك يا خالد .. قالتها و نزلت دمعه على خدها مسحتها بحركه بطيئة ،
خلاص ، خالد راح و لازم انساه .. لازم انساه !!
ظلت حوالي الاسبوع عايشة حياة حزينة من غير طعم ، اللهم أهلها و صديقتها دلال الي كانوا يقعدون معاها و يحاولون يونسوها و يضحكونها ، لكن .. كان الحزن مسيطر عليها و رغبتها في ولدها كانت كبيرة ،


اسيل : شلوون الحلوة ؟
اسراء: هدوء : بخير
تنهدت اسيل : و بعدين معاج ، كلنا معاج و نحاول نسليج و انونسج ، ليش مو راضية تتغيرين و تغيرين حالتج ! لي متى بتظلين على هالحال ؟ حتى شكلج تغير ، ماقمتي تهتمين بشكلج مثل اول ، وين اسور الي قبل ويين ؟
اسراء : لاتضغطون علي ، الي فيني مو شوية ، و صدقوني قاعده احاول ..
اسيل : نشوف ..

وبدت تنسى خالد او بـ الاصح تتنـاساه .. داست على قلبها وخذت فترة طويله شوي و بالغصب قدرت تمحي خالد من ذاكرتها و تشغل نفسها بـ تجهيز اغراض وليد ، خصوصا ان ماباقي شي على طلعته من المستشفى ، الكل ساعدها في تركيب السرير و ترتيب الملابس ، كانت حييل متشوقه تشوف ولدها و تحضنه و تقربه من انفاسها و تطبع على خده بوسات و تمسح على شعره ،



sweet memy
البارت الواحد و العشرون :


و اخيرا ، اليوم المنتظر .. اليوم الي بيطلع في وليد من المستشفى من بعد ما ظل عندهم شهر ، لأن حالته كانت وايد سيئة ..
قعدت اسراء من النوم و الفرحة غامرتها ، مبتسمة ابتسامه كبيرة باينة على ويهها ، رفعت خصل شعرها الي يايه على عينها و قامت بكل نشاط وغيرت ملابسها و راحت مع امها و اخوها المستشفى ، و موقادرة تمسك نفسها من الوناسة ، و اخيرا بتشوف ولدها !! ماكانت مصدقة !!

واخيرا .. شافته ! و حست بشعور مو طبيعي ! قلبها يخفق بشددددة ، حست بشعور غريب ، حست انها ام ، مسؤوولة عن طفل ، لمست خده و ايدها ترجف و طبعت عليه بوسه خفيفة ، ابتسمت و فرحت حيل ، و الكل لاحظ عليها الفرح .. سمعت صوت مو غريب عليها ، عرفته ! اي عرفته ، صوت تعرفه و تميزه من بين ملايين الاصوات ! لفت ويهها تتأكد من الي سمعته ، و شافته جدامها و حست بقشعريرة بجسمها ! خالد ! اي خالد !
خالد بتردد : شلونج ام وليد
اسراء و الصدمه باينة من عينها همست بقلبها : ام وليد ! من بعد ماكنت حبيبة القلب صرت ام وليد ! .. استحت و انحرجت و ماردت عليه ، ولا تجرأت تطل بعيونه
حس خالد فيها و تنهد : ديري بالج عليه ، ترا ولدي
هزت راسها بحركه خفيفه يعني ان شاء الله ، ماتحملت تشوف خالد اكثر و خذت وليد و طلعت ..


ردت البيت و الفرحه غامرتها ، ولدها نساها خالد والي ياب خالد ، نساها صوته و صورته ، كانت حابه هالشي عشان تتعود على حياتها من دونه و تشغل نفسها و حياتها بتربية ولدها وبس ..
كان خالد على طول يزور وليد ، يشوفه و يتطمن عليه و و يعطيه مبلغ محترم ، اما اسراء فكانت تصر انها تقعد ولا تشوف خالد ولا تسمع اي خبر عنه ،

وقعدت الصبح على صوت وليد ، كان دوم يبجي و يقعدها من النوم ، ماذاقت النوم و الراحه من خذته
اسراء : ها ماما شفيك حبيبي تبجي ؟ يوعان ؟ الحين اسوي ننة حق وليدان حبيبي ,
وشرب و شبع و ارتاح و نام بهدوء و ابتسامه صغيرة بريئة ارتسمت على ويهه ، غطته اسراء و باسته بوسه خفيفه و نامت ..



بيت بو عبدالله :


محمد : يالله يا فاطمه ، متى نتزوج ، ترا مليت من الصبر
فاطمه : والله كل شي كان اوكي ، بس طلاق خالد اهوه الي أخر السالفه شوي .. ماعليه اصبر شوي
تنهد محمد : يالله ، مالنا غير الصبر
فاطمه : اقـ .. ( و قاطعها صوت الباب ) لازم اسكره الحين ، يلا مع السلامه
خالد : من كنتي تكلمين ؟
تلعثمت فاطمه : رفيجتي
خالد : امممم
فاطمه : شلون وليد ؟
خالد : زين ..
فاطمه : يحليله ، الله يخليه لك
تضايق خالد شوي و طلع ، و اول ماطلع طلعت وراه فاطمه
فاطمه : خالد ، ابيك شوي
خالد : خير ؟
فاطمه : بكلمك بموضوع
خالد : و هذي قعده ،
فاطمه : لا تتضايق من الكلام الي بقول اياه ، بس جاوبني بصراحه
خالد : --
فاطمه : تحب اسراء ؟
خالد : بالله عليج هذا سؤال ؟ شلون ما احبها ؟ احبها و اعشق التراب الي تمشي عليه
فاطمه : ليش تزوجت عليه ؟ وخبيت علينا و عليها ؟
تنهد حيل و زفر زفرة قوية : مادري
فاطمه و بـ لين : شلون ما تدري يا خالد ، آخر شي توقعتك تسويه انك تتزوج على اسراء
خالد : خلاص فاطمه ، الي صار صار ، و الحين اسراء مو مرتي و كل واحد راح بحاله
فاطمه : و انتا راضي بالحال الي عاش فيه ؟
غمض عيونه و تنهد : خليها على الله
فاطمه : و شهد ؟ تدري عنها ؟ تروحلها ؟ تشوفها ؟
خالد : من صارت السالفه ماشفتها ولا حتى كلمتها
فاطمه : تحبها ؟
خالد : شهد كانت خوش زميلة معاي بالجامعه ، كنت اعتبرها زمالة لا اكثر ولا اقل ، لكن المسكينة اعتقدت اني احبها ..
فاطمه : و حبيتها و تزوجتها
خالد : وقتها ماكنت ادري شلون افكر ، مادري شلون تزوجتها ، ع العموم انا بطلقها لاني ماني بحاجه لها
فاطمه : حرام شذنبها ؟
خالد : يا فاطمه خلاص ، انا مابي احد ، ابي اعيش بروحي و ارتاح
فاطمه : الله يعينك يا خالد ،


اما شهد فكانت حالتها حاله ، ماتدري عن خالد ولا خالد يدري عنها ، من صار الحادث و اهوه هاملها ، و اهيا تتصل عليه و تدزله مسجات و اهوه مطنش ولا معطيها اي اهتمام ،

شهد و الدموع تسيل على خدها : احبك يا خالد و الله احبك ، و ماسويت كل هذا الا عشان تعيش معاي و نكون اسرة
من صوب ثاني خالد الي كان يفكر ان يطلق شهد و يخليها تروح بحال سبييلها ، لكن فكر فيها شوي و لقى انها مالها ذنب ..
و رفعت شهد التلفون و دقت على خالد ،
رن فون خالد و شاف الرقم و تنهد و ضاق خلقه ، ماكان له خلق يتكلم لكن رد عليها
وبصوت حزين : هلا شهد
شهد و الفرحه غامرتها ، و امتزج صوتها بالدموع : شلونك حبيبي خالد ؟
خالد ببرود : ماشي الحال
شهد : وينك ما تبين ، شللي صار ؟ ليش ماقمت تيي عندي مثل اول ، شنو الي تغير ؟
خالد : شهد انا تعبان و ابي راحه مده طويلة ،
شهد : تعال ارتاح عندي ، يا خالد انا محتاجتلك ، صدقني مانمت صارلي شهرين و السبه فراقك ، يا خالد فراقك عذاب
خالد : ماعليه ، صبري علي جم يوم
شهد واهي تمسح دموعها الي ملت ويهها : مليت من الصبر يا خالد ، صدقني انا احبك ، احبك خالد والله احبك ، ليش تحرمني منك و من شوفتك ؟
خالد : خلاص شهد .. اكلمج وقت ثاني ( وسكر التلفون )


ماتوقعت شهد ان اذا خالد طلق اسراء بتتغير حالته و نفسيته ، توقعت يخليها و يعيش عندها ، لكن توقعاتها ماحصلت ، خالد يحب اسراء حييل و مستحيل ينساها ، بكل دقيقه و بكل ثانية يتذكرها ، عاف الناس كلهم ، عاف الدنيا و مافيها ، مايبي غير اسراء ،اسراء الي حبها من كل قلبه ، اسراء و بس ..


بيت بو عبدالعزيز :


كانت اسراء منسدحه بفراشها و وليد يمها يبتسم و يتحرك ، شافته و ابتسمت له و خذته و قربته من انفاسها و طبعت على خده بوسه صغيره
اسراء: الله يخليك لي يا حبيبي
ودخل عبدالعزيز من بعد ما طق الباب
عبدالعزيز : وين القطو
اسراء : ولدي قطو !
عبدالعزيز : اي قطو صغير
اسراء : ماعندنا قطاوة
عبدالعزيز : عطيني العب فيه
اسراء : لييش ولدي لعبه ؟
عبدالعزيز : اقصد العب معاه
اسراء : اي عبالي ، ترا في فرق بين الكلمتين
عبدالعزيز : خلصينيي عطيني يلاا
شالته اسراء شوي شوي واهيا تسمي عليه و تبوسه
عبدالعزيز : وليييه ، ترا ماراح يصير في شي ،
اسراء : شوي شوي دير بالك عليه
خذاه عبدالعزيز منها و باسه وطلع ،

و بدخله اسماء و عيالها ..

نور : قوة خالي عزيز
عبدالعزيز : يقويج هلا بالدلوعه
نور : اللله ولييد بشييله
عبدالعزيز : يلا يلا ، ماعندنا يهال يشيلون يهال
نور : ماماا شوفيه مايخليني اشيله
اسماء : خليه ما تشيلينه توه ياهل ماتعرفين
نور : ماماا بس شوية
اسماء : يلا عاد قعدي ، خالتج ماترضى
عبدالعزيز و بصوت عالي : اسوووور تعالي شوفي ولدج صار لعبه بيدين اليهال
فززت من مكانها و طلعت : اسم الله على ولدي !
نور بلهفه : خالتي اسلاااااء
اسراء : هلا نورر
نور : خالتي بشيله شوية
اسراء : لا لا
نور و اهيا تترجاها : بس شوية
اسراء : لا حبيبتي توج صغيره ماتعرفين
اسماء : يلا بس سمعي الكلام


ومرت الايام ، اسراء ردت للجامعه و كبر وليد ، صار عمره 5 شهور ، نست خالد و هدا قلبها شوي ، اما خالد فـ هدا شوي عن قبل ، و بدا يتقرب من شهد شوي عشان ينسى اسراء و تخف حالته الي استقرت نوعا ما ..


شهد : خالد بتطلع ؟
خالد : اي
شهد : وين ؟
خالد : نسيتي ؟ اليوم الخميس بروح اشوف وليد
انقهرت شهد ، كانت تكرهه هاليوم ، لان خالد يخليها و يروح يشوف ولده
شهد : اوك خالد ، بس لا تطول عشان نطلع
خالد : يصير خير

طلع خالد و كان متحمس حيييل ، و قبل لا يوصل راح محل العاب و شرا لعبتين حلوين كبار و غلفهم و زينهم بـ بالونات ملونة و شكلهم صار حيل حلو ،


ام عبدالعزيز : ميري روحي شوفي منو بالباب
ميري : ان شاء الله ماما
فتحت ميري الباب و دخل خالد و ماسك الالعاب
خالد : السلام عليكم
ام عبدالعزيز : وعليكم السلام ، هلا خالد هلا يمه
خالد : شلونج عمتي
ام عبدالعزيز : بخير عساك بخير
عبدالعزيز : اووه بو وليد عندنا ، حيالله من يانا
خالد : هلا عزيز ، الله يحييك
عزيز : دقايق اييب وليد
صعد عزيز بسرعه و دخل غرفه اسراء من غير استئذان و لقاها تلعب مع وليد و مستانسه و البسمه مرتسمه على شفايف وليد
عبدالعزيز : عطيني وليد ابوه يبيه
اسراء : دقايق بس ألبسه و اعطيك
عبدالعزيز : اوووه عاد انتي ، شفيه شزينه كاشخ
اسراء : عزيييز خلني أغير ملابسه و اخذه ..
وغيرت ملابسه ، لبسته شورت قصير مع تي شيرت ملون و كاب صغيره و عطرته
اسراء : يلا اخذه ، دير بالك شوي شوي عليه
خذاه منها بسرعه و نزل

شافه خالد و ابتسم حييل ،
خالد : هلا هلا وليدان ، خذاه من عزيز و باسه على خده و قربه من صدره
شافه عزيز و حس ان خالد حيل محتاج حق ولده ،
عبدالعزيز بقلبه : الله يسامحج يا اسور حرمتي الريال من ولده ، والله يعينك يا خالد
خالد : عزيز ؟ معاي ؟
عبدالعزيز : هلا بو وليد ؟
خالد : باخذ وليد معاي شوي
عبدالعزيز : شفكنا من امه الحين
خالد : ههه ، قولها باخذه شوي و ارجعه
عبدالعزيز : صار ..


عبدالعزيز : اسور خالد بياخذ وليد
اسراء و الصدمه على ويهها : وين ياخذه !
عبدالعزيز : شفييج اخترعتي ، بياخذه يلعبه و يرجعه
اسراء : عزيز تروح معاه ما تخليه بروحه ، انا اخاف عليه
عبدالعزيز : اسراء ، ترا مايصير جذي .. هذا ابوه مو واحد غريب
اسراء : وانا من حقي اخاف على ولدي ، روح معاه ولا تتأخرون ، ما اقدر استغني عن ولدي
عبدالعزيز : انزين انزيين


و بالسيارة :

خالد كان سرحان ، كان يتمنى يكون طالع مع اسراء و وليد ..
عبدالعزيز : صدعت راسي تقولي لا تتأخرون
خالد : ليش ؟
عبدالعزيز : تقول ما اقدر استغني عن ولدي


بيت بو عبدالعزيز :

وينك يا حبيبي والله انك ماخذ كل وقتي ، عسى ما يتأخرون بس ..
انسدحت على الفراش و قعدت تلعب بخصل شعرها الناعم و تذكرت دلال
اسراء : دلال ؟ شخبارها ، من زمان عنها
وخذت الفون و اتصلت عليها
دلال : هلا بالقاطعه
اسراء : هلا فييج حيااااتي ، شلونج دلول ؟
دلال : بخير وانتي ؟ شخبارج ؟ شمسوية ؟
اسراء : الحمدلله ، شخبار العنونو الي ببطنج ؟
دلال : والله ذابحني ، يالله هانت كلها جم يوم
اسراء : الله يسهل عليج
دلال : شلون وليد ؟
اسراء : واي عسسل هالولد
دلال : الله يخليج لج ، عيل وينه ما اسمع صوته ؟
اسراء : طالع مع ابوه
دلال : اووه تطور ، قمنا نخليه يطلع مع ابوه
تنهدت اسراء : هذا ابوه ، و من حقه ياخذه
دلال : زين اقتنعتي
....



وبـ الالعاب:

ووسط الالعاب و الموسيقى ..

عبدالعزيز : يه يه ، خوش مكان
خالد : ايي عشان وليدان يستانس
شاف خالد الفرح بعين خالد و اهوه يلعب وليد و وليد مستانس و يضحك
و بعد ساعه ،
خالد : يلا ، تأخرنا
عبدالعزيز : اي يلا دوختني و اهيا تتصل علي
خالد : ما تنلام
عبدالعزيز : يلا مشينا



و نزل عبدالعزيز و وليد و راح خالد عن شهد ،


شهد : خالد ؟ كل هذا تشوف ولدك ؟
خالد : طلعته اليوم
شهد : عشتو ، بعد تطلعه ، بدال لا تطلعه طلعني من زمان مو طالعه معاك
خالد : طلعي ، احد ماسكج ؟
شهد : يا خالد انا ابي اطلع معاك ، ابي استانس
خالد: يصير خير
شهد : و بعـ .. ( حست بـ الم فظييع و سكتت ، حطت ايدها على بطنها و غمضت عينها حييل )
خالد مستغرب : شفيج ؟
شهد ماقدرت تتكلم من الالم
خالد : شهد ؟ شفييج ؟
شهد و بصعوبة : بطني
خالد : شفيه بطنج ؟! تبين تروحين المستشفى ؟
شهد ماردت عليه و ركضت راحت الفراش و انسدحت
ماخلاها خالد و راح وراها يشوف شفيها ..
خالد : شهد ؟ شصاير ؟
شهد : مادري يا خالد ، صارلي جم يوم على هالحال
خالد : قومي المستشفى اخاف فيج شي
شهد بعصبيه : مااابي ارووح خلني بروحي شوي
استغرب خالد و طلع و خلاها بروحها ..

ظل بروحه بالصاله يفكر بولده ، و طرت على باله اسراء، حس انه وده يرد لها ، خلاص مل من حياته و حس ان حياته من غيرها ما تسوى شي .. كان يتمنى اي شي يصير بس المهم يرد لها ..

خالد : شهد ، ترا مايصير الي انتي قاعده تسوينه بنفسج ! شوفي حالتج و شكلج ! لازم تروحين المستشفى
شهد و الالم طاغي عليها والدموع تسيل على خدها: خلني يا خالد ، خلني
خالد : شلون اخليج يعني ؟! عاجبتج حالتج جذي ؟
شهد : خلني يا خالد ، لما اموت و افتك من الدنيا
خالد : انتي شقاعده تقولين !! شفيج شهد شصاير ؟!!
شهد : ( وهي تمسح دموعها ) مافيني شي يا خالد مافيني شي !
طلع خالد و خلاها بروحها ترتاح ..
وأول ما طلع خالد خذت شهد الفون و مسحت دموعها و اتصلت على اسراء ،
رن فون اسراء و شافت الرقم لقته رقم غريب ، ردت ..
اسراء : الو ؟
شهد : السلام عليكم
اسراء: و عليكم السلام ؟
شهد : اسراء ؟
اسراء: اي ، انا اسراء
شهد : عرفتيني ؟
اسراء: لا والله .. ماعرفتج ؟ من حضرتج ؟
شهد : انا شهد ، زوجة خالد !



sweet memy
البارت الثاني و العشرين :


اسراء تنرفزت و توترت : خير ، شتبين بعد ؟ ريلي و خذيتيه مني بعد شتبين هالمرة ؟
بدت دموع شهد تنزل وقالت بصوت امتزج بالدموع : اسراء انا اليوم بقولج شي لازم تعرفينه ، شي مهم
اسراء : ليش ؟ في شي بعد ماقلتيه ؟ ترا انا مو ناقصه اعصاب ، اعتقد الي قلتيه و الي شفته منج كافي ..
شهد : اسراء تكفين ، سمعيني للـ آخر و لا تقاطعيني ، الي بقوله شي مهم
تنهدت اسراء : خير ..
شهد :اسراء انا مريضه ، فيني مرض الشين ، و بقولج كل شي و ببري ذمتي ، و تكفين سامحيني ، و قولي حق خالد يسامحني .. انا احب خالد ، احبه و اموت فيه ، احبه بجنون و بشكل ما تتصورينه ! حبيته من كل قلبي و عشت معاه ايام حلوة ، نسهر طول الليل نتكلم بالفون و نطلع مع بعض و نواعد .. طول هالوقت كنت احسب انه يحبني و يبادلني بنفس الشعور ! لكن اكتشفت ان كل هذا كان مجرد لعب و انه مايحبني ! و تزوج و خلاني و نسى كل الايام و ماضي حبي .. ماقدرت اتحمل صدمة الخبر و اشتعلت نار الغيرة بقلبي ، ماتخيلت بيوم من الايام انه بخليني و بفضل وحده علي و ياخذها و تصير زوجته .. كرهتج من كل قلبي حاولت بكل الطرق اني ابعده عنج و اتقرب منه ، لكن ماقدرت ، المكالمات و المسجات كلها مني و من خططي و تدبيري .. اسراء انتي مالج ذنب ، كل اللي صار مني انا السبب بكل الي صار بينج وبينه، و الاهم من هذا طلاقكم ! انا سبب طلاقكم .. خالد مسحور ، انا سويتله سحر عشان اتقرب منه و يتزوجني و ينساج ، وانا الي قلتلج عن زواجه ، قلت لازم احرق قلبج مثل ما حرقتي قلبي و خذتيه مني ، و فوق هذا كله ومع السحر خلاني و ما اهتم فيني ، ولا حسيت اني زوجه مثل باجي البنات ! خالد يحبج يحبج يحبج و يموت فيج ، آسف يا اسراء والله آسفه ، و اتمنى انج تسامحيني و ..
انصدمت اسراء وماقدرت تتكلم و طاح الفون من ايدها من غير ماتحس !


بيت بو عبدالعزيز :

كانت قاعده ع السرير ودموعها تنزل و تفكر بـ كلام شهد الي قالته ، معقوله كل هذا يصير فيك يا خالد ؟ معقوله تكون انت مسحور و اهيا تتحكم فيك و انتا مو داري ! و طلاقنا و فراقنا كان بسببها ! وانتا مالك ذنب بـ للي صار ! الله يسامحج يا شهد على كل الي سويتيييه ، فرقتي بيني و بين ريلي ، عذبتينا و خليتي كل واحد يروح بطريجه .. ضيعتي حياتي و حياته و حياة ولدي ، كل هذا بسببج !!
لمت ولدهاا حييييل و تبلل ويهه بدموعها الي نزلت بسرعه من عينها ، بجى وليد و مسحت دموعه الي اختلطت بدموعها و باسته على خده بوسه خفيف و حطته بفراشه ..
ونطقت لا ايراديا : احبك خالد و بتم طول عمري احبك ، انت مالك ذنب بـ اللي صار
ام عبدالعزيز : بس يا يمه لا تبجين ، خلاص عورتي قلبي
اسراء: يمه خالد لازم يتخلص من هالعله الي اهو فيها لازم يحس بنفسه !
ام عبدالعزيز : مابيدي شي اسويه
اسراء : خالد يبي ريال يقرا عليه ، لازم يطلع السحر منه



وبطريقه ام عبدالعزيز الخاصه قالت حق ام عبدالله و انصدمت في البداية ، مستحيل يكون ولدها مسحور ! لكن بعدين شوي شوي اقتنعت و عرفت الصج ، و قالتلها شهد بنفسها .. و قالت حق خالد وماصدق ، وعقب محاولات و اقناع بالغصب اقتنع و راح عند شيخ اكثر من مرة يقرا عليه لما يتخلص من السحر الي سوته شهد ..

وشوي شوي بدا خالد يحس و يستوعب الي قاعد يصير .. و تعافى و تخلص من السحر بفترة مو قصيرة ..
استانست اسراء حييل ماتدري ليش ! يمكن لأن كانت تتمنى الخير حق حبيبها و زوجها السابق .. ويمكن بدت تحبه مثل قبل ؟ و يمكن لأن ماكان له ذنب بـ اللي صار ! و تضايقت شوي لما سمعت خبر وفاة شهد ، ماتدري ليش تضايقت ؟ المفروض تستانس لأن اهيا كانت السبب في طلاقها ! و خراب حياتها ! بس سامحتها و تضايقت ..



ومرت الأيام ، وكبر وليد ، صار عمره سنه ونص تخرجت اسراء من الجامعه وتوظفت ، اما خالد فـ كان حاس بالوحده ، كان كئيب ماعنده احد يونسه ولا يشاركه حياته ..
خالد : يمه ، انا برد اسراء
ام عبدالله : اي يا خالد ، فررح قلبي شوي ،
خالد : يمه ما اقدر اتحمل اعيش من دونها ، خلاص تحملت بما فيه الكفاية
ام عبدالله : خلاص لاتحاتي ، انا باجر اروح و اخطبها لك و يارب توافق و ترجعون حق بعض ..
تنهد خالد : الله يسمع منج ..


خذا خالد فونه و اتصل على رفيج عمره جاسم

جاسم : هلا خلود
خالد : اهلين
جاسم : ها شفيك ؟
خالد : ابيك الحين ضروري
جاسم : شصاير ؟
خالد : انتا تعال و اقولك
جاسم : وين اييك ؟
خالد : مرني و نطلع
جاسم : صار ، يالله يايك الحين

و ع البحر ..

خالد : جسوم ، برد لها
جاسم : صج والله !
خالد : اي صج .. بس جسوم ماني قادر اعيش من دونها ، احس حياتي ناقصه و لازم تكتمل
جاسم : فرحتني الله يفرحك
خالد : يارب توافق بس ..
جاسم : وليش ما توافق ، اهيا تحبك و ما اعتقد بترفض
خالد تنهد : الله العالم ..

رجع خالد البيت و راح خالد غرفته و انسدح ع السرير ، قام يفكر بـ اسراء و يدعي ربه من كل قلبه انها توافق ، و كان حاس انها بتوافق ، اسراء تحبه و اهوا يحبها ، اكييد بتوافق .. لكن فضوله زاد و حب يعرف اذا ليلحين تحبه ولا نسته ؟
خذا فونه و دزلها مسج (اسراء ، تحبيني ؟ )
وصل المسج حق اسراء و قرته و انصدمت اول شي ! من سنة مادزلها خالد مسج !
اسراء بقلبها : اكيد احبك ، و بظل احبك و ماراح انساك طول عمري ..
و ماردت عليه .. و ظل خالد ينطر و ينطر و مل ، و دزلها مسج ثاني ( تكفين ردي علي )
قرت المسج و استحت ، حست ان قلبها يتحرك .. ردت عليه و كتبت ( انت تعرف جوابي )
و فززز قلبه اول ما سمع رنة المسج ، و فتح المسج بــ شوق و لهفه و قرا ( انت تعرف جوابي )
خالد : تحبني ! والله تحبني ! تحبني و تموووت فيني بعد .. يعني بتوافق و بنرجع حق بعض .. يارب تسهل علينا امورنا !!


بيت بو عبدالعزيز :

كانت اسراء منسدحه على الفراش و وليد يلعب يمها ، كل شوي يقعد على بطنها و يلعب بشعرها و يسولف و يخربط ..
وليد : باباا بابااا
اسراء: قول ماامااا ، بابا مو هني
وليد : بااباا
اسراء : لا حبيبي قول مااامااا ، انا ماماا مو باباا
وليد : بااباا
اسراء: وينك يا خالد ، والله اني اشتقت لك و اشتقت حق ايامك ..
و صحت يوم حست بوليد ماسك ايدها ..و يبوسها
خذته و لمته حيييل و باسته و مسحت على شعره و ابتسمت له ..

ودشت ام عبدالعزيز ..

اسراء : هلا يمه ..
ام عبدالعزيز : هلا حبيبتي ،
وقعدت يمها و تنهدت .. اسوره بقولج شي ،
اسراء : خير يمه ؟ شصاير ؟
ام عبدالعزيز : اليوم دقت علي ام عبدالله ، و قالتلي ان خالد يبي يردلج
انصدمت اسراء و فزز قلبها وسكتت !
ام عبدالعزيز : خالد يحبج و مستعد يسوي اي شي عشانج ، و انتي تحبينه و ما اعتقد انج بترفضين .. شرايج ؟!
اسراء بتردد : اي يمه بسس ..
ام عبدالعزيز : بس شنو ؟ اعتقد عرفتي ان خالد يوم تزوج عليج كان مسحور و ماكان يدري بـ تصرفاته الي كان يسويها ، و لو كان يدري و حاس جان ماسواها ! و انتي عشتي احلى ايام عمرج معاه ، وحبيتيه و حبج ، مافي مجال انج ترفضين ! فكري عدل ، لاتضيعين الفرصه .. فكري بحياتج و حياة ولدج ..
سكتت اسراء مدة و تمت تفكر بكلام امها ، كلام امها صح ، واسراء مقتنعه فيه ، فرصه ماتتعوض .. و اهيا تحب خالد و خالد يحبها .. لازم توافق ولا تعاند و ترفض ..
ام عبدالعزيز : ها ؟ شقلتي ؟
اسراء بـ حيا : انا موافقه
ام عبدالعزيز : الف مبروك حبيبتي !!
اسراء : الله يبارك فيج ،
ولمت ام عبدالعزيز بنتها حيييل و باستها .. و ابتسمت لها


بيت بو عبدالله :

خالد : يمه .. شسويتي ؟
ام عبدالله : دقيت عليهم اليوم ، و ناطرة الرد ..
خالد : تتوقعين توافق ؟
ام عبدالله : يا خالد اسراء تحبك ، و اكيد بتوافق ، لا تحاتي انتا بس
خالد : خايف يا يمه خايف ، تدرين ان ما وافقت شبصير فيني ؟
ام عبدالله : اسم الله عليك يمه ، بتوافق لا تخاف .. اصبر بس ،


و اخيرا عم الفرح في بيت بو عبدالعزيز :

بو عبدالعزيز : الف مبروك يا بنيتي ،
اسراء : الله يبارك فيك يبه
عبدالعزيز بغشمرة: و اخيرا وافقتي ، يعني بنفتك منج و بتروحين عند خالد
اسراء تشوفه بنظرة : شتبي ؟ قاعده علة على قلبك ؟
عبدالعزيز : لا بس بنرتاح من صراخ ولدج
اسراء : واي فديته ولدي ، يحصلك كل يوم تقعد من النوم على صوته
عبدالعزيز : مادري منو صوته عاد ، بلبل
اسراء: احلى منه بعد ، فديته ولدي
عبدالعزيز : واي ترا دوختينا مع ولدج ، جنة محد عنده ولد الا انتي
اسراء : محصل واحد مثل جماله ؟
عبدالعزيز( قاعد يطفرها ) : عاد من زيينه ولدج
اسراء: ايي حبيبي ، لأنك تتمنى جماله


بيت بو عبدالله :

دخلت ام عبدالله غرفه خالد و الضحكه مرتسمه على ويهها
ام عبدالله : خالد
خالد : هلا يمه ؟
ام عبدالله : عندي لك خبر
خالد فزز قلبه : قوليلي يمه ، بشريني .. وافقت ؟!
هزت راسها ام عبدالله : اي
طااااررر خالد من الفرررح وماصدق الي سمعه !!
خالد و الضحكه باينه على ويهه : صج يمه ؟ وافقت ؟!
ام عبدالله : اي وافقت
خالد : اكيييد يمه ؟
ام عبدالله : ايي والله وافقت
خالد : وااي يا يمه ماتدرين شكثررر انا مستانس !!
ام عبدالله دمعت عينها : دوم ان شاء الله اشوف الفرح بعيونك
مد ايده و مسح دموع امه و باسها على راسها

ماصدق على الله و حس انه وده يصرخ بـ أعلى صوته و يقول حق العالم كله انها وافقت ! و اخيرا خالد بـ رد حق اسراء حبيبته و زوجته ..!

خذا فونه بسرعه و اتصل على جاسم

جاسم بصوت نعسان : الو
خالد : جسوووووم ، وااافقت !
جاسم فزززز من نومه : صج والله ! مبرووووووك خلوود مبرووووك
خالد : يبارك فيك
جاسم : الله يغربل ابليسك طيرت النوم من عيني
خالد : وقته الحين نوم ، قوم قوووم استانس معاي
جاسم : مبروك يبه .. الحمدلله


بيت بو عبدالعزيز :

دلال : الف الف الف مبرووك
اسراء : الله يبارك فيج حبيبتي
دلال : ماتدرين شكثرر مستانسة عشانج
اسراء : مشكوورة حياتي ،
دلال : و اخيرا بتصيرين اسور الي اعرفها ، و بترجعين مثل قبل
اسراء : الله يسمع منج
دلال : عسى ان شاء الله طول عمرج تكونين مستانسة و مرتاحه
اسراء : الله يسمع منج ، آميين ..

وسمعت صوت الباب

اسراء : اخليج دلال الحين ، اكلمج وقت ثاني
دلال : اوكي حبيبتي ..

وقامت فتحت الباب ، لقت اسيل جدامها
اسيل : يلا اسور ماتبين تطلعين ؟
اسراء : يلا يلا كاني جاهزة

وطلعت اسراء مع اسيل تشتري اغراض و ملابس و تجهز نفسها .. حست انها عروس مرة ثانية ، استانست بالتجهيز و ردت السعادة حق قلبها ..
ماخلوها خواتها و دايما يساعدونها بكل شي .. وقالت حق خالد انها ماتبي عرس ولا حفله ولا شي ، يكفي انها ترد لـ خالد .. و استجاب خالد حق طلبها ،


و اليوم المنتظر ..

لبست اسراء احلى ما عندها و كشخت آخر كشخه و تعطرت و غيرت ملابس وليد و كشخته و قعدت تنطر خالد ، دق عليها و نزلت وركبت معاه السيارة و الحيا ذابحها ،
خالد : هلا والله ، هلا بحبيبتي ، هلا بـ الغاليه
اسراء استحت حييييل و بصوت ناعم : هلا فيك
خالد : اووه وليدان ، عطيني ايااه
و عطته وليد و حطه بحضنه
خالد : شلونك حبيبي ؟ قررب منه و باسه على خده ومشى ..
خافت اسراء شوي : خالد عطني اياه ماراح يخليك تسوق
خالد : خليه انا مرتاح
اسراء: لا ماراح ترتاح ، اخاف يصير فيك شي
خالد : تخافين علي ؟
استحت اسراء و نزلت راسها
شافها خالد و ابتسم : فديت الي يستحون والله
وليد : بابااا
خالد فرح حييل يوم سمع وليد يناديه : عيون بابا انتا
خالد : يحليله قام يقول بابا ، ولا مرة سمعته
اسراء : هالايام كله يقول بابا ،
خالد : ومايقول ماما ؟
اسراء : يقول ماما بس مادري شفيه ما يقولي ، الظاهر ما يحبني
خالد شافها و ابتسم لها : مو مهم يحبج ، المهم انا احبج و بس
ماتت اسراء من الحيا و نزلت راسها ، مد خالد ايده و رفع راسها و طبع بوسه على خدها .. استحت حيييل ولا تكلمت ..
خذاها و راحوا فندق يتعشون ..
وبالمطعم ..
قعد خالد و اسراء جدامه و وليد يمهم ، كان وليد شوي هادي و مستغرب من الوضع ، فـ كان ساكت
خالد : اكلي يا حبيبتي ، واايد ضاعفه
اسراء استحت : ان شاء الله
رفع خالد راسه و حط عينه بعينها و تم يطالعها : فقدتج وايد ،
اسراء شافته و حست ان عيونها تغورق : وانا بعد
...
وبعد الاكل و الوقت الحلو الي قضوا ردوا البيت مستانسين ، خالد كان ياي بقوة اما اسراء فكانت متغيرة حيل ، كانت حيل تستحي و تغيرت عن قبل ، تستحي تقول كلمه حلوة له ، و الوضع تغير عندها ، خصوصا ان وليد معاهم ..
حست اسراء بالنوم و خالد بعد ، اما وليد فكان مصحصح و مافي النوم ، سكرت اسراء الليتات جان يبجي وليد
اسراء : بس ماما حبيبي لا تبجي نبي انام
خالد : كل مرة يسوي جذي ؟
اسراء : اي ، هذي حالتي انا كل يوم مايخليني انام عدل
خالد : الله يعينا عيل
ورد وليد يبجي مرة ثانية
اسراء : شفيك حبيبي تبي ننة ؟ يلا اسويلك ننة اشربها و نام
قامت اسراء و سوتله الننة و شربته ، حس خالد بالهدوء و غمض عيونه شوي ، وسمع صراخ وليد مرة ثانية
خالد : شفييه ليش يبجي ؟
اسراء: مادري شفييه مو يوعان ولا دايخ ، الظاهر يبي يقعد و يلعب مع احد
خالد :\ وقته الحين ؟
اسراء: اي .. نام خالد ماعليك مني ، انا بقعد معاه على ما ينام وبعدين بنام
خالد : الحين انا ماصدقت على الله اردلج و استانس ايي وليد و يخرب وناستنا ؟
اسراء: شتسوي بعد .. لازم تتحمل ترا ولدك
تنهد : يالله نتحمل ..
وظلت اسراء تلعب مع وليد لما داخ و نام ، حطته بسريره و باسته و راحت حق خالد لقته قاعد
اسراء: خالد ؟ قاعد ؟
خالد : اي حبيبتي ، انطرج
ابتسمت اسراء
خالد : نام ؟
اسراء: اي نام
خالد : الحمدلله ..
تثاوبت اسراء و غمضت عيونها ..
خالد : تعبانه حبيبتي ؟
اسراء: عادي ، لاتحاتيني ..
خالد : فقدتج اسوره، ليش حرمتيني منج طول هالمدة
اسراء: خالد ، لاتذكرني بـ الي مضى .. الي راح راح ، و خلنا نبدي حياة يديدة( وابتسمت )
خالد : حاضر حبيبتي

وناموا و اهما مستانسين ..



sweet memy
البارت الثالث و العشرون:


قعد خالد الصبح على صوت وليد و اهوه يبجي .. ماحس بالراحة يوم نام من بجي وليد المتواصل ، اما اسراء فكان الوضع عادي عندها لأنها تعودت عليه ..
قرب خالد من اسراء و همس بـ اذنها : صباح الخير حبي
ردت عليه اسراء بصوت ناعم و متقطع : صباح النور
خالد : شلون حبي ؟
اسراء بحيا : بخير
خالد : دوم يارب ، يلا قومي .. بنتريق بره
اسراء : و وليد ؟
خالد : بناخذه معانا
اسراء : اي بس ليلحينه نايم .. اذا قعدته الحين بيبجي
خالد : ماعليه ، يبجي شوي و يسكت
اسراء : اوكي ،
قام خالد و خذاله شور دافي ينعش جسمه ، و لبس دشداشة و غترة و عدل شكله و لبس ساعته و خذا بوكه و نظارته الشمسية و رش عطر رجالي قوي ،
اما اسراء فـ خذت شور عقبه و لبست ملابس راقيه و كشخت ، و وليد كشخ و نزلوا ..
ام عبدالله : هلا والله ، هلا بـ اسراء هلا
اسراء بحيا : هلا فيج خالتي
ام عبدالله : شلونج يمه ؟
اسراء : الحمدلله بخير ، انتي شلونج وشلون صحتج ؟
ام عبدالله : الحمدلله ، ها طالعين ؟
خالد : اي ،
ام عبدالله : و هالنتفه معاكم ؟
خالد : اي ، مانقدر نستغني عنه اصلا
ام عبدالله : خلوه عندي لا يأذيكم
خالد : لاا خليه عندنا ، كافي عليج ناصر و يوسف
ام عبدالله : كيفكم ..
خالد : يلا حبيبتي مشينا
مسك بـ ايدها و مشوآ ..

و بالمطعم ..

كان الجو حييل شاعري و رومانسي ، مع انغام الموسيقى الهادية و الورد الي جدامهم ،
جو روعه بمعنى الكلمه ، بس الي خرب عليهم وناستهم شوي وليد ..
خالد : ولييه هذا الي بخرب علينا وناستناا
اسراء : خالد شفيك عليه ، ياهل اكيد بسوي جذي
خالد : يا حلاتنا أول نطلع انا معاج محد يزعجنا
اسراء : شنسوي بعد ..
سكت خالد و قام ياكل ، اما وليد فـ ماخله امه تاكل كل شوي ياخذ من صحنها شوي و يسعبل فيه و يقطه ع الارض ،
اسراء : وليد ماما لاتسوي جذي ، تعال اقعد بهالكرسي ( وحطته بـ الكرسي المخصص للأطفال ) جان يبجي ..
خالد : ولله عنيد ، اقعد هني خل امك تاكل
اسراء : ماعليه ، بقعده بحضني
ظل خالد ياكل و يشوف وليد يلعب بـ اكل اسراء و منقهر ..
واسراء قاعد تطالعه تنطره يخلص لعب عشان تاكل ،
اسراء : وليد ماما باكل ،
كان منشغل باللعب ولا اهتم ..
خالد : عطيني اياه و اكلي
شالت وليد و عطته لـ خالد
جان يبجي وليد : مامااا
خالد : اووششششش فضحتناااا ، و حط ايده على حلج وليد عشان يسكته ، و طلع صوته المقموت ..
اسراء : عطني عطني ادري ما يرتاح الا عندي
خالد : وشلون بتاكلين ؟!
اسراء : بس مابي شي شبعت ، قوم خالد نطلع
خالد : نطلع ؟! انتي ماكليتي شي ؟
اسراء : بس مابي شي ..
حس فيها خالد و قام

وبالسيارة :

خالد : خلاص مرة ثانية ماناخذه معانا ، اخليه عند امي دامها تبيه
اسراء : لا ، مابي اتعب خالتي .. وليد شيطان و دلوع ما يبي الا انا
خالد : يعني شلون ؟ ما نستانس ؟
اسراء : --
قرب وليد من امه و باسها و سعبل على ويهها
اسراء : بعد عمري انتا والله ، ليش تصير شيطان و ماتخليني ارتاح ؟
ضحك وليد
شافه خالد و تنهد ..

و بالبيت :

ردت اسراء و غيرت ملابسها و انسحدت ع الفراش ، قعد يمها وليد و خذا ايدها و قعد يسعبل عليها و يبوسها وخالد يشوفه و منقهر منه ،
خالد : وخريه عنج
اسراء : ليش ؟
خالد : شوفي شقاعد يسوي فيج
اسراء : عسسل عسسل سعابيله ، عادي متعودة عليه كل يوم يسوي جذي
قام وليد و قعد على بطنها بحركه سريعه
اسراء : آآآآي وليييييد قووم
خالد : مو قلتلج وخريه عنج
اسراء : خالد ؟ شفيك عليه ؟
خالد : قاهرني ، لاصق فيج 24 ساعه ، فج شوي
اسراء : هههههه ، شدعوة خالد ، تغار من ولدك ؟
خالد : اي اغار ، اسورة حبيبتي انا كنت بعيد عنج سنة .. ذقت الويل و العذاب ، الحين احتاج قربج ، و هالمدلل مايخلي الواحد يستانس
اسراء : خالد شفيك ، تراه ياهل و شي طبيعي بكون كله لاصق فيني
خالد : و انا ؟
قالتها بحيا : انتا حبيبي و ريلي و كل شي
خالد : و انتي حبيبتي و زوجتي و دنيتي
وليد : ماماا
اسراء : عيون ماما انتاا
انقهر خالد و قام ..
اسراء : خالد ؟ وين بتروح ؟
خالد : بنزل تحت ، لا اموت من القهر هني
اسراء : خالد من صجك ؟ تعااال لاتخليني بروحي
خالد : قعدي مع ولدج ..

نزل خالد و لقى امه و عبدالله ..

عبدالله : هلا والله بـ المعرس اليديد
خالد : اهلين
ام عبدالله : خالد ؟ مخلي مرتك و نازل ؟!
خالد : خليتها تلعب مع ولدها .. المهم ، عبيد تعال معاي
عبدالله : وين ؟
خالد : انت تعال و بالطريج اقولك
عبدالله : يالله ..

عبدالله : وين بتودينا ؟
خالد : الوكالة
عبدالله : وكالة ؟ وكالة شنو ؟
خالد : شاري سيارة بنروح نطلعها
عبدالله : اوه كشخه ، شنو نوعها ؟
خالد : بي ام اليديدة
عبدالله : ازقرت عاد ، عليها بـ العافيه
خالد : يعافيك




بيت بو عبدالله :


اسراء : وين راح خالد ؟ من صجه زعل يعني ؟
خذت الفون و اتصلت على امها ..
ام عبدالعزيز : الو
اسراء : قووة يمه
ام عبدالعزيز : هلا هلا يمة هلا بـ بنيتي
اسراء : هلا فييج
ام عبدالعزيز : شلونج يمه ؟ شخبارج ؟!
اسراء : يمه انا بخير الحمدلله ، انتي شلونج ؟!
ام عبدالعزيز : الحمدلله يـ بنيتي ، شلون خالد ؟
اسراء : الحمدلله ، خالد بخير ..
ام عبدالعزيز : عسى مستانسة ؟
اسراء : الحمدلله ، مستانسة
ام عبدالعزيز : اشتقتلج والله ، مكانج مبين بـ البيت .. وينج و وين ولدج
اسراء : يالله ان شاء الله نزوركم ..
ام عبدالعزيز : شلون وليد ؟
اسراء : والله زين ، كاهو يمي يلعب
ام عبدالعزيز : الحمدلله
ودخل خالد ..

اسراء : يلا يمه ، اخليج الحين شوي ..
ام عبدالعزيز : يلا يمه سلمي على خالتج
اسراء : يوصل ان شاء الله ، مع السلامه
ام عبدالعزيز : الله يسسلمج يمه

اسراء : خالد ؟ وين رحت و خليتني ؟
خالد : و هالدلوع ليلحينه عندج !
اسراء : يعني وين اوديه ؟!
خالد : نوميييه
اسراء: حرام عليك خالد ، جذي يكرهك
خالد : ماعلينا ... غمضي عيونج حبيبتي
استغربت اسراء: ليش ؟
خالد : انتي غمضي
و غمضت عيونها
خالد : لاتفتحيينها
اسراء و عيونها مغمضه : ان شاء الله
حط خالد ايده على عيونها عشان يتأكد بنفسه ..
وطلع مفتاح السيارة و حطاه جدامها ..
خالد : فتحي عيونج
فتحت اسراء عيونها لقت جدامها مفتاح الـ بي ام !!
اسراء : خالد هذا حقي !!!
خالد : اي يا عمري حقج ..
قرب خالد منها و لمها حييييل و لصقت انفاسه بـ انفاسها و طبع بوسه على خدها ، استحت اسراء حييييل و ويهها صار احمر ونزلت راسها ..
خالد : ويهج صار احلى لما استحيتي
اسراء : بس خالد ترا استحي
خالد : يا حلاتهم لما يستحوون ، تعالي شوفي سيارتج ..
وقربت من الدريشة و شافتها ، كانت روعه و موديل السنة ..
اسراء : اتينن خالد .. ماقصرت حبيبي
خالد : ماتغلى عليج .. يلا ، قومي لبسي بنطلع
اسراء : وين ؟
خالد : بنتغدى برة
اسراء : يلا اوكي .. يلا حبيبي وليد تعال
خالد : لااا ، بنطلع بروحنا
اسراء : و وليد ؟ وين اخليه ؟
خالد : خليه عند امي .. مابيه يخرب علينا طلعتنا
اسراء : خالد لااا ، قلبي ما يطاوعني
خالد : خليييه ترا ماراح يصير فيه شي .. احنا محتاجين نكون بروحنا شوي
تنهدت : ان شاء الله ، بخليه ..


وبعد ما ردوا من المطعم مستانسين ..

اسراء : حبيبي خالد ، بمر عند امي شوي
خالد : الحين ؟!
اسراء : اي
خالد : لا الحين ظهر مو وقت زوارة ، نطري العصر
اسراء : امم .. احسن بعد ، عشان آخذ وليد معاي
خالد : هالوليد هذا .. صاير دلووع و شيطان ، ماكان جذي
اسراء : يمكن لأنك مو متعود عليه ، لي تعودت عليه بيلصق فيك 24 ساعه

ودخلوالبيت ..

اول ما دشت اسراء البيت كان ماسكها خالد ، شافت جدامها ام عبدالله ماسكه وليد وكان ساكت ، و اول ما شاف امه بجا ..

وليد : مامااا
اسراء : هلا والله حبيبيي .. ( حاولت تهد خالد عشان تروح تاخذه لكن شد خالد على ايدها و مسكها حييل يعني لاتروحين )
ام عبدالله : ليش تبجي ؟ توك شزينك ولا تبي امك ؟!
خالد : يا دلووع امك انتاا تعال ، ( و خذاه و باسه على خده ) شلونك وليدان ؟
وليد : ماماا
خالد يقلد نبرة صوته : ماماا ، هاج يا ماماا اخذيه
خذته اسراء و لمته و باسها و سعبل عليها
خذته و صعدت فوق مع خالد ..

اسراء : واي حبيبي وليد فقدني ، شوفه مو راضي يهدني
خالد : يحبج شلون يهدج
اسراء : اخذه مني شوفه اييلك ؟
خالد : وليدان تعاال
وليد : مااا
خالد : ماا شنو بعد ؟
اسراء : هههه ، يعني مابي
وليد : أبـّه ( بوسه ) ماماا
اسراء : عسسل عسسل والله ، يالله حبيبي قوم ألبسك عشان نروح عند دودا
وليد : دوداا
خالد : عشتو يعرف بعد
اسراء : ايي كشخه ولدي يعرف
خالد : وليدان منو انا شسمي ؟
وليد : باباا
خالد : عفيه ع الشاطرر
اسراء : اي خلك جذي مو تغار منه
خالد : اخ بس لو يصير خوش ولد ما اغار منه
اسراء : الله يعينك عيل ، يلا ماما تعال ألبسك
خالد : انا بنزل تحت انطرج


نزل خالد الصاله عند امه و فاطمه

فاطمه : يمه ، شصار على زواجي ؟
ام عبدالله : صبري صبري ، ليش مستعيله ؟
خالد : مستعيلة البنت ، اي زوجيها و افتكي ..
فاطمه :يمه أول كنتوا تنطرون متى تهدى سالفه خالد ، و كا خالد الحين رد لها و خلاص
ام عبدالله : خلاص خلاص ، يصير خير ..
خالد : يمه ترا معاها حق ، صارلها الحين تقريبا سنه مالجه .. خليها تستانس
ام عبدالله : خلاص ، اتفقي معاه ع العرس .. شوفوا متى تبونه
فاطمه : صج يممه !
ام عبدالله : اي اي كليتي قلبي ، سوي الي تبينه
قرربت منها و باستها على راسها
خالد : طلعت المحبه الحين هاا
فاطمه : ولييه خلوود مو وقته
خالد : مبروك مبرووك
فاطمه : الله يباارك فييك ( و راحت دارها ركض )
خالد : مسكينة ، مو مصدقه
ام عبدالله : و انتا شمنزلك ؟ روح اقعد عند مرتك
خالد : لا قاعد انطرها ، بتروح عند امها
ام عبدالله : ايي .. سلم على عمتك
خالد : الله يسلمج
و نزلت اسراء و معاها وليد
اسراء : شلونج خالتي
ام عبدالله : هلا يمه
اسراء : يالله خالد ، خلصت
خالد : يالله مشينا



ماصدقت فاطمه على الله و بسرعه راحت و اتصلت على محمد ..

محمد : اووه اوووه ، من وين طالعه الشمس اليوم ؟!
فاطمه بـ حيا : حمودي عندي لك خبر حلوو
محمد : بشريني ؟
فاطمه : امي قالتلي اتفقي مع محمد وشوفوا متى تبون العرس
محمد : صج والله ؟ واخيرا !؟
فاطمه : ايي ..
محمد : والله اذا تبين رايي ، انا ودي باجر
فاطمه : باجر :\ شرايك بعد شهر؟!
محمد : شوفي انتي شنو الي يناسبج ، ما اعرف سوالفكم انتوا يا الحريم
فاطمه : ههه .. لا لاتخاف ، شهر كافي
محمد : كيفج ، الي تشوفينه



بيت بو عبدالعزيز :

ام عبدالعزيز : تو ما نور البيت والله
اسراء : منور بـ اهله
ام عبدالعزيز : شلونك يمه خالد ؟
خالد : بخير عمتي .. و انتي شلون صحتج ؟
ام عبدالعزيز : الحمدلله ، وين وليد ما اشوفه ؟
اسراء : خذته نور ، ماتخلييه ادري فيها
ام عبدالعزيز : ايي تحب اليهال
اسراء : الا وين اسوم ؟
ام عبدالعزيز : قطت عيالها هني و طلعت
ودخل عزيز ..
عزيز : اووه خالد عندنا ، شلونك بو وليد
خالد : هلا والله عزيز
عزيز : هلا فيك .. شـ الاخبار
خالد : بخير الله يسسلمك ، شخبارك
عزيز : والله تمام ، من سيارته اليديدة الي صافطه برة
اسراء : سيارتي
عزيز : اووه ، كشخه .. عاد تصدقين كنت باخذ مثلها ؟ بس هونت قلت باخذ سبورت
اسراء : اشوه انك هونت ، اصلا مو مالت ناس ميانين ، مالت ناس تسوق بركاده
عزيز : هههه ، عليج بـ العافيه ، يعطيج خيرها و يكفيج شرها
خالد : عاد تصدق ، لي الحين ماساقتها ،
عزيز : ههه ، قص عليج خالد خذاها حقه
اسراء : وين بروح يعني ، و سيارتي يعني سيارته عدل حبيبي ؟
خالد : عدل يا قلبي انتي

و عقب سوالف .. ردوا البيت ،


قعدت اسراء ع الفراش و خالد يمها يحاول ينام و وليد قاعد يسولف و يخربط و اسراء معاه ..
خالد : بسس سكتوا بنام وراي دواام
اسراء : حتى انا وراي دوام
خالد : يلا سكتييه نوميه بنام
اسراء : يلا انزين .. وليد حبيبي يلا نوم ، ماشبعت لعب و سوالف ؟
خذته و حطته بـ سريره ، قعد يسولف بروحه بهدوء لما نام ، حست اسراء بـ الهدوء و عرفت انه نام ، غطته عدل و باسته و نامت ..

sweet memy
البارت الرابع و العشرون :


صبح هادي و الكل بـ دوآمه يشتغل ، و اليهال ناصر و وليد عند ام عبدالله يسلونها ..

و عند خالد :

جاسم : وينك انت ما شفتك صارلي مدة
خالد : تدري ، معرس يديد
جاسم : شدعوة نسيتني يعني
خالد : خلني استانس بـ الاول بعدين افضالك
جاسم : افاا والله افاا
خالد : انت عزيز و غالي .. بس اسكت شوي عندي شغل لازم اسويه
جاسم : مو جذي يجعمون
...


كانت اسراء منهمكة بـ الشغل ، و كل شوي تفكر بـ وليد و تتصل عليه ، و تفكر بـ خالد .. و لما صار وقت الطلعه ..
طلعت من الدوام و حست ان في احد يلحقها ،
اسراء : هالسيارة لاحقتني من أول ما طلعت من الدوام ، منو هذا ؟ شيبي بعد ؟ صج مالي خلق مشاكل ..
خذت الفون و اتصلت على خالد ..
خالد : هلا حبيبتي
اسراء : خالد وينك ؟
خالد : كاني دقايق و اوصل البيت
اسراء بتردد : اممم .. اوك ،
خالد : شفيج ؟ّ! صوتج متغير ؟
اسراء : لاا لاا ماكو شي !
خالد : امم .. اوكي

سكرت الفون ، ترددت و ماقدرت تقول حق خالد ، انربط لسانها و سكتت .. و وصلت لي البيت و السيارة وراها ! و لمحت خالد ياي وماتت من الخوف ..

خالد : منو هذا ؟ من مساع و انا اشوفه يلحقها ؟ ليكون ..!
و صفطت اسراء و نزلت و لحقها لي باب السيارة ..
... : تعالي يا حلوة تعالي
ماعطته اسراء وي و مشت
شاف خالد المنظر جدام عينه و عصب حيييل واشتعلت نار الغيرة بقلبه و نزل بسرعه من السيارة و راح له ..
خالد : دشي داخل !!
دشت اسراء داخل بسرررعه و قلبها يدق حيييل و صعدت فوق و طلت من الدريشه ،
شافت خالد واقف مع الريال و خافت و قعدت ع السرير تنطر خالد ..
ودخل خالد ..

و وقفت اسراء و الخوف مسيطر عليها ..
خالد : قله ادب !!
سكتت اسراء ..
خالد : ليش ماقلتيلي يوم دقيتي علي انه لاحقج ؟!
اسراء و الخوف مسيطر : مممادري .. دقيت عليك و كنت بقولك ، بس ترددت و خفت
خالد بعصبيه شوي : شتخافين منه !
دمعت اسراء و سكتت ، لمح خالد دموعها و قرب منها و بهدوء ..
خالد : ليش هالدموع ؟ انتي ما سويتي شي غلط ..
قربت منه اسراء و دفنت راسها بصدره و مسح على شعرها و باسها على راسها
خالد : اشوفج حبيبتي ، رفعي راسج
شافته و مد ايده و مسح دمعتها ..
خالد : مابي اشوف هـ الدموع ، دموعج غاليه ، و باسها على خدها
اسراء : --
ولمها خالد : حبيبتي شفيج ؟ في شي ثاني صاير بعد ؟
هزت اسراء راسها يمين و يسار يعني لا
خالد : عيل ليش تبجين !
سكتت اسراء
خالد : تعالي انسدحي ارتاحي ..
انسدحت ع الفراش و قعد يمها خالد و مسح على شعرها لما نامت ..
وبعدين نزل للغدا ..




و ع الغدا :

ام عبدالله : خالد ؟ وين اسراء ؟!
خالد : تعبانه و نايمة
ام عبدالله : شفيها تعبانه ؟
خالد : تعبانه شوي من الدوام
ام عبدالله : امممم ..
وليد : بااباا
خالد : نعم بابااا
وليد : ام
خالد : ان شاء الله الحين اعطيك ام ..

وعقب الغدا :

خالد : وليدان يلا تعال فوق
و شاله خذاه فوق معاه ..
دخل خالد الدار و كان شايل وليد ..
وليد بلهفه : مامااا !
خالد : اووشش ، ماما نايمة
وليد : وينا ماماا ؟
خالد : ماماا نايمة .. تعال نقعد بـ الصاله
وقعد معاه بـ الصاله و فتح له التلفزيون و ظلوا يشوفون بابايات مع بعض لما حس خالد بـ النوم و غمض عيونه
وليد يطق خالد على خفيف : بابااا
خالد : نعم بابا
وليد : توف
خالد : شنو توف
وليد : تووف
خالد : ششوف ؟
وبجا وليد
خالد : بس وليدان لا تبجي .. تعال تبي تنام ؟
و قعد وليد يفرك عيونه و يتثاوب ..
خالد : يلا تعال نام ، ( و شاله و حطه بـ سريرة و نام ، و نام اهوه يم اسراء )
وبعد فترة قعدت اسراء و لقت خالد نايم يمها ، قامت خذت لها شور ولما طلعت لقت خالد قاعد من النوم ..
خالد : شلونج الحين حبيبتي ؟
اسراء : الحمدلله
خالد : زين ،
اسراء : خالد وين وليد ؟
خالد : نايم
اسراء : ويي نام ، تغدى ؟
خالد : اي تغدى ،
اسراء : بروح اقعده ، مابيه ينام وايد عشان ينام عدل الليل
و سمعت صوت بجي ..
خالد : كا قعد بروحه .. روحي شوفيه ،
وراحت تشوفه ،



بغرفه فاطمه :


فاطمه : منو بعد ما عزمته ؟ ان شاء الله ما نسيت احد ..
ورن فونها ،
فاطمه بحيا : الو
محمد : يا حلاة الـ الو منج
سكتت فاطمه من الحيا
محمد : شلونج قلبي
فاطمه : الحمدلله ،
محمد : دوم ان شاء الله ، شتسوي الحلوة ؟
فاطمه : ارتب بطاقات العرس ، و احاول اني ما انسى احد
محمد : فطومة حبيبتي لا تعزمين وايد ، مابي وايد ناس تشوفج اخاف عليج
فاطمه ماتت من الحيا : تخاف علي حبيبي ؟
محمد : وشلون ما اخاف على قلبي ؟
فاطمه : بس حمودي والله استحي :$
محمد : يا حلاة الي يستحون والله


و يوم العرس ،

طلعت اسراء أحلى وحده من بين الحضور .! شكلها كان روعه بـ معنى الكلمه ، ملابسها تبين جسمها المتناسق و المكياج مبين ملامح ويهها و بارز جمالها ، اما فاطمه ، فـ كان حلمها هـ اليوم ، كانت حييل حلوة و تجذب الانظار ، و ابتسامتها محليتها اكثر .. مشت بخطوات جريئة لي الكوشه و قعدت و ابتسمت ابتسامه كبيرة و شافت الحضور .. الكل كان منبهر من جمالها و ثقتها وجرأتها ، و بدا قلبها يدق يوم سمعت خبر دخلة المعرس ..
ماصدقت ان اليوم بتعيش مع محمد بـ بيت واحد ، واخيرا يتحقق حلمها ..
دخل محمد و الابتسامه مرسومه على ويهه و مجموعه من الرياييل وراه يزفونه .. كان وده يركض بسرعه و يروح يبوس فاطمه و يلمها حيل ، لكن صبر لما وصل .. وقفت فاطمه و باسها محمد على راسها و انصبغ ويهها بـ اللون الاحمر .. حست بشعور مو طبيعي ، كان باين عليهم الفرح و السعاده ..

ام عبدالله و دموعها تسيل : الله يتمم عليكم يارب


وعقب العرس ..

ردت اسراء البيت و كانت تعبانه شوي من العرس ، لقت وليد نايم قربت منه و باسته و غطته عدل ..
خالد : تدرين منو أحلى وحده اليوم بـ العرس ؟
اسراء سكتت شوي : احلى وحده ! ليكون قاعد تشوف الحريم الحلوين !
خالد : و انا اقدر اشوف و عندي جمال ملائكي ؟
استحت اسراء و نزلت راسها ،
خالد : كنتي أحلى وحده اليوم .. احلى من فطووم
ماتت من الحيا ، ليلحين ماتعودت على كلام خالد الحلو ، دوم تستحي منه و من كلامه ..
اسراء : يالله حبيبي انا بغير ملابسي و بنام .. احس اني تعبانه و بطني يعورني ، الظاهر رقصت وايد ،
خالد منصدم : شنو !! رقصتي ؟!
اسراء بـ استغراب : اي ؟
خالد : من سمحلج ترقصين !
اسراء بدلع : يعني ما تبيني ارقص بعرس اختك ؟ ترا مو احد غريب
تنهد خالد : اخر مرة
اسراء ابتسمت له : ان شاء الله يا بعد عمري
خالد : يلا انا دخت بعد بنام ، وراي دوام


مرت 4 شهور من رد خالد لـ اسراء ،

رد خالد من الدوام و شكله متضايق ، حست اسراء فيه ..
اسراء : شلونك حبيبي ؟
تنهد خالد : الحمدلله
اسراء : شفيك حبيبي ؟
خالد : مافيني شي ..
اسراء : مبين من عيونك ، خاش عني شي ؟
تنهد اكثر : بعدين اقولج .. امشي الحين نتغدى بعدين يصير خير ،

وعقب الغدا ،

خالد : سمعيني حبيبتي ، عندي سفره مع الدوام ، و لازم اسافر
اسراء مصدومه : تسافر !!
خالد : اي ..
اسراء : و تخليني بروحي !! لاا خالد ، انا ما اقدر على فراقك ، مستحيل تخليني بروحي !!
خالد بهدوء : حتى انا والله مابي اخليج بروحج ، ما اقدر على فراقج .. خصوصا ان الفترة مو شوية .. شهر
اسراء تحاول تستوعب الي يقوله خالد : ششهر ! خالد انتا من صجك ؟! ماتروح !
تنهد خالد : مو بكيفي يا حبيبتي ..
زعلت اسراء و لفت ويهها و تنهدت
قام خالد و قعد يمها و حاول يفهمها : حبيبتي سمعيني .. والله مو بيدي ، و لو بيدي جان ما خليتج ! لكن شسوي ..
اسراء : --
خالد : صدقيني ما اقدر على فراقج ، بتعذب بغيابج و بشتاقلج كل دقيقه و ثانية ،
اسراء : --
خالد : ماراح انساج وكل يوم بدق عليج وبسأل عنج .. و ان شاء الله ماراح اطول
لفت ويهها وصارت عينها بعينه ، ماقدرت تتحمل أكثر و لمها خالد حيييل و دموعها تسيل على خدها الناعم ..
اسراء بصوت مقموت ممزوج بالدموع : خالد لا تخليني بروحي تكفى ، انا مو مرتاحه حق هالسفره
خالد : حبيبتي شفيج ، لاتخافين و ماكو الا الخير .. و انا رايح شغل مو رايح استانس
شالت راسها من صدره و مسحت دموعها : قلبي مو مرتاح .. خالد لا تسافر
خالد : يا حياتي قلتلج مو بكيفي ، كلها فترة و تعدي ، يلا مسحي دموعج ما احب اشوف هالدموع على ويهج الحلو
مسحت دموعها و حاولت تهدى ، و اقتنعت شوي شوي بسفر خالد .. لكن قلبها كلش مو مرتاح حق هالسفرة ..

و بعد اسبوع ،

خالد : تعالي ساعديني بجهز جنطتي
اسراء هزت راسها بصمت
ماعجبه خالد حالها ، حس ان طول الفترة الي بسافر فيها بتبقى اسراء على هالحال
خالد بقلبه : الله يعيني و يعينج ،
خذت ملابس خالد و حطتهم بـ الجنطة .. تذكرت مداليه حلوة خالد شاريها لها هديه حطتها بين ملابسه عشان اذا شافها يتذكرها ،
وليد مسك كاب : ماما اتيي ( ماما حطي )
اسراء : ان شاء الله ماما
خالد : ها حطيتي كل شي ؟ مانسيتي شي ؟
هزت راسها و بصوت واطي : اي
تنهد خالد : بس عاد والله ضيقتي خلقي ، ما احب اشوفج جذي
قرب وليد من خالد : أبـّة بابا ( بوسه )
خالد : حبيبي انتا ، يلا بابا قوم البس عشان نروح ديد
وليد : ديد ؟
خالد : اي يبه ديد ، يلا قومي لبسي و لبسيه بنطلع
تنهدت اسراء : مافيني اطلع
خالد : يعني ما تبين تطلعين معاي قبل لا اسافر ؟!
سكتت شوي : يلا وليد تعال البسك
شافها خالد و هز راسه يمين و يسار و قال بقلبه :لا حول ولا قوة الا بـ الله ، شسوي والله مو بيدي ،

و بـ السيارة :

السكوت طاغي ع المكان ما عدا صوت وليد و سوالفه الغير مفهومة ، مسك لعبه و قعد يلعب فيها و بالغلط حاشت عينه و بجا وليد
خالد : ها ها شفيك ؟
وليد ( يبجي ) : بابااااا
خالد : ها بابا شفيك تبجي ؟ شوفييه ليش يبجي
تنهدت : تعال ماما شفيك
وليد : اتيي انيي
خذته و حطته بحضنها و مسحت على شعره لما هدا .. و قعد يتعبث بـ الرادو و السي دي و الليت و اسراء تشوفه و مو عاجبها تصرفه
خالد : لا بااباا شيل ايدك لا تتعبث
وليد : مااا ( مابي )
خالد : عيب قول ان شاء الله
وليد : ماا
خالد : يا الشيطان انتاا
اسراء صرخت : بسس وليييد !! اسكت دوختنا و اقعد عاجل !!
شافها وليد و بجا
خالد : بس حبيبي تعال (خذاه و حطه بحضنه) ، شفيج عليه ؟ ياهل ترا
اسراء : مالي خلقه ! صاير وايد شيطان !!
خالد : انزين هدي هدي ، شوي شوي لاتعصبين
تنهدت اسراء و دفنت راسها بـ ايدينها مدة
شافها وليد و بجاا : ماماا أبـّه (باسها )
انكسر خذته و لمته حيييل : بس حبيبي اقعد ولاتصير شيطان
خالد بقلبه : مالها خلق شي ، حتى وليد عصبت عليه .. يا بعد عمري والله لي هالدرجه تحبيني و ماتقدرين على فراقي !

وبعد ما طلعوا و حاول خالد يطفرها شوي و يونسها رجعوا البيت ..

و يوم السفر ..

اسراء تحاول تمسك دموعها : خالد حبيبي ، لاتنسى اول ما توصل دق علي طمني لاتخليني احاتي ، و دير بالك على نفسك مابي يصير فيك شي زين حبيبي ؟
خالد : الله يهداج شفيج جني ياهل قاعده تنصحيني .. والله ادري بدق عليج و بطمن لا تحاتين انتي بس ،
تنهدت اسراء : خايفه عليك وايد
خالد : لاتخافين يا حبيبتي ،
ورن فون خالد
خالد : هلاا جاسم
جاسم : يلاا انا ناطرك تحت انزل بسرعه
خالد : يلا يلا كاني ياي ..

خالد : يلا حبيبتي ، اخليج الحين
ماقدرت تمسك دموعها اكثرر ،
اسراء بصوت ممزوج بالدموع : خاااااالد ( و طاحت على صدره )
خالد يمسح على شعرها : بس حبيبتي ، صدقيني كل شوي بدق عليج و بسولف معاج ، ديري بالج على نفسج و اذا تبين اي شي قولي .. وين وليد ؟
وليد : بابااا
خالد : عيوون باباا انتاا .. تعال حبيبي ، بشتاق لك و بشتاق حق شطانتك
خذاه و لمه حييل و باسه على خده
خالد : يلا جاسم ينطرني تحت ..

تسافر لـ آخر الدنيا و تطلب مني مـآ اشتاق ؟
تدور راحتي و انتا تبي تروح و تخليني
شسوي بـ صورتك عندي شسوي بكل هـ الاوراق
اذا يغنيك عني شي فـ لا شي عنك يغنيني !!

شسويله وله قلبي على قلبك وصدري ضاق
شسوي ان صارت الدنيا صغيرة بعدك بعيني
من اشرح له من احكي له
من اشكي له ألم الفراق
و من غيرك في هالعالم يعرف شلون يهديني

تسافر لـ آخر الدنيا و تطلب مني ما اشتاق
تدور راحتي و انتا تبي تروح و تخليني
تخيل غيبتك عني ، تخيل حرقه الاشواق
وتعرف لييه اترجاك ايدينك تبقى بـ ايديني
حبيبي لا تخليني ، عذااب الوحده ما ينطاق
ذبحني الخوف من فرقاك ، و ياليتك تحس فيني


وراح خالد ، وظلت بروحها تعاني اللوعه و الفراق ..
فراق الحبيب شي مو سهل ، وبدت مأساتها و آلآمها ..



sweet memy
البارت الخامس و العشرون :


بيت بو عبدالعزيز :


دخلت عليهم اسراء و باين عليها الضيق
وبصوت واطي : السلام عليكم
ام عبدالعزيز : وعليكم السلام ، هلا والله بـ بنيتي ،
قربت اسراء من امها وباستها على راسها : شلونج يمه ؟
ام عبدالعزيز : انا بخير دامج جدامي ، انتي شلونج ؟ و شلون هالشيطان ( وتشوف وليد )
وليد : اوداا
ام عبدالعزيز : يحليييله
اسراء تنهدت : الحمدلله
ام عبدالعزيز : ها ؟ شلونج الحين ؟ ليلحينج تعبانه ؟
اسراء : اي يا يمه ليلحين ، مادري شفيني كله مالي خلق شي ومالي نفس آكل ولا لي نفس اداوم
ام عبدالعزيز : اي يمه يمكن عشان ريلج مسافر ، لاتخافين مافيج شي .. و المفروض تتعودين يعني ، خالد صارله الحين اسبوع بلندن
تتنهد : الله يصبرني ..
ام عبدالعزيز : كلها جم اسبوع و بيي ، شغلي وقتج بـ وليد لعبيه ونسيه و بمر الوقت
اسراء : وليد ماخذ حياتي كلها
وليد : ماماا وينا نووون
اسراء : نور مو موجودة حبيبي
ام عبدالعزيز : الحين بتيي نور ،
سندت اسراء راسها ع القنفه و غمضت عيونها و خذت شهيق و طردت زفير قوي
اسراء : يمه انا بروح فوق ارتاح ، احس تعبانه حييل ، ديري بالج على وليد
ام عبدالعزيز : روحي ارتاحي ولا تحاتين ولدج ..

ظل وليد يلعب بروحه و يحوس و يشوف تلفزيون و ما فقد امه ، و بعدين حس ..
وليد : دوداا وينا ماما ؟
ام عبدالعزيز : ماما نامت لولوو
وليد : لولو ؟
ام عبدالعزيز : اي
وليد : ويناا نوون ؟
ام عبدالعزيز : حبيبي الحين بتيي نور
وعقب ربع ساعه دخلت اسماء و نور
وليد بصوت عالي : نوووون
نور : وليييد
و لموا بعض حييل و قعدوا يلعبون و يسولفون ..
اسماء : يحليييله ولييد ، شوفييه شلون مستانس مع نور
ام عبدالعزيز : اي حبيبي من مساع ينطرها
اسماء : عيل وين اسورة ؟
ام عبدالعزيز : تعبانه و راحت فوق تنام
اسماء : شفيها ؟
ام عبدالعزيز : تدرين بعد ، خالد مسافر و اهيا مالها خلق احد و ماتشتهي تاكل و لا شي
اسماء : واي الله يعينها ، خل اروح اقعدها ..
ام عبدالعزيز : خليها نايمه ليش تقعدينها
اسماء : ولهانه عليها بروح اقعدها ..

وراحت لها فوق ..

كانت نايمه و مبين عليها التعب و ويهها اصفر ، قربت منها اسماء و قعدت يمها
اسماء بصوت واطي : اسورة حبيبتي ؟
تحركت شوي من مكانها و تنهدت
اسراء بصوت نعسان و عيونها نص مفتوحه : هلا اسماء
اسماء : شفيج ؟ تعبانه ؟
تسند راسها ع السرير : اي
اسماء : قومي معاي الطبيب
اسراء : اسوم مالي خلق ، خليني مافيني شي
اسماء : مو معقوله صارلج اسبوع على هالحال و تقولين مافيج شي ، يلا قومي معاي عشان نطمن على صحتج بس
تنهدت اسراء : انزين ، نطريني على ما اخلص واييج
اسماء ابتسمت لها : يلا ناطرتج
نزلت اسراء و راحت مع اسماء الطبيب ،


الدكتور : خير يا اختي؟
اسراء : احس بدوخة و تعب و مالي شهيه آكل ومالي خلق اسوي شي ،
الدكتور : اممم ، يمكن ضغطج نازل ؟
و قاس الدكتور ضغطها ،
الدكتور : مثل ما قلتلج ، ضغطج نازل .. احتاج اسويلج تحليل
انقبض قلبها يوم سمعت كلمة تحليل
اسراء بصوت واطي : اسوم مابي اسوي تحليل ، خايفه
اسماء : اسوور ليلحينج على سوالف اليهال ؟ كله تحليل ترا
اسراء : متعودة على خالد يكون يمي و يمسكني
اسماء : لاتخافين انا معاج ،
وسوت التحليل و حست بعده بـ الدوخه ..
الدكتور : ان شاء الله عقب باجر تطلع نتيجة التحليل ، الف سلامة


و يوم رجعت ،

ام عبدالعزيز : ها شقالج الدكتور ؟
اسراء : ضغطي نازل
ام عبدالعزيز : اسم الله عليج ! تعالي اسويلج عصير برتقال و خيار و ملح
اسراء : يمه ما اشتهي شي لاتسوين
ام عبدالعزيز : مو زيين لازم تاكلين ، يلا خـ اروح اسويلج
اسماء : شفيج لازم تاكلين ، شلون بترجعين البيت و انتي بهالحالة ؟ ماتقدرين تسوقين
اسراء :--
اسماء : انا اقول نامي عند امي اليوم ، ليش ترجعين البيت ؟ دام ريلج مسافر نامي هني
اسراء : لا بروح بيتنا ، وراي دوام ، و ماعندي ملابس هني
اسماء : اممم ، كيفج
نور : خالتي اسلاء عادي وليد ينام عندي ؟
اسراء : لا حبيبتي وليد صغير وكله يبجي يبيني
نور : عيل كل يوم ييبيه العب معاه
اسراء : ان شاء الله
اسماء : يحليله وايد مندمج معاها باللعب
اسراء : ايي ملاحظة
ام عبدالعزيز : يلا يمه تعالي شربي العصير و اكلي

كلت اسراء و ارتاحت شوي ،

اسراء : يلا وليد ماما بنروح البيت
وليد : مااا ( مابي )
اسراء : قوم يلاا بروح
وليد : مااا (مابي )
اسراء : يالله حبيبي قوم دخت بروح انام وراي دوام
وليد : نووون
اسراء : باجر نيي عشان تلعب مع نور ، يالله ماما قوم
و شالته جان يبجي : نووون
اسراء : بس حبيبي حتى نور بتروح ، يالله امش نروح البيت عشان تلعب مع ناصر
وليد : نانن ( ناصر )
اسراء : اي حبيبي ، يلا


و بالسيارة ،

كان تسوق و بالها مشغول ، تفكر بـ خالد ، خصوصا ان اليوم ما دق عليها ، ولهت عليه وايد .. و وليد كان ساكت يتعبث بـ جنطتها و اغراضها ،
ورن فونها من غير ماتسمعه ، خذاه وليد ورد
وليد : الو
خالد : وليدان ؟ شلووونك
وليد : باباااا
سمعت كلمة ( باباا) وفزز قلبها ، وخذت الفون من وليد
اسراء : هلا حبيبي
خالد : هلا بـ قلبي انتي
اسراء بلهفه: شلونك خالد ؟ شخبارك ؟
خالد : انا بخير دام سمعت صوتج
اسراء : ولهت عليك وايد ، ليش تسوي فيني جذي ، ليش ما دقيت اليوم مبجر ؟
خالد : شسوي حبيبتي كنت مشغول وماحصلت وقت ، انتي شلونج ؟ ياني مشتاقلج حييل
تنهدت : انا الحمدلله
خالد : جنه صوتج متغير ؟ فيج شي ؟
اسراء : لا خالد مافيني شي
خالد : تخشين علي ؟ مبين ان فيج شي ، قوليلي شفيج ؟
اسراء : توني راده من الطبيب ، الدكتور يقول ان ضغطي نازل
خالد( تنرفز ) :وليش تخشين علي ؟! مو انا ريلج و المفروض تقوليلي كل شي ؟
اسراء : آسفه حبيبي ما اقصد
خالد : مو اول مرة تسوينها ، اذا فيج قوليلي علميني مو تخليني اخر من يعلم !
اسراء : خالد شفيك عصبت علي ، ماقلت شي انا
خالد : انزين انزين ، يلا انا بروح تبين شي ؟
اسراء و الدمعه على عينها : وين حبيبي تو الناس
خالد : مشغول ، اكملج وقت ثاني ، مع السلامه ! ( و سكر الخط )
اسراء: شفيييه عصب علي !! شسويت له ! كله مني بعد ليش ما اقوله شنو فيني ، صج اهوه ريلي ، متى بغير هالطبع الي فيني ، ( تتنهد )
ونامت و اهيا مو مرتاحه ، حست انها غلطانه و خالد معصب عليها ..
اسراء : لازم اراضيه باجر و اعتذر منه ،


بيت بو عبدالله :


اسراء : شفيه خالد ، صارله يومين مادق علي ، من يوم عصب علي مادق ، اخاف صج زعل و مايبي يكلمني ؟ ( تنهدت ) الله يصبرني عليك يا خالد
رن فونها شافت الاسم ( اسماء )
اسراء : هلا اسماء
اسماء : قوة
اسراء : يقويج
اسماء : اسور خذيتي تحاليلج ؟
اسراء : لا والله لي الحين
اسماء : انزين الحين بمرج و نروح نشوفج اوكي ؟
اسراء : اوكي يلا ناطرتج ..


و عند الدكتور :

قعدت اسراء ساكته و تشوف الدكتور لما قالها الخبر المفـآجئ
الدكتور : مبروك ، حامل
انصدمت اسراء حيييل وما توقعت تكون حامل !!
اسماء و الفرحه باينة عليها : الف مبرووك
سكتت من الصدمه
اسماء : شفيج ؟ جنج مو مستانسة ؟
بلعت ريجها : مادري ،

قامت من مكانها و طلعت مع اختها ،
وبالسيارة :

اسماء : اسور شفيج ؟
اسراء : ماني مصدقه اني حامل !
اسماء : وليش مو مصدقه ؟ صدقي انتي حامل !
اسراء : ماكنت ابي هالشي يصير
اسماء : ليش ؟
اسراء : وليد توه صغير ، ماراح اقدر اتحمل مسؤولية ياهل ثاني الحين !
اسماء : وليد ولدج اسم الله عليه كبر عمره جريب السنتين الحين ، و على ما تولدين الا صاير كبير مو ياهل وماراح يتعبج
اسراء : مادري مو مستوعبه الوضع ..
اسماء : ماعندج سالفه ، ضحكي بس ضحكي ، و بشري خالد
اسراء : ماراح اقوله ، لي وصل بالسلامة ان شاء الله بقوله
اسماء : كيفج ..
اسراء بقلبها : وينك يا خالد ، وينك .. مادري شـخبارك و شنو الي يصيرلك .. الله يصبر قلبي على فراقك ،


ردت البيت و قعدت مع وليد تلعبه و تونس نفسها ..
وليد : ماماا
اسراء : نعم ماما
وليد : وينا باباا
اسراء تنهدت : بابا سافر حبيبي ، راح طيارة
وليد : تياله ؟
اسراء : اي ماما طيارة
وليد : ويناا تيالة ؟
اسراء : طيارة فووق
سكتت و ظلت تشوف وليد شلون يلعب ،

وحست بـ نغزة بقلبها !
اسراء : خالد !!
غمضت عيونها حييل و حطت ايدها على قلبها ،
اسراء : خالد في شي ! قلبي يقول ان خالد في شي ! الله يستر بسس ..!
خافت حييل و خذت فونها و اتصلت على خالد ...
اسراء تعظ على شفايفها : رد يا خالد رد .. ( ماكو رد )
اسراء متوترة : اكيد صار فيه شي .. الله يستر ، يارب مافيه الا العافيه

ظلت طول الليل تحاتي خالد و تفكر فيه و تتصل عليه ، لكن ماكو رد .!
حاولت تنام و تنسى خالد وتغمض عينها ، لكن ماقدرت تنام و بالها مشغول بـ خالد ..

،،

فززت من النوم مفزووعه و ميته من الخوف و تتنفس بصعوبة ! رفعت نفسها شوي شوي و فتحت الابجورة و سمت بـ اسم الله و بـ حروف متقطعه : خ خخـاللد
ماتحملت اكثرر و فتحت الدرج و طلعت فونها و اتصلت بـ خالد و دقات قلبها سريعه و نفسها حيل قوي من الخوف ..
اسراء و دموعها تنزل على خدها : تكفى خالد اذا تحبني رد علي ، لاتخليني جذي احاتي
تمت دموعها تنزل لين سمعت صوت رجولي خشن يرد عليها
اسراء : الو !!
الطرف الثاني : السلام عليكم
دققت اسراء و عرفت ان هذا مو صوت خالد : هذا مو تلفون خالد ؟
الطرف الثاني : هذا تلفون خالد .. انا رفيجه جاسم
اسراء : هلا جاسم .. وين خالد ؟
تنهد جاسم : والله مادري شقولج ..
اسراء و الخوف واضح عليها و دموعها تنزل : خالد فيه شي ؟ صاير له شي ؟ تكفى قولي لاتخليني احاتي اكثرر !
جاسم : مابي اضيقج خلقج بهالوقت
اسراء: خالد شفيييه ؟ شصايرله تكفى قولي !
sweet memy
البارت السادس و العشرون :


جاسم : لا حول ولا قوة الا بالله .. خالد تعرض حق اصابة بـ ظهره ، دشت بـ ظهره رصاصة و اهوه الحين بالمستشفى وحالته خطره حيل
انصدمت اسراء حيل !! و فجاة تجمدت الدموع بـ ويهها و انكتم نفسها ، ظلت ساكتة ماتدري شتقول من الصدمه !!
جاسم : معاي ؟
اسراء مصدومه : الي انا سمعته صج ؟ لا انتا اكيد تجذب علي ! خالد مافي شي مافي شي صح !! قولي انه مافي شي !
جاسم : لا حول ولا قوة الا بالله
ماصدقت الخبر الي سمعته و طاح فونها من ايدها و انهارت من البجي ...
جاسم : الو ؟ الو ؟
طوط طوط طوط ..
اسراء ( بصوت انمزج مع دموعها ) يارب تشفي خالد و تعطيه الصحه و العافيه و ترجعه لي سالم معافى ..

،،

رن فونها الصبح ردت بسرعه و بـ لهفه يوم شافت الرقم : الو !!
خالد ( بصوت تعبان و خشن ) : قوة حبيبتي
ماتعودت تسمع خالد بهالصوت ، حسته تعبان حييل ، ماقدرت تمسك دموعها و بجت : الله يقويك حبيبي ، شلونك ؟؟
خالد بـ تعب : الحمدلله على كل حال
اسراء : حبيبي شـ الي صار ! شسالفه و وينك الحين ؟
خالد : انا الحين بـ المستشفى ، الدكتور يقول ان حالتي خطرة و احتاج عملية بسرعه .. باجر راح ارجع الكويت ، جهزي نفس لأن عقب باجر بنسافر انا معاج عشان نكمل العلاج
اسراء ( منصدمه و مو مستوعبه الي قاعد يقوله و الي قاعد يصير ) : سلامتك حبيبي ، ليش جذي شنو الي صار بـ الضبط !
خالد : حبيبتي لا تذكريني بـ الي صار .. يلا حبيبتي لازم اخليج الحين ما اقدر اتكلم وايد ، تبين شي ؟
اسراء : وين حبيبي ! ماشبعت منك ؟
خالد : حبيبتي تعبان شوي ، يلا مع السلامة ( عطاها بوسة بـ الفون و سكره )

ماكانت مستوعبة الوضع ومشاعرها مجهوله ماتدري اذا اهيا زعلانه و متضايقه من الي صار حق خالد او فرحانه لانها سمعت صوته و بيرجع باجر و بتشوفه .. سمعت صوت وليد يبجي خذته من سريره و لمته حييل لين لصقت انفاسه بـ انفاسها ، شمت فيه ريحه خالد و حست بـ الراحه ..


يوم وصل خالد ،

الكل استقبل خالد بـ المطار و الفرح باين عليهم الا اسراء الي كانت متضايقه و ماتدري شلون بتشوف خالد عقب الاصابة .. سرحت تفكر فيه ماوعت الا فاطمه تناديها
فاطمه : اسراااء ؟ تسمعيني ؟
انتبهت اسراء : هلا ؟
فاطمه : شوفي خالد طلع ! شوفيه !
ماصدقت الي سمعته و لفت ويهها شافت خالد جدامها ، نزلت دموعها من غير استئذان ، قرب منها خالد و لمها حييل و دفنت راسها بصدره و باسها على راسها
اسراء : الحمدلله على السلامه حبيبي
خالد : الله يسسلمج حبيبتي
اسراء : ولهت عليك وااايد
خالد : مو كثري ،
حست بـ الفرح يتسلل قلبها و مسك خالد ايدها و مشوا
خالد : وليدان وينه ؟
اسراء : نايم حبيبي خليته بـ البيت
خالد : مشتاق له وايد


بيت بو عبدالعزيز

الكل متيمع بـ الصالة و مستانس لأن خالد رجع من السفر ، صحته كانت احسن من امس شوي و صوته احسن ، و يحاول يبان طبيعي و مافيه شي ..

ام عبدالله : تو ما نور البيت والله
خالد : منور بوجودج يمه
فاطمه : اشتقنالك وايد ، خصوصا اسراء .. مسكينة كانت كاسرة خاطري وايد
استحت اسراء و نزلت راسها
لف خالد ويهه و شافها : صج حبيبتي ؟
اسراء بصوت واطي : صج
عبدالله : عيل باجر السفره ؟
تنهد خالد : اي
عبدالله : ماتشوف شر ، سهالات ان شاء الله
خالد : الله يسمع منك .. يلا حبيبتي قومي معاي فوق
ام عبدالله : وين خالد تو الناس ماشبعنا منك
خالد : برتاح شوي ، و بشوف وليدان ماشفته
ام عبدالله : الله معاك يمه


صعدت معاه فوق و اول ما دخل الغرفه لقى وليدان جدامه شكله توه قاعد من النوم
فررح وليد حييل و صرررخ : بابااااا
فرح خالد يوم شاف رده فعل وليد و خذاه بـ شوق و لمه حييل و باسه على خده : شلوونك وليدان ؟ ولهت علييك
وليد أبـّه ( بوسه )
اسراء : خالد حبيبي تعال ارتاح ، لاتشيله وايد مو زين عليك
تنهد خالد و راح انسدح على الفراش
اسراء : خالد .. قولي شلون صار جذي ؟
تنهد و سكت شوي .. و قالها كل السالفه ..
ماقدرت تمسك دموعها اكثر و بجت على حال خالد
قرب منها و مد ايده و مسح دموعها
خالد : لاتبجين انا مافيني شي
حست بـ الم في بطنها و اللوعه و حطت ايدها على بطنها و ايدها الثانية على حلجها و قامت بسرعه راحت للحمام ( وانتوا بكرامه )
استغرب منها خالد و نطرها لما يت و سألها
خالد : شفيج ؟
ارتبكت شوي : مافيني شي
تنهد : انا شقلت ؟ اذا فيج شي قولي انا ريلج ولازم اعرف كل شي
اسراء : بقولك ، بس عقب ما افتح جنطتك و ارتبها
و قامت بسرعه راحت فتحت الجنطه و طلعت الملابس الي تحتاج غسيل و رتبت الجنطه ، اما خالد فـ ظل يلعب مع وليد و يسولف معاه
خالد : يبتلك العاب واايد
وليد : ويناا أعاب ( العاب )
خالد : يلا الحين تخلص ماما و اطلعلك الالعاب
وليد : ماماا اتي
اسراء : شنو تبي حبيبي ؟
خالد : يقولج يلا خلصي عشان ياخذ العابه
اسراء : اممم .. يلا خلصت
قامت اسراء و راحت الفراش و انسدحت ، و خالد راح يعطي وليد العابه
استانس وليد حييل يوم شاف الالعاب و فتح له خالد لعبتين و خذاهم و قعد فوق بطن اسراء
اسراء : وليييد قوم بطنييي !
وليد مشغول بـ اللعب : مااا ( مابي )
اسراء : آآآآي ! خالد شييله بطنييي
خالد : وليد بابا قووم
وليد بصوت عالي : مااااااا (مابي )
شاله خالد بالغصب و قعد يبجي ..
خالد : ماقلتيلي ليلحين شفيج ؟
سكتت و شافت خالد و خذت ايده و حطتها على بطنها
و قالتله بصوت واطي : انا حامل
ارتسمت البسمه على شفاته و فرح حيييل : حامل !
اسراء : اي ، حامل
خالد : وهذا خبر ينخش ؟ اقولج شفيج تقوليلي مافيني شي ؟
اسراء : كنت بسويلك مفاجأة
خالد : احلى مفاجأة .. المهم ، تدرين الحين شتسوين ، حوسه و حركه وايد مابي حافظي على صحه الجنين
اسراء : ان شاء الله حبيبي ، من عيوني
قعد خالد يفكر بـ السفرة باجر و شلون اسراء بتروح معاه و اهيا حامل
خالد : شلون بتسافرين باجر و انتي حامل ؟
اسراء : شفيها ؟ عادي
خالد : راح تتعبين ، وانا مابي شي يتعبج
اسراء : خالد حبيبي ، انا بـ أول شهور الحمل ، يعني عادي
خالد : اكيد ؟ انا خايف يصير بـ الياهل شي
اسراء : لا ان شاء الله ماراح يصير شي
خالد : عاد هالمرة ابي بنت
اسراء : الي ايي من الله حياه الله
خالد : ابي توأم بنتين
اسراء : توأم  خالد شناوي علي ؟؟
خالد : هههه ، احب اليهال
اسراء : ايي بعدين لما اييب اليهال تقولي انتي مو فاضيتلي و كله قاعده معاهم و تغار منهم .. صح ؟
خالد : لا لاا بس تبناا
اسراء : نشوف

و يوم السفر ..

الكل كان بـ المطار يودع خالد و اسراء ، اسراء الي كانت تحاول تمسك نفسها من البجي ، ماتدري شلون بتسافر و تخلي وليد .. ماتصورت بـ يوم من الايام تخلي وليد بروحه و تبتعد عنه ..
اسراء : يمه ديري بالج عليه و طمنيني عليه من وقت لي ثاني
ام عبدالعزيز : لاتوصين حريص ، ولدج بعيوني
تنهدت اسراء ..
خالد : يالله ترا تأخرنا ..
لمت وليد لمه اخيرة و باسته و نزلت دموعها لما شافته يبجي و يقول ماماا
خالد : يالله ترا اذا كل شوي بتلمينه و تبوسينه ماراح نخلص .. بتطير عنا الطيارة
اسراء ( تمسح دموعها ) : يالله كاني ..
و ودعتهم وداع اخير و مشت مع خالد


ركبت الطيارة و حست نفسها دايخه ، سندت راسها و غمضت عينها و حاولت تاخذ لها غفوة ..
خالد : دايخه ؟
اسراء بتعب : اي
خالد : نامي عيل
سندت راسها ع الكرسي و غمضت و خذت شهيق و طردت زفير قوي ..


وبعد ساعات ..

كان الجو روعه بمعنى الكلمه بـ المانيا ، مطر خفيف و نسمات هوا بارده ..

اسراء ( تتكلم و يطلع من حلجها شوي دخان من البرد ) : خالد برررد
خالد ( ماسكها حييل و يحاول يدفيها ) : الحين نروح الفندق و تدفين
و بعد دقايق وصلوا الفندق ..

عقب ما ارتاحوا و ناموا راحوا المستشفى عشان ياخذون الاجراءات اللازمه قبل العمليه ،

اسراء : خالد
خالد : هلا
اسراء : انا خايفه
خالد : خايفه ؟ من شنو خايفه ؟
اسراء : خايفه من العمليه
خالد : هه ، انا الي بسوي العمليه مو خايف و مو حاس بـ شي
اسراء : العمليه مو سهله ، انا خايفه عليك وايد
خالد : خلاص عاد ، العمليه مافيها شي .. ادعي انتي بس و ماكو شي صعب على ربج
اسراء : ان شاء الله تكون العمليه سهله و تقوم بالسلامه

وطول الليل قعدت تدعي ربها تنجح العمليه و يتشافى خالد و يرجع مثل اول و احسن ..


و يوم العمليه ،

كانت اسراء بره قاعده ع الكرسي تنطر الدكتور يطلع يبشرها .. حالتها صعبه و التوتر باين عليها و حركه ريلها كل شوي تزيد تزيد ، تحاول تهدي نفسها و تمسك دموعها و تقرا آيآت من القرآن عشان تهدى .. ظلت على هالحال 4 ساعات و حالتها تزيد تزيد لما طلع الدكتور ، شافته و بسرعه قامت من مكانها !

اسراء : ها دكتور ؟ بشرر ؟
الدكتور : الحمدلله نجحت العمليه ، و صحته احسن الحين
فرررحت حييل و حست بالدورة : الحمدلله يارب !
الدكتور : بس تعبان الحين من العملية ، يحتاج راحه لمدة طويلة
اسراء : يصير اشوفه ؟
الدكتور : بس من غير صوت ، لانه يحتاج راحه

اسراء هزت راسها يعني ان شاء الله و راحت غرفه خالد شافته حسته تعبان و شكله حييل حلوو ، قربت منه و باسته على خده و قالتله الحمدلله على السلامه و قعدت يمه تمسح على شعره و تقرا عليه قرآن ، حست بـ الراحه و الامان لما قربت منه ،
اسراء : الله لا يحرمني منك يا خالد
تذكرت وليد و بدت دموعها تنزل ، مو متعودة تبتعد عن ولدها ، خذت الفون واتصلت على امها ..


و بـ الكويت في بيت بو عبدالعزيز :

ام عبدالعزيز : عزييييز رد على التلفون انا بالمطبخ
عبدالعزيز : ان شاء الله .. الو ؟
اسراء : قوة
عبدالعزيز : يقويييييج هلا اسوور
اسراء : هلاا عزييز ، شلونكم ؟
عبدالعزيز : بخيرر عسساج بخير ! وانتي شلونج ؟ شلون خالد ؟
اسراء : الحمدلله بخير ، و نجحت عملية خالد
عبدالعزيز :زين زين الحمدلله على سلامته
اسراء : الله يسسلمك ، شلون وليد ؟
عبدالعزيز : اي ادري ، مو مطاوعج قلبج تخلينه و تسافرين .. زين
اسراء : عطني اياه بكلمه
عبدالعزيز : مادري وينه ولدج
اسراء : وين وديتوا ولدي !
عبدالعزيز : ايي كاا قاعد يلعب هني .. وليد هاك ماما
وليد بصوت طفولي بريء : ماماا
اسراء دموعها تنزل : هلا يمه شلونك حبيبي
قعد يسولف معاها و يخربط ، استانست لما سمعت صوته و ارتاحت و تعدل مزاجها ..
خذا سعود السماعه من وليد : يلا ماشبعتي قرقه مع ولدج
اسراء :لا والله ماشبعت منه ، عزيز ديروا بالكم عليه
عبدالعزيز : والله ماراح ناكله ، امي مسويته يا دهينه لا تنكتين لاتخافين عليه
اسراء : بعد عمري امي ، وينها بكلمها
عبدالعزيز : بالمطبخ
اسراء : نادلي اياها
عبدالعزيز : يمااا تعالي اسور تبي تكلمج
ام عبدالعزيز بلهفه : هلااا يمه هلاا اسوورة حبيبتي !
اسراء : هلا يمه
.......


سمعت صوت حركه خفيفه لفت راسها بسرعه لقت خالد تحرك من مكانه قرربت منه و بـ ابتسامه كبيرة : الحمدلله على السلامة حبيبي
خالد بتعب و بـ كلمات متقطعه : الله يسسلمج
اسراء و الضحكه مرسومه على ويهها : الحمدلله ، نجحت العمليه
خالد : الحمدلله
اسراء سكتت شوي : امي و عزيز يسلمون عليك ،
خالد : الله يسسلمهم .. شلون وليد ؟
اسراء تنهدت : الحمدلله ،
خالد : ادري فيج مو مرتاحه ،
اسراء : يا خالد صعب اخلي ولدي بروحه و اهوه صغير بعدين عني ، حييل اشتقت له
غمض خالد عيونه و سكت ، سمعت صوت الباب و راحت فتحته و شافت الدكتور
دش الدكتور و شاف خالد قاعد : الحمدلله على السلامه
خالد : الله يسلمك
الدكتور : لا احسن الحمدلله ( ينادي السستر ) غيري المغذي
السستر : اوكي
حطت السستر لـ خالد مغذي و قاس الدكتور الضغط و الحرارة ، كان خالد طبيعي و مو حاس بالالم او يحاول يبان طبيعي عشان لا يضعف جدام زوجته ، اما اسراء فكانت تشوف خالد و قلبها يعورها عليه ، ماتوقعت بيوم من الايام بتشوف خالد طايح بالفراش بالمستشفى ، لكن القدر ..



sweet memy
البارت السابع و العشرون :


وعقب العمليه بـ 3 ايام بدا خالد العلاج الطبيعي ، عشان تلين عضلات ظهره ..
كانت اسراء معاه 24 ساعه تمشيه و توكله و تشربه ، و خالد يتدلع عليها مستانس لان وليد مو معاهم ، و اسراء المسكينه موفرة له كل شي و تلبي كل طلباته ،
خالد : آآآي آآآي ، ظهري بينكسررر شوي شوي !
اسراء : ماعليه خالد تحمل شوي ،
خالد : كسر ظهري هذا !
اسراء : لا حبيبي تحمل شوي العلاج
خالد يتنهد : بتحمل ، بتحمل
شافته اسراء بـ ابتسامه حلوة ..
خالد : قربي مني
اسراء : كاني قربت
خالد : عطيني حواوة
عرفت قصده و شافته بنظرة : خالد شفيك
خالد : شفيني مافيني شي
اسراء : مو هني ، مو يم الدكاترة
خالد : وانا شكو فيهم
اسراء : واي خالد .. قلت مو هني
تنهد خالد : خلاص بعدين لما اروح الغرفه
اسراء تنهدت : يصير خير ..
ظلوا تقريبا ساعتين لما حس خالد بالنوم من المساج
خالد : يلا بس بقوم ماصارت مساج
اسراء : خالد بسس لاتحن الحين بتقوم
خالد : يلا عطيني ايدج بقوم
مدت اسراء ايدها و مسكت خالد و قام معاها و راحوا للغرفه و انسدح خالد على الفراش شوي ..
خالد : تصدقين ؟
اسراء : شنو ؟
خالد : مليت من القعده بالمستشفى ، بقول حق الدكتور بطلع خلاص العملية و خلصت
اسراء : خالد حبيبي شفيك ، انتا ليلحينك مريض و لازم تقعد بالمستشفى
خالد : انا مافيني شي ، العمليه و سويتها و نجحت ، شنو بعد ؟
اسراء : ماكملت علاجك عشان تطلع
خالد : يولي زيين العلاج ، خلاص انا مافيني شي الحين ، بقول حق الدكتور بطلع مليت من هني ، و بعدين انتي ما مليتي ؟ صارلج اسبوع معاي قاعده بالمستشفى ما استانستي ولا ارتحتي ، كاسرة خاطري والله
اسراء : انا مرتك ، وهذا واجبي اقعد معاك و اساعدك .. و ماراح امل دام اني معاك ، راحتي بقربك حبيبي
خالد : يا بعد عمري انتي والله ،
ابتسمت له و ابتسم لها
خالد : المهم ، الي اعرفه ان لازم اليوم اطلع ، نبي نطلع نستانس شوي مو كله مستشفى
اسراء تتنهد : لا حول ولا قوة الا بالله .. يصير خير
و دش الدكتور و قاله خالد انه يبي يطلع و قعدته بالمستشفى مالها داعي ، و وافق الدكتور بشرط ان كل يوم ايي ياخذ العلاج الطبيعي ساعتين و يطلع ، و وافق خالد و وقع على اوراق خروجه ،خذا شور و جهز اغراضه و رش عطر رجالي قوي و طلع من المستشفى و حس بحريه و تنفس هوا نقي ، كان الجو عجييب حييل حلو بـ المانيا هـ الوقت ، نسمات هوا باردة على مطر خفيف ..
خالد : الله ، الجو حلو
اسراء : اي ماشاء الله وايد حلو ، بس انا بردانه
خالد : جذي الواحد يتنفس هوا ، مو بالمستشفى جو مقموت
اسراء : خالد انا بردااانه ، امش ندخل الفندق
خالد : قربي مني
قربت منه و لمها حيييل عشان تدفى ، حست براحه مو طبيعيه و شمت عطر خالد و حست بالدوخه ، حطت راسها على صدره و غمضت عيونها .. ظلت على هالحال 3 دقايق تقريبا
خالد : دفيتي ؟
اسراء : ايي ، دفااا


بالكويت بيت بو عبدالله :

ام عبدالله : والله البيت فاضي ، ناقصه خالد و غشمرته
ودخلت فاطمه مع محمد
فاطمه : قوووة يمه !
ام عبدالله : هلا هلا فطومه حبيبتي
قربت من امها و باستها على راسها : شلونج يمه ؟
ام عبدالله : الحمدلله يمه انا بخير
محمد باسها على راسها : شلونج عمتي ؟
ام عبدالله : هلا يمه وليدي ، بخير عساك بخير
محمد : الحمدلله
فاطمه : شسالفه ؟ صخه ماكو احد ؟
ام عبدالله : اي والله ماكو احد ، عبدالله طالع مع ريم و عياله و انا بروحي ماعندي احد ، زين ييتي تونسيني شوي
فاطمه : اممم ، خالد شلونه ؟ ما اتصل ؟
ام عبدالله : لا والله ما اتصل ، مادري عنه ماكلمني الا مرتين
فاطمه : تلقينه الحين بالمستشفى لاهي
ام عبدالله : لا والله ما اعتقد ، خالد ما يحب قعده المستشفى و اكيد طلع
فاطمه : ما يتوب هالخالد .. عنيد
محمد : عمتي عندنا لج خبر حلو
ام عبدالله : خير ياوليدي ؟ بشروني ؟
محمد : فاطمه حامل
ام عبدالله : صج والله ! الف مبرووك فطوووم
فاطمه بحيا : الله يبارك فيج
ام عبدالله : وليش ماتتكلمين ؟ ماتبين تفرحيني ؟
محمد : كانت بتسويها لج مفاجأة



بـ المانيا بـ الفندق :


خالد : يالله ماصارت لبس ، بنروح السوق
اسراء : انزين يلا كاني يايه
و طلع خالد مع اسراء و راحوا السوق ، ما ظل سوق الا و راح له خالد ، ما خله شي الا و شراله لـ اسراء و وليد ،
خالد : شرايج نشتري حق البيبي اليديد ؟
اسراء : ما ادري اذا بنت او ولد ؟
خالد : انا عندي احساس انها بنت
اسراء : و اذا احساسك غلط ؟
خالد : خليهم ، يمكن تحملين مرة ثانية و تطلع بنت
اسراء : لا يا معود ! 2 كافي بس مابي عيال وايد
خالد شافها بنظرة : اي يصير خير
ماخذت للبيبي اليديد شي ، لكن خذت حق وليد ملابس و العاب وايد ،
و بعد ما تعبوا ، راحوا مطعم تغدوا و ردوا الفندق يرتاحون شوي

انسدحت اسراء ع الفراش بعد ما حست بالتعب
خالد : شفيج ؟
اسراء : بطني ، يعورني شوي
خالد : بطنج ؟ من شنو ؟
اسراء : مادري خالد .. الظاهر من المشي الي مشيناه مساع
خالد : خلاص خليج بالفندق ارتاحي ،
اسراء : وين بتروح و بتخليني !
خالد : ما يهون علي اخليج ، بس لازم اروح المستشفى بعدين عشان المساج و التدليك ، تقدرين تيين ؟
اسراء : اي خالد بيي معاك ، مابي اقعد بروحي هني
خالد : اممم ، خلاص عيل ارتاحي الحين عشان بعد ساعه بروح ..
ارتاحت و عقب راحت مع خالد المستشفى و خذا المساج ، كانت اسراء تعاني من الالم في بطنها بس ساكته و متحمله عشان خالد ، تشوفه و تبتسم و لا تبين له انها تعبانه او فيها شي .. و اول ما ردت الفندق خذت لها شور و قطت نفسها ع الفراش و نامت بسرعه من التعب و الالم ..

ظل خالد على هالحال شهر ، كل يوم يروح المستشفى ياخذ العلاج ، مساج و تدليك و سباحه لما تحسنت حالته و تعافى كليا ، حنت اسراء على الكويت و ودها ترجع ، اشتاقت لـ وليد حييل و ولهت اهلها و بيتها و مكانها ، ماحبت الغربه لكن كانت مجبورة عشان خالد ، اما خالد فـ كان مستانس و ما يبي يرجع الكويت ، شنو احلى من تكون مع زوجتك 24 ساعه و تكون مجابلتك و مدلعتك و موفرة لك كل شي ! مدد خالد السفرة اسبوع يرتاح و يستانس فيهم مع اسراء و يروح اماكن سياحيه و يرفه عن نفسه و يطلع من منطقه العلاج ، كانت اسراء معاه و مستانسه حييل بس الي معذبها و شاغل قلبها ولدها وليد ، كانت دوم تحن على خالد و تقوله ان ودها ترجع الكويت اشتاقت حق وليد لكن خالد يصبرها و يطمنها عليه ..


و يوم الرده حق الكويت ،

ماحب خالد يقول حق احد انه بيرجع الكويت ، حب يسويها مفاجأة و يفاجئ الكل بقدومه ،
اسراء : خالد ليش ماقلت لهم انا بنرجع اليوم ؟
خالد : بخليها مفاجأة
اسراء : يا حبك للمفاجآت ، تدري لو كنت مسافر وماتقولي متى بترجع و تسويها لي مفاجأة ازعل ؟
خالد : وليش تزعلين ؟
اسراء : مفاجآتك تخرع و توقف القلب بصرآحه ! و بعدين شلون حبيب قلبي يرجع و انا مادري ؟ اكيد بزعل
خالد : اممم ، بس هالشي ماراح يصير ، لان مستحيل اسافر و اخليج بروحج
شافته اسراء و ابتسمت ،



بـ الكويت :


و اخيرا رجعوا الكويت ، حست اسراء بـ الدوخه و التعب من الطيارة ، كانت حيل تعبانه و مبين عليها التعب و متحمله ألم بطنها و ماقالت حق خالد و لا حس فيها خالد ..
دخل خالد البيت مالقى احد بالصالة ، خذا الجناط شوي شوي و صعدهم فوق و نام مع اسراء و ارتاحوا .. و عقب 3 ساعات قعد خالد وشاف اسراء نايمه و باين عليها التعب ، قام خالد خذا شور دافي و قعد يشوف تلفزيون على ما تقعد اسراء ، و اخيرا قعدت و التعب ملازمها ، قامت من الفراش شوي شوي و ايدها على بطنها و الثانية ورا ظهرها
خالد : يالله ماصار نوم ، نبي ننزل تحت
اسراء : ان شاء الله ، بس آخذلي شور و ننزل
خذت لها شور دافي و صحصحت شوي ، و نزلت مع خالد تحت
و اول ما نزلوا لقوا ام عبدالله و عبدالله بالصالة ،
مشى خالد على اطراف اصابعه و اسراء حاولت تمشي بهدوء لما وصلوا عندهم
ام عبدالله : خالد !! اسراء !!
خالد : شرايج بالمفاجأة !
ام عبدالله : الحمدلله على السلامه يمه !
قرب منها و باسها على راسها
خالد : الله يسلمج يمه
عبدالله : الحمدلله على السلامه ! شهالمفاجأة
خالد : الله يسسلمك عبييد
ام عبدالله : شلونج اسراء ؟! الحمدلله على السلامه
اسراء : الله يسسلمج خالتي
ام عبدالله : خالد ليش ما قلت لنا انك بتوصل اليوم ؟!
خالد : تدرين فيني احب المفاجآت
ام عبدالله : يا يمه قلبي ماقام يتحمل مفاجآتك ، اخاف يصير فيني شي و السبه مفاجآتك
خالد : اسم الله عليج يمه
ام عبدالله : شلونك الحين ؟ و شلون ظهرك ؟
خالد : لا الحمدلله ، صرت مثل اول و احسن بعد
ام عبدالله : الحمدلله
عبدالله : شدعوة حتى ما تتصل و لاتسأل ،
خالد : والله دقيت اكثر من مرة ، بس ولا مرة حصلتك .. كلمت امي بس
ام عبدالله : ها اسراء ؟ شلون الحمال معاج ؟ عسى ما تعبتي هناك ؟
اسراء : والله تعبت شوي من المشي
ام عبدالله : يالله الله يسهل عليج
اسراء : ان شاء الله
ام عبدالله : انتي حامل و فطوم حامل بعد
اسراء : ماشاء الله ، الله يسهل عليها
خالد : يحليلها فطوم ، والله و كبرت و صارت حامل
حست اسراء بـ الالم يزيد عليها و غمضت عينها شوي
اسراء : خالد ، انا بروح فوق شوي
خالد هز راسه : اوكي
صعدت اسراء بسرعه و راحت الحمام حست ان جبدها تلوع والالم كل شوي يزيد عليها ، انسدحت ع الفراش و حست بالنوم و نامت ، و عقب ما قعد خالد مع امه و اخوه صعد يشوف اسراء لقاها نايمه ! انصدم يوم شافها نايمه و حس ان فيها شي و حاول يصحيها من نومها
خالد بصوت واطي : اسورة ؟ اسورة حبيبتي ؟
فتحت اسراء عيونها شوي شوي و شافت خالد
خالد : شفيج حبيبتي ؟ تعبانه ؟
اسراء ماقدرت تتكلم ، هزت راسها و عرف خالد انها تعبانه
خالد : قومي اوديج المستشفى
اسراء بـ تعب : مافيني شي خالد ، مابي اروح المستشفى
خالد : انتي تعبانه لازم تروحين !
اسراء : مافيني شي خالد ، مابي اروح ..
خالد تنهد : انزين ، ماتبين تروحين عند امج تسلمين عليها و تاخذين وليد ؟
اسراء : امبلا ،
خالد : انزين يلا قومي نروح
قامت بصعوبه و غيرت ملابسها ، خذت لها حبتين بندول و كلتهم و حست بتحسن شوي و راحت عند امها ..
sweet memy
البارت الثامن و العشرون :

بيت بو عبدالعزيز :

ام عبدالعزيز : لا اسوورة ترا انا زعلت عليج ، ليش جذي تيين و ماتقوليلي ؟
اسراء : شسوي بـ خالد ، يبي يخليها مفاجأة
ام عبدالعزيز : الله يهداك خالد ، لا تعيدونها مرة ثانية
خالد : ان شاء الله عمتي
اسراء : يمه وين ولييد ؟ ليلحيني ماشفته !
ام عبدالعزيز : وليد خذته اسماء ، و الحين يايه بالطريج
اسراء : مسكين ولدي يتنقل من مكان لي مكان
ام عبدالعزيز : وعليه عليه ترا اشتاق لج وايد ، كل يوم يسألني وين ماما
غورقت عيونها : بعد عمري والله حتى انا مشتاقتله وايد
و وصلت اسماء ، دشت و كانت ماسكة وليد ، اول ما دش وليد شاف امه جدامه جان يصرخ حييييل
وليد مو مصدق عيونه : ماماااااا !
اسراء دمعت عيونها و قامت من مكانها تاخذ ولدها : عيوون ماماا انتا
خذته و لمته حييييييل قربته من انفاسها و سمعت دقات قلبه و باسته واايد و اهوه مبادلها نفس الشعور !
اسماء : اسور ! الحمدلله على السلامه !
اسراء : الله يسلمج
اسماء : الحمدلله على السلامة خالد ، اجر وعافيه
خالد : الله يسلمج و يعافيج
اسماء : شهالمفاجأة الحلوة ؟ ليش ما قلتوا انكم بتيون اليوم ؟
اسراء : قلتيها ، مفاجأة
اسماء : ولهنا عليج والله ، و ولدج وله عليج وايد
اسراء تلم وليد اكثرر : و انا اشتقت له بعد
خالد : تعال وليدان سلم علي
خذاه خالد و قربه من صدره و لمه و باسه على خده و فرح يوم شافه !
ظلوا تقريبا ساعتين و عقبهم رجعوا البيت ..



بيت بو عبدالله :

وليد كان لاصق بـ امه وايد ، يعوض الشهرين الي ماشافها فيهم ،
اسراء : وليد ماما لا تقعد بحضني قوم
وليد : ماما وينا بيبي ؟
تأشر على بطنها : مني بيبي
يأشر وليد على بطنها و يمسح عليه : مني بيبي ؟
اسراء : اي يمه
خالد : انا وايد متحمس ، يلا متى تولدين
اسراء : ايي بس كلااام ، و اذا ولدت تزعل تقول خذوج العيال مني صح ؟
خالد : لا بس شفيج سوالف اول راحت
اسراء : نشوف ..
خالد : وليدان شوفني ، شنو اسمي انا ؟
وليد : باباا
خالد : بابا شنو ؟
وليد : باباا
خالد : قول بابا خالد
وليد : بابا آدد
خالد : ههههه ، خااالد
وليد : آدد
خالد : انزين انتا شنو اسمك ؟
وليد : وديد
خالد : وديد :\ قول وليد
وليد : وديد
خالد : انزين قول وليد خالد
وليد : وديد آدد
اسراء : واي عسسل ولدي
خالد : قول وليد خالد عدل ، صير ريال
اسراء : خالد شفييك توه ياهل ،
خالد : بعلمه يصير ريال من الحين
اسراء : انزين انا تعبانه و ابي انام ، يلا ماما وليد تعال نام
وليد : مااا
اسراء : ليش حبيبي يلا نام انا بنام
وليد : مااا
اسراء : ماتبي كيفك ، انا وحده بنام و انتا اقعد مع ابوك .. تصبح على خير
خالد : بتنامين و تخليني ؟
اسراء : خالد تعبانه و ابي انام ، و ولدك مايبي ينام شسوي يعني ، و انتا مو دايخ خلك قاعد معاه و لما يدوخ و ينام نام وراه
تنهد خالد : امري لله ،
اسراء ابتسمت : تصبح على خير
خالد : و انتي من اهله

ظل خالد حوالي الساعتين يلعب مع وليد و يسولف معاه ، حس انه قريب حييل من ولده ، و يحب اليهال وايد ، و قاعد ينطر على نار متى يطلع الياهل الثاني ..


الصبح في بيت بو عبدالله :


حست بـ ألم مو طبييعي ! هالألم ثاني مرة تحس فيه ،
اسراء بصوت عالي شوي و الالم ذابحها بالغصب تقدر تتكلم : خاااااالد
خالد : ----- ( نايم )
اسراء تتحرك بصعوبة وبصوت أعلى : خاااالد
خالد بصوت نعسان : هممممم
اسراء بتعب و دموعها تنزل : خااااااالد
قام من نومه مخترع : خييرررر شفييج ؟
اسراء و دموعها على خدها : خالد ، بطنيي بطنيييي ، عوار مو طبيعييي آآآآآآآآآآآآآي !!
خالد شافها و اخترع ، حس حالتها مو طبيعيه ، ارتبك مايدري شسوي ! : قومي قومي المستشفى بسرعه !
فزز بسرعه من الفراش و قام لبس و طاارر المستشفى ، و طول الطريج اسراء تحاول تسكت و تتحمل الالم بس مو قادرة ! اما خالد فـ كان دايس حيييل ، خافت من سرعته القوية !
خالد يعظ على شفايفه : ماعليه حبيبتي تحملي شوي شوي بسسس
اسراء و دموعها على خدها : آآآآآي بطني ، آآآآآآآآآآآآآآآآآه
خالد و الدهشه واضحه عليه مايدري شفيها ! مستحيل تكون ولاده توها بـ بنص الثالث !! شفيها عيل !
و أخيرااا وصل المستشفى ، و خذوها بسرعه و دخلوها ع الدكتور ..

تنهد خالد : يارب مافيها الا العافيه ،
وظل قاعد على اعصابه ساعتيين ينطرر الدكتور يطلع يقوله شي عن حالتها ، راسه بينفجر من التفكير، شنو ممكن يكون فيها ؟ حط جميع الاحتمالات ، افترر راسه و مل من كثر ما يتوقع شنو فيها ،
خالد : يالله يا دكتورر اطلع تكفى قولي شنو فيها !! وانا شفيني قاعد اوسوس ، ان شاء الله مافيها الا العافيه .. ( تنهد )
و اخيرا طلع الدكتور ، طاارر خالد من مكانه و راح له .. شاف ويهه و ماكان يبشر بـ الخير ،
خالد : ها دكتور ؟ شفيها ؟!
تنهد الدكتور : آسف على الكلام الي بقوله .. بسسس
خالد : بس شنو يا دكتور ؟ تكفى قولي لا توترني مو ناقص تراا
الدكتور : الجنين مات ، و اضطريت اسويلها عمليه
خالد ما استوعب كلام الدكتور : ش ش ششنو ! دكتور انتا شقاعد تقول !
الدكتور : قضاء و قدر ..
سكت خالد مده و تنهد ، يحاول يفهم كلام الدكتور و يستوعب ، تغيرت نبرة صوته : و نعم بـ الله ...
شلونها الحين ؟
الدكتور : تعبانه وايد ، كثرة الحركه و التعب كان سبب في موت الجنين .. ان شاء الله بعد ما ترتاح تكون احسن .
تنهد خالد : الحمدلله على كل حال ، مشكور دكتور
الدكتور : لا شكر على واجب
خالد : لا حول ولا قوة الا بـ الله ، كله مني انا ، كله مني .. انا الي خليتها تسافر معاي و تعبتها معاي وايد و هذي النتيجه .. الله يقومج بـ السلامه


و العصر بـ المستشفى :


بعد ما صحت اسراء و ارتاحت شوي ..

خالد : الحمدلله على سلامتج حبيبتي
اسراء بـ بجي : الله يسلمك
خالد : حبيبتي ليش تبجين ، ماصار شي
اسراء و دموعها تسيل على خدها : شلون ماصار شي يا خالد ، الياهل مات ، ماقدرت احافظ عليه
خالد يتنهد : ميخالف ، قضاء وقدر .. الله ماكتبله يعيش
سكتت اسراء و قعدت تبجي
خالد : بس حبيبتي خلاااص ، لاتعورين قلبج
اسراء : ----
خالد : ان شاء الله الله بيرزقنا غيره
حست بخوف يوم سمعت كلام خالد ، و قالت في قلبها : لو تدري يا خالد الي فيني جان ماقلت جذي !
شافها و ابتسم ، و اهيا ظلت تبجي بهدوء و تحاول تمسح دموعها ..


بيت بو عبدالله :


ام عبدالله : وليش ماتقول يا خالد ! ليش احنا اخر من يعلم !!
خالد : يمه كنت مرتبك و مستعيل و ما ماداني اقولج ،
ام عبدالله : انزيين يلا تعال اخذني ودني عندها
خالد يتنهد : ان شاء الله ، مسافه الطريج و اكون عندج


وبـ المستشفى :

كانت بفراشها ما تقدر تتحرك ، ويهها اصفرر و شعرها طايح على عيونها ، آلام بطنها كانت مو طبيعيه ، صج انها ارتاحت شوي لكن الالم يبقى ، والي تحس فيه الحين مثل الالم الي حست فيه يوم الولادة ، لان عمليتها ماكانت سهله

دشت ام عبدالله مع ريم الغرفه ،
ام عبدالله + ريم + فاطمه : السلام عليكم
الكل : و عليكم السلام
ام عبدالله : يا بعد عمري الحمدلله على السلامة
ريم : الله الحمدلله على السلامه ، ماتشوفين شر
فاطمه : ماتشوفين شر ، سلامتج
اسراء بتعب : الله يسلمكم من كل شر
ام عبدالله : سامحينا ، خالد ماقال الي توه !
ام عبدالعزيز : مسكين كان خايف عليها و نسى يقولكم
اسراء : خالتي .. وين خالد ؟
ام عبدالله : مادري والله مادري وين راح
اسراء : يمه عطيني فوني
خذته من امها و اتصلت على خالد
خالد لهفه : هلا حبيبتي
اسراء : خالد وينك ؟
خالد : حبيبتي انا تحت ، شبغيتي ؟
اسراء : يبت وليد ؟
خالد : اي يبته
اسراء : تعال و ييبه معاك
خالد : يالله ياي



أول ما دخل وليد الغرفه شاف امه صررخ حييل ! جنه صارله سنة مو شايفها !
وليد : كا مامااا !
و ركض و راح قعد يمها ع السرير
اسراء خذته و لمته حيييل و طبعت بوسه على خده : شلونك حبيبي ؟ ولهت عليك
استغرب وليد من الوضع ، شاف وايرات و مغذي و اشياء غريبة ، و مسك المغذي و حاول يشيله
اسراء : لا ماما خله
وليد : ماما انّي دودو ؟
اسراء : اي حبيبي دودو
قرب ايدها من حلجه و باسها : أبّه دودو
اسراء : يا بعد عمري انتا والله

و من يا وليد صار حوسه بالغرفه ، اسراء كان عاجبها الوضع ، يكفي انها شافت ولدها بعينها ، اما خالد فـ ماكان عاجبه الوضع ، حس ان وليد مصدر ازعاج ، و هذا مو زين لـ اسراء لانها تحتاج الراحه

خالد : وليدان حبيبي تعال
وليد : ماا
خالد : تعال بابا نروح ديد
وليد : ديد ؟
خالد : اي بابا ديد يلا
اسراء : خله خالد وين بتوديه
خالد : مدوخج ، بروح افتر فيه شوي
ام عبدالعزيز : اي يمه اخذه ، تحتاج راحه
اسراء : شفيكم عليه ، خلوه عندي محتاجته وايد
تنهد خالد : حبيبتي عشان راحتج
اسراء : انا مرتاحه بوجوده
خالد : على راحتج ..



و بعد يوم طلعت من المستشفى ..

ماخلتها امها ترد بيتها ، خلتها تقعد معاها عشان تشوفها و تطمن عليها و تداريها .. اما خالد فـ كان حاس بمكانها ، مكانها مبين حييل بالبيت ، كل يوم يروح يشوفها و يحس انه صارله سنين مو شايفها ، لما تحسنت حالتها و ردت البيت ..




خالد : حبيبتي قومي لبسي بنطلع
اسراء : وين ؟
خالد : مفاجأة
اسراء : اممم ، مفاجآتك تخرع .. قولي لا تعور قلبي
خالد : لا هالمرة مفـآجأة حلوة ، يلا قومي
اسراء : يلا انطرني شوي


غيرت ملابسها و طلعوا خالد و اسراء و وليد ، و طول الطريج تفكر شنو المكان الي بتروح له؟

خالد : يلا قوموا نزلوا
اسراء : ننزل ؟ هذا بيت !
خالد : اي قومي نزلي
نزلت و علامه استفهام كبيرة على ويهها و مو فاهمه شسالفه ، اول مرة تيي هالمكان ، البيت كان وايد حلو من بره و حيل فخم و موقعه ممتاز ! حبت شكله حيل و دخلت مع خالد ..
و دخلت و شافت البيت كله
خالد : شرايج بـ البيت ؟
اسراء : وايد حلو ! بس ما قلتلي ؟ بيت منو هذا ؟
خالد : هذا بيتنا
اسراء : بيتنا !!
خالد : اي ، بس نبي نستقبل بـ بيت بروحنا و نرتاح احسن ، و هذي هديه شرايج ؟
اسراء : وايد حلو البيت ! بس هذا وايد كبير علينا ،
خالد : لا مو كبير ، ان شاء الله باجر بتييبين لنا بنات و صبيان وايد و بينترس البيت
كل ما تسمع هالكلام تحس شي يخنقها و تحس بـ البجية ،
خالد : شفيج ؟ تعابير ويهج تغيرت ؟!
اسراء : لاا خالد ماكو شي ، ( ابتسمت )
خالد : انزين ، الحين تروحين البيت و تحطين كل الاغراض و الملابس بجناط عشان نييبهم هني
اسراء : وليش مستعيل !
خالد : بس قلتلج نبي نرتاح ، احسج مو مرتاحه هناك
اسراء : والله اني مرتاحه و ماشكيت الحال
خالد : بس نبي نستقل
اسراء : خلاص ، الي تشوفه
sweet memy
البارت التاسع و العشرون :


دخلت اسراء البيت و كانت تعبانه من حرارة الجو ، اما خالد فـ كان موجود بالبيت مرتاح و قاعد يقرا جريده و وليد يمه يلعب معاه

خالد : تأخرتي
اسراء : اي والله تأخرت ، كان عندي شغل وايد اليوم
خالد : انزين ، يلا يلا بسرعه غيري ملابسج و تعالي حطي الغدا ترا ميت من اليوع
اسراء : يالله شوي


وع الغدا :

وليد : بابااا ام
خالد : كاني والله قاعده اكل
وليد : بابااا آآه
خالد : يا يبه خلني آكل
وليد : بابا آآآآم
خالد : يلا يلا انزين
و وكل وليد ابوه و كان مستانس حييل و يضحك
اسراء : يلا تعال اوكلك
وليد : مااا
اسراء : تعال حبيبي مو زين ماتاكل
وليد : ماااا
اسراء : يلا حبيبي اكل بروح انام تعبانه
وليد : مااا
اسراء : كيفك مو تقولي بعدين ابي ام


و ورا الغدا ،


خالد : اقول حبيبتي ؟
اسراء : هلا حبيبي
خالد : مافكرتي تحملين مرة ثانية عقب السالفه ؟ ترا صارلج 5 شهور
تضايقت حيييل و تغيرت تعابير ويهها و حاولت تضبط نفسها : خالد تو الناس
خالد : لا مو تو الناس ، وليد الحين كبر عمره 3 سنين ، يحتاج احد يلعب معاه ، وانا ابي يهال
اسراء : مادري خالد يصير خير ( وقامت راحت غرفتها )
خالد : شفيها ؟ ملاحظ ان كل ما اييب لها طاري الحمل يتغير ويهها .. شصاير ؟

و قام راح لها ، ما تحمل يخليها جذي ، يبي يعرف السبب

قرب يمها و ابتسم لها : شفيج حبيبتي ؟
اسراء ( متضايقه ) : مافيني شي
خالد : مو علي ، اعرفج من عيونج اذا كنتي متضايقه ، قوليلي شفيج
اسراء : -----
خالد : ليش كا ما اييب طاري الحمل تتضايقين ؟ ماتبين تحملين و تونسيني ؟
اسراء : تو الناس ، وليد صغير و ماخذ كل وقتي
خالد : وليد كبر و اكثر وقته بـ الالعاب و التلفزيون ، و انا مو مقصر معاه بشي ..
اسراء : خالد مو بيدي
تنهد خالد : ابي ياهل
غمضت عيونها حييل و تنهدت : الي الله كاتبه بصير
خالد عصب شوي : انزين انزين ..
اسراء بقلبها : يعني انا الي ما ابي ! والله يا خالد اني ابي اونسك بس شسوي والله مو بيدي .. يعني يمكن اموت و السبه الياهل الي تبيه !

و مر على هالسالفه جم يوم ، و نست اسراء شوي اما خالد فـ مو ناسي ، و مصمم يعرف شسالفه ،

اسراء : خاالد يلا ماصارت
خالد : وين حاطه السويج ماكو شي بالدرج
اسراء : امبلا خالد انا حطيته مساع عشان لا يلعب فيه وليد
و قعد خالد يدور السويج .. لفت نظره شي انصدم حيل يوم شافه ! مايدري بشنو حس لما شافه ، حس انه وراه سالفه .. ما تحمل و عصب حيل

خالد قط عليها الحبوب و بصوت عالي و بعصبيه : ماتقوليلي شنو هذا !
اسراء : شنو ؟ شنو هذا ؟
خالد : مادري والله ، انتي ادرى شنو هذا !
شافت اسراء حبوب منع الحمل و حست بغصه ، ماتدري شتقول حق خالد ، خبت عليه وايد و لازم تقوله الصج و الواقع ..
خالد : تاخذين حبوب منع حمل و تقولين تو الناس ! وليد صغير ما اقدر و عندي دوام ومادري شنو ! ليش تسوين جذي علميني !
اسراء ( خايفه ) : خالد هد اعصابك شوي ،
خالد : شـ هدي ! انتي خليتي فيني اعصاب !
اسراء : خالد حبيبي شوي انطرني افهمك السالفه
خالد : شتفهميني ! السالفه واضحه وضوح الشمس ! انتي ما تبين عيال و من جذي قاعده تاخذين الحبوب !
اسراء : خالد خلني افهمك و اقولك السالفه ! تكفى هد اعصابك شوي
تنهد حيل و حاول يهدي روحه : قوليلي يلا !
اسراء كانت خايفه ، قلبها يدق حييل ، ماتدري شلون تقوله ..
اسراء : خالد .. انا خشيت عنك شي
خالد : قولي تكلمي
اسراء : خالد .. عقب ما سويت العمليه ، الدكتور قال اني صعب احمل و اولد ! ولادتي ماراح تكون طبيعيه و يمكن اتعرض للخطر انا او الجنين ، و الحين انا قاعده اخذ هالحبوب لاني اذا حملت يمكن اتعب و اموت او يموت الجنين ! آسفه خالد ما اقدر احمل ( نزلت دموعها من عينها ) ما اقدر اييب لك عيال ..
كان الكلام لـ خالد صدمه كبيرة ! حس انه انحرم من اليهال ، انحرم من كلمه ( يبه ) انحرم من احلامه ، انحرم من وايد اشياء ! واجهه الموقف بـ سكوت حاااد و صدمه كبيرة
اسراء حست بخالد : عشان احافظ على حياة الجنين و حياتي احسن لي ما احمل ،
خالد : ليش ما علمتيني ! ليش ما قلتيلي من قبل !
اسراء : خالد كنت خايفه ، و مابي اضايقك
تنهد حييل و طلع
اسراء : خاااالد خاااالد ويين رايح ؟
( ما سمعها و طلع )


و ع البحر :

قاعد على صخره كبيرة و حاطه ايده على راسه و يفكر ..

خالد : شهالمصيبه ، ( تنهد ) استغفر الله ،
جاسم : انت ما تقولي شفيك ، مناديني و صارلي سنه قاعد معاك و ليلحينك ما قلتلي شي ، تكلم يا اخي مخليني جذي جني اهبل
خالد : مصيبه يا جاسم مصيبه
جاسم : ايي شصاير قوول
خالد : ---
جاسم : اقلب ويهك زييين ، تعال و تعال و آخر شي منت قايلي
( و قاله السالفه )
جاسم : خالد ، هذا قضاء و قدر .. ما تقدر تعترض على حكمه ربك
خالد تنهد حييل : و نعم بـ الله
جاسم : الحمدلله عندك ولد
خالد : الحمدلله على كل حال
جاسم : قوم قوم روح البيت ، اكيد الحين قاعده تنطرك طلعت و خليتها بروحها
تنهد : يالله كاني بقوم ، يالله فمان الله
جاسم : فمان الكريم


البيت كان موحش و مخيف من غير خالد ، من اول ما سكنوا ما خلاها خالد بروحها دايما اذا طلع تكون معاه ، كانت قاعده بالفراش بروحها و خايفه ، حست بالضيق و الراحه بنفس الوقت ! متضايقه لانها خشت عن خالد السالفه ولا قالتله ، و مرتاحه لان صارحت خالد و حست الهم انزااح .. شافت ولدها منسدح يمها و بـ بدايات النوم ، ظلت تشوفه و تتأمل ملامح ويهه البريئة ، بجت يوم تذكرت انها ماراح تقدر تييب غيره ، قربت منه و باسته و دبخته لما ناام و هدت انفاسه .. و وصل خالد ، شافها لقاها منسدحه و مغمضه عيونها ، دش شوي شوي بحركه خفيفه ما سمعتها .. قرب منها شوي شوي و تنحنح
خالد : ليلحينج ما نمتي ؟
اسراء : ----
شاف آثار دموع على خدها ، خالد : حبيبتي قاعده تبجين ؟
اسراء نزلت دموعها و سكتت
خالد : خلاص ، الله كاتب جذي .. مابي اتعبج ومابي شي ( و ابتسم لها ، و مد ايده و مسح دموعها و باسها على راسها )
بحركه خفيفه و بهدوء غطت ويهها و نامت ،
خالد : الله لا يحرمني منج
شاف وليد نايم يمها و تضايق ما قدر ينام ، شاله شوي شوي و باسه على خده و حطه بـ سريره و ابتسم له ،



الصبح ،


صوت الفون كان حييل مزعج و خالد و اسراء في عزز نومهم ،
اسراء بصوت ناعم نعسان : خالد رد ع الفون
خالد : ---
اسراء : خااالد رد فونك ازعجني
خالد نعسان : انزين انزيين ، الو ؟
عبدالله : غلطااان جان ما ردييت
خالد : هلا عبيد ، خير شصاير ؟
عبدالله : فطوم ولدت
خالد قام من مكانه : ولدت ! ع البررركه ، شيابت ؟
عبدالله : بنت
خالد : مبرروك ، سلم عليها و ان شاء الله بعدين نمرها
عبدالله : الله يسلمك
اسراء : شسالفه
خالد : فطوم ولدت
اسراء بهدوء : مبرروك
خالد : يلا كملي نومج عشان بعدين نروح المستشفى
اسراء : ان شاء الله



و بـ المستشفى :


اسراء : مبرووك فاطمه ،
فاطمه : الله يبارك فيج ، الفال لج
ابتسمت ابتسامه بارده و تضايقت ، شافها خالد بسرعه و غير السالفه
خالد : فطوم اشوه انها ما طلعت عليج ، طلعت على ابوها
محمد : هههه ،
خالد : لو طالعه عليج جان تعقدت مسكينه
فاطمه : و شفيني انا شحلاتي
محمد : يلا عاد خالد كلش ولا فطومتي ترا ما ارضى عليها ام حصه
خالد : اووه فطووم صرتي ام حصه ،
فاطمه : واي خالد يا ملقك
خالد: و انتي يا حظي ليش ما تدافعين عنيي مو انا ريلج
اسراء : حتى انا ما ارضى عليك
خالد : ايي خليج جذي
ام عبدالله : يحليلك يا خالد ، من صغرك و انتا تحب اتينن الناس
خالد : عيل شلون عيل ، لازم الناس تتنرفز شوي مو كله تمدحونها ( و يشوف اسراء ) صح حبيبتي ؟
اسراء ( ضحكت غصبن عليها ) : صح حبيبي
خالد : يلا يلا ، ماتشوفين شر ان شاء الله و مبروك على حصه اليديده
فاطمه : الله يبارك فيك
خالد : يلا حبيبتي مشينا



و بـ السيارة :


وليد : باباا
خالد : عيون باباا انتاا
وليد : لوح ديد
خالد : ان شااء الله ، وين تبي تروح بس ؟
وليد : اعاب ( العاب )
خالد : يالله الحين نروح العاب
اسراء : لا لا خالد مالي خلق اروح مكان ، ابي ارجع البيت
خالد : ليش ؟ خلي الولد يستانس
اسراء : مرة ثانية .. الحين ابي اروح البيت
خالد : حرام عليج تبين تخلينه بالبيت بروحه محد يلعب معاه
اسراء : كيفك عيل ودني البيت بعدين وده الالعاب
خالد : يالله كيفج عيل

و وصلوا البيت ، نزلت اسراء و راح خالد مع وليد الافينيوز ماجيك بلانيت ، لعب وليد و استانس و ارتسمت البسمه على ويهه الطفولي ، شافه خالد و حيل حس بـ راحه ، فرح لان ولده مستانس .. تنهد يوم تذكر ان هذا اول و اخر ولد له ..
وعقب ما لعب ،
خالد : ها بابا ؟ نرجع البيت ؟
وليد : بابا تووف مادوداد ( ماكدونالدز )
خالد : يلا بابا الحين اشتريلك
و شراله خالد الوجبه ، مسك قوطي الوجبه و اهوه مستانس ، و ماسك اللعبه بـ ايده و يلعب و يسولف بروحه ، لما رجع البيت على طووول راح عند امه يضحك
وليد : مامااااا
اسراء : هاا حبيبيي
وليد : توووف
اسراء : اللله شنو هذا ، منو شرالك وجبه ؟
وليد : باباا
اسراء : يالله شاطر حبيبي اكلها
وليد يوريها اللعبه : توووف
اسراء : الله حلوة لعبتك ، يالله ماما اكل الوجبه قبل لا تصير بارده
وليد يطلع من القوطي بطاط : توف تات ( بطاط )
اسراء : يلا ماما اكل
وليد : ام ام ام
اسراء : خالد وده المطبخ خـ ياكل ، لا تصير ريحه الغرفه اكل
خالد : وليدان بابا تعال المطبخ عشان تاكل

و راح قعد معاه بـ المطبخ لما خلص اكل و قعد معاه بـ الصاله و ظلوا يشوفون بابايات لما داخ و نام ، شاله خالد و حطه بـ سريره و باسه على خده و راح عند اسراء

اسراء : وين وليد ؟
خالد : نام
اسراء : بعد عمري
خالد : طافج ماشفتيه شلون كان مستانس اليوم ، يلعب و يضحك و يسولف ..
اسراء : ---
خالد : شفيج ؟
اسراء : ولا شي .. دايخه بنام تصبح على خير
خالد بـ قلبه : غريبة هـ الايام !
sweet memy
البارت الثلاثون :


الصبح ،


قعدت من النوم حست بـ هدوء مو طبيعي ، صخخخه على غير العاده ، كل يوم كانت تسمع صوت التلفزيون و صوت وليد الا اليوم ، قامت من فراشها و راحت غرفه وليد لقت الغرفه مرتبه ! راحت الصاله مالقته ولا لقت خالد .. ماتدري شنو شعورها بـ هالوقت ! رفعت سماعه التلفون و دقت على خالد
اسراء : خالد ؟! ويينك ؟
خالد : طالع .. شفيج ؟
اسراء : وليد معاك ؟
خالد : اي معاي
ارتاحت شوي : ليش ماقلتلي انك بتطلع خرعتني يوم مالقيت وليد بالبيت
خالد : يعني وين بروح ، خذيته و طلعت
اسراء : وينكم الحين ؟
خالد : بالبحر
اسراء : و متى بتيون ؟
خالد : مادري لما نشبع وناسه
اسراء : خالد لا تتأخر انا بروحي
خالد : انزين ،
اسراء : يلا عيل باي
خالد : باي

قامت دشت المطبخ و طلعت مجموعه كتب طبخ و اختارت طبقين عشان تسويهم حق الغدا ، طول الوقت كانت بالمطبخ لما سمعت صوت وليد و خالد ..
وليد : مامااااا
اسراء : ولييد ! تعال حبيبي
خذته و لمته حيييل و باسته ، اسراء : ولهت عليك حبيبي من الصبح طالع ، وين رحت ؟
وليد : مااي ( قصده بحر )
اسراء : رحت عند الماي ؟
وليد : ايي
خالد : راح البحر و كلى برد و شرى العاب ، صح وليدان ؟
وليد : ايي ، ماما تووف العاااب
اسراء : اللله اشوف العابك
خالد : خليج من العابه الحين ، انا ميت من اليوع ابي غدا
اسراء : يلا دقايق و احط الغدا ، غير ملابسك و تلقى الغدا جاهز
وليد : ماماا ام
اسراء : بعد عمري يوعان ، ان شاء الله حبيبي الحين احط الغدا



بيت بو عبدالله :

فاطمه : يماا حصه من مساع تبجي مادري شفيها
ام عبدالله : يوعانه صارلها وقت ما شربت حليب
فاطمه : عورت قلبي من كثر ما صرخت
ام عبدالله : عطيني اياهاا ماتعرفين حق اليهال انتي
فاطمه : هاج اخذيها ، انا بروح ادق على محمد
خذت فونها بتتصل على محمد ولا يدق عليها
فاطمه : عمرك طويل توني بدق عليك
محمد : وينج يا حبيبتي ولهت عليج وايد ، يلاا ردي
فاطمه : حتى انا ولهت عليك وايد ، تأخرت علي متى بتيي
محمد : كاني ياي بالطريج ، شلون حصوصه ؟
فاطمه : بس تبجي مادري شفيها
محمد : شفيها اخاف يوعانه ولا شي
فاطمه : مادري عنها ، خذتها امي
محمد : اي امج ادرى بسوالف اليهال
فاطمه : يلا حمودي تعال
محمد : والله كاني ياي بالطريج ، دقايق و اكون عندج
فاطمه : انزين حبيبي ، متغدى ؟ ولا تبي غدا
محمد : واللله يوعان
فاطمه : خلاص اخليهم يحطون لك الغدا الحين ، يالله اخليك
محمد : يالله حبي باي


و ورا الغدا ،


خالد : من زمان ما مرينا امي ، اليوم نمرها
اسراء ( ساكته )
خالد : شفيج ؟ ترا كلللش مو طبيعيه هالايام مو عاجبتني
تهدت : مافيني شي
خالد : شلون مافيج شي حالتج منقلبه فوق تحت ، مو اسراء الي اعرفها ، قوليلي شصاير
اسراء : يا خالد مافيني شي خلاص
خالد : انزين قومي نطلع
اسراء : مافيني اطلع
خالد : ليش ؟
اسراء : مالي خلق
تنهد خالد : شفتي انج متغيرة ؟
اسراء : خالد لا تضغط علي تكفى ، انا تعبانه
خالد : تعبانه من شنو ! قوليلي شصاير
تنهدت حييل : بروح غرفتي ، خلني بروحي شوي

راحت الغرفه و قعدت بروحها و دمعت عينها ، سالفه الحمل وايد مضيقه خلقها ، تتمنى تييب ياهل بس خايفه ، خايفه من الي بصير بعدين ..
اسراء بقلبها : خالد وايد كاسر خاطري ، اهتمامه بوليد زايد وايد ، وليد صار حياته و مايقدر على فراقه ، على طول يطلع معاه و يضحك و يشتري له اللي يبي و لا يخلي بـ خاطره شي ، يشوف اليهال بكل مكان و يتمنى يكون عنده ياهل ثاني ، يشوف الناس تحمل و تولد و احسه متضايق و يبي ياهل ثاني ، يا ربي شسوي .. اشوف رغبته بـ الياهل بـ عيونه ، بس انا ما اقدر البي رغبته .. يارب ساعدني

سمعت صوت الباب

خالد : ادخل ؟
اسراء مسحت دموعها : تعال خالد
دخل و ابتسامه كبيرة على ويهه ، و قعد يمها : شلونج الحين ؟
اسراء : الحمدلله
خالد : كنتي تبجين ؟
اسراء متردده : لا !
خالد : اممم .. عيل شنو هـ الماي الحلو الي قاعد يمشي على خدج ؟
ضحكت شوي
خالد : اسورة حبيبتي قوليلي شـ اللي مضيق خلقج ، ترا ما اقدر اخليج جذي بهالحاله والله انج مو عاجبتني
اسراء : خلاص خالد مافيني شي والله ،
خالد : شوفي حبيبتي ، اذا سالفه الحمل مضيقه خلقج انا قلتلج ، مابي ياهل خلاص ، كفاية عندي وليد ، ماخذ دنيتي كلها و مفرحني ، الله عطاني وليد الحمدلله
اسراء : بس..
قطع كلامها : لا بس ولا شي ، هذا بلى من ربج ، خيره شدراج ، يمكن لي يبتي الياهل يكون شيطان يدوخنا ، او او او ...
اسراء : ---
خالد : يلا عاد ، ضحكي مابي اشوفج متضايقه
ابتسمت ابتسامه صغيره ، قرب منها خالد و قرص ايدها شوي
اسراء : احححح خالد ليلحين هذي سوالفك !
خالد : و لي باجر
اسراء : الله يصبرني عليك



بيت بو عبدالله :


محمد : حصوصه ، يا النمله ، يالله كبري كبري
فاطمه : شوف ملامحها ، بدت تقلب تصير مثلي
محمد : لاا ليلحين اشوفها تشابهني حيل ، شوفي عيونها و خشمها و لون بشرتها كلها انا
فاطمه : انطر عليها جم يوم و بتصير تشابهني
عبدالله : انتوا شفيكم تتهاوشون ، يبه لا تشابهك ولا تشابهج ، تشابه خالها
محمد : ههههه
فاطمه : لااا تشابهني
محمد : تشابهني اناا
ام عبدالله : لوعتوا جبد البنت ييبوها عندي ييبوهاا ، مسكينة قاعه تبجي منكم صايرين جنكم اول مرة تشوفون ياهل !
الكل ضحك
يوسف : ماما ابي بنت صغيرة مثل حصه
عبدالله : ان شاء الله ، الحين اروح الجمعيه اشتريلك وحده
ريم : لا ماما الياهل ما يشترونه ، انتا عندك ناصر و كا حصه العب معاها
يوسف : لا ابي وحده حقي بروحي
عبدالله : قول حق عمتك تعطيك اياها يوم
يوسف : عمتي عادي تعطيني اياها يوم اخليها تنام عندي ؟
محمد : جم تدفع
فاطمه : جنه بنتي صارت بضاعه ؟
محمد : نتغشمر يبه نتغشمرر
خالد : اوه اوه العايلة السعيده كلها متيمعه هني .. شلونكم
ام عبدالله : هلا والله خالد هلا يمه
فاطمه : ماكان ناقصنا غير خالد يملق عليناا
خالد : ايا الي ما تستحين يا فطوم ، الحين انا اخوج تقولين عني جذي .. عطيني بنتج خـ اشوفها
( وخذاها من امه )
خالد : يحليلها جنها قلبت عليج
فاطمه : هااا صدقتوا يوم قلتلكم انها تشابهني
محمد : لا تشابهني انا
خالد : شوفي مو قلبت على امها ؟
اسراء : اي ، وايد
وليد : باباا توف توف دادا !
خالد : ايي تبيها ؟ اخذها العب فيها
فاطمه : شفيكم على بنتي ! ، مساع يوسف و الحين ولدك ، ترا بنتي صجيه مو لعبه
خالد : ها بابا تبيها ؟
وليد : اي
خالد : هاك اخذها
فاطمه : هيييي خالد ييبها لا يطيحها
ام عبدالله : ها ها خالد عن الشطانه ، عطني اشوف ( و خذتها منه )
وليد : بابا ابي دادا
تضايقت اسراء حييييل و قامت من مكانها و محد حس فيها ، راحت غرفه قريبه من الصالة و قعدت بروحها ..
و تمت سوالف بينهم ...

خالد : وليد ؟ وين ماما ؟
وليد : مادي ( مادري )
سحب فونه من جيبه و اتصل عليها
اسراء : هلا خالد
خالد : وينج ؟ وين اختفيتي ؟
اسراء : بالدار الصغيره
خالد : يلا الحين يايلج
( و راح لها )
خالد : شمقعدج هني بروحج ؟!
اسراء : ---
خالد : شفيج ؟
اسراء : ابي اروح البيت
خالد : ليش ؟ فيج شي ؟
اسراء : خالد مافيني شي بس ابي ارجع البيت
خالد : متضايقه .. صح ؟
اسراء : -----
خالد : قومي نطلع انا معاج بعدين نرد هني
اسراء : ----
خالد : يلا قومي !
تنهدت و قامت معاه





و بالسيارة :

كانت ساكته و مبين مالها خلق شي .. و خالد ينطرها تتكلم و تقول شفيها
خالد : ماتقوليلي شفيج ؟
اسراء : خالد مافيني شي
خالد : كل هذا و مافيج شي ؟
اسراء : -----
خالد : ليكون متضايقه على سالفه الحمل بعد ؟
اسراء : -----
تنهد : يا حبيبتي ، قلتلج انا خلاص مابي شي .. كفاية وليد ! ماخذ كل وقتي و معوضني عن مليون ياهل
اسراء : ---
خالد : يلا عااد ضحكي ، ما احب اشوفج جذي ، اتضايق
اسراء : ----
خالد : يعني ما تبين تضحكين ولا تتكلمين ، خلاص ... عيل انا اروح ادور على وحده ثانية تسولف معاي دامج ما تبين تتكلمين
اسراء : خالد !
خالد : هاا
اسراء : ليش تقول جذي يعني ماتدري اني اغار ؟
خالد : يـ حلاتج لما تغارين والله ، اشوف ويهج ؟
استحت و نزلت راسها
خالد : اي ، هذا اسراء الي اعرفها ، مو مساع

و طلعوا و استانسوا و ردوا خذوا وليد و ردوا البيت ..
sweet memy
البارت الواحد و الثلاثون :



قعدت الصبح على صوته ،

اسراء : ها ماماا شنو تبي ؟
وليد : وينا باباا
اسراء : بابا بالدوام حبيبي
وليد ( يبجي ) : وينا بابااا
اسراء : يا ماما بابا بالدواام
بجا اكثر و مسك الفون و عطاها ( يعني دقي عليه )
اسراء تتنهد : ان شاء الله بدق
خالد : الو
اسراء : هلا خالد
خالد : اهلين
اسراء : هاك ولدك يبيك من مساع يبجي يبي يكلمك
خالد : بعد عمري وليدان وينه عطيني
وليد ( يبجي ) : باباااا
خالد : وليدااان ، شفيك تبجي ؟
...
و ظلوا يسولفون تقريبا ساعه ، و بهالساعه ارتاحت شوي من حنه وليد .. و بعدها طلعت و خلت وليد عن امها ..

ام عبدالعزيز : وين بتروحين ؟
اسراء : يمه عندي مشوار مهم
ام عبدالعزيز : اممم ، انزين لا تتاخرين ، تدرين ولدج دلوع و كله يبيج
اسراء : ياليت يبيني كله يبي ابووه
ام عبدالعزيز : اي مدلعه 24 ساعه اكيد يبيه
اسراء : المهم يمه ، خليه عندج ماراح اطول .. يلا مع السلامه
ام عبدالعزيز : مع السلامه



و بـ البيت ورا الغدا


خالد : تسلم ايدج ، خوش اكل
اسراء : بالعافيه
قرب خالد من اسراء و حط راسه بحضنها
اسراء : لاااا خالد !
خالد : شفيج ؟
اسراء : لا تنام هني ، حط راسك على جتفي
خالد : وليش يعني ؟ مو اول مرة اسويها
حطت ايدها على بطنها و ابتسمت
خالد : شفيج ؟
اسراء : خالد عندي خبر حلوو
خالد : خبر حلو ؟! و شناطرة قولي !
اسراء ابتسمت
خالد : قولي فرحيني
اسراء خذت ايده و حطتها على بطنها
خالد ماصدق ! مو مستوعب كلش !
خالد : حامل !!؟
اسراء بصوت واطي : اي ، حامل !
ماصدق خالد الي سمعه ! مو معقوله تكون حامل !
اسراء : خالد ؟ وين رحت ؟
خالد : كاني م معععاج !
اسراء : شرايك بالخبر ؟
خالد :وايد حلو ! ماتشوفيني مستانس و طاير من الفرحه بعد !
شافته و ابتسمت
خالد : اي بسس ..
قاطعته بسرعه : خالد ادري شنو بتقول ، مالي داعي تقول شي .. الي صار برضاي ترا ، و انتا تستاهل
ابتسم لها ابتسامه كبيرة و قرب منها و لمها حيييل و طبع على راسها بوسه


حمدت ربها انها قدرت تحمل و الحبوب مافادتها ، و بشرها الدكتور بـ استقرار حالتها ..

بيت بو عبدالعزيز :


عبدالعزيز : ما بغيتي تحملين ، يلا نبي نشوف عزيز الصغير
اسراء : و من قااال اني بسمييه عزييز ؟ و انا مابي ولد
عبدالعزيز : مانبي بنات ، نبي صبيان
اسراء تنهدت : يارب تطلع بنت
ام عبدالعزيز : الله يكتب الي فيه الخير
بو عبدالعزيز : وليد ولدج وينه ؟
اسراء : عند نور يلعب معاها
بوعبدالعزيز : يحليله كبر والله
اسراء : اي والله كبر و زادت شطانته ، مينني مينني هالولد ، و كله يبي ابوه
ام عبدالعزيز : بس خليه عند ابوه دام يبيه
اسراء : اي اهوه يبيه كيفه يتحمل ولده و الي بـ بطني


بيت خالد :


وليد : ماما وينا بيبي
اسراء تأشر على بطنها : مني بيبي
خالد : والله اني متشوق انطر اليوم الي بتولدين فيه
اسراء : حبيبي تو الناس
خالد : شوفي حبيبتي ، ابيج تحافظين عليه وايد ، مابي الي صار يتكرر مرة ثانية ، خليج كله مرتاحه و لا تحوسين وايد ، انسي شي اسمه مطبخ ، انسي شي اسمه دوام انسي كل شي ! بس ارتاحي و تدللي و انا تحت امرج
اسراء : يا بعد عمري يا خالد ، الله لا يحرمني منك
خالد : ولا يحرمني منج
( بجا وليد و قعد يفرك عيونه )
اسراء : ها ماما دخت ؟ يلا تعال نام
شالته جان يفززز خالد
خالد : خليه ! لاتشيلينه تتعبين ، انا اشيله
اسراء : اوكي
شاله و وداه غرفته و غطاه عدل ونام ،
اسراء : انا بعد دخت ، بنام
خالد : يلا حبيبتي نامي ، و انا بعد بنام وراي دوام
اسراء : تصبح على خير
خالد : تلاقين الخير




قعدت الصبح و اللوعه مافارقتها دقيقه ! حست بـ لوعه قامت ركضت بسرعه ، حست ان روحها بتطلع ، و ماقدرت تتحمل ..
اسراء : واي الظاهر هالمرة النساة جايده ، الله يعيني
سمعت صوت وليد يبجي و راحت له لقته بـ المطبخ !
اسراء : وليد ؟ شموديك المطبخ ؟
وليد : ابي بيده ( بيضه )
اسراء : واا بعد عمري تبي بيضه ؟ ان شاء الله اسويلك بيضه ،
فتحت الثلاجه شافت البيض حست بلوعه و صاحب اللوعه ترجيع خفيف
قعدت بـ الصاله لما ارتاحت و راحت غرفتها ، اما وليد فـ سوت له الخدامه بيض و كلى ،
و عقب ما كلى قعد مع امه بـ الغرفه ..
وليد : ماما وينا بابا
اسراء : بابا بـ الدوام ، الحين ايي
وليد : ماماا تيي توم أت تي ( توم أند جيري )
اسراء : وليد ماما انا تعبانه روح قول حق الخدامه
وليد : مامااا اتييي
اسراء : حبيبي قول حق الخدامه
وليد : مااااا ماااا
تنهدت : انزين ، ( قامت شوي شوي و حطتله الي يبي و رجعت فراشها )
قعدت بالسرير لما وصل خالد ،
دخل خالد الغرفه و شكله مستانس : قوه حبيبتي
اسراء بـ تعب : هلا حبيبي خالد
خالد قرب شوي منها : شلونج ؟
بدت تتضايق شوي اسراء : الحمدلله ..
خالد : شفيج ؟!
اسراء : خالد اي عطر حاط وييع ريحته مو حلوة !
خالد : مو حلوة ؟! هالعطر انتي شاريتلي اياه
اسراء : خالد ما اقدر ما اقدر روح بعيد عني ، احس اني برررجع روح بعيييد !
استغرب خالد و راح بعيد عنها
اسراء : لا تقرب يمي كلش ، ما اقدر
خالد : و ماصارت نساتج الا فيني يعني
اسراء : لاتقرب خالد تكفى
خالد : انزييين بيه محنا مقربين .. وين الغدا ؟
اسراء : بالمطبخ
خالد : اي يلا حطي الغدا ، انا ميت من اليوع
اسراء : خالد مافيني اقوم ، قول حط لك انتا و وليد و اكلوا
خالد تنهد : انزين


و عقب الغدا ،


دخل خالد الغرفه و شافته اسراء
اسراء : تكفى خالد وخررر عني
خالد : شلون يعني ما انام
اسراء : روح نام بـ الصاله ولا بغرفه وليد
خالد : ترا بدعتي فيني والله
اسراء : قوووم خالد وااي برررجع ما اقدر ، قوم وخر عني روح بعيييد مابي اشم ريحتك !
خالد تنهد : ولييه و الله بلشة ، انزين انزين بطلع
طلع خالد و ارتاحت شوي ..


و بعد اسبوع ،


بيت بو عبدالعزيز :


عبدالعزيز : حرام عليج خليتي الريال ينام مع ولده و بالصاله و انتي نايمه ع الراحه بالغرفه بروحج ؟
اسراء : شسوي يعني ، مو بيدي
ام عبدالعزيز : الله يعينج على نساتج ، جايده هالمرة
تنهدت اسراء : الله يعين ،
عبدالعزيز : و ان شاء الله بتيين عرسي و انتي تعبانه جذي ؟
اسراء : عرسك تو الناس عليه ،

عبدالعزيز : مابقى شي ، كله 3 اسابيع
اسراء : يصير خير ، من كثر حنتك ترا ماني رايحه عرسك ، وليدان وينه ؟ تأخرت بروح البيت
ام عبدالعزيز : قعدي تو الناس ،
اسراء : لا يمه بس احس بدوخه ،
وليد : ماما وين لوح ؟
اسراء : يلا ماما بنروح البيت
وليد : بيت ؟
اسراء : اي يمه
وليد : بابا بيت ؟
عبدالعزيز بضحكه : شفيه ولدج يتكلم جنه هندي
اسراء : عسل عسل كلامه ، صح وليدان ؟
وليد مايدري شسالفه : اي انا أسل ( عسل )
عبدالعزيز : ويهك وليدان ، يـ الجيكر
اسراء : اييي ما الومك محتر ، ماحصلت مثل جماله
عبدالعزيز : بصراحه بهذي صدقتي ، اول مرة تقولين شي صح .. بل عليه ولدج جمييل
اسراء تلم ولدها حيل و تبوسه على خده : اسم الله عليه ، كله منك أخرتني .. يلا يمه مع السلامه
ام عبدالعزيز : الله يسلمج يمه


بيت خالد :


ردت اسراء البيت لقت الهدوء طاغي ع المكان ، راحت الغرفه ما لقت خالد ، ما اهتمت و غيرا ملابسها و من التعب حطت راسها ع المخده و نامت .. اما وليد فـ راح غرفته و شاف خالد نايم بـ سريرة ، جان يقرب منه و ينام على صدره ..


و أخيرا ، بعد 3 اسابيع عرس عبدالعزيز :


تحسنت حاله اسراء شوي ، و قلت نساتها .. صارت تقعد مع خالد شوي و ماتتضايق منه ، استانس خالد حيل و فرح ، لان كان فاقدها وايد ، معاه بنفس البيت لكن ما يشوفها .! ولا يطلع معاها .. لكن الحمدلله ان الاوضاع تحسنت ..
خالد : انا متزوج ملاك مو بشرر ،
اسراء : يعني شكلي حلو ؟
خالد : تهبلين يا بعد عمري ، عاد ما اوصيج رقص ماكو
اسراء : واااي خالد ، يعني انا حامل
خالد : تسوينها
شافته بنظرة و ابتسمت ...
اسراء : انزين يلا خالد ترا تأخرت وايد ، يلا ودني
خالد : يلا يلا ،
بـ العرس :

بـ اكبر قاعه في فندق مرينا كان عرس ( عبدالعزيز & عايشه ) هـ البنت لمحها بـ الكلية معاه و فجأة دشت قلبه ، خلته يفكر بـ الزواج من بعد ماكان رافض فكرة الزواج نهائيا ،
كانت العروس حيل حلوة و رقيقه و نعومه حيل ، كانت حيل لايقه على عبدالعزيز ، دخلت بـ خطوات قصيرة و بهدوء تام ، و بـ ابتسامه مرتسمه على شفاتها ، قعدت ع الكوشه و الحيا طاغي عليها ، تنطر قدوم حبيبها و ريلها ( عزيز ) ..
و دخل عزيز ، و الابتسامه ما تفارقه ابد ، كان مستانس بـ هاليوم حيل ، و شلون ماراح يستانس و اليوم عرسه ؟! كانت الاجواء حيل حلوة ، و الكل مستانس و يضحك ، لكن ضحكه المعاريس كانت الأحلى ..


بيت خالد :

خالد قرب من اسراء : اسراء ؟! شفيج ؟
اسراء كانت مغمضه عيونها و تحاول تبان طبيعيه : مافيني شي
خالد : الله يهداج شلون مافيج شي ، شكلج تعبانه
اسراء : ماعليك خالد ، مافيني شي
خالد : اسورة حبيبتي قومي المستشفى ، مو زين عليج ترا
اسراء : خالد ماكو شي .. لا تخاف
و نامت و الالم مسيطر عليها ..
sweet memy
البارت الثاني و الثلاثون :


قعدت من النوم و حالتها تحسنت شوي .. ارتاح خالد لما شافها مرتاحه و ما تعاني من شي ..



بيت بو عبدالعزيز :


اسراء : يا حلاة البيت من غير عزيز ، هدووووء
بوعبدالعزيز : اي والله هدوء ،
اسراء : ياربي هالريال مليييق
ام عبدالعزيز : يالله عاد لا تعيبون على وليدي ، بعد عمري والله اني فاقدته ، مكانه مبين بـ البيت .. الله يرجعه بـ السلامه
اسماء : شلونه مع عايشه ؟ مادق عليج ؟
ام عبدالعزيز : دق علي 3 مرات ، زين يقول مستانس
اسيل : الله يسعدهم
وليد : ماماا ابي حواوة
اسراء : لا ماما ماكو حلاوة مو زين على اسنانك ، مساع كليت وحده
اسيل : عطيه خليه يستانس ،
اسراء : لا مو زين على اسنانه ، بس ياكل 1 او 2 بالاسبوع
اسماء : يحليلج والله ، تخافين على ولدج
اسراء : ايي شلون ما اخاف عليه ( و تلمه ) هذا وليدان الغالي ، صح ؟
وليد يقلدها : صح
اسراء : وااي حبيبي انتا
اسيل بغشمرة : بسسسج لا تلمينه يموت الياهل الي بـ بطنج
ام عبدالعزيز : اسم الله عليه ، بسكم لا تخرعون اختكم
اسراء : اي والله ، زين افتكيت من عزيز ييتوني انتوا


بيت خالد :

اسراء : هلا حبيبي ، تأخرت بـ الدوام ؟
خالد : الله لا يوريج الزحمه ، صاير حادث الله يكافينا الشر و الشارع مسكر
اسراء : لا حول ولا قوة الا بـ الله .. انزين حبيبي يلا غير ملابسك و ارتاح عشان تتغدى
خالد : يلا .. وليدان وينه ؟
اسراء : يلعب بغرفه الالعاب
خالد : يلا كلها جم شهر و يلعب مع اخته
شافته و ابتسمت ..


و بعد الغدا ،

كانت حاطه راسها على جتف خالد و مغمضه عيونها ،
اسراء بصوت نعسان شوي : حبيبي
خالد : عيونه
اسراء : مشتهيه فراولة
خالد : بدت الطلبات ، آمري حبيبتي .. بس فراولة ؟!
اسراء : و توت اسود
خالد : الفراولة مقدور عليها ، لككن التوت الاسود من وين اييبلج اياه ؟ عطاها البلاك بيري ماله
اسراء : شنوهذا
خالد : مو تبين توت اسود ؟ هذا بلاك بيري
اسراء : واااي يا خالد ، انا ابي توت اكله مو فونك
خالد : ايي من ويين اييبلج ؟
اسراء : اووه خلودي يعني انا ما استاهل انك تروح و تدور عشاني ؟
خالد : الا تستاهلين و نص ، جم اسراء عندي انا ، وحده و عسى الله يخليها لي
استحت حيل و غطت ويهها ، مد ايده و شال ايدها و شافها و صارت عينه بعينها
خالد : اقدر اقول ان ويهج يصير أحلى لما تستحين ؟!
ماقدرت تتحمل و غمضت عيونها حييل
اسراء : خالد بسس استحيي
خالد : خلاص خلاص ، سكتنا
سكتوا شوي .. حست اسراء بـ الهدوء الموطبيعي .. قربت من خالد اكثر و حطت ايدها لى شعره و لعبت فيه
اسراء : خالد ؟
خالد : هلا حبيبتي
اسراء : اممم جنه شعرك يبيله ترتيب شوي ؟!
خالد : خلييه بالغصب طال شوي
اسراء : اممم مو أحلى انك تقصه ؟
خالد : يعني .. ؟
اسراء : انا اشوف جذي ..
خالد : خلاص ، ولا يهمج ، نقصه
اسراء : اي بس لي رحت للحلاق قوله شوي شوي على شعرك ، تراه غالي
خالد : تحبينه ؟
اسراء : حبه من حبك
و قام خالد من مكانه ..
اسراء : تعال حبيبي وين رايح ؟
خالد : بروح اشتريلج الي تبينه
اسراء : الحين عاد ؟!
خالد : ما اقدر ما ألبي طلباتج ،
اسراء : يا بعد عمري والله
خالد : يالله انا رايح ، ديري بالج على نفسج ..
اسراء : حافظك الله حبيبي

و بعد 3 ساعات رد خالد البيت ،

كانت اسراء منسدحه بـ الفراش و وليد يمها يلعب بـ ايدها و بـ شعرها ، و اهيا مغمضه عيونها و حاسه بشعور حلو .. سمعت صوت وليد الي صرخ بـ أعلى صوته : بابااااااا !
فتحت عينها لقت خالد جدامها ، و النيولوك مخليه روعه
خالد : شرايج ؟!
اسراء : واااو خالد ! وايد حلوو صاير ،
خالد : يعني عجبج النيولوك ؟
اسراء : وايد عجبني ..
خالد : تفضلي
اسراء : شنو هذا ؟
خالد : فتحيه و شوفي
عطاها خالد صندوق لونه احمر على قلب الحب ، فتحته و لقت داخله صحن لونه احمر و فيه حبات فراولة و حبات توت
اسراء : اللله .! شكله وايد حلو ،يا بعد عمري والله
خالد : بـ العافيه

و بعد 7 شهور :

خالد كان قاعد مع وليد كـ العاده ، و اسراء من التعب ماتقدر تتحرك من مكانها و على طول بـ الفراش ..

خالد : وليدان بابا ، اقعد شوي انا بروح اشوف ماما و ايي
راح لها خالد ، شافها تعبانه حيل و ويهها اصفر ومالها خلق شي ..
تنهد خالد : لي متى يعني هـ العناد ؟ قومي المستشفى انتي وايد تعبانه
اسراء : خالد مابي اروح مافيني شي
خالد : كل هذا و مافيج شي ؟!
اسراء غمضت عينها حيل و حست بـ الم مو طبيعي : خا ..... آآآآآآآآآآآه !!!
صرخت حييل و الالم يتزايد عليها ، خذاها خالد و طار فيها المستشفى ، كان خايف عليها حييل لانها كانت تعبانه ، كان ينطر هـ اللحظه الحاسمه ، مايدري شنو راح يصير ، الخوف كان ملازمه و التوتر باين عليه .. ما ابالغ اذا قلت انه ظل ينطر الدكتور 8 ساعات .. ، ينطر يبشره بخبر يفرحه .. طلع الدكتور و البسمه مرسومه على شفاته
الدكتور : مبروك ، بنت
خالد : الحمدلله يارب ! طمني دكتور شلون حالتها ؟!
الدكتور : اذا تقصد الياهل فـ بخير و صحه و عافيه الحمدلله ، لكن امها ..
خالد : شفيها ؟
الدكتور : تعبت وايد من الولاده ، و الحين اهيا بـ العناية المركزة
خالد : عناية ! ليش يا دكتور شفيها ؟!
الدكتور : لا تنسى انها كان من الصعب عليها تحمل ،
تنهد خالد حيل : لا حول ولا قوة الا بالله ،
الدكتور : الحمدلله على كل حال

و ظلت يومين بـ العنـآية ، لما تعافت ،


خالد : الحمدلله على السلامه حبيبتي
اسراء وآثار التعب مبينه عليها : الله يسلمك
خالد : يبتي بنت أحلى من القمر
اسراء ابتسمت
ام عبدالعزيز : كلها خالد ، و كلش ما تشابهج ، بس ماخذه بياضج
اسراء : عقب كل هالتعب ما تشابهني
خالد : هههه شفتي ،
اسراء : ها خالد شبعت يهال ولا تبي بعد ؟
خالد : لا بس حبيبتي ، 2 كافي ، عقب هالتعب مابي شي
اسراء : اقتنعت الحين يوم اقولك تعب
خالد : اي اقتنعت
اسراء : خالد ابي اشوف بنتي
خالد : ان شاء الله ، الحين اقولهم اييبونها

و عقب ما يابوها ، شالتها حست انها شايله ريشه ، كانت حيل صغيره ،
شافتها اسراء و ابتسمت ، حست بشعور حلوو يوم شالت بنتها
خالد : شفيتها شلون حلوة ؟
اسراء : اكيد حلوة دام تشابه ابوها
ام عبدالله : ها شقررتوا تسمونها؟
التف خالد على اسراء و التفتت اسراء على خالد و شافوا بعض ، و ضحكوا
خالد : ماقررنا اسم ليلحين
اسراء : تصدق خالد ماطرا على بالياسم كلش !؟
خالد : تصدقين ولا انا ؟
شافوا بعض و اضحكوا
ام عبدالعزيز : الله يخليكم حق بعذ و يديم ضحكتكم
اسراء : خالد وليد وين ؟
خالد : عند عمته قاعد مع حصوصه
اسراء : عفيه خالد ييبلي اياه اشتقتله
خالد : حاضر بييبه يشوف اخته

ودشت فاطمه و معاها وليد و حصه ،

فاطمه : السلام عليكم
الكل : و عليكم السلام
قربت فاطمه من اسراء و باستها : الحمدلله على السلامه حبيبتي
اسراء : الله يسلمج
وليد : اووه ماماااا !
اسراء : قلبيي انتااا تعال
ركض و نقز فوق الفراش وقعد يم امه و باسها و لمته حيييل
ام عبدالعزيز : شوي شوي ترا مو زين عليج
اسراء و اهيا تلمه : شسوي مشتاقتله حيل
وليد : ماما توفي بيبي !
اسراء : اي ماما هذي اختك
وليد : ماماا اتيي انيي
اسراء : لا ماما هذي بيبي ماتقدر تشيلها
وليد : مامااا اتييي
اسراء : خالد شوفه
خالد : لا وليدان مايشيلونها بس يشوفونها ،




و بعد 4 شهور ..


اسراء و خالد كان اهتمامهم كبير حييل بـ بنتهم اليديده رونق ، كان حييل هاديه و مريحه امها و ابوها .. عكس وليد الي كان مزعج و كله يبجي ، اغلب وقتها كانت تقعد مع بنتها و تلعبها و توكلها و تغني لها .. اما وليد فكانت تهتم فيه بس مو مثل اول .. و من جذي صار يغار منها ، كل ما يشوف امه شايلتها يروح و يلصق بـ امه و يبوسها ، و ساعات يطق اخته و ياخذ اغراضها و يخشها ،

اسراء : ياربي على الولد الي يغار ، شسوي
خالد : وليدان تعال ،
شاف ابوه ماسك رونق جان يعصب و يزعل
خالد : هاج مسكي بنتج .. وليدان تعال يلا
وليد : مااابي
خالد : يلا تعال رورو مو عندي
و قرب منه و قعد يمه
خالد : يلا قوم البس جوتي عشان نطلع ، بس انا معاك
استانس و راح يررركض يلبس و طلع مع ابوه ،
تنهدت اسراء : الله يهديه ..

و بعد ساعتين رد وليد و الفرح باينه على ويهه الطفولي ،
وليد : ماماا شوفي شليت حلاوة و بيضه كندل و بطاط وااايد و ككاو و وجبه و عطوني لعبه
اسراء : الله ، اكل شوي و خشه مو تاكل كله مرة وحده
وليد : انزين



بيت بو عبدالله :


ام عبدالله : وين خالد ما بين صارله يومين ما شفته ما مرني ، يوسف يمه عطني التلفون
يوسف : بتدقين على منو ؟
ام عبدالله : على عمك خالد
يوسف : انا بدق اعرف رقمه
ام عبدالله : يلا دق و عطني
خالد : الو
ام عبدالله : هلا خالد
خالد : هلا يمه هلا بالغاليه
ام عبدالله : هلا فيك ، وينك يمه ما تبين
خالد : لاهي والله مع اليهال
ام عبدالله : الله يخليهم لك ، اقول خالد
خالد : هلا يمه
ام عبدالله : ترا باجر بنروح المخيم الصبح ، تجهز و تعال مبجر
خالد : اممم .. حلو ، صار
ام عبدالله : عاد تعال مبجر مو تتأخر
خالد : لا مانبي متأخر ، ان شاء الله من الصبح اكون هناك
ام عبدالله : يالله زين ، مع السلامه ،


خالد : باجر بنروح المخيم
اسراء : لا خالد ما اقدر اروح ، الجو بارد و رونق ياهل اخاف تصير مريضه
خالد : شبتسوي يعني بتقعد بالخيمه و لبسيها عدل ماراح يصير فيها شي
اسراء : خلاص انزين
خالد : يالله نومي وليدان عشان لا يبجي باجر الصبح
اسراء : يالله ماما وليد تعال البس بجاما
وليد : الحين انام ؟
اسراء : اي الحين ، عشان باجر بنروح البر
وليد : اللله عشان اسوق بقي ؟
اسراء : اي يلا نام بسرعه عشان نطلع باجر بسرعه
وليد : ماما بس شويه بشوف سبيس تون
قعدت معاه شوي تشوف معاه باباي ..
اسراء : هذا مو امس شايفه ؟
وليد : اي بس امس ما شفته كله
اسراء : لااااااه ؟ قوم قوم يلا يالشيطان امس شايفه كله ،
وليد : بابااا شوف ماما ماتخليني اشوف
خالد : قوم ولا ماراح تروح باجر ترا
sweet memy
البارت الثالث و الثلاثون :



بـ المخيم :

وليد : بابااا شوف بقي ابي الكب ( اركب )
خالد : يلا الحين نركب انا معاك
وليد : لا لا ابي بلوحي
خالد : شلون تركب بروحك هذا كبير ما تعرف تسوقه
وليد : انا كبيل اعلف ( كبير \ اعرف )
خالد : لا بابا ماتسوقه بروحك ، تعال يلا نركب

و ركبوا البقي و وليد كان حيييل مستانس ، خصوصا ان خالد يسوق بسرعه فـ الوناسه تزيد ،

و عند الحريم بـ الخيمه :

وليد : مامااا لكبت ( ركبت ) البقي مع باباااا
اسراء : اي شاطر اركب مع بابا مو بروحك
وليد : انزين
وليد : حللللة ( حررررة ) لونق ما لكبت البقي
فاطمه : امبيه هذا من صجه يغار ؟
اسراء : شفتي ؟
فاطمه : اصلا رونق صغيره ما تركب البقي
وليد : لانها بيبياا انا كبييل ( كبير ) صح ماما ؟
تنهدت اسراء : صح
وليد : ماما منو احلى انا ولا لونق ؟
فاطمه : رونق احلى
وليد : اصلا انا قلت حق ماما صح ؟
اسراء : ولييد عيييب
فاطمه : صاير شيطان مع الويه
وليد : شوفيها ماما تقولي مع الويه
اسراء : واي واي وليد بس
و بجت رونق
اسراء : واي حبيبتي شفيج ليش تبجي ؟ ( شالتها و حطتها بحضنها )
وليد : ماما ابي اقعد بحضنج ؟
اسراء : لا حبيبي بس انتا صرت كبير ما تقعد بحضني صح ؟
وليد : ---
اسراء : عفيه على ولدي الشاطر ، الي يحب اخته
فاطمه : وليد تحب رونق ؟
اسراء : ايي يحبها وايد ، لانها اخته صح ؟
وليد : --
فاطمه : تحبها ولا لا ؟
اسراء : فطووم تكفين بس ، ترا يبجي الحين
فاطمه : وااي احسه متحسف يقول اي احبها
اسراء : عيزت وانا احببه بـ اخته ، ماكو فايده فيه ..
خالد : شلوونكم
الكل : الحمدلله
خالد : اوه اوه رونق قاعده ، عطيني اياها
قام وليد من مكانه شوي شوي من غير محد يحس فيه و طلع بره و قعد يلعب مع ناصر و يوسف ..

طلع وليد و قعد يلعب مع ناصر و يوسف و بعدين دشوا يتغدون ماعدا وليد الي ظل بروحه برة

اسراء: خالد ؟ وليد ويين؟
خالد : يمكن بره يلعب مع اليهال
اسراء: اي يهال ماكو احد بره كلهم هني
يوسف: وليد بره قاعد بروحه
خالد: بروحه؟ شسوي بروحه ؟
يوسف: قال مابي ادش داخل
اسراء: خالد روح شوفه خـ ايي يتغدى
خالد: يلا يلا الحين اقوم اشوفها

و عقب ماقام و غسل طلع بره يدور وليد

خالد: وين راح هذا .. ماكو احد هني

ظل خالد يمشي و يدوره و مالقاه .!
خالد: وين راح يعني !
وعقب ما مل من كثر ما يدور رد الخيمه ..
و بطريجه للخيمه شاف البقي منقلب و تحته وليد !!

خالد : وليد !!
.........

خذاه و بسرعه طاار فيه لـ اقرب مستشفى ، حس ان ولده خلاص ماات، لا صوت ولا حركه و الدم منتشر على ويهه و هدومه متشققه ، حس بالخوف و زااد سرعته لما وصل للمستشفى ...



بـ المخيم :

اسراء : مايصير جذي يعني لا وليد ولا خالد ! وين راحوا !!
فاطمه :هدي هدي شوي ، اكيد راح يدوره
اسراء : صارله اكثر من ساعه الحين ! اخاف صار فيهم شي!
فاطمه : لاتخافين ماكو الا العافيه .. شبصير يعني
اسراء: و الي قاهرني اكثر انه مايرد على فونه ، يعني اكيد صاير شي و مايبي يقولي
فاطمه : ماكو الا الخير ان شاء الله قعدي انتي بس و ذكري الله
تنهدت حييل : لا اله الا الله


بـ المستشفى :

خالد : دكتور طمني عليه !
الدكتور : لا مافي شي الحمدلله مجرد كسور بسيطه و جروح و نزيف خفيف
خالد : كل هذا و مافي شي ! شفيك الله يهداك
الدكتور : حالته الحمدلله مستقرة ، و قدرنا نسيطر على الوضع
خالد : ابي اشوفه
الدكتور : تفضل

دش خالد و لقى وليد منسدح ع الفراش و ايده اليمين مجبسه و ريله اليمين مجبسه و لافين راسه و لقى اثر كدمات منتشرة على كل جسمه ...
وليد و الدموع تنزل من ويهه الطفولي : بابااا
خالد قرب منه و باسه على خده و مسك ايده : نعم حبيبي
وليد : شنو هذا الابيض الي على ايدي ؟
شافه خالد و تنهد : هذا حاطينه عشان ايدك تصير زينه و تطيب
وليد : وين ماما ؟ ابيها
خالد : ان شاء الله بعدين بتيي ماما
وليد: بابا ابي الوح البيت مابي اقعد مني
خالد: ان شاءالله بتروح البيت و بتلعب و تستانس بس لازم تقعد هني شوي ، شفت شنو صار فيك ؟ لانك ماسمعت الكلام و رحت و سقت البقي بروحك ؟
بدا يبجي : خلاص بس مالاح اسوق البقي بلوحي
خالد : عفيه ع الشاطر
ورن فون خالد ، تنهد و رد
خالد: الو
اسراء: خالد ! انتا ويين !! و وين وليد ؟!
خالد : هدي هدي شوي و بقولج كل شي
اسراء : قول يا خالد خرعتني وقف قلبي عليك انتا و ولدك
خالد : انا بالمستشفى مع وليد ، لقيته طايح من البقي و بسرعه وديته المستشفى
اسراء انصدمت و دمعت عيونها : يمممه ولدي !! شفييه وليييد شصارله !!! عطني اياه بكلمه
وليد و صوته ممزوج بالدموع : ماماا
اسراء بجت اكثرر يوم سمعت ولدها يبجي : هلا حبيبي هلا مااماااا ، شلوونك حبيبي زيين ؟
وليد : ايدي تعولني و ليلي بعد و حاطين عليهم شي ابيض
اسراء : يابعد عمررري انتاا واللله ، ليش حبيبي جذي شسويت انتا ؟
وليد : طحت من البقي
حست قلبها يتقطع : ليش حبيبي ماتسمع الكلاام ( تنهدت ) عطني بابا
خالد : الو
اسراء : خالد ليش مادقيت علي و قلتلي ؟ يعني ماتدري اني احاتيكم ؟
خالد : ماكنت ابي اخوفج
اسراء : انزين تعال اخذني ابي اشوف ولدي
خالد : شلون اييلج و اخليه بروحه ؟
اسراء : ميخالف بس شوي المهم اشووفه
خالد : يلا انزين الحين ياي
وليد: باباا ويين ماماا ابيها
خالد: الحين بروح اييب ماما ، انتا اقعد شويه هني و الدكتور يقعد معاك انا بروح شوي اييب ماما و ايي انزين ؟
وليد : مابي اخاااف اقعد معاي
خالد : حبيبي بس شوي اييب ماما و ايي مرة ثانية
وليد : ابي الوح معاك
خالد : يا يبه مايصير ، اقعد شوية و انا بقول حق الدكتور يقعد معاك و يشغل لك التلفزيون عشان تشوف بباي على ما ايي انزين ؟
وليد : بس شويه لووح
خالد : اي حبيبي بس شويه .. مو تبجي انتا بطل قوي

و راح خالد و ظل وليد بالغرفه مع السستر الي شغلتله التلفزيون و عطته العاب و سولفت معاه ، استانس شوي بس كان ناطر امه و ابوه ايون ..

رجع خالد بسرعه المخيم و خذا اسراء و راحوا المستشفى ..

اول ما شافت ولدها دمعت عينها .. قربت منه و لمته حيييل و باسته : يا بعد عمري والله ، ليش حبيبي تسوي جذي ليش
وليد : ماما شوفي يعول ( يعور )
اسراء : اسم الله عليك حبيبي ، وين يعورك
أشر على ايده و ريله و راسه
اسراء : بعد عمري ، ميخالف شوي و يطيب و تصير مثل اول قوي
...


ظلت معاه بـ المستشفى يومين ، حس وليد انه قريب حيل من امه ، و انها تحبه و تهتم فيه مو بس تهتم بـ رونق ، اما رونق فـ كانت عند ام عبدالعزيز لما تحسنت حاله وليد شوي و طلع من المستشفى ،


و مع الايام شوي شوي بدا وليد يحب اخته و يلعب معاها ، ارتاحت اسراء و خالد بعد .. و افتكوا من غيره وليد الي مالها حد .. صار ما يقدر يفارقها و على طول معاها ، استانست اسراء حيل من هالشي ..

عاشوا حياة سعيده من غير مشاكل ، حسوا انهم كبروا شوي و راحت ايام اول ايام ، كبروا اليهال و كانوا حيييل قراب من خالد ، يحبونه بشكل جنوني .. و خصوصا رونق الي ماكانت تفارق ابوها ابد ، دلوعه ابوها و طلباتها اوامر ،



بـ غرفه خالد :



خالد : شرايج نسافر ؟
اسراء : حلو ، صج اليهال محتاجين سفر عقب المدرسه
خالد : وين بتروحون ؟
اسراء : اممم .. وليد يحن يبي اسبانيا
خالد : و رورو وين تبي تروح ؟
اسراء : مادري عنها
وليد + رونق : بووووووووووووو !
اسراء : بسم الله ! ماتعرفون تدخلون بهدوء ؟!
قربت رونق من ابوها و قعدت يمه و حطت ايدها ورا ظهره و باسته
خالد : هلا هلا هلا بـ رورو حبيبتي
رونق : هلا فيك باباتي
خالد : سمعوني .. قررنا نسافر ، وين تحبون تروحون ؟
وليد : انا ابي اروح اسبانيا ، بروح ملعب مدريد
رونق : لا لا لا انا ابي اروح فرنسا
وليد : لا أسبانيا
رونق : فرنسا
وليد : اسبانيا
رونق : فرنـ ...
قاطعتها اسراء : بسسس !
خالد : مايصير جذوا اتفقوا على مكان واحد
رونق : باباااتي انا ابي اروح ديزني لاند ابي العب
وليد : وانا بروح ملعب مدريد و بصور مع اللاعبين
رونق : انا ما احب الكرة و المباريات و اشياء الصبيان ، بابااتي فررنساا
خالد : خلاص نروح اول اسبانيا و فرنسا
رونق : وناااسه ، متى بنسافر ؟
خالد : بعد اسبوعين
وليد : اللله ! عشان اروح مباراة هناك
اسراء : انزين انزين ، الحين الساعه 11 شمقعدكم ؟ قوموا ناموا يلا
رونق : ماماتي تو النااس
اسراء : لا مو تو الناس ، قومي نامي مابيج تسهرين
رونق : ان شاء الله
قربت من امها و ابوها و باستهم على راسهم طلعت ،
وليد : يبااا بتخليني اروح المباراة صح ؟
خالد : يصير خير بعديين ،
وليد : تصبحون على خير
خالد + اسراء : و انتا من اهل الخير ،



بيت خالد :



كانت رونق مندمجه تشوف الفلم يالها وليد من وراها و خرعها
وليد : بوووووووو !
رونق : واااي وليد يا سخفك !
وليد : انا السخيف ؟
رونق : اي انتا في غيرك ؟
وليد : سخيف ها ؟ اوريج انزين انزين
رونق : شتوريني صورتك
سكت شوي و سكر التلفزيون
رونق : هيييي ليش تسكره ! ماتشوفني قاعده اشوف الفلم !
وليد : عشان تعرفين شلون تقولين سخيف
رونق : اييي سخييف زييين .. يماااااااااااااااااااا
وليد : كاااك امي ماراح تسمعج
رونق : يماااااااااااا شوفي وليدووووووو
قرب منها و قرصها : منو وليدوو !
رونق : آآآي يا المليييق وخر عني .. يمااااااااااا

رونق: يماااااااا شوفي السخيييييف
وليد: لاتقولين سخيف لا اطقج الحين
رونق: يماااااااااا
ودش خالد و سمع الصراخ
خالد: شفيكم انتوا شهالصراخ الي واصل لي بره !
رونق قامت من مكانها و لصقت بـ خالد و مسكت ايده حييل: باباتي شوف وليد سكر التلفزيون و قرصني و قال بطقني بعد
وليد: و انتي قلتيلي يا السخيف
رونق: انتاا الي بديت
خالد: بس ! وليد ليش سكرت التلفزيون؟
وليد: كنت بلعب معاها
خالد: تلعب معاها تسكر التلفزيون؟
رونق: شفت بابااا اهوا الي بداا (سوت روحها تبجي و لمت ابوها )
خالد: بس خلاص لاتبجين، وين امج؟
رونق: بدارها
خالد: انزين يلا مابي اسمع ولا كلمه بروح ارتاح لما يصير وقت الغدا، وان سمعت صراخ ماكو سفر


بـ غرفه خالد :

اسراء: خالد ياي متأخر اليوم
خالد: رحت حجزت تذاكر حق السفر
اسراء: ايي متى السفر؟
خالد: مالقيت حجز بعيد شوي، حجزت حق بعد اسبوع ونص
اسراء: جنه مبجر ؟
خالد: شسوي ماكو حجز
اسراء: يلا زين .. يلا غير ملابسك على ما احط الغدا



و على الغدا :

وليد: قومي ليش قاعده مكان ابوي؟
رونق: كيفي ابوي يحبني
وليد: والله ؟ يحبج؟
رونق: ايي حرره
وليد: وااي يا ملقج ، صج ياهل
خالد: انا شقلتلكم؟ ليش تتهاوشون!
وليد: هذي الياهل
رونق: اسكت يالمليق
ظل خالد واقف ينطر رونق تقوم من مكانه
رونق : باباااتي ليش واقف؟ اقعد
خالد: ناطر الملكه رونق تقوم من مكاني
رونق: حرة انا ملكه باباتي قااال
وليد: اففف صج صج ياهل
خالد: بتسكتون ولا شلون؟ ترا احلف وما اسفركم
اسراء: بسكم عن الشطانه، ابوكم حجز ترا و كلها جم يوم و نسافر
رونق: صج بابااااتي! بنروح ديزني لاند؟
خالد كان ياكل و مارد عليها
دمعت عين رونق و ظلت ساكته وما كلت،
اسراء: رنوقه ليش ماتاكلين؟
رونق بـ صوت اختلط مع الدموع: مابي اكل مو يوعانه
حس فيها خالد: تعاالي تعالي رورو اكلي
راحت و لصقت بـ ابوها : ليش مارديت علي مساع
خالد: يا يبه تشوفيني قاعد آكل شلون ارد عليج؟ يلا بس مسحي دموعج و اكلي ، و بوديج ديزني لاند
رونق : صج ! ونااااسه
اسراء: انزين يلا اكلي انتي الحين
وليد بصوت واطي ماينسمع: اففف يا المدلعه



بيت بو عبدالله :

فاطمه: ها متى السفر؟
اسراء : عقب باجر ان شاء الله
فاطمه: بالسلامه ان شاء الله
اسراء: الله يسسلمج، و انتوا متى بتروحون استراليا؟
فاطمه: وراكم الاسبوع الياي
رونق: مامي وين باباتي؟
اسراء: بره بالحديقه
رونق: بروح اقعد معاه
اسراء: ليش ؟ قعدي هني مع حصه
رونق: ابي ابوووي
تنهدت اسراء: روحي
فاطمه: رنوقه وايد تلصق بـ ابوها
اسراء: اي من كثر ما حن علي ابي بنت ابي بنت يتله بنت ٢٤ ساعه لاصقه فيه
فاطمة: اي والله من كثر ما حن
البارت الرابع و الثلاثون و الاخير :



و يوم السفر :

خالد : اووه نسيت شي ، انا بطلع شوي و ايي
اسراء: شنسيت بعد؟
خالد: شغله ضرورية بروح اشتريها و ايي
اسراء : انزين بس لا تتأخر
خالد: ان شاء الله، على ما ايي القاكم جاهزين عشان سيده نروح المطار
اسراء: ان شاء الله ، لا تتأخر
رونق: وين راح ابوي؟
اسراء: عنده شغل
رونق:ويي بعدين تطير الطيارة
اسراء: لا ماراح تطير لاتخافين
رونق: انزين انا بروح اشوف تلفزيون على ما ايي ابوي

ظلت تشوف تلفزيون حوالي الساعتين و وليد كان قاعد معاها ..
وليد: يمااا يلا ابوي متى بيي؟
اسراء: مادري والله تأخر ، المفروض نكون بالمطار الحين
وليد: دقي عليه
اسراء: كاني بدق .. طوط طوط طوط ( المشترك لا يرد) !
اسراء : مايرد مادري شفيه
وليد: انا بدق يمكن يرد علي ( دق و مارد)
مايرد
اسراء: الله يستر، قالي ماراح أتأخر..
رونق : يلاا يماا ابوي متى بيي
اسراء : مادري ! قعدوا نطروا
رونق : بدق عليه بشوفه
وليد: دقينا قبلج و مارد
رونق: انا ايدي حلوة يرد
وليد: نشوف الايد الحلوة
دقت و ظلت تنطر تنطر ( المشترك لا يرد)
رونق: ليش مو قاعد يرد !
اسراء و التوتر باين عليها: سكتوا بسسس
اسراء بـ قلبها : ياربي تأخر .. ان شاء الله مافيه الا الخير ..
وبعد ساعه ،
رونق: يماا بعد ساعه بتطير الطيارة و ابوي ليلحين ماوصل
وليد: اي يماا شنسوي الحين يعني
اسراء: ما ادري شسوي ! مادري وينه ابوكم قالي ماراح يتأخر و الحين صارله ٣ ساعات و ليلحين ماوصل..
تنهدت رونق : شرايج ندق على الشرطه؟
وليد: اي شرطه انتي بعد، وايد متأثرة بـ المسلسلات و الافلام
اسراء صرخت : خلااص بس سكتوا ! الي فيني كافيني ترا !!
سكتوا و صار الجو هدوووء ، و رن التلفون رونق : اكيد ابوي دق !!! انا بشيله
اسراء: خلييه انا بشيله .. الو؟
...:السلام عليكم ، هذا بيت خالد الـ .. ؟
اسراء بـ خوف : اي نعم ، خير ؟
...: ممكن تتكرمين و تيين المستشفى ؟
اسراء بخوف و نبضات قلبها تزيد تزيد : خير شصاير !!
...: لي ييتي ان شاء الله بتعرفين كل شي

دقت على عزيز بسرعه و خذاها و راحت المستشفى ، و طول الطريج تدعي و تفكرر و تحاول تمسك دموعها ...

بـ المستشفى :

عبدالعزيز : خير دكتور ؟ شفيه خالد؟
تنهد الدكتور : مادري شقولك ، لا حول ولا قوة الا بالله
خاف عبدالعزيز : دكتور شصاير ،
الدكتور : توفى .. عظم الله اجركم !
عبدالعزيز : !!!!!!!!!!!!!!!
سمعت اسراء كلام الدكتور و طاحت ع الارض !!
ماقدرت تتحمل الصدمه ! صارت لها صدمات وايد وتحملت لكن هالصدمه كانت غيرر ! غيررر عن كل الصدمات ... مو سهل لما تسمع خبر وفاة زوجها و تقاوم بقوة !!

مات الغرام ، و ماتت وروده ، عظم الله اجر كل الي يحبون

بيت بو عبدالعزيز :

بو عبدالعزيز : خالد مات !!! شلون !!!
عزيز تنهد بقوة : لا حول ولا قوة الا بالله .. الدكتور يقول حادث
ام عبدالعزيز منصدمه ماتدري شتقول : لا حول ولا قوة الا بالله !
عزيز : مسكينة اسور حالتها حاله
ام عبدالعزيز : وينها ختك الحين و وين عيالها !
عزيز : بالمستشفى .. و عيالها بالبيت
بوعبدالعزيز : قلتلهم ؟
عزيز : لا يبه خفت اقولهم ..
بو عبدالعزيز : روح ييبهم لاتخليهم بالبيت بروحهم يحاتون ، لا ام ولا ابو


بـ المستشفى :

الكل كان حوالينها و وماسك دموعه الا اهيا الي دموعها تنزل بغزارة ..
اسراء : يمه خالد ما مات صح ؟ قوليلي انه ما مات ! انا كنت احلم صح ؟ امبلاا اي حلم !
ام عبدالعزيز و اهيا لامه بنتها : بس يا يمه خلاص لا تعبين روحج
اسراء و الدموع ماليه ويهها : لا لا خالد ما مات .. انتوا كلكم تقصون علي خالد مافي شي ! الحين بيي و بنسافر بنروح نستانس !
ام عبدالعزيز : بس حبيبتي ترحمي عليه
اسراء بـ عصبيه و صراخ : خالد ما ماااااااات ! بروح اشوف خالد خليني اطلع !
اسماء : بس صلي ع النبي و ادعي له
اسراء : انتوا شتقولون شتخربطون علي ! كلامكم فاضي خالد اصلا مافي شي ! وخروا عني خلوني اروح اشوفه
ام عبدالعزيز : اسيل قومي نادي الدكتور !
،،
يالها الدكتور و شاف حالتها .. كانت حالتها حيل صعبه ،حاله هستيرية قويه ! ليلحين مو مستوعبه الخبر ، مصدومه و مو مصدقه الي صار .. عطاها الدكتور ابره مهدئه و نامت عليها ..


....


بـ عزا الريايل :

الكل كان متأثر و حزين ، و خصوصا جاسم الي ماكان مصدق الخبر و حيل متضايق ، لكن هذا قضاء و قدر و سنة الحياة ..




كان اللون الاسود ما يفارقها ، دموعها تنزل بسرعه خياليه و تمسحهم و ينزلون اكثر ..
الكل يمها يهديها ، امها و خواتها و خالتها و ريم و فاطمه و عايشه و صديقتها دلال .. هذا كان حال طول ايام العزا ،،

...

و بعدها ، امها ما خلتها بروحها و اصرت انها تقعد معاها في بيتها ، تجابلها و تجابل عيالها اليتامى ..

رونق و دمعتها تسيل على خدها الناعم : ابي اشوف امي
ام عبدالعزيز : شسوي بـ امج مو راضيه ، قاعده بـ الغرفه بروحها و ماتبي احد يشوفها
رونق : بس انا بنتها و ابيها ، يعني اعيش جذي من غير ام ولا ابو ؟
غورقت عيون ام عبدالعزيز و خذت رونق و لمتها : بتهدى ان شاء الله و بتشوفينها
رونق : الله يرحمك يا يبا ، ليش رحت و خليتنا بروحنا كلنا محتاجين لك
ام عبدالعزيز : بس حبيبتي لا تقولين جذي


اما اسراء ، فكانت بمعزل عن العالم كله ، من بعد العزا قعدت بـ الغرفه بروحها ، و اللون الاسود مسيطر عليها و الدموع ملازمتها 24 ساعه .. لا تاكل ولا تشرب ولا تطلع ولا حتى تشوف عيالها !
يت عينها على البرواز الي ع الدرج كانت صورتها مع خالد اول ما تزوجوا ، و البسمه مرتسمه على شفاتهم ، شافتها و خذتها و لمتها حييل ،
تنهد حيل و سالت دموعها : الله يرحمك يا خالد ، الله يرحمك
غمضت عيونها حيييل و مر عليها شريط حياتها ، تذكر ايام اول ، أيام الجامعه شلون كانت تكرهه خالد لما كان يلحقها ، يوم كان يتحرش فيها و تعصب ، فجأة طاحت بـ حبه و سلب قلبها و تفكيرها ، تذكرت يوم خطبها و تزوجت .. تذكرت كل الايام الحلوة وبجت اكثررر ...


بيت بو عبدالله :

عبدالله : يمه شخبار عيال خالد ؟
ام عبدالله تنهدت : الحمدلله
عبدالله : ما اشوفهم ايون هني
ام عبدالله دمعت عينها : مالهم خلق شي ليلحين ، ليلحين منصدمين و يبون ابوهم
عبدالله : الله يكون بعونهم ان شاء الله .. بعدين انا بمرهم و بطلعهم مع ناصر و يوسف ،
ام عبدالله : زين تسوي ..



بيت خالد :



رن التلفون و ردت ام عبدالعزيز :


ام عبدالعزيز : الو ؟
ام عبدالله : السلام عليكم
ام عبدالعزيز : هلا و عليكم السلام ، هلا ام عبدالله
ام عبدالله : شلونج ؟
ام عبدالعزيز : الحمدلله بخير ، انتي شلونج و شلون صحتج ؟
ام عبدالله : الحمدلله ، شلون اسراء و اليهال ؟
ام عبدالعزيز تنهدت : والله مادري شقولج .. اسراء حالتها حاله و ليلحين مو مستوعبه شي ، و كله قاعده بروحها ماتبي احد يشوفها ولا تبي تشوف احد ، لا تاكل و لا تشرب ولا شي .. حارمه نفسها من كل شي ، حتى عيالها ما تبي تشوفهم
ام عبدالله : لا حول ولا قوة الا بالله .. و اليهال ؟
ام عبدالعزيز : ميتين يبون يشوفون امهم .. لكن اهيا عنيده مو راضيه تشوفهم .. كاسرين خاطري وايد ، ( تنهدت )
ام عبدالله : ليش جذي يعني ، ليش ماتبي تشوفهم ؟ حرام محتاجين لها اهما الحين وايد
ام عبدالعزيز : مادري عنها مو راضيه ، راسها يابس و عنيده
ام عبدالله : اليوم عبدالله بـ يمر اليهال بياخذهم يطلعهم مع عياله ، خـ يتجهزون عشان يطلعون
ام عبدالعزيز : يزاه الله الف خير ، و يعطيه العافيه
ام عبدالله : ولو ، اهما عيال المرحوم



بـ غرفه اسراء :



سمعت اسراء صوت الباب ردت بـ صوت واطي : منو
ام عبدالعزيز : انا امج فتحي الباب
قامت بـ بطء كبير و فتحت الباب و قعدت ع السرير
تنهدت ام عبدالعزيز : لي متى يعني بتظلين جذي ؟ والله حرام الي تسوينه بعمرج
بجت اسراء : شـ اللي حرام يمه ، انتي مو قاعده تحسين فيني
ام عبدالعزيز : خلاص خالد مات ترحمي عليه و ادعيله ! مو تبجين و تحبسين روحج و تنعزلين عن العالم !
اسراء : ---
ام عبدالعزيز : خلاص انسي خالد انسي
عصبت اسراء حيييل : يمه انتي شتقولين !! تعرفين انتي شنو يعني خالد ؟! خالد يعني حياتي ! يعني دنيتي و روحي و قلبي و كل شي .. انا ما اسوى شي من غير خالد ما اسوى !! خالد كل شي كل شي يا يمه كل شي .. ( ماقدرت تكمل اكثر و بجت اكثر )
لمته امها حيييل و نزلت دموعها : بس يا يمه بسس خلاص لا تعورين قلبي اكثرر
اسراء : يمه ابي اموت و افتك من الدنيا ، ماله داعي اعيش خلاص
ام عبدالعزيز : لا يمه لا تقولين جذي ، كلنا نبيج و محتاجين لج
ظلت اسراء تبجي و امها تهديها ..
ام عبدالعزيز : عيالج يبونج لا تحرمينهم من حنانج ، مشتاقينلج وايد
اسراء : يمه ما اقدر ما اقدر اشوفهم
ام عبدالعزيز : ليش ! عيالج ترا !
اسراء : كل ما اتذكرهم اتخيل خالد جدامي .. اشم فيهم ريحه خالد ، ما اقدر يا يمه ما اقدر
ام عبدالعزيز : شـ هالكلام الفاضي ! هذول عيالج و لازم تشوفينهم و تهتمين فيهم ، مثل ما انتي محتاجه خالد حتى اهما محتاجينه اكثر منج ، ومحتاجينج و انتي ماتدرين عنهم صارلج اسبوعين
اسراء : يمه تكفين خليني بروحي .. مابي اشوف احد
ام عبدالعزيز : ماكو فايده ، عنيده .. بس حبيت ابلغج ان عبدالله بمر ياخذهم و يطلعهم مع عياله
اسراء : ---




بـ غرفه رونق :


وليد : رونق بنطلع مع سويف و ناصر
رونق : مابي اروح
وليد : ليش ؟
رونق : انتوا كلكم صبيان انا اروح معاكم شسوي ؟
وليد : انا معاج
رونق : مـ ...
و رن فونها
رونق : الو
حصه : شلونج رورو
رونق : زينة
حصه : خالي عبدالله بطلعكم و انا بيي معاكم عشان اقعد معاج
رونق : حصه مالي خلق اروح
حصه : ليش ؟ انا بيي معاج عشان نستانس
تنهدت رونق : انزين
حصه : يلا قومي لبسي الحين عشان شوي و بنمركم
رونق : انزين ..
وليد : شتقول حصه ؟
رونق : بتيي معانا
وليد : يالله زين حصلتيلج بنت ،
رونق : انزين بروح
ام عبدالعزيز : يلا حبيبتي رونق خلصتي ؟
رونق : يلا كا شوية بس
ام عبدالعزيز : ها وليدان خلصت ؟
وليد : اي
ام عبدالعزيز : يلا عمكم ياي بالطريج ..


و يا عبدالله و خذاهم و وداهم الالعاب و شرالهم الي يبونه .. استانسوا شوي و فرحوا و ارتاح عبدالله لما شاف البسمه على ويوهمـ ..

و اسيل و اسماء ما نسوهم بعد .. كانوا على طول ياخذونهم و يطلعونهم و يونسونهم و يشترولهم الي يحتاجونه .. ماخلوهم يحسون بـ النقص ،

بـ غرفه اسراء :


كانت قاعده كـ عادتها بروحها .. ماتبي تشوف احد ، سمعت صوت الباب و لا ايرادي قالت ادخل !
دخلت رونق و وراها وليد و شافوا امهم من بعييد و ظلوا واقفين ..
شافتهم اسراء و دمعت عينها ، حست انها محتاجتلهم وااايد
اسراء و الدمعه تنزل من عينها : تعالوا حبايبي
ركضوا حيييل و لمتهم
اسراء : اشتقتلكم حيييل
رونق + وليد : احنا اكثرر يمه
رونق : ليش خليتينا بروحنا ، ليش ماتبين تشوفيناا
اسراء : ماخليتكم ، انا احبكم و ابيكم و محتاجتلكم حييل
وليد : احنا اكثرر



و شوي شوي ، صارت ما تفارقهم و كله معاهم .. تعوضهم عن الايام الي طافت .. حسوا بـ الحنان و الحب ، صارت لهم الام و الابو و كل شي ، كل شي كان متوفر لهم ، تحسنت حالتها و حالتهم مع مرور الايام ، و عاشوا حياة حلوة .. لكن يبقى خالد له مكانه في قلوبهم ..



و اخيرآ ... و يبقى خالد
خالد ، هو الانسان الي حبيته ، خليته بـ قلبي خالد و خبيته


تمت ..





