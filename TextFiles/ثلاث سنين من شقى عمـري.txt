
بداية بعطيكم فكره مبسطه عن القصه...........

ابوسعود متزوج وساكن هو وزوجته وعياله وولده سعد وزوجته 

هيا بس الله ماكتب لسعد عمر طويل وتوفى بعز شبابه في حادث

سياره يوم كان عمر ولده خالد 9 سنين طبعا هيا تزوجت من 

عقب زوجها وتخلت عن ولدها الوحيد بأمر من زوجها الجديد

فصار خالد يسكن عن جده عبدالعزيز....................


تعريف بالعوائلـــ....................
ابوسعود(عبدالعزيز)الجد
ام سعود(نوره)الجده
سعود الولد الكبير: ماجد19سنه ــ غيداء 18سنه ــ غاده 15سنه 

حصه: نواف21سنه ــ محمد19سنه ــ الهنوف ومشعل توأم (18 سنه)

لطيفه: عبدالعزيز22سنه ــ فارس 18 سنه

فهد: مها19سنه ــ رنا 18سنه ــ ريم16 ــ نوره 15سنه 
سعد: خالد20سنه 

الوليد: 20سنه 
ساره: 18 سنه 


**************************



.... بــــــــــــــــــــداية القصــــــــــــــــــــــــه....

البــــــــــــارت الاول

في بيت ابوسعود(الجد)..
دخل ابو سعود الصاله...

ابوسعـود:السلام عليكم
ام سعـود+ خالد: وعليكم السلام
ابوسعـود:وش اخبارك ياخالد اليوم انشالله احسن
خالد:والله بخير ياجدي مانشكي باس
ابوسعـود:الحمدلله......اجل الوليد وساره وينهم
ام سعـود:ساره فوق تذاكر فدييييتها بكره عندها اختبار
والولـيد الله يصلحه عند ربعه معد نشوفه ابد
وقتها دخل الوليد............
الوليـد:في احد جاب طاري الوليد؟؟؟
ام سعـود:بسم الله علي ياوليدي طيحت قلبي
الوليـد:ههههههههه وش دعوه يمه وش شايفه قدامك؟؟
ابو سعـود:ولو ياولدي من الادب انك قبل ماتدخل تسلم
الوليـد:ااااسفين ولا يهمك يالغالي..... السلاااااام عليكم
الكـــل:وعليكم السلام
ابوسعود:ايه بعدي والله ولدي الحين صرت رجال
الوليـد:ايه يبه انا الوليد مو حيا الله
ابوسعـود:ايه عاد لا يكبر راسك علينا
ام سعـود تقاطعهم :بس عاد خلوني اتكلم
ابوسعود بابتسامه حلوه: الغاليه بتحكي يالله خلاص نسكت
ام سعود استحت:.........
خالد: ا موووووووووت على اللي يستحون
ام سعود: يوه انتو ماينقعد معكم انا بقول اللي ابيه وامشي
ابو سعود: طيب يالله قولي............
ام سعود: ايه من شوي دقت علي بنتي حصه تقول ان نواف 
يبي يروح مزرعة صديقه وعاد حصه تسألني كان ودنا نروح والا لا............وش رايك يابوسعود
ابوسعود: والله الراي رايكم وانا ودي بالجمعه(ابوسعود قمة سعادته لما يشوف عياله واحفاده مجتمعين حوله)
الوليد: أي والله اخواني من زمان ماشفتهم
ام سعود: خلاص اجل دق على لطيفه يابوسعود خبرها عشان تجهز نفسها
ابو سعود: ابشري يالغاليه( وهو يأشر على خشمه) على هالخشم
الوليد: خلاااااااااااااص ياابوي كافي غزل اليوم
ابوسعود: وانت شعليك حرمتي واتغزل فيها متى مابغيت
خالد: بس جدتي حرام خدودها حمرت
ام سعود وهي تقوم: يوووه ياشين خرابيطكم يالشباب
الكــــــــــــــــل: هههههههههههههههههه

************************


يوم الاربعاء في استراحة ربع الوليد..........

الوليد وهو يصرخ: اقول شبااااااااااااااب
بندر: وصمخ انشالله فقعت اذني...وش عندك تصارخ
الوليد: عمر وينه ماشفته
سيف: صباح الخير يابابا توك تفقده
الوليد: أي والله توني افقده
بندر: ياحياتي عمر من صار يكلم بنات وحالته حاله
سيف: هههههههه عاشق ومفلس وانا ماادري
الوليد: طيب يكلم مو يصير كذا سفهه معد نشووفه
بندر: لانه يطلع معـ...
الوليد قاطعه وهو فاتح عيونه عالاخر: بذمتك عمر يطلع مع خويته
بندر: بسم الله علي لاتاكلني........ايه يطلع
الوليد: لا لا مومصدق عمر النتفه يطلع مع بنات
سيف: وازيدك من الشعر بيت متعلق فيها بقووووووووه
الوليد: والله وكبرنا ياعمر صرت تحب
سيف+ بندر: ههههههههههههههه

*********************

في الخبر (بيت لطيفه).......

لطيفه: اقول عيالي جهزوا انفسكم ترى بكره بنروح للمزرعه مع خوالكم وبننام فيها..
فارس: ياسلااااااااام والله مشتاق لجدووو
عبدالعزيز: يمه طيب كل خوالي بيجون
لطيفه: اكيد ياوليدي
عبدالعزيز: وخالتي حصه
لطيفه: هو ياوليدي اقولك كل خوالك تقول وخالتي حصه يعني خالتك مو من خوالك
عبدالعزيز: لا بس حبيت اتأكد لاني مشتاق لها
فارس وهو يغمز لاخوه: بس مشتاق لخالتي والا...........
عبدالعزيز وهو يرمي عليه المخده : اقول ورا ماتنطم لاكفخك انت وخشتك
لطيفه: وش فيكم انقلبتو تو وش حليلكم
عبدالعزيز: لا بس ماشالله ذا الولد عندك تقولين وكالة cnn ما يفوت شئ
لطيفه: أعوذ بالله منك قل ما شاء الله لا يصير لاخوك شي منك
عبد العزيز: وانتم مشاء الله عليكم ماعندكم الا العين 
فارس بغرور: صادقه امي ولدها كامل والكامل وجهه سبحانه
ومن حقها تخاف عليه
عبدالعزيز وهو يقوم: اقوم احسن لا اتناشب انا وياك 
لطيفه :الله يصلحكم ياعيالي ويخليكم لي
فارس راح لامه وحبها على راسها: ويخليك لنا يالغاليه
لطيفه: ااااااامين

*******************

في بيت حصه الساعه 6الصبح يوم الخميس

محمد يصارخ: يمااااااااااه......مامايااااااااااه......امااااااا ااهوووو
مشعل: لا اختر الاجابه الصحيحه احسن
محمد: لا مافي اتصال بصديق ههههههههههه
مشغل وهو يدفه: ياسخفك 

ام نواف: خير ياوليدي وش عندك تصارخ تقول شابه حريقه في بيتنا
مشعل قام يغني ................
شبت حريقه........في بيت حصيصه
جت المطافي.......قالت ياكافي

محمد وهو ماسك بطنه من الضحك: هههههههههههههههههاي
ام نواف تضرب مشعل على راسه: صدق عيال مايستحون اجل انا حصيصه..
مشعل: لا عاد كلش ولا حصوصتي بس امزح معك
ام نواف: انا لو قعدت معكم ماراح اخلص اشغالي 

رن جوال محمد.......المتصل مجود
محمد: هلا والله وغلا ومرحبا و مسهلا....و..كافي والا اكمل
ماجد: محمد مو فاضيلك واستهبالك الحين
محمد: افاااااااااااااااا
ماجد: ياشيخ ليه ساعه في ذا البرد وينكم
محمد: انت وين
ماجد: احنا عند باب المزرعه
محمد: طيب ادخلو
ماجد: كيف ادخل يافهيم والمفتاح معكم
محمد: اها صح خلاص كلها مسافة طريق ونكون عندكم
ماجد: اوكي لاتتاخرون
محمد: قلنالك مسافة طريق
ماجد: اوكي بااي
محمد: باي
.......................................
محمد: يمه هذا مجود معصب يقول وينكم
ام نواف: يالله انا بروح اقوم اخوك
مشعل: ذا البرميل لين الحين ماقام
محمد رافع حواجبه: مين البرميل؟؟
مشعل : من غيره نواف ابو النوووم
محمد: والله حلوه البرميل بس لا تعيدها لو تسمعك امي( ويحط محمد ايده على رقبة مشعل) تذبحك..............
مشعل: يوه مره وحده ذبح اجل خلاص( وحط ايده على فمه) ماعاد اقولها عقب اليوم
محمد: هههههه... انا بروح انادي الهنوف
محمد وهو يرقى الدرج وباعلى صوته: الهنووووووووووووووووووووووف
الهنوف وهي نازله: يالله يالله اعصابك هذا انا جايه
مشعل: اقول عاد الا توأم روحي
محمد وهو طالع برا: ازعجتنا انت وتوأم روحك.......انا احتريكم برا...................

*************************
يوم الخميس الكل مجتمع في المزرعه
(عند الشباب في الخيمه)
دخلوا فارس وعبدالعزيز
السلااااااااام عليكم
الكل: وعليكم السلام
ابو سعود: هلا والله بعيالي
سلمو عبدالعزيز وفارس وحبو راسه 
وراحو عند العيال
عبدالعزيز: هلا والله بولد الخاله
نواف: هلا فيك
ماجد: واحنا مالنا رب تسلم علينا
عبدالعزيز: لا وش دعوه كلكم حبايب
فارس في نفسه(والله مو لله عشان اخو الغاليه)

المهم جلسوا يسولفون مع بعض ويضحكون


*****************************

عند البناااااااااات
رنا: يوووووووه بنات والله ملل قوموا نسوي شي
غيداء: انا عندي لكم فكره جنااااااان
ساره: قولي ياام الافكار
غيداء: وش رايكم نطلع برا وناخذ العود حق مجود
غاده وهي منسدحه عالكنب وتلعب بالجوال: ومن صدقك اخوك بيوافق
غيداء: بدق واجرب

رن جوال ماجد.......
ماجد: اهلين
غيداء: هلا والله مجووود
ماجد: هلا وغلا
غيداء: اخبار الحلو
ماجد: الدعوه فيها حلو اكيد داقه لمصلحه
غيداء: لا وش دعوه حرام عليك
ماجد: طيب يالله اخلصي علي وش تبين
غيداء: طلبتك قل تم
ماجد: تــم
غيداء: نبي العود حقك الله يوفقك
ماجد: اممممم اوكي خوووذيه تلقينه في سيارة نواف
غيداء: يابعد عمري والله يلووووموني في مجود
ماجد: تسلمين
غيداء: باي
ماجد: بايات



المهم راحت غيداء داااايركت لسيارة نواف تدور العود بس مالقته
قلبت السياره فوق تحت وهي متحمسه تدور العود وشكلها حووسه
ماحست الا بيد على كتفها
.............: هنوووووفه وش تسوين في سيارتي
غيداء يوم سمعت الصوت تجمدت في مكانها

بعد نواف ايده.........
غيداء التفتت عليه ويوم شافته انحاشت ودخلت جوا 

نواف ماعرفها واستغرب ايش تبي في سيارته هو كان متوقع تكون الهنوف 
(طبعا غيداء كانت لابسه بنطلون برمود جينز وتيشيرت احمر 
وكانت هي والهنوف لابسين نفس الشي لأنهم كانو مثل الاخوات وأكثر)
نواف: إذا كانت هذي مو الهنوف مين تكون اجل
سبحان اللي خلقهم نفس الجسم ونفس الشكل مين تكون ياترى
جلس نواف يحك راسه ويفكر يمكن تكون غاده لالا بس لو غاده كان كلتني بلسانها...........
حرك نواف راسه عشان يطرد هالافكار السخيفه ودخل عند الشباب

من جهه ثانيه... غيداء دخلت وهي تركض 
مها: خير احد لاحقك؟؟؟؟
غيداء وهي تلهث: هـ..هاه لالا مافي شي
ساره: ويــــــــــــــــــــــــــــــن العوووووووووووود
غيداء: هـ ...هـ..هاه هاه مدري وينه
ريم وهي تضحك: وش عندك انتي وذا الاهات
الهنوف :طيب الحين وين العود
غيداء: لقيت السياره مقفوله
ساره بعصبيه: الهنوف دقي على اخوك يفتح سيارته من زينها يقفلها
الهنوف: يالله اعصابك لاتموتين علينا

دقت الهنوف على نواف
نواف: هلا هنوفه
الهنوف: هلا نواف
نواف: اهلين
الهنوف: نواف ليش مقفل سيارتك
نواف: ليه بغيتي شي
الهنوف: لا....بس غيداء من شوي جت تاخذ العود لقت السياره مقفوله

نواف : غيداء.!!!!!!!!!!! واخيرا عرفتها
الهنوف ماسمعته: وش تقول
نواف انتبه لنفسه: هاه لا ولا شي
الهنوف: المهم افتح السياره
نواف استغرب كيف افتحها وهي مفتوحه .........
بس هو قال اكيد غيداء ماعلمتهم باللي صار وصرفت الموضوع
الهنوف: هييييييي يابو الشباب وين رحت
نواف: معاك....اوكي الحين بفتح السياره باي
الهنوف: باي

******************

المهم خذوا البنات العود وطلعو يغنون ويرقصون طبعا ساره كان صوتها جنان وتغني اغنيه مثل العسل لخالد عبدالرحمن



.............................................



والبنات فالينها رقص وهباااااااال

.....................................




عبدالعزيز: اقول شباب ماتسمعون صوت
مشعل: اللاااااااه هذا صوت طق
ماجد: ايه هذولا البنات ماخذين العود
عبدالعزيز: الله يقطع بليسك جايب عود ومعطيه البنات وحنا مالين ما عندنا شغل 
ماجد: أنا وش دراني عنكم ماطلبتوا منّي 
محمد: طيب يالله وش تحترون ؟
الوليد: وين تروح إن شاء الله
محمد: نروح البنات 
نواف: يالله يالله نشوف أشكالهم وهم يرقصون
الكل: يالله مشينا
المهم تتبعوا الشباب الصوت وراحوا لقوا البنات جالسين في الهايلكس حق جدهم ويرقصون
العيال ماتوا ضحك على أشكالهم
فارس: والله توني أدري أن خالتي سارونه صوتها حلو
الوليد: أفا عليك من أخوها ؟
عبدالعزيز: خلاص أنت ويّاه أصواتكم عاليه
نواف: شف ذا المهبوله بترقى فوق ( التنده ) >>>> أعلى السياره
محمد: يا شيخ أنا ما أتحمل شكلي بروح معهم
ماجد: وأنا معك
فجأه مادروا ألا اللي وراهم ..................

.........:عياااااااااااااال وش تسوون

انتــــــــــــــــــــــــــــــــهى البـــــــــارت


مين تتوقعون اللي شاف العيال؟؟؟
وايش ردة فعل العيال؟؟



البـــــــــــــــــارت الثاني. . .

العيـــــــــــــــــال بصوت واحد...جـــــــــــــــدوووو

ابو سعود: ماشاءالله وانا اقول وين العيال مختفين صرتوا تناظرون البنات صدق ماتستحون.......

نواف يبي يصرف الموضوع: لاياجدي الله يهديك لاتفهم غلط بس احنا سمعنا الصوت وقلنا يمكن يكونون اهل الارض بسم الله علينا وجينا نشوف

العيال ميتين ضحك على تصريفة نواف اللي مالها داعي

ابو سعود: لاااا !!! ونواف معهم وعزوز صدق اكبرهم واهبلهم
خذ الجد العصا وضربهم بها ودخلهم داخل.......


******************


من جهه ثانيه كانوا البنات يسمعون الهواش اللي صار مع جدهم والعيال.....
ساره: ياحيـــاتي ضربهم ابوي

غيداء: يستاهلون محد قالهم يناظرون

ريم: ههههههه ياحليله جدي يعجبني

مها: لا ياعمري مالقى يضرب الا عزوز ونواف
غيداء: احسن هذا حقهم

مها بدلع: لاوالله عزوز مايستاهل فديييته

البنات تبادلو النظرات استغربو من جرائة مها

رنا حست بالفشيله من اختها وقالت لازم الطف الجو.. 
رنا: يالله بنات ندخل والله الجو بارد


*************************


(عند الحريم)

دخل ابوسعود: السلام عليكم
الكل: وعليكم السلام

ابوسعود: ايه مالقاها الا انتو يالحريم حب(فصفص) وشاهي وسوااااااااالف..........وتاركين عيالكم
حصه: وش دعوه يبه كل واحد اكبر من الثاني وش فيها اذا خليناهم لحالهم..........

ابوسعود: ايه عشانكم ماتدرون وش مسويين مسودين الوجيه؟
ام سعود: مسودين الوجه وش مسويين؟؟؟

ابو سعود: جالسين كل واحد فوق الثاني تقولين خرفان محشورين
ام ماجد(زوجة سعود): هههههههههههه ياحليلك ياعمي .....تشبيهك بليغ...
حصه: هههههههه باين عليك ياام ماجد انك مدرسة عربي

ابوسعود: لا ويناظرون البنااات

حصه: الله يهديك يبه مكبر السالفه
ام سعود: خلهم يوسعون صدورهم
ام سعود: والله مااهبل من العيال الا اهلهم .........يالله فمان الله

الكــــــــــــل: هههههههههههه

***********************






(عند الشباب) في الخيمه.............

عبدالعزيز: ااااه ياظهري الله يهديك ياجدي كسرت عظامي
محمد وهو نايم على رجل مجود: هذا واحنا بس جالسين نطالع
كيف لو سوينا شي ثاني

فارس: لااااااااعاد كلش الا جدوو حبيبي
عبدالعزيز: عشان ماجاك الضرب اللي جانا...... 

نواف: انا راسي راح فيها احس الدنيا تدور

الوليد: هههههههههاي ياحبك للمبالغه يانواف

الكل: هههههههههههههههه
دخل الجد فرحان... 


ابو سعود:يا حياالله عيالي............
خالد: بسم الله عليك جدو وش اللي غيرك

مشعل: يمكن جدتي توها مسمعته كلام حلو 
فارس ميت ضحك 

فارس: لايمكن قالتله ياابوعيالي وتشقق من الفرحه

((طبعا مشعل وفارس كانو يحلون الجلسه بهبالهم وصرقعتهم والعيال الكبار مايقدرون يستغنون عنهم مع انهم اصغر منهم بس هم حلاة الشي))
ابوسعود: وجع انشاالله تحشون فيني وانا قدامكم عيني عينك

مشعل: لا ياجد محشوم بس استغربت انقلبت 180درجه

ماجد: سبحان مغير الاحوال 

ابوسعود: ماعليكم بس انا عندي لكم سالفه مره حلوه
العيال: اللي هــــــــــــــــي؟

ابوسعود: كل واحد منكم يختار

محمد عدل جلسته: وش يختار
ابوسعود: بنوته حلوه

ماجد: الدعوه فيها بنات يالله انا مستعد

محمد وهو ينغز ماجد : قصر صوتك لايسمعك جدي يذبحك 
ابوسعود: وش تقول ياوليدي

ماجد: لا سلامة البك جدو

نواف: يالله عاد خلو جدي يكمل

ابوسعود: ايه تختارون لكم البنت اللي تبونها ونزوجكم في ليله وحده... شراااااااااااااااااايكم؟؟

( طبعا الجد تجيييييه حالات يخرف ويقول كلام مدري من وين يجيبه تعرفون الكبر ومايسوي)


الوليد قام وحط ايده على جبهة ابوه .....يبه شكلك تعبان

ابوسعود: لا ماني تعبان ولاشي

فارس: الاجدو شكلك تعبان وحرارتك اربعين
الحين من شوي تهاوشنا يوم نشوف البنات بعدين تجي تقول ازوجكم

مشعل وهو رافع ايده: انا رافع ايدي من الحين مابي اتزوج
فارس: حتى انا معاك خيووو احنا لسا صبايا

وقتها رن جوال خالد..........
مشعل : يتوقف البرنامج لمدة بسيطه حتى ينتهي اخينا خالد من المكالمه.........

خــــــــالد يوم شاف المتــــــصل تغيرت مــلامح وجهه.... شعووووور منــدمج بالفــرح والحـــزن.بنفس الوقت....مايدري خالد ليه حس بارتعاش .....وارتباك.....تجــاه هالـــرقم.....مع انه يحتــري هالشــخص يدق عليه بفاااارغ الصبر.....وكان يشتاق يسمع هالصووووووووووووت....



ابوسعود: خالد ابوي من اللي داق عليك

خالد انتبه لجده ورفع راسه وشاف العيال يناظرونه بحيره
خالد: عن اذنكم...........وطلع

ابو سعود من طلع خالد طلع وراه حس انه في الامر شي ارتباك خالد وفرحته في نفس الوقت مو طبيعيين.....

بعد ماطلع خالد بوقت دخل سعود........

سعود: وش السالفه الهدوء عام المكان

الوليد: نستناك تتكلم يااخوي

سعود: حلووو....اجل دام ماعندكم شغل ورونا شهامتكم وهمتكم
وسوو لنا العشاء اليوم مشوي

نواف: الدعوه كذا اجل والله انا تعبان
عبدالعزيز: ماشاالله هالتعب توه يجي

سعود: يالله بس عن سوالفكم اللي ماتخلص 

قوموا معي اشوف لا شغل ولا مشغله

قاموا العيال مع عمهم يسوون العشاء...........




**************************




خـــالد يوم طلع رد على جواله...

خاله بلهفه وشووق: هلا والله وغــــــــــلا
........: السلام عليكم

خالد: وعليكم السلام عاش من سمع هالصوت

........:كلامك هذا مو وقته الحين 

خــالد حــز في نفسه......ليــــه ؟؟ تعاملني كذا انا شسويت وش ذنبي 
تعاملني بهالقساوه.....ليه ياربي ......ليييييييييه؟؟؟

.........: الووووووو

خالد: هاه معااك

.........:انت وين الحين

خالد: انا مع جدي في المزرعه
.
........بعصبيه:وليه ماعطيتني خبر

خالد بصوت يقطع القلب: وانتــي من متى وانتي تعبريني اوتحسسيني.....في شـــي ....طول عمـــرك مطنشتني.... ولا كنك تعرفين واحد اسمه خـــالد......بعدين تجين تقولين...... ليـــه ماعطيتني خبـــر.....كيف تجي هــــذي....قولي لــــي كيييييييييييف؟؟

.......:بس ولا كلمه خلاص عاد كافي انا مو ناقصتك الحين
يالله تعال ابيك تجيبني من الزواج

خالد: بس انا في المزرعه مااقدر ا جي

.......:تجي غصب عنك
خالد: بس.....

.......:انا احتريك وقفلت الخط



خــالد رمــى الجواااال وحط راسه بين رجـــوله ودخـــل في نوابــــة بكاء بيــنه وبين نفـــسه.....ااااااه ليـــه الدنيا غداره كــذا.....ليه خذت ابــــــــوي مني ليه...؟؟!!

ليه امــــي تخلت عني بهالســـهوله وتعاملـــني بقسووووه....ماكنـــي ضناها 
بس هي اكيد ماسوت كذا الا انها ماتحــــــبني ......ايه امــــي ماتحبني...

لوانها تحبني........ ماتحملت ضناها........ يغيــــب عنها ماتشوفه الا في الاعياد..........وينك يابووووووي........ صح اني ماحــسيت فيك...... ولا عمــــري شفتك ......الا في صور.......وينك تشوف...... ولدك متلهف لشوفتك....ومشتاااااااق لحنانك وعطفك.....وينك تشــــوف امي كيف رمـــــتني وتخلت عني ..........ااااااااه وينك يايبه تشوف وينك.....


بس... انا احبــــــها والله العظيم احبهــا ...... مع كــل اللــي تســويه لــي احبهــــا.................
فــي هالوقت تذكر خالد شي

دخــل ايـــده في جيبـــه وطلـــع بوكــه وشـــاف صــــورة ابـــوه اللي كــان محتفــظ فيها.........

وضمها لصــدره.......الله يرحمــك يابو خـــــالد.....

قــام خالد يــــروح ينفــــذ الطلـــب اللــي قالــته له امــــــــــــه...........




دخــل خـالد عالعيـال في الخيمه بس مافيها احــــد

خالد: غريبه وين راحو

الوليد يصارخ: خلووووووووود احنا هنا تعال

راح خالد للعيال ..........

مشعل: ماصـــارت ياخالد كل هذي مكالمه

فارس: ايه تعــــال من اللي داق عليك تــو

عبدالعزيز: ياشينكم بعض الاحيان ترفعـــــون الضغط 
وانتم شعليكم يكلم مين؟؟.........

خالد ابتسم من غير نفس: خلهــم عـزوز لاتكـبر السالفـه وهـي صغيـره.....اجل جدي وينه؟؟؟

عبدالعزيز: روح عنده هناك عند البركه

خالد: اوكي عن اذنكم...........


ويوم حس نواف ان خالد خلاص ابتعد عنهم.........

نواف:اقول شبااااااب

محمد: قوول

نواف: شكل خالد ابد مو عاجبني

عبدالعزيز: ايه والله صادق انا اشوفه تو وجهه مرره مخطوف

ماجد: واكبر دليل انه ماجلس معنى راح لجدي 

الوليد: الا بتخلون الولد فيه شي انشالله مافيه الا العافيه

*********************



خالد: جدي


ابوسعود: بسم الله......... خلود انت هنا

خالد بحزن:ايه

التفت ابوسعود على خالد ويوم شاف شكله الحزين

ابوسعود:شفيك حبيبي عسى ماشر

خالد: الشر مايجيك جدي بس ودي ارجع

ابوسعود بقلق: وين ترجع

خالد: للبيت

ابوسعود:ليه المزرعه موعاجبتك

خالد: لاياجدي بسـ......

ابوسعود: بس ايش ياخالد تكلم

خالد بتردد: بجيب امي

ابوسعود فتح عيونه عالاخر: امك!!!

خالد بعفويه: ايه امي اللي ماتحبني

ابوسعود: وش اللي ماتحبك ياخالد.....بعدين من وين طلعت 

خالد: هههههه حلوه ياجدي من وين طلعت

ابوسعود:بس اخبرك ياوليدي ماتشوفها الا في الاعياد

خالد: ايه بس هي دقت علي من شوي وقالت تعال 

ابوسعود: وزوجها وينه

خالد: ماادري تقول مشغول

ابوسعود:وين تبيك توديها

خالد:تقول تعال خذني من الزواج

ابوسعود:لاياخالد مستحيل..... تطلع في هالوقت المتأخر عشان تجيبها مو على كيفها توها تحس فيك يوم احتاجتك........

خالد:بس بتعصب اذا مارحت

ابوسعود وهو يطلع جواله: انا اكلمها واتفاهم انا وياها....كم رقمها


خالد: لالا جدي تكفى ودي اروح

ابوسعود: مو تو تقول ماتحبني شلون تروحلها

خالد: مهما كان هذي امي.....والله اني اشتقت لها ولخواتي

ابوسعود جلس يتأمل في ياخالد.... ياحليلك ياخالد مع كل اللي تسويه امك تقول اشتقتلها.....والله هيا واشكالها مايستاهلون واحد مثل خلوود

ابوسعود: اجل خذ احد معك 

خالد: لامايحتاج جدي 


ابوسعود: خلاص براحتك انتبه لنفسك

خالد: من عيوني

ابوسعود:ولا اوصيك لحد يدري انك طلعت 

خالد: انشاالله جدي فمان الله

ابوسعود:فمان الكريم

*********************


ومن جهه ثانيه كانو ماجد ومحمد جالسين لحالهم..............

محمد:ماجد تحبني وتعزني ماترد عليها

ماجد: لا حمود الا هذي مااقدر اسمحلي

محمد: انت ماتمل كثر ماتلعب على بنات الناس 

ماجد: محمد تكفى طلبتك هالمره بس برد وبعدين اوعدك اني اقطع علاقتي.........

محمد بضيق:اوكي رد

ماجد:هلا والله بعمري...... وحياتي....... ودنيتي كلها 

هيفاء: هههههههه ترا استحي مجود 

ماجد:فدييييييييييييت انا اللي يستحون

هيفاء: تسلم لي والله حبيبي احرجتني

ماجد: اخبار الحلو ياحلو............

هيفاء:والله تماااااااام.....انت اخبارك

ماجد: اخباري حلوه مادام سمعت هالصوت



محمد دف ماجد وناظره نظرات يعني خلاص تراك مصختها...........

*******************

(عند البناات).........كانو يشوفون التلفزيون(مسلسل)...........


نوره: بنات لا تتعبون اعماركم وتتحمسون انا شايفه المسلسل كله وفيصل بيموت

غيداء معصبه: لااااااااااااا يالسخيفه انتي في احد قال علمينا

ساره: سبحان الله البزران عمرهم مايتغيرون

مها: خلاص نوره شايفه المسلسل اطلعي برا ماله داعي جلوسك هنا

نوره: لاخلاص ماراح اقول شي

ساره: انا اموت واعرف ليش تقعدين معنا

نوره وهي تحط ايدها على خصرها: لا حبيبتي وين تبيني اروح

غيداء: روحي مع البزران

نوره: انتو ليه تقولون انا بزر

مها: لانك تخربين على الواحد زي البزران

نوره: خلاص والله مااتكلم



***************************




ماكان مركز في السواقه ابد.......الافكار ماخلته.......يفكر كيف انا الحين بقابلها عقب اللي صار........خصوصا ان هالسنه مارحت احظر العيد عندهم........يعني ماشفتها من 9شهور.......كيف بقابلها كيف؟؟؟

طول الطريق وهو يفكر.....باللي راح يصير

وصل للمكان اللي وصته امه انه يجيها فيه ..........ووقف سيارته على جنب يحتري امه واخواته...........


**********************



هيا (ام خالد): اقول العنود قومي دقي على خالد مره تأخر

العنود: يمه هو متى قالك بيجي

هيا : وانا شدراني قلتله تعال وبس

رهف: طيب انا بطلع برا اشوف جا ولا لا

طلعت رهف تدور سيارة خالد.........وهي تدور بين السيارات شافت سيارة لكزز سودا موقفه بعيد شوي وعرفت انها سيارة خالد ودخلت تنادي امها واختها.............

خالد كان نازل وواقف عند السياره.......جت رهف ووراها منيره والعنود

رهف ركضت لخالد وضمته: خااااااااااالد والله اشتقنالك

خالد: والله انا اكثر يارهف((خالد كانت علاقته باخواته مرره حلوه غير امه اللي مو معتبرته انه ولدها))
وجت العنود وسلمت على اخوها..........

وهيا واقفه تناظر موقف بناتها ........خالد يناظر في امه اللي كانت بس مسمى انها امه.......لاعطف لاحناااااان ولاحتى رحمه.......

هيا جت ومدة ايدها لخالد وسألته عن اخباره وركبت.........

خالد جلس فتره يستوعب اللي يصير.......الحين ........اخواتي من امي يسلمون علي بشووق......وامي اللي هي امي وانا ولدها......ايه انا ولدها ....تسلم عليه بكل هالبرووود......(طبعا ماننكر ان هيا تحب ولدها.......يعني مهما كان هذا ولدها......بس بعد خالد عنها....نساها خالد وحبها له)

خالد في هاللحظات بتنزل منه دمعه بس حاول يتماسك وركب السياره.........

طول الطريق والسكون ملازم سيارة خالد.........

خالد: يالله يمه حنا وصلنا........
نزلت هيا وبناتها...

هيا : مشكور ياخالد

خالد بابتسامه: ماسوينا الا الواجب


*********************



عدت ايام المزرعه على خير وكل واحد رجع لبيته..........

في طريق الدمام(في سيارة عبدالعزيز)

(طبعا لطيفه وعيالها كانوا ساكنين في الشرقيه لان عبدالعزيز كان يشتغل هناك)

لطيفه:هاه ياعيالي انشالله استانستوا

فارس: بصراحه فللللللله

عبدالعزيز: بس الله يهدي جدي ضربنا بالعصا......والله ظهري من الضرب صار احمر.......

لطيفه: وليش ضربكم اكيد مسوين شي

عبدالعزيز: ماادري والله ماسوينا شي

فارس وهو يتطنز: اجل مدري واللي جالس يطالع في البنات ميــــــن

عبدالعزيزالتفت على فارس يبي يسكته وانحرفت السياره عن الطريق وكان عبدالعزيز يسرع فما قدر يتمالك نفسه...........

طراااااااااااااااااااااااااااااااااااخ

انتهـــــــــــــى البارت..........


ايش راح يصير بعد كذا...................؟؟؟
وخالد وامه هل بتتغير علاقتهم والا بتكون نفس اول؟؟؟



البــــــــــــــــــــارت الثالث..............



ام سعود:الوليد يالله قوم تأخرت على الكليه

الوليد: يوووووه والله تعبان عقب امس ماراح اروح اليوم

ام سعود: قوم بس عن الدلع

الوليد: يمه تكفين والله مالي خلق

ام سعود: خلاص انشالله هانت كلها اسبوع والاختبارات جايه وبتجي الاجازه ونم لين ماتشبع.....

الوليد: طيب انشالله بقوم الحين

ام سعود سمعت التليفون يرن وراحت ترد عليه لقت ابو سعود
رفع السماعه

ابوسعود: ألوو

.....:السلام عليكم

ابوسعود:وعليكم السلام

.....:الاخ عبدالعزيز(ابوسعود)

ابوسعود:ايه نعم

.....:ممكن تجي اخوي لمستشفى المانع العام في الخير

ابو سعود بخوف: مستشفى!! خير يااخوي فيه شي

.....:انت تعال وانشالله يصير خير

ابوسعود: انشالله انا جاي الحين فمان الله

ام سعود: خير انشالله ياعبدالعزيز فيه شي

ابو سعود: والله ماادري يانوره يقول تعال للمستشفى اللي في الخبر

ام سعود حطت ايدها على صدرها : ياويلي لايكون لطيفه صار لها شي 

ابو سعود: فال الله ولا فالك....استغفري ربك....انشالله مايكون الا الخير.......انا بروح وخالد للمستشفى

ام سعود: بروح معك

ابو سعود: لا انتي اجلسي عند العيال

ام سعود: انشالله .......بس طمني اذا وصلتو..

ابوسعود: انشالله .......مع السلامه

ام سعود: في حفظ الرحمن

*******************



في بيت سعود,,,,,,,,,

غيداء كانت نايمه ورن الجوال وغاده كانت قايمه عشان تروح للمدرسه

غاده: غيدا قومي جوالك يرن
الهنوف متصله

غيداء قامت مفزوعه: شتبي في هالصبح

غيداء وعينها نصها نوم: الو...

الهنوف: وش في صوتك شكلك من شوي قايمه

غيداء: حرام عليك خربتي علي نومتي 

الهنوف: يوه ماشبعتي نوم

غيداء: وماراح اشبع......وش عندك داقه هالوقت

الهنوف: تصدقين مانمت من امس الليل

غيداء: ليه

الهنوف: ضايق صدري

غيداء: ماعاش من يضيق صدرك

الهنوف: تسلمين

غيداء: يالله عاد قولي شفيك خوفتيني

الهنوف: اخاف اقول وتعصبين

غيداء: لا قولي عادي

الهنوف: تذكرين يوم جدي يضرب العيال في المزرعه

غيداء : ايوه

الهنوف: يوم مها تقول عزوز مايستاهل الضرب 

غيداء: طيب اخلصي علي قولي الزبده

الهنوف: ايه يعني مها تحب عبدالعزيز

غيداء عصبت: سخيييييييييييفه الحين مقومتني من نومي عشان مها
وش فيها اذا حبته........
وبعدين من يوم احنا صغار وانا اعرف ان مها تموت في عبدالعزيز

الهنوف: وليه ماقلتيلي

غيداء: هههههههههه وليه انتي وش يهمك

الهنوف:..............

غيداء: اقول لايكون تحبينه

الهنوف: ..........

غيداء: ههههههههههههههه 

الهنوف: وش فيك

غيداء: الهنوف تحب؟؟

الهنوف: ليه انا جماد ماعندي مشاعر

غيداء: لا ياقلبي بس مالقيتي تحبين الا واحد مها تحبه

الهنوف: وهو بكيفي اختار قلبي اللي يختار

غيداء: هههههههههههههههههه

الهنوف عصبت: انتي وش فيك كل ماقلت شي ضحكتي

غيداء: لابس اشوفك مره متحمسه

الهنوف: والله سخيفه احر ماعندي ابرد ماعندك

غيداء: والله انتي مضيعه للوقت ترا ورانامدرسه الحين

الهنوف: ايه والله تأخرت على اخواني يالله باي

غيداء :باي



دخلت غاده الغرفه وهي تصيح: غيداء الحقي علي امي تصيح

غيداء: وش فيها تصيح

غاده: ماادري روحي شوفيها تكفين

راحت غيداء لامها

غيداء: يمه حبيبتي شفيييييييك؟؟

ام ماجد: يابنتي الله يعافيك قومي اخوك بسرعه

غيداء : ليه يمه وش صاير

ام ماجد: انتي قومي الحين ويكون خير


غيداء خضعت لاوامر امها وراحت تقوم اخوها

غيداء: ماجد....ماجد..... يله قووم

ماجد: يوووووه انتي وش تبين الحين

غيداء: ماجد الله يعافيك قوم امي تصيح 

ماجد قام مختبص : امي وش فيها

غيداء: ماادري انت قوم الحين

ماجد بسرعه قام وغسل وجهه ولبس وراح لامه

ام ماجد: يله ياماجد قوم روح مع ابوك

ماجد: وين اروح في ذا الصبح محاضرتي مو الحين

ام ماجد وهي تصيح: وش محاضرته روح لابوك في السياره يحتريك

ماجد: انشالله

*************




في مستشفى المانع(الخبر)

دخل ابوسعود وخالد المستشفى.........

وراحو للرسبشن......

ابوسعود: خير ياخوي انا ابو سعود

الدكتور: مافيه الاالخير يابوسعود بس الاخ عبدالعزيزبن ناصر
صارله حادث بسيط هو وعائلته........

ابوسعود ساكت مع الصدمه....

الدكتور: الولد كسور بسيطه واما عبدالعزيز حالته شوي صعبه لان الضربه جت في صدره وعشان نصيطر على حالته راح نسوي له عمليه مستعجله.................

خالد قاطع الدكتور: وعمتي لطيفه

الدكتور: امهم دخلت في غيبوبه

وقتها دخل سعود وماجد

سعود: خير يابوي وش صار

ابو سعود:الحقني ياوليدي اختك صار لهم حادث ودخلت في غيبوبه.......

سعود: انالله وانا اليه راجعون........هم وينهم الحين

الدكتور : تعالو معي عشان تشوفونهم

دخل ابو سعود وولده عند لطيفه وخالد وماجد راحو لعبدالعزيز وفارس..........

ابوسعود يوم دخل على بنته وشافها تحت الاجهزه ماتقدر تتحرك
رجوله ماصارت تشيله وطاح على الارض من اللي شافه

سعود جلس يهدي في ابوه

سعود: يابوي تعوذ من ابليس مايصير كذا مالنا الا الدعاء لها بالشفاء

ابوسعود: حرام اختك ماتتحمل هالاجهزه والله شكلها قطع قلبي

سعود: يبه لطيفه محتاجه دعواتنا ادعلها يبه بالشفاء العاجل

ابوسعود: يالله لايحرمني منها ... ياعلني ماابكيها ان شاءالله

سعود ماتحمل يشوف ابوه كذا.......اول مره يشوف ابوه ضعيف
قدامه......مايقدر يسوي شي...........

نزلت منه دمعه غصب عنه: ابوي دخيلك كافي خلنا نطلع نشوف العيال...... والله ماقدر اتحمل

ابوسعود:يله ياوليدي

ساعد سعود ابوه في القومه وراح وياه ............

طبعا الدكتور مانع الزياره لعبدالعزيز لان حالته ماتسمح لاحد يزوره.........

عند فارس.........

خالد وماجد جالسين يناظرون فارس اللي مو راضي يرد عليهم بكلمه.......بس يناظرهم بعيون حيرانه.........

واخيرا نطق فارس بصوت تعبان ومتقطع: امـ..ــي

قرب خالد من عند فارس: فارس

فارس: خالد وين امي واخوي

خالد: حبيبي انت ريح الحين وبيجون بعد شوي

فارس: طيب فيهم شي؟؟

ماجد: تطمن يافارس كلهم بخير

فارس يوم تطمن على امه واخوه رجع لصمته وسكوته من 
جديد.......................

في هالوقت رن جوال ماجد........

ماجد: يوه هذي امي وش اقولها

خالد: لاتخوفها قول لها كلهم بخير

ماجد: تكفى خالد رد عليها انا مو عارف ا حط كلمه على الثانيه

رد خالد...................

خالد:الو

ام ماجد: هلا ماجد وينك ماترد خوفتني عليك

خالد: انا خالد ياخالتي

ام ماجد:هلا خالد هاه بشر وش صار

خالد: الحمدلله كلهم بخير وعافيه

ام ماجد: الحمدلله طمنتني.......طيب عمك سعود وينه مايرد علي

خالد: والله ماادري انا وماجد عند فارس
وجدي وعمي عند عمتي..............

ام ماجد: اجل بروح اخبر جدتك انهم بخير المسكينه خايفه

خالد:مع السلامه

ام ماجد: مع السلامه

******************



الكـــــــــــــــــل درا بالحادث اللي صار وحزنوا على لطيفه وعيالها.............

لطيفه منومه في المستشفى ماصحت من غيبوبتها
وفارس طلع من المستشفى وعبدالعزيز بيسوون عمليته بعد اسبوع..............

في بيت لطيفه بالخبر كان ابو سعود وام سعود وسعود جالسين عند فارس............

والباقين تطمنوا على لطيفه وعبدالعزيز ورجعوا للرياض عشان المدارس.................


******************



في بيت فهد....يوم الثلاثاء


مها: ياحياتي عزوز مايستاهل اللي يجيه

رنا: اقول متى بيسوون عملية عبدالعزيز

مها: بعد اسبوع تقريبا

رنا: تصدقين يامها والله اني ارحمك

مها: ليه

رنا: من يقول ان عبدالعزيز يحبك

مها بغرور: في احد يشوف هالغزال ويعافه

رنا: تدرين مها عندي لك شي ودي اقوله بخصوص عبدالعزيز

مها نطت من مكانها: عبدالعزيز

رنا: ايه

دخلت ام مها: انتو مانمتو الا الحين

مها: لا يمه شبعانين نوم

ام مها: بكره وراكم مدارس روحو نوموا

رنا: طيب يمه دقيقه

ام مها : لادقيقه ولا ثانيه (ومدت ايدها لرنا وقومتها) انتي بكره وراك نسبه


طلعت ام مها ورنا وسكرت الباب

مها:يووه يمه هذا وقته الله يهديك...................


**************************



صحت لطيفه من غيبوبتها وطلعت من المستشفى.......

في المستشفى........

نواف جالس يسولف مع عبدالعزيز.....

عبدالعزيز: والله خايف من ذاالعمليه

نواف: لاتخاف خل ايمانك بالله قوي

عبدالعزيز: ونعم بالله....بس نسبة نجاحها 80% يعني اكيد ماراح تنجح........

نواف: استغفر ربك ياشيخ وانشالله خير

عبدالعزيز تنهد: الله يعين

فهد: السلام عليكم

عبدالعزيز+نواف: وعليكم السلام

فهد: اخبار الغالي اليوم

عبدالعزيز: والله تمام 

فهد: يالله عاد نبيك تقوم زي الحصان عشان نزوجك ونفرح فيك

عبدالعزيز: انشاءالله......بس لاحقين عالزواج

فهد:ماشاءالله عليك انت مو ناقصك شي كل شي متوفر حتى العروس موجوده.........لوتبيها الحين

عبدالعزيز ضحك: وش دعوه مره وحده الحين

فهد: ولو... كم عندنا من عبدالعزيز

عبدالعزيز: ماتقصر ياخالي فيك الخير

فهد: ماسألتنا من العروس

عبدالعزيز: ميـــن؟؟

فهد: بنتي مها

عبدالعزيز تقلب وجهه واكتفى بابتسامه

فهد فسر ابتسامة عبدالعزيز بالرضا

فهد: يالله اجل انا بطلع تامر على شي

عبدالعزيز:لاسلامتك

طلع فهد............


عبدالعزيز: يووووه شفيهم مركزين علي ازعجوني بالزواج

نواف: هههههههه ايه شايفينك كبرت والشيب طلع في راسك قالو نزوجه ونفتك........

عبدالعزيز: ايه ا ضحك انت ووجهك.....بس اطلع من المستشفى واتفاهم انا وياك..........

نواف: مايمديك اول ماتطلع بتتزوج مها....هههههههههههه

عبدالعزيز: ترا حامت كبدي من مها.......انا بعرف ليش ماقالوا 
نواف يتزوج مها ليه انا بالذااااااااااات

نواف: اجل بطلع الحين لايجي جدي ويقول تزوج ...

عبدالعزيز:هههههههههه

******************



اليوم الكل مجتمع في بيت لطيفه.......
ابو سعود: اقول سعود اليوم بيسون العمليه والا لا

سعود: والله ماادري بس الدكتور يقول كل مااستعجلنا يكون احسن

فهد: والله لومانستعجل يكون افضل لان نسبتها ضعيفه

ابوسعود: هذا راي الدكتور والدكتور ادرى مننا 

فهد: اجل نتوكل ويسوونها اليوم

سعود: الله يقومه بالسلامه

الكل: اامين


راحوا الرجال للمستشفى ............

والحريم جلسوا في بيت لطيفه............

الهنوف كانت تصيح وجالسه عند التليفون تحتري الخبر........

في المستشفى.......

مشعل: فارس خلاص ارحم نفسك من الصياح والله قطعت قلبي

فارس: انت ماتشوف الاطباء مختبصين شكل العمليه مانجحت

مشعل: تفاءل بالخير وبعدين كل شي مكتوب عند رب العالمين

فارس: هذا اخوي واخاف يضيع من ايديني ومالي غيره في هالدنيا
لوصار لعبدالعزيز شي ماراح اسامح نفسي انا السبب في اللي صار انا السبب يامشعل 





طلع الدكتور من غرفة العمليات:

قامو العيال..
ابوسعود: بشر دكتور
الدكتور :................................


انتهـــــــــــى البااارت

هل تتوقعوووون عملية عبدالعزيز بتنجح والا لا؟؟


الدكتور: الـــف الــــف مبروك

ابوسعود: العمليه نجحت؟؟

الدكتور: الحمــــدلله العمليه كانت مرره صعبه ونسبة نجاحها ضعيفه بس الحمدلله كل شي تمااااام ..

ابوسعود:الله يبـــشرك بالخـــــير

الدكتور: لازم ياخــــوي تخلونه يرتاح محتاج رااااحه

ابوسعود: ان شــــاءالله

فارس وهو فرحان: والله مو مصدق عبدالعزيز بيعيش

مشعل: شفت يافارس ان ربك مايضيع احد

فارس قام وضم مشعل : ونعـــم بالله


العيال راحو للبيت وابوسعود وولده جلسوا يكملون الاجراءات 
ويطلعون مع عبدالعزيز...........





في بيت لطـــــــــيفه,,,
فارس: تصدقون احس بطير من الفرحه

لطيفه: بسم الله عليك ياولدي لاتطير نبيك عندنا

الكل: ههههههههههههههههههه


ابوسعود: افتحوا افتحوا الطريق الغالي وصل
تغــطوا يابنـــــات.............
دخل عبدالعزيز: السلام عليكم

الكل: وعليكم السلام

لطيفه ماصدقت تشوف ولدها قدامها.....ركضت وضمت عبدالعزيز
وتصيح مع الفرحه.......

عبدالعزيز وهو يمسح دموع امه باصبعه : يــــمه ترا دموعك غاليه علي مابي اشوفها على خدك

لطيفه: والله دموعي فرح فيك 

فارس ماتحمل يشوف هالموقف راح لاخوه وضــــمه وكمل مع امه الصياح

لطيفه وهي ضامه عيالها:الله يخليــــكم لـــــي انشـــالله

مشعل: بصراحه فلم هندي نااااااجح

الكل: ههههههههههههههه





الكل تحمد لعبدالعزيز بالسلامه و طلعوا البنات في الصاله........

غيداء: نوره روحي نادي سوير 
يعني ماتتغطا وسفهتنا

نوره: طيب

مها: غريبه اختي اليوم صايره مطيعه

غيداء: تكفين لاتقولين شي الحين تغير رايها وترجع

غاده:لا هي مو من عادتها انها تسمع الكلام بس متأثره بالفلم الهندي زي مايقول مشعل

الكل: ههههههههههه

رن جوال غيداء وكانت صديقتها طلعت تكلمها برا

غيداء: ووووينك يالقاطعه

امل: انا الحين صرت قااااطعه ياويلك من ربك ياغدوو

غيداء: كل هالايام ادق عليك مقفله جووالك يالدوبا
في هاللحظه صرخت غيداء بقووووووووه

امل: بسم الله عليك شفييييييك

غيداء وهي تكلم امل طلعت عليها قطوه(بسّه)
وصارخت وراحت بتدخل داخل البيت وتوها بتدخل الباب 

صقعت في جسم طويل وعريض......رفعت راسها......
غيداء شهقت: نواااااااف
نواف: بسم الله عليك لايطق فيك عرق
غيداء تأسفت ودخلت........
نواف: ههههههههه ياحليلها خااافت


امل: الوو

امل :الوووووو يابنت وينك

غيداء: هــ ــلا هلا معاك

امل: ههههههههههههههههه شفيك تصارخين 

غيداء: الله ياخذها هالعبده خوفتني

امل: مين العبده ؟؟

غيداء: القطوه الحماره

امل: هههههههههههههههههههههههههههههههه

غيداء: خير ليه تضحكين

امل: عليك يالحلوه

غيداء: لابعد يجي هالثاني يكمل عليها
وقالت غيداااااء امل للي صار لها مع نواف

امل: ههههههههههههههه 


******************************


الكل رجع للرياض ورجعت المياه الى مجاريها..............

وعبدالعزيز تحسنت حالته............

رنا: مهااااااااااااااااوي


مها: نعم تراني جمبك لاتصارخين

رنا: تذكرين اللي قلتلك عنه

مها: وشو

رنا: يوم تدخل علينا امي ولا كملنا

مها: ايه ذكرت ايوه كملي

رنا قربت من مها وبهمس: الهنوف تحب عبدالعزيز

مها: اقوووووووول هالكلام قوليه لغيري

رنا: يعني مو مصدقتني

مها لفت راسها بغرور من الجهه الثانيه: لااااا

رنا: بكيفك عمرك ماصدقتي بس انا حبيت اخبرك
وطلعت رنا من الغرفه.........

مها في نفسها معقوله الهنوف تحب عزوز لا لا مستحيل
وبعدين اذا حبته عزوز مستحيل يحبها.وقامت مها وطلعت من غرفتهااااا.............

والله لاوريك يالهنوف................ 




************************************


ماجد نازل من الدرج يركض.......

سعود:مجووود

ماجد: سم يبه

سعود: على وين؟

ماجد: بروح لخــويي ((صديقي))

سعود: ومتى ناوي تذاكر

ماجد: المذاكره لاحقين عليها

سعود: وصديقك بيطير

ماجد: لايبه بس نغير جو قبل الامتحانات

سعود: اجل لاتتأخر

ماجد: انشالله




*******************************



في الخبر.............

لطيفه كانت تكلم اختها حصه........

حصه: يااختي طفشت كل دقيقه والثانيه طاقه علي الباب

لطيفه: وعيالها وينهم

حصه: كلهم متزوجين وتاركينها لحالها

لطيفه: تحمليها مسكينه تاخذين اجرها

حصه: والله انا ماهمني بالعكس توسع صدري بس عيالي
متضايقين مره

لطيفه: طيب دقي عليها وقولي لها

حصه: ادق عليها اقول عيالي مايبونك والله صعبه شوي

لطيفه: لا بس حاولي تحسسينها ان العيال يتضايقون

عبدالعزيز: بس بس كافي حش كلتوا الحرمه بعضامها

لطيفه: بسم الله انت من وين طلعت

عبدالعزيز: من تحت الارض....هههههههههه يعني من وين طالع توني جاي من ربعي

لطيفه: وبعدين تعال تقول كافي حش وانا وش قايله

عبدالعزيز بمزح: ماشالله كل هذا ولا حشيتوا اجل الحش عندكم بمفهوم ثاني وانا ماادري

لطيفه: اقول اعقل وخل عنك سوالف الحريم وارقى عند اخوك

عبدالعزيز: ايه اكيد برقى والله موناقصني ذنوووووب 

لطيفه: صدق عيال مايستحون

عبدالعزيز وهو يرقى الدرج: ههههههههههههه



رقى عبدالعزيز عند فارس...........
طق طق طق......
فارس: ميـــــــــــــــن

عبدالعزيز : افتح الباب

فارس فتح الباب : وش بغيت يااخ عبدالعزيز

عبدالعزيز: بتخليني واقف عند الباب

فارس: لا وش دعوه ادخل

عبدالعزيز وهو يدخل: غصب عنك ههههههههههههه



دخل عبدالعزيز وشاف سرير فارس مليان كتب واوراق وحوووووووسه

عبدالعزيز حط ايده على راسه: يؤ يؤ يؤ فاتحلك مكتبه هنا

فارس: هههههه أي مكتبه ياشيخ 

عبدالعزيز: وش هالحوسه ابفهم كيف تقدر تذاكر

فارس: خلها على ربك بس


عبدالعزيز جلس على السرير ويقلب في الكتب............

عبدالعزيز: اقول فروس ماتبي اشرحلك

فارس: والله تعرف تشرح

عبدالعزيز: افاااااااعليك اشرحلك ازين من شرح استاذك

فارس: ههههههه عاش واثق

عبدالعزيز: ايه حبيبي وتجيب نسبه100%

فارس: لا تكفى لاتجيب طاري الميه هذي

عبدالعزيز: ليه

فارس: انا اتمنى اجيب نسبتي100 %بس احس مافي امل

عبدالعزيز وهو فاتح عيونه عالاخر: الحين جالس تذاكر قبل اسبوعين
وجاد حيلك ومقطع نفسك من المذاكره وتقول مافي امل اجيب ميه
فارس: قووووووول ماشالله

عبدالعزيز: ماشالله الله لا يضرك

فارس: عزوز انت كم نسبتك يوم كنت في ثالث

عبدالعزيز: انا نسبتي 94

فارس: عزوز ادعلي اجيب نسبه حلوه عشان تتحقق امنيتي 
واصير الدكتور فارس اللااااااااااه متى يجي هاليوم

عبدالعزيز وهو حاط ايده على كتف فارس: لا انشالله بتجيب نسبه وبتصير احلى دكتور
بس انت اجتهد وبيتحقق كل شي

فارس: انشالله

عبدالعزيز: يالله انا بروح انام
سي يو


******************************


فهد ينادي: رنا ........رنا

رناوهي فوق: نعم يبه

فهد: تعالي ابيك

رنا:ااامر يبه

فهد: ابغاك تضبطين لي الشيشه وتحطينها في المجلس بيجون ربعي الحين(( فهد كان يشرب شيشه عند بناته وزوجته وكان هالشي عنده عادي وبناته تعودوا على هالشي واخوانه كانو دايم يقنعونه انه يتركها بس مافاد معه))

رنا: انشالله

فهد: بسرعه لاتتأخرين



***************************************

ساره جالسه تذاكر في غرفتها............

ساره: يوووووووووه عجزت افهم هالمسأله
ادق على الدافوره فطوم احسن
خذت جوالها ودقت على صديقتها فاطمه

فاطمه: اهليـــــــــــن 

ساره: هلا فطوم اخبارك

فاطمه: والله تماااااام انتي اخبارك مع المذاكره

ساره: يوه يافاطمه طلع في راسي الشيب

فاطمه: ليه

ساره: احاول افهم ماقدرت

فاطمه: وش اللي مافهمتيه

ساره: ماادري جالسه اذاكر ومتعبه حالي وفي الاخير ماكأني 
مذاكره

فاطمه: ههههههه حالنا من حالك

ساره: وانا اقول فطوم الدافوره بتحل مشكلتي صرتي نفس الحاله

فاطمه: أي دفاره الدفاره في جهه واحنا في جهه

ساره:ههههههه اوكي حبيبتي بروح اسأل خلّود يمكن يعرف

فاطمه: اذا عرفتي خبريني

ساره: اوكي باي

فاطمه: باي



طلعت ساره وراحت لغرفة خالد وتطق الباب بقووووووه

خالد:طيب طيب شوي عالباب لاينكسر

ساره: افتح قبل مااكسره

خالد فتح الباب: هلا والله وش فيك الفيوزات ضاربه عندك

ساره: اقول خلود مو وقته تنكت

خالد: خير وش بغيتي

ساره: اول شي عندك شغل الحين

خالد: ليه

ساره: جاوبني اول

خالد: بصراحه لاااا فاضي ماعندي شغل جالس على النت

ساره: ذا النت ذابحك صبح ليل صيف شتاء خريف 

قاطعها خالد (وحط ايده على فمها): بس بس ماقلنا عدي فصول السنه

ساره: هههههههه طيب عندي لك طلب

خالد: اااااامري

ساره: مايامر عليك عدو.......بس بغيتك تشرحلي مسأله

خالد: الدعوه فيها شرح طيب وراك واقفه برا ادخلي


دخلت ساره وجلست على السرير جلس خالد جنبها..........

خالد: يالله وين المسأله

ساره: اخاف ماتعرف تحلها

خالد جلس يناظر ساره بنظراته المعرووفه(خالد عنده نظرات تاكل الواحد اكل اذا مااعجبه شي)

ساره: لا واللي يرحم والديك الا نظراتك هذي ماادانيها

خالد: عشان تعرفين مين اللي مايعرف يحل

ساره:لا والله محشوم بس انا اقول يمكن

خالد: طيب عطينا المسأله

المهم شرح خالد لساره المسأله ...................


***********************************



في بيت حصه نواف ومحمد جالسين في الصاله........


نواف: اقول حمود ليش ماتذاكر الحين

محمد: خلصت من مذاكرتي.........


في هالوقت رن جرس الباب ............
نواف: محمد قوم شوف مين عند الباب......

محمد وعينه على التلفزيون: والله منب فاضي قول لميري

نواف: وانت ليش ماتقوم

محمد: لاني عارف اذا قمت بتكون جارتنا المصون عند الباب وانا ماني رايق لها

نواف: وانت كل من طق الباب قلت جارتنا

محمد: مافي احد يجي هالوقت الاهي

نواف: طيب عشان خاطري افتح وشوف

محمد: اوكي بس اذا كانت هي ابنحاش واخليها تدخل عليك

نواف: اوكي افتح وشوف

راح محمد يفتح الباب 

محمد: ميييييييين

.......: انا ام منصور

محمد: ياربيه وانتي يام منصور مالك غير بيتنا
ا
م منصور: نعم

محمد: لا ولا شي

فتح محمد الباب وانحاش ودخل جوا


نواف: مين صار

محمد وهو يركض في الدرج: نواف تعال تراها دخلت

قام نواف: لحظه لحظه بجي معك لاتدخل علي

دخلت ام منصور داخل البيت..........
ام منصور: بسم الله وين راحو اهل البيت.......

محمد ونواف رقوا فوق عند اختهم وطقوا عليها الباب

الهنوف: طيب طيب جايه

فتحت الهنوف الباب: خير

نواف: الهنوف الحقي اخوك المهبول فتح الباب لام منصور وانحاش

الهنوف بصوت عالي: ام منصور

محمد (حط ايده على فمها):اووووش لاتسمعك تراها تحت

الهنوف: وليش دخلتها

محمد: ماادري هي دخلت

الهنوف: والله انا موفاضيه لك انت واخوك عندي اختبار انزلوا تحت واقعدوا معها

نواف: خيييير رجال طويل عريض تبيني اقعد معها

الهنوف: طيب ليش تفتحون من اساس

محمد: خلاص هو تحقيق .... انزليلها الحين تنادي

الهنوف: حسبي الله على بليسكم

ونزلت الهنوف عند ام منصور..........

ام منصور: وينكم انحشتو عني

الهنوف:ههههه وش دعوه ياخالتي ننحاش.....تفضلي

ام منصور وهي تجلس على الكنب اللي في الصاله: 
اجل امك وينها

الهنوف: والله ماادري يمكن راحت عند جدتي


في هالوقت دخل مشعل وهو يغني في عالم ثاني......
ويوم وصل نص الصاله انتبه لام منصور وتوه يبي يطلع......

ام منصور: تعال يامشعل مافي احد انا ام منصور

مشعل تورط: هلا وغلا ام منصور عندنا وانا اقول البيت منور

ام منصور: البيت منور باهله

مشعل: تسلمين....يالله اجل عن اذنكم

ام منصور: وين بتروح ياولدي والا ناوي تنحاش

مشعل: لا والله بس مشغول

ام منصور: عاد اجلس معنا شوي 

مشعل وهو يتأفف: انشالله

ام منصور: اقول الهنوف شللون جدك

مشعل: لونه ازرق وش رايك؟؟؟ اكيد لونه ترابي ههههههههههه

الهنوف: مشعلووووووووه اعقل

ام منصور : ماشاءالله مشعل عاقل بس طلعت منه بالغلط..... والا يامشعل

مشعل: ايه كلامك صح

ام علي: والله البيت مايسوى من دون حصه

مشعل يناظر هنوف وبصوت واطي: صدق قليلة ادب وانا مامليت عينها مضيع وقتي عشان اجلس معها وتقول كذا

ام منصور: يالله اجل عن اذنكم

مشعل: لا مانبي اذنك نبيك تفارقينا بس

ام منصورماسمعت الا نبيك واستانست: وش حليلك يامشعل والله اني احبك من بد اخوانك

مشعل طير عيونه: هذا اللي ناقص بعد

ام منصور: وش تقول

الهنوف: سلامتك ياخالتي مايقول شي

ام منصور: مع السلامه........سلميني على امك

الهنوف: انشالله...مع السلامه

الهنوف اول ماطلعت ام منصور رقت عند اخوانها...........

الهنوف: شبااااااااااااااب دريتوا اخر خبر

محمد: وشووووووو

الهنوف وهي تضحك: ام منصور تحب مشعل

مشعل: وجع مالقت الاانا

نواف: هههههههههه والله وصار لك معجبين

مشعل: وعاد أي معجبين

محمد: هههههههه معجبينك عجايز

الهنوف: بس عاد كافي حش في الحرمه

مشعل: لا اسمعوا وش قالت بعد

محمد: وشو خطبتني

مشعل: لا خطبت بس التوائم

نواف: هههههههههههههه احلف لا مااصدق

محمد: ومن عريس الغفله

مشعل: منصور ولدها

الهنوف: خيييييييير هذاك كبر ابوي

محمد: ههههه واكبر بعد

نواف: مبرووووووك منك المال ومنه العيال

محمد: لااا ياذكي

منه المال ومنها العيال..........

نواف: المهم اللي يجي

الهنوف عصبت: يوووه عاد تراها سالفه وعدت

مشعل: هنوفه تراهم غايرين عشانهم عوااانس

الهنوف: ههههههه ياحلوووو العانس ماتنقال الا للبنت

نواف: هئ هئ ابي اتزوج

ابونواف توه داااخل: هذي الساعه المباركه

نواف التفت على ابوه: يوووه انا ليش تكلمت

مشعل:كلللوووووووووش وحده من العوانس بتروح

الكل: هههههههههههههههههههههههه



*************************

انتهى الباااااااااااااااارت

ايش اللي تفكر فيه مها من عقب مادرت عن الهنوووف ؟؟؟
وهل مها راح تكون من نصيب عبدالعزيز؟؟؟




البارت الخامـــــــــــــــــــــس . . .


في مدرسة مشعل
مشعل كان قالب المدرسه فوق تحت بهباله ومصرقع بالمدرسين
في بوم الاربعاء في حصة التاريخ كان استاذهم مخفه وماعنده ماعند جدتي
مشعل وأصدقاءه جايبين قهووه وفالينها عالاخر ولأنهم كانوا اخر الفصل فماكان المدرس ينتبه لهم
احمد(صديق مشعل): اقول شباب الاستاذ مايذكركم بشي

فيصل: انا بصراحه اذ شفته اتذكر شغالتنا

مشعل وقتها كان يشرب قهوه ويوم سمع فيصل ضحك وشرق بالقهوه

مشعل: كح كح

احمد يضرب مشعل مع ظهره: بسم الله عليك

مشعل: هههههههههههه الله يرجك يافيصلووه

الاستاذ انتبه لهم: مشـــــــــــــــــــــــــعل

مشعل: نعم استاذ

الاستاذ: وش ذا القهوه اللي معك وصلت بك الوقاحه انك تشرب 
قهوه في حصتي

مشعل مسوي نفسه برئ: أي قهوه اللي تتكلم عنها

فيصل: استاذ شكلك مشتهي قهوه

احمد: ايه يااستاذ احنا مانشوف شي
الاستاذ: وانا مااشوف يعني واللي تحت الطاوله وشووو يالله يالله قدامي أشوف

مشعل وقف: على وين

الاستاذ بصراخ: قدامي انت وياه يالله

مشعل: طيب بس من دون صرااخ شوي شوي على عمرك

احمد: استاذ وش المطلوب الحين

الاستاذ: بتمشون قدامي والا انادي المدير

مشعل: خلاص يالله بنطلع
طلعوا وراحوا للمدير

المدير: وبعدين معاكم انتم 

فيصل : استاذ ماسوينا شي

احمد: يعني حرام نشرب قهوه 

المدير: احمد انا ماقلت لاتشربون اشربوا بإيدينكم ورجلينكم بس كل شي في وقته حلو

مشعل: بس هو اللي.......

قاطعه المدير: خلني اكمل كلامي يامشعل

مشعل: اسف تفضل كمل

المدير: يعني الاستاذ جالس يشرح لكم ومتعب نفسه وانتم ماهمكم تشربون قهوه والله قلة ادب ياشباب مايصير

مشعل: شرح الاستاذ ماينفهم ويخلي الواحد يمل ويطفش

فيصل: وحتى اسلوبه زفت يخليك غصب تعانده

المدير: مهما كان يضل استاذكم ولازم تحترمونه وتقدرونه وتطيعون كلامه

مشعل: على العين والراس ماقلنا شي بس مو كل ماطق عود بعود يقول لنا روحوا اكتبوا تعهد

المدير: تستااااااااهلون 

مشعل: حرام عليك\

المدير : شوفو عاد من تكلم انت يامشعل بالذات مافي مدرس مايشتكي منك 

فيصل + احمد: ههههههههههههه

مشعل: اصلا كل المدرسين اول مايدخلون حتى قبل مايسلمون يقولون لي مشعل تعال قدام ويغيرون مكاني بأي حق يغيرونه

المدير: انتم ماينفع فيكم الاكذا يالله عطني رقم ابوك خل اتفاههم معه

مشعل يهز راسه: ماأعرفه

المدير: هذا كبرك ولاتعرف رقم ابوك

مشعل: شسوي مشوار اني احفظه

المدير: طيب رقم البيت 

مشعل: بيتنا

المدير: لابيتي انا ... ايه بيتكم

طبعا مشعل ماعطاه رقم بيتهم عطاه رقم البقاله


والعيال ميتين ضحك على مشعل وهو يقول للمدير الرقم


****************************** 



محمد: هلا حبيب البي

ماجد: هلاوالله وغلا

محمد: وينك تراني طفشت وانا استناك

ماجد: وش تقول عني اجل لي ساعه عند الباب 

محمد: وووووووالله

ماجد : محمد يالله والا ترا بأمشي 

محمد: خلاص خلاص يالله بطلع

طلع محمد ومعاه مشعل وركبوا مع ماجد

محمد: هلا بالزعلااانين شفيك؟

ماجد: ياشيخ ماصارت راح علينا الوقت

محمد: اسفيييييين يالغالي والله اسفين بس لاتزعل علينا عاد

ماجد: واحنا نقدر نزعل عالحلوين

مشعل: هيييه هييييه تراني موجود عطوني من ذا المدح نصيب

ماجد: اذا جاااااء فارس خله يمدح فيك انا مالي نصيب الا في 
حمووودي حبيبي

مشعل: خااااب نصيبك والله

محمد: اقول مشعلوه احمد ربك انك جاي معانا

مشعل: والله انكم ماتنفعون مافي زي فارس

ماجد: رح عند فارس وش جابك معانا

مشعل: ياليت اقدر اروح بس هو وين وانا وين

محمد: وش وين وانا وين تراه في الشرقيه كلها اربع ساعاات 

ماجد: تبينا نوديك الحين ترا ماعندنا مانع وانا اخلي الطريق لك 
ساااعه..... شراااايك

مشعل: تبون الفكه مني يعني

ماجد: والله اكيد ودنا

مشعل عصب: وعيني عينك انت وجهك

ماجد+محمد: ههههههههههههه 






************************************


يوم السبت( اول ايام الاختبارات المدارس)

في بيت لطيفه الساعه6الصبح

لطيفه: يله ياابوي تأخرت على الكليه

عبدالعزيز: فارس مو رايح معي

لطيفه: لاياعمري فارس من الساعه خمس رايح لصديقه

عبدالعزيز: وليش راح

لطيفه: يقول بذاكر عنده ومن هناك نروح للمدرسه

عبدالعزيز: الله يعينه انشالله

لطيفه: خايف من اسئلة الوزاره

عبدالعزيز: اسئلة الوزارة شيبت بالناس


رن جوال عبدالعزيز وكان المتصل نواف.........
عبدالعزيز: مرحبا

نواف: مرحبتين....صباح الخير

عبدالعزيز: صباح النور

نواف: اخبار الغالي مع اجواء الامتحانات

عبدالعزيز: والله حالنا حال الناس

نواف:الله يعدي هالايام عللى خير

عبدالعزيز:اااامين

نواف: خلاص هذي اخر سنه لك انشالله واخر يوم اليوم من قدناااا

عبدالعزيز: بسم الله علي خمسه وخميسه

نواف: ماقلنا شي ماشالله

عبدالعزيز: هههههههههههههه

نواف: مااظن قلت نكته

عبدالعزيز: تصدق فرحت يوم قلت هذي اخر سنه لي

نواف: الحمدلله ماتعرف ان هذي اخر سنه

عبدالعزيز: الا عشان كذا فرحان

نواف:دووووم هالفرحه

عبدالعزيز: تسلم لي والله

نواف: اوكي اجل مااعطلك ..........تامر شي..... ماشيات

عبدالعزيز: سلامة قلبك.......بس لاتنسانا من دعائك

نواف: ابشر...ندعيلك بس ادعلي بالتوفيق

عبدالعزيز: خلاص كل واحد يدعي للثاني

نواف: هههههه ماتلاحظ كننا مبزره

عبدالعزيز: هههههه انا لو قعدت معك بيفوتني علي الاختبار

نواف: اوكي نشوفك على خير

عبدالعزيز: مع السلامه



************************************


في كلية التقنيه...............

طلع ماجد من الاختبار وهو فرحااااااان ولقى الشباب مجتمعين...........
ماجد: هلااااا شباب

بندر: ها بشر كيف الاختبار

مشاري: اللي يشوف هالفرحه يقول مجاوب صح

ماجد: ماعرفت اقرا الاسئله عشان احلها

مشاري: افااااااااااااا

عبدالله: طيب المفروض يضيق صدرك مو تفرح ولاهامك شي

ماجد: والله ابضحك لين مااشبع اخر شي افكر فيه الدراسه 
والاختبارت

بندر: ولو مجود هذا مستقبلك

ماجد: بلا مستقبل بلا خراط 

عبدالله: صدق بااااااااايعها

ماجد: والله ماله داعي اتعب عمري عشان اسئله

مشاري: هذا محمد جا

محمد: سلاااااااااام

ماجد: بشر ياحلو

محمد بحزن: ماحليت

عبدالله: لايكون ماذاكرت زي مجود

محمد: لا والله مذاكر بس ذا الاسئله ماادري من وين جايه

ماجد: اقول لاتضيق صدرك عشان اختبار 

محمد: ماجد بس ماحليت

ماجد: طيب 

محمد: وشلون طيب اقول لك ماحليت تقول طيب ماجد وش 
هالتبلد
عندكـ( طبعا محمد كان شاطر بالحيل وذكي عكس ماجد اللي ماهمه احد وماخذ الدنيا عرض طول وموسع صدره)


بندر: محمد وسع صدرك الدراسه ماتستاهل هالضيقه

مشاري: اجلس ونفلها قهوه وسوالف

محمد: هذا هدفكم في الحياة سوااالف وضحك

ماجد وهويسحب محمد ويجلسه : وش نسوي الله بلاك بربع كذا تحملهم

محمد: هههههههههه الله يصبرني عليكم

وجلسوا الشباب يسولفون وضحك ووناااااااااااسه


انتهت ايام الاختبارات وانتهى معها التعب والسهر والاجتهاد
واليوم هو يوم استلام النتائج.................



مشعل دخل البيت وهو ينادي ............

مشعل: مااااااااااااااماااااااااااا

حصه: انا هنا يامشعل في المطبخ

مشعل راح وضم امه: باركييلي نجحت

حصه: مبرووووك ياولدي والله رفعت راسي

الهنوف دخلت عليهم: باركووووووووووولي نجحت
وراحت حبة راس امها........

حصه:الف مبروك حبيبتي

مشعل: كم نسبتك هنوووفه

الهنوف: 97%
مشعل: يالكسلانه انا اشطر منك

الهنوف: ليه انت كم مشعل: تبين الصراحه انا نسبتي 100% بس ماودي افشلك واصير احسن منك عشان كذا انا نسبتي89 %

الهنوف: هههههههههههه والله حلوه عليك 89 %انا ماعمري شفتك تذاكر

حصه: اهم شي نجحت يامشعل

مشعل: لايمه اهم شي الاخلااااااااق

حصه: هههههههه الله يصلحكم انشالله


***********************************



في بيت سعود...............
سعود: اقول مجود ورا ماتقوم الحين وتطلع نتيجتك

ماجد: قلت لمحمد يطلعها لي من النت

سعود: وانت ليش ماتطلعها ماعندك نت

ماجد: الا عندي بس مالي خلق

غاده: الاقول خاايف

ماجد: اخاف من ايش

غاده: تخاف ترسب

ماجد: فال الله ولا فالك

وقتها رن جوال ماجد............

ماجد: ياويلي هذا محمد والله خايف

سعود: خايف من ايش

ماجد ارتبك : ها ها ولا شي

ماجد: هلا محمد

محمد: ماجد

ماجد: محمد وش فيك

محمد : ماجد بأجي عندك مااقدر اخبرك بالجوال

ماجد: اوكي انا احتريك

محمد: باي

ماجد سكر من محمد وهو خايف صوت محمد ماعجبه...

رن الجرس............
راح ماجد فتح لمحمد الباب وهو مايبي يحط عينه في عين محمد


محمد: بنصير كذا واقفين

ماجد: لا ادخل حياك
دخلوا الملحق............

ماجد: محمد تكفى ريح قلبي وقول

محمد: حرام عليك بتفشل عمي بهالنتيجه

ماجد:هااه

محمد: ماجد انت

ماجد: انا وشو تكلم وريحني

محمد: وين اللي يقول انا مااهتم بالدراسه اشوفك الحين مهتم

ماجد عصب: محمد صدق انك رايق بتقول ولا وشلوون

محمد: انت راااااااسب

ماجد راح لمحمد ومسكه مع كتوفه : لا محمد لا تكفى قول غير هالكلام

محمد: ماعندي غيره

ماجد يناظر محمد نظره محتاره: محمد وش اقول لابوي والله بيعصب علي

محمد:..........

ماجد: انا السبب انا ماكنت اذاكر انا كنت مطنش وهذي نهاية التطنيش

محمد: اقول ماجد

ماجد: نعم

محمد: وش شعورك لو انك ناجح

ماجد: محمد ليش تبي تضيق صدري حرام عليك لاتذكرني بالنجاح والله مااستاهل

محمد: الا تستاهل 

ماجد جلس يناظر محمد باستغراب وش قصده من كلمته الاخيره

محمد: ماجد الحلو نجح

ماجد: نجح!!

محمد وهو يبتسم: ايه

ماجد: انت بتخليني انجن مره تقول راسب ومره ناجح محمد دخيلك قول الحقيقة وريحني

محمد: حبيبي والله انك ناجح بس حبيت اسوي فيك مقلب حلو

ماجد يوم سمع الخبر سجد لربه وصلى صلاة شكر واول ماخلص راح وضم محمد بالقووووه

محمد: أي أي كسرت عظامي

ماجد: والله احبــــــك

محمد: ايه توك تحبني يوم صرت ناجح

دخل ابو سعود: اللاااه داخلين جو ومو حاسين فيني

ماجد: اعذرنا يبه

سعود: بشر بس كيف النتيجه

ماجد: الحمدلله نجحت

سعود: مبروووك ياولدي والله بيضت وجهي

وانت يامحمد كيف نتيجتك

محمد: عال العال

سعود: الله يوفقكم انشالله

محمد+ ماجد: ااااااامين

في هالوقت دخلت غيداء...............
غيداء وهي رايحه لابوها: يبـــــــه نجحت
ولا انتبهت لوجود محمد..........

التفت عليها سعود وضمها: مبروووك يابنتي
بس ليه الدموع

غيداء وهي تصيح: من الفرحه يبه والله فرحانه

ماجد جلس يناظر محمد نظرات يعني افهمها واطلع

محمد انتبه لنظرات ماجد وحس بالفشيله وطلع.........
طلع ماجد وراه.......

محمد: مجود ترا والله مانتبهت لاختك والا كان طلعت من اول

ماجد: لا عادي هي الغلطانه ليه تدخل

محمد: حرام عليك تبي تمنعها من بيتها

ماجد: اصلا هذي غيداء عمرها ماتغيرت تدخل ولا تنتبه

ياكثر ماتدخل على ربع ابوي

محمد: اللي دخلت تو غيداء

ماجد:مسوي لي ماتعرف

محمد: وربي اني مااعرف

ماجد بجد: اوكي مو لازم تعرف

محمد:............

ماجد: وش فيك سكت امزح معك ياشيخ........يله مشينا

محمد: ههههههههه يالله




الكل نجح الارنا بنت فهد....
فارس :99%وانتقل للجامعه
غيداء:97%اانتقلت لثالث ثانوي
ساره:95%انتقلت للجامعه
الهنوف:92%انتقلت للجامعه
مشعل:89%انتقل للجامعه
ريم:85%انتقلت لثاني ثانوي
نوره: انتقلت لاولى ثانوي
غاده:انتقلت لاولى ثانوي

انتهت الدراسه وانتهت الاختبارات ...........واليوم هو اول اسبوع من الاجازه................




يوم الخميس.............

الكل مجتمع في بيت ابو سعود...........

ابوسعود: اقول ياعيالي

سعود: قول يبه

ابوسعود: وش رايكم بمناسبة نجاح العيال نسافر ونخليها مفاجئه

فهد: راينا من رايك يابوسعود بس نسأل العيال قبل

ابوسعود: الحين اقولك مفاجاه وتقوا نشاورهم

سعود: خلاص يبه انت فصل واحنا نلبس

ابوسعود: بس وين ودكم نروح

فهد: انا اقول نروح البحرين

ابوسعود: لا والله جارنا ابو علي يمدح لي ماليزيا

سعود: والله ماليزيا حلوه

فهد يغمز لابوه: يبه اخاف تبي ماليزيا علشان تشوف البنات الشقران

ابوسعود: اقول اسكت لاتسمعنا امك وتسوي لنا سالفه

سعود+فهد: ههههههههههههههه




************************ 



راح ابو سعود وعياله عند الحريم...........
ابوسعود: وين العيال اجل

ام نواف: طالعين مع بعض يتمشون

ابوسعود: الهنوف اتصلي على نواف قولي له يجي مع العيال

الهنوف: انشالله جدي

دقت الهنوف على العيال وقالت لهم يجون بسرعه

دقايق ووصلوا العيال واجتمع الكل في الصاله............
ابوسعود: اقول عيالي

العيال بصوت واحد: سم جدووو

ابوسعود:عندي لكم مفاجئه

مشعل: لحظه جدي لاتبدا الحين......فاااااااااارس

فارس: نعم

مشعل: عطني طاوله وكرسي ومويه بسرررعه وهو يغمز له

فارس:طيب

جاب فارس كل اللي قال له مشعل

مشعل: جدي ممكن تجلس

الجد استسلم لهم وجلس

مشعل: فارس شغل الكاميرا

فارس مسوي نفسه مصوور
الكل مستغرب منهم..........
مشغل مسك علبة المويه مسوي نفسه مذيع

مشعل: تفضل يابوسعود وابدأ بالاجتماع

ابوسعود: وش قاعد تسوي انت وياه

مشعل: جدو الحين بيطلعونك في قناة mbc

ابوسعود: صدق والله

مشعل: وانا اقدر اكذب على جدوو

ابوسعود: ان الحمد لله نحمده ونستعينه

قاطعه مشعل: لاياجدي ابدا بالموضوع على طول

ابوسعود: انا قررت اوديكم بمناسبة النجاح لماليزيا

العيال قامو يصارخون من الفرحه ويغنون...........

محمد: بتحبو ميـــــــــــــن

العيال: جــــــــــدوو

محمد: صاحب الملايين

العيال: جـــــــــدوو

محمد: والحلو مــــــــــين
العيال: جـــــــــدوو

الجد استانس من وناااااااااسة عياله 
وجلسو يسولفون ويضحكون مع بعض




*************************************



والله مو عارف وش اسوي...... احس انها ماراح توافق....

بس انا لازم اكلمها واقول لها واكيد بتوافق مو لهالدرجه امي قلبها قاسي وماتحب لولدها الوناااسه....خلاص لازم ادق

اخذ خالد الجوال ودق على امه............

هيا: هلا

خالد بحنيه: هلا والله بالغاليه

هيا:هلا فيك

خالد: اخبارك يمه واخبار اخواتي

هيا: الكل بخير الحمد لله

خالد بتردد: اقول يمه

هيا: خير

خالد: جدي بيسافر

هيا: وانا وش دخلني

خالد: لا بس حبيت اخبرك اني بروح معهم

هيا: وانا ماسكتك روح بسلامتك

خالد بفرح: يعني موافقه

هيا: ايه موافقه

خالد: مشكووووووووره .......اوكي يالغاليه تامرين على شي

هيا: سلامتك

خالد: الله يسلمك.......مع السلامه

هيا: مع السلامه




نهاااااااية البارت . . . .

توقعاااتكم حبايبي للبارت الجااااااي ؟؟




البــــــــــــــــــــــــــــارت السادس . . . . .



غيداء: غااااااااادووووووه

غاده: خير

غيداء: وين وديتي بنطلوني الفوووشي

غاده: وانا وش يدريني

غيداء: امس كان في الدولاب وين راح يعني

غاده: وانااااااااااااااااا اعلم الغيب 

غيداء:اقووووول طلعيه احسن لك

غاده:هي مو انا اصغر عيااالك تصااااارخين علي

ماجد دخل عليهم في الغرفه : هي وين عااايشين في غااابه كل وحده تصااارخ على الثاانيه 

غاده:شف اختك تقووول اني ماخذه البنطلووون حقها

غيداء: ايه مافي غيرك في الغرفه مين ياخذه يعني الجني

ماجد: خلاص طيب ولايهمك خذي بنطلوني

غاده: هههههههههههههههاي

ماجد: وانتي وش يضحكك

غاده: مافي امل بنطلونك يدخل في ذاالدوووبا

ماجد:ههههههه ايه صح راحت عن بالي

غيداء: يوووووه ماجد الحين ابيك عون تصير فرعون

ماجد: انا الحين صرت فرعون

غيداء: ولا يهمك انت مااجد بن سعووود بس طلعوو البنطلون

غاده: اسألي امي اكيد تعرف

غيداء: ماراح اسالها انتي بتطلعينه يعني بتطلعينه

غاده وهي طالعه من الغرفه: اتوقع لك رجلين روحي دوريه

غيداء: طيب انا اوريك يالزفته


ماجد: هههههههههههه الله يصبر زوجك عليك

غيداء وهي تدف ماجد: صدق انك رايق اطلع براااااااااا

ماجد: يمه والله انك تخوفين خلاص بطلع

وطلع مجود من الغرفه ...................
.



.................................................. ..................

اليوم الاربعاء يوم السفره

ابو نواف: اقول محمد ورا ماتقوم انت واختك تجهزون اغراضكم بدال هاللعب اللي ماله داعي

الهنوف: لا يبه ماراح اقوم الا اذا سجلت هدف

محمد: هههههههههاي مسكينه تبين تسجلين هدف على ابو حميد مافي امل

الهنوف: بسجل يعني بسجل

ابو نواف: والله وانقلبتي ولد ياهنيف

ام نواف: جالسه مع ثلاث اولاد ماتبيها تنقلب ولد

الهنوف: حرااااام عليكم قلبتوني ولد خلاص ماراح العب

وقامت......

محمد: لاااااا انتي وين رايحه وانا من يلعب معي

ابونواف: عطني اوريك كيف اللعب الصح

مشعل: ياهووووووووووووه ابوي بيلعب والله فله

ام نواف: اقول ابونواف لايضيعون وقتك ذا العيال

ابونواف: وانا ماعندي شغل يوسعون صدري قبل مايسافرون

مشعل: اقول بابي ورا ماتسافر معنا

ابونواف: والله ذا الشركه ماخلت لي فرصه ارتاح 

مشعل وهو يطق صدره: ولايهمك اذا كبرت ابشتغل معك في الشركه

ابونواف: كفو والله ولدي مو زي نواف اللي مو راضي يشتغل

محمد: اقوول بتلعبون معي والا قفلنا

ابونواف: لا خلاص بلعب بس وشلون علموني كيف

الكل: هههههههههههههه





اجتمع الكل في بيت ابو سعود...........

ابوسعود: خلاص ياعيالي كل شي جاهز

سعود: ايه يابوي كل شي تمااام


فهد: طيب يابوي من بيودينا للمطار

ابوسعود: بعضنا يروح مع راجا وبعضنا مع كومار

سعود: يبه مااتوقع يكفينا جمس وجيب يبيلنا سياره ثالثه


فهد: وش دعوه ياسعود ترا مو لهاالدرجه كثيرين

ابوسعود: خلاص توكلنا بس اذا ماكفتنا ناخذ سواقك يافهد

فهد: على خير انشالله

في مطار الملك خالد الدولي.........

ابوسعود: مابي ابي اروح
سعود: يبه الله يهديك هناك كله حريم

ابو سعود: وش علي من الحريم ابي اشوف ام سعود

خالد: والله ياجدي صرت تشتاااااااق

العيال: هههههههههه



سعود: خلاص عاد كافي ضحك.....وبعدين بيه كله حريم مايصير تدخل

ابوسعود: مو شغلي انا داخل يعني داخل

فهد: يبه وش فيك اليوم بسم الله عليك

المهم جلسو العيال يحاولون ويقتعون في ابو سعود لين ماوافق


في الطياااره..................

كان نواف جالس جنب عبدالعزيز
ووراهم غيداء والهنوف ووراهم مشعل وفارس
وفي الوسط الوليد وماجد وخالد ومحمد ووراهم غاده ونوره وميري وسيرياتي
ووراهم ساره ومها وريم ورنا


غاااده: اوووووووف سيرياتي خيستيني بريحتك

سيرياتي: ايش قول ريحه انا تو سوي سباحه

غاده: ايه واضح لك سنتين ماتروشتي

خالد: بس انتي وياها فضحتونا

غاده: اتوقع اني اكلم سيرياتي

خالد: طيب كلميها بهدوء مو صراااخ

غاده: لو سمحت ممكن تكرمنا بسكوتك

خالد: ماراح اسكت عندك مانع

غاده: لا عندي دوااااس ههههههههههاي

خالد: ههههههههه والله وصرتي تعرفين تنكتين

غاده باستهزاء: ليه ياحبيبي ناقصه يد

خالد: لا ناقصه رجل هههههههههههه

غاده: صدق ثقيييييييل دم

الوليد: خلاص خالد خل عنك البزر

غاده: هي هي انا بزر احترم نفسك

الوليد: مابقى الا انتي يعلمني الاحترااام

خالد: الحين تبي تسكتني وشبيت حرب من جديد

غاده حمدت ربها ان خالد تدخل لانها صدق كانت تبي تصيح




وصلو لماليزيا وراحوا لفندق كراون بلازا في العاصمه
(كوالالمبور) وخذو جناح للبنات وجناح للشباب
وسعود وحرمته في جناح وفهد وحرمته في جناح
وابوسعود وبناته في جناح

.......................
الكل نام عقب الرحله الطويله .................

الصباح .................

البنات طلعو وراحو لغرفة الجد

ساره: بناااااااااااااات لحظه لحظه

مها: وش تبين

ساره: تشوفون اللي انا اشوفه

الهنوف: انا مااشوف الا ناس رايحه وناس جايه

ساره: شوفو جناح العيال بابه مفتوح

مها: وش علينا منهم

غيداء: غريبه فاتحينه اكيد هم داخل

ساره: لا الوليد تو داق علي يقول تعالو حنا في جناح ابوي

الهنوف: وش رايكم ندخل

غيداء: لا ساره تدخل لان هي الوحيده محرم لهم 

ساره: اوكي ابدخل انا اشوف فيه احد والا لا

رنا: يله روحي وعطينا خبر

دخلت ساره وبعد فتره طلعت وتأشر للبنات وتقول بهمس

المكااااااان ااامن

دخلو البنات الجناح..................

نوره صرخت صرخه قويه سمعها الكل

مها: خييير وش فيك

نوره: شوفو اللي نايم على السرير

غيداء شهقت: ياويلي بنات خلونا نطلع 

ساره: لا ماراح اطلع لازم نعرف مين

راحت ساره بتشوف مين اللي نايم
الهنوف: ساره تكفين عن اللقافه ونطلع احسن لنا

ساره: اووووش 

ساره وهي ترفع البطانيه بشويش

ساره بصوت عالي: هههههههههههههههههههههههههههههههه

غاده: من صاااااااااار

ساره وهي ترفع البطانيه: شوفو مين صار يالخوافات

البنات: هههههههههههههههه



انتهــــــــــى البارت...


ميييييين تتوقعووون اللي كاااااااان نايم بالسرير




البــــــــــــــــــــارت السابع . . . .



ريم: ههههههه والله انك مصرقعه يانوير

نوره: وانا شدراني كلكم صرختو وخفتو معي لا تنكرين يالدوووبا

ساره: كلكم خوافات مافي الا انا الشجاعه

غيداء: والله الوساده طالعه كنها واحد نايم

رنا: خلونا من الوساده تعالو نسوي مهمتنا

البنات: يالله


المهم انتهو البنات من مهمتهم وطلعو من الجناح ولا كان شي صار............



***************************



العيال توهم راجعين من عند جدهم .............

خالد: يالله شبااااب كل واحد ياخذ شور وننزل نتمشى 

مشعل: يالله انا اول واحد بيدخل قبل الزحمه

الوليد: انا بروح عند جناح البابا احسن لي من هالحشره

ماجد: ايه رح الله يعافيك تخفف علينا شوي

الوليد: عناد لك ماراح اروح

خالد: اقول عن الهواش وقومو شوفو شغلكم

راح خالد لشنطته عشان ياخذ له ملابس

خالد فاتح عيونه وهو يصارخ: لاااااااااااااا

ماجد: بسم الله عليك وش فيك خلووووود

خالد: من اللي سوى كذا في شنطتي

الوليد: ههههههههاي الولد استخف وش فيها شنطتك

خالد: مين منكم مسوي كذااااا

محمد: وش السالفه

خالد: مين اللي قالب شنطتي فوق تحت

فارس: واحنا وش درانا

الوليد قام بسرعه لشنطته: وانا بعد شنطتي حوووسه

عبدالعزيز ونواف توهم داخلين

عبدالعزيز: وش عندكم تصارخون

الوليد: لايكون انتم؟؟؟

نواف: وش انتم انت وخشتك

مشعل يسوي نفسه يصيح: هئ هئ شناطنا محيوسه

عبدالعزيز: افاا ومن اللي حايسها

محمد: وش رايكم ندق ع الرسبشن ونسأله

دقوا ع الرسبشن ودقايق جاهم المسؤول عن النظافه..........

مشعل: انت صديق من امس داخل جناح انا

العامل مافهم عليه

مشعل يأشر بايده: انا جناح مين يدخل هنا

فارس: ههههههههههه المسكين مافهم

عبدالعزيز: والله هبلتوا بالرجال خلوني اطلع اللغه صح

في هالوقت مروا البنات من عند الجناح وهم يضحكون

ماجد: خير وليه الضحك

ساره: لا سلامتك مافي شي

الوليد: اقووول سوير اكيد انتي اللي ورا هالسالفه

ساره : لااااا حرام عليك شدعووااا وانحاااشت هي والبنات وهم يضحكووون

مشعل: والله اني حاس ان البنات هم اللي مسوين كذا

الوليد: والله ماتوقعت بنات اخواني واخواتي يسوون كذا

نواف: لاتستغرب يالحبيب معهم سوير راس الحيه

خالد: والحل؟؟؟ لازم نوقفهم عند حدهم

مشعل يصارخ: لااااااااااااا والف لاااااااااااااااا

محمد لمس جبهة اخووه: أخووي حبيبي وش فيك ارتفعت الحراااره عندك

مشعل ونط من مكانه: لقييت فكره

فارس: قوووول 

مشعل: وش رايكم نسوي انفسنا اننا ماإهتمينا

ماجد: صح وبينجنون

مشعل: ايوه وبعد كم يوم يجي واحد مننا ويطق الباب عليهم الليل ويقول لهم اننا بنروح 
السعوديه بكره وبعدين هم اكيد بيتجهزووون صح

فارس: ياذكي اكيد هم بيسألون جدي

مشعل: لا بيصير جدي نايم يعني نروح لهم الساعه 12 ونقول الرحله الساعه 6 الصبح

محمد: صح كمل

مشعل: ومن بكره نروح لهم ونقول مافي رحله ولا شي 

عبدالعزيز: ههههههههههههه عليك خطط جهنميه ولا يهمك لو تبي انا اروح لهم مواااااااااااافق
العيال رتبو اغراضهم ونزلو تحت


في اللوبي كانو البنات جالسين على طاوله يسولفون............ 
وجو العيااال بجمبهم في الطاوله................


نوااف: صباااااااح الخير

ساره : صباااح النوور

عبدالعزيز: هلااا وغلااا بخااالتي الصغيروونه 

ساره: منيب صغيررونه انا اللحين في الجامعه

عبدالعزيز: احلــــــــــــــــى في الجامعه والله وكبرتي ياسارونــــه

ساره: ههههههه ايه مين قدي

غاده: اقوول شبااااااااااب

خالد: قولي

غاده: ايش رايكم في المقلب صح جنان

خالد: لااااااا بالعكس
كذا خالد كسب نقطه وقهر غاده

مها: والله اصلا باين انكم معصبين

فارس: بالعكس لا عصبنا ولاشي احنا مبسوطين من المقلب الحلو لانكم وفرتوا علينا

رنا: كيف وفرنا عليكم

ماجد: يعني احنا ناوين نخربط الملابس تكون البناطيل مع بعض والتيشيرتات مع بعض وزي 

كذا بس انتو اختصرتوا وقت علينا

نواف: والله مشكوووورين ماادري شلون اعبر عن فرحتي ودي احب راس كل وحده منكم

سعود: ماشالله واحنا ندور وين راحوا العيال صرتو هنا

ماجد: بغيت شي يبه

سعود: لا سلامتك بس جيت اقول لكم كان تبون تروحون معي

نواف: وين بتروح ياخالي

سعود: بروح اتمشى في السوق شوي وبارجع

ماجد: خلاص يبه نبي نروح معك

سعود: يالله اجل احتريكم في السياره لاتتاخرون

وراح سعود..........

ماجد: يالله شباب نبدل ثيابنا ونروح مع ابوي

الشباب: يله مشينا

جناح ابوسعود..............

رن الجرس........

حصه: ميييين

البنات: احنا البنوتات

فتحت حصه الباب: هلا بالبنوتات

دخلوا البنات داخل........
ابوسعود: وش فيكم يابناتي مليتوا

مها: لا ياجدي اشتقنالك

ابوسعود: تشتاقلك العافيه يابنيتي

ساره: اقول بابا

ابوسعود: لبيه ياروح ابوها

ساره: بابا ليه مانطلع الحين

ابوسعود: وين تبون تطلعون

ساره: أي مكان اهم شي تغير جو

ام سعود: وانتي ياسوير ماتشبعين من الطلعات

ساره: يمه حرام عليك ليش العيال يطلعون واحنا لا

ابوسعود: العيال وين راحو

ساره: جا تو سعود وخذهم يتمشون

ابو سعود: طيب انزلو تمشو تحت

ساره: ملينا من تحت

ابو سعود: والله يابنيتي ودي اطلعكم بس اليوم تعبان خلوها بكره احسن واوديكم اللي تبونه
والحين خلونا نطلب عشا ونتعشى والله جوعان

لطيفه: ولايهمك يابوسعود الحين نطلبلك من احلى مطعم

ابو سعود: الله يخليكم لي انشالله

الكل: ااااااااامين


في السووووووق..................

سعود: عيال ترا والله اذا ماعقلتو لارجعكم

نواف: انت يامجود كانك اول مررره تشوف بنات

ماجد: لا بس هذي قاهرتني سعوديه ولاتغطت ودي اروح واهاوشها

سعود: وانت وش عليك من الناس 

عبدالعزيز وهو يغمز لماجد: بتروح لها عشان تهاوشها والا .........

ماجد: هههههههه والله مافهمني الا انت ياعزوز

سعود: خلاص شباب انا بروح ادخل هالمحل ولا تتحركون من مكانكم....اوكي

الشباب: اوكي

راح سعود ودخل المحل.........

ماجد: ياسلاااااام ابوي راح يالله شباب

خالد: على وين

ماجد: انا لازم اروح لذيك البنت والله مااخليها

محمد: يالله انا بروح معك 

نواف: اقووووول يالمراهقين ورا ماتعقلون

ماجد: دقايق بروح انا ومحمد ونرجع

الوليد: يالله روحوا واحنا بنراقبكم من بعيد

عبدالعزيز: اقول بس انثبر انت وياه

ماجد ومحمد ماسمعوا لكلام عبدالعزيز وراحوا............

عبدالعزيز: صدق مايستحون اقولهم لاتروحون ويكسرون كلمتي

خالد: خلوهم نشوف وش نهايتها معهم

مشعل: والله فاتت علي ياليتني رايح

فارس: والله شكل البنت بترفسهم

ماجد: مساء الخير ياحلو

البنت بنعومه: مساء النور

ماجد: اذوووب انا عند هالصوت

البنت: لو سمحت بغيت شي

ماجد: ايه

البنت: وشو؟؟....

ماجد: ابيك انتي

البنت: صدق عيال مايستحون

محمد: نستحي بس لخاطرك نصير مانستحي

البنت: انتو وش تبون بالضبط

ماجد: زي ماقلتلك وربي عيونك ذبااااحه

البنت: ماطلبت رايك

ماجد: مقبووووله منك ياقمر

البنت: يوووه انتو الوقت معكم ضايع

محمد: لحظه قبل ماتروحين

البنت: وش بغيت بعد

ماجد: الرقم خذيه وماراح تندمين

البنت: لا مشكور مابي رقمك ولا رقمه

محمد: قلنالك ماراح تندمين

البنت: ماتفهم انت قلت مابي

ماجد وهو يرمي الرقم في كيس البنت: عشان خاطري خذيه

سعود: مجوووووووووود


ماجد من يوم سمع صوت ابوه اختبص ومايدري وش يسوي

سعود: وش قاعد تسوي انت وياه هنا

ماجد مرتبك: هـ هــ ـــاه هاه ولا شي

البنت: الله يعافيك اخوي تراهم ماخلوني في حالي يتحرشون فيني 


سعود عصب من ولده وماحب يطولها وهي قصيره
ومسك محمد وماجد من اطراف ثيابهم ووداهم معه للسياره............
والعيال ميتين ضحك على اشكالهم..........




في السياره................

سعود بعصبيه: وانت لين متى وانا اربي فيك... مايفيد فيك الهوااش مايفيد فيك الضرب شتبي اسوويلك

ماجد: يبه ليش على طول صدقت البنت ولا عطيتني فرصه اتكلم

سعود: وانت عندك شي تقوله اصلا وش بتقول يعني بتقول انا رحت لها وتحرشت فيها

ماجد: يبه حرام عليك لا تحرشنا فيها ولا شي

سعود: اجل وش قاعد تسوي انت وياه عندها

محمد: خالي هي اللي جت وسألتنا عن مكان المطاعم

سعود: يعني هي تكذب

ماجد: ايه تكذب ليه مصدقها ومكذبنا

محمد: السالفه ماتستاهل ياخالي بس انت الله يهديك بسرعه عصبت

سعود: وشلون ماتبيني اعصب وانا اشوف ولدي وولد اختي جالسين مع وحده ماتعرفهم ولا 
يعرفونها

ماجد: مو احنا اللي رحنا لها هي اللي جت وسألتنا واحنا جاوبناها

سعود: خلاص عاد ماصار الا الخير

ماجد: ايه يبه عشان ماتشك في ولدك مره ثانيه بدون ماتدري وش السالفه

سعود: خلاص قلنا ماصار الا الخير تبيني اتأسف لك بعد

ماجد: ههههه لا يبه بس عشان ماتشك في تربيتك الا اذا تأكدت من الشي اللي صار

سعود: انشالله بس خلاص قفلوا عالموضوع وكان ماصار شي

مشعل: والله ياخالي انك طيب لو انا ولدي مسوي كذا كان كفخته وهاوشته وعاقبته بعد

ماجد: اقول ورا ماتنطم وانا وش مسوي

سعود: الحمدلله اني منب ولدك

العيال: هههههههههههههههه

عبدالعزيز: اقول ماتلاحظون نسينا شي

الوليد: وش اللي نسيناه

عبدالعزيز: ماتعشينا

خالد: وانت ماهمك الا بطنك 

عبدالعزيز: ايه اجل تبيني انام وانا ماأكلت شي مستحيييييل

سعود: اكيد ابوي طالب عشا لنا نتعشى في الفندق



عقب ماتعشو العيال راحو لجنا حهم عشان ينامون..........

نواف: ماشالله عليك يامجود عرفت تكذب على خالي

ماجد: والله مع الخوف طلع هالكلام

فارس: ههههههههه اقول وش صار مع البنت

ماجد: الله يقطع بليسها تقول احنا نتحرش فيها

عبدالعزيز: تستاااهلون عشانكم كسرتو كلمتي 

محمد: عليهااااا صوت يجنن

خالد: والله وتغيرت يامحمد تأثرت من مجووود

ماجد: لا والله عيونها تذبح الواحد

(العيال ضحكو على ماجد لانه مانتبه للكلام اللي قاله خالد عقله كان مع البنت)

فارس: خلصونا هي وش قالت

جلس ماجد يسولف لهم عن اللي صار مع البنت...........


الصبح في جناح الجد............

ابوسعود: اقول فهد العيال وينهم

فهد: الظاهر انهم مابعد قاموا

ابوسعود: دق على واحد منهم وخلهم يجون

فهد: دق على ولدك ياسعود

سعود دق على ماجد..........

ماجد: هلاا وغلاا بااحلى ابو في الدنيا

سعود: هلا مجود....تعال انت والعيال جدكم يبيكم

ماجد: خمس دقايق واحنا عندك....مع السلامه

سعود: مع السلااامه

ودق على غيداء..........

وقال لها تجي عند جدها
راحوا البنات لغرفة جدهم
وخمس دقايق ورن الجرس
ابوسعود:غادوه افتحي الباب

غاده: جدي والله انا تعبانه قول لسوير

ابوسعود: غادوه انا قلت انتي قومي افتحيه يله

غاده قامت وهي تتافف: انشالله

البنات: ههههههههههه
غاده فتحت الباب ودخلوا العيال................



+++++++++++++++++++++++++++++++++++
ابو سعود: اقول ياعيالي وين ودكم نروح اليوم 

ساره: بابا نبي نروح صن واي لاجون

الوليد: راس الحيه لوسمحتي اسكتي ابوي قال عيال مو بنات

ساره: بابا شوف الوليد؟؟؟؟؟؟؟؟؟؟

ابو سعود ضرب الوليد بالعصى : عاد كلش ولا ساارونه اخر العنقود ياويلك ان سويتلها شئ وبعدين ساارونه وين تبين ترووحين

الوليد:لاااااااااااااا وعلى كيفها تمشينا

سااره تطلع لسانها : انقهر
ام سعود: اقووول يابو سعود ترى حتى الوليد ولدك مفرووض تعدل بينهم

الوليد قام يرقص: عاااااشت ماااامي

ابو سعود: شوووف مين يتكلم دلوووع ماما انا ماعندي إلا ساارونه حبيبة قلب ابووها وبوديها لاي مكان تبيه

ام سعود:وانا بودي الوليد أي مكاان يبيه وماني رايحه معكم

سعووود: يمه يبه وش انتم بزران بعدين خلوهم يطلعوون مع بعض واحنا لحالنا

خالد: اقوول عمي الله يخليك لا تنشب فينا هالعلل

غاده: احلف بس احنا مانبيكم اصلا ومانطيق وجيهكم بعد

نواف: كل واحد يتكلم عن نفسه 

غاده وخاالد تبااادلو نظرات وعلى وجيهم استفهااام كبير

خالد: وشلووون كل واحد يتكلم عن نفسه ؟؟؟؟؟؟؟؟؟؟؟

نواف: يعني انا وكل الشباب عادي نرووح مع البنات 

ساره : وانا وكل البنات عادي نروح مع الشباااب

غاااده: لااااااااااا مابي 

مها : وليه عمتي ماتبين

غاده بتردد: اذا كان خالد بيروح انا ماراح اروووح 

خــــــــــــــالد ناظرها نظراته المعروفه 
غاده استحت على وجهها وسكتت

الجد: عن الدلع ويله تجهزو 



*********************
راحــــــــــــــو الكل لصن واي لاجون.............

الوليد: تصدقون اخاف العاملين اللي في الالعاب ينحاشون

عبدالعزيز: وش دعوه ينحاشون

الوليد: ماشالله علينا جيش 8 اولاد و8 بنات

ساره: ههههههههه صادق شكلنا يخرع لازم ننقسم

نواف: لا خلونا كذا احسن عشان اذا شافنا حق اللعبه يركبنا ببلاااااش

الوليد: ههههههههههه صادق

المهم راحوا العيال لقطار الموت

الهنوف: لاااااااا

مشعل:توأم روحي وش فيك 

الهنوف: تبون اركب هذي مافي امل

نواف: وليه ماتبين

الهنوف: صاحي انا لو بركب امووووت

محمد: هههههههه ليه خايفه حبيبتي تبين نروح العاب اطفال ياشاطره

الهنوف: عن الطنازه بس انا مااحب اركب العاب زي كذا

نواف: واذا قلت انك بتركبين غصب

الهنوف: لا نواف الله يخليك احب ايدينك بس مااركب

نواف: لا خلاص لاتركبين كسرتي خاطري

محمد: خلاص خلو الخوافه عنكم وتعالو نركب

ركبوا العيال بس ماكفاهم القطار لان كان فيه ناس معهم
فارس: اوووووف يعني لازم واحد ينزل

الوليد: انا عن نفسي ماراح انزل

ماجد: حتى أنا بعد

عبدالعزيز: خلاص انا بنزل

نزل عبدالعزيز وجلس على الكرسي اللي جالسه عليه الهنوف
الهنوف في هالوقت كانت خايفه ومرتبكه عكس عبدالعزيز اللي كان طاير من الفرحه ومستاانس

عبدالعزيز: الهنوف

الهنوف: هلا

عبدالعزيز: ماتبين ايس كريم

الهنوف في نفسها صاحي ذاالمهبول بياكلنا ايس كريم في ذا البرد

الهنوف: لا مشكووور

عبدالعزيز: ترا والله ايسكريم ماليزيا شي ثاني

الهنوف: ايه بس برد الحين كيف ناوي تاكل

عبدالعزيز: اها صح والله راحت عن بالي

الهنوف بصوت واطي: هههههههههههه
عبدالعزيز سمع ضحكة الهنوف وحس بالفشيله...............
نزلوا العيال من اللعبه............

مشعل: ااه ياراسي ااه

فارس: ااه يارجلي ااه

عبدالعزيز: شكلكم رحتوا فيها

نواف: احمد ربك يارجال انك ماركبت

مشعل: انا وخشتي احسب القطار نفس حق الرياض

غاده: ياليتني ماركبت معكم

عبدالعزيز: والله انكم نكته ههههههههههههه

نواف: ايه اضحك انت وخشتك ماجربت اللعب
لعبوا العيال لين ماملوا وبعدين ارجعوا للفندق


طبعا البنات ناموا الا مها الي ماجاها نووم
بس تفكر في عبدالعزيز وحركته انه ماركب معهم 
اكيد هو يحب الهنوف عشان كذا جلس معها 
وطول الليل وهي تفكر الين ماداخت وناااااااااااااامت

مر اسبوعين على اقامتهم في ماليزيا.................

ساره: بنااااااات وش رايكم نروح السوق اللي تحت

ريم: ايه انا ودي اشتري ملابس يمدحون ملابسهم

غيداء: غدووو روحي جيبي من ابوي فلوس

غاده: منب فاضيه روحي انتي

غيداء: غاده حرام عليك لو مره وحده طيعي كلامي

غاده: يوووووه لازم اروح والله مشوار

غيداء: عن العجز ويالله قومي

غاده: اوكي

وراحت غاده ورنت الجرس.....

ام ماجد: هلا والله بالحلوه

غاده: هلا يمه ابوي وينه

ام ماجد: ماادري والله تو نازل تحت


غاده: اوكي بااااااااي



++++++++++++++++++++++++

غاده راحت للاصنصير (( الليفت))وانفتح الباب ولا انتبهت ان فيه احد

خالد: مساء الخير

غاده وبدون نفس: مساء النور

خالد: افاااااا المزاج متعكر اليوم

غاده: انت وش تبي الحين كل مارحت مكان القاك فيه

خالد: ههههههه نشبه ولد عمك صح

غاده: اول مره تقول كلمة حق

وصل الليفت للطابق الارضي وقبل مايفتح الباب ضغط خالد على الطابق 20

غاده: لاااا ابي انزل

خالد: وعلى كيفك انا راكب قبلك

غاده: بس والله حرام وصلنا للطابق الارضي تروح تضغط اخر طابق

خالد: خلاص عاد شي وانتهي 

غاده: خالد

خالد بعفويه: عيووونه

غاده استغربت من ردة فعل خالد بس ماحبت تبين انها مهتمه

غاده: ممكن اسألك سؤال

خالد: تفضلي

غاده: وش تبي مني

خالد : ولا شي

غاده: حلوه ولا شي 

خالد: لابس احب اطفرك

غاده عصبت: سخييييييف
وضغطت على الطابق الارضي

خالد مانتبه لها لانه كان يفكر

ايه صح انا وش ابي فيها وليه اقهرها بس صدق انا احب اطفرها احب اشوفها معصبه
اااه ياحلوها اذا عصبت بس هي ماتعطي الواحد وجه
بتجنني هالبنت بتطنيشها وتصرفاتها............... 

خالد قطع عليه صوت الاصنصير

والتفت حوله مالقى غاده...........

خالد: يوووه وشلون راحت وماحسيت فيها



++++++++++++++++++++++++++++++++

في بيت هيا....................

يوسف: رهف يااااااااااارهف

رهف: سم يبه

يوسف: وينك ساعه اناديك

رهف: اعذرني يبه ماسمعتك

يوسف: امك وينها

رهف: يبه والله ماادري

يوسف: وشلووون ماتدرين

رهف: ماادري من شوي كانت موجوده هنا

يوسف: روحي ناديها بسرعه هي واختك

رهف راحت تنادي امها 

دخلت رهف غرفة امها ..........

رهف: يمه

هيا: هلا رهف

رهف: يمه ابوي معصب يبيك

هيا: وش يبي

رهف: ماادري يقول وين امك واختك

هيا: يقول وين العنود

رهف: ايه

هيا: الله يستربس 

رهف: يمه انتي ماقلتي له ان العنود راحت لصديقتها

هيا : لو اقول له بيذبحني

يوسف ينااادي: هياااااااااااااااااااااااا

هيا: انشالله انشالله جيت

رهف: ااه الله يصبرك ياامي



++++++++++++++++++++++++++++++++




انتهــــــــــى البارت


البااااااااااارت الثامن ....



عند البنااات

ســـاره : وينك ليه تأخرتي

غيداء: ايه ليه تأخرتي واحنا مابيننا وبين الجناح الا جدااار

غاده: اسكتو تكفون ترا مو ناقصتكم بعد

مها: خلااااص عاد مشينا للسوق يله

المهم نزلوا البنات وتسوقوا ورجعوا للجناااااح

انطق بااااب جناااح البنات

مها: ميييين

ام مها: افتحي انا امك

مها: هلا يمه

ام مها: اقول مها احنا الحين بنطلع تبون تطلعون معانا 

مها: لا يمه الحين تعبانين انشالله بكره نطلع معاكم

ام مها: براحتكم بس انتبهوا لانفسكم

مها: انشالله يمه



++++++++++++++++++++++


مشعل: شباااااااااااااااب تماسيييح

الوليد: يرحم ام اللي جابتك
احنا جنبك لاتصااارخ

مشعل: اااه سوري مادريت

خالد: كل هالطول والعرض ولا دريت احنا جنبك والا لا

مشعل: قلنا سوري خلاص عدوها

محمد باستهبال: اخي العزيز تو فجرت اذاننا وش تبي

مشعل: مو كانكم نسيتو الانتقااام

عبدالعزيز: أعوذ بالله منك أي إنتقام أي بطيخ...

مشعل: ههههههههاي يالغشيم البنات لازم اليوم نسوي فيهم المقلب

نواف: صح كيف نسينا

ماجد: البنات اليوم ماراحوا مع الاهل 

فارس: غريييييبه يفوتون عليهم شي

ماجد: لانهم مانامو من الصبح صاحين

نواف: يعني بينامون الحين وعلى الساعه عشر اكيد بيصيرون صاحين

عبدالعزيز: والله متحمسين بقوووه 

مشعل: طيب من اللي يروح لهم

محمد يضحك بمكر: هههههههههه اممممم انت ياعبدالعزيز

عبدالعزيز: لااا الا البنات مااقدر عليهم

فارس: مافي غيرك انت اللي بيصدقونك

عبدالعزيز: وليه انا بالذاااات

فارس: لانك اكبر واحد ومو مكذبينك

مشعل: شبااااب كلكم تبون عزوز

الكل: يعييييش عزوووووووز

عبدالعزيز: لا وبعد عزوز صاير اصغر عيالكم والله كانكم في ملعب تشجعووون

الوليد: الله يعينك ياولد اختي الامه العربيه اجتمعت عليك

عبدالعزيز: وش اسوي بعد نوكل امرنا لله

الكل: هههههههه 



+++++++++++++++++++++++++


البناات قامو على الساعه 11 الليل




ريم: اووووووووووف نمنا كل هالوقت

نوره: رااااحت علينااا نووووومه

الهنوف: ياحبيبتي من الصبح واحنا من محل الى محل اكيد بنتعب

غاده: بنات والله مشتهيه بيبسي

غيداء: اللااااااه ونطلب معه فلم ونروق

مها: صاحين انتو بيبسي على ذا الصبح

الهنووف: هههههههههه أي صبح ياشيخه ترا الساعه الحين 11 الليل

ساره: اوكي انا بروح اطلب أي فيلم تبوون

غيداء: اهم شي يكون بطولة توم كرووز

انطق الباب وقتها...........

ساره فتحت الباااااااااااااب

ساره: عبدالعزيز.... هلااااااا فيك

عبدالعزيز: هلا ممكن ادخل 

ساره: ماشالله وش ذا الاحترام والادب اللي نازل عليك

عبدالعزيز: تبيني مااكون مؤدب معك عشان اروح في خبر كااان

ساره: اوف بدينا بالطنازه... ادخل وشغلك عندي

عبدالعزيز: احم احم
تغطوا البناااااااات

مها بصوت كله نعووومه: كيفك عبدالعزيز

عبدالعزيز وهو مو مهتم لها: تمااام
اقول بنات عندي لكم خبر شيييين

ساره: وش هالخبرر اخلص علينا

عبدالعزيز: بكررره

سارة: يله عااااد اخلص وش فيه بكره

عبدالعزيز: بنرجع للسعوديه

البنااات: لييييييييييييييييييييه

عبدالعزيز: جدي عنده شغل ولازم يرجع بكره ورحلتنا الساعه 6 الصبح

رنا: طيب ليه ماعطونا خبر

عبدالعزيز: ماشاءالله انتو نايمين في العسل ولا احد هامكم

سارة: عبدالعزيز تتكلم جد

عبدالعزيز: وأنا فاضي لكم امزح معكم

غادة: يعني مافي لابيبسي ولا فلم

عبدالعزيز: لازم تصبرون هذي الدنيا يوم لك ويوم عليك
أنا طالع الحين مع السلاااااامه

طلع عبدالعزيز ولقى عند الباب الطلب اللي طالبينه البنات واخذه معه للشباااب

الوليد: عزووووووووووز كيف الخطه ماشيه

عبدالعزيز: تمااام التمام ومعها بعد بيبسي يحبه قلبك

ماجد: عطني بيبسي والله من زماااااااان ماشربت

جلس عبدالعزيز وخبرهم بكل اللي صاااااااااااار
وبعد ماخلصوا طلعوا يتمشوووون

البنات مانامو جلسو يرتبون اغرضهم وشناطهم 

غاده: اقول بنات الحين الساعه 8 ولااشوف جدي قال لنا عن موعد الطياره

ساره: انا بروح اسأل ابوي 

طلعت ساره وجلسو البنات يكملون حوستهم

بعد فتررررره
دخلت ساره معصبه

ساره: بنااااااااات شفتووو كيف

غيداء: شفيييييك ساروونه

ساره: ماراح نرجع اليوم للسعووديه

مها: وووووووالله من يقوله

ساره: ابوي يقوووله

مها: شلوووووون يعني العيال يلعيون علينا

ساره: ايه حسبي الله عليييييهم لا وبعد ماخذين البيبسي اللي طلبناااااه 

غاده: واحنا مصدقين رتبنا اغراااضنا وخلصنا

ساره: هههههههههههههه حبوبات على طول نصدق


البنات: هههههههههههه




+++++++++++++++++++++++++




في السينما 

طبعا العيال والبنات كانوا كلهم متجهين للسينما

ساره: اقوول شباب وصبايا انا ابي فلم هندي يااااااي يجنن

مشعل: اقول ترى كل الافلام الهنديه معرووفه ودايم مكرره... انا ابي فلم اكشن(وجلس يسوي حركات)

ساره: مشعل انت اصغر الشباب ماناخذ رايك

مشعل: نعم نعم سوووووووير ورا ماتعقلين

نواف: لاهندي ولااكشن

محمد: مشعل نواف خلاص خلوهم على راحتهم البنات هم مساااكين دايم في البيت هههههههههه

ساره: تتطنز ياحمّووووود طيب انا قلت هندي يعني هندي

ماجد: ولايهمك انسه ساااره اللي تبينه بيصير

ساره طيرت عيونها: مااااااااجد وش فيك بسم الله عليك

ماجد: يمـــه لاتطيرين علي عيونك تخوووفين 

ساره: بنااااات ماتلاحظون ماجد متغير شكله بيموووووت

غاده طمرت: بسم الله على اخوي

ماجد: احلى تخافين علي

غاده تفشلت: هااه لا من زينك اخاف عليك

الكل: هههههههههههههه


دخلو السينما والعيال ماسكينها ضحك وتريقه عالبنااااات

غاده تصيح: لا لا البطل ماااااااات والله حرااااام وضمت الهنوف وجلسو يصيحون

خالد: انا البطل قدامكم مامت لييييييه تصيحون

غااده: ووووع شجاب البطل عندك

ماجد: غااادوه اعقلي عاد

خالد: خلها ياماجد والله اني راحمها على هالدموع والله كأن ميت عندها احد

نواف: شباااااب بس خل نشووف الفلم صح

غيداء: لاتحاول يانواف هذولا اذا تهاوشو ماعاد يسكتوووون

نواف: والله ياغيداء فرق بينك وبين غاده

غاده: خيييييييير وانا شفيني


خالد في هاللحظه كان ميت ضحك على شكل غاده الطفولي وهي معصبه وبنفس الوقت تصييييح

عبدالعزيز: بس عاااااااد شباب كبروا عقولكم شوي






****************************



طبعااا بعد الايام الحلوه اللي قضوها في ماليزيا رجعوااا للسعوديه بعد سفره حلوووه وممتعه




بيت حصه:


حصه: الله يهديك يانواف

نواف: افااا يمه ليه وش سويت؟؟

حصه: ام منصور ماعاد صارت تجي زعلانه منك واخوانك 

مشعل: كلوولووووووش هذي الساعه المباركه طول عمرها زعلانه انشالله

حصه: عييب عليك يامشعل والله انها طيبه مامنها شر ليه ماتبونها

نواف: يمه بس هي نشبه 24 مطيحه عندنا كرهتنا في نفسها 

حصه: شتسوي المسكينه تمل في البيت كل عيالها متزوجين

مشعل: واذا اتركوها عيالها احنا موملزومين فيها يمه

نواف: هههههههههه

مشعل التفت على نواف: خيررر قايلين نكته

نواف: لابس تذكرت محمد اذا هبل فيها كانت تكرهه

مشعل: ههههههههههه من جد كانت ماتواااطنه

الهنووف توها داخله: شعندكم سوااليف وضحك

مشعل: عندنا سواليف خاااااااصه 

الهنوف وهي تجلس جمب امها: امووت يالسواليف الخاصه

نواف: بالله عليك يعني فيه غير ام منصور نحكي عنها

الهنوف: هههههههههههه من حبكم لها تحكون عنها

مشعل يتطنز: افااااا عليك هذي ام منصور اذا ماحبيناها مين نحب

حصه صدقت مشعل: بعدي والله مشعل ايه كذا خلك رجااااااال

نواف والهنوف: هههههههههههههههه

الهنوف: ايه اكيد بتحبها هي تموووت فيك

مشعل: وووووووووووووع من زينها عاد

حصه: مشعل وين كلامك من شوووي

مشعل: يمه الله يهديك صدقتي يعني

محمد جااااااا يركض من براااا

محمد وهو يلهث: عيااال عيااال 

حصه: شفييييييك محمد

محمد: ام منصووور فتحت لها الباااب ودخلت

مشعل: بسم الله الرحمن الرحيم لاذكرت القط جاك ينط

الكل: ههههههههههههههه

حصه: خلاص عاد يالله بلا ضحك روحوا لغرفكم يلاااا

ركضووو العيال فوق قبل لاتدخل ام منصوور ويبلشون
واولهم مشعل لانها اذا شافته ماعاد تركته نشبه . . .

دخلت ام منصووور 

حصه: هلا والله ام منصور تفضلي حيااك

ام منصور: الله يحييك ... وش اخبارك واخبار عيالك

حصه: الحمدلله كلهم بخير وصحه تفضلي البيت بيتك
ام منصور جلست عالكنب...

حصه: بشرينا عنك ياام منصوور

ام منصور: الحمدلله بخيـــر
جلسوا يسوولفون شوي مع بعض واستأذنت ام منصور وراحت بيتها
مشعل يطل على امه من فوووووق 

مشعل: يمه راحت

حصه: ايه الله يصلحكم راحت

مشعل: شباااااب يلا انتم احرار الحين

نزل مشعل لامه : هاااه شخبارها ام منصوور

حصه تناظر ولدها : وانت شعليك منهااا 

مشعل: لا تناظرين كذا يمه تحسبين اني مهتم فيها والا احبهااا

حصه: ههههههههههههه ناوي تحب وحده اكبر من امك

مشعل: مدري عنك

حصه: الله يصلحك ياولدي ويهديك واشووف 10 من عيالك انشالله

مشعل : لامابي عشره عااد ماني فااضي لهم
رن تلفوون البيت...

مشعل راح ورد وحصه راحت تشوف اشغالها بالمطبخ


مشعل: الووو .. مرحبا مشعل يتحدث

فارس يقلد صوته بطنازه: الووو مرحبا مشعل يتحدث

مشعل: ههههههههه ماتعرف تقلد

فاارس: هههههه اخبااارك يالدب

مشعل: تمام التمام

فارس: وينك ماترد على جوالك لي ساعه ادق

مشعل: سووري فروس جوالي فوق 

فارس: المهم انت فاضي الحين

مشعل: ايه ليه بغيت شي

فارس: ماودك امرك نروح نتمشى شوي

مشعل مطير عيونه: تمرني

فارس: ايه شفيك

مشعل: تعال تعال انت وين فيه الحين

فارس: بالرياااااااض

مشعل: ووووووالله متى جيت يالدب ولاقلتلي

فارس: توني جاي مع تركي طفشت من الشرقيه ياشيخ

مشعل: قوول مشتقالي والله

فارس: عاااااش واثق اقوول بس جهز حالك دقايق وانا وتركي عند الباب

مشعل: اوكيــــه باي

فارس: باي

مشعل راح وبدل ملابسه وطلع برى يحتري فارس وتركي يجوون
دقايق الا سيارة فارس توقف عند الباب

تركي فتح الدريشه : يلااا ياشيخ تأخرت علينا

مشعل وهو يسكر باب البيت: تعرف تكذب بعد توكم جاين يالدب

ركب مشعل ورا بالسياره وسلم عليهم

مشعل: تو مانورت الريااااض والله

تركي: اكيد بوجوودي

مشعل بمزح: انت شدخلك انت وخشتك انا اقصد فارس

فارس: ههههههههه هذي مشكله الواثقين

وجلسوووا سواليف وضحك 




قضت الاجازه وايامها الحلووه انطوت ايامها بسرعه وبلمح البصر
اليوم هو اول يوم من السنه الدراسيه الجديده
في جامعة الملك سعود بنات

مها: هااا بنات ايش رايكم بالجامعه

الهنوف: مره حلوه بس تتعب كبيـــــــــره

مها: تحملوا عاد بعرفكم على صديقاتي تعالو معي

ساره: يلا مشينا

راحو البنات مع مهاااااا

سحر: هلااااا مهاااوي اشتقت لك يالدوووبا

سلمت مها على سحر وصديقاتها الباقيات

مها: تأشر عالبنات: هذولا صديقاتي اعرفكم عليهم

سلمو عليهم وتعارفو فيما بينهم

مها: سحووره شوفي هذي بنت عمتي الهنووف 

سحر: ماشالله تهبل قمر

الهنوف: تسلمين ياقلبي

وجلست مها تعرفهم عالبنات وحده وحده
جت غيداء من بعيد وهي تهاوش وتسب 

ساره: شفييييييك انتي معصبه على اول يووم

غيداء: هالانسانه والله وقحه المفروض مايدخلون ناس اشكالها للجامعه

مها: هههههههههه مين تقصدين

غيداء: هذيك الدلووعه اللي مسويه في شعرها كيرلي وماخلت كرستاله ماحطتها في شعرها الحمدلله والشكر كأنها رايحه لزواج

مها: انشالله اللي لابسه تي شيرت فيه صور تويتي

غيداء: ايووه هذيك هي

مشاعل(صديقة مها): ايه ترا هذي من العام وشعرها كذا ماتغيره

سحر: هههههههه متعودين عليها ماعمرها غيرت تسريحتها

غيداء: الله يصبرني لااروح اذبحها الحين

الكل: ههههههههههه

مر اول يوم من الدراسه عالكل طبعا اول يوم لازم يكون كئيب وسخيف من بعد الاجازه الصيفيه

في بيت سعود:

دخل ماجد وهو يرمي شماغه عالكنب: اوووووف شهالحر

سعود: ماجد شفيك عسى ماشر

ماجد: الله ياخذ ذا الرياض وحرها انا خلاص قررت اسافر ادرس براا 

سعود: هههههههه شوي شوي طيب شسالفه شكلك متهاوش مع احد
ماعمري شفتك معصب من الجو

ماجد: اليوم عاد بزياده وماشالله هالجامعه الخايسه تجيب المرض

ام ماجد: ايه ماقلتلي كيف الجامعه معاك

جا ماجد وجلس جنب امه: اقولك تجيب المرض

ام ماجد: ليييه

ماجد: وووع شينه

سعود: الله يصلحك انت مايعجبك العجب ولاالصيام في رجب
رن جوال ماجد 

ماجد يرد: نعم

محمد: نعم؟؟ شفييك الا الان معصب

ماجد: الا بكرره

محمد: روووووق ياحبيبي روق

ماجد: وين اروق وذا الحر ذبحني بالجامعه

محمد: حرام عليك مجود مو لهالدرجه حر بس انت تحتر بسرعه

ماجد: مادري كيف بصبر فيها 

محمد: هههههههه شي طبيعي اول يوم بعدين تتعود عليها صدقني

ماجد: الله يعين بس



اليوم الكل كان مجتمع في بيت ابوسعود.....

في الصاله دخل ابوسعود عالحريم سلمو البنات عليه 

ابوسعود راح وجلس جنب ام سعود....

ابوسعود: اقول لطيفه عندي لك بشاااره 

لطيفه: بشر يبه

انتهــــــــــــى البارت 

ايش تتوقعوون البشاره اللي راح يقولها ابوسعود للطيفه؟؟



البااااارت التاسع . . . . 




لطيفه: بشر يبه

ابوسعود: شريت لك فيلا بالرياض

لطيفه: يبه طيب عبدالعزيز شغله بالشرقيه

ابوسعود: وعبدالعزيز لقيت له وظيفه هنا وكل شي تمام

لطيفه من الفرحه قامت وحبت راس ابوها: ربي لايحرمني منك يبه

حصه: ايه عاد تصيرين تجين عندي واعرفك على ام منصور

ابوسعود: وهذا تفكيركم يالحريم 

الكل: ههههههههههههههه



في جهه ثانيه من بيت ابوسعود مها كانت بالحوش تكلم صديقتها سحر ومادرت الاراسها في صدر واحد طويل عريض

مها طاحت عينها بعين عبدالعزيز

مها بدلع: وربي سوري ماشفتك

عبدالعزيز: لاعادي وعطاها ظهرها وكمل : نادي امي الله يعافيك

مها من الفرحه الارض موشايلتها وبصوت واطي: تامر امر



***********************************


في بيت لطيفه ....

عبدالعزيز كان جالس يطالع التلفزيون ..

طفش منه ورمى الريموت اللي كان بيده وراح لامه بالمطبخ

لطيفه: ها عزوز شعندك

عبدالعزيز: سلامتك

لطيفه: ماتبي اسويلك شي تاكله

عبدالعزيز: مشكووره يالغاليه

لطيفه جلست عالطاوله اللي بالمطبخ : عندك شي تبي تقوله صح

عبدالعزيز: شدراك يمه

لطيفه: باين من عيونك تعال يابوي اجلس وقل اللي عندك

راح عبدالعزيز وسحب الكرسي وجلس عند امه 


عبدالعزيز: يـــمه

لطيفه: نعم ياروح امك

عبدالعزيز: مافي غير هالوقت المناسب اللي اقولك فيه 

لطيفه: يلااا قول طيب... 

عبدالعزيز يلتفت براسه يمين ويسار

لطيفه: لاتخاف مافي احد غيري وغيرك بالبيت وفارس بالرياض الله يحفظه من بيكون فيه

عبدالعزيز: مدري يمكن

لطيفه: وش اللي يمكن تراني خفت

عبدالعزيز: ههههههههههههه لاتخافين مافي احد

لطيفه: يلا عبدالعزيز قل اللي عندك 

عبدالعزيز: يمه ابي ..... امممم مدري شقولك

لطيفه: يلاعاد تكلم زي الناس

عبدالعزيز: يمه تكفين افهميني من دون مااتكلم وريحيني

لطيفه: بسم الله شلون تبيني افهمك كذا يلاا عاد تكلم

عبدالعزيزبسرعه: ابي اتزوج

لطيفه: ههههههههههههههههه

عبدالعزيز استحى: يمه ليه تضحكين

لطيفه: هذي الساعه المباركه متى نصدق عبدالعزيز يبي يتزوج
خلاص الحين فهمتك

عبدالعزيز: بعد ايش فهمتيني 

لطيفه: المهم بكرا في زواج لصديقتي بدور لك البنت الحلوه اللي تناسبك

عبدالعزيز: لا لا يمه

لطيفه: وش اللي لا

عبدالعزيز: هااه لا قصدي يعني

لطيفه تناظره بنص عين: حاااط عينك على وحده

عبدالعزيز: حلوو فهمتيني

لطيفه: ومن سعيدة الحظ

عبدالعزيز: الهنوف بنت خالتي حصه

لطيفه قامت : كلولولولوووووووووش الف الصلاة والسلام عليك ياحبيب الله محمد كلولولووووووووش

عبدالعزيز: يمه شفيك الله يهديك 

لطيفه: ماشالله الهنوف اخلاق وادب وذوق وجمال

عبدالعزيز: ادري والله ادري اجل ليه ابيها

لطيفه: وانت شدرااااااك عنها هاه

عبدالعزيز تورط: هاه لا بس يعني اكيد بتكون ذوق وادب مادامها بنت خالتي حصه

لطيفه: خلاص ولايهمك اليوم ادق على خالتك واسالها



محمد والهنوف يتسابقون مين يرد عالتلفون اخذت الهنوف السماعه ويسحبها محمد منها 

الهنوف: اوريييييك يالدب

محمد: ههههههه ويرد: الو

لطيفه: الو....السلام عليكم

محمد: وعليكم السلام هلا خالتي

لطيفه: شخبارك محمد

محمد: الحمدلله بخيــــــر

لطيفه: محمد الله يعافيك امك قريبه

محمد: دقيقه شكلها بغرفتها بروح اناديها لك

راح محمد ينادي امه جت حصه وجلست تكلم لطيفه

محمد والهنوف راحوا يتهاوشووون برااا وبعد ماخلصو هوشتهم وهم داخلين سمعو امهم تقوول

حصه: والله يااختي عبدالعزيز رجال وماينرد خلاص انشالله برد عليك الاثنين .... مع السلامه

محمد: وش الساااااالفه وش اللي ماينرد

حصه: شعليك بسوالف الحريم 

محمد: برووح ادق على خالتي 

حصه: محيميد اعقل

محمد جلس عند امه : طيب قوليلي شسالفه

حصه: سالفه ماتخصك شتبي فيها

محمد: ههههههه ادري تخص هالحلوه اللي جنبي

الهنوف تناظر محمد: وانا شدخلني بعد

محمد يقلد صوت امه: (عبدالعزيز رجال وماينرد )

اكيــــــــــــــــد تخصك ههههههههههههه

حصه: محمد بتطلع برا والا شلووون 

محمد : اكيد بطلع اخليك تاخذين رايها 

الهنوف ميته من الحيا: انت شقاعد تخربط

محمد قام : سلاااااااااااامتك

جلست حصه ونادت الهنوف: تعالي الهنوف هنا ابيك شوي

راحت الهنوف وجلست جنب امها: هلايمه

حصه تمسح شعر بنتها: ماشالله عليك يالهنوف كبرتي وصرتي حرمه ومابقى الا نشوفك عروسه 

الهنوف ماردت على امها ونزلت راسها للارض

حصه: الهنوف اليوم في واحد خاطبك

الهنوف بخوف: مين؟؟

حصه: عبدالعزيز ولد خالتك

الهنووف فرحت بس ماحبت تبين لأمها انها مبسوطه

حصه: شوفي فكري وصلي استخاره وبشوف رايك بعد 3 أيام

الهنوف: انشالله وراحت بسرعه لغرفتهااااااااا


************************************



نواف: هلااااااا بالمعرس

عبدالعزيز: يمه منك مااسرع جاك الخبر

نواف: طبعـــا اخوها الكبير ولازم موافقتي

عبدالعزيز: لا احلف ياشيخ

نواف: تبيني اخليها ماتوافق

عبدالعزيز: نواف ترا مااحب هالحركات

نواف: ههههههههههههااي وانت صدقت على طوول

عبدالعزيز: نواف طلبتك قوول تم

نواف: اممممم تم

عبدالعزيز: شوف روح للهنوف وحاول تعطي وتاخذ معها يعني جس النبض عندها يعني اوووه مادري وشلون اعبر خلاص

نواف: ههههههههههه شكلك خايف 

عبدالعزيز: من جد خااايف

نواف: افاااااا كل هذا مسويته اختي وبأعز ناااسي لا ماراح اسكت عنها برووح اذبحها

عبدالعزيزك هيييييييه عاد اعقل والله لأذبحك انا

نواف: هههههههههه


**********************************



ماجد: هلا وغلا بكل الحلا

هند: هلافيييك

ماجد: أخبار الحلوين

هند: بخيييير مادام نسمع هالصوت

ماجد:والله اشتقتلك ياقلبي

هند: وانا اكثر حبيبي بس تعرف الظروف اللي امر فيها الحين

ماجد: يابعد عمري ... طيب متى اقدر اشوفك

هند: مجوود صدقني متى ماجتني فرصه مناسبه راح اقولك وربي جلسه معك تسوى الدنيا 
ومافيها

ماجد: تسلمين لي والله بس هنووده شوي عندي انتظار دقايق

هند: خذ راحتك



ماجد: هلا حمّوود 

محمد: اهلين

ماجد: هلا شعندك داق هالوقت

محمد: عادي داق اسولف مع مجوود فيها شي؟؟

ماجد من غير نفس: لامافيها شي

محمد: وش فيك مستغرب من اتصالي ومالك خلق تكلمني

ماجد: لاماستغربت ولا شي بس معاي مكالمه عالخط

محمد عرف انه اللي معاه وحده من هالبنات اللي يستهبل عليهم 

محمد بحزن: مجود من متى وانت تخبي عني شي

ماجد: وش اللي خبيته عنك

محمد بطنازه: من معااك عالخط...اي وحده من حبيبااتك اللي مايستحون هيفاء والامشاعل والا ....

(طبعا محمد من بعد سالفة البنت اللي في ماليزيا ترك هالسوالف ولاصار يحبها ودايم ينصح ماجد )

ماجد قاطعه: محمد احترم نفسك لو سمحت وعن الغلط

محمد بجديه: مااظن اني قايل غلط شتسمي البنت اللي تخون ثقت اهلها يااخ ماجد

ماجد: اووووووووف يامحمد تراني مو فاضي لك ولمحاظراتك السخيفه

محمد ضاق صدره على كلام ماجد اللي قاله ... ماجد صديقه واعز ناسه يطلع منه هالكلام ... ماجد 
رفيقه من صغررره معاه عالحلوه والمره ... يقول كذاا... يقولي مو فاضي لك هذي اخرتها يامجود 
فضيت لبنات الناس ... ووقفت علي انا

ماجد: ياهوووووووه انت وينك

محمد: اسف ماجد اشغلتك بإتصالي بس بقولك صدقني ماينصحك ويخاف عليك الا اللي يحبك 
وسكر محمد الخط......



************************************



دخل عبدالعزيز على امه وهي كانت بالمطبخ ترتب تعرفون توها ساكنه بيتها الجديد اللي بالرياض 

عبدالعزيز: يمـــه اروح وارجع وانتي بالمطبخ مامليتي

لطيفه: وش تبيني اسوي وذا المطبخ من يرتبه 

عبدالعزيز: يمه دقي على خالتي تجيب شعالتها تسااعدك
وانتي ارتاحي لاتتعبين عمرك

لطيفه: والله راحتي في ترتيب بيتي ولاابي شغالة احد وبعدين خالتك تحتاج شغالتها

عبدالعزيز: طيب خلي شغلك الحين ابيك شوي بالصاله

لطيفه: ادري شتبي فيني تبي تسألني عن الهنوف صح

عبدالعزيز: ايه يمه مليت

لطيفه: وش اللي مليت ماتستحي على وجهك تونا قايلين لهم امس
خلهم على راحتهم

عبدالعزيز: ايه بس اخاف ماتواااافق

دخل فااااارس: عمرها ماوافقت يعني وقفت الدنيا على الهنووووف

لطيفه: لاانشالله وليه ماتوافق بتخسر الدنيا كلها اذا رفضت

فارس: ومن حلااااة ولدك الحين

عبدالعزيز: ايه حبيبي اسواك واسوا عشره من امثالك

لطيفه: الله يهديك ياعبدالعزيز خلاص انت الحين بتعرس وتتضارب مع اخوك

فارس: ههههههه ولدك حتى لواعرس وجاه عيال واحفاااد وصار جد بيضل يتهاااوش معاي

عبدالعزيز: فارس ترا اذا ماانطميت بكسر هالكاس على راااااسك

فارس على طووول انحاش من المطبخ وعلى غرفته داااايركت

لطيفه: حرام عليك ياولدي شوي شوي علييه

عبدالعزيز: ماعلي منه اهم شي الحين موضوع خطبتي

لطبفه تحط ايدها على راسها: ياربيييييه وش فيك ياعبدالعزيز كأنك اول واحد يعرس بهالدنيا خلاص 
قلتلك بعد يومين بدق عليهم يلااا الحين انت رووح ريح وبعدين يصير خير





بعد مرور 3 ايام على خطبة عبدالعزيز للهنوف

فارس: عزوووووز عزووووووز


عبدالعزيز ينزل من الدرج : خيييير شعندك

فارس:الحق ياعزوز الحق امي تكلم خالتي وتقول ان الهنوف ماوافقت

عبدالعزيز وقف بنص الدرج وفاااتح عيونه عالاخر: ماوافقت

فارس:ههههه اقوووولك الهنوف ماوافقت هههههههههه

عبدالعزيز عصب على فارس وكان على اعصااابه نزل من الدرج ودف اخوه عالباب وراح لأمه بالصاله

عبدالعزيز بصوت عالي: يمـّـــــــــــــــــه 

لطيفه اللي كانت تكلم حصه 

لطيفه: نعم يابوي شفيك

عبدالعزيز معصب: وليه ماتوافق وعلى أي اساس ماوافقت لييييييييه

فارس اللي كان واقف ورا اخوه وميت ضحك على شكله وهو معصب

عبدالعزيز: جاوبيني يمـــه ليه ماوافقت

لطيفه: شفيييك معصب الحين 

عبدالعزيز: الهنووووووووف ليه ماوافقت

لطيفه: ومن قالك هالكلام 

عبدالعزيز : شلوون يعني هي وافقت

لطيفه: مبروووك ياعبداالعزيز ايه موافقه

عبدالعزيز راح لأمه وحب راسها

عبدالعزيز بفرح: يمّـــــه الهنوف وافقت

لطيفه: الله يوفقك انشالله

فارس: اووووف اشوفك مره فرحان ماتوقعتك تحبها لهالدرجه

عبدالعزيز التفت على اخووه: مالك دخل احبها والا مااحبها بس عاد يكفي تو هبلت فيني ورفعت ضغطي

فارس: هههههههههه ياليتني مصورك من شوي كان شكلك رهيييييييييب

عبدالعزيز اخذ علبة المناديل وعلى راس اخووه

فارس: ااااااه راسي

عبدالعزيز: تستاهل وراح فووق وهو مبسوط وفرحان 
رن جواااله في هاللحظه

عبدالعزيز: هلا

نواف: هلا بالنسيب 

عبدالعزيز : هلا والله وغلا

نواف: تدري اني مقهوور

عبدالعزيز: ليييه 

نواف: علشان الهنوف وافقت علييييييك

عبدالعزيز: لاااا ياشيخ مقهوور والله هذي قويه بحقي

نواف: هههههههههههه ياحبيلك ياعزوز

عبدالعزيز: ادري

نواف: لاتصدق لاكفخك عاد

عبدالعزيز: هههههههه 

نواف: وش فيك تضحك كل هذي فرحه يعني

عبدالعزيز: اضحك على فارس المسكين متهاوش انا وياه من شوي

نواف: يوووه عاد يروح فارس ملح تحت ايدينك

عبدالعزيز: والله يانواف رفع ضغطي 

نواف : ليه شسوى لك

عبدالعزيز جلس يقول لنواف السالفه

نواف: ههههههههههههههههههه كفووو والله فروس يعجبني

عبدالعزيز: ترا انا ساكت عليك علشانك اخو زوجتي والا كان علوووم

نواف: خييييييير مابعد صارت زوجتك يالحبيب تراك مابعد تملكت

عبدالعزيز: خلاص الملكه مابقى عليها شي

نواف: ايه عاد احترمني هالايام واسمع كلامي والا طردتك ولازوجتك اختي

عبدالعزيز: مو على كيفك ياحبيب قلبي

نواف: والله زوجتك المستقبليه تغث الواحد

عبدالعزيز: افاااا ليه

نواف: تو داخله علي من شوي تقول ودني للسوق وانا مالي خلق ومشغووول

عبدالعزيز: اقول بتوديها والا جيت انا ووديتها بنفسي

نواف: لا خلاص انا اوديها بس انت اطلع منها

عبدالعزيز: ههههههههههه بدينا بالغيره المفروض انا اللي اغار 
موانت

نواف: شرايك تجي معانا في السوق

عبدالعزيز: خير وانا وش صفتي جاي معكم

نواف: مصدق يعني بوافق انك تروح معانا

عبدالعزيز: مدري عنك
نواف: كنت بشوف ردة فعلك بس طلعت كفوو ونعم النسيب والله
المهم.. انا بروح الحين اوديها تامرني شي حبيبي

عبدالعزيز: سلامتك

نواف: مع السلامه

عبدالعزيز: مع السلامه


**********************************



بيت فهد ....



ام مها: ماشاءالله ... الف الف مبروووك الله يوفقها ان شاءالله

حصه: الله يبارك بعمرك وعقبال مها وأخواتها

ام مها: ان شاءالله ... يالله اجل انا بروح ابارك للطيفه

حصه: يالله اجل مع السلامه

ام مها: فمان الله

سكرت ام مها التليفووووون

رنا: يمّـــه من اللي بيتزوج 

ام مها: الهنوف بنت عمتك حصه

رنا: امداها تنخطب هذي

ام مها: قولي ماشاءالله

رنا: مييييين العريس؟؟؟؟ 

ام مها: عبدالعزيز ولد لطيفه

رنا تفاجأت من اللي سمعته وراحت على طووول لمها في غرفتها

رنا: مها... مها دررررررريتي

مها اللي كانت نايمه: نعم شتبين انتي الحين

رنا: اصحي يامها نايمه في العسل ماتدرين شاللي صار

مها: شاللي صار

رنا: الهنووووف انخطبت وملكتها الخميس

مها:وانا وش دخلني فيها

رنا: ماقلتلك من المعرس

مها: مين؟

رنا: عزيزوووه ولد عمتي




انتهــــــــــــــى البارت ...


ترقبووووووا ردة فعل مها بعد ماسمعت الخبــــر


البـــــــــــارت العاشر . . .





مها اللي كانت تمووت وتحب عبدالعزيز
مها مااستوعبت الاسم اللي تسمعه ... عبدالعزيز لا مو معقوله يعني الكلام اللي قالته لي رنا من قبل صح يعني عبدالعزيز يحب الهنوف يحبها


لااااااااا مستحيل ... مستحيل

مها قامت من ع السرير وهي ترمي المخده على رنا وبعصبيه: وخري عني خلااااص



.................................................. ................

سعود كان جالس بالصاله يقرا الجريده

غاده: اقول بابا

سعود: سمي ياعيون بابا

غاده: بابا شوف مجود موراضي يعطيني اللاب توب

سعود التفت على مجود اللي كان جالس 

سعود: ماجد

ماجد: سم يبه

سعود: ليه ماتعطي اللاب توب اختك شوي

ماجد: يبه اسمحلي بنتك عربجيه وتخرب لي اللاب توب

غاده: حراااااااام عليك

ماجد: كم مره عطيتك وخربتيه لي

غاده: والله ذاك اليوم ماكان قصدي اخربه طاح مني بالغلط

ماجد: اوكي خذيه بس دقايق ورجعيه لي ابيه شوي

غاده: اوكي

ماجد قام وراح لغرفته ويرن جواله وكان المتصل محمد

ماجد من زمان ماكلم محمد عقب السالفه اللي تهاوشو فيها

ماجد رد ببرود: هلا

محمد: لك خلق تكلمني اليوم بعد والامالك خلق 

ماجد: محمد شفيك علي؟؟

محمد: انا والا انت اللي شفيك علي

ماجد: محمد انا ماسويت شي بس انت هالايام مره متغير

محمد: مادري والله مين اللي متغير انا والا انت ... ماجد من متى وانت تتهاوش معاي علشان بنت ... من متى وانت ماترد علي اذا كنت تكلم ... من متى وانت تخبي علي.. من متى وانت تطنشني علشااان بنت....ماجد يلا من اللي متغير عالثاني انا والاانت

ماجد: ...........

محمد: اكيد ماعندك شي تقوله ياماجد لان كلامي كله صحيح

ماجد: ومن قال كلامك صح

محمد: عيوووني هي اللي تقول كل هذا انا شايفه يصير بعيوني ماجد لاتحاول تكذب

محمد كمل: اذا كانت محاظراتي اللي انت جالس تتطنز عليها سخيفه وماتعجبك بالله عليك شاللي يعجبك عاجبك حالك الحين اللي كل يوم رايح لي ترقم هذي وتكلم هذي و...

ماجد قاطعه: محمد بس خلاص لاعاد تكمل

محمد: ادري مو عاجبك كلامي وحتى اتصالي بعد متضايق منه بس اللي اقدر اقوله جمله وحده بس(((غريبه حيل هالدنيا)))

ماجد: محمد

محمد: مع السلامه 

ماجد: محمد لحظه اسمعني

محمد سكر الخط 

ماجد: اووووووووف شفيه هذا الحين ليش مايفهمني 


.................................................. .......................................




غيداء: والله وكبرنا يالدووووووبا

الهنوف: شفتي شلون الدنيا سريعه

غيداء: ايه والله صادقه

الهنوف: اتذكر يوم كنت بزر مايهمني الا لعبتي

غيداء: هههههههه وووع كنتي دلووعه بزياده

الهنوف: ياحبيلي انا عند دلعك كنتي ماتحبين احد وكل شي تبينه لك ولحالك

غيداء: ههههههه المهم شرايك نروح اليوم للسوق نشوف لك فستان لملكتك

الهنوف: ماعندي مانع بس انا بقول لنواف 

غيداء: اوكي ردي لي خير

الهنوف: اوكي.... بااااي

غيداء: باي


الهنوف على طول راحت لغرفة نوااااف

الهنوف: مرررررررحبا بنوافي حبيب قلبي

نواف: والله ماندري من حبيب القلب انا والا ......( ويغمز لها)

الهنوف استحت وتبي تضيع السالفه: نواف بطلبك طلب صغيرووون

نواف: اممممممم ... اطلبي شبغيتي

الهنوف: ابي اروح السوق

نواف: سوووري قولي لحمّود والله اني مشغووووووول

الهنوف: نواااااااف تكفى ودني

نواف: اقولك مشغول والله مااقدر 

الهنوف: يعني تبيني اتفشل عند غيداء واقول نواف مو راضي يودينا

نواف: لا خلاص بوديكم

الهنوف: ههههههههه وش اللي خلاص بوديكم

نواف: مو انتي تبين السوق

الهنوف: وشغلك ويييييينه.... والا يوم صارت غيداء فيه راح الشغل

نواف: اقووول الهنوف عن حركات البزران 

الهنوف: طيب ليه يوم قلتلك غيداء بتروح معاي وافقت وانت من شوي مو موافق

نواف مسوي معصب: مو انتي تقولين ماابي اتفشل يالله اطلعي بر ااااا اشوف

الهنوف طلعت وهي تضحك على اخوها.......


عند باب سعووود كانت سيارة نواف واقفه هناك يحترون غيداء طبعا نواف كان متكشخ مره لابس بنطلون جينز وتيشيرت اسود ولابس كاب اسود وفرحااااااان محد قده

الهنوف: وينها هذي الحين ليه تاخرت

نواف: حرام عليك ماكملنا عشر دقايق واقفين

طلعت غيداء في هاللحظه من البيت 

نواف: شفتي شلون ياعمري على طول جت

الهنوف: وش اللي ياعمري خييييييير

نواف: هههههههه خلاص عاد هاذيه جت اسكتي

غيداء ركبت: السلام عليكم

الهنوف ونواف: وعليكم السلام

نواف: كيفك ؟؟ غيداء

الهنوف: الحمدلله بخير

نواف: ماشاءالله متى غيرتي اسمك انتي

الهنوف: هههههههه ماغيرته 

نواف: طيب انا قلت غيداء ماقلت الهنوف

الهنوف: خلاص بسم الله علي لاتهاوش طيب

نواف: ويتكرر السؤال للمره الثانيه... كيفك؟؟

الهنوف: هههههههههههههاااااي

غيداء: تمام

نواف: الحمدلله والشكر شفيك الهنوف استخفيتي

الهنوف: لابس تذكرت موقف


نواف: المهم وين تبووون الحين؟

الهنوف: شرايك غدو نروح للفيصليه

غيداء: لا والله لو يكون صحارى احسن

الهنوف: اوكي صحارى ولايهمك


وصلوا للسوق ونزلهم نواف وقالهم بعد ساعتين بيرجع لهم
دخلو الهنوف وغيداء 

غيداء: الهنوووف تعالي شوفي هالفستان ايش رايك فيه؟


الهنوف: ياااااي مرره كيوت

غيداء: شرايك تاخذينه بيطلع عليك يجنن

الهنوف: بس شوفي دلعته كيف مررره واسعه

غيداء: طيب ايش رايك في هذاك اللي مع الحرمه

الهنوف: لووونه صارخ شوي موحلو

غيداء: شتبين اجل يالله اختاري وخلصينا

الهنوف: شوفي هذا احس بيطلع روووعه

غيداء: خلاص خذيه مره رايق


خذوا البنات الفستان وطلعوا من المحل وراحوا لستار بكس وطلبوا لهم موكا بارد وجلسوا حد مادق عليهم نواف

الهنوف: يلا غيداء نواف يحترينا برا

غيداء: يالله مشينا

قامت الهنوف وكانت غيداء تمشي وراها

ركبت الهنوف السياره

نواف: وين غيداء؟؟

الهنوف: تو كانت معاي بس مدري وين راحت اختفت

نواف: دقي على جوالها

الهنوف: دقيت قبل ماترد علي

نواف: لاحووووول 

الهنوف: تعبت وانا ادورها مالقيتها

نواف: اوكي انا نازل ادورها


نزل نواف للسوق وجلس يدور غيداء ماترك محل مادخله لف المحلات كلها وأخذ لفه كامله عالسوق ومالقاها

نواف: ياربييييه وين راحت يعني

دق نواف على الهنوف بيسألها اذا غيداء جت والا لا بس الهنوف قالت له انها ماجت

جلس نواف يدور وشاف وحده جالسه عالكرسي ونفس هيأة غيداء

نواف راح لها: غيداء

غيداء اللي كانت مو منتبهه لنواف التفتت عليه: نواااف

نواف بخوف: وينك قلقت عليك

غيداء: الهنوف مادري وين راحت اختفت فجأه 

نواف: هههههه ماعليك الهنوف معاي بالسياره يالله نروح لها

غيداء كان معاها اكياس كثيره

نواف مد ايده لها: عطيني عنك

غيداء: لا مشكور ماله داعي تتعب عمرك

نواف:تعبك راحه

غيداء استحت من نواف ومدت له كل الاكياس من الفشيله
خذ نواف منها الاكياس ومشى للسياره ومشت هي وراه
غيداء بعد مارجعت من السوق راحت مع الهنوف بتنام عندها


(في غرفةالهنوف)

الهنوف كانت في غرفة الملابس تبدل ملابسها
ورن جوالها

غيداء: هنووو جوالك يرن

الهنوف: مين

غيداء: مدري رقم غريب

غريبه من اللي يدق الحين في هالوقت المتاخر الساعه 2 

غيداء: لاتردين اكيد واحد من المبزره اللي يستهبلون

الهنوف ماردت بس جوالها مستمر وهو يرن 

الهنوف: غيداء مو معقوووله واحد يستهبل ويدق بالهبل

في هاللحظه وصل مسج لهنوف

غيداء: مين
الهنوف : نفس الرقم ومرسل لي (( الهنوف ردي))

ورن جوالها بعد المسج على طول

غيداء: ردي اكيد احد يعرفك 

الهنوف: الوو

......:اهلين

الهنوف: هلا... مين معاي؟

......: انتي الهنوف

ايه... بس مين انتي

.......: مولازم تعرفين مين انا المهم انك تعرفين الكلام اللي بقوله

الهنوف خافت: قولي اللي عندك

.......: كلمه وحده اقدر اقولها لك( ابعدي عن عبدالعزيز)

الهنوف عصبت: مين انتي الحين؟

.......: انا وحده من صاحباته وهو قال لي انه مايبيك وهو مغصوب عليك

الهنوف جاها هالكلام زي الطعنات في قلبها رمت الجوال وجلست تصييييح

غيداء: الهنوف شفيك بسم الله عليك

الهنوف وهي تصيح: مابيه ياغيداء خلاص مابيه

غيداء: الهنوف شفيك من اللي ماتبينه

الهنوف: عبدالعزيز مابيه مابيه خلاااااااص

غيداء: حبيبي انتي هدي الحين وخبريني شسالفه
جلست الهنوف وتعدلت وقالت لغيداء كل اللي سمعته من هالبنت

غيداء: وانتي على طول صدقتي وحده ماتعرفينها ولاتدرين عن صحة كلامها

الهنوف: اكيد بينها وبين عبدالعزيز شي وش اللي عرفها فيه

غيداء: الهنوف صدقيني هذي وحده حاقده عليك وماتبيلك الخير
وعبدالعزيز انسان عاقل مستحيل يسوي هالحركات


الهنوف ارتمت في حضن غيداء وهي تصيح




*****************************




كان توه داخل راجع من الســــــــــفر

ام مها: هلا والله تو مانورت الرياض يالغالي

فهد: منوره باهلها

ريم جت تركض من بعيد

ريم: يبه .. يبه دريييييييت

فهد: هلا والله ريومه

ريم: يبه عبدالعزيز بيتملك الخميس الجاي

ام مها تضيع السالفه: ريم روحي نادي اخواتك يسلمون على ابوك

فهد التفت على ام مها

فهد: صدق هالكلام اللي سمعته

ام مها: ايه يافهد خطب الهنوف بنت اختك

فهد عصب: وتقولينها وانتي فرحاااانه ماهمك يعني

ام مها: شفيك الله يهديك وليه ماافرح

فهد: عبدالعزيز وااااااعدني انه يتزوج مها

ام مها: يافهد الزواج قسمه ونصيب

فهد: ماقلنا شي بس مو يلعب علي بالله عليك بنتي وش ناقصها

ام مها: هد اعصابك طيب

فهد: انا لازم اروح بيت لطيفه الحين

ام مها تمسك فهد لايروح: فهد مايصير توك راجع من السفر وتعبان ريح الحين ورح لها بكره

فهد يدف حرمته: خليني انا بوريهم مين فهد

طلع فهد من بيته وهو معصب وواصله معاااااه وفهد عنده طبع ان اللي براسه لازم يسويييه 
وماعنده تفاهم ابد ويحب يستملك الشي وبناته خذو نفس طبع ابوهم




***********************************



في بيت لطيفه . . .

لطيفه: فارس يالله حبيبي روح نام بكره عندك جامعه

فارس وعيونه عالتلفزيون: شوي يمّه الحين بيخلص المسلسل 

في هاللحظه رن الجرس

لطيفه: بسم الله من اللي جاي في هالليل

فارس قام: بروح اشوف

لطيفه : لحظه خلني اجي معك
راح فارس وامه للحوش 

فارس: مييين

فهد بعصبيه: افتح انا خالك

فارس فتح الباب ودخل فهد . . 

لطيفه: هلا والله اخوي

فهد: وبعد كل اللي سويتيه تقولين اخوي

لطيفه: ليه وش صاير


فهد: ولدك يخطب وملكته باقي لها يومين وانا اخر من يعلم
لا وخاطبين له بنت حصه

لطيفه: عبدالعزيز يافهد هو اللي مختار الهنوف 

فهد: وبنتي وين راااااااحت

لطيفه: هذي رغبة الولد يافهد ومو حلوه اني اغصبه 

فهد: اسمعيني عاد مو على كيفه بيتزوج مها يعني بيتزوج مها ودخل فهد يبي يكلم عبدالعزيز

فارس: لحظه ياخالي عبدالعزيز نايم الحين

فهد: رح ناده لي بسرررعه

لطيفه: طيب انت اجلس الحين وخلنا نتفاهم صح

فهد: مابي اتفاهم كل الموضوع ان الهنوف ماراح تكون له فااااهمه

لطيفه: وانا ماراح اغصب ولدي على شي مايبيه يافهد

فهد: خلاص يجي الولد الحين ونشوووف


بعد ربع ساعه دخل عبدالعزيز وعيونه نصها نوم 

عبدالعزيز: خالي انت بغيتني

فهد: ايه تعال عندي اشوف

عبدالعزيز: سم ياخالي

فهد: صدق الكلام اللي سمعناه

عبدالعزيز: أي كلام

فهد: خطبت الهنوف بنت خالتك حصه

عبدالعزيز: ايه خالي لييييه؟

فهد: والوعد ياعبدالعزيز والا انت مو قد وعود 

عبدالعزيز: خالي أي وعد اللي جالس تتكلم عنه

فهد عصب ووقف: لاتسوي نفسك ماتدري وش السالفه
انا من عرفت نفسي وانت لمها ومها لك

لطيفه قاطعته: ومن قال هالكلام يافهد

فهد: من زمان وانا اقول لولدك عن مها وماكان يعارضني او حتى يرفض 

عبدالعزيز: لحظه ياخالي

فهد: لاتقول خالي شوف ياعبدالعزيز ماراح يتم هالزواج وانا موجود

عبدالعزيز عصب من اللي جالس يصير وعبدالعزيز اذا عصب خلاااص ينسى نفسه 

عبدالعزيز بصوت عالي: خالي مو انت اللي تمنعني من الزواج انا رجال كبير واعرف مصلحتي ورغباتي ومافي احد يقدر يغصبني على شي ماأبيه
عبدالعزيز جاه طراااق ( كف ) قوي من خاله

عبدالعزيز حس بالاهانه والذل واول مره احد يضربه و عبدالعزيز كرامته ماتسمح له ابد

فهد: صدق امك ماعرفت تربي صح

عبدالعزيز: مو تربية امي اللي تنعاب امي ربت عيالها احسن تربيه 

فهد: ماشفنا شي والله

عبدالعزيز: خالي لوسمحت احترم نفسك تراك في بيتي

فهد: وتطردني بعد طيب انا طاااااالع ياعبدالعزيز بس حذرتك من اللي راح تسويه وطلع فهد

لطيفه اللي ماكانت مستوعبه اللي جالس يصير ولدها الكبير ينضرب وينهان من اخوهااا ..... فارس اللي كان واقف بعيد ويتأمل اللي جالس يصير يحس انه بحلم ... عبدالعزيز اللي كان تعبان ومرهق من بعد الصراخ اللي صارخه 

عبدالعزيز جلس عالكنب وهو يتنهد وسند راسه على ورا

لطيفه: عبدالعزيز لايهمك كلام خالك انت تبي الهنوف والهنوف لك وماراح يقدر احد يجبرك
طبعا الكل درا بالسالفه اللي صارت والمشكله مع فهد 

ابوسعود عصب يوم عرف وطمن عبدالعزيز ان فهد مايقدر يسوي شي وانه هو بيوقف ضده.... 

مها اللي صارت ماتنام ابد طول وقتها وهي تصيح خلاااااص حست ان عبدالعزيز طار... حلم طفولتها تلاشى .... كل شي كانت تحلم فيه خلاااااص راح ينتهي اليوم بملكة عبدالعزيز والهنوف 





**************************************


اليـــــــــــــووووم هو يوم ملكة عبدالعـــــزيز والهــــنوف


في بيت حصه . . .

حصه: مشعل الحين ليش ماتروح وتجيب الكيكه

مشعل: يمّــــــه مالي خلق اطلع المحل نفسه يوصل لنا

محمد: يمه.. يمه الكوافيره جت وين اوديها

حصه: يوووووه ودها فوق غرفة اختك

نواف توه داخل من برا: يمّه .. يمّه الكيكه وصلت عطيني الفلوس

مشعل: الله يهديك يمه وناويه تخليني اروح واتعب نفسي

حصه: طيب قصروا حسكم ابوكم ناايم

نواف: يالله يمّه عطيني الفلووووووس

حصه: يالله يالله طيب 

محمد: ادخلي حياااااك 


ودخلت الكوافيره

حصه: اووووف محمد شفيك انهبلت انا قلتلك جبها عندي بالمطبخ ودها فوق لاختك

محمد: يووه اسف والله نسيت

الكوافيره: حرام عليك ياإبني دوخت راسي

محمد: الحئيني ياهانم

الكوافيره: ايوه كويس خلي كلامك على طول كدا

محمد: اقول الحقيني ولايكثر بس

راحت الكوافيره ودخلت على الهنوف اللي كانت معاها ساره 

ساره: يالله عاد نبيها تطلع زي القمر

الكوافيره: ماشاء الله هي من اصلها امر

ساره: هههههههه احلى ياامر

الهنوف: ساره تراني ماني رايقه لها سكتيها تكفين

ساره: ههههههههههههههههه



**********************************


لطيفه: يالله ياعبدالعزيز تاخرنا الله يهديك

فارس: يمّه حرام عليك خليه يتكشخ اليوم بيشوف حبيبة القلب

عبدالعزيز: يالله جيت بس البس شماغي

نزل عبدالعزيز وراح للسياره 

ووصلو لبيت حصه وقبل ماينزلزن

لطيفه: كح كح بس ياوليدي كتمتنا بهالعطر

فارس: تبينه ينزل بخياااااااسه

عبدالعزيز: اقول انزل والا قفلت عليك السياره

نزلزا ودخلو بيت حصه. . .


في الصاله 

غيداء: ريم مها وينها ليه ماجت

ريم: مها تعبانه وماتقدر تجي

غيداء اللي مو مصدقه: اهاااا

غاده جت: غدووو

غيداء: هلا

غاده: ساره والهنوف فوق يبونك روحي لهم

غيداء راحت فوووق ودخلت على البنات

غيداء مطيره عيونها: لاااااااا عبدالعزيز اليوم بيمووووت

الهنوف: هههههه لاتبالغين عاد

غيداء: والله طالعه قمر ماشاءالله علييييييييك

ساره: طالعه علي فديتني

غيداء: ههههههه ياشين الغرور بس



في المجلس عند الرجال

فهد كان حاظر الملكه بس طول الوقت وهو جالس يناظر عبدالعزيز بحقد اما عبدالعزيز معطيه أشكل ولا اهتم له ولا كانه موجود بالمجلس

ابونواف: مشعل يالله ياابوي قم صب القهوه

مشعل اللي كان جالس جمب فارس: يبه بس بكمل السالفه مع فروس واقوم

ابونواف: والرجال بيجلسون يحترونك تخلص سالفتك

فارس : انا بقوم اصبها وقام فارس

ابونواف: كفوووو فارس والله

مشعل: لا تسوي نفسك ياابوالشباب ترى مافي احد يخطبك زي حركات الحريم

فارس: بلاك ماتدري الحين انقلبت الايه صار الولد ينخطب

خالد: بس بس فشلتوناااا




***********************************


الهنوف: لازم الحين يعني

غيداء: يالله الهنوف بلا دلع 

الهنوف: خااايفه والله

ساره: وش خايفه منه حنا ماقلنا ادخلي على عبدالعزيز قلنا تعالي عند الحريم بس

غيداء: الله يعين اذا جيتي تدخلين عالحبيب

ساره: ههههههههههههههههههه

الهنوف: بتسكتون والا شلووووون




نزلت الهنوف تحت عند الحريم وسلمت عالكل طبعا بنات فهد مانزلوا عيونهم منها

كانت لابسه فستان احمر على الجسم ضيق وكان فيه من ورا شرايط سوداء على شكل فيونكات وطالع رااااااكب على جسمها
وشعرها مستشورته ومخليته سايح على كتوفها ولابسه ربطه حمراء وكااااااانت قمر تجنن




نواف: اقول ابوي

ابونواف: نعم يانواف شبغيت

نواف: يبه رح انت وعبدالعزيز بالمجلس الصغير الهنوف بتجي بعد شوي

راح ابونواف هو وعبدالعزيز للمجلس
ونواف راح يجيب اخته

نواف: يالله الهنوووووف تعالي

الهنوف: وش اللي تعالي خير

نواف: تعالي ادخلي

الهنوف: خلاص مااابي

نواف: على كيفك انتي

الهنوف: نواف تكفى مابي احس شكلي غبي

نواف: والله انك حلوووووه احلى من عزوز امشي بس ومسكها مع ايدها ودخلها
دخلت الهنوف وهي متمسكه في ذراع نواف ومنزله وجهها في الارض 

نواف وهو يبعد ايدها عنه: خلاص الهنوف اتركيني

الهنوف متعلقه زياده وماتبي تفكه

نواف فكها بالقوه: روحي يالله كافي حيا عاد تراه بكره بيصير زوجك

الهنوف كان ودها تصفق نواف 
تقدمت الهنوف عند عبدالعزيز

عبدالعزيز سلم عليها وباسها مع خدها

الهنوف في هاللحظه تمنت ان الارض تبلعها ولايصر لها هالموقف قدام اخوانها

محمد: اجلسي يابنت الناس والا مع البوسه ماعاد تدرين وش السالفه

مشعل: ههههههههههههههههههااااااي

ابونواف: عيال بس عااااااااد اعقلوو

جلست الهنوف ونواف طلع من اول مادخلت 

ابونواف استأذن وقال لعياله يطلعون معه

مشعل: ااااااخ يالقهر

محمد: ليييييه شفيك؟

مشعل: ياليت كان معاي كاميرا وصورت اختك الحلوه

محمد: انا معاي كاميرا وصورت كل شي لاتخاف فيه ناس احرص منك

عبدالعزيز: اقول ماودكم تطلعووون وتخلون الواحد ياخذ راحته

محمد: بنطلع بس ياويلك ان سويت لأختي شي

طلعوا العيال وسكروا الباب معاااهم


عبدالعزيز: كيفك الهنوف؟

الهنوف والحيا مقطعها : تمام

عبدالهزيز مد يده على وجهها ورفعه: حرام عليك بتحرمينا من هالوجه

الهنوف مغمضه عيونها وساكته ومو قادره تتكلم

عبدالعزيز: الهنوف

الهنوف ومازالت على وضعها: نعم

عبدالعزيز : لهالدرجه انا اخوف ماتبين تطالعيني والله تراني حلو بس مو احلى منك

فتحت الهنوف عيونها بعد محاولات عبدالعزيز

عبدالعزيز: ياسلااااااام الحين تصيرين حلوه

في هاللحظه دخل مشعل: يالله تراكم طولتوها

عبدالعزيز: حرام عليك مالي عشر دفايق داخل

مشعل: وما تكفيك يعني عشر دقايق والا ناوي تنام عندنا بعد

عبدالعزيز: مشعلوووووه بدينا بالطنازه طيب خلاص اطلع دقيقه بس

مشعل:مني دقيقه وحده بسسسسسسس


عبدالعزيز ودع الهنوووف وطلع


انتهت الملكه والكل راح لبيته الهنوف على طول راحت لغرفتها وبدلت ملابسهااااا
وراحت لسريرها ورمت نفسها عليه بكل راااحه
ااااه ... من قدك يالهنوف حققتي اللي في باالك
والله مااقدر اعبر عن فرحتي ... والله يعجبني هالانسان شخصيته مميزه.... رزته حلوه ياااااااه.... كل شي فيه يجنن
قطع عليها حبل افكارها جوالها اللي كان يرن
الهنوف قامت وشافت الجوال رقم غريب

ردت الهنوف: ألو

.............: استانستي يالخايسه حققتي اللي في بالك

الهنوف: مين ...... مها!!

مها : ايه مها اللي خليتيها اكبر حراميه بهالدنيا

الهنوف: مهـ...

قاطعتها مها: اسمعيني يالهنوف انا حذرتك واقولك ابعدي عن عبدالعزيز احسن لك ابعددددددي عنه

وقفلت الخط........


*****************************



بنات فهد اول مارجعو من الملكه ر احوا على طول لغرفة مها وشافوها تبكي وخبروها عن اللي صار
وكيف شكل الهنوف كان يجنن والكل فرحان ومبسووووط



الصبح في الجامعه.....



سحر : مبرووك يالهنوف الف الف مبروك

الهنوف: الله يبارك بعمرك

ساره: والله وكبرنا ياهنوووفه

سحر: اقول الهنوف ماكأنك صغيره عالزواج

ساره: خلاص مابقى شي وتنجح لثاني كبرت

سحر: بتكملين دراستك والا خلاص بتوقفين

الهنوف: لاان شالله بكمل اهم ماعلي دراستي

مها: سحرررررر انتي وش اللي مجلسك هنا بالله عليك ماتتقرفين

غيداء: تتقرف من ايش؟؟

مها: كافي وجهك من يشوووفه يتقرف

غيداء: مها لوسمحتي احترمي نفسك 

مها: الحمدلله محترمه نفسي ومحترمه غيري

ساره: الحين هذا تسمينه احترام

فاطمه: بس بنات لاتكبرون السالفه وهي صغيره 

الهنوف: شوفو الكل جالس يناظر خلاص عاد

مها: انتي اخر من يتكلم ياسراقة الرجاجيل

سحر: اووووووف يامها خلاص يالله مشينا 

سحبت سحر مها معها وراحووو
(طبعا سحر صديقة مها بس ماكانت نفسها سحر بنت طيووبه وتتمنى للكل الخير وعمرها ماشالت على احد في قلبها )


فاطمه: شفيها هالبنت ليه كذا تحب دايم تتهاوش

الهنوف: استغفرالله عمرها ماتمنت لأحد الخير

ساره: ماعلينا منها يالله بس نروح ناخذ لنا شي من الكافتريا
ترا بمووووت من الجوع

غيداء: ماشالله عليك ياساره ماعمري شفتك شبعااانه

البنات: ههههههههههههه

وراحوا للكافتريا علشان ساروووونه


*********************************



فهد: اسمعيني يامنيره(ام مها) اشوفك مكلمه وحده من اخواتي بتشوفين شي مايرضيك

ام مها: فهد مو علشان عبدالعزيز ماتزوج مها نقطعهم والله مايصير

رنا: يمّه اللي سووه في حق مها مو شويه حطموا قلبها

فهد: صادقه ... بنتي تحب عبدالعزيز ومن طلعت هالدنيا وهو لها وهي له

ام مها عصبت: انت شفيك انت وبنتك ليه تفكيركم كذا دايم تحبون تتملكون الناس وهم احرار 

وبعدين من قال ان عبدالعزيز لمها انت وبنتك جالسين تتوهمون بنتك عااااااايشه في حلم يا فهد وعبدالعزيز مادرا عنها ولاجاب خبرها

فهد:انا كنت دايم اقول لعبدالعزيز عن فكرة زواجه من مها ولاكان يعارضني ليه يوم جاء وقتها رفض
ليييييييه

ام مها: فهد والله مايصير تعصب على شي تافه زي كذا خلاص الولد خطب وتملك وزواجه قريب ماراح تقدر تمنعه

فهد: يكون في علمك يامنيره هالزواج ماراح يتم وانا موجود مارااااااااااااااح يتم وطلع فهد وهو معصب من البيت


ام مها التفتت على رنا : شفتي شلوون خليتي ابوك يعصب 

رنا: احسن خليها الهنوف والله قاهرتني 
وترفع ايدها للسماااء ان شالله ماتتوفق ياااااااارب

ام مها راحت وضربت بنتها: استغفري ربك مايجوز تدعين عالبنت هي شذنبها ماسوت لك شي 

رنا: حطمت قلب اختي المسكينه واخذت منها عبدالعزيز

ام مها: اقول لاتقعدين تخربطين علي سرقته وماسرقته الهنوف مالها أي ذنب وبعدين عبدالعزيز مايبي اختك يعني نغصبه عليها مايصير ..... وانا مااقول لك حبيها بس اهم شي لاتدعين عليها تمني لها الخير وخافي ربك فيها

رنا وهي ترقى الدرج: تستااااهل اللي يجيها واكثر الحقيره



**********************************




مشعل: محمد واللي يرحم والديك رد على جوالك ازعجتنا

محمد: مو فاضي ارد عليه هو وسوالفه

مشعل: مييييييين؟؟

محمد: ماجد

مشعل نط من مكانه: ماجد ماجد ماغيره

محمد بإبتسامه باهته: ايه ماغيره

مشعل: افاااااااا وش اللي قلب المحبه والصداقه

محمد من غير نفس: مانقلبت هي على حالها

مشعل: على غيري ياحبيبي باين عليكم انتو هالايام مو على بعضكم

محمد وهو قايم: قلتلك مافينا شي ماتهاوشنا ولاشي بالعكس مثل العسل

نواف دخل وهو يغني ومبسوووط

مثل العسل وسط الضماير غلاكم.......انتووو غلا كل الليالي والايام

مشعل: اخ نواف شعنده مبسوط اليوم

نواف: انا اصلا اول مااشوف وجهك تنفتح لي الدنيا واصير رايق

حصه: ماشاءالله شهالكلام اللي اسمعه اول مره اجي مااشوفكم تتهاوشون

مشعل: خلاص كبرنا اختنا بتتزوج لازم نصير عاقلين

نواف ويضرب مشعل على ظهره: ههههههه شدخل اختك ياغبي

مشعل: مدري المهم انها دخلت وبس

حصه: الله يهديكم ياعيالي وعقبال ماأشوفكم معاريس

نواف يرفع يدينه: من بؤك لباااااب السماااء




الهنوف اللي كانت منسدحه عالسرير وتفكر باللي مزعجها بالرسايل هاليومين ياترى من يكون وايش يبي مني؟؟؟؟؟؟
رن جوالها في هالوقت 

الهنوف: اووووف اكيد هي اللي تدق هالمزعجه ماراح ارد عليها

ضل جوال الهنوف مستمر وهو يرن مره ومرتين وثلاث
قامت الهنوف بتشوووف مع هالمزعجه حل
الهنوف يوم شافت الر قم خااافت وارتبكت 


الهنوف: الو

عبدالعزيز: هلا والله عاش من سمع هالصوت

الهنوف: عاشت ايامك

عبدالعزيز: كيف الحال؟

الهنوف: الحمدلله تمام... انت اخبارك

عبدالعزيز: اكون بخير ان كنتي بقربي

الهنوف : .............

عبدالعزيز: هههههههههه لبى قلب اللي يستحووون

الهنوف: ...........

عبدالعزيز: وين رحنا ياهووه معانا والا نسكر

الهنوف بعفويه: لا لا لا تسكر

عبدالعزيز: طالعه من قلب

الهنوف بالحيييييييل استحت 


عبدالعزيز: المهم ليه مارديتي علي والا ماتبين تسمعين صوتي

الهنوف: لا والله بس الجوال كان بعيد عني لاني كنت في الحمام
( وانتو بكرامه) اخذ لي شاور

عبدالعزيز: تاخذين لك شاور في هالبرد والله تمرضين

الهنوف: لاتوصي حريص 

عبدالعزيز: ايه ياقلبي دفي عمرك وانتبهي لنفسك ياقلبي


**********************************





ساره: يمّه والله ماصاااااارت حاله طفشت من هالبيت

ام سعود: وش تبين اسوي يابنتي

ساره: ابي اطلع مليييييت

ام سعود: قولي لأخوك يوديك

ساره: ايه عاد ماوداني الا الوليد طول عمره مشغول

خالد دخل: سارووونه الحلوه وين تبي تروح

ام سعود: هلا خالد.... طفشانه من البيت ازعجتني تبي تطلع

خالد: ولايهمك انا اطلعك

ساره قامت وراحت لخالد وحبت راسه: يلوووموني في احلى خالد بهالدنيا

خالد: لاعاد حبة راس كثيره علي

ام سعود: تستاهل اكثر ياولدي

خالد: الله يخليك لنا يالغاليه

ساره: اوكي انا بروح ابدل دقايق وانا عندك

خالد: اوكي




********************************


سعود: اقول ام ماجد

ام ماجد: لبيه

سعود: العيال وينهم

ام ماجد: البنات في غرفهم وماجد في الملحق يلعب بلاي ستيشن

سعود: نادي لي البنات ابيهم

ام ماجد: ان شاءالله وراحت تنادي بناتها

سعود طلع برا في الملحق ينادي ماجد

ماجداللي كان منسدح عالكنب ويكلم بالجوال


ماجد: ههههههههههه زعلانه يعني

هيفاء: ماجد وربي اني زعلانه عليك

ماجد: افاااا ليه

هيفاء بزعل: مدري اسأل نفسك

ماجد: ههههههههههه لبى قلب اللي زعلانين فديتهم والله

هيفاء: ..........

ماجد: هيووفه ياقلبي سوووري والله طلعت مني بالغلط

هيفاء: وش تفيد سوري هذي

ماجد: هيفاء تكفين لاتزعلين عاد كلش ولازعل حياتي

هيفاء: تدري ياماجد على كثر ماتزعلني احاول اسوي نفسي زعلانه بس مااقدر قلبي موراضي يزعل عليك

ماجد: يابعد هالدنيا والله يلووموني في هيوفتي



سعود دخل : ماجد 

ماجد اللي كان منسدح قام وعدل جلسته
ماجد ارتبك مايدري شسالفه

ماجد: اقول طارق اكلمك بعدين الوالد يبيني يالله باي
ماجد وقف وراح عند ابوه

ماجد: هلا يبه بغيت شي

سعود بنظرة شك: من كنت تكلم

ماجد بإرتباك: هـ..هاه لا ابد طارق يبه ايه طارق طارق

سعود: من طارق هذا اول مره اسمع فيه

ماجد: ايه هذا توني متعرف عليه قريب 

سعود: تعال طيب ابيك في المعيشه



في المعيشه...........


غيداء: ونااسه من زمان عن البحر

غاده: احلى شي نروح للراشد علشان نشتري فساتين زواج الهنوف

ماجد: هذا اللي همكم انتو يالبنات (وهوينعم صوته) بروح اشتري فستان واسوي ميك اب وابي اصير احلى وحده من الحضووور علشان يخطبوني


غيداء: هههههههههههههه كأنك بنيه عارف حركات البنات كلها

في بيت هيا (ام خالد)

هيا: يوسف(زوج هيا) صدقني ماراح اطول عندها دقايق وانا راجعه

يوسف: قلتلك طلعه من البيت مافيه

هيا: يوسف حرام عليك حتى اختي بتمنعني منها 

يوسف: انتي ماتفهمين قلتلك لااااا خلاص 

هيا: من زمان ماشفتها يايوسف طلبتك ابي اروح اليوم

يوسف عصب من هيا وهو مايحب احد يقعد فوق راسه وهو اذا قال لا خلاص مايبي احد يجادله

يوسف بصراخ: هيا وبعدين معاك انتي ماتفهمين

هيا: يوسف لاتصارخ طيب انت شفيك كذا دايم معصب وتهاوش

يوسف عطاها هذاك الطراق: اذا قلتلك لا خلاص لاتناقشيني وطلع براااا

هيا جلست عالارض ودموعها على خدها زي المطر تبكي حياتها اللي صارت تعاسه مع يوسف.... تبكي زوجها اللي متغير عليها ولا صار يتحمل منها كلمة وحده....تبكي اهلها وناسها اللي ضحت فيهم علشان يوسف .... تبكي خالد اللي صارت تشتاق له كثيرررر من بعد قسوة يوسف عليها........


العنود دخلت على امها: يمّه بسم الله عليك شفيك

هيا وهي تمسح دموعها: مافيني شي يابنيتي

العنود: كل هالدموع يمّه ومافيك شي

هيا: لابس من شوي طحت عالارض

العنود: يمّه ادري اكيد متهاوشه مع ابوي زي العاده 

هيا: العنود ماتهاوشنا انا وابوك ولاشي

العنود: وريني طيب ليه خدك كذا

هيا قامت: خلاص حبيبتي ماعليك مني روحي لغرفتك

العنود والعبره خانقتها: يمه لاتحاولين تخبين علينا شي ... كل شي واضح قدامنا.... احنا نشوف ابوي وتعامله مو معك بس حتى معانا 

يمه ليه ابوي كذا ليه؟

هيا: .........

العنود: ماعمره عاملنا زي بناته يعاملنا وكأننا غرباء مانعرفه وهو مايعرفنا..... ليه يايمه ..ليه احنا شذنبنا ...والله اكرهه يمه اكرهه
وراحت لغرفتها وهي تصيح



********************************



مها وهي تصيح: انا بموووت خلاص والله مو قادره استوعب اللي يصير

سحر: حبيبتي لايهمونك ولاتضيقين صدرك على شي مايسوى وسعي صدرك

مها عصبت: سحر زواااااجه قريب وتقولين وسعي صدرك

عبدالعزيز بيروووح مني بيروح ياسحر الهنوف بتتزوج عبدالعزيز لا مستحيييييييييل

سحر: مها ماسمعتي اللي يقول من باعنا برخيص بتراب ينباع

خلاص يامها من باعك بيعيه انسي عبدالعزيز وخليه يروح بطريقه

مها : شلوووووون تبيني انسى ياسحر انا حبيت عبدالعزيز من طلعت عالدنيا دايم احب اشووفه احب اسمع صوووته احب اسمع كل شي عنه وكل شي يخصه تجين انتي وتقولين انسيييييييه كيف بالله عليك كييييييييف

سحر: مهاوي خلاص طيب انتي يبيلك جلسه محترمه انا بجي عندك ببيتكم ونتكلم بالموضوع

مها: يكون احسن بعد .... يالله انتظرك باي


سحر: باي




في بيت الجد الكل مجتمع ماعدا فهد اللي صار ماعاد يجتمع معاهم كثير من بعد ملكة عبدالعزيز

الهنوف: لااا مو على كيفك مافي روحه

غيداء: هههههههه بنمشي اليوم بالليل ياقلبي

الهنوف: والله بنشتاقلك يالدووبا

غيداء: خلاص صار عندك عبدالعزيز مافيه احد بتشتاقين له زي ماتشتاقين له

الهنوف ضربت غيداء على كتفها: سخييييفه

غيداء: هههههههه واذا على سالفة الشوق فيه اختراع اسمه جوال تعرفينه؟؟

الهنوف: ههههه ايه اعرفه .... بس مايفيد الجوال 

ساره تدخل : غيداااء يالله تراهم ركبوا بالسياره يحترونك

الهنوف : يالله مع السلامه ياعمري ولاتقطعين عاد اتصلي

غيداء: اوكي يالله بااااي

ودعتهم كلهم وطلعت برا عند سيارة ابوها



ماجد اللي كان جالس بالمجلس 

خالد: يالله مع السلامه تروحون وترجعون بالسلامه 

ماجد: الله يسلمك

سعود يدخل: ماجد يالله ياابوي لانتأخر

ماجد: يالله شباب توصون شي قبل لاامشي

العيال: سلامتك

محمد اللي كان جالس باخر المجلس ومعاه جواله يلعب فيه 

ماجد راح عنده : محمد انا بأمشي 

محمد بكل برود: تروح وترجع بالسلامه

ماجد انقهر من برود محمد وانه مااهتم بالسالفه

ماجد: مع السلامه

وطلع ماجد قبل مايتكلم محمد بكلمة وحده



في سيارة سعود في طريق الشرقيه . . . 

غاده:ماجد انت الحين ليه مارحت بسيارتك مضيق علينا وبس

ماجد اللي كان مو رايق لاحد ومنسدح على رجول غيداء: غاده تراني ماني ناقص وجع راس 

غاده: بابا شوف ماجد منسدح ومضايقنا

ماجد: ورا ماترجعين ورا وتفكينا من لسانك

غاده: ووع تبيني اجلس جمب هالخايسه انا الحين قرفانه منها وانا بعيده كيف وانا جمبها

سيرياتي: انتي ليش قول انا في ريحه انا كل يوم سوي سباااحه

غاده: اقول لايكثر بس وبدت غاده بالمناقر المعروف عندها ماخلت احد في حاله





انتهـــــــــى البارت . . .


البـــــــــــــارت الحادي عشر ......
وفيه احداث كثيره راح تغير مجرى القصــــه..




ساره: ايش رايك ناخذ لنا شي خفيف 

الهنوف: اوف ساره انتي طول عمرك جوعانه

ساره: شسوي والله اليوم ماتغديت

الهنوف: يالله يالله طيب ترا تأخرنا بنطلب ونطلع

ساره: شفيك انتي قلبتي علي (وتغمزلها) لايكون ابوالشباب داق عليك

الهنوف: والله انك رايقه 

ساره: وليه ماتبيني اروق والله اني مبسوطه

الهنوف: وش مبسوطه عليه ياحسره ماتشوفين اللي ورانا

ساره: ميييين؟ وش اللي ورانا

الهنوف: اللي تو في المحل تناظرني

ساره التفتت على ورا: وينها .. وينها

الهنوف: ساره اعقلي لاتنتبه لنا

ساره: اجل خلاص لاتقولين لي شوفي

الهنوف: خلااااااص حصل خير انتي روحي اطلبي الحين وانا بجلس على هالطاوله

ساره: اوكــــي
راحت ساره تطلب والهنوف جلست وهي بالها مع هالحرمه اللي موراضيه تخليهم


********************************************



الوليد كان منسدح على الكنب اللي بالصاله
ويلعب بالجوال اللي بإيده ...

خالد: اقوول الوليد

الوليد وعينه على الجوال: هااااه

خالد: متى قالك عمي بيرجعون من الشرقيه

الوليد: اليوم غيداء كلمتني وتقول بنرجع الفجر اليوم

خالد: حلوو

الوليد يناظر خالد بطرف عين: وليه تسأل

خالد: لا بس ... اشتقت لمجود الدووب

الوليد: والله له فقده .. وش اخباره مع البنات

خالد:انت مغبر .. ماجد من زمان ترك هالسوالف 

الوليد قام وعدل جلسته : بالله عليك

خالد: ايه والله ... محمد زعل عليه.. علشان كذا خلاص ترك هالحركاات

الوليد يضحك: ياحبيلك يامحمد صاير مطوع زمانك 

خالد: ههههههههه عاد تصدق الا الان مارضى على مجوود

الوليد: وش اللي مارضى ... يعني زعلان عليه

خالد: ايه زعلان عليه لو تشوف حالتهم كيف متأزمه 

الوليد: ههههههههههههههههههههههه

خالد: شفيك انت شكلك من زمان ماضحكت 

الوليد: ههههههه والله ماتخيل اشكالهم متزاعلين 

خالد: هذي حال الدنيا

الوليد: دق عليه نشووف شخباره

خالد دق ع محمد

محمد بدون نفس: هلا

خالد:هلا والله وغلااااا

محمد: هلا بك

خالد: اخباارك علومك

محمد: اخبارنا زفت

خالد: افاااا ... ماخبرتك كذا

محمد: آآآآآآآآآآآآهـ خلها ع ربك

خالد: سلامتك من الاه ...والله هالاه طالعه من قلبك شفيك

محمد: مافيني شي 

خالد: على مين تلعبها ياحبيبي

محمد: خالد قلتلك مافيني شي

خالد بإبتسامه: اكـــيد

محمد: اكيدين

خالد: اوكي ماطول عليك تامر شي

محمد: سلامتك

خالد: مع السلامه

محمد: مع السلامه

محمد سكر الخط ورمى جواله وانسدح على السرير

نواف: محمد جوالك راح فيها

محمد: كيفه

نواف: مسكين هالجوال حطيت كل حرتك فيه 

محمد: نواف تراني مو ناقص سواليفك

نواف: ياأخي تراك اقلقتنا صاير عصبي هالايام وطول وقتك تهاوش
انت اللي جايب لنفسك التعب والشقى... انا بفهم ليش ماترد عليه وتريحنا

محمد: من تقصد؟؟

نواف : وفيه غيره ماجد..ياأخي حرام عليك.. ترا اللي سواه مايستاهل... زعلك وتغليك عليه

محمد قام وراح للباب من دون همس..

نواف قام ومسك ايد محمد: محمد انا اكلمك 

محمد: وانا عارف وش بتقول لكامك حفظته يانواف والله حفظته

نواف: طيب ممكن تجلس كلامي هالمره غير وصدقني هذي اخر مره راح اكلمك فيها عن ماجد 

استسلم محمد لنواف وراح وجلس بطرف السرير 

محمد: قول اللي عندك

نواف: محمد اللي اعرفه انك زعلان على ماجد علشان سالفته مع البنات صح؟

محمد: صح

نواف: وأنا اشوف ان هالشي مايستاهل كل هالزعل 

محمد: نواف انا مازعلت علشان كذا انا اصلا من زمان ..
من طلعت على هالدنيا وانا كنت مع ماجد في هالسوالف لكن بعدها حسيت بالشي الغلط اللي انا اسويه وحبيت اصحح الغلطه لي وله لكنه هو مو راضي
وانا صابر على حركات ماجد وكنت كل يوم اقوله انه يترك هالشي التافه
وكان يوعدني انه راح يتركها بس اخر مره كلمته كان يكلمني ببرود كان ماله نفس يكلمني وبعدين يقول لحظه معاي مكالمه.. وبعدين اكتشف ان 
للي كانت معاه وحده من البنات يعني مو شي يقهر يانواف انه يصرفني على شان بنت ويهاوشني ويقول مو ناقص لمحاضراتك والله قهرني يانواف

نواف: طيب لين متى بتجلسون على هالحاله

محمد: لين مايعرف ماجد قيمتي وقيمة محاضراتي

نواف: افا يامحمد والله ماتوقعت هذا همك انه يعرف قيمتك ومدري ايش ...محمد صدقني اذا جلست على حالك هذا راح تندم والله ... بتندم يامحمد بتنـــــــــــدم كثيييير

محمد وهو مغمض عيونه: ودي بس ماأقدر يانواف ماأقدر 

نواف: شلون ماتقدر... محمد ماجد الحين يدق عليك ويطلبك تسامحه وانت موراضي كل شي بيدينك يامحمد الحييييين... محمد انا بطلبك طلب واحد بس

محمد: اَاَاَمــــر

نواف: مايامر عليك عدو... انا بقول طلبي بس اوعدني انك تنفذه يامحمد

محمد: بحاول قد ماأقدر 

نواف حط ايده على كتف اخوه: انشاءالله تقدر... انت تدري ان اليوم خالتي بيرجعون من الشرقيه

محمد: ادري

نواف: كل اللي ابيه منك انك تستقبل ماجد اليوم استقبال حار
وتنسى انك انت محمد زعلان عليه

قاطعه محمد: صعبه يانواف والله ماأقدر

نواف: محمد اخر كلمه بقولها لك وبطلع ... ان كنت تحب وتعز اخوك سو اللي قلتلك عليه 
وطلع نوااااااف برا الغرفه

محمد حط ايده على راسه موقادر يفكر او حتى يدخل هالفكره في راااااسه


***********************************


ساره اللي كانت واقفه بين زحمة هالحريم وطفشانه من هالزحمه 

ساره بصراخ: يوووه انتي كتمتيني انقلعي عن وجهي

الحرمه: وين تبيني اروح بعد 

ساره: مولازم تاكلين كل هذي شفاحه يعني

طلعت ساره واخذت الطليب وراحت عند الهنوووف ........

ساره: اووووووف الله ياخذ اعمارهم كسروا ايدي حشى طالعين مقصف ابتدائي

الهنوف اللي كانت حاطه راسها على الطاوله ومانتبهت لوجود ساره

ساره: الهنوووف

الهنوف: ........

ساره: الهنووف يلا قومي كولي معاي

الهنوف رفعت راسها: ساره مالي خلق شي يلا نطلع 

ساره: تعالي يوم طلبت كل شي تطلعين 

الهنوف: ساره تكفين دقي على السواق الله يخليك

ساره: الهنوف شفيك

الهنوف: مافيني شي انتي دق بس

ساره خافت: طيب طيب بدق

دقت ساره على كومار وثواني وهو عندهم 
راحوا البنات وطلعوا من السوق وطول الطريق وساره تحاول تفهم من الهنووف وايش اللي صار بغيابها بس الهنوف مو راضيع تنطق بحرف واحد

وصلوا لبيت حصه...
الهنوف: مشكوووره سارونه .. يلا باي

ساره: لحظه لحظه انا بنزل معاك ماراح اخليك لازم اعرف السالفه
الهنوف نزلت ودخلت البيت من دون ماترد على ساره
دقت ساره على امها واستأذنت منها انها راح تجلس عند الهنوف شوي 

دخلت ساره الصاله وماكان فيها احد 
ساره تنادي: الهنوف ويييينك؟؟

ميـــري: الهنوف راحت فوق

ساره: طيب ماما وين 

ميري: ماما روح بيت انتي علشان بابا سعودي يجي من سفر

ساره: اوكـــي ثاااانكس ورقت ساره عند الهنوف
وراحت لغرفتها ودخلت وشافت الهنوف منسدحه على سريرها وحتى العبايه مافصختها وتصيح صياح طفل مضيّع أمـــه
ساره راحت عند الهنوف : الهنوف قلبي شفييييك؟؟

الهنوف : ساره تكفين اطلعي برا مابي احد 

ساره بإصرار: ماراح اطلع لين مااعرف شفيييييك؟؟

الهنوف بصراخ: قلتلك مافيني شي ساره بليز اطلعي براااا

ساره خافت وطلعت برا من دون ماتعرف شفيها وش الشي اللي غيرها عليها
طلعت ساره وبالها مشغول باللي يصير .. وراحت لغرفة محمد ومشعل ومالقت احد وراحت غرفة 
نواف وطقت الباب...

فتح نواف الباب.. نواف: سارووووونه... انتي عندنا؟

ساره: ايه عندكم

نواف: خالي وصل طيب ؟

ساره: لامابعــد وصل

نواف: اجل شعندك هنا الكل في بيتكم مجتمع

ساره: ايه انا وهنو تونا راجعين من السوق وجينا هنا

نواف: والهنووووف وينها؟؟

ساره: وانا ماجيت لغرفتك الا بخصوص الهنوف

نواف: ليه شفيها؟

ساره دخلت وجلست عند نواف وقالت له كل اللي صار بالسوق من دخلوا لييين ماطلعوا

نواف: طيب هي وينها الحين؟

ساره: بغرفتها 

نواف قام ومد ايده لساره: طيب تعالي معاي نروح لها

ساره: لا انت روح لحالك انا توها طاردتني من شوي

نواف راح لغرفة الهنوف ودخل عليها من دون مايطق الباب بس يوم دخل تمنــى انه مادخل .. تمنى ان ساره ماقالتله السالفه ... تمنى انه ماكان موجود بالبيت من اساس

نواف راح عندها وجلس جنبها

نواف بحنيه: الهنووووف

الهنوف ماردت عليه وزادت في صياحها .. نواف: الهنوف تكفين خلاص كافي دموع تكلمي قولي شفيك شاللي مكدر خاطرك

الهنوف بصوت تعبان: نواف مافيني شي طلبتك اطلع برا مابي احد عندي تكفــــى اطلع

نواف ماحب انه يضيق صدر اخته زياده وطلع من الغرفه على طول وهو مستغرب من حالة اخته السالفه اللي صايره للهنوف سالفه كبيره 

ساره: هاه شصار نواف ؟؟

نواف: ساره يلا تعالي اركبي معاي خل نروح لبيتكم

ساره: لا مابي اروح ابي اجلس مع الهنوف

نواف: خالي بيرجع الحين لازم نكون هناك .. وبعدين الهنوف موراضيه احد يجلس عندها حتى انا طردتني .. انا بروح شوي وبرجع لها 


في بيت ابوسعود الكل كان مجتمع هنااااك ...

حصه: هالبنت مدري شفيها ماترد
ام سعود: دقي على سوير شوووفي

حصه: حتى ساره ماترد يايمه مقفله جوالها ... بدق على نواف

نواف : هلا بالغاليه

حصه: هلا نواف ... انت ماشفت اختك بالبيت ؟؟

نواف: الا من شوي رجعت من لاسوق هي وساره وانا الحين بالطريق معاي ساره والهنوف بالبيت بس بتبدل ملابسها وبرجع اجيبها

حصه: ياحبها للمشاوير هالبنت .. يلا اجل لاتتأخر 

نواف: انشاءالله .. مع السلامه

حصه: مع السلامه

ساره: ههههههههههه ياحبيلك يانواف اجل تبدل ملابسها

نواف: شسوي مافي غير هالحل لأمـــي
وصلوا للبيت ونزلت ساره ودخل نواف معاها


كانت جالسه عالسرير وضامّه رجولها لصدرها وداخله في نوابة بكـــاء بينها وبين نفسها وحالتها مبهذله وشكلها يقطع القلب

سمعت صوت الباب ينطق..

الهنوف وهي على نفس حالتها: ساره خلاص تكفين اتركيني بروووحي

انفتح الباب والهنوف مازالت على حالها وماحست الا بيد على كتفها رفعت الهنوف راسها ..
الهنوف في هاللحظه تجمدت بمكانها حست الدنيا ضاقت عليها ... مومستوعبه اللي قدامها

عبدالعزيز: ادري مالي حق اني ادخل عليك من دون علمك
الهنوف الا الان مو مستوعبه ان اللي قدامها عبدالعزيز استحت من حالها ومن شكلها وتمت ساكته ومنزله راسها

عبدالعزيز: الهنوف نواف قال لي عنك

الهنوف مو قادره تتكلم عبدالعزيز جالس بجنبها وحاط ايده على كتفها ومستحيه منه حييييل

عبدالعزيز قرب لها شوي : ممكن اعرف شاللي صار ؟؟

الهنوف اخيرا نطقت: ماصار شي

عبدالعزيز: شلون ماصار شي الهنوف انتي ماتشوفين شكلك كيف .. انتي فيك شي وموراضيه تقولينه 

الهنوف وخانقتها العبره: عبدالعزيز مافيني شي

عبدالعزيز: لاتقولين مافيني شي وانا اشوف بعيوني حالتك كيف.. قولي لي الهنوف من اللي مزعلك .. فيه احد مكدر خاطرك .. في احد مهاوشك .. تكلمي الهنووف انطقي

الهنوف ماتحملت ورجعت تصيييح من جديد ومنظر دموعها اللي تسيل على خدها وايدها اللي حاطتها على وجهها قطع قلب عبدالعزيز وماتحمل يشوفها كـــذا اخذها لحضنه وضمها لصدره بحناااااان

الهنوف زادت في صياحها وحست بالراحه وهي تصيح على صدر عبدالعزيز وماحست باللي حولها
وبعد فتره سكتت الهنوف وحست بوضعها اللي هي فيه وبسرعه بعدت عن عبدالعزيز ومسحت دموعها

ضحك عيدالعزيز بصمت على شكلها

عبدالعزيز: يعني موراضيه تقولين شفيك

الهنوف تعبت من كثر ماتكتم في صدرها تعبت من كل شي خلاص هذا الوقت اللي لازم تقول اللي بصدرها واللي بقلبها .. هذي فرصتها انها تقول لعبدالعزيز اللي صار ...

الهنوف: عبدالعزيـــز

عبدالعزيز: ياعيوووون عبدالعزيز 

الهنوف: ........

عبدالعزيز: ياعمـــري تكلمي عبدالعزيز يسمعك

الهنوف بداخلها اشياء واشياء تبي تطلعها وتبوح فيها لعبدالعزيز ومو عارفه كيف تبدا وكيف ترتب الكلام على بعضه

في هاللحظه دخل نواف وملامح وجهه متغيره ....

نواف: عبدالعزيز تعال ابيك

عبدالعزيز: خير نواف فيه شي

نواف بضيقه: عبدالعزيز تعال

قام عبدالعزيز وطلع مع نواف والهنوف مستغربه من السالفه

نواف وهو منزل راسه: عبدالعزيز

عبدالعزيز: نواف شفيييييك 

نواف: خالي 

عبدالعزيز : شفيييييه خالي رجعوا من الشرقيه؟؟

نواف: ايه رجعوا بس...

عبدالعزيز : بس اييييش شفيك نواف تكلم تراك خوفتني

نواف: هم الحين بالمستشفى

عبدالعزيز: مستشفى!!!

نواف: ايه ياعبدالعزيز من شوي دق علي خالد وخبرني انا مدري شسالفتهم بالضبط بس انت الحين روووح لبيت جدي وانا بجي مع الهنوووف

عبدالعزيز: اوكي بس لاتخبرها 

نواف: اوكـــي ... طلع عبدالعزيز وهو مستعجل ونواف راح لأخته

الهنوف: نواف شسالفه؟؟

نواف: الهنوف يلا البسي بنروح عند جدي خالي وصلوا من الشرقيه 

الهنوف يإبتسامه اخفت ملامح الحزن اللي على وجهها: والله وصلوا؟

نواف: ايه يلا روحي البسي وانا بنتظرك هنا

الهنوف : انشاءالله 

الهنوف كانت حيل مبسوووطه خلاص جت غيداء اللي بتقدر تشيل عنها لو جزء من اللي بداخلها

راح تشكي كل اللي صااااار .. في غيابهاااا

نواف جلس على الكنب في الصاله يستنى الهنوف وهو مقدم جسمه على قدام وحاط ايده على راسه
مايبي تجيه فكرة انهم راح ينتهووون ويروحون ويبعدون ... لااا مستحيل خالي .. ماجد .... غيداء .. لا مستحيييييل يارب لايكووون اللي في بالي بيصير ويتحقق ... 




***********************************


في بيت الجد الكل مختبص وحالته حاله اللي راح للمستشفى واللي بقى جالس بالبيت


ام سعود: يابعد عمري ياولدي الله يخليك لعييين ترجيك لاتروح وتتركني

لطيفه: يمه إهدي شوي انشاءالله مافيهم الا العافيه

ام سعود والدموع ماليه عينها: لطيفه... سعود ولدي جنيني لا يرووح ويتركني لايروح انا ابيييه ابيه يالطيفه

لطيفه: طولي بالك يمه عبدالعزيز داق علي من شوي يقول الحمدلله كلهم بخيييييير

ام سعود: طيب كلمي ابوك شوووفي

لطيفه وهي عارفه ان ابوها ماراح يرد: انشاءالله يمه 
طبعا ام مها وفهد كانوا موجودين فهد راح معاهم للمستشفى وام مها جلست مع خالتها وبناتها


في غرفة ساره ....

ام مها: ياعمري ياساره خلاص ذبحتي نفسك ادعيلهم مايفيد الصيااااح

ساره: اخوي اخوي بيروح غيداء وغاده ... مااااجد كلهم بيروحون ويخلوننا بروحنا

الهنوف ميته من الصياح: ساره تكفين لاتقولين هالكلام الله يخليهم لنا انشاءالله




في طرف ثاني في المستشفى...

ابوسعود معصب: نوااااف اخوك ويييينه؟؟

نواف: جدي محمد في سيارته موراضي ينزل

فهد: روووح ناده طيب ماجد يبيه بسرعه ماجد ماينطق غير اسمه روووح ناده بسرعه

راح نواف بسرعه لسيارة اخووه اللي موقفها برا عند المستشفى فتح نواف باب السياره
نواف: محمد ... ماجد بسرعه الحق عليه بسرعه

محمد: شفيه ماجد؟؟

نواف يسحب اخوه: يبيك يالله تعال يامحمد
محمد نزل من سيارته وراح داااخل للمستشفى

محمد: ماجد وينه ... وينه ابي اشوفه

دخل محمد على ماجد

دخل وتقدم بخطوات بطيئه للسرير وشاف اللي ماكان يتمنى يشوفه
حبيب قلبه منسدح على السرير.... وجسمه كله مغطى بالشاش الابيض .
...وماطلع الا خشمه وفمه ومايسمه الا اجهزة نبض قلب ماجد ومن بينها صرخات 
ماجد ووناتــّه واسم محمد على لسانه ...

ماجد بتعب: محمد... محمد

محمد بندم وحسره وعيونه غرقانه: ياعيون محمد.. انا هنا ياماجد 

ماجد اللي كان يسمع صوته ومايشوف مد ايده لمحمد 

محمد حط ايد بيد ماجد
ماجد: محمد .. سامحني 

محمد: ماجد لاتقول كذا انا المفروض اطلب السماح منك مو انت ياماجد

ماجد: محمد .. انا خلاص حياتي انتهت .. ابي انهيها معاك وانت راضي عني ... مابي اروح واعز انسان على قلبي موراضي علي..

محمد ودموعه انهارت على خده: ماجد ... لاحياتك ماإنتهت انت بخير وانشاءالله بتطلع بالسلامه وترجع لنا مثل اول واحسن بعد... ماجد لاتخليني بروحي مابي الدنيا بدونك .. 

ماجد ضغط على ايد محمد بقوه وقال بصوت تعبان متقطع: قول مسامحك .... ابي اسمعها منك يالغالي

محمد: مسامحك .. والله مسامحك ..بس تكفى لاتخليني لاتروح ياماجد .. 

ماجد رفع يد محمد بصعوووبه وباسها ... وبعد ثواني سمع محمد صوت الجهاز يعلن عن رحيل ماجد..

محمد انهار من الصياااااااح واخذ ماجد بين ايدينه : ماجد تكفى رد علي .. انا محمد .. لاتروح وتخليني بروحي لاتروووح لاتروووح... 
محمد ضم ماجد لصدره وهو يصييييح ...

تكفـــى ياماجد اصحى اصحى ... خلاص انا سامحتك تعال نرجع مثل

اول.. ماجد لاتتركني بروحي .. تكلم ياماجد لاتروووح.. احنا طول عمرنا مع بعض.. وعمرنا ماتزاعلنا ... ليش يوم زعلت عليك تروح وتتركني 
خلاص انا اوعدك .. اننا ماراح نتزاعل .. بس تكفى انت ارجع ا بــــــــــــــييك لاتـــــــــــروح....


دخلوا الدكاتره على صوت صياح محمد وشافوا ماجد بين ايدينه وحاولوا ياخذونه بس محمد موراضي يفكه

محمد: خلوووه خلووووه ... معاي ابيه لاتاخذونـــه 

الدكتور: خلاص يابني الولد مات الله يرحمه

محمد في هاللحظه صرخ صرخه قويه: عندكم ماااااات عندكم .. لكـــن انا لا عندي مامات
.. ماجد مامات ...لاتكــــــذبون علي لاتكـــــــذبون..

ابونواف: محمد خلاص يابوي مايصير تسوي كذا 

محمد: يبــه .. ماجد .. ماااااات يقولون مات انا ابيـــه يــبه... ابيه والله أحتاااجه

ابونواف: خلاص يابوي هذا قضاء وقدر ولازم نكون مؤمنيـــــن فيه

محمد: بس هذا ماجد يبــه ... ماجد شلون اعيش حياتي بدونه شلووووووون .. سامحته انا يبـه سامحته ..

ابونواف جلس يهدي في ولده ومايدري كيف يخبره عن المصيبه الاكبــــــــــــــــــــــر


انتهى البـــــــارت...

ايش تتوقعوووون الخبر اللي بيقوله ابونواف لمحمد؟؟

وكيف حال محمد راح يكون بعد ماجد؟؟



البارت الثانـــــي عشر . . .

ام سعود وهي تصيح : ولدي سعوود ولدي انتم السبب ليش سويتوا فيه كذا تو من شوي يكلمني شلووون رااااح شلون مات انتم السبب انتم

ايوسعود والدموع على خده: ياأم سعود خلاص هذا شي مكتوب
قبل ماينولد سعود ماتنفع الدموع الحين ادعيلهم بالرحمه والمفغره محتاجين دعواتنا محتاجينها ياأم سعود

ام سعود: المستشفى هم السبب هم ياعبدالعزيز صدقني انا مكلمته مافيه الا العافيه

ابوسعود: الله يهديك ياأم سعود انتي الحين العاقله تسوين كذا المفروض تروحين تواسين عيالك روحي شوفي كيف حالهم خلاص هذا شي وصار والموت حق كلنا بنذوووقه 

فهد اللي توه جاي : عظم الله اجركم ..الله يرحمهم ويغفرلهم ... انشاءالله 

ابوسعود: امييين ... فهد وانا ابوك خذ امك وروح معاها للبيت تعبانه ومحتاجه ترتاح

فهد: انشاءالله يبه ... راح فهد واخذ امه وزوجته وطلعوا من المستشفى بعد الخبر المؤلم اللي سمعوووه ....

في طرف ثاني من المستشفى ...

محمد اللي كان جالس على الكرسي ومسند راسه على ورا ومغمض عيوووونه ودموعه تنزل على خده وكلها الم وحسررررره وندم...

ابونواف: يلا يابوي قوم معاي نروح للبيت

محمد بصوت تعبان: ابي اجلس مابي اروح

ابونواف: محمد جلوسك هنا ماله داعي

محمد: يبــه .. اتركوني هنا .. تكفون خلوني مابي اروح

نواف: يبه خلاص انت روووح للبيت وانا بجلس عند محمد

ابونواف قام : الله يعافيك ياولدي ... خلاص انا بروح مع امك 

نواف: خلاص يبه .. لاتشيل هم


عبدالعزيز: هاه خالد شصار بشر

خالد: مدري ياعبدالعزيز الدكتور ماعطاني جواب صاحي 

عبدالعزيز: شقالك؟؟

خالد: تو جدي عند الدكتور يسأله قال له شوي حالتهم صعبه لازم عنايه 

عبدالعزيز جلس على الكرسي وهو يتنهد: الله يستـــر 

خالد: اميــن
عبدالعزيز: انا بروح عند امي وانت روح شف جدي شصار معاه

لطيفه اللي كانت جالسه وضامه ساره لصدرها وهي تهديها

لطيفه: متى بتروح للبيت ياعبدالعزيز

عبدالعزيز: راح اتطمن على غاده وغيداء وبروووح

لطيفه: ماشفت جدك؟؟

عبدالعزيز: ابروح له الحيييين 

راح عبدالعزيز عند جده اللي كان جالس ع الكرسي ينتظر أي رد او خبر من الدكتور

عبدالعزيز راح وجلس جمب جده: بشر ياجدي شصار

ابوسعود: الحمدلله انشاءالله كل شي تمام

عبدالعزيز: الحمدلله

ابوسعود: خلاص يابوي انت رح للبيت وخذ معاك اللي موجودين
وانا والوليد ومحمد بنجلس هنا

عبدالعزيز: انشاءالله ياجدي

طلع عبدالعزيز من المستشفى واخذ معاه امه والبنات


ريم والدموع مغرقه عيونها: الله يرحمهم انشاءالله...

ام مها: امييين .. 

ريم: يمه غيداء وغاده شخبارهم الحين طيب

ام مها: والله مدري طلعت من المستشفى ماأخذت منهم خبر

ريم: انشاءالله مايكون فيهم الا العافيه

ام مها وهي طالعه فوق: انشاءالله .. ربك يعين

ريم راحت فوق تخبر اخواتها باللي صااااار 

مها اللي يوم سمعت الخير جلست تصييييح وتصييح الكل ماتوقع ردة فعلها كذا

((ماجد ... صغير صغير كيف يموووت والله صغير))

هذا اللي قالته مها من سمعت بالخبر تأثرت حييييييل ومصدومه للحين من اللي سمعته


بعد وفاة سعوود وزوجته وماجد الكل خيم عليه الحزن والضيقه ... كان عليهم خبر قاسي ومؤلم فقدوا ناس عزيزين عليهم فقدوا جزء من عائلتهم فقدوا اخوهم الكبير فقدوا اخوهم اللي يحب الخير دووم لهم..

فقدوا ام ماجد الانسانه اللي عمرها ماشالت على احد في خاطرها .. انسانه دوم تحب الخير لنفسها ولغيرها...

فقدوا مااااجد ماجد الشخص المرح.. ماجد ماكان يحلي جلساتهم الا هو بسواليفه ومزحه ... 

بعد مامر على هالحادث اسبوووع تقريبا...غيداء وغاده طلعوا من المستشفى ودروا باللي صار غيداء على طول دخلت غيبوووبه
وغاده انهارت من سمعت الخبر ماتوقعت هالشي راح يصير لها .. ماتوقعت بغمضة عين بتفقد اعز ناسها واهلها ...
ابوها... الطيب اللي عمره مارفض لها طلب.. اللي طول عمره كان يوجههم وينصحهم... يختفي من دون سابق انذار ... 
امهـــا ... الحنووون .. اللي ربتها وعاشت تحت رعايتها فجأه تختفي وتبتعد عن دنياها ... ماجد.. الغالي .. ماجد اللي كان يحب دايم يتهاوش معاها.. ويمزح معاها .. كيييف ماراح يرجع يعني .. ليه ياربي ليييه ... ليه اهلي بس اللي ماتوا ليه هم اللي اخترتهم بس ليــــــــــــه....




كان جالس على سريره وماسك جواله بيدينه ويشوف رسايل ماجد ويبكي بكل الم وحرقه...

انا السبب .. والله انا .. ياليتني مسامحك ياماجد ياليييت ... ياليتني مازعلت عليه من الاساس .. ااااه راح كل شي خلاص .. راح الغالي ..

جلس محمد يتذكر حياتهم اول وكيف كانوا مع بعض على الحلوه والمره ومازالت دموعه معلنه استسلامها على خده .. لييين ماخذااه النوم ونااام وهو ماسك جواله ....





طبعا انتهت ايام العزاء الثلاثه وكلها حزن وألم مرت 
ايامها طويله وثقيله على الكــــل وخصوصا غاده وغيداء اللي الى الان مو مستوعبين السالفه اللي صارت يحسون كأنهم في حلم وراح
ينتهي هالحلم وترجع حياتهم زي اول وأحســــن....




في مكان بعيد عن الاحداااث اللي صارت في عائلة ابوسعود والالم والحزن اللي عاشووه فتره مو بسيطه 

كانت جالسه بالصاله تكلم صديقتها ......
ملاك: بشري رهف خلصتي اغراضك

رهف: لاوالله مارحت للمكتبه علشان اخلص

ملاك: رهف الدكتوره طالبه مننا الاغراض يوم السبت 

رهف: شسوووي ياملاك والله لوبيدي كان رحت من زمان

ملاك: طيب قولي لأبوك يوديك

رهف ضاق صدرها من سمعت طاري ابوها حست بالقهر تجاه هالأبو اللي بس مسمى انه ابو لاأقل ولاأكثــر

ملاك: رهوووفتي وينك..

رهف: هلا معاك

ملاك: رهف شفيييك عاد

رهف: سلامتك مافيني شي.... اقوول ملاك 

ملاك: هلا

رهف كانت تبي تصرف ملاك بأي طريقه: امي الحين تناديني برووح لها وبعدبن ادق عليك

ملاك: اوكي خذي راحتـــك

رهف: اوكـي باي

ملاك: باي

سكرت رهف الجوال وحاسه الدنيا سوداء بوجهاا راحت لغرفة المعيشه 

رهف دخلت وهي طفشانه: سلاااام

هيا: هلا رهف شفيك

رهف وهي تجلس: يمه مليييت والله ماصارت حاله

العنود: رهف عسى ماشر شفيك

رهف: الدكتوره طالبه مننا اغراض من اسبووع والا الان ماجبتها وكل البنات خلصوا اغراضهم وجابوها

هيا: يارهف ياحبيبتي انا قايلتلك لاتدخلين فنيه بس انتي ماسمعتي كلامي

رهف: يمه حرام عليكم بتمنعوني من رغباتي وهذا اقل شي اقدر اطلبـــه

العنود: رهف انتي ادرى بالحال اللي احنا فييييه

رهف بصوت عالي: خلاص طيب اذا كان ابوي ماراح يوديني وين خوالي وين اعمامي

هيا:رهف خوالك من زمان واحنا منقطعين عنهم شلون تبينا الحين نطلبهم يودونك ويجيبونك

رهف قامت وهي معصبه: انتي السبب ... انتي السبب

هيا مندهشه: انا !!

رهف تصيح: ايه انتي انتي يمه اللي انا عرفته انك انتي تزوجتي ابوي وسافرتي معاه وطمعتي فيه وفي فلوووسه وتركتي امك واهلك وناسك حتى ولدك وهو ولدك وضناك الوحيد تخليتي عنه ورميتيه ولاإهتميتي فيه ...

يمه انتي ضيعتي الناس من ايدك .. انتي ابتعدتي عنهم بنفسك

العنود قاطعتها : رهف بس عاد شهالكلام اللي جالسه تقولينه

رهف: الكلام اللي انا اقوله هو اللي صار معانا وماجبت شي من عندي وهذا اللي غير حياتنا كذا

العنود عصبت على اختها وقامت ومسكتها مع كتفها: رهف بس روحي لغفتك وهاوشي على كيفك وطلعتها برا 

طلعت رهف بعد مارجعت الالم والذكرى لأمها وكلامها مثل السكين على قلبها

العنود: يمه ماعليك من رهف كلامها يطلع من دون قصدها

هيا بحزن: تدرين يالعنود ... كلام اختك صح .. انا السبب انا اللي فرطت بأهلي وكل اللي حولي علشان ابوك 
العنود.. انا ضحيت بخالد .. ولدي اللي كان يسوى الدنيا ومافيها .. رميته وخليته وهو كان محتاج لي تركته لعيون ابوووك ..

بس للأسف ضحيت علشانه بس مالقيت شي حلو منـــــه...

العنود: بس يمه خلاص عاد قطعتي قلبي 

في هاللحظه دخلت عليهم رهف تصيح : يمه يمه 

هيا رفعت راسها لبنتها

رهف: يمه انا بس ابي اسألك سؤال واحد وابيك تجاوبيني

العنود: رهف اطلعي برا مو وقت اسألتك الحين

رهف ماهتمت لكلام اختها وكملت

رهف: يمه خالد ولد مييييييييييييييين؟؟

هيا استغربت من سؤال بنتها اول مره تسألها هالسؤال

رهف: جاوبيني ولد ميــــــــــــن؟؟

هيا:ولـــدي

رهف ماسكه جوالها بإيدها: خلاص يمه انا بدق على خالد

هيا: لا يارهف شتبين بخالد

رهف: بقوله يوديني اشتري اغراضي

هيا: رهف قلتلك لا .. ماراح تدقين 

رهف: ليــــــــــــــــه طيب؟؟

هيا ودموعها سالت: ماأبي يارهف نلجأ لخالد الحين وانا راميته ومو مهتمه فيه 

العنود: يمه الله يهديك وش اللي ماتبين تراه مهما كان ولدك 
رهف: تلجئين لخالد ولا تلجئين لغيـــــــره يايمه

هيا: رهف .. العنود .. خلاص قلتلكم خالد لااا 

رهف طلعت من المعيشه معصبه وراحت لغرفتها ودقت على خالد من دون ماتحس 


طبعــــا غيداء سكنت عند عمتها حصه لوجود الهنوف اللي راح تواسيها وتخفف عنها وغاده بعد اصرار من الجد سكنت عند جدها لأنها كانت صغيره وكان خايف عليها وحب انها تكون تحت رعااااايته....

في بيت ابوسعود.. الكل كان جالس على طاولة الطعام

ابوسعود: ساره روحي نادي غاده

ساره: يبه حاولت فيها اكثر من مره مو راضيه تنزل

الولـيد: يبه خلوها على راحتها

ابو سعود: مايصير لها ايام ماكلت شي ولاشفناها

ام سعود: انشاءالله كلها ايام وتعدي .. خلوها على راحتها الحين.. لاتنســى ياعبدالعزيز انها فقدت جزء كبير من حياتها

الكل: الله يرحمهم انشاءالله 


مـــر على عالحادث اللي صار 4 شهور...

الهنوف: غيداء يلا قومي تراني طفشت خلينا نطلع شوي

غيداء: الهنوف والله مالي خلق اطلع

الهنوف: انا ماصدقت مشعل يوافق يطلعنا 

غيداء: اطلعي انتي وياه ... انا مابي

الهنوف: غيداء مايصير لازم تغيرين جو هالبيت اللي حابسه عمرك فيه

غيداء قامت: الهنوف لاتحاولين تقنعين فيني روحه ماراح اروح

رفعت الجلال على راسها وراحت بترقى فوق

مشعل دخل: وليه ماتبين؟؟

غيداء التفتت عليه: مالي خلق اطلع ... مشكوور ماتقصر وكملت طرقها

الهنوف: اووووف منها مادري متى ناويه تغير من روتينها الغبي 

مشعل راح عند اخته: الهنوف مايصير تظغطين عليها كـذا اتركيها براحتها .. اللي فيها كافيها ..

الهنوف: مشعل انا ابي اوسع صدرها شوي واغير من جوها الكئيب 

مشعل: مو توسعين صدرها بهالطريقه وتغصبينها على شي ماتبيه

الهنوف: شسوي فيها طيب؟

مشعل: اتركيها ولاتغصبينها 

الهنوف: اوكــي انا بروح لها الحين

راحت الهنوف فوووق عند غيداء ودخلت عليها بالغرفه وشافتها جالسه على السرير وتصيـــــح..

راحت وجلست جمبها ...

الهنوف: خلاص ياعمري تراك قطعتي قلبي ..ادعيلهم بالرحمه ياغيداء وانشاءالله ربي يعوضك في دنياك

غيداء: الهنوف وربي اشتقتلهم مو قادره استوعب حياتي من دونهم

الهنوف: هذي الدنيا حبيبتي وكل شي مكتووب وانشاءالله نشوفهم بالجنه

غيداء ارتاحت لكلام الهنوووف كثير وحست بالراحه من بعد كلامها ...

الهنوووف اخذها التفكير لبعييييد..

غيداء: الهنوف وين وصلتي..

الهنوف: معاك

غيداء: وينك لي ساعه اناديك وانتي مو معاي

الهنوف تنهدت : هذي الدنيا ياغيداء ماعمرها صفت لأحد

غيداء: الهنوف شسالفه في شي مضايقك

الهنوف: خليها على ربك بس... وانتي مو ناقصك مشاكل وغثا اللي فيك مكفيك


رن جواله وهو كان توه طالع من الحمام ماخذ له شاور والفوطه على راسه...

راح واخذ جواله ...

خالد: الــــوو..

..... : هلا خالـــد

خالد: هلابــك... ميــن؟؟

.....: معقوله نسيتنا ياخالــــد

خالد: والله صوتك مو غريب علي

.....: توقعتك على طول بتعرفني بس شكلي مو على البال

خالد: هلاااااااا والله وغلا ... ايه عرفتك رهوووفه

رهف: الحمدلله على السلامه

خالد يضحك: الله يسلمك

رهف: اخبارك ؟؟

خالد: تمام الحمدلله .. انتي اخبارك واخبار امي والعنوود؟؟

رهف: اكذب عليك ان قلت احنا بخير

خالد: افاا شفيكم رهوف عسى ماشر




انتهـــــــــــــــى البارت ..

ايش تتوقعون الكلام اللي كانت بتقوله الهنوف لغيـــداء؟؟

والكلام اللي بتقوله رهف لخالد؟؟

وهل بتتغير علاقة فهد مع اخواته من بعد موت اخوه والا علاقتهم بتزداد سوء ومشاكل بتكبر


البــــارت الثالث عشــــر . . .

خالد: شفيك رهف قولي

رهف: خالد والله اني مستحيه فيك

خالد: رهف شدعووه تستحين مني قولي اللي عندك

رهف: وربي مدري شقولك مو قادره احط كلمه على الثانيه

خالد: اقول عاد عن الدلع وقووولي تراني خفت

رهف: خالد تعرف انا داخله قسم فنيه وتعرف الطلبات كيف مره كثيره والدكتوره طالبه مننا اغراض وماقدرت اجيبها لها

خالد: وأنا وين رحت يارهف كان دقيتي علي 

رهف: انا بالبدايه مابغيت اكلف عليك 

خالد: مابيننا هالاشياء ومتى تبي الدكتوره الاغراض منكم

رهف: الاسبوع هذا اخر شي

خالد: اوكـــي ولايهمك بعد صلاة العشاء بكون عندكم واوديك تشترين اغراضك

رهف مو قادره تتكلم ماتوقعت ان ردة فعل خالد بتكون كـذا ... خالد طيب وحبوووب ليه امي تتعامل معاه كذا وربي مايستاهل .. ليييييه ؟؟


***********************************

قامت بالليل وهي ضايق صدرها تحس انها مخنوقه مو قادره تتنفس الدنيا ضاقت عليها
قامت من سريرها وراحت عند الشباك وفتحته واستنشقت الهواء البارد اللي دخل عليها

وتذكرت اخر ايامها مع اهلها
تذكرت ايام الشرقيه تذكرت اخر اللحظات اللي عاشتها معاهم 

والله اشتقتلكم يالغالين الدنيا ماتسوى من دونكم 

وينك بيه الدنيا ماتسوى من دون بسمتك .. ماتسوى الدنيا من دون حنانك يمه
مــــــاجد والله اشتقتلك ماكنت اعرف انك غالي عندي بالحيل 

سندت غاده راسها عالجدار ودموعها على خدها معلنه استسلامها


****************************


في غرفة الهنووف...


غيداء: الهنوف وين وصلتي؟

الهنوف: هلا معاك

غيداء: هنوو شفيك قولي اللي عندك حاسه في قلبك كلام ودك تطلعينه 

الهنوف: اااااه ياغيداء وربي مدري شقولك

غيداء: قولي يالهنوف تكلمي ريحي بالك وطلعي اللي في قلبك

الهنوف: غيداء تذكرين يوم تروحون الشرقيه

غيداء: ايه

الهنوف: رحت انا وساره للسوق بس تدرين وش الغريب 

غيداء: وش الغريب؟؟

الهنوف: في حرمه طول الوقت وهي ورانا مو راضيه تخلينا 
كل مارحنا مكان اشوفها معانا
انا قلت لساره بس قالت لي ماعليك منها واتركيها 
وخلينا نروح ناكل شي خفيف رحنا انا وساره هي راحت تطلب وانا جلست عالكرسي 
وجتني وحده وقالت:مساء الخيـــر

الهنوف: مساء النور

......:ممكن اخذ من وقتك دقايق 

الهنوف: تفضلي

جلست الحرمه عند الهنوف

......: اذا ماكنت غلطانه انتي الهنوف صح؟

الهنوف خافت منها وجلست ساكته

.....: انا جيت لك لأني ادري انك الهنوف وتأكدت من هالشي لما مشيت وراك وتابعتك

الهنوف: انتي شتبين الحين

.....: لاتعصبين طيب

الهنوف: ماعصبت .. بس اخلصي علي وقولي شتبين

.....: اممممم انتي مخطوبه ومتمكله بعدصح؟

الهنوف وانتي شعليك مخطوبه والا لا

.....: لو سمحتي حسني اسلوبك معاي

الهنوف: ماأظن ان اسلوبي فيه شي

......: في هاللحظه رن جوال الحرمه اللي مع الهنوف...

.....: الووو .. هلا والله وغلاااااا عزوز... تمام انت كيفك ؟ .... تسلملي والله ... هههههههه واحنا نقدر نزعل ..... بس تعرف لازم تضيق صدورنا شوي .... راح نفقدك ونفقد جلساتك معانا .... ايه عاد مو تتزوج وتنسانا وتنسى حبايبك ... ادري فيك والله اصيل... اوكي اكلمك بعدين انا في المول الحين يلا باي

.....: ههههههههه ياحبيله والله

الهنوف والفضول ذابحها من سمعت اسم عزوز: ميييين؟؟

......: عزووووز تخيلي بيتزوج ويتركنا

الهنوف: اخوووك ؟

......: ههههههههه وش اخوووي بعد انتي هذا حبيبي عزوز وبيتزوج ومره انا ضاق صدري هو كان يطلبني للزواج بس انا اهلي رفضوا وزواجه قريب بشهر 5 تقريبا


الهنوف الا الان مو مستوعبه اللي يصير قدامها عبدالعزيز وبيتزوج قريب وفي شهر 5 شساااالفه؟؟

......: هيييي انتي ورين رحتي

الهنوف: معااااك

.....: تبين اوريك صورته مرررره يجنن 

الهنوف: لامشكوره مابي اشوفها

.....: ماراح يضرك شي شوووفيه وربي ابتسامته تنسيك الدنيا 

الهنوف خلاص ماتحملت الفضول ذبحها تبي تعرف مين عبدالعزيز هذا اللي زواجه قريب 

الهنوف: ورينا نشوف

مدت الحرمه لها الجوال

الهنوف اخذت الجوال وشافت الصوره

كان رجال وسيم جالس في سياره ومشخص بالشماغ ويناظر الكاميرا ويبتسم وحاط ايده على خده

الهنوف طاح الجوال من ايدينها ماستوعبت اللي تشوفه ... تحس انها في حلم ... لا مو معقوووله اللي تشوفه .. هذا عبدالعزيز ايه عبدالعزيز ....

.....: هييي شفيييييك

الهنوف قامت وبعصبيه: كذااااابه .. والله كذابه عبدالعزيز مستحيل يسوي كذا ... مستحييييل

....: انتي تعرفينه؟؟

الهنوف: لاتقعدين تسوين نفسك غبيه انقلعي وخري عن وجهي مابي اشوفك

.....: ههههههههههههااااي اعصابك حبيبتي 

راحت البنت وتركت الهنوف تبكي من اللي جالسه تشوووفه قدامها 

**********************



غيداء: الهنوف ماعليك منها وانسي السالفه اللي صااااارت

الهنوف تبكي: غيداء شلون انسى ...الصوووره معها شفت الصوره ويبتسم بعد ... غيداء كلمته عندي والله كلمته وتقول لاتتركنا بعد الزوااااج

غيداء: الهنوف: سمعتي صوته بنفسك؟؟

الهنوف: لا

غيداء: خلاص صدقيني تلعب عليك والله تلعب لاتصدقينها

الهنوف: غيدااااء شلون تلعب طيب صورة عبدالعزيز شجابها عندها شجاااابها قوليلي 

غيداء سكتت ماقدرت ترد على الهنوف كلامها صح كيف جت الصوره عندها


**************************

بعد مرور فتره على وفاة سعود وعياله ... غاده بدت تتأقلم عالوضع اللي هي عايشته ... صحيح هي ماكانت مرتاحه لوجود خالد معاها بالبيت ... بس ظروفها اجبرتها انها تعيش بنفس المكان اللي يعيش فيه خالد .... خالد اللي ماتطيق شوفته.. خالد اللي اذا سمعت طاريه كشرت وضاق صدرها.... خالد اشين مخلوووق بنظرها....

في الصاله ... بيت ابوسعوود( الجد)


الوليد كان منسدح عالكنب في الصاله ويناظر التلفزيون
وداااخل جو مع الفيلم اللي يناظره

دخلت غاده: سلااااام

الوليد مانتبه لها 

غاده تأشر بيدينها: ياهوووه قلنا سلام

الوليد التفت لها: هلا .. هلا غدوو وينك يالدوبا من زمان عنك

غاده:......

الوليد: غاده وين سرحتي

غاده: ماسرحت 

الوليد: طيب تعالي اجلسي شوفي معاي هالفيلم مره حلو

غاده جلست جنب عمها ...

الوليد مد لها التويكس: خذي غاده

غاده: مابي مشكوره

الوليد: ترديني يعني

غاده: الوليد والله شبعانه مابي

الوليد لف وجهه عالتلفزيون ومسوي زعلان : طيب خلاص زعلت 

غاده تتطنز: لا لا تكفى الوليد لاتزعل والله ماأقوى على زعلك

الوليد : ايه يالدوبا تطنزي اوريييييييك..

غاده: هههههههه .. المهم شهالفلم شكله غبي

االوليد: فيلم رعب مره روعه

غاده: وع ماأحب افلام الرعب

الوليد: ايه بنت هذي حركاتكم يالبنات تبون افلام بطولة توم وكروز وشلته ( وينعم صوته)

يووه شوفيه فديته يجنن وااااو يهبل

غاده ضحكت من قلبها على شكل عمها: ههههههههههههههههههههههههههه
في هاللحظه دخلت ساره وخالد 

ساره: ماشاءالله شهالضحك ياغاده اشوفك مبسووطه 

خالد: بتحرمينا من ضحكتها ... احنا متى نصدق نشوفها مبسوطه ( يطالعها وهو يبتسم)

غاده ماناظرته ولاهتمت فيه ومعطيته اشكل

الوليد: سااارونه لايفوتك تعالي هذا الفيلم اللي تحبينه

ساره : ووووالله

راحت ونطت عالكنب 

غاده قامت بتروح مسكها الوليد من ايدينها: وييييين ؟؟

غاده: بروح فوق

الوليد: كملي الفيلم معانا

غاده: مالي خلق افلام الحين 

مشت غاده وكان خالد واقف بنص الصاله مرت من جنبه وقالت بهمس : اكرهك 

وكملت طريقها ورقت فوووق

خالد ضحك عليها وراح جلس مع الوليد وساره 

الوليد: خويلد ورا ماتعقل

خالد: خير شمسوي انا

الوليد: شفيك على غاده حرام عليك

خالد: وشو والله ماسويت لها شي 

ساره: ياقلبي خالد ماسوا شي بس غاده تكرهه من طلعت هالدنيا 

الوليد يضحك: بالله عليك انت من يحبك؟

ساره: ههههههههههههههههه

خالد قام واخذ المخده الصغيره اللي بجمبه ورماها على الوليد

خالد: يكفيني في دنيتي جدي وجدتي ربي لايحرمني منهم مو ناقص حب احد

الوليد: شدعوه خالد شكلك صدقت وربي مافي احد بالدنيا مايحبك والله امزح وانا اول اللي يحبونك

ساره : ههههههه وانا ثانيهم

خالد مارد عليهم وراح فووووق على غرفته


**********************

في الدمام...

( عبدالعزيز كان رايح للدمام عنده اشغال هناك بيقضيهم وبيرجع)

كان جالس على الارض مقابل البحر وضام رجوله لصدره وشعره الطويل يتحرك مع نسمات الهواء ... يفكر بالانسانه اللي ماخذه عقله... اللي شاغله باله ... يفكر بالسالفه اللي قالها له نواف بخصوص الهنوف... قبل مايتوفى خاله سعود ... وانها كانت تبكي ولاكان احد يعرف شفيها بس يوم جاها عبدالعزيز كانت بتقوله بكل شي بس وفاة سعود كان اقرب من ان الهنوف تبوح باليي داخلها من الم وجراح ...ياترى ايش فيها .. ايش اللي مخليها تبكي انا لازم اعرف زواجنا قرب مايصير لازم اعرف
يمكن تكون سالفه كبيره وانا مو حاس ... جلس فتره يتأمل البحر وبدون شعور شاف ايدينه تمتد للجوال وتضغط اصابعه على رقم الهنوف بدون مايحس

الهنوف اللي كانت جالسه بغرفتها مع غيداء يوم شافت جوالها يرن ضاق صدرها حييل ماكان ودها ترد عليه من بعد اللي صاير خلاص تحس انها كرهته حيييل 


لحظات ويسمع صوووت الهنوف تقول: مرحبا

عبدالعزيز: مرحبااا مليووووون

الهنوف: هلا والله

عبدالعزيز: شخبارك

الهنوف: الحمدلله تمام ... انت كيفك؟

عبدالعزيز يتنهد: تعبان يالهنوف والله تعبان

الهنوف: سلامتك شفيك

عبدالعزيز: بطلب منك طلب

الهنوف: اَمــر

عبدالعزيز : مايامر عليك عدو ... تذكرين سالفتك مع نواف
( وجلس عبدالعزيز يذكر الهنوف باللي صار لها)

الهنوف تغيرت نبرة صوتها: اييييه 

عبدالعزيز: ابيك تقزلين لي شسالفتك هذاك اليوم

الهنوف والدمعه في عينها: عبدالعزيز خلاص انسى السالفه بليز

عبدالعزيز: الهنوف شفيك؟

الهنوف: حرام عليك ياعبدالعزيز يوم بديت انسى السالفه تجي انت وتذكرني فيها .. خلاص انسى بلييييز طلبتك 

عبدالعزيز: الهنوف من حقي اعرف وش اللي مضيق خلقك ومكدر خاطرك

الهنوف جلست تصيح ...

عبدالعزيز بحزن: الهنوف

الهنوف: نعم

عبدالعزيز: الهنوف تكفين مابي ابس اسمع صوت صياحك قولي شفييييك وربي انتي كذا تعذبيني 

الهنوف: .........

عبدالعزيز: الهنوف بتتكلمين والا جيت انا الحين للرياض

الهنوف: عبدالعزيز تحبنب انسى السالفه خلاص

عبدالعزيز: انتي قبل كنتي بتقولين لي ليه الحين غيرتي رايك

الهنوف انفجرت بالصياح ماتحملت وماحست باللي تقوله: انت شفيك ماتفهم قلتلك انساها ... يعني لازم تضيق صدري ... انت تبي مشاكل ؟؟ ... شفيك انت ؟ عبدالعزيز انا متحمله اشايء فوق طاقتي وربي تعبت تعبت خلااااااص
ناعاد اتحمل اللي جالس يصير تعبت خلاص والله تعبت

وزااااد صوت صياحها

عبدالعزيز مو مستووعب الكلام اللي قالته الهنوف مافهم منها شي كأنها تتكلم بلغه ثانيه

سكرت الهنوف الخط من دون ماتقول حتى باي


***************************

في الشركه كان ابونواف جالس على مكتبه ويرتب الملفات والمعاملات

دخل السكرتير على ابونواف: ابو نواف في واحد يبيك برا

ابونواف: ماقالك اسمه 

السكرتير: لا والله ماقال شي

ابونواف: طيب طيب خله يتفضل

دقايق ويدخل فهد

فهد: السلام عليكم 

ابونواف رفع راسه: وعليكم السلام .. فهد

فهد: شفيك كأنك مستغرب من زيارتي

ابونواف: لاأبد لا مستغرب ولاشي( وقف ابونواف) تفضل تفضل حياك

فهد جلس: بشرنا عنك ياابو نواف كيف الشغل معاك؟

ابونواف: الحمدلله ماشي الحال.. انت شخبارك 

فهد: الحمدلله نحمده ونشكره ... اقول ابونواف

ابونواف: هلا فهد

فهد: انا جاي اكلمك بخصوص

ابونواف: بخصوص ايش؟

فهد نزل راسه بالارض ومشبك اصابعه في بعضها 
ابونواف مستغرب من فهد

ابونواف: شفيك يافهد عســــى ماشر 

فهد على وضعه الاول: الشر مايجيك بس

ابونواف وقف على رجوله : ابونواف شفيك تراك خوفتني



انتهــــــــــــــــــــى ....

توقعااااتكم حبايبي 




البارت الرابع عشــــــــــر . . . 


فهد رفع راسه لأبو نواف: ابو نواف لاتخاف ارتاح ارتاح بس انا جيتك بخصوص زواج الهنوف

ابونواف: ليه شفيه زواج الهنوف

فهد: مدري شقولك صراحه .. مدري شلون ابدأ معاك كلامي

ابونواف: فهد شفيك انت .. بتقول والا شلون

فهد تشجع وقال: انت على اي اساس وافقت ان هنوف تكون من نصيب عبدالعزيز

ابونواف مستغرب من سؤال فهد: فهد شهالسؤال ... وبعدين عبدالعزيز خطب الهنوف وانا شاورتها وهي وافقت .. وعبدالعزيز رجال مافيه عيب

فهد: انا اشهد انه بعد اللي سواه مو رجال

ابونواف: ليه شايف شي عليه ؟؟

فهد: لاتسوي نفسك نسيت سالفته مع بنتي مها ياابونواف يوم كانوا صغار

ابونواف: انت شفيك اليوم جالس تخذرف وتقول كلام ماينفهم

فهد عصب : الحين صار كلامي ماينفهم وخذاريف ياابونواف

ابونواف: محشوم يافهد بس انا فهمت قصدك غلط شفيك عصبت الله يهديك

فهد: ابونواف اسمعني زين انت تذكر عبدالعزيز اول شكان كلامه ... الكل كان يدري عن انه كان يحب مها بنتي وانه لها وهي له 

ابونواف: شدخل بنتك بالسالفه الحين ؟؟

فهد عصب بوقتها وعلى صوته: لاتسوي نفسك غبي ياابونواف 

ابونواف: فهد رجاء احترم المكان اللي انت فيه 

فهد يطق المكتب بإيده: اسمعني ياابونواف علم جاك وتعداك انا بقولك كلمتين وبطلع.. 

صحيح الهنوف تملكت على عبدالعزيز وزواجهم قررريب بس صدقني هالزواج ماراح يتم وانا موجووود ... ماراااااااااااح يتم وطلع برا المكتب وهو معصب بالحيل . . .

ابونواف جلس على الكرسي مستغرب من كلام فهد وعصبيته اللي جت فجأه ... شفيييه شاللي مخليه يعصب كذا لهالدرجه ... ياربيه شفيه لايكون ناوي على شي شين ...



****************************


في هالاجـــــــــواء المتكهربه ... والهوشه اللي صايره في العائله علشان زواج عبدالعزيز والهنوف

.... عبدالعزيز ... اللي عايش في دوامة من التفكير ... يفكر بالهنوف وايش اللي صاير لها ... ومو راضيه تقول له شي ...ابونواف... اللي مستغرب من فهد وخايف من اللي بيسووويه... محمد اللي حياته صارت ولا شي... من بعد ماجد.. يحس الدنيا خلاص انتهت .. الكل فقد ضحكة محمد ووناسته 

... غاده اللي طول يومها تبكي من خالد وفعايله... مها اللي كانت تخطط بس مع ابوها علشااااااااااان يرجع لها حلم طفولتها .........


*******************

دخل ابونواف البيت وحاط شماغه على كتفه والدنيا ضايقه عليييه وتعابير وجهه باين انه ضايق خلقه

دخـــــــــل الصاله ....

كانت الهنوف جالسه بالصاله ومعاها غيداء 

ابونواف تنحنح قبل يدخل: السلام عليكم

غيداء والهنوف: وعليكم السلام

غيداء استحت من وجوده ابونواف وتوها بتقوم بتطلع

ابونواف: اجلسي ياغيداء انا بطلع فوق

طلع ابونواف

الهنوف: وانتي وبعدين معاااااااااااك؟؟

غيداء وهي تشيل الجلال عنها : وشووو؟؟

الهنوف: من دخل ابوي نطيتي ماصدقتي ... وبعدين معك خلاص ترا عادي لازه تتعودين

غيداء: وش اتعود علييييه والله احس مالي داعي جالسه وابوك موجود

الهنوف: يعني بياكلك هو والا بيسوي لك شي

غيداء: هنيف والله فشيله ماله داعي اجلس

الهنوف:غيداء مادام جلالك معاك خلاص بعدين لاتنسين خلاص انتي صرتي من عائلتنا السعيده

غيداء: هههههههه تكفين يالعائله السعيده

الهنوف: اقول غيووود

غيداء: هلا

الهنوف: متى ناويه ترجعين للجامعه تراك زودتيها عاد

غيداء: لاحقين على الغثا ... بعدين تعالي لايكون غايره مني اني جالسه وانتي تدرسين

الهنوف: وووع اصلا انا مابي جلسة البيت طفش صراحه مادام حمود ماعاد نشووفه 24 ساعه بغرفته طلع بيتنا ووووع طفش 

غيداء: ياعمري والله متأثر حييييل 

الهنوف وقفت وحطت ايدها على خصرها: نعم نعم وش اللي ياعمري (وتغمزلها) بديـــــــنا

غيداء: خير وش اللي بدينا ماقلت شي ترا

الهنوف: ههههههههههه حبيبة حمووودي

غيداء اخذت المخده الصغيره اللي بجنبها ورمتها على الهنوف

الهنوف انحاااشت وراحت على فوووق على طول

غيداء راحت ووقفت بنص الصاله ورافعه راسها للدرج تكلم هنوف: يالعبده .... ان ماخليتك تندمين 

ماأكون بنت سعووووود

.......: يمه منك والله تخوفين

جاها مصدر الصوت من وراها

التفت غيداء...

نواف: شفيك معصبه ... روقي الدنيا ماتسوى

غيداء كان ودها تصفق نواااف

نواف قرب لها : بس حلووه وانتي معصبه وطلع الدرج

غيداء كانت بتموت في هاللحظه من نواف وحركاته الجريئه 

رقت غيداء فوق عند الهنوف وهي منقهره من نواف ومعصبه من الهنوف

دخلت الغرفه ...

غيداء: سخيييييييف وربي سخيف

الهنوف: هههههههه مين محمد؟؟

غيداء: وش محمد بعد انتي شدخل محمد المسكييين

الهنوف: اجل مين

غيداء: وفيه غير نواف سخيييف ؟

الهنوف: هههههههه لييه شفيه

غيداء: والله مايستحي يقهر عليه حركات

الهنوف: غريبه تقولين عن نواف سخيف مو من عادتك

غيداء عصبت على الهنوف 

غيداء: الهنووووووف وربي انتي ابيخ من اخوك شفيك معلقه اخوانك فيني اليوووم

الهنوف راحت لسريرها وانسدحت وهي تضحك: شسوي فيك تحبينهم

غيداء راحت وبتطلع من الغرفه: يوووه ماأسخف من نواف الا اخته

الهنوف: ههههههه تعالي تعالي خلاص سكت ماراح اقول شي

غيداء: سكري فمك مابي اسمع ولا كلمه

الهنوف: من عيوووني

راحت غيداء وجلست على السرير وقالت للهنوف السالفه اللي صارت لها مع نواف...

الهنوف: ههههههههههههههههههههه

غيداء: الحمدلله ترا ماقلت نكته انا

الهنوف: والله نواف رهيييييب يعجبني ياناس

غيداء: ايه مبسوووطه ... اضحكي ماصار لك الموقف

الهنوف: بس تدرين مدري وين عيونه فيه يوم يقول حلوووه

غيداء: خييييييير وانا وشو يعني

الهنوف ميته ضحك على غيداء من جد اذا عصبت يطلع شكلها يجنن

غيداء: اورررررريك انتي واخوك يالدوووبا

*******************

في الجامعه...

مها: سحر واللي يرحم والديك خلاص خلينا نروح كافي اكل

سحر: حرام عليك والله ماأكلت شي

مها: ماشاءالله عليك كل هذا ولا اكلتي شي 

سحر: مها خلاص عاد

مها: والله انك دوبا من جد

سحر: كووولي تبن

مها: هههههههه اروح عند بشاير احسن لي وانتي كملي اكلك

سحر: انقلعي احسن

راحت مها لبشاير ومعاها مجموعه من البنات

مها: هاااااااااي بنات

البنات: هايات

مها: يووووه حتى انتم جالسين تاكلووون

بشاير: ليه فيها شي اذا اكلنا

مها: لا ... بس انا منحاشه من سحر حومت كبدي من كثر ماتاكل

غيداء: ليه مها لايكون تسوين دايت

مها بدلع: بصراحه جسمي عاجبني ولايحتاج دايت مو زي بعض الناس ( وتناظر الهنوف) مدري شعندهم سامنين بزياده

غيداء تصرف الموضوع: تدرون عاد انا يعجبني جسم الهنوف ودي اصير مثلها

مها: ههههههههههههااااي مدري وين عيونك فيه حبيبتي انا بصراحه ارحمها على جسمها 

مشاعل: لاعاد وربي جسمها حلووو مها نكون واقعيين يعني

مها: ايه بس مو احلى من جسمي

بشاير: وانتي في احد قايل لك جسمك شين .. خلاص طيب جسمك حلو ماقلنا شي

مها: تتطنزين يعني يابشاير

بشاير: لاماتطنزت ابد

الهنوف: الحمدلله اهم شي انا جسمي عاجبني

مها: ووووع وش اللي عاجبك فيه بالله عليك 

غيداء: مها خلاص عاد لاتتهاوشون على شي تافه

مها: اووووص انتي ... 

غيداء: خير انشاءالله ... مها بليز احترمي نفسك واعرفي من تكلمين قبل تنطقين

مشاعل: حلاص بنات صلوا على النبي مايصير كـذا

بشاير: مها انتي جايه تتهاوشين معاهم وتسوين مشاكل

غيداء: سبحان الله ... عمرها ماتجي للشي الا تخربه 

مها: اقووووول عاد لاتخليني امد ايدي .. تراني محترمتك 

الهنوف تهمس لغيداء: غيداء خلاص لاتحارشينها اسكتي والله تسوي فيك جريمه

مشاعل: ليه كذا يامها ... ليه تحبين دايم تتهاوشينت مع العالم 

مها عصبت من كلام مشاعل وجلست تهاوش وحطت حرتها بالهنوووف 


وعطتها من الكلام الجارح وراااحت....


بشاير: اوووف منها هالبنت استغرب منها صراحه

الهنوف: هذا طبعها متعودين

بشاير: اسفه ترا مو قصدي اني اسب في بنت عمكم بس انا مستغربه بس

غيداء: عادي ياقلبي حتى احنا مستغربين 

رن جدوال غيداء بهاللحظه

الهنوف: مييين

غيداء تقوم: ياحبك للقااافه وراحت ...

الهنوف: اوريك يالدوبا من زينك من بيدك عليك اصلا ياجدي ياجدتي هههههه

البنات: هههههههههه

من جهة ثانيه بالجامعه ...

غيداء تكلم بالجوال ..

غيداء: غاده شفيك تراني من جد خفت

غاده: والله طفشت ياغيداء طفشت

غيداء: طفشتي من ايش ؟؟

غاده: طفشت من عيشتي والله ماأتحمله خلاااص تعبت

غيداء: غاده لايكون تقصدين خالد؟

غاده: وفيه غيره 

غيداء: غاده حرام عليك خالد انسان طيب ماعمري شفت منه شي مو حلووو

الكل يحبه ويعزه ... انسان طيب يحب لغيره اكثر مما يحب لنفسه

غاده: ايه .. بس انا معاي غييييير

غيداء: وليه غير انتي اكيد مسويه شي

غاده: غيداء وربي مناسويت شي بس هو ناشب لي ... غيداء انا بسألك ؟ انتي 
مبسوطه ببيت خالتي؟؟

غيداء: ايه الحمدلله لييه غدوو؟؟

غاده: انا طغشت من بيت جدي خلاص والله مللليت

غيداء: جدي وجدتي قصروا عليك بشي

غاده: لاوالله .. بس انا ماعاد اطيق هذاك الانسان

غيداء: غاده خالد .. يهاوشك .. يزعلك ... يكدر خاطرك

غاده: بعد مابقى الا هو يهاوشني

غيداء : اجل شفيك عليييييييه

غاده: اكرهه والله اكرهه مااحبه 

غيداء: اقول غاده عن حركات الدلع وروحي لاتجلسين بغرفتك كثير اجلسي عند جدتي تحت اوكي

غاده بملل: اووووكي طيب باي

غيداء: باي

**********************

طبعا فهد وبناته وحرمته صارت اجتماعاتهم بالعائله مررره قليله عقب السالفه


ابونواف اللي كان منسدح عالسرير وباين عليه الارهاق والتعب 

حصه: شفيك يالغالي مو على بعضك اليوم

ابونواف: ......

حصه جلست على طرف السرير : ابونواف

ابونواف التفت لها من دون همس

حصه: شفيك شاللي مكدر خاطرك 

ابونواف: خايف ياحصه والله خايف

حصه: بسم الله عليك خايف من ايش

ابونواف: من اخوك

حصه: اخوووي !!!

تعدل ابونواف في الجلسه وجلس يقول لزوجته اللي صار بالشركه


********************************

توقعااااااااااااااااااااتكم حبايبي


البـــــــــــارت الخامس عشر . . . . 



في بيت ابوسعود ...

على طاولة الطعام الكل جالس يتعشاء...

ساره: اقول بابا

ابوسعود: انا كم مره اقولك لاتقولين بابا

ساره : لييييه ؟؟

ابوسعود: الله يهديك كل ذا الشيب وبابا

ام سعود: زين اعترفت ياأبوسعود

ساره: حرام عليك بابا ماقال شي

ابوسعود: ماعليك من امك تغار مني اصلا

الوليد : ههههههههه والله ماتصلح اشكالكم وانتم تتهاوشون

ام سعود: الله يخلف علي ماتزوجت واحد رومانسي

الوليد فاطس ضحك : ههههههههههههههههههههههاااي حركتات مامي تعرفين الرومانسيه بعد

غاده: افا عليك وليدووه الرومانسيه مصدرها جدتي

الوليد: هههههههه تكفين بس اقول اسكتي انتي وكلامك متعوووب عليه

غاده: هههههههههههه اقول انت انطم بس

ام سعود: ايه بنتي غاده بعدي والله هذا الكلام السنع مو كلام بعض الناس 

ابوسعود: وينك ياخالد بس مافي غيرك يوقف معاااي

خالد: سلااااااااااام

ابوسعود: هلا والله الطيب عند ذكره

الوليد: فاتك ياخالد مابقى شي فيك ماقلناه

خالد: اكيد تمدحون فيني صح

ساره: عااااش واثق

ام سعود : ماعليك منهم ياخالد تعال تعشى بس

خالد: تسلمين يالغاليه تعشيت ... الحمدلله

ام سعود: طيب تعال اجلس معانا بس مو لازم تاكل

ابوسعود: يابنت الحلال قال لك خلاص تعشيت غصب يعني يجلس

ام سعود: اوووووووف انت شعليك منه يجلس والا مايجلس... بعدين ترا هذا خالد الغالي ولد الغالي

غاده بهمس: امحق غالي 

سمعتها ساره اللي كانت جنبها : ههههههههههههه

خالد: طيب لاتتهاوشون خلاص بجلس

راح خالد وجلس حنب جدته 

غاده قامت : الحمدلله 

الوليد: وين وين

غاده: الحمدلله شبعت

ام سعود: غاده مابعد اكلتي شي اجلسي 

خالد عرف ان غاده ماقامت الا علشانه توها مابعد اكلت شي قام وقال: انا استأذنكم

ام سعود: شفيييكم انتم كلكم قمتوا

خالد: والله ياجدتي تعبان وودي انام 

ابوسعود: خلاص براحتك ياخالد نوم العوافي ياولدي

خالد التفت على غاده: خذي راحتك يابنت عمي ... وكلي وانتي مبسوطه انا طالع فوووق ...ورااااح ...



********************************


كان جالس على سريره بغرفته ومعاه جواله يلعب فيه 

مشعل: ممكن ادخل؟؟

محمد رفع راسه: شتبي ؟

مشعل: ممكن ادخل واقولك وش ابي بعدين

محمد: مشعل

مشعل: هلا

محمد: ممكن تطلع برا

مشعل: بسم الله مابعد دخلت وتقول لي اطلع

محمد: مشعل تكفى تراني مو ناقص 

مشعل دخل وجلس جنب محمد عالسرير

مشعل: محمد

محمد: نعم

مشعل: الى متى يامحمد وانت حابس نفسك بهالغرفه؟

محمد: اوووف ترا مليت من هالسؤال الكل جالس يسألني خلاص طفشت

مشعل: محمد والله ماتتخيل كيف البيت من دونك والله مايسوى... 
امي طول الوقت ضايق خلقها تفكر بحالتك ... ابوي اللي مو قادر يحك راسه من هالشغل اللي بالشركه..
طول وقته يفكر كيف يسعدك ...الهنووف ونواف الكل والله ... والله مانسوى شي دونك... 
محمد العيال مزعجيني كل شوي يدقون علي يبونك ...
وانت مو راضي ترد عليهم اذا دقوا على جوالك..

محمد قاطعه: مشعل انت الحين وش تبي توصل له؟

مشعل: ابيك ترحم نفسك ... وتطلع من هالغرفه اللي حابس عمرك فيها

محمد: واذا قلتلك ماراح اطلع 

مشعل: محمد ليه العناد حرام عليك لين متى بتجلس على حالتك هذي ... 
محمد ماجد مات الله يرحمه وهو راضي عنك خلاص شتبي اكثر من كذا ...
والله لوتشوف شكلك كيف والله كان ماقلت اللي قلته 


******************************


عبدالعزيز اللي كان يكلم الهنوف بالجوال

عبدالعزيز: يابعد عمري انتي ليه مو راضيه تفهميني

الهنوف: عبدالعزيز بليز خلاص

عبدالعزيز: الهنوووف وبعدين معاك انتي ليه العناد هذا

الهنوف: .........

عبدالعزيز: انتي في بيتكم الحين صح؟

الهنوف: ايه

عبدالعزيز: اوكـي ... يلا باي

الهنوف: شفيييك

عبدالعزيز: دقايق وانا عندك ... باي (( وسكر الخط))

الهنوف: لاااااا تعال وين 

طووط .. طووط ...طووط

الهنوف رمت الجوال جنبها ... اوووف وش يجيبه الحين بعد ... يعني لازم البس واكشخ والله حاله ...

عليك حركات ياعبدالعزيز ترفع الضغط ... اووووف 
وقامت الهنوف بتلبس قبل يجي عبدالعزيز



****************************


حصه: لا ياابونواف لايضيق صدرك فهد مايقدر يسوي شي 

ابونواف: مدري ياحصه والله ينخاف منه 

حصه: طيب خلاص انا لازم اخبر ابووي 

ابونواف: وهذا اللي لازم يصير ... صدقيني فهد ناوي نيه شينه على بنتك

حصه تحط ايدها على صدرها: يووه بسم الله على بنتي 

ابونواف قام: الله يستر بس... انا بروح اخذ لي شاور وبنام مره دايخ

حصه: نوم العوافي


*********************


عبدالعزيز اللي كان جالس بالمجلس في بيت حصه وجنبه الهنوف ...

عبدالعزيز: وهذا انا الحين جيت ... يلا ممكن تتكلمين وتقولين اللي عندك

الهنوف ساكته ومنزله راسها ... وباين عليها الضيقه . .

عبدالعزيز قرب عندها ورفع راسها بيدينه

عبدالعزيز بحنيه : الهنوف

الهنوف : هلا

عبدالعزيز: صدقيني لانه هالشي يهمني ويعني لي شي كثير لازم اعرفه ...
يعني مو من حقي اني اعرف شاللي مضيق صدر قلبي 
مو من حقي اعرف شاللي مكدر خاطرها؟؟ جاوبيني الهنوف

الهنوف: الا من حقك

عبدالعزيز: طيب وليه مو راضيه تقولين .. الهنوف زواجنا قريب ولازم انا اعرف هالشي قبل يوم الزواج ... 

الهنوف: مدري شقولك طيب

عبدالعزيز: قولي كل اللي بقلبك ... قولي وانا هنا بس اسمع لك ... 

الهنوف بخوف: طيب

تعدلت الهنوف من جلستها وتشجعت وبدت في حكيها وقالت لعبدالعزيز كل السالفه اللي صارتلها وعن الارقام اللي تدق عليها وتحذرها من عبدالعزيز ........



*************************


هيا: انتي شفيك ماتفهمين يعني

رهف: يمه حرام عليك شتبيني اسوي 

هيا: خلاص حولي من هالقسم مو لازم .. وش اللي حادك عليه

رهف: يمه احبه .. هذي هوايتي طيب 

يوسف اللي توه داخل : شفيكم انتم اصواتكم واصله لاخر الدنيا

هيا: الله يهديك يايوسف ماقلنا شي نسولف عادي

يوسف: ايه انتي اصلا سواليفك كلها صراخ ماكانها سواليف زي الناس

هيا: مشكووور يايوسف 

يوسف : المهم انا اليوم عندي عزيمه كبيره بالبيت

هيا : اليوم !!

يوسف: ايه اليوم ... وابيك تسوين عشاء زي الناس ... والرجال عددهم كثير ... 

هيا: ايه بس كان علمتني قبل مايمدينا على شي .. مابقى شي ع صلاة العشاء 

يوسف: انا اللي علي سويته وخبرتكم .. والباقي عليكم يمديكم مايمديكم ماعلي منكم عندك بنتين يساعدونك... المهم ابي كل شي حلووو ومضبووط..

هيا اللي ماتقدر تسوي شي ... ولاتقدر تقول شي ... هذا امر ولازم تنفذه

هيا: انشاءالله


*******************************





فهــد: خلاص عاد تراك ازعجتيني 

ام مها: يافهد حرام عليك خاف ربك في اللي بتسويه والله حرام هي شذنبها .. الهنوف ماسوت لك شي 
وماتخاف .. تموت وتقابل ربك وانت ظالم يافهد ... ماتخاااااف

فهد: وش اللي ظالم انتي بعد ... ماأتوقع اني سويت شي خطأ ...
الهنوف هي السبب في اللي صاير لبنتك ... شوفي كيف ضعفت ماتاكل ولاتشرب ... ارحمي بنتك قبل لاترحمين بنات الناس

ام مها: والله دنيا غريبه ... الحين بنت اختك صارت بنت الناس ... بنت اختك يافهد نفس بنتك 

فهد: انا ماقهرني الا ان عبدالعزيز مايبيها ولا يحبها ليييه يغصبونه

ام مها: ومن قال لك انهم غاصبينه 

فهد: انا اقوله ... عبدالعزيز يحب مها يحبها انتي ليه مو راضيه تفهمين

ام مها: وش اللي يحبها ... لو يحبها كان ماخطب الهنوف ...
بعدين انت ماتستحي على وجهك تعرض بنتك عالناس ... يعني المسأله عناد ...
اللي يشوف بنتك يقول عانس ومحد يبي يتزوجها وبالغصب تبي تنشبها في عبدالعزيز ... فهد انت ليش مو راضي تستوعب اللي انت تسويه 

..فهد ... لو هو يبي بنتك مافي احد بيوقف بطريقه كان جاء خطبها منك ...
هو رجال مافي احد بيرده او يغصبه .. فهد هذا اخوك مات الله يرحمه والناس كلها تذكره بالخيـــر ماعمرنا شفنا شي منه مو حلووو .. انت اذا مت الناس وش بتقول عنك ... يافهد بيقولون ذابح اخته وبنتها .. مو مخليهم في حالهم

فهد: انا مو هدفي انه يتزوج بنتي بس اهم شي مايتزوج بنت حصه

ام مها: طيب وليش بنت حصه وش سوت

فهد: ماسوت شي ... بس انا شي في بالي وابي اسووويه

ام مها: خلاص يافهد لاتعيش بالدنيا وانت همك تضيق صدر هذا ... وتتهاوش مع هذا ... فهد كلنا يالاخير بنموووت ... ومصيرنا تحت التراب ... شل اللي بقلبك عليهم ... خل قلبك ابيض وصافي ولاتشيل على احد .. الدنــــــــيا والله ماتسوى ...

فهد: .....................



*******************************



كان مصدوم مو قادر يستوعب الكلام اللي تقوله الهنوف ... حس بالقهر يصير هالشي من وراه وهو مايدري ... هذي سالفه مدبره من احد ... حاقد عليه ... ايه اكيد والله هذي سالفه وراها احد...

الهنوف اللي كانت تصيح من بعد السالفه ... تذكرت الحرمه وتذكرت الصووره وكيف كان شكل عبدالعزيز .. تذكرت اللي يدق عليها ويحذرها جلست تصيييييح وموقادره تمسك نفسها

عبدالعزيز يحاول يهدي فيها: الهنوف انا ماتوقعتك تصدقين هالشي

الهنوف بصياح: شلون ماأصدق عبدالعزيز انا شفت الصوره والله شفتها
وشفتها وهي تكلمك وتقولك لاتنسانا ... عبدالعزيز ... كيف ماأصدق

عبدالعزيز بقهر: الهنوف يعني بيجي يوم في بالك اني راح اسوي هالحركه ... لا وبعد اني مواعدهم بعد زواجي 

قاطعته الهنوف: من وين لها الصوره طيب ؟؟؟ جاوبني 

عبدالعزيز: مدري يالهنوف وهذا اللي مستغرب منه

الهنوف: ايه طبيعي تحاول تطلع منها

عبدالعزيز عصب: الهنوف وش اللي احاول اطلع منها ... الهنوف انا انسان ماعندي هالخرابيط مااعرف هالحركات .. انتي الحين كأنك مصدقه السالفه ومكذبتني .. ومافي امل تصدقيني 

الهنوف قامت : لأني شفت هالشي بعيوني مااقدر اكذبه وراحت بتطلع من المجلس

لحقها عبدالعزيز ومسكها مع ايدينها

عبدالعزيز: تعالي لحظه انا لازم انهي هالسالفه البايخه

الهنوف: طيب اترك ايدي لو سمحت

عبدالعزيز ترك ايدها ونزل راسه على تحت .. وباين عليه البراءه وانه ماسوى شي من اللي قالته الهنوف... والهنوف لاحظت هالشي ... بس ماقدرت تصدقه .. هالشي صعب عليها

عبدالعزيز بنبره حزينه: ممكن تعطيني الارقام اللي كانت تدق عليك

الهنوف: شتبي فيهم

عبدالعزيز: الهنوف ابيهم وبس ... تكفين عطيني اياها

الهنوف ببرود: طيب

وطلعت برا المجلس راحت تجيب جوالها ...

عبدالعزيز راح وجلس يحتريها

دخلت الهنوف وشافت عبدالعزيز جالس عالكنب ومسند راسه على ورا وباين عليه الارهاق والتعب ... 

الهنوف: هذي الارقام جبتها

عبدالعزيز مارد عليها كان داخل عالم ثاني ... يفكر باللي صار ... وكيف يخلي الهنوف تصدقه ... 

الهنوف: عبدالعزيز

عبدالعزيز انتبه لها وعدل جلسته: هلا هلا ... جبتيها

الهنوف مدت الجوال له ...

اخذ عبدالعزيز جوالها وسجل الارقام بجواله وقام ومد لها الجوال ...

اخذت جوالها وقرب عبدالعزيز لها ووقف قدامها وحط ايده على كتفها

عبدالعزيز: يعني كل هالمده يالهنوف اللي راحت .. وانتي شايله علي ... كل هالمده وانتي مو طايقتني ...
انا حاس في اسلوبك متغير علي مره ...يعني كرهتيني والا شلووون ... خلاص ماعاد تبين عبدالعزيز...

الهنوف والله اصعب شي لما يكون الشخص اللي تحبه .. شايف شي مايرضاه منك ..
وهو كله كذب ... وانت ودك تخليه يصدقك ... بس هو مو راضي 

والله صعبه .. وخاصه لما تكون برئ وماتدري كيف صارت السالفه .. اللي غيرت عليك حبيبتك .. شي يقهر والله ... الهنوف انا قلتلك كل اللي عندي ... 

وخبرتك انها سالفه فيه احد مدبر لها ... صدقيني هذا واحد حاقد علينا ومايبينا نكون لبعض... حطي في بالك ان عبدالعزيز اللي قدامك مستحيل يسوي هالشي ... عبدالعزيز اللي قدامك يحبك ... ويعزك ويعشق الارض اللي وطيتي عليها ...

كنت انتظر هاليوم بفاااارغ الصبر... انتظر اليوم اللي بتنزفين فيه لي ... ايه لي انا ... انتظر اليوم اللي تكونين فيه ملكـــي لحالي انا وبس ...

حبيبتي.. انا اللي علي سويته ... بس انتي باقي عليك ياإنك تصدقين زوجك ( قال هالكلمه وهو متردد)
والا إنك تصدقين غيره وتكذبينه ... 

الهنوف في هاللحظه خلاااااص عبدالعزيز جالس يقول كلام هي ماتتحمله .. رجولها ماصارت تشيلها...قرب عبدالعزيز منها يربكها... وكلامه اللي طالع من قلبه بكل صدق ... وعيونه اللي كلها براءه ... ماخلاها تتحمل الموقف وحطت راسها على صدر عبدالعزيز وهي تصيييييييح ....عبدالعزيز اخذها بقوووه وضمها لصدره بكل حناااان .......




**********************************


بعد مامر على وفاة سعود وعياله 10 شهور تقريبا...

محمد تحسنت حالته كثير وطلع من غرفته اللي حابس عمره فيها ورجع للكليه مثل اول واحسن من بعد ماعطته غيداء ورقه لقتها في غرفة ماجد بعد ماباعوا البيت حق سعود .. 

ومتكوب بالورقه


(( محمد))

تدري وش اصعب شعور يمر على الواحد .. انه يكون مزعل صديق عمره ومو قادر يراضيه ..

محمد... انا ادري ان حركاتي وفعايلي ماتعجبك ولاترضيك .. بس صدقني كنت اسوي هالشي غصب علي .. لاني تعودت عليه وخلاص مو قادر اتركه ... بس من بعد مازعلت علي ولاصرت تحاكيني ... كرهت نفسي في اللحظه اللي عرفت فيها هالسوالف.. كرهت الساعه اللي تعرفت فيها على كل بنت كلمتها ... محمد صدقني انا ندمت كثير عاللي سويته ... ندمت اني ماسمعت كلامك ...صحيح اني افرح وانبسط لما اكلم وحده من هالبنات ... بس ماأخذت حساب اللي مو راضين علي ابوي.. امي.. اهلي كلهم ... رفيق دربي وحبيب قلبي محمد اللي ماكان راضي ... وفوق هذا كله الله سبحانه اللي يحاسب على كل صغيره وكبيره...

محمد... انا ندمان على وقتي اللي ضيعته ... ندمان على حبيبي اللي زعلته...

انا خلاص احس حياتي انتهت ... احس يومي قريب ... محمد كل اللي ابيه انك ماتشيل في قلبك علي .. من بعد ماتزاعلنا والله حياتي ماصار لها طعم ... انا من زمان كنت ابي اراضيك بس انت ماعطيتني فرصه اكلمك فيها ...توني عرفت قيمة كلامك ومحاظراتك

((( لاتنـــــــــــسانا من دعــــــــــائك)))

وبطلب منك طلي صغير لا يضيق صدرك بعد ماأرحل من هالدنيا الفانيه... ابيك دوم مبسوط وفرحان وتذكرني بالخيـــــــر ... محمد انا فرحي من فرحك وزعلي من زعلك

محبــــــــــك:: ماجـــد



محمد خلاص تغيرت حالته من بعد هالرساله كثيرر ..

وعبدالعزيز اتفق مع الهنوف ان الزواج يكون عائلي وماراح يكون كبير من بعد الظروف اللي صارت والمشاكل الهنوف رضت بالقرار هذا مع انها كانت تتمنى هاليوم اللي تنزف فيه بزواج كبير والكل يكون حاضر بس هذا اللي انكتب لها ولازم ترضى ...


********************************


في بيت ابوسعود ( الجد) 
بالصااااااله..

غاده تكلم بالتلفووون

غاده: الهنووف يلا شقلتي

الهنوف: غدوو والله مالي خلق

غاده : وش اللي مالك خلق والله اني طفشانه تعالي انتي وغيداء وسعوا صدري شووي

الهنوف: والله عندي بحث مابعد كتبته

غاده: انا اكتب لك البحث بس تعااااااالي

الهنوف: اوكي بقووول لنواف وارد لك خبر

غاده: طيب تعااالوا مع السواق احسن

الهنوف: اوكي اشووف يلا باي

غاده: لاتتأخرووون باي

ساره اللي كانت منسدحه عالكنبه وتاكل شيبيس: يعني انا مامليت عينك يالدووبا

غاده: لا..

ساره قامت: ماااااالت عليك ابروح اجيب لي موويه تبين؟؟

غاده: تسوووووين خير والله

ساره: هههههه اجل ماراح اجيب لك 

غاده: يلااا عاد جيبي لي وانتي ساكته

ساره جابت كاس موويه لغااده 

ساره: تبينه؟؟

غاده: ايه والله عطشااانه عطيني

ساره راحت لغاده وكبت عليها كااااس باااارد

غاده صرخخخخت بقوووه وساره ميته ضحك عليها

غاده: سخيييفه والله سخيفه

ساره : هههههههه

غاده: حرام سوير باااارده الموويه

ساره: احسن ههههه وراحت فوووق 

راحت غاده وجابت كاس مويه وجلست بالصاله تحتري ساره 
علشان ترد لها نفس اللي سوته فيهااا

في هاللحظه دخل خالد وماكن منتبه لوجود غاده

وكان يغني وهو حاط ايدينه في جيبه ودااخل جوو ...



يعنــي ماودك تجيــنا 
يعني متكــبر علــينا 
صرت متــغير وقاسي 
صرت حتـى تشك فينا 

مانسيـنا الماضي والله 
وعلى جفـاك يعين الله 
وأن نسيتوا بـشكي الله 
وإن هويتـونا هوينــا 

حط نفسك في مكانـي 
كيف أتحمل زمانــي 
جرب أحساسك عشاني 
قول والبـاقي علينــا 

صدق حبيتك يا غـالي 
وأسهر عشانك ليالـي 
كيف أنسى ذا محالـي 
ومن العواذل ماعليـنا 



غاده كانت منسجمه مع صوت خالد كان صوته يجنن ... ومانزلت عينها منه تطالعه وكان عاجبها شكله وهو يغني
خالد اللي كان توه بيطلع على الدرج انتبه لوجود احد بالصاله خالد التفت وشافها سرحااانه وتطالعه

خالد بابتسامه: غدوو انتي هنا

غاده: .....

خالد: الاخت معجبه...؟؟

غاده انتبهت لنفسها : خالد انت مره واثق من نفسك على ايش ياحسره؟

خالد ضحك وراح جلس بالكنب اللي جنبها

خالد: اشوفك مطيره عيونك فيني بسم الله علي

غاده: ههههههههه مشكلتك انك واااثق

ساره دخلت : ادررري تتكلمون عني صح

غاده: اييه مررره مافي غيرك نحكي فيه

غاده في هاللحظه استغلت الفرصه وقامت وبالكاس على راس ساااره

سااااره: ااااااااااااه يادووووبا بارد

غاده: هههههههههههههههه احسن

خالد: تعجبيني غدوو

ساره: انا اوريك ياخويلد خل غاده تنفعك 

خالد: ههههههههه

غاده راحت لساره وقربت منها: تعيشين وتاكلين غيرها حبيبتي
(وبدلع) لفت على وراااا وراحت فوووق

ساره: شغلك عندي والله مااخليك

خالد: ترا مو حلوووه حركة هالمويه والله انها تخرع

ساره: علم هالتكرووونيه مو تعلمني

خالد: تخسى التكرونيه تصير غاده والله ماتجي ربع ظفرها

ساره تحط ايدها على خسرها: الاخ يدااااااااافع

خالد: هههههههه تصدقين خفت منك 

ساره: تدري بروح اجيب كاس مويه مو بارد بجيب حااااااار واوريها غادوه

خالد: ايه عااد سويها وشوفي اللي بيجيك والله مااخليك



****************************


ابونواف: ها يالهنوف شقلتي 

الهنوف : ايه يبه خلاص انا راضيه وماعندي أي مانع

حصه : الهنوف انتي عادي عندك

الهنوف : ايه يمه مو مهم

حصه: شلون يابنتي مو مهم ... ماتبين الناس تحكي وتتكلم عن زواجك .. ماتبين كل الناس تكون حاضره زواجك .. 

ابونواف: انتي شفيك ياحصه شهالتفكير عندك .. مو مهم الناس اهم شي راحة بنتك وبعدين هي راضيه خلاص هذا اهم شي 

حصه تناظر بنتها : مااتوقع يالهنوف انك راضيه زواجك يكون صغير وعائلي 

الهنوف : يمه اكيد كل بنت تتمنى زواجها يكون كبير والكل يحكي عنه بس انا مقدره ظروفنا وراضيه باللي يصير

ابونواف: بعدي بنتي والله .. 

حصه : والله مدري شقول مستغربه منك يابنتي

ابونواف: خلاص ياحصه المفروض انتي اللي ترفضين ان الزواج يكون كبير .. حصه مو مهم الزواج .. اهم شي التوفيق .. ادعي لبنتك بالتوفيق في حياتها لاتهتمين بالزواج وتنسين بنتك ..

حصه : اللي تبونه سووه خلاص مادام بنتك راضيه .. وقامت 

ابونواف: الهنوف

الهنوف : سم يبه

ابونواف: يابنتي لايهمك كلام امك الحريم هذا همهم .. انتي خلي همك اكبر من كذا 

الهنوف: صدقني يايبه انا عادي عندي ولااهتميت زي اهتمام امي 

ابونواف: كل اللي اقدر اقوله يابنتي .. الله يوفقك ويسعدك انشاءالله 


***************************



مها : هههههههههههههههه يابعد عمري انتي يلوموني فييييييك 

سحر: شفتي اني قدها .. انا اذا حطيت شي براسي لااازم اسويه 

مها: تسلمييييين لي والله سويتي شي مستحيل انساه طول حياتي اشكرك من كل قلبي

سحر: لاتشكرين .. شدعوووه ماسويت شي

مها: بس تدرين انا حاسه انه فيه شي بيخرب اللي بتسوينه

سحر: وشووو

مها: مدري احساس بس

سحر: اقووول انثبري انتي واحساسك خلاص انا بداية خطتي ناجحه وانشاءالله نهايتها ناجحه

مها تتنهد : الله يسمع منك 

سحر : لايهمك مهاوي ... ولاتخافين صدقيني كل شي بيمشي زي ماتبين .. 

مها: الله يعين بس

سحر: امين .. طيب ياقلبي ماماتي تناديني .. تبين شي ؟؟

مها: سلامتك 

سحر : الله يسلمك يالله بااااي

مها: باي


*************************



غاده اللي كانت جالسه بغرفتها ومنسدحه عالسرير وتلعب بجوالها والطفش ذابحها ...رن جوالها 

غاده بطفش: الو

غيداء: هلا غاده

غاده: هلا

غيداء: سلامات شفيك

غاده: اووووووف طفشانه

غيداء: طفشانه من ايش؟؟

غاده: طفشانه من كل شي غيداء والله طفشششش ابي شي اشغل نفسي فيه

غيداء: ودراستك 

غاده: مالي خلق دراسه

غيداء: غدوو مايصير وش اللي مالك خلق للدراسه

غاده: ايه مالي خلق 

غيداء: اقول بلا دلع وقومي شوفي درووسك بدال مايضيع وقتك كذا

غاده : طيب طيب خلاص بروووح تبين شي

غيداء: اممممممم كانك تصرفيني يعني

غاده: ههههههههههههه مو انتي تقولين روحي

غيداء: أيه مو الحين عاد .. خليني شوي اسولف معاك .. يعني كل هذي شطاره فيك بتروحين لدروووسك

غاده: والله اللي ماعرفنا لكم .. من شوي تقولين روحي لدروسك .. بعدين تقولين اجلسي سولفي معاي 

غيداء: خلاص طيب اسفييين روحي لدروووسك 

غاده: هههههههه اووكي يالله بااااي 

غيداء: باي

غاده سكرت الجوال من اختها ... وطبعا ماراحت تشوف دروسها وتذاكر لأنها كانت مطنشه بدراستها ومو مهتمه فيها خذت جوالها ودقت على صديقتها فجر ..

فجر : يااااامرحبا

غاده: مرحبتييين.. كيفك

فجر: الحمدلله بخييير .. انتي شخبارك 

غاده: والله تمام

فجر: ويييييينك يالقاطعه 

غاده : شسوووي يافجوره والله كل يوم بدق عليك بس يروح الوقت وانسى

فجر: طيب ياقلبي معذوووره .. اقول غدو

غاده: هلا

فجر: دقيتي علي بوووقت حلووووووو

غاده: ليه شعندك 

فجر: تقدرين تدخلين الماسنجر الحين؟؟

غاده: والله مااتوقع 

فجر: لييييييه؟؟

غاده: فجر الوقت متأخر الحين وبعدين اخاف يدخل علي جدي ويشوفني جالسه عالنت ويهاوشني

فجر: ماعليك ماراح يقول شي عادي قولي اكلم صديقتي عالماسنجر .. والا اقفلي الباب كأنك نايمه 

غاده: والله مدري يافجر احس

قاطعتها فجر: لاتحسين ولا شي .. اقفلي الباب ولاتخافين يالله علشان خاطري

غاده: اووكي دقايق وانا داخله

فجر: انتظرررررك .. اوكي ؟

غاده: اوكي ..

سكرت غاده من فجر وراحت اخذت اللاب توب وفتحته وجلست على سريرها وقفلت الباب طبعا علشان جدها


ودخلت الماسنجر علشان فجر ...



إذا ودي ابوح بهم ابد ماأكتبه بسطور .. همومي بس في نفسي الحنها واغنيها
هلاااا فجوووووووووره

أتعبهم غروري ..

هلابك

إذا ودي ابوح بهم ابد ماأكتبه بسطور .. همومي بس في نفسي الحنها واغنيها

هاه شعندك يالدوبا 

أتعبهم غروري ..

ههههههههههههه عندي اشياء واشياء 

إذا ودي ابوح بهم ابد ماأكتبه بسطور .. همومي بس في نفسي الحنها واغنيها

طيب قووولي تراني متحمسه مره

اتعبهم غروري ..

شووفي غدو تذكرين يومم اقولك عن اللي كان معاي بالماسنجر

إذا ودي ابوح بهم ابد ماأكتبه بسطور .. همومي بس في نفسي الحنها واغنيها

قصدك فيصل؟؟

أتعبهم غروري ..

ايييييييه عليك نووووور

إذا ودي ابوح بهم ابد ماأكتبه بسطور .. همومي بس في نفسي الحنها واغنيها
طيب شفيييه

أتعبهم غروري ..

هو الحين اون لاين وابي اسوووي ان فايت 

إذا ودي ابوح بهم ابد ماأكتبه بسطور .. همومي بس في نفسي الحنها واغنيها

مع ميييييييين

اتعبهم غروري ..

انا وانتي وفيصل ياذكيه

إذا ودي ابوح بهم ابد ماأكتبه بسطور .. همومي بس في نفسي الحنها واغنيها
لا لا يافجر بليييييييييز لاتسوين

أتعبهم غروري ..

يووووووه غاده انتي شفيك ... شفيها اذا سويت يعني

إذا ودي ابوح بهم ابد ماأكتبه بسطور .. همومي بس في نفسي الحنها واغنيها

شتبين فيني انا ... كلميه انتي لحالك انا شدخلني

أتعبهم غروري .. 

غدوو .. مجرد وناسه وفله .. نسووولف ونستانس مع بعض

إذا ودي ابوح بهم ابد ماأكتبه بسطور .. همومي بس في نفسي الحنها واغنيها

لا يافجر مابي استانسي انتي لحالك انا لا تكفين بليييز 

أتعبهم غروري .. 

اوووووووووووه غادوووه لاتسوين نفسك يعني .. اقول اعقلي وخليني اسوي ان فايت ونفلها 

إذا ودي ابوح بهم ابد ماأكتبه بسطور .. همومي بس في نفسي الحنها واغنيها

فجر تكفين لاتحرجيني 

أتعبهم غروري ..

غاده انا ادري بتقولين ماعمري كلمت اولاد عالماسنجر .. بس صدقيني هالمره بس وخلاص .. وبعدين انا ماقلتلك خذي ايميله واضيفيه .. كلميه هالمره وبس ..

إذا ودي ابوح بهم ابد ماأكتبه بسطور .. همومي بس في نفسي الحنها واغنيها

طيب يافجر سوي ان فايت بس انا ماراح اطول دقايق وبطلع اووكي 

أتعبهم غروري ..

اوكي ماطلبتي شي ياقلبي ... 





انتهـــــــــــــــــــــــــى ...

ايش تتوقعون الشي اللي بتسوويه سحر مع مها ؟؟

وغاده وصديقتها فجر ايش اللي بيصير بينهم ؟؟

انتظرووني وتوقعاتكم ياحلوووين 





البــــــــــارت السادس عشر ...

في بيت حصه . . .

حصه : ايه الحين تو ماصار لبيتنا طعم

محمد : تسلمين يالغاليه

مشعل: يمه وانا وين رحت

ابونواف: ماقالت فيك شي .. انت عاد شمعة البيت ياولدي

مشعل: احم احم ترا يكبر راسي عاد

محمد: تدرون عاد ضااايق خلقي مره

حصه: افا سلامتك شفيك

محمد التفت على امه : مابقى شي يايمه وتتزوج الهنوف والله ماأتخيل البيت من دونها

مشعل مسوي ضايق صدره: ايه والله بنفقدها

محمد يلتفت على اخوه: تتطنز انت ووجهك

مشعل: لاوالله ماتطنزت اقولك بنفقدها تقول تتطنز

ابونواف: شفيكم اليوم بس جالسين تضيقون صدورنا .. والحمدلله الهنوف ماراح تسافر والا تبعد عننا بتتزوج وبنشووفها دايم انشاءالله

حصه: الله يوفقها انشاءالله 

الكل: امين 



*********************************



اتعبهم غروري ..

فصووول هذي صديقتي غدوو .. اعرفك عليها

Faisal

هلا والله بغدو .. كيفك ؟؟

اذا ودي ابوح بهم ابد ماأكتبه بسطور .. همومي بس في نفسي الحنها واغنيها ..

هلابك .. انا تمام .. انت كيفك ؟


Faisal

بخير عساك بخير

اتعبهم غروري ..

وانا تراني غرت .. اسألوني قولوا كيفك ؟

Faisal

هههههههههههه ياقلبي عاللي يغارون

اذا ودي ابوح بهم ابد ماأكتبه بسطور .. همومي بس في نفسي الحنها واغنيها ..ههههههههه كيفك فجووره 

اتعبهم غروري ..

ههههههههههه انا بخير دامكم بخير 

Faisal

دوووووووم يارب

اتعبهم غروري ..

يسلمووو

Faisal

الله يسلمك

Faisal

اقول غدوو

اذا ودي ابوح بهم ابد ماأكتبه بسطور .. همومي بس في نفسي الحنها واغنيها ..

هلا

Faisal

انتي عمرك نفس فجر والا اكبر

اتعبهم غروري ..

ايه غدووو نفس عمري بالضبط 

Faisal

هههههههههههههههه اتوقع اني سألت غدو يافجر

اذا ودي ابوح بهم ابد ماأكتبه بسطور .. همومي بس في نفسي الحنها واغنيها ..
هههههههههههههه

اتعبهم غروري ..

ايه عادي فيها شي اذا جاوبت انا .. والا ماتبيني اتكلم ابد ؟؟

Faisal

لاياقلبي شدعووه .. موقصدي كذا 

اذا ودي ابوح بهم ابد ماأكتبه بسطور .. همومي بس في نفسي الحنها واغنيها ..
انا احس انكم بتتهاوشون خلاص قفلوا الموضوع << خاشه عرض

Faisal

ههههههههههههاااي صايره مصلحه اجتماعيه الاخت

اتعبهم غروري ..

هههههه ايه من جد

اذا ودي ابوح بهم ابد ماأكتبه بسطور .. همومي بس في نفسي الحنها واغنيها ..
اقول مو كأنكم تتطنزون علي

Faisal

لاوالله شدعوووه نتطنز على غدوو 

اذا ودي ابوح بهم ابد ماأكتبه بسطور .. همومي بس في نفسي الحنها واغنيها ..
ايه اشوااا

اتعبهم غروري ..

لاتكفين خفنا منك

اذا ودي ابوح بهم ابد ماأكتبه بسطور .. همومي بس في نفسي الحنها واغنيها ..
اقووول ياحلوين.. انا بطلع الحين

Faisal

ويـــــــن بدري ياغدووو

اتعبهم غروري ..

ايه تعالي وين رايحه تو الناس 

اذا ودي ابوح بهم ابد ماأكتبه بسطور .. همومي بس في نفسي الحنها واغنيها ..

والله سووري مضطره اطلع 

اتعبهم غروري ..

اوكي خذي راحتك

Faisal

فرصه سعيده غدوو ... وخلينا نشوفك

اذا ودي ابوح بهم ابد ماأكتبه بسطور .. همومي بس في نفسي الحنها واغنيها ..
وانا اسعد .. يالله تامرون شي 

اتعبهم غروري ..

سلامتك ياحلووه

Faisal

مانبي الا سلامتك ورضــاك

اذا ودي ابوح بهم ابد ماأكتبه بسطور .. همومي بس في نفسي الحنها واغنيها ..
الله يسلمكم.. يالله بااااااي

اتعبهم غروري ..
بايات



********************************



فارس: يمه حرام عليك والله طفشان

لطيفه: قلتلك طلعه بهالوقت مافيه

فارس: لييييه طيب 

لطيفه: فارس شووف كم الوقت الحين 

فارس: يمه .. تراني مو بزر عاد 

لطيفه: عاد انا اشوفك بنظري توك بزر صغييير

فارس : اوووف والله هذي ياقويه ياام عبدالعزيز الحين انا بزر

لطيفه: ايه انا اشوفك صغيييير

فارس قام واقف: حرام عليك مامي كل هالطول والعرض وتقولين صغير

لطيفه: فارس لاتحاول .. طلعه بهالوقت مافيه

فارس: يمه حرام عليك صديقي تركي بيجي بسيارته ونطلع شويات وبنرجع

لطيفه: فارس

فارس: سمي

لطيفه: خلاص روح نام احسن لك

فارس: يمه شفييييك اليووم ترا مو اول مره اطلع هالوقت 

في هاللحظه دخل عبدالعزيز 

عبدالعزيز: السلام عليكم

لطيفه: وعليكم السلام ...جيت بوقتك 

عبدالعزيز: ليه شعندكم

لطيفه: اخوك مزعجني يبي يطلع الحين مع صديقه... وجع راسي

عبدالعزيز التفت على اخوه: شعندك بتطلع الحين

فارس: ماعندي شي بطلع اتمشى واغير جو والا حرام بعد

عبدالعزيز: فارس حسن اسلوبك معاي

فارس : ماقلت شي خطا انا

عبدالعزيز: واذا قلتلك يافارس طلعه ماراح تطلع 

فارس على صوته: وليييييييييييييه طيب

عبدالعزيز: مادام امي مو راضيه خلاص انت انطق ولاتطلع

فارس: مو شغلي انا طالع يعني طالع

عبدالعزيز بصراخ: فااااااارس

لطيفه : خلاص لاتجلسوون تتهاوشون خله ياعبدالعزيز يطلع 



فارس قام وهو معصب : اووف خلاص مابي اطلع .. اروح انام احسن لي .. وراح فوووق

لطيفه: الله يهديك ياولدي بس 




********************************


ابوسعود: هاه شقلتي ياأم سعود

ام سعود: وانت من قالك هالكلام

ابوسعود: بنتك حصه دقت علي وقالت لي 

ام سعود: ولدك ياعبدالعزيز مايقدر يسوي شي صدقني 

ابوسعود: والله مدري بس اللي عرفته ان ولدي اذا حط براسه شي لازم يسويه وانا خايف 

ام سعود: خلاص انت كلمه اليوم وتفاهم معاه 

ابو سعود قام : انا بروح له الحييين 

ام سعود: لحظه وش يوديك الحين

ابو سعود: لازم انهي هالسالفه قريب مابقى شي على زواجهم .. يالله انا بطلع تبين شي 

ام سعود: سلامتك .. وانتبه لنفسك

ابو سعود: انشاءالله ... يالله فمان الله 

ام سعود: الله يحفظك 





*****************************



كانت جالسه بالصاله عالكنب ومعاها المجله تقرا فيها ...

الهنوف: الحلوووه شتسوووي ؟؟

غيداء التفتت عليها : بسم الله علي خرعتيني

الهنوف: طيب اسفييين ..

غيداء : ههههههه شعندك 

الهنوف تجلس عالكنب : لاوالله .. يعني شلوون كأنك تطرديني 

غيداء: هههههههههه لا والله 

الهنوف: اقووول غدو

غيداء: هلا

الهنوف: قوومي البسي يلا خلينا نطلع

غيداء تركت المجله اللي بيدها: ويييين

الهنوف: بيت جدي .. تراني طفشانه

غيداء: يوه مالي خلق والله 

الهنوف: اقول عن حركات الدلع هذي وقوومي ... 

غيداء: طيب اول شي مين اللي راح يودينا 

الهنوف: نواف حبيب البي

غيداء: اجل روحي لحالك

الهنوف: ليييييييه

غيداء: اسمحيلي مع نواف مابي ارووح 

الهنوف: خييير وليه ياأخت غيداء

غيداء: هنوو والله اخوك هذا يحرج .. 

الهنوف: ههههههههه اقول قومي تراه دقايق وبيجي يودينا

غيداء قامت : اووووووووووف الله يعيني عليك انتي واوخوك

الهنوف: هههههههههههههههه يالله لاتتأخرين البسي وانزلي 

غيداء وهي تطلع الدرج : طيب

بعد ماخلصت غيداء ولبست نزلت تحت 

الهنوف: يالله نواف برا عند الباب .. انا طالعه

غيداء: لحظه تعالي

الهنوف طلعت ولا سمعتها

ركبت الهنوف مع نواف بالسياره 

الهنوف: سلاااااام

نواف: وينها

الهنوف: بسم الله … ماأمداني اركب .. سلم بالاول

نواف: طيب… وعليكم السلام … وينها ؟؟

الهنوف: بتجي الحين .. ماراح تضيع يعني

نواف: اشوا على بالي ماراح تروح

غيداء ركبت : السلام عليكم

نواف: وعليكم السلام 

الهنوف : حرام عليك … تأخرتي .. نواف ازعجني جلس يهاوش يقول عطلتوني عن اشغالي

نواف مطير عيوونه: خييييير شتبين انتي … 

غيداء حست بإحراج: والله اسفه ماكان قصدي اتأخر … بس هنو ماخبرتني انك عند الباب 

الهنوف شهقت: يالدوووبا انا قايله لك من ساااااااعه ان نواف عند الباب

نواف عرف ان هنو تبي تهبل بغيداء : ههههههههههههههه

غيداء : حرام عليك يالهنوف والله ماقلتيلي الا من شوي

نواف كمل لعبة اخته : لا بس من جد تاخرتي علينا 

غيداء خلاص ودها تصيح: والله مادريت اسفه 

الهنوف ونواف ميتين ضحك عليها شوي وتصيييح

نواف: هههههههههههه لا شدعووه يابنت خالي نمزح معاك 

الهنوف: هههههههههههههه ياحبيلك على طول تصدقين

غيداء: ياسخفكم والله على بالي تتكلمون جد

نواف مسوي زعلان : انا سخيف

الهنوف: اخوي سخيف .. انا سخيفه .. صدق انك دووبا وانتي اسخف

غيداء عصبت : اوووف شفيكم انتم علي اليوووم

نواف: ههههههههه خلاص لاتعصبين طيب … 

الهنوف : اقول ملاتلاحظ انك مابعد حركت السياره لنا ساعه واقفين

نواف: لا .. احسن تعالي سوقي بدالي .. الشرهه مو عليكم الشرهه على اللي يضيع وقته علشانكم 

الهنوف تغمز : تكلمنا كلنا … والا انا لحالي 

نواف: ههههههههههههه اكلمك انتي لحالك طبعا 

الهنوف: الله لنا بس 

نواف وهو يحرك السياره : ههههههههههههه لك عزوووز يكفيك



****************************




مها: تدرين رنوو انا مو مستوعبه الى الحييين

رنا: وشوو

مها: تدرين الزفته العبده زواجها مابقى عليه الا اسبوع

رنا : هههههههههههههه حلوه الزفته العبده عجبتني.. طيب واذا مابقى عليه الااسبووع .. 

مها : تستهبلييييييييين ؟؟

رنا: لا

مها: اوف ياسخفك يارنا .. 

رنا: والله توني ادري

مها عصبت : رنا انا اكلمك جد وانتي تستهبلين معاي … 

رنا : طيب انا وش قلت

مها قامت : ايييه ماتحرق النار الا رجل واطيها .. وراحت فوق

دخلت مها غرفتها واخذت جوالها ودقت على سحر

سحر: هلا والله مهااااااااوي

مها: هلا فيك .. كيييفك

سحر: تماااام التمام … انتي شخبارك

مها: اخباري ززفت

سحر: افاااااا ليييه

مها: سحر انا بعد اسبووع بعلن جنووني رسمياً

سحر: بسم الله علييييك شدعووه

مها: الزفته زواجها قرب قرب ياسحر

سحر: مهاااا واحنا شقلنا من قبل… وين اتفاقنا

مها: مدري ياسحر والله حاولت بس ماقدرت

سحر: خلاص يامها خلي كل شي علي وصدقيني بخلي بنت عمتك تندم على اليوم اللي وافقت على انها تتزوج عبدالعزيز 

مها: نشوووف وش اللي راح تسوينه 

سحر: هههههههههه انا سحووره لاتخافين كل شي براسي بسوويه

مها: ياحبيلك .. انا مدري كيف بعيش من دونك

سحر: طيب حبيبتي مها .. امي تناديني بروح اشوف شعندها وادق عليك اوكي

مها: اوكي .. انتظرك

سكرت مها من صديقتها سحر ورمت الجوال بجنبها على السرير ورجعت راسها على ورا 

وخذاها التفكير لبعيييييد .. تخيلت نفسها انها بمكان الهنوف … يووه يافرحتك يامها بهاليوووم … كانت تتمنى يجي هاليوم اللي تكون فيه زوجة لعبدالعزيز… عبدالعزيز اللي من طلعت على الدنيا وهي تحبه وتحب سوالفه … عبدالعزيز .. اللي دايم ابوها كان يقول لها انه يحبك ويعزك … وماراح يتزوج غيرك … وين راح كلامك يايبه ويييينه … انت قلتلي هالكلام … بس انا اشوف العكس … عبدالعزيز راح وتركني .. راح للهنوف وخلاني … انا شذنبي ياعبدالعزيز اني حبيييتك وتعلقت فيك… شذنبي تروح وتتركني … شذنبي انك تبعد وتحطمني وتعذبني … شذنبي ….


جلست مها على هالحاله ودموعها على خدها تسيل لييين ماخذاها النوم ونامت وهي تصيييح 





***************************


ساره : هاه الهنووووف وش باقي لك من اغرض 

الهنوف: اممممممم تقريبا خلصت كل شي باقي اشياء بسيطه

غاده: هههههههههههههههههه

ساره التفتت على غاده: بسم الله عليك شفيييك

غاده: والله وكبرتي يالدوبا

غيداء: تدروون مااتخيل شكل الهنوف بعد اسبوع بتكون عرووس

الهنوف: اقول انتم لاتضيقون صدري 

غاده: هههههههههههههههههه 

غيداء: انتي شفيك تضحكين

غاده : مومصدقه ان هنوو هالصغينوونه بتتزوج

الهنوف : مامليت عينك يعني … لهالدرجه صغيره 

ساره : المهم ماعلينا .. رتبتي كل شي والبووفيه اكدتي عليه 

الهنوف : ايه كل شي اوكي واليووم مشعل رااح يأكد عليهم

ساره: حــلو اممممممم طيب الكووشه شرايكم نروح الحين نشوفها

غيداء: ياحليليك رحنا وشفناها 

غاده شهقت : يالخااااااينين يعني احنا وين رحنا ليه ماقلتولنا نروح معاكم

ساره: ايه والله ماكأني خالتك ياهنيف 

الهنوف: شسووي والله لأن ابوي اللي كان مودينا نشوفها والا كان جيت واخذتكم معانا

ساره: طيب معذوورين هالمره .. بس لاتعيدونها

…. : احم احم

غاده بصووت واطي: وع وع

ساره: تغطوا ياحلوووين 

تغطوا البنات ودخل خالد ..

خالد: السلام عليكم 

الكل: وعليكم السلام

خالد: ماشاءالله مجتمعين اليوم

ساره: اييييه لازم نودع الحلوه قبل لاتتزوج 

غاده مسويه تصيح: بنفقدها والله .. الله يصبرنا

الهنوف: ايه تتطنزين ياغادوووه ..

غاده: ههههههههههههه ماتطنزت 

خالد: ايييه مبرروك يالهنوف ولو انها جت متأخره 

الهنوف: الله يبارك بعمرك 

غاده تتطنز: مره بدري .. مسبق جاي تبارك قبل العالم 

غيداء: غادووه اعقلي

خالد بضيقه: عادي ياغيداء خليها على راحتها … تعودت .. مو شي غريب علي .. وطلع برى

غيداء فصخت جلالها: غاااااادوه خير انشاءالله 

غاده: نعم !!

غيداء: لايكون اسلوبك كذا مع خالد دايم

غاده: ليه اسلوبي فيه شي 

ساره: عاادي شفيييكم .. بعدين اتوقع غاده تمزح صح ؟

غيداء: تمزح والا ماتمزح … غاده مايصير لازم تحسنين اسلووبك .. احترميه تراه اكبر منك

غاده : اوووف شفيك انتي 

غيداء: وبعدييين وين جلالك .. وليه ماتتغطين .. مسوية عمرك صغيره

غاده: ايييييه عاد كلش ولا اتغطى والله ماصبرنا واحنا كذا نصبر واحنا متغطين بعد 

غيداء: يوووه هالبنت من جد غريبه … الله يرحمك يابوي بس .. وينك تشوف بنتك 

غاده: غيداء بليز لاتكبرين السالفه وهي صغيييره … وبعدين جدي ماقال لي شي … واللي يقوله جدي انا بسويه 

الهنوف: يوووووه شفيكم احنا ماجينا نتهاوش .. وبعدين احترموني تراني الكبيره الحين خلاص 

ساره: ههههههههههههه يالمتزوجه 

الهنوف: لا توني مابعد .. لاتسبقين انتي عاد

في هاللحظه رن جوال الهنوف

ساره نطت : مييييييييييين ؟؟

غاده: اكيد حبيب القلب

الهنوف: ياربيه ماتخلون الواحد ياخذ راحته

ساره: مين عبدالعزيز اللي يدق 

الهنوف: ايه

ساره طبت على الهنوف واخذت الجوال : عطيني برد عليييه

الهنوف: لا سارونه اعقلي

ساره ماأهتمت لكلام الهنوف وردت

ساره تحاول تقلد صوت الهنوف: الووو 

عبدالعزيز: تسلملي احلى الو بهالدنيا 

ساره: عييب استح على وجهك

عبدالعزيز: بسم الله … من انتي

ساره: هههههههههههههه انا احلى الووو

عبدالعزيز: ساااااااااروونه 

ساره: ايه انا سارونه ماعجبتك يعني

عبدالعزيز: انا على مااعتقد اني داق على زوجتي مادقيت عليك

ساره: حركتاااااااااات وزوجتي بعد … والله وكبرنا وتزوجنا

عبدالعزيز: ساره

ساره: هلا

عبدالعزيز: ممكن تعطيني هنوفتي 

ساره: مابي … اذا عقلت بعطيك هنوفتك

عبدالعزيز: لاحوووول وانا شسوويت

ساره تقلد عبدالعزيز: هنوفتي .. وزوجتي .. لاتصدق عمرك ياولد

عبدالعزيز: ساره تراني تعبان ومالي خلقك عطيني الهنوف بسرعه

ساره: يمه .. خوفتني بعطيك زوجتك لاتصيح طيب 

اخذت الهنوف من ساره الجوال وطلعت تكلم عبدالعزيز برى في الحوووش 




**************************************



ام مها: ماتشوف شر يالغالي … انشاءالله اخر الاوجاع

فهد وهو منسدح على سريره : الشر مايجيك 

ام مها: شفت الله يهديك الدكتور وش يقول … يقول راسك مايوجعك الا من كثرة التفكير 

فهد: ماعليك منه هالدكتور رافع ضغطي ماعنده سالفه 

ام مها: الا الدكتور صادق .. انت ذابحك هالتفكير طول يومك تفكير وهواجيس

فهد: شسووي غصب علي … هالسالفه مو راضيه تخليني ارتاح

ام مها تجلس عالسرير: يافهد ياقلبي … سو اللي قلتلك عليه وصدقني ماراح تندم

فهد: مااقدر اخلي هالزواج يمر بسلام 

ام مها: فهد انت ماتبت من بعد كلام ابووك

فهد: ابوي ماقال لي كذا الا بس يبي يخليني اتراجع عن هالشي … بس انا ماراح اتراجع

ام مها: بس خالي ابو سعود قال اذا سويت اللي في بالك بيزعل عليك يافهد

فهد: يزعل يوم يومين ويرضى

ام مها: فهد شفييييييييك … ليه انت معد تحس هذا ابوووك … ابوك يافهد .. وش اللي يزعل يومين ويرضى

فهد : تكفين لاتجلسين فوق راسي وتزعجيني … تراها واصله معاي خلاص اطلعي برى الله يخليك

ام مها قامت : انا بطلع … بس خل في بالك يافهد .. ترا هذا ابووك مو اي شخص عادي.. الأبو ماينتعوض يافهد .. خاف ربك .. وترا مابقى له في هالدنيا من عياله الا انت يافهد وطلعت من الغرفه وكلامها يتردد بأذن فهد 


(( الأبو ماينتعوض يافهد ))




***********************************


محمد: صدق يمه تتكلميين ؟؟

حصه: ايه والله

محمد: ومتى هالكلام

حصه: من فتره قريبه

مشعل: الله يذكرها بالخير لها فقده ..

حصه: والله مدري شصار عليها ماكلمتها من زمان

مشعل: يمه هي وين نقلت

حصه: والله مدري بس راحت تسكن عند واحد من عيالها مو بالرياض 

محمد: ياحليلك ياام منصووور وصار لك فقده

مشعل: هههههههههههههههه كانت تحبني 

نواف:ههههههههه وع

محمد: يمه كان قلتولي قبل لاتنقل

حصه: ليه شعندك ياولدي

محمد: علشان اعتذر لها … والله كنت مهبل فيها ومو مخليها ترتاح

حصه: ياعمري … انشاءالله راضيه عليكم كلكم .. وهي ماعمرها زعلت عليكم

الهنوف: يمه لازم تكلمينها .. تسألين عنها

حصه: انشاءالله … انا باخذ رقمها من الجيران واكلمها

نواف: كانت تبيك لولدها منصور يالهنوف 

الهنوف: ايه والله اذكر

مشعل: ههههههههه ماتدري ان زواجك باقي له اقل من اسبوووع

محمد : لاعاد ..

مشعل: وشو

محمد التفت على الهنوف: كم باقي على زواجك

الهنوف: خلاص مابقى شي الاربعاء

محمد: الاربعاء هذا اللي بيجي

الهنوف: ايه … شفيك

محمد: لا مستحيل

نواف: اللي يشوفك يقول مو عايش معانا بالبيت

محمد : يعني باقي 4 ايام صح

مشعل بضيقه: صح

الهنوف: تكفووون بليز لاتضيقون صدري ترا بصيح

نواف: لاتخافون بتتزوج وبتجي عندكم .. بتملوون منها … انا بشرط على عزوز انها يوم تنام عنده ويوم عندنا … شرايكم ؟؟

مشعل: ياسلااااام عليك 

محمد: ايه صح والله فكره حلوووه

حصه: لا الظاهر انكم ياعيالي انهبلتوا 

الهنوف: كل هذا حب فيني يعني

نواف يبي يهبل فيها: لا مو مسألة حب بس كذا نجامل علشان ماتزعلين

الهنوف: اوريييييك يالدووب … انت اول من بصيح اذا تزوجت ورحت

مشعل: لحظه لحظه … وانا كيف اعيش

محمد: زي مانعيش 

مشعل يتفلسف: ايه بس هنوف توام روحي ونصفي الاخر .. اذا تزوجت وبعدت عني كيف اعيش بجسد نصفي

نواف: اقووول ياااااازينك ساكت

الهنوف: ههههههههههه باخذك معاي

محمد: تسوين خير 

الكل: ههههههههههههههههههه




***************************************




العنود: رهف قومي ردي شوفي من اللي يدق

رهف: وانتي ليه ماتقومين

العنود: رهف بلا حركات مبزره وقومي

رهف قامت وهي تتأفف 

اخذت السماعه وردت: الو

خالد: الو .. 

رهف: هلااا

خالد: هلا رهــف

رهف: هلاااااااوالله وغلااااااا خلّوود .. شخبارك؟؟

خالد: انا بخير الحمدلله … انتم شخباركم ..وامي كيفها؟؟

رهف: الحمدلله كلنا بخييير

خالد: وكيف دراستك ؟؟

رهف: الحمدلله كل شي تمام… اقول خالد

خالد: هلا

رهف بضيقه: كم لك ماجيت عندنا وشفناك

خالد: شسوووي يارهف والله انشغلت .. انشاءالله قريب بكون عندكم

رهف: مشتاااقين لك 

خالد: وانا اكثر والله… رهف امي عندك قريبه ؟؟

رهف: لا والله امي طالعه الحين

خالد: اوكي … اذا رجعت قولي لها اني دقيت عليها … وسلميني عليها وعلى عنووده 

رهف: اوكي يوووصل 

خالد: يالله تامرين شي 

رهف: سلامتك

خالد: الله يسلمك … مع السلامه

رهف: مع السلامه

العنود: ياحبيييله هذا خالد ؟

رهف ضايق خلقها: ايه

العنود: شفيك رهف

رهف: تدرين العنود 

العنود: وشو

رهف: والله اني احب هالانسااااان

العنود: خالد ماعمرنا شفنا منه الا كل خييير 

رهف: اتمنى لو خالد يعيش معانا بالبيت … واااو وناسه… ليه مايعيش معانا يالعنود

العنود: الظروف ياحبيبتي تجبر الواحد على اشياااء مايبيها 

رهف: لا .. امي تكرهه وماتحبه

العنود: لا يارهف .. صدقيني امي تحب خالد بس مو مبينه لنا هالشي

قاطعتها رهف: لا يالعنود والله امي ماتحبه والله

العنود: لاتحلفين يارهف… امي يارهف ظروفها وزمانها اجبرها على شي هي ماتبيه 

رهف: لاتحاولين تقنعين فيني .. امك هي اللي بغت هالشي .. وهي اللي رضت بالاول انها تتخلى عن خالد ولدها وتروح مع ابوووي

العنود: رهف انتي لين متى بتصيرين كذا… متى بتنسين سالفة خالد خلااااااص .. كل شووي وكل وقت تعيدين نفس كلامك 

رهف: لاني احبه يالعنود .. ايه والله احبه.. شخص ماأشوفه الا بين فتره وفتره

… ومااسمع صوته الا بين فتره وفتره.. بس مع ذلك احبه… ماعمري شفت منه شي ضايقنا وده يقطع روحه وعمره لنا … بس للاسف امي ماعرفت لخالد …
خالد يالعنود انسان نادر بهالوجود … مافيه شخص تعامله امه بهالتعامل وهويتيم ساكن عند جده .. 

ومع ذلك يعاملها بادب واحترام ويزورها ولايقصر عليها بشي … 

حتى بناتها يحاول يلبي لهم كل شي قد مايقدر … وش مصلحته يالعنوود قولي لي …


العنود: يارهف هذي امه … واحنا اخواته 

رهف: ايه بس امه واخواته … مااعطووه الشي الي يريحه ويسعده …وبعدين لاتنسين احنا اخواته من امه اللي ماتحبه ولاتفكر فيه

العنود: خلاص يارهف حرام عليك … والله كذا تضيقين صدري … انشاءالله ربي يعوووضه بزوجه تنسيه هموم الدنيا كلها … وتعوضه عن حنان امه وابوه اللي فقده وهو صغييير 

رهف: الله يسمع منك … 

العنود: يالله قومي ننام لايجي ابوي يشوفنا جالسين بالصاله يقول شعندكم يالله قومي

رهف قامت: انا اللي بخطب لخالد وادور له البنت اللي تناسبه

العنود: ههههههه عساك عالقوووه




*********************************


يوم الاثنين الكل كان مجتمع عند ابو سعود ( الجد) وزواج عبدالعزيز كان الاربعاء 

ابو سعود: افا وليه ماجت الجمعه هذي علشانها 

حصه: شسوووي فيها مارضت اخوانها قالوا لها بس مدري شعندها

لطيفه: ايه المسكينه اعذروها زواجها بعد بكره 

ام سعود: عاد واذا صار زواجها بعد بكره مانشوفها يعني

ساره: هههههههههه تستحي البنت 

ابو سعود: اقول ياساره قومي دقي عليها قولي لها تجهز عمرها انا اروح لها واجيبها

ساره قامت: من عيوووني بابا

حصه: لا يبه .. ماله داعي تتعب عمرك والله حاولت فيها بس مارضت

ابو سعود: لا ماعليه .. اذا رحت لها انا انشاءالله بتجي

حصه: نشوووف ..

لطيفه: ايه عاد مرة ولدي شوي شوي عليها

ابو سعود: ههههههه من الحين بدينا

ام سعود: الله يوفقهم انشاءالله

ابو سعوود راح يجيب الهنوف من بيتهم وحاول فيها لين مارضت وجت معاه 

وصل ابوسعود والهنوف للبيت ونزلوا ودخلوا من عند المجلس وكانوا العيال كلهم موجودييين

مشعل : هلا هلا .... هلا بالعروووس ( ويغمز لعزوز ) 

عبدالعزيز يناظره بنظرات يعني اسكت احسن لك وكان وده يصفقه ..

الهنوف في هاللحظه كانت ودها الارض تبلعها ولاتصير بهالموقف العيال كلهم موجودين ومفتشله من وجودها

ابو سعود: ماعليك منه يالهنوف روحي للبنات ينتظرونك بالصاله 

الهنوف طلعت من المجلس وراحت للصاله وراح وراها ابو سعود

عبدالعزيز: مشعل مافي احد قد صفقك من قبل

مشعل: هههههههههه لا ياولد خالتي 

عبدالعزيز قام وهو يرفع اكمام ثوبه : حلووو .. يعني انا اللي ببدا فييك

مشعل يقوم : لا لا... واللي يرحم والديك خلاص ماعاد اكررها 

فارس: مشعل الحق على نفسك وانحاش ترا هذا اذا ضرب الواحد مايرحم ... إسأل مجرب 

مشعل: تراني انا توأم زوجتك ... يعني اذا ضربتني كأنك ضارب الهنوف

عبدالعزيز: اقول لايكثر بس 

مشعل قام وطلع برى المجلس وعبدالعزيز يلحقه 

والعيال ميتين ضحك على اشكالهم الا محمد اللي كان يبتسم ببرود ومن دون نفس 

خالد: الله يعينك يامشعل

صوت مشعل اللي كان يجيهم من برى المجلس: ياابن الحلال قلنا اسفين خلاااااص اتركني 

نواف: فارس قوم شوف اخوك لايقضي على اخوووي 

فارس : خلهم يتصافون لحالهم مالي خلق ادخل في الهووشه 

محمد: الله يعينك يأختي على زوجك ..

الوليد: ههههههههه من جد الله يعينها اذا عصب عليها بيوم من الايام احس بتروح فيها

فارس: تراني عطيتكم فرصه وانتم تسبووون في اخوووي .. عاد كلش ولاعزوز

نواف: اقووول قوم شوف اخوي ماعاد نسمع له صوت لايكون مات 

فارس: قام : هههههههه كل شي جايز 

العيال: ههههههههههههههههه





*************************************




اليوم هو يوم الاربعاء ... يوم ناس بتفرح فيه كثير ... وناس بتحزن عليه ... ناس فرحانه وتنتظر هاليوم بفارغ الصبر ... وناس تتمنى الموت قبل لايجي هاليوم ... اليوم هو زواج عبدالعزيز والهنوف ...
طبعا الزواج راح يكون صغير وعائلي في بيت ابو نواف .. بسبب الظروف والمشاكل اللي صايره في عائلة ابو سعود ...

( طبعا بهاليوم غيداء ماكانت موجوده في بيت ابونواف .. كانت نايمه عند جدها ابوسعود)

كان الوقت الساعه 9 الصبح 


محمد يطلع من غرفته: اوف انت شعندك بعد على هالصبح

مشعل: تعال تعال وتعرف

ابونواف: الله يهديك يامشعل قومتني من لذة النوووم

مشعل: شفيكم انتم مع هالنوم ... اليوم زواج الهنوف المفروووض ماتنامون

نواف اللي توه طالع من غرفته ويحك راسه وعيونه نصها نوم: شعندكم شهالازعاج 

مشعل: تعالوا انا عازمكم بغرفتي ... مسوي لكم سبرايز 

ابونواف: الله يستر ... شعندك... طيب امك وينها؟؟

مشعل: امي تحت الحين بتجي بس انتم روحوا وقفوا عند الباب لين ماتجي الهنوف علشان ادخلكم الغرفه 

نواف: شدعووه.. صايرين مقصف مدرسه ... خير وش طابوره

مشعل: طيب خلاص اجلسوا هنا بالصاله لين ماتجي الهنوف

محمد وهو يروح يجلس: لاحووول الله يعيننا عليك انت وتوأمك

مشعل: حرام عليكم لاتخربون اللي مسويه انا ... ليه معصبين كذا ومالكم خلق 

ابونواف: الله يهديك ياولدي وقتك غلط ... في هالصبح جاي تصحينا

مشعل مسوي ضاق صدره: خلاص طيب روحوا نوموا مو لازم 

ابونواف وهو يجلس: هههههههه لا خلاص ننتظر ونشوف وش اللي عندك

مشعل مبسوط: ايه شاطرييين ... وه ياحبيلكم بس

نواف: اقول لايكثر وخلصنا ... ترا ورانا نووووم

مشعل : طيب طيب .... وراح لغرفته 

طلع مشعل من الغرفه

مشعل: يالله ياحلوين حياااكم

ابونواف: امك مابعد جت روح لها نادها

مشعل راح عند الدرج: يممممممممه

حصه: طيب طيب جااايه

مشعل: يالله امي جت تفضلوا تفضلوا حياكم 

نواف يكلم محمد: شعنده اخوك اليوم

محمد وهو يقوم : ههههههه مدري 

في غرفة مشعل ........

طبعا مشعل كان قالب غرفته فوق تحت مزينها كان حاط بالجدار صورهم وهم صغار ... وحاط كل شي يخص الهنوف وهي صغيره وذكرياتهم مع بعض اول...

محمد: هههههههههههههااي مايمديني انا

مشعل: اقول اجلسوا يالله ... هنووو وصلت

الهنوف دخلت وتفاجئت باللي تشوووفه مشعل كان تعبان باللي مسووويه .. في غرفته ... يعني طالعه شي صراحه

مشعل مسك ايدها: شفيه الحلو واقف ؟؟

حصه: تعالي يابنتي شوفي اخوك وش مسووي

الهنوف تجمعت دموعها في عينها .. خلاص دمعتها بتطيح

نواف يتطنز على اخته : طاحت الدمعه طاحت امسكيها 

محمد: اجي امسكها عنك ؟؟

الهنوف في هاللحظه خلاص دموعها اعلنت استسلامها وكان قدامهاا مشعل 
كيف بتفاارقه وبتكوون بعيده عنه هذا غير عن اخوانها كلهم ... من يومهم صغار وهم مع بعض 
... وضمته وهي تصيح 

مشعل شوي ويصيح: هنوو شدعووه هالدموع .. الحين انا ابي افرحك واوسع صدرك .. مابيك تصيحين

نواف يضحك : وربي ماعمري شفت فيلم زي هذا ... مره رووعه 

محمد مسوي متأثر: بس يحزن هالفيلم صح ياأخوي 

ابونواف: محمد ... نواف ... وبعدييين معاكم انتم ..

نواف: يبه الله يهديك احنا نبي نلطف الجو شوووي

حصه قامت وراحت لبنتها

حصه: خلاص يالهنوف مانبي نشوف هالدموع ... نبي نفرح بهاليوووم ... يلا قومي غسلي وجهك حبيبتي

الهنوف : انشاءالله

طلعت الهنوف وراحت تغسل وجهها ورجعت وجلست مع اخوانها ... وكانت من اروع جلساتهم ... اخر جمعه بتجتمعها مع اهلها ... قبل زواجها... سواليف وضحك ... ويتذكرووون ايامهم اول وهم اطفال ..وكيف ان محمد ونواف اول دايم يغارون من الهنوف ومشعل ويحبون يتهاوشون معاهم ...







انتـــــــــــــــــــهى ....

يوم الاربعاء ... تتوقعون هاليوم يمر بخييير والا لا ؟؟

وابطال قصتنا ايش راح يصير علييييهم ؟؟



البــــــــــــــــــارت السابع عشر ...



هيا: وليه ماقلتلي من زمان ياخالد 

خالد: يمه والله انشغلت 

هيا: مو عذرهذا

خالد: بعدين زواجهم صغير وعائلي

هيا: مهما كان الزواج .. المفرووض انك تخبرني بدري والا نسيت ان عندك ام 

خالد بنبره حزينه : شدعوووه يالغاليه .. انسى الدنيا ولا انساك

هيا: ايه خالد سكتنا بالكلام الحلوو

خالد: يمه .. والله انشغلت .. والا كان في بالي اعلمك كل يوم بس انسى 

هيا: طيب خلاص .. انت بتروح؟؟ 

خالد: ايه اكييييد

هيا: سلمني عليهم كلهم

خالد: ابشري يالغاليه

هيا: يلا اجل فمان الله 

خالد : فمان الكريم



****************************


ساره تصارخ: الوليييييييد ..

الوليد اللي كان نايم بسريره : خييير شعندك تصارخين تراك ازعجتيني 

ساره: وليد مايصير شوف كم الساعه 4 العصر وانت للحين نايم 

الوليد: ليه .. صار النووم حرام وانا ماادري

ساره تسحب المفرش: وليدووه عن حركات البثاره ويلا قووم 

الوليد: ساروووه اطلعي من غرفتي لايجيك شي 

ساره: قوم ودنا طيب وبعدين ارجع كمل نومك

الوليد: ماراح اوديك لاي شي .. انقلعي عن وجهي خليني انااااااام

ساره: ولييييييييد حرام عليك تأخرت مره على الهنووف

الوليد: مو شغلي .. وابوي وينه .. ليه مايوديك

ساره: ابوي مشغول ومو فاضي لي

الوليد: وانا نايم ومو فاضي لك

ساره عصبت: قسم بالله انك سخيييف وبااايخ

الوليد: من ذوووقك ... اطلعي برا بس

ساره : اوووووف منك ولد ...

وطلعت ساره وسكرت البا وراها بقووووه 



******************************



كانت ماسكه الجوال ويدينها ترتجف وكل جسمها يرتجف بخووووف وضيقة صدر

سحر: هلا والله مهاوي

مها بخوف: هلافيك

سحر: مهااااااااوي شفيييييك

مها صرخت: اليوووووووم ياسحر اليوم 

سحر: مها شفيك هدي بالك شوي

مها والدمعه بعيونها: خلاص ياسحر راح كل شي راح رااااح كل اللي في بالي ... راح الشي اللي كان فيه امل يخلي حلمي يرجع راااااااح

سحر: ومن قالك انه راح

مها عصبت : اليوم زوااااااااجهم شفيك انتي ماتفهمين

سحر بمكر: واذا كان زواجهم اليوم ... مها حبيبتي اسمعيني زييين وفكري معاي .. صدقيني اذا كانوا متزوجين يكون احسن

مها: كيييف؟؟

سحر: انا اعلمك كيف ؟؟

مها: شلون سحر مافهمت عليك

سحر: مها حبيبتي الشي اللي في بالي صدقيني لما نسويه وهم متزوجين يكون احسن من وهم متملكين او مخطوبين

مها: يعني للحين فيه امل

سحر: هههههههههههه الى بكره ياقلبي 

مها : ههههههههههههههه

سحر: بسم الله عليك مها شفيك

مها: مبسووطه ياسحر مبسووووطه حسيت الدنيا فتحت لي ابوبها بعد ماسكرتها في وجهي 

سحر: مادام معاك سحوووره لاتشيلين هم .. وصدقيني اللي تبينه بيصير

مها: يلوموني فيك يااحلى سحوره بهالدنيا كلها



****************************



في غرفة الهنوف 


الهنوف: وين الكوافيره تأخرت

غيداء: ايه من جد مافي وقت علشان يمديها 

رن جوال الهنوف في هاللحظه ...

الهنوف: هذا الرقم من 3 ايام وهو مزعجني ورديت عليه وصار واحد يستهبل ومو ناقصته الحين

غيداء: تبين ارد

الهنوف مدت الجوال: ايه تكفين

غيداء خذت الجوال 

غيداء: الــو

.....: الو

غيداء: نعم ... ميييين؟؟

.....: ممكن اكلم صاحبة الجوال

غيداء: انا صاحبة الجوال

....: انتي الهنووووف ؟؟

غيداء مستغربه وتناظر الهنوف : مييين؟؟ الهنوووف 

....: ايه الهنوف والا غلطان بعد

غيداء: ايه غلطان

....: اقول عطيني اياها وخلصيني بسرعه لوسمحتي 

غيداء : قلتلك غلطان ... يلا باي

سكرت غيداء الجوال

غيداء: شدراه يالهنوف عن اسمك

الهنوف بخوف: مدري 

غيداء: من نبرته احس وراه شي هالانسان

الهنوف: حرام عليك غيداء لاتخوفيني

غيداء: ماعليك منه بس ... اليوم زواااجك انسي السالفه وافرحي ووسعي صدرك

الهنوف: الله ياااااخذه ان كانت نيته شييينه

غيداء: امييين ... وماعليك منه انسيييه وفكري بعزوز بس

الهنوف: ياااسخفك بعد انتي .. من جد رايقه 

غيداء: فيه احد مايروق وهو يشووف وجهك... ( وتغمز لها )هاه شرايك فيني اعرف امدح صايره مثل عزوز ههههههههههه

الهنوف: ههههههههههههههه من جد ... 

غيداء: ايه وسعي صدرك خلينا نشوف هالضحكه الحلوه

الهنوف: اييييييه تعالي 

غيداء: وشوو

الهنوف: اذا تزوجت انا بتروحين تجلسين عن جدي

غيداء: شرايك يعني والا تبيني اجلس عند اخوانك الحلويييين

الهنوف: لا بس مالك داعي تروحين وتخلين بيتنا تعود عليك

غيداء: هههههههههه حلوه تعود علي وانا شعلي منه

الهنوف تغمز لها: وتخلين نواف

غيداء: خيييييييير ونواف منهوو علشان ماتبيني اخليه

الهنووف: ههههههههههههههه ولا شي 

غيداء: الله يعين بعض الناس عليك

الهنوف قامت : امييييين

غيداء: هههههههههههههههه





********************************


في بيـــت حصه .. الكل كان فرحااان ومبسووط بهاليووم .. فرحتهم ماتوصف بهاليووم .. الكل مجتمع .. يهني الهنوووف وعبدالعزيز بزواجهم .. الا وحده كانت تتمنى تموت ولاتحضر هاليوووم ..


محمد اللي كااان كاااشخ ولابس الشمااغ والثوب وكان يطالع رووحه في المرايه يعدل شماغه ..

مشعل: محمد يلا الرجال كلهم تحت وصلوا 

محمد: دقايق طيب انت انزل وانا بجي وراك 

مشعل: يلا لأن ابووي معصب القهوجي للحين ماجا

محمد: اوف يعني احنا بنتورط وبنصب القهووه

مشعل: الله يعيننا .. يلا يلا ننزل 

محمد: يلا مشينا 

نزلوا العيال تحت وقابلهم نواف ..

نواف كان مختبص : وييينكم انتم يلا 

مشعل: لاتقووول القهوجي ماجا

نواف: ايه خلاص ابوي دق عليه وقال لاعاد تجي 

محمد: ياليييييييل يعني احنا اللي بنرووح فيها

نواف: اقول بلا كلام فاااضي ورحوا صبوا وانتم ساكتين 


**********************************


في مجــلس الرجـــــــــال . . .

ابوسعود(الجد).. مبروووك ياولدي مبرووك الله يوفقك انشااءالله ويكتب لك اللي فيه الخير

عبدالعزيز يحب راس جده: الله يبارك فيك ياجدي .. امييين الله يسمع منك 

ابوسعود: ماشاءالله عيني عليييك بارده .. شهالزييين ياولدي

نواف: جدي ترى اللي قدامك على طول يصدق لاتمدح كثييير

عبدالعزيز: ههههههههه تسلم ياجدي 

نواف: بس ماراح يصير احسن من اختي 

ابوسعود: ايه عاد كلش ولا عبدالعزيز سميي .. 

نواف: ههههههههههه خلاص خلاص ماقلنا شي كلش ولا سميك 

ابوسعود ابتسم وقام وحط ايده على كتف عبدالعزيز: الله يوووفقك انشاءالله 



***********************************


عند الحـــــــريم في الصاااله .. 

حصه: ياهلا ياهلا شهالمفاجئه الحلووووه

ام منصووور: والله الهنووف تستاهل من يتعب ويجي لزواجها

حصه: اهم شي انك جيتي نشوووفك من زمان عنك 

ام منصوور: ايه والله حتى انا فقدتك وفقدت عيالك ياحبيلهم 

حصه: يابعد عمري ارتاحي ارتاحي حيااك تو مانور البييييت

جلست ام منصووور وجلست تسوولف مع الحريم وحصه طبعا انشغلت مع بنتها والرجال ومتطلباتهم المعروووفه ..

غيداء: هالدووبا وين راحت

غاده: مدري تو كانت هنا 

غيداء: الا تعاااالي انتي بتعترفين والا شلوون

غاده: اعترف باييش

غيداء: من وين طلع هالزيييين كله .. شمسوويه في عمرك

غاده: ههههههههههههه من زمان وانا حلووه 

لطيفه: ايه والله وانا اشهد

غاده التفتت على عمتها: هههههه تسلميييين والله

غيداء: والله ياعمتي مو متغيره غاده

لطيفه: الا ماشاااءالله الله لايضرك طالعه قمر

غاده: يوووه عاد تراني استحي

لطيفه+ غيداء: ههههههههههههه




*******************************


في غرفة الهنوووف ..

ساره : يابنت اعقلي مكياجك خرب

الهنوف: ساره والله مو قادره امسك دمووعي شسووي غصب

ساره: ياسخفك شوفي كيف مكياجك خرب الحين لازم تعيدين من جديد

الهنوف: ساره الله يخليك انتي كذا تخليني اصيح زياده

ساره: اووووف دقيقه اناديها لك تعدله 

الهنوف: بسرعه قبل لاتروح واتورط 

جت الكوافيره ..

الكوافيره: شوو بكي هنووف ليه الدمووع ع خدك

ساره: الله يعافيك عدلي لها كل شي خرب

الكوافيره: ايه عن جد مايصير هيك 

الهنوف: خلاص طيب انتي عدلي وبعدين سولفي على كيفك تراني مو ناقصه احد

الكوافيره: طيب حبيبتي ماصار الا كل خير 




*************************


في الصاله ..

غيداء: ههههههههه ياحبيلها 

ساره: قهرتني هاوشتها مسكينه هواش

غيداء: حرام عليك يالدوبا ماتنفعين تجلسين عندها انتي

ساره: حرام مكياجها خرب وكل ماعدلته قامت وصاحت انا امووت واعرف ليه تصيييح

غيداء: ههههههههه عادي طبيعي ياحلوه نشوووف بكرا في زواجك وش بتسوووين

ساره: بصراحه انا عن نفسي في زواجي بستانس وافرح واضحك وارقص وافلها معكم ... ليه الصياح الحمدلله 

غيداء: هههههههههههههه ايه تقووولينه نشوووف ياساروونه

غاده جت : بناااااااات 

التفتوا غيداء وساره لمصدر الصووت

غاده: مشاعل وبشاير جوا تعالوا سلموا عليهم 

غيداء: والله وينهم ؟؟

غاده: شوفيهم هناك انا شفتهم وسألوني عنك

غيداء تمسك ساره مع ايدينها: امشي نروح نسلم عليهم

راحوا يسلمون على صديقات الهنوووف 



بشاير قامت من الكرسي: اهليييييييييييييين

غيداء : هلا والله وغلا 

بشاير: شخباااركم .. 

غيداء: الحمدلله تمام انتي كيفك

بشاير: والله انا تمام بشوفتكم .. هاه ساروونه شخبارك

ساره: الحمدلله كل شي تماااام

مشاعل: احم احم مشاعل موجوده 

ساره التفتت عليها: هلااااااوالله .. 

غيداء: اهلييين سوري ماشفناك

مشاعل: كل هالكبر ولاشفتووني

ساره: هههههههههههههه من كبرك ما شفناك

مشاعل: اقول عن الطنازه ( طبعا مشاعل كانت سمينه وجسمها عريض شوي )

غيداء: هههههه ياحبيلك

بشاير: واخبار العروووس

ساره: اووووه هالعروس هبلت فينا 

بشاير: افا ليييه

ساره : تعالوا نجلس واقولكم سالفتها هالخبله

راحوا البنات وجلسوا وسوووواليف ووناسه وضحك ...




في هاللحظه .. صار الشي اللي ماكان احد متوقعه ابد ... ولاواحد بالميه ... معقووله .. كيف ولييييه ؟؟.. الكل ماكان يتوقع هالشي 

دخلت ام مها ومعاها بناتها كلهم ..

الكل تفاجأ بهالشي لان ام مها كانت معتذره .. ومها طبيعي انها ماراح تحضر زواج وحده شاركتها واخذت منها حلم طفوولتها ..

ام سعود: حصه .. مو تقولين ام مها داقه عليك ومعتذره انها ماراح تجي

حصه: الا يمه .. بس غريبه صراحه

قامت حصه تستقبلهم 

حصه: هلا والله تو مانور البيت 

ام مها: منووور باهله .. الف الف الف مبرووووك الله يوفقها ويسعدها دنيا واخره

حصه: الله يبارك بعمرك ..

مها اللي كانت ورا امها

مها بابتسامه مو متعودين عليها : مبروووك ياعمتي .. الله يوفقها انشاءالله

حصه: ويوفقك انشاءالله حبيبتي

سلموا البنات على حصه وراحوا جلسوا الا مها طبعا جلست تدور البنات وسألت غاده وقالتلها عنهم

البنات اللي كانوا جالسين ماستوعبوا وهم يشوفون مها جايه لهم وهي مبتسمه ومبسوووطه حيل

مها: سلاااام على احلى بنوتات

البنات مستغربين حيل من مها ومن زيارتها المفاجأه اللي ماكانوا متوقعينها ومن نفسيتها الحلوووه

مها: شفيكم ماودكم تقومون تسلمون علي

ساره: شدعوووه هلا والله وغلا

سلمت مها عالبنات وجلت معاهم 

مها: اجل الحلوه وينها..

غيداء تلتفت على ساره وعلامات التعجب واضحه عليها

بشاير: ياحبيلها فووق الحين نرووح لها كلنا ونشووفها

مها: ايه تكفوون مره متحمسه ودي اشوفها

البنات الا الان مو فاهمين شاللي يصير معقووله هذي مها .. معقووله شلون تغيرت وليه .. مبسووطه وتسأل عن الهنوف ولا كأن شي صاير بينهم ... 



*******************************



عند الرجال...

نواف : خالـــــــي !!

فهد: شفيك مطير عيونك مستغرب يعني

نواف: هاه .. لا ابد .. حياك حياك تفضل

فهد ببرود: كيف حالك 

نواف: الحمدلله بخييييير... 

فهد : مبرووك الله يوفقها انشاءالله

نواف: الله يبارك فيك ..

دخل فهد مجلس الرجال ..

ابونواف اللي كان يسوولف مع ولده عبدالعزيز اول ماشافه وقف من مكانه مستغرب

فهد : السلام عليكم 

الكل: وعليكم السلام 

ابونواف الا الان واقف ومو مستوعب فهد الشخص الوحيد اللي كان متوقع انه مايجي لزواج بنته

ابونواف: هلا والله فهد .. حياك تفضل

فهد: زاد فضلك

دخل وسلم على ابونواف وعاللي بالمجلس كلهم وراح يسلم على عبدالعزيز

عبدالعزيز قام ومد ايده وسلم وعانق خاله .. بس اللي استغربه انه فهد كان متعلق ومافك عبدالعزيز وطولوا وهم معانقين بعض 

عبدالعزيز مستغرب .. ومايدري شيسووي 

فهد بنبره غريبه: الله يوووفقك ياولدي ويسعدك .. ويعطيك على قدر نيتك .. 

عبدالعزيز كلمة ولدي صارت ترن في اذنه .. مو متعود يسمعها من خاله فهد وماكان متوقع انه بيسمعها وخاااصه انها كانت بنبره حنووونه 

عبدالعزيز حاول يفك خاله لانه خلاص شوي ودموعه تنزل 

فهد بعد عنه: مبروووك 

عبدالعزيز : الله يبارك بعمرك ياخالي

نظرات الدهشه والاستغراب كانت تطالعهم خاصه من محمد ومشعل واوبونواف اللي يحس انه بحلم وطبعا ابوسعود (الجد) وكل الموجودين بالمجلس 



***************************************



فووووق عند الهنوووف:

مها : وااااااااااااو شهالزييين شهالحلاوووه ..ماشاءالله صايرين حلووين

غاده: هههههههه تشبه لي صح

مها: هههههه لا انتي احلى 

غاده تغطي وجهها بيدينها : واااااو ترى استحي ياعالم شفييكم علي اليوم

مها: من زينك لاتصدقين عاد 

غيداء: مدحناااك واخذتي مقلب في نفسك

غاده: اوف منكم ماعندكم الا التحطيم واذا تكرمتوا ومدحتووا ماتكملون مدحكم 

الهنوف: ههههههههههه ماعليك منهم قمر كل شي فيك حلو غطيتي على العرووس

ساره تناظر غاده بنص عين : لا لا ماتقدر تغطي عليك 

مها: ايه عاد كلكم حلوووين بس قمركم الهنوووف

الهنوف: تسلميييين .. ماعليك زود والله

حصه دخلت على البنات ..

حصه: ماشاءالله مبسووطين اصواتكم واصله تحت

مها: كيف ماننبسط ونستانس واليوم زواج الهنووف

حصه: ياحبيلك والله .. الله يسلمك

حصه: يلا الهنوووف حبيبتي تعالي انزلي

الهنوف: لاااااااااا يمه تكفييين مابي

حصه: وش اللي ماتبين تأخرنا على زفتك

الهنوف: مابي مابي .. خلاص 

ساره: اقووول عن حركات البزران وقووومي 

غيداء: عمتي ماعليه انتي انزلي دقايق وانشاءالله تنزل

حصه: يلا حبيبتي انا بكوون تحت انتظركم قبل ماتنزلون غاده عطيني خبر طيب

غاده: من عيووني 

نزلت حصه ..

مها: الهنووف يلا عاد قومي انزلي 

الهنوف: خايفه

ساره معصبه: خايفه من ايييييييييييش

غيداء: ساروووه وجع لاتصارخين حرام عليك لو انك مكانها بتسوين سواتها

ساره: لاوالله بنزل على طوول مااصدق بس

غاده: هههههههه الله يرجك شكلك بتعنسين انتي

ساره تطق غاده: وجع الله لايقوووله ... 

غاده تطلع برا الغرفه : يالعاااانس هههههههههههه

ساره: اوريييك يالدوبا

مها: الهنوف يلا قومي معاي صدقيني اذا قمتي بيكون شي عادي يلا

غيداء: ايه يلا امك تنتظر تحت حرام عليك

الهنوف قامت: تكفوون خلوكم معاي

ساره: ههههههههه اتخيل اشكالنا نمشي معاك في الزفه

مها: ساره حرام عليك .. صدق انك رايقه خلاص اعقلي شوفي البنت كيف مرتبكه

غيداء: انا ودي اصفقك اليوم .. مدري شفييك مبسووطه ومروقه

ساره: يمه .. خلاص شفيكم علي والله بسكت خلاااااص

الهنوف: والله انتم الرايقين اللي جالسين تتهاوشون خلاص ارحموني

مها: خلاص يلا مشينا احنا راح ننزل قبلك اوكي

الهنوف: اوكي

غيداء حطت ايدها على كتف الهنوف: شوي شوي وخليك هاديه وريحي اعصابك


انتهـــــــــــى..

ايش تتوقعوون سر تغير اسلوب مهاوابوها في هاللحظه بالذاات .. ؟؟



البــــــــــــــارت الثـــــــــامن عشر ..


مجلس الرجــــال..

الوليد يسوي نفسه يصيح : اهئ اهئ بتتركنا وبتترك العزووبيه 

مشعل يكمل الدراما اللي مسويها وليد : اهئ اهئ وليد قطعت قلبي خلاص

فارس: عزوووز خلاص لا تعرس عشاان قلوووب العذارى اللي عندنا

خالد : ههههههههههههه اما عذارى

نواف : ههههههههه تبوون تطلقوون اختي باول شبابها والله ماتستحون

مشعل : ايييييييييه عاد كلش ولا توأم روووح ميشو

محمد : تراااك ازعجتنا كل ماطق عود بعود قلت توأم روحي

مشعل يطلع لساانه : غيران عشان ماعندك توأم ... وانت يااعزوز انقهر ترى انا
احس بااختي اكثر منك 

عبدالعزيز : تراااااك صاااير بزر هالايااام وبعدين محد يحس بقلبي الا انا (( ويرفع حواجبه)) 
ومحد يحق له يتكلم فيها غيري ساااامعين

نواف: هههههههههههههه ماتكلم الا يووم تكلمنا بالمداام وبدت الغيررره تشتغل يغار من مشعل

عبدالعزيز : الظاااهر انتم مااكلين شي خلاص اوص تراني مرتبك

خالد : هههههههههههه واااااااضح




*******************************



عند الحريــــم ...

الجــــو كان هادي الكل يترقب وينتظر الهنووووف ..



اطفأت الانوار وكان ع الدرج شمووع وهي منوره المكان وبدت موسيقى هاديه
وبدت تطل احلى عروسه (الهنوف)
كانت في غاااية النعومه وبنفس الوقت جذابه
كانها اميره من الف ليله وليله
وبدا صوت راشد الماجد 

نزلت الهنوف وجسلت ع الكووشه والكل قام يبارك لها



الاجواء رهيبه كلها رقص واستهبال الكل مبسوووووط وفرحان


ساره : هنوووو الف الف الف الف الف الف مبروووك وعقباااالي يارب

الهنوف: الله يبااارك فيك

جت لطيفه (ام عبدالعزيز) : الف مبروك الهنوف

الهنوف : الله يباارك في ايامك

لطيفه : بنووتات حلوات يلا تغطو المعرس بيدخل

الهنوف بهاللحظه تجمدت ومسكت ايد غيداء

الهنوف : غيداء خلاص بروح غرفتي مابي مابي

غيداء : ههههههه هنو شدعوا وهذا هو ولد خالتك وخاايفه اجل لو انك ماخذه واحد ماتعرفينه وش بتسووين

ساره : غيداااااااااااااااااااء يلا بيدخلون الرجال


دخل عبدالعزيزوجده مااسك ايده وابو نواف ونواف ومشعل كان يبي يدخل بس ابووه رفض

عبدالعزيز: الف مبرووك 

الهنوف :الله يبارك في ايامك

عبدالعزيز : باس الهنوووف ع جبينها 

وسااااااره والشله الكريمه انواااع الضحك على الهنوووف 



كان في وحده من الحضور عيونها امتلت بالدمووع.. كانت نظراتها متوووجهه للكوشه 

ماقدرت تمسك دمووعها نزلت مثل المطر ع خدها مو قادره تصدق ان احلامها اللي رسمتها من ايام طفولتها تختفي وتتلاشى في ثواني ..

بعد فتره بسيطه.. بعد ماسلم عبدالعزيز وجلس شووي 
طلع ومعه عروسته
و الاستريو يشتغل ع احلى الكلمات
قامت وحده من الحضور وبكل 
شموووخ ورقصت على


هذا حـظي من على الدنـيا وعيـت
كل ماضوي شمعه في دربي طفت

مع جميع الناس ياربـي وفــيـت
ليه بس اللي معـي بدمعــه وفـت



من عرفتك وانت تجرح ماكتفيت
دنيتي وهي دنيتـي مني اكــتفــت

اقوى صدمات من يدينك خذيت
هذي صدمـات وجديده شرفــت

جبتها على الجرح وكنك مادريت
وانتا قاصـد ماهـي عني صدفــت

والدليل انـك تبسـمت ومشـيـــت
وانا انادي لك ولا يمــي الـتفـت


ساااااااره شهقت: بنات تشوفون اللي اشوفه

غيداء: ايييييه

البنات مصدووومين ع الحركه اللي سوتها مها


بعد ماانتهى الزواج..

محمد اللي كان واقف برا عند الباب ومعاه جواله يلعب فيه ..

محمد في لحظه غريبه التفت على جنبه وكله دهشه واستغراب ..

محمد ينادي : مااااااجد..

الوليد اللي كان واقف عند سيارته ووراه محمد جاه مصدر الصوت والتفت

محمد بعد مالتفت عليه الوليد نزل راسه وباين عليه متضايق 

الوليد راح عنده: شفيييك محمد؟

محمد: مافيني شي

الوليد: من كنت تنادي؟؟

طبعا ماجد كان فيه شبه كبير من عمه الوليد هيأته وشكله من بعيد .. حتى ملامح وجهه .. وسمار بشرته بالضبط نفس الوليد..

محمد خلاص حس بدمووعه بتنزل بس حاول قد مايقدر انه ماينزلها وخاصه بهاللحظات وبهاليووم .. اللي هو زواج اخته ..

الوليد : حموووود .. انت تدري الحين ماجد زعلان منك 

محمد: ليييه

الوليد: لانه ضايق صدرك عليه وماجد يحبك ومايبي يضيق صدرك 

محمد بنبره تقطع القلب: مشتااااق له حيل 

الوليد: كلنا مشتاقين له .. يامحمد ماجد بس يبي الدعاء ادع له بالرحمه

محمد يتنهد: الله يرحمه ويغفرله

خالد: شعندكم هناا جالسين برا

محمد التفت على خالد: بذمتك ياخالد مااشتقت له

خالد مستغرب: مين قصدك

محمد: ماجد

خالد ضاق صدره : اكيد مشتاق له يامحمد .. وربي له فقده ماكنت اتوقعها 

محمد دموعه في هاللحظه اعلنت استسلامها 

خالد: حموود خلاص ليه الدمووع.. لاتضيق صدرك وتضيق صدرونا معاك 

الوليد: خلاص عاد امسح دموعك وتعالوا ندخل داخل

خالد مسك يد محمد: يلا مشينا 

دخلوا العيال داخل بالصاله 

ماكان موجود الا ابوسعود وام سعود وحصه وعيالها والكل رااح بعد ماانتهى الزواج

خالد : سلاااام

الكل: وعليكم السلام

الوليد: ماشاءالله جالسين وفالينها ماودكم تمشوون تأخرنا 

مشعل: ويييين تونا بدري وين رايحين

ام سعود: ايه والله تونا 

مشعل راح وحب راس جدته: بعدي والله جدتي الله لايحرمنا منك

الوليد: يالييل يعني لازم نجلس

نواف: ايه اجلس وش عندك يالبزنس

الوليد وخالد جلسوا 

محمد: اجل انا بروح انام تصبحون على خير 

ام سعود: تعال ماشفناك اليوم اجلس معانا شوي وبنمشي

محمد: والله ياجدتي تعبان ودااايخ 

حصه: الله يحفظك .. نوم العوافي

في جهه ثانية من بيت حصه في غرفة الهنوف

ساره: غدوووش خير انشاءالله خلاص عاد 

غاده: المفروض بهاليوم تفرحين مو تصيحين

غيداء: وربي بفقدها 

ساره: هي ماراحت وسافرت بعيد .. تزوجت بس وبتضل معنا ماراح تفارقنا ولاتنسين زوجها عزوز يعني دووم بتصير معنا 



****************************


بالصاله ..

ابو سعود: مشعلووه روح قوول لخالتك وغيداء وغاده يلا بنمشي

مشعل: انشاءالله جدي

نواف وقف: لحظه غيداء بتروح معاكم ؟؟

ابو سعود: لابتجلس عندكم 

نواف في نفسه: ايه اشوا

الوليد: يالدوووب انت شرايك يعني.. ايه بتروح معانا

نواف: ليه

حصه: خلاااص يابوي لازم تروح هي كانت جالسه علشان معاها الهنوف 

نواف: ايه بس عادي جالسه في بيت عمتها مو غريبه

ام سعود: نواف شكلك منت صاحي .. وش يجلسها بيت ثلاث اولاد ماشاءاالله

نواف بعفويه : عـااااادي جالسه بين اولاد عمتها فيها شي

خالد يكلم الوليد: ههههههه شعنده نوافووووه

الوليد: مدري

نواف: وبعدين نفس الحكايه اذا جت عندكم ياجدتي فيه خالد

ام سعود: بس معاها اختها وبعدين ابوك مو محرم لها عكس انها تكون بين جدها وجدتها

حصه: خلاص نواف لاتناقش في شي معروف ومفرووغ منه

ابوسعود: يلا انا انتظركم برااا

راح ابو سعود ومعاه عياااله ..

نواف: يمه انتي كان رفضتي

حصه مستغربه: نوافوووه انت تتكلم جد والا تستهبل

نواف: لا مااستهبل

حصه: شلون تبيها تجلس عندنا .. والهنوف مو موجوده من تجلس معاه 

نواف: عادي

حصه: لا انت شكلك انهبلت يلا بس رووح نووم مع اخوانك

نواف: لا انا بطلع ماراح انام 

حصه: الله يهديك.. لاتتاخر طيب

نواف وهو طالع: انشاءالله ..

وانتهى زواااااااج الهنوف بسلااااااام ..

وعم الهدوء على عايلة ابو سعود
هل هذا الهدوء اللي يسبق العاصفه ياترى؟؟


*******************************


قامت على صووت العصافير.. والشباك اللي بجنبها مفتوح وطالع النوور خفيف والجو كان حلوو 
التفت للي جنبها وابتسمت بكل حب
كان شكله بريئ وهو نايم كانه طفل..
قامت وتوضت وصلت الظهر

عبدالعزيز وهو في سريره منسدح وعيونه نصها نوم يبتسم: تقبل الله

الهنوف : منا ومنكم

عبدالعزيز جلس و مسووي زعلان: ليه ماصحيتيني

الهنوف :شفتك نايم ولا حبيت ازعجك

عبدالعزيز يلف راسه للجهه الثانيه: انا زعلان منك

الهنوف: عبدالعزيز انا كنت بصلي واصحيك بس انت صحيت قبل

عبدالعزيز يروح عند الهنوف: وانا اقدر ازعل منك

الهنوف: هههههههه 

عبدالعزيز يقرب : ليه تضحكين؟؟

الهنوف: تو تقول زعلان منك والحين تقول وانا اقدر ازعل منك

عبدالعزيز: هههههههههه مشيها عاد.. ويلا البسي علشان نرووح نفطر



*****************************


حصه: مشعل يلا قوووووووم

مشعل : يمه حرام عليك خليني انووم امس كله كاارفيني

نواف: يالكذاب امس انت ماسويت ولا شي بس انا ومحمد تعبنا

مشعل : طيب ليه تبوون تقووموني تبوني اتذكر اني فارقت اختي ويضيق صدري خلوني انام

نواف: ههههههههههه اقول قوم بس عليك عذر

مشعل : اوووووووف طيب خلاص انقلع

نواف: مين اللي ينقلع

مشعل: انت

نواف: يمه انزلي وانا بقوومهم

حصه : ان شاء الله الله يهديكم

طلعت حصه عنهم

نواف بضحكه شريره : هاهاهاهاهاي

مشعل بدا يخاف بس مسوي قوي:وش تبي بعد انت يلا اقلب وجهك

نواف : انا اقلب وجهي طيب اوريك


مشعل قام بسرعه من سريره وطلع برا الغرفه

ورااااااح على الدرج
ونواف وراه كانهم توم وجيري


مشعل: يمااااااااااااه يبااااااااااه الحقووني

ابونواف خااف: شفيك

مشعل: الدووب بيطقني بابا هاااوشه

نوااااااااف من فوق: انا جيييت وييينك

مشعل متخبي ورا ابووه

نواف: ان مااخليتك عوود اسنان وانظف اسناني بك مااكون نواف ولد ابو نواف اللي امس عرس اخته وخلوه يصب القهوه

ابونواف: هههههههههه للحين شايها بلبقك

نواف : الييين اموووت .... وينه بس وينه

ابونواف: خلاص عن حركات البزران وخل اخووك بحاله

حصه: ياااااربي الامتى وانتم كذا متى تكبرون عقولكم اختكم الحين بتجي وانا البيت فوق راسي

مشعل ينط : توأم روحي بيجي الحين

حصه: ايه يلا افطروا عشان تستقبلون عبدالعزيز

*****************************


بيت ابوسعود...

غاده: جدتي متى بنرووح

ام سعود: بعد الظهر الهنووف بترووح تتغداء عند حصه وبنروح نشوفها

غاده قامت: ونااااسه برووح اقول لسوسو وغدوو

غاده راحت تركض فوووق وهي راقيه للدرج قابلها خالد اللي كان توه صاحي ونازل تحت

غاده وقفت 

خالد بابتسامه حلووه : صباح الخييير 

غاده: صباح النور

خالد: من نبرتك هذي شكلك مو رايقه 

غاده: انا دووم رايقه بس من اشوف وجهك الحلو اتنكد ويضيق صدري

خالد: تمونين يابنت عمي 

غاده: طيب ممكن توخر شوي علشان اقدر امشي

خالد وخر وكمل طريقه من دون كلمه وحده ...




********************************




في بيت حصه..

حصه: هلا والله وغلا تو مانور البيت والله

الهنوف ضمت امها وسلمت عليها

مشعل جاء يركض من الدرج 

مشعل: هلااااااااااا هلاااا 

وراح لاخته وضمها 

مشعل: يالدووبيه اشتقت لك

الهنوف: وانا اكثر 


عبدالعزيز : ترى كلها يووم ماامدى هالشوق

مشعل: يووه شيبي هذا يحتك 

عبدالعزيز: هههههههههههه غاير منك

مشعل راح وسلم على عبدالعزيز وهو يضحك ...

جلسوا بالصاله ينتظروون ابوسعوود..ولطيفه وولدها

ابونواف: وكيف اصبحتوا انشاءالله مرتاحين

عبدالعزيز: الحمدلله .. احلى صبااح اصبحته اليووم

ابونواف: الحمدلله ..على كل حال

الهنوف: اجل محمد وينه ماشفته

نواف: والله تعبت وانا اصحييه مو راضي

مشعل: ولايهمك انا اروح واصحيه غصب

ابونواف: اقوول انثبر بس خله بيصحى الحين

الهنوف: ياقلبي شكله تعبان خلووه يرتاح

في هاللحظه دخل ابوسعود ..

ابوسعود: السلااااام عليكم

الكل: وعليكم السلام

سلم ابوسعوود عليهم وراحوا الرجال بالمجلس وجلسوا الحريم بالصاله..

غيداء: يالدوووووووووبا كبرتي

ساره: هههههههه ووع متزوجه

الهنوف: حرام عليكم خلاص يعني مااجلس معكم

غيداء: لاعاد تصدقين الحين تروحين تجلسين مع الحريم

الهنوف: هههههههههههه

ساره راحت وجلست جنب الهنوف: واخبار عزووووز

الهنوف: يسلم عليك

ساره: وكيف امس وش سويتوا وش ماسويتوا

لهنوف تدف ساره: اقوول انقلعي بس 

ساره: ههههههههههههههههه



***********************



فارس: يووه عزوز ياشينك كذا

عبدالعزيز: ليه شفيني

فارس: مسوي ثقل ورسمي 

نواف: هههههههههه يقالك يعني متزوج

ابو سعود: ايه عاد خلاص صار الحين رجال

خالد: قوويه ياجدي يعني اول كان بزر

العيال ميتين ضحك

عبدالعزيز: افاااا ياجدي

ابوسعود: لا شفيكم انتم بس يعني خلاص اللي متزوج يعقل ولايجلس الا مع المتزوجين

نواف: اوووف اجل انا بتزوج

ابو سعود: ههههههههههههه الله يعينا عليكم بس بنزوجكم في ليله وحده ونرتاح 

الكل: هههههههههههههه



********************************


غاده تكلم بالجوال: اقوولك مقدر الحييين

فجر: اووف طيب فيصل ازعجني يقول ابيها ضروري

غاده: قوليله ماتقدر مشغووله مره 

فجر: طيب متى بتدخلين 

غاده: مدري يافجر والله اذا دخلت بخبرك

فجر: اووكي .. يلا باي

غاده باي..

ساره : من تكلمييييييين

غاده: بسم الله خرعتيني

ساره: ههههههه تعالي تعالي هنو بتروح سلمي عليها 

غاده: يلا 

الكل سلم على الهنوف وعبدالعزيز وودعووهم علشان يسافروون..



********************************



ام مها فرحانه: لا مو مصدقه اللي اسمعه انا

فهد: صدقي وليه ماتصدقين

ام مها: معقووله يافهد 

فهد: ياليتك كنتي معاااي بالحلم والله بتعذريني

ام مها : ياليت هالحلم جاااي من زمان

فهد سند راسه على ورا: اااه مدري شسووي الحين 

ام مها راحت وجلست جنب فهد: انا كل شي عندي .. بس اللي ابيه منك تسمعني زييين وانت عليك تنفذ اللي اقوله

فهد: عطيني قووولي أي شي وانا بنفذ اللي تقولينه 



*******************************



بعد زواج الهنوف بـ 3 ايام ...

غاده كانت جالسه على سريرها ومعاها اللاب تووب وداخله الماسنجر
طبعا غدو اضافت فيصل عندها بقائمتها بعد ماكلمته اكثر من مره مع فجر

Faisal

منووووره الماسنجر ..

أحب الليل والسهرهـ ,, على شاطيـ بحـــر هاديـ !!

النور نورك هلا والله

Faisal

وينك من زمااان ماشفناك

أحب الليل والسهرهـ ,, على شاطيـ بحـــر هاديـ !!

شسووي يافيصل انشغلت هالايام والله

Faisal

ماعليه معذووره .. المهم اخبارك 

أحب الليل والسهرهـ ,, على شاطيـ بحـــر هاديـ !!

تماااام .. انت كيفك

Faisal

تمام دامك تمام

أحب الليل والسهرهـ ,, على شاطيـ بحـــر هاديـ !!

تسلــم

Faisal

الله يسلمك .. بصراحه التوبيك حقك رااايق 

أحب الليل والسهرهـ ,, على شاطيـ بحـــر هاديـ !!

تسلملي .. والله ودي اروووح البحر من زمان عنه

Faisal

ولايهمك اجي امرك ونروح مع بعض ونجلس عالبحر والجو رايق وانواع الفله 

أحب الليل والسهرهـ ,, على شاطيـ بحـــر هاديـ !!

ههههههههههههه يلااا 

Faisal

ههههههههههه وناخذ فجر علشان ماتزعل وتذبحنا 

أحب الليل والسهرهـ ,, على شاطيـ بحـــر هاديـ !!

ههههههههههههه ايه اول وحده فجووره ياحبيلها 

Faisal

وينها مادخلت اليووم ؟؟

أحب الليل والسهرهـ ,, على شاطيـ بحـــر هاديـ !!

مدري عنها بدق عليها اشووف

Faisal

لاا ياحلوه انتظري .. ابيك شووي من دون فجر

أحب الليل والسهرهـ ,, على شاطيـ بحـــر هاديـ !!

شبغيت فيصل ؟؟

Faisal

اممممم مدري شقوولك ياغدوو .. بس اهم شي ماتعصبين

أحب الليل والسهرهـ ,, على شاطيـ بحـــر هاديـ !!

ماراح اعصب .. يلا قووول 

Faisal

انتي شفتي كيف يوم غبتي ماقدرت احصلك طفشت وانا انتظر..
يعني اشووفك بس بالصدفه في الماسنجر

أحب الليل والسهرهـ ,, على شاطيـ بحـــر هاديـ !!

يعني وش اللي تبي توصل له يافيصل 

Faisal

شفيك شكلك عصبتي .. اذا بتعصبين خلاص بسكت

أحب الليل والسهرهـ ,, على شاطيـ بحـــر هاديـ !!

ماعصبت يلا كمل وقول اللي عندك

Faisal

انا اقوول لو تصير علاقتنا عالجوال احسن علشان كل مابغيتك دقيت وكلمتك

أحب الليل والسهرهـ ,, على شاطيـ بحـــر هاديـ !!

فيصل بليييز اسمحلي جوال مااقدر 

Faisal

ليه طيب 

أحب الليل والسهرهـ ,, على شاطيـ بحـــر هاديـ !!

فيصل خلاص قلت لا يعني لا

Faisal

طيب لاتعصبين روقي مااحبك وانتي معصبه

أحب الليل والسهرهـ ,, على شاطيـ بحـــر هاديـ !!

ماعصبت ولاشي .. عالعموم انا بطلع 

Faisal

لحظه لحظه غدووو انا ماصدقت تدخلين واشوفك .. ويين بدري

أحب الليل والسهرهـ ,, على شاطيـ بحـــر هاديـ !!

تعبانه وابي انوووم مره دايخه

Faisal

اوكي ماودي اجبرك .. خذي راحتك ونوم العوافي

أحب الليل والسهرهـ ,, على شاطيـ بحـــر هاديـ !!

الله يعافيك .. يلا تامر شي

Faisal

سلامة قلبك .. وانتبهي لنفسك 

أحب الليل والسهرهـ ,, على شاطيـ بحـــر هاديـ !!

الله يسلمك .. باي

Faisal

بايااااات 


***************************



انتهى ...

غاده وفيصل .. هل علاقتهم بتستمر وتتطور اكثر ..؟؟

وفهد وزوجته ايش الشي اللي مفرحها .. وايش هو سر حلم فهد اللي حلم فيه بعد الزواج ؟؟



البــــــــــــــــــــــــــــــــــارت التاسع عشر . . .


غيداء: غادووه وبعدين معاك 

غاده: غيداء لاتصيرين كذا لاتخربين علي

غيداء: علشاني قلتلك تغطي عنه تقولين تخربين علي .. غاده انا احبك وابي مصلحتك 

غاده: جدي ماقال لي شي

غيداء: غاده ماعليك من جدي والله كبرتي خلاص استحي 

غاده: مابي حرام عليك توني صغيره

غيداء قامت : شووفي اذا تحبين اختك تغطي واذا غير كذا سوي اللي تبييين وطلعت غيداء من الغرفه ..




**********************************




في النمــــسا وبالتحديد 

فندق بريستول فينا, 

كان الوقت متـأخر بالليل قامت من سريرها حست بضيقه فقامت وراحت عند الشباااك وفتحته وكان الجو باااارد 

وقفت تتأمل المكان هااادي.. الحركه شبه منعدمه .. الناس هاديه ونايمه ..

عبدالعزيز حس فيها بعد مادخل عليه الهواء البارد من الشباك قام وجلس يطالع فيها

الجوو بارد والهنوف مالبست لبس يدفيها .. خاف انها تمرض قام وراح عندها

عبدالعزيز من وراها حط ايده على كتفها : هنووفتي 

الهنوف التفتت بابتسامه: هلا

عبدالعزيز: شتسوين هنا

الهنوف: مبسووطه على الجو مره رايق

عبدالعزيز: برد عليييك .. البسي لبس يدفييييك 

الهنوف: مو برد عادي 

عبدالعزيز : الحين تقولين عادي .. واذا مرضتي انا اللي بتورط فيييك .. واوديك من مشتشفى لمستشفى

الهنوف: لاتوديني .. مولازم وانشاءالله ماامرض

عبدالعزيز: ههههههههه بتجلسين ماتبين احد يوديك اذا مرضتي .. على هالحاله بتموتين 

الهنوف: اموووت ولا اذل عمري علشان ناس يودوني مستشفى

عبدالعزيز: هههههههههههههههههه بسم الله عليك من الموووت .. انشاءالله يومي قبل يوومك 

الهنوف لفت من عند الشباك مسويه زعلانه

عبدالعزيز: فديت الحساسين انا .. اللي بسرعه يزعلون .. هنوو يلا ترا انا بمووت من البرد كيف انتي مابردتي

الهنوف: خلاص روح نام وانا بجلس مره عاجبني الجو ومو بردانه 

عبدالعزيز: مو على كيفك بتجين تنامين معاي .. ماراح اخليك لحالك

الهنوف: خلاص عبدالعزيز وربي مو برد 

عبدالعزيز يمد ايده للهنوف: بتجيين معاي والا كييف

الهنوف: مابي بجلس هنا 

عبدالعزيز : طيب انا اوريييك

قام عبدالعزيز مسكها من خصرها وشالها معاااه 

الهنوف: عزوووز نزلني حرام عليك

عبدالعزيز: هههههههه خلي عنادك ينفعك 




************************************



رنا: شفيك انتي اليووم نفسيتك زفت

مها: سحر مدري شفيها ماترد على جوالها 

رنا: دقي على بيتهم 

مها: دقييييت ومافي احد يرد

رنا: يعني وين بترووح 

مها: مدري والله يارنا اني خايفه

رنا: الحمدلله تخافين من ايش 

مها: اخاف صار لها شي 

رنا: اقول اعقلي .. يمكن طالعه مع اهلها وناسيه جوالها بالبيت

مها: رنووو من امس وانا ادق 

رنا: غريبه يعني وين راحوا

مها: مدري الله مدري.. ياربي وين راحت هالبنت 



****************************



كانت طايحه عالارض وحاطه ايدها على خدها ودمووعها تسيل من الالم اللي فيها

يوووسف : انا كم مره قلتلك سوي اللي اقولك عليه 

هيا بصوت يقطع القلب: وانا شسووويت الحين 

يوسف: اسمعيني ياهيا والله ثم والله اشووفك انتي وبناتك طالعين من هالباب والله ماتشوووفون شي يرضيكم 

هيا : انت شفييييك ليه تبي تحرمنا من اقل شي نسوويه .. الى متى بتضل شخص اناني مايهمه الى نفسه ... شخص عمره مافكر بغيره .. شخص ماعنده مشاعر والااحساس باللي يسوويه.. احترم الناس يحترمونك يايوووسف 

يوسف: الناس بتحترمني غصب عنها .. مو انتي اللي يعلمني الكلام 

يووسف في لحظة غضب منه راح ومسك هيا من شعرها ووقفها على رجولها وهي ماسكه ايده وتصارخ

يوسف: هالمره انا بعديها لك بس المره الثانيه اشوووفك طالعه برا بيتك والله ياهيا ماتشوفين طيب .. وتندمين على اليوم اللي تزوجتي فيه يوسف

هيا بصووتها التعبان : وانا طووول عمري اتحسف واتندم على اني تزوجت وارتبطت بشخص مثلك اناني

يوسف مسكها بقووه ودفها على الجدار 

يوسف: وانا بخليك صدق تتندمين عاليوم اللي عرفتي فيه يوووسف وطلع من غرفته معصب 

العنوود كانت تسمع كل شي يصير بينهم اول ماطلع ابوها راحت للغرفه تركض ودخلت على امها وشافتها طايحه راحت لها ومسكتها

العنود: يمه حبيبتي شفيييك شصاير 

هيا بصوتها التعبان: مافي شي يالعنود .. 

العنود: حسبي الله عليه .. ليه يسوووي كذا يمه انا شفته طالع معصب وسمعت كل شي بينكم .. يمه الى متى بتخبين عننا كل شي يسويه ابوووي .. يمه خلاص الى متى نصبر على هالحاله 

هيا: العنود مو وقته الحين وديني على سريري ابي ارتاح

قامت العنود وساعدت امها وودتها لسريرها 

رهف دخلت ماتدري شسالفه كانت نايمه وصحت من صراخ ابوها

شافت امها على السرير وباين عليها التعب 

رهف راحت تركض

رهف: ماما حبيبيتي شفييييك

طبعا هيا ماكانت ترد على بنتها تعبانه حيييل وتحس بدووخه 

العنود: ومن فيه غيره بيسوي بامي كذا

رهف: عنووده ماما تعبانه لازم تروح المستشفى مايصير

العنود: لانشاءالله هي بس محتاجه راحه 

رهف: شووفي كيف شكلها حرام عليك 

العنود: رهووف لاتخوفيني

رهف: طيب انا عندي الحل وطلعت من الغرفه تركض

والعنود مستغربه ماتدري وش الشي اللي براس اختها.. وخايفه على امها اللي ماصارت ترد عليهم تناظرهم بعيوون تعبانه وبس 




***********************************


خالد اللي كان جالس بالاستراحه في وقت متأخر بالليل مع ربعه وفالينها ومبسوووطين

كان يلعب بلاي ستيشن ورن جواله

خالد قام وراح لجواله ورد ..

خالد: هلا وغلا

رهف : اهلييييين خالد

خالد: هلا رهووف 

رهف: خالد الله يخليك تعال الحيييييين بسرعه

خالد: خير .. فيه شي رهف ؟؟ 

رهف وتغير صوتها: امي ياخالد تعبانه مره تعبااانه بسرعه محتاجينك ياخالد

خالد خاف: طيب طيب دقايق وانا عندكم

طلع من الاستراحه مستعجل والعيال مستغربيييين يكلمونه ومايرد عليهم 

ركب سيااارته وهو خااايف على امه .. يحس بشعوور مو طبيعي في هاللحظه .. 

يسوووق سيارته من دوون شعوور ... وكان يسرع سرعه جنووونيه 

في ثووواني وصل للبيت وكان الباب مفتووح دخل وهو مايدري شسالفه وكان بالصاله مافي احد

قابلته رهف نازله من الدرج وراحت له وضمته وهي تصييييح

خالد: رهف امي وينها .. 

رهف متمسكه بقووه في خالد وخالد يحاول يبعدها عنها

خالد: رهف خليني اروح اشوف امي وينها 

في هاللحظه خالد ورهف سمعوا صرررخه قووويه من العنوود

خالد بسرعه راح فووووق ودخل الغرفه ومعاه رهف

وكانت العنود ماسكه امها وتحااااول تصحيها وتضربها مع خدها

خالد راح عند امه

العنود وهي تصيح: امي ياخالد ماترد علي ماترد

خالد بسرعه شالها بين ايدينه كانت امه ثقيله شوووي بس بقوته قدر عليها وطلع من الغرفه من دوون مايهمس بهمس واحد والتفت قبل يطلع 

خالد: وين عبايتها 

رهف والعنود طلعوا من بعده ومعاهم عباية امهم وراحوا ركبوا في السياره مع خالد

وصلوا للمستشفى ودخلوها من عند الطوارئ 

بعد مادخلوها جلس خالد مع اخواته ينتظروون الدكتور يرد عليهم 

رهف والعنود جالسين بالكرسي وخالد واقف مو قادر يجلس يرووح ويررجع على نفس المكان 



**********************************



مشعل: يبه والله كذا احسن 

ابونواف: لا يامشعل كمل دراستك بعدين تعال عندي بالشركه

مشعل: يبه طفشت والله 

ابونواف: لازم تصبر كلها سنوات وتمر بسرعه

نواف: غريب انت يامشعل شتبي في الشركه وغثاها 

ابونواف: اقووول اعقل بس لاتخرب اخووك علي مافي غيره بينفعني 

نواف: ههههههههههه الله يخليه لك 

مشعل: والله اشتغل بالشركه مع ابوي اصرف من هالدراسه الغثيثه

نواف: ومن قال ابوي بيخليك توقف عن دراستك يبيك تكمل بعدين تشتغل معاه والله تعب يامشعل

ابونواف: نوافوووه انت شعليك منه .. انت ماتبي بكيفك .. هوو يبي وعاجبه الوضع

نواف وهو يقوم : ههههههههههه ااسف خلاص سكتنا .. انا بطلع انام تمسوون على خير

ابونواف: الله يصلحك ويهديك .. وانت من اهله 

مشعل: اقووول بابا 

ابونواف: والله ان كلمة بابا ترفع ضغطي بس منك تجي حلووه 

مشعل: هههههههههه تسلم يابابا

ابونواف: قوول اللي عندك يارووح بابا 

مشعل: ودي اطلع مع فارس الحين

ابونواف: وين تطلع .. رووح نام وبكرا اطلع الوقت متأخر يامشعل

مشعل: والله ماراح اتاخر شويات وراجع

ابونواف: لا اجلس علشان ندق على الهنوف الحين

مشعل: والله تدق عليها ؟

ابونواف: ايه

مشعل: خلاص اجل بجلس بس يلا دق من زمان عنها والله 

اخذ ابونواف الجوال ودق على بنته .. 

عبدالعزيز : الووو

ابونواف: الو السلام عليكم 

عبدالعزيز: هلا هلا والله وعليكم السلام

ابونواف: كيف الحااال .. وواخباركم وينكم ماعاد تدقوون

عبدالعزيز: يشهد الله اني كل يوم بدق بس اني انسى

ابونواف: ماعليه معذوور اهم شي مبسوطين ومرتاحين 

عبدالعزيز : الحمدلله على كل حال .. واخبار خالتي والعيال

ابونواف: الحمدلله مايشكوون باس الكل بخير وعافيه

عبدالعزيز: الحمدلله 

ابونواف: اجل الهنوف وينها 

عبدالعزيز : والله الهنوف تصلي الحين 

ابونواف: اجل هذا مشعل معاك مزعجني يبي يكلمك ..

مشعل: هلا والله وغلاااااااااااااا

عبدالعزيز: هلاااااابك ... اخبارك ياحلوو

مشعل: تماااااام .. اخبااارك واخبار النمسا 

عبدالعزيز: كل شي تماااام ... والله ياليتني ماخذك معاي

مشعل: تتطنز انت ووجهك

عبدالعزيز: ههههههههههه لا ماتطنزت بس والله ودي انك معي .. ااحبك ياولد خالتي وماابي افارقك ابد

مشعل: اقووول لايكثر بس وعطني اختي

عبدالعزيز: والله الشرهه مو عليك الشرهه عاللي جالس يمدح فيك

مشعل: هههههههههههه وين اختي بس مشتاق لهااااا حييييل 

عدالعزيز: مافيه خلاص الحين صارت زوجتي ومو على كيفك كل مره تكلمها

مشعل: اوووف وبيحرمني من توأم روحي بعد .. عطني اختي يلااااا 

عبدالعزيز: طيب خلاص لاتصيح ياشاطر هذي الهنوف معاك

الهنوف: الوو

مشعل: هلا والله وغلاااااا عاش من سمع هالصووووت

الهنوف: هلابك ... عاشت ايامك 

مشعل: اخبار علووووم .. وكييف الدوووب وياك

الهنوف: ههههههه الحمدلله كل شي تمام 

مشعل: الدووب اهم شي اذا سوا فيك شي قوليلي وانا اوريك شغله

الهنوف: ماشفت منه والله الا كل خيررر 

مشعل: ايه اشوووا 

جلس مشعل يكلم اخته شوووي وبعدين كلمها ابونواف وحصه ..




*********************************



في المستشفى بعد ماطلع الدكتور وطمنهم على هيا 

كان خالد جالس على طرف السرير وجنبه رهف ومن الطرف الثاني كانت جالسه العنوود

خالد بصوت كله حنيه : الحمدلله ع سلامتك يالغاليه .. ماتشوفين شرانشاءالله 

هيا: الله يسلمك .. وين احنا الحين 

العنود: يمه حبيبتي احنا بالمستشفى 

هيا جلست تناظرهم ومو مستووعبه ماتذكر شي من اللي صار 

دخل الدكتوور 

الدكتور: الله يعافيك اخوي خالد امك محتاجه راحه لازم تخلونها ترتاح الحين

خالد: انشاءالله دكتوور

رهف : خالد 

خالد التفت لها وبابتسامته الحلووه: هلا رهف

رهف : لاترووح وتخلينا خلك دايم عندنا .. نبيك ياخالد

خالد مو مستوعب الكلام اللي طلع من رهف .. مايدري وش يقوول لها مايدري وش يرد عليها

العنود حبت تغير السالفه

العنود: يلا نطلع امي محاتجه راحه

خالد: يلا مشينا 

طلع مع اخواته برا الغرفه 

خالد : يلا علشان اوديكم للبيت

العنود: لا بنجلس مع امي

خالد: العنود امي تعبانه وبتنام .. انتم روحوا ريحوا ونوموا بالبيت شووي واذا جا العصر جيتكم وجينا مع بعض للمستشفى

العنود: بس يمكن تحتاجنا 

خالد: ماعليك يالعنود عندها كل اللي تبيه واذا احتاجت شي فيه السيستر معاها 

العنود: اوكي خلاص

طلع خالد مع اخواته ووداهم البيت ورجع للبيييييت 

خالد توه داخل من الباب .. وكان الوقت تقريبا 8 الصباح 

ابوسعود: خالد

خالد: سم ياجدي

ابوسعود: توك راجع من الاستراحه 

خالد: لا

ابوسعود: اجل

خالد: ايه ايه راجع من الاستراحه

ابوسعود: شفيك خالد

خالد: مافيني شي جدي .. انا بروح انام تمسى على خير

ابوسعود: الله يحفظك وانت من اهله



**************************************
لطيفه كانت هي وولدها فارس يرتبوون في غرفة الهنوف وعبدالعزيز اذا رجعوا لان عبدالعزيز بيسكن عند امه 

فارس: يمه تعبت خلااااااااااص

لطيفه :خلاص هانت مابقى لنا شي

فارس: خلاص يمه الباقي يزينه هو وحرمته

لطيفه: حرمته عروس وتبيها تزين 

فارس ينسدح عالسرير : عااادي.. وبعدين ترا باقي لهم وقت علشان يرجعووون ليه مستعجله 

لطيفه: قم بس عن السرير توني مرتبته

فارس: والله تعبت برتاح شووي

لطيفه : فااارس خلاص اطلع لاترتب معاي بس لاتحوس علي 

فارس: شفيك ماما عصبتي 

لطيفه: رفعت ظغطي الله يهديك

فارس راح وحب راسها : اسف يالغاليه والله مااتعودها 




****************************************


بالمستشفـــى 

خالد نزل اخواته وقال : انا رايح مشواار قصير وراجع

نزلو اخواته وراحو لامهم

العنود: الحمدلله على سلامتك يااغلى الغوالي

هيا ببتسامه صفرا : الله يسلمك ... من جااابكم

رهف : في غيره..

هيا : ابوووووك

العنود: لا ويين حلم ابليس بالجنه ... 

هيا تضحك بدوون نفس : هههه مين لايكون ليموزين ؟؟!!

رهف : لا .. جينا مع خالد الله يخليه لنا

هيا سكتت فتره 

رهف : ياااااااااااهوه وين وصلنا 

هيا: هلا 

رهف: يمه انتي تدرين ماجابك هنا للمستشفى الا خالد .. وماشالك من بيتك الا خالد 
وابووي ماحس فيك للحين .. 

العنود : رهف خلاص مو وقت كلامك البايخ الحين

رهف : اووووف مدري متى يكون وقت لكلامي خلاص سكتنا 

في هاللحظه انطق باب الغرفه ..

العنود: تفضل

دخـل خالد وكان معاه بوووكيت ورد 

خالد بابتسااامه حلووه : السلاااااام عليكم

الكل: وعليكم السلام 

خالد راح عند امه وحط البوكيت بجنبها وحبها على راسها 

خالد: الحمدلله كأنك اليووم احسن من امس 

هيا: الحمدلله 

خالد جلس عالكرسي : شفتي يمه الدكتور شقال فييييك.. يقول عندها انخفاااض ضغط حاد .. من قلة الاكل 

هيا : هالدكاتره ماعندهم سالفه طوول يومي وانا اكل 

خالد: هههههه ايه بس اكلك اكيد مو صحي

رهف: اووخص يالدكتور بديت تتفلسف مو صحي والا صحي 

خالد: ايه والله الدكتور يقول مو انا 

العنود: ماعليك منها .. ايووه شقال بعد 

خالد: اهم شي يقول تاكل كووويس وماتجهد نفسها كثير.. عاد انتم انتبهوووا لها واكلوها زين 

رهف: ماطلبت شي يادكتوور خالد

خالد يبتسم ويلتفت لامه: طيب يالغاليه متى ودك تطلعين

هيا: لو الود ودي الحييين 

خالد: اووكي ولايهمك نطلعك الحين لان الدكتوور يقول خلاص الحمدلله هي بخير وتقدر تطلع 

طلع خالد مع امه واخواته من المستشفى ووداهم للبيت وبعد ماتطمن عليهم رجع ..

(( طبعا يوووسف للحين مادرا لانه من طبعه يجلس ثلاث ايام واكثر عن البيييييت ))




***********************************


غاده كانت جالسه بغرفتها تقرا مجلة وصارت ماتشوووف خالد كثير من بعد ماتغطت عنه 

ورن جوالها بهاللحظه وكان الرقم غريب

غاده ردت : الوو 

.... : مرحباااا 

غاده: مرحبتين .. مين معاي 

.....: بقولك بس ماتعصبين

غاده: يلا مين 

.....: بس وعد ماتسكرين بوجهي 

غاده: خلاص طيب بس قوول مين 

....: انا فيصل 

غاده الا الان مو مستووعبه

فيصل : غدووو بليز خليك هاديه ومابيك تنفعلين وتعصبين

غاده: فيصل ومن وين لك رقمي 

فيصل : افاااا لا مابي كذا من بدايتها عصبتي

غاده: فيصل 

فيصل: لبييييه

غاده: انا سألتك وجاوبني من وين لك رقمي 

فيصل : يوه ياغاده مااحبك كذا معصبه روووقي واقولك

غاده: فيصل انا ماعصبت بتقووول والا سكرت 

فيصل : اخذته من فجر

غاده: وربي كنت متوووقعه .. اووكي باااي

فيصل: تعاااااااااالي لحظه .. انا ادري بتروحين تهاوشينها ترا والله مالها ذنب انا غصبتها 

غاده: ماراح اهاوشها خلاص بااااي وسكرت من دوون ماتسمع شي من فيصل 

فيصل : اووووووووف شكل مافي امل ترضى اني اكلمها بالجوااال الله يعين .. بتصير مشكله بينها وبين فجر وانا بروووح فيها 




***********************************



ساره تنادي : غيداااااء ..

غيداء اللي كانت جالسه مع الوليد بالصاله : هلااا شعندك

ساره: تعالي تعالي بسرررعه لايفوووتك 

غيداء: اسمحيلي سارونه مالي خلق 

ساره: والله انتي الخسرانه

الوليد: والله خسرانه اذا جت عندك

ساره: غدوو ماعليك منه بسررررعه والا ازعل

غيداء قامت: لاعاد اذا زعلتي انتي وش يرضيك يلا جييييت

الوليد: طيب انا مايصلح اجي

ساره: لاحبيبي انت اجلس مايصلحلك

الوليد: ميت عليييييييك تكفين بجي 

غاده اللي كانت توها طالعه من المطبخ ومعاها كاس عصير 

الوليد: ياهووه ترا احنا موجودين 

غاده التفتت : سوووري ماشفتك ياحلوو لاتعصب طيب 

الوليد: تعالي اجلسي طيب 

غاده راحت وجلست جنب عمها

الوليد: ماشاءالله عليك ياغاده ماعمري شفت ايدك فاضيه دايم تاكلين ماتشبعين

غاده: حراااااااام عليك يالدوووب من زينك انت عاد وربي اني مااكل كثير

الوليد: ههههههههههه 

غاده قامت: انقلع يالدوووب الشرهه مو عليك الشرهه عاللي يجي ويتعب عمره ويجلس معاك 

الوليد: انتي اللي جيتي وجلستي ماغصبتك وجلستك معاي

غاده: الله واكبر ومن اللي ناداني وقال تعالي اجلسي 

الوليد: مدري والله شكلك تحلمين 

غاده : المهم ماعلينا الحيييين 

الوليد: خييير شعندك

غاده متردده : اممممم الا خالد غريبه وينه ماعاد نشوووفه 

الوليد يناظرها بطرف عين : مالغريب الا الشيطان يابنت اخووي وبعدين شتبين بخالد هاااه 

غاده: اووووف ترا مااحب النظرات هذي 

الوليد تعدل: هههههه لا عاد جد شتبين فيه

غاده: مابي شي .. بس اسال لاني من زمان ماشفته بالعاده معسكر بالبيييت ومسبب ازمه لي 

الوليد: والله مدري عنننه .. بس ماالوومه مادام صار فيه بنتين يتغطوون عنه .. مو زي اووول 

غاده: يارررربي كل ذا حياااء يعني

الوليد: وانا شدراني عنننه رووحي قوليله واساليه انا شدخلني 

غاده: اوووف انت شفيك نار شااابه .. 

الوليد: شابه والا شااااب هههههههههههههه

غاده: يااااسخفك والله

الوليد: مو اسخف منك

غاده قامت : من جد الجلسه معك ماتنطاااق

الوليد يمزح: مع السلامه فراقك عييييييد

غاده: مشكووور ياأحلى عم بهالدنيااا .. وطلعت فوووق

الوليد يكلم نفسه : شفيهم هذوولي كل مالقيت لي واحد اسوولف معاه راح وتركني .. والله اني اهبل يوم اني جالس بهالصاله ورا مااطلع مع ربعي اصرف...

قام الوليد وطلع من البيت ...



**********************************


كان جالس بغرفته والافكار تاخذه يمين وشمال .... : آآآهـ من هالدنيا 
ام مها : بسم الله عليك من الآهـ

فهد : تعبت حيـــــــــــــــل 

ام مها: اذكر ربك وقووول هالحلم اللي خايف منه يافهد

فهد : ودي اقولك بس احس فيه شي يمنعني 

ام مها: قوول وصدقني بترتاح وانشاءالله اقدر اساعدك واريحك

فهد تعدل في جلسته وبدا يقووول لزوجته الحلم :


***********************************

انتهــــــــــــــــــــــــــــــــــــى البارت



البارت العشــــــرون

كنت امشي بطرييق طووويل وبنهايته لقيت قدامي مزرعه كبيره وخضراء
رحت بدخلها بس كان فيه رجال منعني من الدخول 
وسالته قال لي هذي مزرعة عبدالعزيــز بن ناصر قلتله طيب ابي ادخلها بس رفض وقال مااقدر ادخل شخص ظالم

انا انفجرت بهاللحظه عليه وهاوشته من هوو علشان يقول لي هالكلام .. وتوني بمد ايدي عليه ويمسكني واحد مع وراي 

التفت عليه وكان ابونواف .. يناظرني بنظرات احرقتني والله كأني اشوووفه الحين قدامي وبعيووونه يناظرني هذيك النظرات.. 

بعد فتره من نظراته القاتله لي ... سألني وقال شتبي جاي هنا 

انا مارديت جلست فتره اطالعه احس لساني انربط ومو قادر اتكلم 
سألني بنبره اقوووى مره ثانيه وقال فهد شتبي ؟؟

انا على نياتي قلتله ابونواف شوف هذا يتهمني ويقول انت ظالم 
ضحك بوجهي وقال مااتوقع انه قال شي غلط يافهد

انا بهاللحظه خلاص انقهرت يعني حتى ابونواف يقول كذا 
ابونواف بعدها قال لي يافهد انت تبي تدخل هالمزرعه الحلووه صح؟؟

انا رديت عليه وقلت ايه اكيد

قال رااااجع افعاالك وشووووف انت شمسوووي وهل انت تستاهل كلمة ظالم والا لا ..

بعدها اختفى وراح بعيييييد مدري وين راح جلست اناديه بس مالقيت جواااب 

بعد فتره التفت وراي واشووووف المزرعه تحترق انا ابي اتحرك وانحاش بس خلاص رجوولي مو شايلتني والنار كل مالها وتكبر وتكبر وانا احس خلاص اشوف موتي قدامي ودي امشي بس مااقدر رجولي انشلت

بعدها جاني صووووته من وراي صوووته والله صوته ايه سمعته صوت اللي ظلمته كان يناديني يقول خااالي

انا التفت عليه وكان في وجهه تعابير خوووف وقلق كأنه وده يساعدني علشان مااحترق بالنار اللي صارت تزييييييد 

قرب عندي ومد ايده لي وهو يقووول عطني ايدك ياخالي 

مديت ايدي له وصحييييييت من النووم 
تنهد فهد وكمل : وهذا الحلم يا ام مها 

ام مها: انشاء الله خيييير يافهد .. لايضيق صدرك
بس كل اللي ابيه منك ترووح وتطلب منه السماح هو وابونواف الدنيا ماندري شمخبيه وراها من اقدار

حتى اختك لطيفه تروح لها وحصه خلاااص صف حساباتك معاهم خلهم يذكرونك بالخير يافهد ... يذكرون فهد الانسان الطيب اللي تغير عليهم وصار غير اول .. خلاص راح فهد اللي يعرفووونه .. 

فهد : خلاااص تكفين بس .. اللي فيني كافيني الحيييين 

ام مها قامت: خلاص طيب اخليك ترتاح الحييين .. مره مبين عليك التعب 

فهد: صحيني بعد شووي بس ابي اريح ..

ام مها: انشاءالله .. من عيوني 

فهد بابتسامه : تسلم عيونك يالغاليه 

ام مها ابتسمت بخجل: نوم العوافي وطلعت برا الغرفه ... 


*******************************



في النمسا .... شلالات krimml( كريمل )


كان الجوووو بارد وممطر .. وصووت الشلالات القوووي .. صاير الجو رووووعه ..

عبدالعزيز اللي كان لابس جاكيت .. وبردااااان مره ومتغطي ماينشاف الا راسه: هنووو خلاص انا تجمدت يلا مشينا 

الهنوف: ياربي شهالحظ رزقتني بواحد شايب 

عبدالعزيز: الهنوف والله اتكلم جد بموووووت بررد انتي كيف ماتبردين 

الهنوف : حرام عليك مو لهالدرجه عاد .. بعدين ماشاءالله الله لايضرك شوووف كم لبس لابس 

عبدالعزيز قام : خلاص انا برووح وانتي اجلسي لحالك

الهنوف لاشعوري قامت ومسكت ايده : وين بتروووح 

عبدالعزيز : هههههههههههههههههه ( يرفع حواجبه) شفتي انك ماتقدرين تستغنين عني 

الهنوف: وانا من لي غيرك بهالدنيا 

عبدالعزيز: وه بس .. فديت اللي مالهم غيري بهالدنيا 

الهنوف: يلاعاد خلاص تعال اجلس .. والله المكان رووعه .. 

عبدالعزيز: ياقلبي والله برد مره انا مو قادر اتحمل تعالي الحين نطلع فووق ناخذ لنا كوفي ندفي شووي ونرجع 

الهنوف : اووكي 

عبدالعزيز مسك ايد الهنوف وراحوا فووق .. 

بعد مااخذوا الكوووفي وحس عبدالعزيز بالدفا رجعوا للشلالات 

عبدالعزيز: اقووول انا شكلي بدخل جووا

الهنوف: ويييييييين 

عبدالعزيز : ههههههههه شفيك يالخوافه برووح جوا على هذيك الصخره علشان تاخذين لي صووره حلوووه

الهنوف: لاااا عبدالعزيز صاحي انت 

عبدالعزيز: شفيك .. والله عادي تبيني اجي هنا ولاادخل جووا 

الهنوف: وربي المكان خطر ماشفت احد داااخل كل العالم تتفرج من بعيد .. 

عبدالعزيز: ماعلي منهم .. انا ابي ادخل والله شاقني المكان 

الهنوف والعبره خانقتها: عزوووز ترى فيه ناس تخاف عليك وتحبك 

عبدالعزيز: ههههههه طيب تبيني ماادخل

الهنوف: ايه

عبدالعزيز: عطيني بووووسه 

الهنوف تبي تصرف الموضوع : خلاص بعدين طيب 

عبدالعزيز: انا ابي الحين 

الهنوف: عزوز صاحي قدام هالعالم 

عبدالعزيز: عااااادي شوفي هذاك تبوووس فيه حرمته من الصبح ماقالت لا قدام العالم 

الهنوف: شدخلني فيها

عبدالعزيز : اجل يلا بروووح مع السلامه

الهنوف: عزووووووز ياسخفك

عبدالعزيز ادري اني سخيف علشان كذا بخليييك ترتاحين مني 

الهنوف عصبت : حرااام عليك .. وبعدين معاك

عبدالعزيز : ههههههههههههه فديت المعصبين انا .. روقي ياقلبي روقي

الهنوف: وانت تخلي الواحد يرووق

عبدالعزيز : طيب هنو بطلب طلب

الهنوف: امر

عبدالعزيز: مايامر عليك عدو .. تكفييين بدخل وربي في نفسي اجلس على الصخره الكبيره وابيك تصوريني 

الهنوف: شسوووي خلاص ادخل .. والله يحفظك

عبدالعزيز : هههههههههه صرتي ماما وانا مدري 

الهنوف: شفيك شتبيني اقووول

عبدالعزيز: هههههههههههههههه قولي اللي تبين يلا بس خووذي الكاميرا علشان يمديك تاخذين لي صووره قبل اطيح واموت

الهنوف: لااااا اجل خلاص مافي روووحه ..

عبدالعزيز: خلاص خلاص برووح ... وياويلك تتزوجين واحد غيري 

الهنوف عصبت : بتزوج عشره بعدك ... 

عبدالعزيز : هههههههههههه يهون عليك .. يلاااا بس بدخل قبل تهونين 

الهنوف: شوي شوي انتبه وانت دااخل

عبدالعزيز: من عنووووني

عبدالعزيز قبل مايدخل رمى جاكيته على جنب وماصار عليه الا قميص خفيف 

دخل عبدالعزيز وهو خااايف بس في نفس الوقت مبسووط ومسوي قوي عند هالعالم ..

المكان كان وعر وبالصعوووبه تقدر تدخل والصخر كان املس .. 

الهنوف اللي كانت واقفه بعيد وتراقبه وقلبها على نااااار من الخوووف ماكانت ودها تخليه يدخل بس عبدالعزيز عنيد وبيسوي اللي براسه 

كل الناس الموجودين مستغربين .. لان المكان معرووف بخطورته 

كان في حرمه كبيره بالسن جنب الهنوووف... وتصاااارخ عليييه وهو والله ماكان احد يكلمه لانه بجد تورط يوم دخل ...

الهنوف معاها الكاميرا وتصوور وايدينها ترتجف من الخوووف

بعد فتره طووويله قدر عبدالعزيز يوصل للصخره اللي كان يبي يجلس عليها وبعد ماجلس اشر للهنوف علشان تصور 

الهنوف صورته صوووره حلووه لان المكان كان روووعه صراحه ... بعد ماخلص عبدالعزيز قام ونزل 
وهو راجع للهنووووف 

جاي يركض وكانت ازرار قميصه مفتووحه ومليااان مووويه وفاااتح ايده لها ويقوول : وناااسه مامت خلاص ماراح تتزوجين غيري

طبعا هو كان كله مبلل بالموويه ومع الركض 

يوم قرب عندها زلق من المويه وطاااح على ظهره الهنوف راحت له وجلست عنده صارت الهنوف تضربه على خده : عزوووز 

عبدالعزيز فاتح نص عينه : اااااه ياظهري يوجعني

الهنوف تحاول تساعده في القوومه: قايلتلك لاتدخل من الاساس

عبدالعزيز : انتي السبب .. عيونك حاره صكيتيني بعييين

الهنوف: ياربيه حتى وانت تعبان لازم ترفع ضغطي

عبدالعزيز: شسووي طيب احبك ... اه ياااظهري 

الهنوف: بسم الله عليك يلا قووم نجلس عالكرسي تريح شوووي 

قام عبدالعزيز بمساعدة الهنووووف ومشى وياها عند الكرسي وجلسوووا ...


*************************



في غرفة غاده كانت فجر موجوده عندها 

غاده معصبه : وربي يافجر ماتوقعتها منك 

فجر: غاده شتبيني اسوووي هو غصبني

غاده: تقدرين تمنعينه .. لاتقولين هو غصبني 

فجر: غاده انتي مكبره السالفه ومن الصبح وانتي تصارخين علي

غاده: لانك قهرتييييني .. حركتك بايخه يافجر 

فجر: طيب شسوووي اذا كان يحبك 

غاده: حبته القراده انشاءالله 

فجر: تدرين عاد انتي سخيفه مره مكبره المسأله ومسويه سالفه .. لاتصيرين معقده عاااااد 

غاده: الحين انا صرت معقد يافجر

فجر: ايه معقده خلااااص ماراح يضرك اذا كلمتيه هو يحبك ويخاف عليك

غاده: وانتي على طول تصدقين يحبني ويخاف علي تراااه كذااااب تعرفين كيف كذاب

فجر: شوفي انا اضمن لك وربي فيصل يحبك انا اعرف اللي يحبون من عيونهم 

غاده: كيييف .. انتي شايفه فيصل 

فجر تورطت: هاه لا لا بس معروووف يعني 

غاده شكت بفجر انها متقابله مع فيصل

فجر بتصرف الموضوع: حتى انتي واضح عليك 

غاده: اقووول بلافلسفه مالها داااعي 

فجر: خير ياغاده شفيك قلبتي علي .. انا مالي دخل 

غاده: شلون مالك دخل.. بعد ماورطتيني وعطيتيه رقمي يافجر صار يزعجني ويدق كل دقيقه والله اختي غيداء شكت فيني 

فجر: اوووووووووووف انتي مره مسووويه زحمه ... خلاص سوي اللي تبين قوليله لاعاد تدق وماراح يدق

غاده عصبت : وعلى كيفك اذا قلتله لاتدق ماراح يدق قلتله اكثر من مره انا 

فجر: غاده حبيبتي رووووقي واسمعيني

غاده: خير شعندك

فجر: فيصل انسان عرفتتته وعرفت طبعه .. وربي لي فتره طووويله معاه وربي حبوووب وطيب ويتمنى الخير لغيره قبل يتمناه لنفسه.. 
انتي ماراح يضرك اذا تعرفتي عليه بالجوال وصرتي تكلمينه وربي يوووسع صدرك كلامه حلوو وصوته حلوو واسلوبه يجنن .. كل شي فيه حلووو والله ماراح تندمين وبنفس الوقت ماراح يضرك ..

غاده: لاتجلسين تحاولين تقنعين فيني يافجر

فجر: بكيييفك باغاده .. بس وربي احبك وابي اوسع صدرك والله ياغاده ماراااح تندمين فيصل وربي شخص رهيييييب 

غاده: خلاص فجر قفلي الموضوع 

فجر: اووكي حبيبتي انا قلتلك اللي عندي .. والباقي عليك .. انا بروووح تأخرت ماما قالت لاتتاخرين 



******************


في بيت يوووسف ..

هيا اللي بدت تتحسن حالتها وجالسه بالصاله وعندها بناتها 

يووسف دخل وجلس يطالع فيهم فتره وبعدين راح فووووق لغرفته

رهف: استغفرالله حتى سلام مافيه كأنه داخل على يهووود

العنود: رهف مهما كان هذا ابووك

رهف: وهذا اللي ذاااابحني عندي ابووو مثل هذا 

هيا : خلاص يارهف عيب عليك

رهف: يمه وش اللي عيب يعني مو شي يقهر كم لك وانتي طاايحه مادرى عنك ولافكر يسأل حتى 

العنود: اووووووف يارهف خلاص انتي ليه كذا تحبين دايم تنكدين الجلسه علينا

في هاللحظه رن الجرس

رهف قاامت : ارووح افتح الباب اصرف

هيا: شوووفي مين قبل لاترووحين 

رهف : انشاء الله ماما 

راحت رهف 

رهف: مييييين 

خالد: انا خالد

رهف فتحت: هلااااا والله 

خالد: اهلييين .. كيفك رهووفه 

رهف: تمام الحمدلله.. ادخل حياااك

دخل خالد الصاله وسلم على امه وحب راسها 

خالد: ماشااااءالله الوجه منووور .. الحمدلله تحسنتي

هيا: الحمدلله على كل حال

سلم خالد عالعنود وجلس بجنب امه 

العنوود اللي كانت خااايفه من وجود ابوووها وخالد بنفس الوووقت 

هيا : شخبارك ياخالد

خالد انبسط حيييل بسؤال امه .. حس باهتمام من ناحيتها 

خالد: تماااام بشووفتك يالغاليه 

في هاللحظه ماامدى خالد يجلس ويستانس مع امه 

نزل يوووسف من غرفته وكان بيطلع برا البيت وانتبه للي كان جالس بالصاله

يوسف التفت عليهم : هذا وانا موجووووووود تدخلون رجال ببيتي ... كيف اذا غبت اجل

العنود: ابوي هذا خالد 

يوسف: ومن خالد هذا اللي مدري من وين طلع

خالد وقف وكله ثقه : انا خالد بن سعد اذا كنت ماتعرفه 

يوسف وقف يستووعب شووي عقله مو معااااه الاستيعاب عنده صاير بطيييئ 

يوسف: وانت شتبي من حياتي 

خالد: مابي شي .. انا مابي غير امي واخواتي 

يوسف: هلا هلا جييييييت بوقتك ..

الكل بوجهه علاماااات استفهاااام شسالفة يوووسف 

يوسف بسخريه : خذهم الله يعافيك تسوووي خير

العنود بهاللحظه شهقت : يهووووون عليك يايبه .. يبه تتكلم جد والا تستهبل

يوسف: لا استهبل ههههههههههههه

هيا عرفت ان يووسف بهاللحظه مو في عقله كلامه وشكله وحتى اسلوووبه وماكان ودها يبين عند بناتها وخالد وماتبيهم يحسووون 

يوسف: وانت ياللي يسمونك خالد بن سعد مسوي لي انت ووجهك رجال .. يلا ورنا عرض اكتااافك وسكر الباب وراك 

خالد حس بيوووسف انه فيه شي مو طبيعي ابد

خالد: انا طالع .. بس لاتحلم انك بيوم بتقدر تحرمني من شوفة امي واخواتي

يوسف: ههههههههههههه انا حرمتك منها طوول عمرك .. تجيني الحين وتقول ماتقدر

خالد بهاللحظه وده يصيييح يووسف جابها عاالجرح كلامه زي السكين بقلبه .. ماقدر يتحمل لانه لو جلس دقيقه ممكن يتهاوووش مع يوسف .. وطلع برا البييييت 



********************


خالد بعد ماطلع من بيت يووسف ركب سيارته وهو مو مستووعب شكل يوووسف ياربيه الرجال مو طبيعي ابد ماودي اشك فيييه وبعدين يكون شكي مو في محله .. ياربي الله يستر 

كييف امي واخواتي صابرين عليه ماتوقعته كذا ابد ماكأن هذا يوسف اللي شفته قبل .. يعني امي كل اللي فيها من تعب وهم منه .. الله لايوفقك يايوسف ان كنت انت اللي مسبب لامي التعب .. 


******************


ساره : غدووووش ترى انا مررررررره طفشانه

غيداء : الحال من بعضو ياختي 

ساره : شو رايك نطلع نغير جو نخلي وليدووه يطلعنا

غيداء: والله فكره على الاقل نغير جو .. اووف ذا الدوبا من سافرت نستنا

ساره : حتى انا ملاحظه دقت مره وحده وعقبها مادقت ... بدق عليها

ساره تدق على جوال عزوز

عبدالعزيز: هلا وغلا بكل الحلا

ساره: اهليييييييييييييييين بالقاطعين

عبدالعزيز: انتي ياااعمري واااحشتي موووت

ساره مستغربه : يمه عزوز شفيك 

عبدالعزيز: آآآآآهـ متيم بحبك انا ... هههههههه لا لا المدااام ماعليك منها

ساره: عزيز شفييييييييك يالمهبوول ... لايكون تلعب على هنوو

عبدالعزيز : ههههههههه ايه ايه ياعمري

ساره : عزيز حرااام عليك اعرف هنو غيوووره 

عبدالعزيز :آآهـ يابعد عمري تغارين علي .... هههههههههه تبين تكلمين المدااام ... اوكي هذي هي معاك

ساره : اورررررررريك يالدووب بس ارجعو انتم

عبدالعزيز : هههههههههه بنشووووف

عبدالعزيز : هنووو خووذي كلمي

الهنوف بغيره واااضحه : مييين .. 

عبدالعزيز: حبيبتي 

الهنوف: حبيبتك شدخلني فيها خلها لك وكلمها لحالك

عبدالعزيز: تبي تكلمك وانا مقدر اردها 

الهنوف: لا والله وعيني عينك بعد

عبدالعزيز: شسووي تبين اكذب ... كلميها يلا 

الهنوف: ماااابي 

عبدالعزيز: تغارين منها 

الهنوف: يييع منهي علشان اغار منها

عبدالعزيز: ان كنتي ماتغارين خوذي كلميها

الهنوف: طيب 

الهنوف: الووو

ساره: اهليييييييييييييييييييين .. وجع وينكم تتهاوشون وانا جالسه منطقه 

الهنوف: ساررررررونه ... هلا والله وغلا

ساره: هلابك ... اخبااااااارك وينك نسااك عزوز الدنيا كلها

الهنوف كانت تكلم ساره وهي تناظر عبدالعزيز نظرااات كأنها تقولها انا اورييييييك وعبدالعزيز كان منسدح بجنبها عالسرير مبسوووط ويضحك عليها 

الهنوف: والله انا تمااااااام .. اخبارك واخبار البنات .. والله وحشتووووني

ساره: واحناا اكثر .. خلاص عاد زودتوها تراكم مامليتوا من بعض

الهنوف: خلاص هانت كلها ايام وراجعين

ساره جلست تكلم هنووو شوي بعدين كلمتها غيداااء وبعد ماخلصوا طلعوا مع الوليد اللي بالطقاق وافق يطلعهم

الهنوف بعد ماسكرت 

التفت على عبدالعزيز

عبدالعزيز كاتم الضحكه ويناظرها وهو يبتسم : شفييك معجبه 

الهنوف: ......

عبدالعزيز: ايووه واخبارك هنووو

الهنوف ساكته ومازالت تناااظره ودها تمسكه وتصفقه لانه لعب عليها مع ساره

عبدالعزيز: ههههههههههههههه ياحبيلك تعالي شووفي شكلك وانتي تناظريني كذا مره يجنن 

الهنوف: ونتطنز بعد 

عبدالعزيز تعدل بجلسته وقرب لها وجلس يراضيها وبعد مارضت طلعوا مع بعض يتمشووون 


*************************



بيت ابو سعووود

حصه ولطيفه كانوا مجتمعين عند ابووهم

ابوسعود: ياحياالله بناااتي .. ياحيالله الغاليااات 

ام سعود مسويه زعلانه: وانا وين رحت والا خلاص كبرنا وماصار لنا اهتمام

ابو سعود: لاعاد انتي ام سعوود الغاليه .. انتي الاساس 

حصه: ياعيني يايبه ترا امي تستحي قدامنا

ابوسعود: شسوي عاد هي تقووول وانا وين رحت

ام سعود: شفيكم خلاص سويتوا سالفه 

حصه: ياحبيلك يمه ... الله يخليك لابوي ويخلي ابوي لك

ابو سعود: امييييييييين 

لطيفه: ويخليكم لنا انشاءالله 

البنات طبعا كانوا جالسين بمكان ثاني بالصاله ويسمعوون اللي صاير بينهم ويضحكووون عليهم

ساره: والله الشيبان خرفوووا 

غيداء: هههههه حرام عليك 

ساره: والله مابقى الا الشياب يصير بينهم كلام حب وخرابيط

غاده: هههههههه الله يرجك

غيداء: قوموا نرووح عندهم نسمع من هالكلام الحلو يمكن يصير لنا نصيب

غاده + ساره : يلا

قاموا البنات وراحوا عندهم

ساره: اقووول كأننا سمعنا كلام حلوووو .. لنا نصيب والا شلوون

ابوسعود: هلا هلا بساروونه هلا ببنت ابوووها

غاده: احم احم نحن هنــا

ابوسعود: ههههههه شكلي بمشي بالدوور عليكم

الكل: هههههههههههههه


***********************


مها: وييييييييييينك مابغيتي تردين يالدوووبه

سحر: هلا والله

مها: ووييينك كل هالوقت 

سحر: موجوده

مها: سحر شفييييك شصاير لك 

سحر: مافيني شي.. مدري بس متضايقه شووي

مها: سلامتك سحوووره 

سحر: مها تذكرين ندى

مها: مين ندى

سحر: ندى اللي تملكت على ولد عمها وزواجها بالصيفيه ... يوم جتنا بالجامعه وكانت فرحانه مره وتقول اخيرا بتزوج اللي احبه 


مها: ايييييه عرفتها ... شفيها ياسحر

سحر: تطلقت يامها ... مسكينه قبل ماتتزوج

مها: اوووف ليييييه

سحر: انا السبب 

مها: ليه شمسووويه انتي

سحر: مها انا مابغيت اقووولك واشغلك .. اللي فيك كافيك

مها: سحر شسالفه قوليلي ترى الا الان مو مستوعبه شي

سحر: طلال يامها..تذكرينه والا لا

مها: ايه شفيه اعرفه 

سحر تصيييح: صار هو ولد عمها تخيلي اللي بتتزوجه

مها: كيييييف !!

سحر: وربي يامها انصدمت يوم عرفت مدري ليه الدنيا كذا صغيييره لييييه

مها: طيب انتي شسووويتي 

(( طبعا طلال هذا كانت سحر تكلمه بالجوووال وتحبه وصايره معاه علااااقه قووويه ))

سحر: ردة فعلي كانت مو طبيعيه 

مها: شسوووووووووووويتي

سحر: آآآاه يامها وش اللي ماسووويت .. يامها انا تعبت .. مو هذي اول وحده اخرب عليها حياتها ... كثير خربت وكثير هدمت وبالاخير مااحس اني استفدت ... مها انا تعبت وربي تعبت 

مها: لا ياسحر مايصير يوم وقفت على سالقتي كملي خطتنا وبعدين خلاص بطلي حركاتك هذي 

سحر بهاللحظه جلست تصيييييييح وصوتها يقطع القلب

مها استغربت : سحر شفيييك .. خوفتيني عليييييك

سحر بصوووتها التعبان : انا مسافره يامها

مها: مسافرررره!! 

سحر: ايه

مها: وييييييين 

سحر: بروح المانيا اتعالج

مها الا الان مو مستووعبه الكلام اللي تقوله سحر .. مافهمت شي 

مها: سحر حبيبتي شفيك ترى الا الا مو مستوعبه شي من كلامك وربي

سحر: مها انا محتاجه دعوااااااااااااتك بس .. 


*****************************



باستراحة الولييد وربعه صار يجمع عيال اخوااانه معاهم ويفلوونها بالاستراحه 

سيييف: ياكثر مايسووولف علينا الوليد عنك يامشعل .. حسيت انك شي والله

مشعل: وانا شي .. والا مو عاجبك

سيف: ههههههه لا والله عاجبني وربي خطير انت

عمر: انا عاد كنت اتوقعك واحد ثقيل دم وماااااصخ 

الوليد: يالدووبي ياعمر انا دايم امدح فيه ماعمري قلت عنه الا شي حلوو

عمر : ههههههههه كأنك بتفضح عمرك .. وانا ماقلت شي 

فارس: اجل انا وش تقووول عني

سيف: يقول هذا فارس ثقيل دم وغثيييييث ... اذا جلست معاه ودك تذبحه 

فارس: اوووف وليدووه ماتوقعتها منك

مشعل: انا اوريييك وليدوه كلش ولا فروووسي عاد

عمر: اموووووت يافروووسي .. صايرين بناااات 

فارس: اللهم ابعد عنا عيوون الحاسدين 

الوليد: وش يحسدونكم عليه من زينكم انتم ووجيهكم 

بندر: ماشاءالله عليك يامشعل وربي انك رجال 

مشعل: اوووه كبيره علي رجاااال ترا اصدق الحين

بندر: والله مافهمنا لكم 

سيف: اقوووول وين محمد اللي تقول عنه 

مشعل: احم احم تراه اخوووي 

سيف: يمه منك وانا شقلت .. شفيكم تخوفون انتم 

مشعل: هههههههههههههههه

سيف: وينه اخووك طيب

مشعل: ياقلبي اخوووي 

عمر: ايه شخباره من بعد ماجد 

مشعل: الحمدلله .. بس تغير مرررره .. ماكأنه محمد اخوي اللي اعرفه

سيف: الله لايلووومه .. 

الوليد: بس لا عاد والله الحمدلله الحين تغير عن اول مامات ماجد( الله يرحمه) احس بدا يرجع محمد الاولاني

بندر: ودي اشووفه تصدقوون

مشعل: ولايهمك ادق عليه .. كم عندنا من بندوووره احنا 

بندر: بندووره في عيييينك .. دق بس دق

مشعل: طيب لاتدف

الوليد: لاتدق عليه انا مكلمه كان نايم خله المره الجايه انشاءالله اذا رجع عبدالعزيز ناديتهم كلهم

جلسوا الشباب سواليف وضحك ووناسه ...



***************************


انتــــــــــهى البــــــــــــــارت ...

ايش توقعاتكم سحر وسالفه سفرها لالمانيا ؟؟

غاده وفيصل هل بتتطور العلاقه والا ايييش ؟؟

فهد وش الشي اللي راح يسويه بعد ماقال لزوجته الحلم وكيف بيطلب السماح من اللي ظلمهم ؟؟



البارت الواحد والعشروون

صارت ماعاد تفكر بشي .. غير الكلام اللي سمعته اخر مره منها .. نبرتها كانت حزييينه .. نبره نادمه .. ياربي ايش اللي صاااير .. انا لازم اعرف قبل تساافر .. بس هي مو راضيه ترد .. ياربي شسوووي انا 

راحت مها وانسدحت على سريرها وسندت راسها على ورا والافكار تاخذها يمين وشمال .. كانت تحس بيجيها خبر مو حلوو عن سحر (( مها كان كل همها ان سحر تكمل خطتها معها عن سالفة عبدالعزيز والهنوف تبي تنتقم منهم بأي طريقه .. وكانت سحر مسويه خطه حلووه وعاجبه مها حيل وتحس هالشي الوحيد اللي بيبرد حرتها في الهنووف .))

بس شكل مالي حظ بخطة سحر .. الله يعيييين

نامت وهي تفكر .. وتحاول تجيب لها طريقه انتقام ثااانيه ..



*******************************


محمد اللي كان جالس بغرفته ومعاه اللاب تووب وفاتح الماسنجر .. 

ودخل علييييه مشاري .. 

اضحك ترى الدنيا ثواني .. !!

اهليييييييييييين .... وانا اقووول شهالنوور اللي بماسنجري

ليه الدنيا ماترحم ؟؟

هلابك اكثر .. تسلملي والله

اضحك ترى الدنيا ثواني .. !!

ويييينك حموود من زمان عنك 

ليه الدنيا ماترحم ؟؟

موجودين وعايشين مع هالعالم 

اضحك ترى الدنيا ثواني .. !!

حموود وربي لك فقده كبيرررره في الاستراحه 

ليه الدنيا ماترحم ؟؟

تسلم .. وربي ماعاد لي نفس في الاستراحه .. مشاري مدري ليه كرهتها

اضحك ترى الدنيا ثواني .. !!

ادري ياحمود انت كرهتها لانها تذكرك بمجود الله يرحمه

ليه الدنيا ماترحم ؟؟

الله يرحمه .. وربي ماعاد اطيقها مااحبها كل غرفه من غرفها تذكرني بماجد .. اتخيله جالس معانا 

اضحك ترى الدنيا ثواني .. !!

طيب احنا والعيال اتفقنا نغيرها .. حتى احنا تضيق صدورنا وربي 

ليه الدنيا ماترحم ؟؟

وربي يكون احسن .. 

اضحك ترى الدنيا ثواني .. !! 

ولايهمك كم عندنا من حمووود احنا .. ماعندنا الا واحد والله يخليه لنا 

ليه الدنيا ماترحم ؟؟

شعندك اليوم بس تمدح .. فيك شي ؟؟

اضحك ترى الدنيا ثواني .. !!

هههههههههههههههه يالدووب ماتستاهل من يمدحك 

ليه الدنيا ماترحم ؟؟
اقول مشاري

اضحك ترى الدنيا ثواني .. !!

هلا

ليه الدنيا ماترحم ؟؟

طفشاااان ودي اطلع شرايك امرك ونرووح نغير جوو شوي 

اضحك ترى الدنيا ثواني .. !! 

ماعندي أي مااااانع والله .. خلاص متى تبي بس

ليه الدنيا ماترحم ؟؟

الحين .. تجهز ثواني وانا عندك 

اضحك ترى الدنيا ثواني .. !!

اوكي .. بس لحظه حمود بطلب منك طلب 

ليه الدنيا ماترحم ؟؟

اطلب يالمؤدب .. وربي فيك شي اليوم 

اضحك ترى الدنيا ثواني .. !!

هههههههههههههههه ممكن تغير النك نيم 

ليه الدنيا ماترحم ؟؟

ليه طيب 

اضحك ترى الدنيا ثواني .. !!

يضيق الصدر .. حموود اضحك ووسع صدرك الدنيا ماتسوى 

ليه الدنيا ماترحم ؟؟

وانا موسع صدري .. شايفني اصيح الحييين

اضحك ترى الدنيا ثواني .. !!

لا بس غيره يعني .. شرايك تحط نفس نكي 

اضحك ترى الدنيا ثواني .. !!

هاااااااااه شرايك الحين

اضحك ترى الدنيا ثواني .. !!

يابعد قلبي والله .. يلاا انا انتظرك

اضحك ترى الدنيا ثواني .. !!

اوكي.. باي


طلع محمد من غرفته .. وقابله اخوه مشعل 

مشعل : على ويييين انشاءالله 

محمد: بطلع .. ليه بعد ممنوع الخروج

مشعل: لا بس ترى الوقت متأخر لو يدري ابوي انك بتطلع ماراح يرضى

محمد: بقوله قبل اطلع

مشعل: ايه بس ناايم ابوي الحين كيف تقوله 

محمد: عاادي ماراح اتأخر واذا رجعت قلت له

مشعل: طيب وين بترووح

محمد: مشعلووه تراني مو فاضي لأسألتك وخر خلني امشي

مشعل: طيب برووح معاك والله اني طفشااان

محمد: ههههههه قول كذا من اول ودك ترووح

مشعل: ايه والله ودي

محمد: برووح امر مشاري شوي بغير جو وارجع 

مشعل: يوووه .. اجل مابي اروح خلاص

محمد: ايه رووح نام اصرف لك

مشعل وهو رايح لغرفته : وهذا اللي بسويه ... يلا تصبح على خير 

محمد: وانت من اهله .. 



*******************************


في بيت ابو سعود .. في الصاله 

ساره اللي كانت منسدحه عالكنب ومعاها في يدينها الريموت 

ساره : اووووووف مافي شي يفتح النفس بهالقنواات 

غاده : بالله عليك هالوقت شتبين يجي شي حلوو 

ساره: انا اذكر كان يجي مسلسل حلوو هالوقت بس أي قناة مدري نسييييت

غاده: اقوول طفي التلفزيون وقومي نشوف لنا شغله ثانيه 

ساره قامت وعدلت جلستها ورمت الريموت بجنبها : اقول غدووو

غاده: هلا

ساره: الوليد طالع الحين شرايك نروح غرفته وناخذ الجهاز قبل يجي 

غاده: اقووول تبينه يذبحك اذا عرف.. 

ساره: قومي بس ماراح يسوي شي

غاده: لاساروونه اعقلي مالي خلق هوااش الوليد وعصبيته 

ساره: طيب خلاص ناخذ جهاز خالد

غاده: لاااااااعاااد مالقيتي الا خالد 

ساره: اوووف شتبين اجل .. نجلس كذا 

غاده: ناخذ جهاز غيداء 

ساره: من زين جهاز غيداء .. نسيتي انه خربان

غيداء: اييييه صح 

ساره : قومي بس تعالي خالد حبووب ماراح يقول شي صدقيني

غاده: مابي 

ساره قامت ومسكت ايد غاده: يلا قوومي بس 

غاده: ساره تكفييين مابي خلاص روحي لحالك

ساره: والله انك سخيفه قوومي بس ماراح يسوي شي صدقيني

غاده: اوووف .. يلا قمت

راحوا لغرفة خالد 

ساره: انشاءالله مايكون مقفلها

غاده: يااااااااارب تكون مقفله

ساره راحت وفتحت الباب

ساره: هههههههه وناااسه مفتووحه . تعالي يلا ندخل 

غاده: لا وتبيني ادخل اقول ادخلي لحالك وانا انتظرك

ساره تسحب غاده من دون ماتشاورها : اقول امشي بس

دخلت ساره وسكرت الباب..

غاده: ساروونه ياسخفك لويجي خالد الحييين 

ساره: خالد مو فيه الحيين شفيك انتي

غاده: ماتدرين متى بيجي في أي لحظه ممكن يدخل علينا 

ساره: طيب تعالي ناخذ اللاب توب قبل يجي يلا




*******************************************


نواف كان يكلم عبدالعزيز بالجوال

نواف: من جد خلاااااص انا وصلت حدي ماعاد فيني صبر

عبدالعزيز: مشتاقلي والا مشتاق لاختك 

نواف: مشتاق لكم كلكم .. عزوووز وربي فقدتك يالدووب ترى ماعمرك غبت عني كذا

عبدالعزيز: يابعد قلبي .. هانت خلاص كلها يومين واحنا راجعين 

نواف: كل ماكلمتك قلتلي يومين .. حرام علييييك 

عبدالعزيز: لاوالله جد خلاص حجزت انا انشاءالله 

نواف: حلووووو .. 

عبدالعزيز: بس نواف ترى ماخبرت الا نت لاتخبر احد اووكي

نواف: من عيوني ماطلبت شي 

عبدالعزيز: من زين عيونك عاد

نواف: انقلع الشرهه موب عليك الشرهه عاللي متعب عمره علشان يكلمك

عبدالعزيز: ههههههههههههه فديت المعصبين انا 

نواف: انقلع بس يلا باااي

عبدالعزيز: تعاااااال .. عاد بلا حساسيه زايده .. الله يعين زوجتك عليك 

نواف: شتبي 

عبدالعزيز: من جدك زعلت ؟ 

نواف: مازعلت ياابن الناس شفيييك

عبدالعزيز:ههههههههه ياملحك 

نواف: ادري اني مملوح 

عبدالعزيز : عاش وااااثق 

نواف: اقول ابو العز ماتلاحظ انك تأخرت على اختي 

عبدالعزيز: شلون يعني نسميها طرده هذي

نواف: ههههههه حلو فهمت من نفسك

عبدالعزيز: طيب اوريك يالدوووبي يلا بروح لاختك

نواف: هههههههه مع السلامه 

عبدالعزيز: مع السلامه 



*******************************

خالد اللي كان توه راجع من الاستراحه بالليل ودخل البيت ..
وراح على غرفته .. 

ودخل واستغرب لما شاف باب غرفته مفتووح .. هو يتذكر انه مسكر الباب قبل يطلع 

خالد: غريبه لايكون الشغاله داخله مسويتلي بترتب .. اووف ياكرهي لها 

دخل خالد وبدل ملابسه وجلس يدوور جهازه ماحصله

خالد: ياربي وين رااح هالجهاز.. لايكون ماخذه معاي للاستراحه ونسيته هناك 
لا بسس انا متأكد مااخذته..

نزل خالد يدووره يمكن يكون بسيارته بس ماحصل شي

خالد راح لغرفة ساره وطق عليها الباب

ساره: مييييييين

خالد: افتحي انا خالد

غاده: يالدوووبا خالد جااء وجهازه معانا

ساره قامت وعطت غاده الجهاز: عادي عادي 

غاده: تعالي وين رايحه 

ساره: بفتح الباب 

يالدوبا عطيني جلالي طيب

رمت ساره الجلال على غاده وفتحت الباب

خالد: صباااح الخير انسه ساره

ساره: صباح النووور مستر خالد

خالد: ساروونه ماشفتي جهازي

ساره: الا هنااا عندي مع غاده 

خالد استغرب: مع غاده!!

ساره كاتمة الضحكه: ايه مع غاده ؟؟

غاده بهاللحظات كان ودها تقووم وتصفق ساره

خالد طبعا من عند الباب كان يشوف غاده جالسه عالسرير ومتغطيه وبجنبها الجهاز

ساره: تبي اجيبه لك 

خالد: لا لا خلاص متى ماخلصت منه غاده جيبيه .. يلا تصبحوون على خير

قبل لايطلع خالد 

تكلمت غاده: خااالد

خالد التفت : هلا 

غاده: وربي مو انا اللي اخذته .. وتعال خذه انا مااحتاجه

ساره بهاللحظه : ههههههههههههه طيب لاتصيحين

خالد للحين مو مستووعب قال بابتسامه : عادي غاده خليه معاك متى ماخلصتي اخذته

غاده: خالد وربي مابيه مالي فيه حاجه ساره الدووبا هي اللي تبيه

خالد التفت على ساره: هذي حركاتك عمرك ماتغيرينها 

ساره: ههههههههههههههههههههه 

خالد: مادام الدعووه كذا جيبي جهازي يالدووبا يلا 

ساره: اييه تو يوم قلتلك غاده تبيه قلت خليه معاها وانا يوم قلت ابيه قلت جيبيه بسررعه 

خالد : اقول لايكثر وجيبي جهازي

راحت ساره وخذت الجهاز ويوم وصلت عند خالد مدت له الجهاز وقالت : خذ جهازك ياحبيب غاده

خالد: هههههههههههههه اقول روحي نامي بس

بعد ماطلع خالد

غاده: تدريييين ساره انك اسخف انسانه شفتها بحياتي

ساره: لا والله ماادري

غاده: والله سخيفه خير شحركتك هذي اللي سويتيها

ساره: عادي مافيها شي 

غاده : اووووووف .. ابرد ماعندها احر ماعندي 

قامت غاده وطلعت من الغرفه معصبه

ساره: غااادووه تعالي شفييك

طلعت غاده وماسمعت كلام ساره ..


***********************************


فهد : ماتبين تجين معاي 

ام مها: لا رووح لحالك احسن

فهد: بس مدري خايف شلون بقابلهم 

ام مها: عادي يافهد .. اليوم الجمعه ودايم اخواتك يكونون موجودين الجمعه عند خالي

فهد: لاخلاص هونت اجل .. مابي اروح واخواتي موجودين

ام مها: لا لازم ترووح وهم موجودين احسن صدقني

فهد: اجل خلاص تعالي معاي 

ام مها: لا مايحتاج رووح لحالك وخذ راحتك معهم وتكلم معاهم بهدوووء 

فهد: انشاءالله .. الله يعين 

طلع فهد من بيته وهومايدري كيف يبدا معاهم ويتكلم .. خااايف من هاللحظه .. كيف بيطلب منهم يسامحوونه .. وهل بيرضون ويسامحوونه بعد اللي سواه والا كييف ؟؟ 



***********************************


غاده اللي كانت نايمه وجوالها مو راضي يسكت يرن بشكل مستمر

قامت غاده: اوووووف شسووي بهالنشبه الحين

ردت وهي معصبه : نعم !!

فيصل: واخيــــرا مابغيتي ترديييين

غاده بعصبيه اكثر: فيصل شتبي مني انت 

فيصل: غدوو رووقي شفيك كذا معصبه 

غاده هدت شوي : فيصل 

فيصل: لبيييه ياعيون فيصل 

غاده: لو سمحت لاعاد تدق على رقمي مره ثانيه 

فيصل: غدوو حرام عليك 

غاده: فيصل وربي تعبانه ومالي خلقك

فيصل: سلامتك ماتشوفين شر

غاده: الله يسلمك .. يلا باااي 

فيصل: لحظه لحظه غدووووووو

غاده: اووووف .. نعم

فيصل: غدو افهميني الله يخليك .. ماراح اسوي لك شي يعني شفيها اذا كلمتك عالجوال 

غاده: عندك مافيها شي لكـــن عندي لا

فيصل: غاده الله يخليك لاتحرميني من صوتك 

غاده: فيصل انت الكلام معاك ضايع .. 

فيصل: طيب حتى مسن بتحرميني منه 

غاده: فيصل وربي ترى بتزود كلامك بتخليني اقول كلام مو من صالحك يلا باااي وسكرت 

فيصل يرمي جواله: اوووووووووف حرام عليك ياغاده .. شكل مالي حظ معاك 



*******************************


في بيت ابووسعود .. حصه ولطيفه كانوا موجودين عند ابوهم ..

ام سعود: كم لهم الحيين ياحصه 

حصه: والله مدري خلاص كملوا شهر

لطيفه: متى قالتك الهنوف بيرجعون 

حصه: تقول مدري مابعد تأكد حجزنا

لطيفه: انا كل ماقلت لعبدالعزيز قال قريب انشاءالله مدري شعندهم 

ام سعود: عاد عبدالعزيز واعرفه يحب المفاجئااات والحركات هذي

ابو سعود: الله يرجعهم بالسلامه وبس هذا اللي نقوووله 

الكل : اميييييييييين

بهاللحظه جتهم ساره تركض من براا

ساره: بااااااباااااااا 

ابو سعود: نعم خير شعندك 

ساره: بابا فهد اخووي جااء 

ابوسعود: طيب الله يحييه .. 

ام سعود: شعنده جاي هالوقت غريبه

فهد: السلام عليكم 

الكل: وعليكم السلام

سلم فهد عليهم كلهم وجلس 

البنات فووق بغرفة ساره .. 

ساره: وربي مدري شعنده غريبه 

غيداء: عادي جاي طبيعي زي كل مره 

ساره: لااااا بس ماشفتي كيف يووم شافني مو من عادته يرحب فيني كذا 

غاده: خلاص يعني الا بتخلين فيه شي

ساره: هههههههههههههههه لا ماخليت فيه شي انا بس مستغربه

غيداء: طيب تعالوا نشووف وربي عمي اكيد عنده شي

ساره: يلا مشينا

غاده: وربي لقااافه فيكم مو طبيعيه

غيداء: خلاص انتي اجلسي هنا 

غاده: لا بجي معكم وش يجلسني لحالي

ساره: مدري مين صار الملقووف فينا

الكل: ههههههههههههه

في جهة ثانيه في بيت ابوسعود ..

فهد: لا ماعندي شي بس بغيت اعرف متى يرجع 

لطيفه: والله مدري اذا سألناه مايعطينا جوواب اكيد

ابو سعود: يعني انشاءالله هالاسبووع هو عندنا

فهد: يرجعووون بالسلامه انشاءالله 

الكل: اميييين

فهد: يبه عطني رقم عبدالعزيز

الكل مستغرب من فهد .. شسالفته وليه يسأل متى عبدالعزيز بيرجع والحين يقول ابي رقمه .. الكل خاف لايكوون فهد ناوي على شي مو زييين

ابو سعود: شتبي برقمه ياولدي

فهد: بدق علييه يبه ... بنشووف اخباره من زمان عنه

لطيفه تلتفت على اختها وبصووت خفيف: شعنده اخوي اليوم

حصه: والله مدري الله يستر بس

ام سعود: دق عليه الحين الوقت عندهم يكون مناسب والا ياابو سعود

ابو سعود: لا الحين لايدق .. الحين بالليل عندهم ممكن نايمين

فهد: ماعليكم بس انتم عطوني الرقم وانا اشوووف متى ادق عليه

بعد ماعطاه ابو سعوود الرقم 

فهد قام : يلا انا ماااشي تامروني شي

ام سعود: وييين ياابوي اجلس الحين العيال بيجون تغداء معانا 

فهد: لا يمه والله تغديت الحمدلله 

ابو سعود: ماعليه اجلس شووي مادام اخواتك موجودين

فهد: انشاءالله لنا جلسه .. اذا رجع عبدالعزيز يلا مع السلامه

ام سعود: شعنده ولدك مع عبدالعزيز

ابو سعود: والله مدري .. حطوا الغداء بس تراني ميييت جووع

ام سعود: من عيوووني 

ابو سعود: حصه وانا ابووك دقي عالعيال يجوون وينهم ؟؟

حصه: انشاءالله بدق بيجون الحين

في هاللحظه دخلوا البنات 

غاده: ويعني احنا ماراح تسألوون عننا بس العيال

ساره: خلاص زعلنا ماراح نتغداء

ابو سعود: كلكم غاالين والله

غاده راحت تركض وضمت جدها ..

غاده: جدي قووول اميييييييييين 

ابو سعود مسوي زعلان : غاده انا وش قلت لك من قبل

غاده: وشو 

ابوسعود: مو قلتلك لاتقولين جدي

غاده: ههههههههه طيب بابا قوول امين

ابوسعود بابتسامه : امييين

غاده: الله لايحرمنا منــــــــــك

الكل: اميـــــــن

ام سعود: خلاص ياغاده ماعاد فيه حيل صار شايب

ساره: ههههههههههه بدينا بهواش الشيبان 

الكل: هههههههههههههههه

ابو سعود: ماعليكم منها انا اصلا مظلووم توني شباب ومتزوج لي وحده عجووز 

حصه : بس عاد خلاص .. بنوتات تعالوا معانا ساعدونا بالغداء قبل يجون العيال 

راحوا البنات للمطبخ .. وبعد ثواني دخلوا العيال 

(نواف .. محمد .. فارس .. الوليد .. مشعل .. خالد )

ابوسعود: هلا بعيااالي هلا والله

سلموا العيال وجلسوا 

الوليد: يمه والله انا اذا جلست دقيقه بمووووت

ام سعود: بسم الله علييييك

الوليد: جوعااااااااااان

ام سعود: انت وابوك كلكم جوعانين خلاص دقايق والغداء جاااهز

خالد: مو غريبه عليك وليدووه طول عمرك جوعان

فارس: تدروون ماعمري سمعته يقوول انا شبعان 

ابوسعود: بسم الله على ولييدي قولوا ماشاءالله

الوليد: يبه اذا جاني شي ترى ماراح اخليييهم

محمد: شدعووا يا خالي

الكل: ههههههههههههههههههه

نواف: مو لايق عليه كلمة خالي ابد

ابو سعود: ايه المفروض ماتنادوونه الا كذا

نواف:اوووما تخيل عاد اناديه خالي الوليد هههههههه والله مايصير

خالد: هههههه وانا اناديه عمي تخيلوووا

الوليد: ايه غايرين مني علشاني عم وخال وقريبا بكون جد 

الكل: هههههههههههههه

حصه دخلت بهاللحظه

حصه: ماشاءالله عليكم شعندكم مبسووطين وضحك .. يلا ترى الغداء جاااهز

ابو سعود قام : يلا ياعيالي تعالوا بالمجلس 

نواف: والله مشوار ليه احنا نروح بالمجلس المفروض نتغداء مع بعض 

خالد: ايه والله صادق

ابوسعود: اقول امشوا بس المفروض انا اتغداء مع بناتي بس يلا انا معطيكم وجه 

الوليد: انا بجلس مع اخواتي من زمان عنهم 

محمد: تخفيف ورحمه.. اجلس معاهم 

الوليد: وانت بس ماتصدق تبي الفكه يعني 

طلعوا العيال وراحوا يتغدون بالمجلس مع جدهم 


***********************************


في النمسا .. فندق بريستول فينا

الهنوف: عززوز يلا قووم مره تأخرنا

عبدالعزيز : خلاص الهنوف خليني انام والله تعبان

الهنوف: عبدالعزيز موعد الاقلااع مابقى عليه شي واحنا مابعد جهزنا

عبدالعزيز: بعدين بس خليني انام تكفيييين 

الهنوف جلست عالسرير: عبدالعزيز هذا موعد مو لعبه اذا راح علينا بنتورط

عبدالعزيز : الهنوووف خلاص قلتلك خليني انام بكيفه موعد الاقلاع عمرنا مارحنا

الهنوف استغربت من عصبيته المفاجئه: طيب خلاص

راحت وجلست بالصاله ماتدري شتسووي موعد الاقلاع قريب وعبدالعزيز قايل لها تصحييه بدري .. والحين يعصب ويقول خليني انااام .. 

رن جوال عبدالعزيز وردت الهنوف وكان نواااف

نواف: هلا والله

الهنوف: هلابك

نواف: هاااه هنووفه شصار

الهنوف: وشو

نواف: رحتوا للمطاار والا كيف

الهنوف: لا مابعد

نواف: الهنووف ليه كم الساعه عندكم الحين 

الهنوف: الحييين 4 العصر

نواف: طيب ليه مارحتوااا تأخرتوا الاقلاع الساعه 6 

الهنوف: شسووي طيب

نواف: ليه عبدالعزيز وينه

الهنوف: موجووود 

نواف: طيب وش تنتظروووون 

الهنوف: خلاص خلاص يلا دقايق واحنا رايحين للمطار

نواف: يلا استعجلوووا 

الهنوف: طيب انشاءالله يلا مع السلامه

نواف: مع السلامه 

الهنوف: ياربي شسووي الحين وهذا مو راضي يصحى

راحت الهنوف عند عبدالعزيز

الهنوف: عزوووز .. عزوووز

عبدالعزيز: الهنوف حرام عليك ماتبيني انااام يعني

الهنوف: لا بس مره متأخرين الحين

عبدالعزيز: الهنوف وبعدييين معاك قلتلك خلاص خليني انااام 



********************************


فجر اللي كانت جالسه بالصاله عند التلفزيوون

رن جوالها .. 

فجر ردت: هلااا فصوول

فيصل : هلا 

فجر: شفيييك صووتك مبين ضاايق صدرك مره

فيصل: فجر والله تعبت خلااص

فجر: فصوول شفيييك

فيصل يتنهد: غاده

فجر: ايييييييه شصار معاها

فيصل: مافي امل ترضى اكلمها تعصب مره وتسكر بوجهي


فجر: ماعليك يافيصل اصبر شووي والله كلها اياام بسيطه وتصير هي اللي تدق عليك وتدورك 

فيصل: شتبيني اسوي اكثر تعبت وبعدين مابي ازعلها وهي قالت لاتدق 

فجر: وانت على طوول صدقت وماراح تدق.. فيصل اقوولك دق عليها كل دقيقه خلها تطفش منك 

فيصل: مابي ازعجها يافجر

فجر: وش اللي تزعجها عااادي اهم شي انها من الطفش خلاص بترضى والله

فيصل: يالييييييييييت .. والله تعلقت فيها بشكل ماتتصورينه 

فجر: هههههههههههه امداااك 

فيصل: والله يافجر من جد اكلمك 

فجر: وتعلقت وانت ماشفتها

فيصل: يكفي سمعت صووتها

فجر:ههههههههه الله يعينك

فيصل: اقول شرايك ادق عليها الحين

فجر: ايه دق عليها من جوالك الثاني وخله عالسبيكر وخلني اسمع

فيصل: ايه صح جبتيها لحظه بس

فجر : فيصل لحظه غدو تعرف رقمك الثاني ولا لا

فيصل : اييه مره دقيت عليها منه

فجر: يووووه ... اقولك دق ونشووف حظنا يمكن ترد

دق فيصل على غاااده

من جهه ثانيه غاده جالسه مع ساره وغيدااء 

رن جوالها .. 

غاده يوم شافت المتصل تغيرت ملامح وجهها

ساره: مييييييييين ؟؟

غاده: يالملقوفه .. وانتي شعلييك

ساره: لا عاد ميييين

غاده قامت : صديقتي

غيداء حست فيه شي اختها كانت مرتبكه مره

غيداء: مين أي وحده

غاده: شفيكم انتم تحقيق .. صديقتي فجر

وراحت فوووق .. 

ساره: طيب كلميها عندنا

غاده وهي ترقى : ازعاااااااااج

غيداء تلتفت على ساره: شعندها 

ساره: والله مدري اختك شكل وراها شي

في غرفة غاده ..

غاده بهدووووء ردت: الو

فيصل: هلا والله وغلا .. هلا بالحلووين الهادين

غاده ببرود : هلا

فيصل: كيفك غدوو

غاده: بخييييير لو تبعد عني بس

فيصل: افااا .. 

غاده: فيصل انت شتبي مني بالضبط ريحني الله يخليك

فيصل: غاده ياقلبي .. مابي منك شي غير انك ترضين بس 

غاده: ارضى على ايش 

فيصل: غاده فيها شي يعني اذا كلمتك .. حرام عليك ارحميني

غاده: طيب وانا مااابي هالشي يافيصل كم مره قلتلك 

فيصل: غاده بقوولك شي .. انا وربي من اول مره كلمتك بالماسنجر حسيت انك انساانه غير .. مدري ليه صرت افكر فيك حتى سألت فجر عنك .. غاده انا من جد حبيييتك .. والله حبيتك .. اسلووبك ..صوتك .. وناستك .. ضحكتك .. كل شي حبيته فيك .. حرام عليك وارحميني .. لاتعذبيني اكثر .. 

غاده: ....... 

فيصل: الو غاده

غاده: هلا

فيصل: غدو انا بسكر الحين ومااحب ازعجك .. بس صدقيني ماراح اسوي لك شي وكل اللي تبينه فيصل بيسوويه وبينفذه .. وانا انتظر ردك واذا ماتبين خلاص .. اهم شي رضاك وراحتك .. يلا اشوفك على خير بااي 

غاده سكرت ورمت نفسها على سريرها

ياااربي شسووي الحين .. الله ياخذ اليووم اللي دخلت فيه الماسنجر وكلمتك فيه يافيصل .. ليه يافجر ليه تعطينه رقمي .. صحيح فيصل وربي ماشفت منه الا كل خييير .. طيب حبووب اسلوبه حلو كل شي فيه حلوو بس لا مستحيل ارضى .. .. ياااارب شسووي ..



************************************


في بيت يوسف ..

يوسف كان جالس بالصاله ومنسدح عالكنب ويلعب في جواله

يوسف: اقووول هيا

هيا: هلا

يوسف: هذاك اللي يسمونه خالد ماعاد جاء مره ثانيه

هيا: لا للحين ماجاء

يوسف : ايه .. هذاك وش يصير 

هيا: وش اللي وش يصير

يوسف: ايه منهو يعني وش يصير .. وش عرفكم فيه

هيا: يووسف تستهبل والا تتكلم جد

يوسف: وانا فاضي استهبل معاك .. ايه اتكلم جد

هيا: خالد ولدي .. خالد ( تنهدت )ولد سعد الله يرحمه 

يوسف: ايه ولدك .. ماشاءالله الله يخليه لك

هيا ودها تقوم وتطق يووسف .. 

يوسف: والله الولد حلوو مدري من طالع عليه .. امه شينه وابوه شين

هيا : امه ماقلنا شي تكلم فيها لين ماتشبع .. بس كلش ولا سعد يايوسف .. الله يرحمه انسان ماشفت منه الا كل خييير .. 

يوسف: هههههههههه .. اقول شرايك نزوجه العنود

هيا شووي وتقوم تصفق يوسف: مايصيررر يايوسف يتزوجها .. كييف 

يوسف: عادي فيها شي

هيا : شلوون يتزوج اخته

يوسف عدل جلسته : الحين خالد اخو العنود

هيا خلاص ماعاد تتحمل يووسف.. قامت : انا بروح انام بس تصبح ع خييير

يوسف: هههههههه حركات ياعنووده صار عندك اخوو 



************************************


عبدالعزيز قام معصب: وليه ماصحيتيني بدري

الهنوف: صحيتك بس انت مو راضي تقوم

عبدالعزيز: الحين بالله عليك شتبين نسوووي خلاص راحت علينا الرحله

الهنوف: عبدالعزيز انا شدخلني لاتحط كل شي علي

عبدالعزيز : الا كل شي عليك ماتعرفين تصحيني بطريقه ثانيه .. 

الهنوف: انت مو راضي شسوووي 

عبدالعزيز: وانتي ماصدقتي استسلمتي كان حاولتي اكثر واكثر

الهنوف خلاص ودها تصيح مو متحمله هواش عبدالعزيز: خلاص طيب حصل خير

عبدالعزيز: ايه حصل خير .. انتي ماراح تتورطين وتتعبين وانا الحين بروح ادوور لنا حجز من جديد 

الهنوف: .........

عبدالعزيز: والحين شلون القى لنا حجز الحجوزات انواع الزحمه والقلق

الهنوف: خلاص طيب وربي ماصار شي 

عبدالعزيز: الهنوف لاتجلسين تبرين نفسك وانتي غلطانه .. خلاص وربي تزودين كلمه تخليني اسوي شي مو من صالحك 

الهنوف : طيب انشاءالله 




**************************************


في سيارة محمد ..


محمد: من جد قاهرني هالانساااان

مشاري : حموود ماعليك منه والله انه بزر

محمد: قاهرني خييير مو هو اللي يقول عني كذا

مشاري : ماعليك منه دخل كلامه من هنا وطلعه من هنا 

محمد: والله اورييه من يكون محمد

مشاري: اقول اعقل وخلك هادي 

محمد: ههههههه خلك هادي اجل

مشاري: محمد والله انه يخوووف .. بيني وبينك انا اخاف منه

محمد: افااا خايف .. بالله وش تخاف منه 

مشاري: مدري شكله يخوف .. اذا شفته احس يجيني شعور غريب

محمد: كلامه قووي والله ماأسكت عنه

مشاري: الله يعييين بس .. 

محمد: لاتخاف انا بتهاوش معاه انت مالك دخل .. ماراح يصير لك شي

مشاري: بس تكفى لاتقول للعيال بيسوون بيدافعون معاك والله يسوون مشكله

محمد: ياحبيلهم .. ماراح اقولهم 

مشاري: الله يعين بس .. والله خايف عليك الله يستر

محمد: ماعليك ماراح يصير شي بعلمه من يكون محمد بطريقه خاصه مني 

مشاري: الله يستر منك بس 

محمد: ههههههههههه صار الخوف مني الحين 

مشاري: ههههههههههههههههه



*************************************


فهد دخل البيت بعد مارجع من بيت ابووه قابلته ام مها ..

ام مها: هلا والله غلا 

فهد بابتسامه : هلابك

ام مها: بشر شصار يالغالي

فهد: ابد ماصار شي

ام مها: مافتحت معاهم الموضوع ؟ 

فهد: لا .. قلتلهم اذا جاء عبدالعزيز معاي لكم جلسه وطلعت

ام مها: حلووو ماسويت 

فهد: مها وينها

ام مها: لاتسألني عن مها يافهد

فهد: ليييه

ام مها: هالبنت مدري شفيها ماعاد صارت تطلع من غرفتها ابد .. حتى الاكل ماتاكله 

فهد : والبنات وينهم 

ام مها: الله يصلحهم كل وحده في غرفتها

فهد: انا برووح عند مها الحين لازم اخبرها بالحلم 

ام مها: لا يافهد ماله داعي

فهد: ابيها تشيل اللي في بالها .. ابيها خلاااص تنسى عبدالعزيز 

ام مها: رووح شوفها بغرفتها اذا ماكانت نايمه 

فهد : يلا انا بطلع فووق .. 

راح فهد لغرفة مها وطق عليها الباب

مها اللي كانت منسدحه على سريرها ومعاها جوالها تدق على سحر اللي مو راضيه ترد ..

مها فتحت الباب واستغربت يوم شافت ابوها

مها: هلا يبه ادخل 

دخل فهد وجلس على سرير مها

فهد يأشر بيدينه: تعالي يامها اجلسي هنا ابيك شوي

راحت مها وجلست جنب ابوها

فهد: مها انا بقوولك شي 

مها: وشو يبه خير

فهد: مها انا خلاص الشي اللي كان في بالي وقلتلك عنه ماراح اسويه 

مها: كييييييف يعني

فهد: خلاص انا بخلي عبدالعزيز وزوجته في حالهم

مها وقفت: لا يبه .. وانا وين ارووح انت وعدتني يبه 

فهد : طيب اهدي شوي واجلسي خليني اكمل

مها: شسالفتكم انتم .. حتى انت يايبه .. حتى سحر خلااص يعني 
تفرحوني بالبدايه بعدين تخذلووني .. شسالفتكم شفييكم .. والا انتم مو قدها والا كيييف

فهد صرخ على بنته : مها اجلسي خليني اكمل كلامي 

جلست مها: كمل 

فهد: مها انا هونت عن اللي بسويه عقب الحلم اللي حلمته

مها: وشو الحلم يبه

فهد قال الحلم لمها 

مها جلست فتره ساكته ماتدري شتقووول

فهد: وانا يامها بعد هالحلم خلاص قررت اذا رجع عبدالعزيز انشاءالله بروح اطلب منه هو والهنوف يسامحووني وبخليهم في حالهم .. والله يوفقهم.. 

مها صرخت: لااااااااا .. لايبه الله يخلييييك لاااا .. يبه الانسانه اللي اخذت مني حلم طفوولتي مستحيل اسامحها او ارضى عنها .. لا يبه مستحييييل 

فهد: مها اسمعيني زيييين .. انا اللي برووح اعتذر واطلب منهم السماح .. ماقلت رووحي انتي .. بس كل اللي ابيه منك تخلييينهم بحالهم وتشيلين الفكره اللي كانت براسك .. وترجعين مها الاولى اللي نعرفها 

مها تصيح: حرام عليييكم .. يعني ماراح تحسوون باحساسي اللي انا احسه يبه والله اني احبه ومهما صااار بحاول قد مااقدر اني ارجعه وعبدالعزيز بيرجع لي يبه بيرجع 

فهد: مها عبدالعزيز تزوج خلاااااااص خليه بحاله

مها: مهما كان .. حتى لو انت تخليت عني وسحر تخلت بعد .. انا بسوي اللي في بالي لحالي

فهد: سحر شقالتلك .. شصار معاها

مها تنهدت: اااه ياسحر .. يبه مدري شفيها دقت مره علي ضايق صدرها وقالت خلاص انا بسافر وابيك تدعين لي .. ومن هذاك اليوم ماصارت ترد علي 

فهد ضاق صدره: شفيها طيب ليه بتسافر

مها: مدري يبه

فهد: الله يستر .. .. يلا انا بطلع تصبحين على خير .. وفكري في اللي قلتلك عليه 

مها: وانت من اهله 

بعد ماطلع فهد من عند مها 

راحت وانسدحت على سريرها واخذت صوورة عبدالعزيز اللي كانت محتفظه فيها عندها من ايام طفولتها وكان عبدالعزيز عمره تقريبا 18 اخذت الصوره وضمتها لصدرها وهي تصيييح وتتذكر ايامها اول وحلمها انها راح تكوون زوجه للشخص اللي حبته وعشقته من طلعت على الدنيا 

في هاللحظه رن جوالها واخذت الجوال ويووم شافت الرقم ردت بسررعه

مها: هلااااااا والله وغلااا ويييينك ياقلبي حرام عليييييك خفت عليك والله

......: الو 

مها: الو 

......: السلام عليكم

مها: وعليكم السلام .. مين 

......: انا ريناد اخت سحر

مها: هلا ريناد .. كيفك

ريناد : الحمدلله تمام كيفك انتي 

مها: بخير جعلك بخير .. كيف سحووره قلبي

ريناد: مدري شقوولك يامها

مها: ريناد شفيييها سحر .. الله يخليك طمنيني لاتخوفيني

ريناد: مها انتي ادعيلها وانشاءالله مايصير الا الخير

مها: شسالفتها ياريناد حرام عليك 

ريناد: مدري يامها من اسبوعين وجعها اسفل ظهرها 

مها: ايووه

ريناد: لما رحنا للمستشفى قالوا مافيها شي وبعد فتره وجعها مره ثانيه وكان وجعها قووي حتى ماقدرت تمشي من الوجع ورحنا للمستشفى وقالوا 

مها: ايووه شقالوا 

ريناد وخانقتها العبره : ميلان في فقرات الظهر

مها: اييييييييش ؟؟

ريناد : مها دعواااااتك محتاجتها سحر

مها: ريناد لحظه انتي شجالسه تقوولين

ريناد: اللي سمعتيه يامها

مها: كيييف وشلوون ومتى ولييييه 

ريناد: قضاء ربك يامها لازم نؤمن فيييه

مها ودموعها على خدها: وهي وينها الحين 

ريناد: بالمستشفى 

مها: أي مستشفى .. حرام عليكم وليه ماخبرتوني 

ريناد: مها حبيبتي ماله داعي نضيق صدرك .. وانشاءالله اليوم بتطلع

مها: طيب ومتى بتسافر؟؟

ريناد: بعد اسبووع اتوقع 

مها : الله يخليك ياريناد اذا رجعت وارتاحت خليها تدق علي ابي اتطمن عليييييها 

ريناد: شرايك تجين في بيتنا احسن .. 

مها: ايه صاادقه خلاص انشاءالله اليوم بالليل اذا ارتاحت سحر جيت اشووفها

ريناد : اوكي ننتظرك ياقلبي

مها: سلميني عليها .. يلا باي

ريناد: باي



(( سحر بعد الميلان اللي صار في فقرات ظهرها قرروا يسوون لها عمليه وكانت نسبة نجاحها 80% وراح يسوونها بألمانيا ))

مها بعد ماسمعت الخبر ضاااق صدرها بالحيل وخلاص ماصار تفكر الا بسحر نست الدنيا والعالم معاها ..


**************************


في النمسا 



الهنوف كانت منسدحه عالكنب من الطفش

دخل عليها عبدالعزيز من دون ماتحس فيه

عبدالعزيز: ايه مالقاها الا انتي 

الهنوف انتبهت له وعدلت جلستها

عبدالعزيز جلس عالكنب وهو يتأفف

الهنوف: شصار

عبدالعزيز: ولك وجه تسألين بعد

الهنوف: عبدالعزيز حرام عليك شذنبي انا ليه اللوم كله علي

عبدالعزيز: لو انك مصحيتني زي الناس كان ماصار اللي صار 

الهنوف: شسوي لك اذا كنت انت مو راضي

عبدالعزيز: انا كنت نايم ومدري عن نفسي .. الهنوف انتي الغلطانه 

الهنوف: طيب شصار لقيت والا كيف

عبدالعزيز: لا مالقييييت طبعا

الهنوف: انت المفرووض يوم احنا بالرياض اكدت الحجز وماصار اللي صار

عبدالعزيز: مو انتي اللي تعلميني هالاشياء يالهنوف 

الهنوف: عبدالعزيز حرام عليك شفيك قلبت علي .. كل هذا علشان حجز ..
عادي ماوقفت الدنيا على كذا .. يعني مصيرنا بنلقى حجز واحنا اثنين انشاءالله نلقى بالسهووله .. 
انت مكبر السالفه مره 

عبدالعزيز: الله يعيين 

الهنوف قامت: انا بروح انام تامرني شي

عبدالعزيز: وش ينوومك .. اجلسي خليني ادق على نواف شصار معاه

الهنوف: تعبانه وفيني النووم 

عبدالعزيز: خلاص رووحي .. عمرك ماشبعتي

الهنوف باين في وجهها علامات الضيقه .. ودموعها خلاص بيتزل بس راحت تنام قبل يصير شي

جلست عالسرير وضمت راسها لرجوولها واعلنت لدموعها الاستسلام

عبدالعزيز حس فيها انها متضااايقه راح لها وجلس بجنبها عالسرير وحط ايده على كتفها

عبدالعزيز: الهنوف

الهنوف وعلى نفس وضعها: هلا

عبدالعزيز: شفييك زعلانه؟؟

الهنوف: لا

عبدالعزيز: هنو ياقلبي وربي ماودي اضيق صدرك واهاوشك بس انقهرت علشان الرحله فاتت .. 
ومافيه غيرك اهاوشه قدامي

الهنوف رفعت راسها وعيونها غرقانه بالدموع: بس مو كذا عاد بهالطريقه ماخليت شي الا قلته
وهاوشتني عليه كأني انا ابي هالشي يصير 

عبدالعزيز : تكفين الا هالدموع مابيها .. ومسح عبدالعزيز دموعها باصبعه

عبدالعزيز: مابي اشوفها وخاصه انا سببها 

الهنوف : ........

عبدالعزيز قرب للهنوف اكثر ورفع راسها بيدينه

عبدالعزيز بابتسامته: والحين ؟

الهنوف : وشو

عبدالعزيز: للحين زعلانه

الهنوف : لا مو زعلانه

عبدالعزيز قرب لها وعطاها بووسه 

عبدالعزيز: اسف يابعدهم .. والله مدري كيف هاوشتك .. بس لحظه غضب مني وصار اللي صار




**********************************


فيصل بعد كلام فجر صار كل يووم يدق على غاده ويزعجها ومايخليها بحالها وصارت غاده تهاوش
فجر كثير وزعلت عليها وماصارت تكلمها

دق فيصل عليها بهاللحظه

غاده ردت: الوو

فيصل بصوته التعبان : اهليين 

غاده يوم سمعت صوته بجد ضاق صدره وقالت بخووف: فييصل شفييييك

فيصل: يهمك هالشي ياغاده؟؟

غاده انتبهت لنفسها: لا بس صووتك متغير

فيصل: غاده

غاده: هلا

فيصل بصووت واطي : احبــك

غاده جاها صووت فيصل التعبان المبحووح حست بشعوور غريب بعد ماسمعت هالكلمه من فيصل

فيصل: غاده

غاده: هلا

فيصل: شفيك

غاده: مافيني شي 

فيصل: غدووو انتي ليش مو راضيه تفهميني حرام عليك

غاده: فيصل انت اللي مو راضي تفهمني

فيصل جلس يكلم غااده فتره طووويله ويحاول قد مايقدر انه يقنعها 

غاده كأنها تقبلت شووي من كلامه وصدقته 


*********************************************


عبدالعزيز والهنووف حصلوا حجز لهم قرريب وماكانوا مخبرين الا نواف 


نواف اللي كان جالس بالصاله ومعاه جواله وداق عالمطار يسأل عن مو عد وصول رحلتهم 

محمد: شعنده يستفسر الاخ

نواف: ابد سلامتك 

محمد: نوافووه شعندك .. 

نواف: ماعندي شي شفيك انت 

محمد: والله مدري عنك متكشخ على هالصبح قلت اكيد وراه شي 

نواف قام : برووح استقبل ناس بالمطاار

محمد: ميين ؟

نواف: ناس وبس

محمد: نوافووه ياشينك مين 

نواف: عزوووز وهنو

محمد: جد والله 

نواف: ايه والله

محمد: ومتى خبرووك 

نواف: عبدالعزيز وده يسويها مفاجئه للكل وقال لاتخبر احد بس والله مدري شلون قلتلك

محمد: طيب بتروح الحين

نواف: ايه

محمد: لحظه دقايق بروح ابدل ملابسي واجي معاك

نواف: اوكي انتظرك بالسياره لاتتاخر

محمد قام : يلا ثواني وانا عندك 

راح محمد بسرعه وبدل ملابسه ونزل لاخوه وركب معاه بالسياره

بسيارة نواف..

محمد: والله مو مصدق انهم بيرجعووون

نواف: عزوووز والله اشتقت له الدووب

محمد: والله انا اشتقت لاختي 

نواف: محمد الحين عاد في المطار مانبي صياح

محمد: هههههههههههه شدعووه تراني مو مشعل

نواف: هههههههه ايه صح .. والله مشعل مستحيل افكر اخذه معاي يسووي فيلم هناك

محمد: ياحبييله 

بعد ماوصلوا المطار نزلوا وراحوا جلسوا بصالات الانتظار ينتظروون الرحله تووصل 

محمد: متى رحلتهم ؟؟

نواف: انشاءالله على ثمان ونص هم واصلييين 

محمد: انشاءالله ..

******************************

اتمنـــى البارت عجبــكم ..


البارت الثاني والعشروووووووون 

اعذرووني عالتاخير .. 



في مطار الملك خالد الدولي .. ..

محمد : اقول نواف 

نواف اللي كان دايخ وماله خلق : هااااه

محمد: ههههه شفيك ... ماتلاحظ انهم تأخروا

نواف: كم الساعه ؟؟

محمد: هههههههه والله حالتك صعبه انبسط اختك وصديق روحك بيجوون وانت بهالشكل

نواف: وربي مواصل من امس فيني النووووم 

محمد: اووووف وينهم تأخروا

في هاللحظه جاء واحد من وراهم وحط ايده على عيون نواف

نواف : ميييين ترى طفشااااااان

....: ههههههههه طفشاااان حتى مني يالدوووب

نواف شال ايد عبدالعزيز عن عيونه : هلا والله أبو العز وانا اقووول السعوديه منووره

عبدالعزيز ضم نواف : هلااااا بك اشتقت لك والله

محمد: احم احم تراني موجود

عبدالعزيز التفت له : هلاااااا حمووود شخبارك

محمد: تمااام بشووفتك والله بس وين اختي ماشوفها معك لايكون نسيتها

نواف : نسيييتها !! وين نسيتها فييه مالت عليك

عبدالعزيز: شدعوووه انسى نفسي ولا انساها

محمد: اقول لايكثر وين اختنا بس

عبدالعزيز: الهنوف قلتلها تجلس بصالة الانتظار وانا كنت بشووف الشنط .. تعالوا نرووح عندها

راحوا العيال ..

الهنوووف اللي كانت جالسه عالكرسي وتعبااانه من بعد الرحله الطويله

نواف بصوته العالي : هنووووووفه

عبدالعزيز: نوافوه قصر صوتك تراك مو في بيتك

نواف مااهتم وراح لاخته : هلاااااا بنور الدنيااااا

الهنوف انتبهت وقامت لاخوها وحضنته : هلااابك .. اخبااارك ياقلبي والله من جد لك وحشه

نواف: والله تدرين بيتنا ماله أي طعم من دووونك

الهنوف: تسلملي والله بجد ماتوقعت اني بفقدكم لهالدرجه

عبدالعزيز: بس بس انا وهو زوجها ماعمرها قالتلي كذااا يكفي عاد

محمد: وانا ياعمري داايم ناسيني كأني مو اخوكم 

الهنوف حضنت محمد: شدعـووووه عاد انت الاصل والله

عبدالعزيز مسوي زعلان : ايه اخوانك الاصل وانا التقليد

الكل: هههههههههههههههههه

ضحكوا مع بعض شووي بعدين راحوا لسيارة نواف متجهين لبيت لطيفه ..


*******************************


كانت جالسه ع سريرها .. ودموعها تسيل ع خدها خلاص الدنيا ماعاد تسوى عندها أي شي .. 
الحياة مالها أي طعهم مالها أي معنى بالنسبه لها بهالوقت .. تحس الدنيا ضاقت عليها ..
شريط ايامها يمر قدام عينها .. 

تتذكر ايامها اللي فاتت .. هدفها بس كان بالدنيا تضااايق غيرها وتكون هي مبسووطه ..
تحب تشوف الناس تعيسين ومقهوورين من شي خاصه اذا كان هالشي بسببها ..

في هاللحظه سمعت صوت الباب ينفتح التفتت سحر لمصدر الصوت وعيونها غرقانه بدموعها .. 

دخلت ريناد وشافت اختها اللي حالها كل ماله يزيد سووء .. شافت دموعها اللي مو راضيه تجف .. 

ريناد قربت عندها : سحووره 

سحر تناظرها بعيونها من دون ماتهمس 

ريناد : سحر حبيبتي مها صديقتك بتجيك تشوفك الحين قبل لاتسافرين

سحر: مهــا !!

ريناد : ايه مها دقت علي من شوي وقالت انا بالطريق

لفت سحر راسها للجهه الثانيه : مابي اشوف احد بليز ياريناد

ريناد: شلون ماتبين الحين هي بالطريق

سحر: قوليلها ترجع لاتجي 

ريناد: سحر شهالكلام مها صديقتك وحابه تتطمن عليك

سحر صرخت بوجه ريناد : خلاااااص ريناد تكفين قلتلك مابي اشوف احد ..
حتى انتي ياريناد الله يخليك اطلعي برا ..

ريناد كانت مقدره حالة اختها: انشاءالله بطلع 

وطلعت ريناد ..

وصلت مها بهاللحظه لبيت سحر ودقت على ريناد .. 

ريناد راحت تفتح لها الباب ..

ريناد: هلا والله تفضلي حياك 

مها : هلابك اكثر

دخلت مها وسلمت على ريناد ..

مها: شخبارها سحر الحين ..

ريناد تنهدت : مدري شقوولك يامها .. تعالي ادخلي واقوولك كل شي 

دخلت مها بالصاله وسلمت على ام سحر وريناد راحت للمطبخ تجيب القهوه 

ام سحر : شخبارك يامها .. شخبار امك 

مها : الحمدلله بخيير وعافيه 

ام سحر: الحمدلله 

مها: خالتي ممكن اشووف سحر

ام سحر : والله مدري شقوولك يابنتي .. سحر نفسيتها زفت ..
ماتبي تشووف احد والله حتى انا ماادخل عندها .. اكثر شي تتقبله اختها ريناد 

مها: ماعليه ياخالتي انا لازم اشووفها 

ام سحر : والله اخاف تطردك يامها .. سحر اعرفها بتعصب عليك

مها : عادي والله انا عاذرتها 

ام سحر: خلاص اجل اذا جت ريناد روحي معاها الحين

ريناد دخلت : والله تو مانور بيتنا 

مها: تسلمييين ياقلبي .. منور بوجود اهله

ام سحر : تقهوي يامها بعدين روحي لسحر

مها: لاياخالتي مابي شي قبل مااشوف سحر

ريناد: بس سحر مو راضيه تتقبل احد

مها تلتفت على ريناد : عادي خالتي قالتلي وانا والله بتقبل كل شي منها والله عاذرتها

ريناد: اوكي تعالي معاي اجل

قامت مها ومعاها ريناد وطلعوا فووق لغرفة سحر .. 



*************************************


في بيت لطيفه ..

كانت جالسه لحالها بالصاله تكلم امها .. 

رن الجرس ..

لطيفه : يمه انا برووح اشوف من عند الباب .. تامرين شي 

ام سعود : من اللي بيجيك هالوقت يعني 

لطيفه : والله مدري بروح اشوف

ام سعود : انتبهي بس لاتفتحين الا اذا تأكدتي

لطيفه: هههههههه انشاءالله يالغاليه .. يلا فمان الله

ام سعود: فمان الكريم 

راحت لطيفه تفتح الباب 

لطيفه : مييييين ؟؟

نواف: انا نواف ياخالتي

لطيفه فتحت الباب : نواااف شعندك بسم الله عليك

دخل نواف ومعاه محمد: يعني ماتبين نجي نشووفك مشتاقين لك 

لطيفه وعلامات الاستفهام بوجهها : نوااافوووه امك .. ابوك .. فيهم شي

محمد: هههههههههه والله مافيهم شي بس جينا نشووفك ومعانا هديه لك

لطيفه: لا فيكم شي ياعيال اختي مو طبيعين ابد

دخل في هاللحظه عبدالعزيز معاه الهنوف 

عبدالعزيز : صبااااااااح الخير لاحلى ام بالدنيا 

لطيفه مو مستووعبه للحين جالسه تطالع فيه

عبدالعزيز : شفيييك يمه .. يعني مااشتقتي لي 

لطيفه توها تستوعب وراحت لولدها وضمته 

عبدالعزيز : لااا يمه تكفين مابي هالدمووع الحين انا عندك وتصيحين 

لطيفه : والله من الفرحه ياوليدي 

عبدالعزيز : والله يمه مشتااااااااااقلك حيييل 

لطيفه : وانا اكثر ياولدي .. 

الهنوف جت وسلمت على خالتها .. 

لطيفه : هلا بالغاليه زوجة الغالي .. 

الهنوف: هلابك خالتي ..

عبدالعزيز : يمه وين فراسووه والله مشتاق له 

لطيفه : بعد عمري فارس نايم الحين

عبدالعزيز : حلووووو .. والتفت على محمد ونواف : تعالوا معااااي

لطيفه : عبدالعزيز اعرف حركاتك حرام عليك لاتسوي فيه شي 

عبدالعزيز: ماراح اسوي شي يالغاليه 

دخلت لطيفه مع الهنوف بالصاله والعيال راحوا فوووق 

لطيفه : شخبااارك يابنتي .. انشاءالله استانستوا وانبسطتوا 

الهنوف:الحمدلله ياخالتي كل شي تمام

لطيفه : اجل روحي ارتاحي الحين بغرفتك .. ابكلم امي واجمعهم عندي اليوم شرايك 

الهنوف: ايه والله مشتاقه لهم 

لطيفه : روحي ارتاحي الحييين .. 

الهنوف راحت غرفتها فووق ..

بغرفة فارس ..

فارس : يمه حرام عليك خليني شووي 

عبدالعزيز : يمه اجل .. اقوولك انا عبدالعزيز تقول لي يمه خليني شوي

فارس يفتح نص عينه : وانت متى جيت 

عبدالعزيز : يالدووب قووم سلم على اخووك بدل ماتسأل متى جيت

قام فارس وسلم على اخووه 

فارس: والله اكثر شي اشتقت له تدري وشو

عبدالعزيز : وشو 

فارس : اشتقت لضربك وهواشك

نواف: هههههه ياقلبي ولد خالتي معذبك الدوبي بضربه

عبدالعزيز : لا خلاااص انسى هذاك الضرب انا عقلت الحين

محمد: تكفى ياعاقل .. لايكثر بس

نواف : يلاااا حموود مشينا نرجع تراني دااااااايخ

فارس : لا لحظه اجلسوا معاي تصحووني وتخلوني لحالي

محمد: عندك اخوك 

فارس: ايه اخووي بيروح الحين مع زوجته وبيتركني 

عبدالعزيز : يعني مفكر اني بجلس معاك اصلا

فارس : اجل ليه مصحيني 

عبدالعزيز : مشتاااق لك شسوووي 

فارس : اووما عزوز يشتاق من المستحيلات هذي

عبدالعزيز : حرام عليك

فارس: المهم انتم ماراح تروحون

نواف: فروس والله دااااايخ بنام 

عبدالعزيز : خلاص خلهم يروحون بتشوفهم اليوم او بكرا 

محمد: يالله مشينا لاتطيح علينا

فارس: سلموني على ميشو حبيبي

محمد: هههههه يبلغ 

طلعوا العيال وعبدالعزيز راح لغرفته ..

الهنوف اللي كانت جالسه على سريرها وتكلم امها ..

حصه : ونواف سااكت ماقال لي شي

الهنوف: ايه عبدالعزيز ناويها مفاجئه

عبدالعزيز دخل : وش فيييييه عبدالعزيز 

الهنوف: هههههه مافيه شي

حصه : خلاااص بنتي رووحي ارتاحي واشوفك انشاءالله اليوم العصر

الهنوف : انشاءالله مع السلامه

حصه: مع السلامه ..


******************************



مها : خلاص ياسحر الله يخليك لاتسوين بعمرك كذا

سحر من بين دموعها : مها تكفـــين اطلعي 

مها : ماراح اطلع ياسحر

سحر : مابي اشوووف احد شفيكم انتم ماتـفهمون 

مها: سحر حبيبتي شفيك .. ابي اشووفك واجلس معاك قبل تسافرين

سحر: مها انا تعبت والله تعبت 

مها: ياسحر انتي الحين ربي مبتليك .. وهذا قضاء وقدر

سحر: مها انا ماقلت شي اصلا انا ودي اموووت ابي ارتاح

مها: استغفري ربك يابنت 

سحر: استغفرالله العظيم .. وربي يامها كوابيس بالليل مو مخليتني ارتاح

مها : ماعليك حبيبتي .. انشاءالله بتروحين وتسوين عمليتك وترجعين سحر اللي اعرفها 

سحر صرخت :لاااااااا مستحيل ارجع سحر الاولى .. سحر الانانيه ..
سحر اللي ماتحب الخييير لغيرها .. لا يامها مستحيييل ترجع سحر

مها: اشووفك ياسحر مكبره المسأله مررره شفيك تراك ماكنتي تسووين شي 

سحر: ااااه يامها كل اللي سويته وتقولين ماسويتي شي .. فرقت بين ناس وناس 
.. خربت بيووت يامها .. شلون تقولين ماسويتي شي 

مها: مدري شقوولك بس الشي اللي كنت ابيه مابعد سويتيه 

سحر عرفت قصد مها على طول : ومصدقه بسووووووويه خلاص انسي يامها 

مها: ليه وقفت علي بس .. سوي اللي ابي وخلاااص 

سحر: صدق انك ماتسحتين يامها حرام علييييك خلاص خافي ربك في خلق الله

مها قامت معصبه : اذا انتي مو راضيه تسوين اللي انا ابيه ..
انا بسووويه بنفسي يااااسحر انا بسوووووويه .. أي شي يسبب تعاسه للهنووف ..
انا بـسووي المستحيل علشان يصير..

سحر: للأسف يامها ماتوقعتك كذا .. مها ماتخافين ربك وربي حرام عليك خلي عندك قلب ..
ومهما كان ترى الهنوف بنت عمتك يامها .. وييين قلبك انتي 

مها: انا قلبي الحين مثل قلبك اول كنتي تسوين اشياء واشياء .. وين قلبك هذيك اللحظه ؟؟

سحر صررخت صرخه زادت من تعبها : مهااااااااااا بس .. 
انتي جاايه تواسيني والا جايه تحسسيني بالندم والحسره .. بس بس يامها ارحمـــــيني 

مها قامت: عالعموم لاتفكرين اني بنسى هالانسانه او اخليها في حالها ..
يلا انا بروح بيتنا .. وتروحين وترجعين بالسلامه .. وانا ادري اذا رجعتي ونجحت عمليتك ..
وشفاك الله من اللي انتي فيه .. بترجعين لحركاتك وفعايلك .. انا اعرفك مستحيل تخلينها هههههههههه 

سحر بهاللحظه انفجرت : مهااااااااا خلاص اطلعي برااا لو سمحتي

طلعت مها وهي تضحك 

سحر سندت راسها وهي تتنهد .. آآهـ .. لا مستحيل انا اصدق هذي مها صديقتي اللي اعرفها .. مستحيل .. ماتوقعتك يامها كذا .. بس همك مصاالح تصادقين الناس علشان مصالحك .. يارب اكون انا في حلم.. 
ياربي ليه الناس صاروا كذا همهم انفسهم وبس .. 



*****************************


غاده من بعد اصرار فيصل ومن كثر ماازعجها بالمسجااات والاتصالات .. رضت باللي يبيه ..
ونست كل شي ممكن يصير بعد موافقتها ورضاها .. وكلمته مره ومره وبدت العلاقه تصير قويه ..

غاده منسدحه على سريرها وتكلم فيصل ..

فيصل : طيب حلووو وناسه احس 

غاده : وناسه وفي نفس الوقت مو وناسه 

فيصل : اجل خلاص تعالي اسكني عندنا

غاده : تخيل عاد !!

فيصل : فله والله ترى اصدق عمري الحيييين

غاده: ههههههههههههه

فيصل : لبى هالضحكه يانااااااس

غاده : ههههههه

فيصل : شفييييك

غاده : ماتبيني اضحك يعني 

فيصل : لاياقلبي بس انا اقصد مافي سبب يضحك

غاده: شسووي عاد هذا طبعي اضحك من دون سبب

فيصل : ههههههههه فديتك انتي وطبعك والله .. اقول غدوو

غاده: هلا

فيصل : بسمعك بصوتي اغنيه اهدااء لك 

غاده: لافيصل ارسلها لي احسن

فيصل :لا ابي اسمعك وانا معاااك

غاده: فيييصل 

فيصل : هلا

غاده: انا ابيك ترسلها مابي اسمعها الحين

فيصل : تستحييين يعني ههههههه

غاده: ههههههههه 

فيصل : اسمعي بس .. 

غاده : فييصل 

فيصل ماسمع كلامها وبدا يغني .. 

مشكلتي اهوآهـ وحبهـ هو مجنّني
والمشكله عن هوايآ ماهو بدآري 

اخآف ابوح بهوآي لايخجّلني 
واخاف يزعل علي ويزيد في نآري 

محتآر مدري شسوي حيل شآغلني
مليت افكر ولاهي نآفعه افكآري

مدري اعذره عشآنه ماهو فآهمني 
والا ألومه عشآنه سبة امرآري 

سآعات ارضى اقول كآفي يكلمني 
كآفي انه يسأل علي ويآخذ اخبآري

سآعات اطمع ابيه كل يوم يقآبلني
جنني حبه ولا هو بحآلتي دآآآآري

**********************************


في بيت لطيفه الكل كان مجتمع بمناسبة رجوع عبدالعزيز والهنوف ..

بالصاله ..

غيداء : اهليييييين يالدوووبا تغيرتي مرررره

الهنوف: ههههه اللي يشوووفك يقول غايبه عنكم سنه

غيداء: والله مدري وش اللي غيرك اعترفي شمسوويه

الهنوف: ليه احلى من اووول يعني ؟؟

غيداء: اييييه

ساره: بجد انتي شمسوويه بعمرك يعني الزواج كذا يغير الشكل ونااااسه اجل ابي اتزووج

غيداء : انتي اعقلي بس عاااد لحد يسمعك 

الهنوف: لاياحبيبتي مو الزواج يسوي كذا

ساره: اجل انتي بالله وش اللي غيرك كذاا 

الهنوف : والله مدري عاد 

غاده : الهنوووف من عمرها حلووه ماتغيرت

ساره: اقول انتي خلك في حالك بس

الهنوف: هههههههههههه يابعد قلبي والله انتي

حصه اللي كانت جالسه قريبه منهم ..

حصه : الهنووف بس قصري صووتك استحي توك عرووس 

ساره : ههههههههههههههههه مو وجه عرس ابد لو اني انا الي بدالها كان احسن 

حصه : الله يوفقك انشاءالله وعقبااال مااشوفك عروووس

ساره: امييييييين

غاده : اووف متحمسه لهالدرجه للعرس .. تراه مو حلووو 

غيداء تلتفت على اختها :و انتي شدراااك اللي يشوفك يقول مجربه

غاده: ههههههههه لا بس اسمع الناس تقوووله

حصه : بس عاد كافي سواليف عن العرس قوموا ساعدووا اختي بالمطبخ 

ساره: يلا الهنووف قومي معانا

حصه : اقوول خلوا بنتي عرووس وبتخلونها تشتغل

ساره: لاتلووووووموني اذا قلت ابي اتزوج والله فله

حصه تضربها مع كتفها : مدري من طالعه عليه يااختي .. 

ساره: ليه شفييني انا 

حصه : مافيك شي .. بس رووحي للمطبخ

راحوا البنات عند لطيفه يساعدووونها ..

طبعا ام مها كانت موجوده هي وبناتها الا مها ..

بالمطبخ ..

ساره : والله ماله حق ولدك مايستحي

لطيفه : افا شفيييه بعد

ساره: ماجاء يسلم على خالته 

لطيفه : انتي المفرووض تروحين له مو هو يجيك 

ساره: لا والله لاتدافعين عن ولدك تكفيين 

لطيفه: ساره تراني مشغووله تعالي ساعديني وبس

ساره: ياقلبي انا ماتطلبووني الا بالشغل بس 

لطيفه : ساره ياقلبي بتشتغلين والا اطلعي لاتسوين زحمه 

ساره : بشتغل شسوووي غصب علي

غاده بهاللحظه رن جوالها .. وكانت جالسه عالطاوله وجنبها ساره

ساره سحبت الجوووال 

غاده قامت : سااروونه بلا لقافه عطيني 

ساره : ميييين يابعدهم ؟؟

غاده : ماعليك وحده من صديقاتي عطيييني

وسحبت غاده الجوال وطلعت برااا

غاده : الووو

فيصل : هلا وغلا ..

غاده: اهلين 

فيصل : شفيك شكلك جايه تركضين

غاده: لا مافيني شي

فيصل : شخبارك 

غاده : تمام .. فصوول انا الحين ببيت عمتي اذا رجعت بيتنا كلمتك اووكي

فيصل : اوكي ياقلبي .. اسف ازعجتك

غاده: لاعادي .. يلا بااااي

فيصل : باي

غاده سكرت جوالها ورجعت للمطبخ ..

ساره: يالدووبا جرحتي ايدي بأظافرك

غاده: شسووي فيك .. هذي لقافتك 

غيداء ضايق صدرها حييل مو اول مره غاده تكلم بعيد عنهم ..
ياربي لايكون وراها شي هالبنت الله يستر ..


*******************************


في بيت يوسف ..

رهف : ماما والله طفشششش

هيا : رهف حبيبتي شتبيني اسووي

رهف : وربي الدراسه والجامعه اصرف من العطله على الاقل تروحين تغيرين جوو

هيا: خلاص مابقى الا اسبوعين وتبدا الدراسه

رهف : امممم طيب يمه شرايك ندق على خالد

هيا قاطعتها : شتبين في خالد

رهف : لحظه خليني اكمل كلامي

هيا: كملي كلامك

رهف : ندق عليه نخليه يجي عندنا والله من زمان عنه

هيا : رهف اذا بيجي بنفسه حياه الله لكن انتي تدقين تقولين تعال لا يارهف

رهف: ليييييييه طيب

هيا: لاتناقشيني قلتلك لا يعني لا 

رهف : طيب نروح عند خالتي

هيا : رهف شفيك الظاهر انتي سامعه ابوك شيقوول

رهف: ايه سامعته يقول مافي طلعه من البيت مو على كييفه

هيا : رهف دايم انتي نقاشاتك مالها داعي توجعين راسي وبس خلاص اسكتي

رهف : اوووف ياربي الله يصبرنا على هالحال

في هاللحظه يدخل يوسف ..

يوسف : ليه انشاءالله شعندها رهف مو عاجبها حالها

رهف : ماعندها شي رهف ..


يوسف : انا سامعك تقولين الله يصبرنا .. احمدي ربك غيرك ماعاش عيشتك اللي عشتيها ويتمناها 

رهف : ماقلت شي .. الحمدلله

يوسف التفت على هيا : انا مسااافر بعد بكرا جهزي لي اغراضي كاامله 

هيا: وين بتروح يايوسف 

يوسف : بروح سوريا كم شهر وراجع

هيا: اكثر من شهر بتجلس

يوسف :ايه .. ليه موعاجبك الوضع

هيا : لا بس يايوسف شلون نجلس لحالنا كل هالفتره

رهف في قلبها ( ياحليلك يمه ياكثر ماجلسنا لحالنا )

يوسف : شسووي عندي هناك شغل ضروري .. بعدين قولوا لهذاك اللي تسمونه خالد يجي يجلس عندكم

هيا: خالد عنده ارتباطات واشغال مايقدر يجي يجلس عندنا

رهف : واااااااو والله وناسه لو خالد يجي هنا ..(التفتت على امها ) يمه ادق عليه؟؟

هيا : رهف اعقلي ولاتفكرين بهالشي

رهف بخيبة امل : انشاءالله

يوسف : عاد انتوا تصرفوا ودوروا لكم احد يجلس معكم المهم انا اغراضي بعد بكرا الفجر ابيها جاهزه

هيا : انشاءالله

يوسف : انا بروح انام .. تصبحون على خير

هيا: وانت من اهله ..

رهف : يمه انا اموووووت واعرف انتي شفيك على خالد ..

هيا: مافيني شي رهف تحبيني لاتنقاشيني خلاص

رهف ( تتأفف ): طيب اسفه .. 

هيا : انا بروح فوق عند ابوك .. روحي شوفي اختك وينها

رهف: اكيد نايمه مثل العاده

هيا: روحي عندها بغرفتها وشوفي 

رهف : طيب 

راحت هيا لغرفتها ورهف راحت عند اختها

دخلت رهف غرفة العنود ..

العنود: طقي الباب قبل تدخلين مو تدخلين وبس

رهف : يوووه جتك النظاميه عاد شفيها اذا دخلت من دون طق لازم يعني

العنود: ايه لازم من الادب يارهف

رهف: انا اعتبر هالاشياء بين اختين مالها داعي

العنود: بس انا عندي مهمه

رهف جلست عالسرير بجنب اختها ..

رهف : اسمعيني بس عندي لك خبر

العنود: وشو

رهف : يوسف بيسافر 

العنود: وش يوسف

رهف : وفيه غيره ابووك

العنود: رهف خير انشاءالله شفيك وش اللي يوسف ليه ماتقولين ابوي

رهف : العنود الله يخليك تراني معصبه لاترفعين ضغطي

العنود: وش اللي ارفع ضغطك هذا ابوك يارهف

رهف : ادري .. بس انا مابي اناديه الا يوسف

العنود: والله عاد هذا شي راجع لك بكيفك

رهف : المهم اقولك بيسااافر وبيجلس هناك اكثر من شهر بعد

العنود: وين بيروح

رهف : سوريا مدري شعنده ويقول لامي رتبي اغراضي بعد بكرا بيروح

العنود: طيب امي شقالت

رهف :ههههههه وش بتقول يعني قالت انشاءالله وبس

العنود: الله يعين يوصل بالسلامه انشاءالله

رهف : العنود انتي ماطفشتي من هالكتب اللي تقرينها

العنود: شتبيني اسوي على الاقل تستفيدين مو جالسه كذا طفشانه

رهف : عاد انا ربي معطيني كره للقراءه شسوي

العنود: رهف تكفين عندك شي تقولينه والا لاتضيعين وقتي 

رهف : وشو تبيني اطلع يعني

العنود: روحي شوفي لك شغله لاتضيعين وقتك بشي ماينفعك

رهف قامت : تكفين بس وشو الشي اللي بهالبيت غير اكل ونووم انا بروح انااام 

العنود: نوم العوافي

طلعت رهف من غرفة العنود وراحت نااامت ..

والعنود جلست تكمل قرائتها من كتاب لكتاب

*************************************

في استراحه محمد وربعه..

محمد: بصراحه هذي احلى بكثير

عبدالله : والله غيرناها لعيوونك نبيك ترجع معانا 

محمد: تسلملي والله

مشاري: بس انا ماعجبتني هذيك الاستراحه احلى

محمد: مو مهم اهم شي اننا غيرناها وبس 

عبدالله: ايه والله معاك حق 

محمد: اجل الباقين وينهم ليه مابعد شرفونا

مشاري: بيجوون الحين ماعليك 

عبدالله: الا اقوول حمووود

محمد: هلا

عبدالله: شصار عليك مع اللي متهاوش وياه

محمد: مين قصدك سلطان ؟

عبدالله: ايه سلطان ماغيره

محمد: وانت شلون وصلك الخبر

مشاري: ههههههه انا قلتله 

محمد: والله رافع ضغطي ماراح اخليه

عبدالله: تبي نصيحتي .. اترك الولد بحاله والله تجيك مشاكل مالها اول ولاتالي

محمد: عبود تستهبل والله مااخليه من بعد كلامه

عبدالله: اعتبر انه بزر ولاتاخذ عليه

محمد: لاياحبيبي اسمحلي .. اصلا انا هالانسان حايمه كبدي منه من حياة ماجد الله يرحمه

مشاري: (الله يرحمه) ... ليه وش كان يسوي بعد

محمد: اول بالكليه كان دايم هواش مع ماجد بس ماجد ماعطاه وجه .. 
وكنت دايم اقول له لاتسكت عنه بس الله يرحمه كان يقول انا مو ناقص مشاكل.. 

عبدالله: خلاص طيب اتركه يامحمد

محمد: ماراح اخليه في حاله باخذ حقي وحق مجوود معاي

عبدالله: خلاص مجود راح ومايبي حقوق محمد شفييك اعقل بس ولاتورط عمرك

مشاري: حمود والله اني خايف عليك

محمد: لاتخاف ماراح اسوي شي 

عبدالله: بعدين لاتنسى عنده اخوان الواحد عن عشره 

مشاري: ههههههههههه والله اني ارتجف اذا شفت واحد منهم

محمد: ماهمووني والله

عبدالله: الله يعينك بس عاد قبل ماتسوي شي قول لنا نفزع معاك 

محمد: ههههههه ماعليك واول من بيفزع معاي انت علشان تعطيه كف ينسى حياته

مشاري: ههههههههههههههه عاد انا مجرب كفك .. الله ياخذ ابليسك جلست اصيح منه شهرين

عبدالله : هههههههههه تستاهل اول كنت تتهاوش معاي وجاك حقك

محمد: اجل بخليك البوديقارد معاي .. انا كنت مخطط على مشاري بس شكلي بهون 

مشاري: افا ليه

محمد: انت ماتنفع اخاف اذا قال لك انقلع دمعت عيونك على طول

عبدالله : هههههههههه صادق والله دلووعين امثالك ماينفعون للفزعات

مشاري: اوريك انت ويااه بعدين تجون لي تقولون مشاري تعال افزع معاانا

عبدالله : مااتوقع يجي هاليوم

محمد: ههههههههههههه

وجلسوا يسولفون مع بعض وضحك ووناسه ..


*******************************

بعد اسبوعين تقريبا بدت الدراسه والكل رجع لعمله ودراسته ورجع معاها الجهد التعب ..
يووسف سافر لسوريا ..
وسحر سافرت لألمانيا علشان تسوي عمليتها وراح وياها ابوها ..


*******************************

طبعا فارس دخل كلية طب الاسنان بجامعة الملك سعود ..
الشي اللي تمناه طول حياته انه ينادونه دكتور فارس ..
ومشعل ماقبلوه بالجامعه لان نسبته كانت مو حلوه فصار يشتغل مع ابوه بالشركه وهذا الشي اللي كان يبيه ..
وعبدالعزيز ونواف تخرجوا من الجامعه .. 
عبدالعزيز صار يشتغل في جامعة الملك سعود عمادة القبول والتسجيل .. 
ونواف صار مدرس لغه عربيه بمدرسه ابتدائيه .. وهذي اول سنه له بالتدريس ومتبهذل مره .. 

*************************

غيداء دخلت غرفتها اللي طبعا مع ساره توها راجعه من الجامعه وتعبانه ..

غيداء: غادووه شجالسه تسوين هنا

غاده: ادور سماعاتي مالقيتها اخر مره سارونه ماخذتها 

غيداء: ايه انا شفتها معها

غاده: وينها طيب

غيداء: تحت بتجي الحييين .. الا تعالي انتي

غاده: هلا

غيداء: ليه مارحتي المدرسه اليوم 

غاده: مالي خلق

غيداء: بسم الله اول يوم ومالك خلق 

غاده: شسوي طيب

غيداء: غاده ترا انتي الحين بثالث مو تستهترين بالدراسه اجتهدي واتركي الكسل 

غاده: لاتضيقين صدري من الحين بليز خليني استانس قبل يجي الجد صح 

غيداء: الله يعينك بس

ساره دخلت وترمي شنطتها عالسرير : اوووف تعبت 

غيداء: الله يعين هذا هو اول يوم 

ساره: والله تعبت تعب اليووم ماجلست ابد رايحه من مبني لمبني 

غيداء: هههههههه اشووفك اليوم ماجلستي 

ساره: كله من فطووم لانه قسمها بعيييد عني مره

غاده: اقوووووول سارونه 

ساره: هلا

غاده: وين سماعاتي 

ساره: مدري تحت بالصاله الظاهر

غاده: وش جابها بالصاله

ساره: انا امس اخذتها

غاده: طيب روحي جيبيها بسررعه 

ساره: والله تعبااانه بنام روحي انتي جالسه اليوم مارحتي وشبعانه نووم

غاده طلعت : انا اوريك يالدوبا

نزلت غاده بالصاله ..

على طاولة الطعام كان جالس ابو سعود وام سعود والوليد

ام سعود: غااده وين البنات يجون يتغدون 

غاده: تعبانين يقولون نبي ننام 

الوليد: ياربي كل ذا دلع كلنا تعبانين طيب 

غاده: ههههههه شسوي لهم عاد

ام سعود : تعالي طيب انتي تغدي

غاده: والله ياجدتي مره شبعانه مالي نفس في الاكل 

ابو سعود: تعالي اجلسي معانا يكفينا جلستك

غاده : تسلم جدي والله 

ابو سعود: غدوو شقلنا احنا

غاده: ههههههههه تسلم يابابا

الوليد : ههههههههه تعالي اجلسي لعيون ابوك

غاده راحت وجلست معاهم ..

غاده: خلاص بجلس معاكم بس ماراح اكل

ام سعود : لاتاكلين بس خلينا نشوفك

ابو سعود: الا خالد وينه مابعد جاء للحين

الوليد: ايه يبه خالد يتأخر مايطلع الحين 

ابو سعود: الله يعينه ويوفقه 

الكل: اميــن 

ام سعود: هذا صووت سيارته شكله جاء

ابو سعود: ياحبيله الطيب عند ذكره

غاده: اجل انا استأذنكم ..

راحت غاده فوق بعد مادخل خالد داخل بالصاله ..

في غرفة غاده ..

فيصل : حرام عليك وربي زعلت عليك

غاده : افااا ليييه ؟؟

فيصل : وييينك ادق عليك ماتردين وربي خفت عليك

غاده: ياقلبي والله بس انا جوالي بالغرفه ونزلت تحت اجيب سماعاتي وجيت 

فيصل : تأخرتي طيب

غاده: شسوي فصول وربي مو بيدي

فيصل : الحين ابوي يناديني مايمديني اكلمك شوي

غاده: وين بتروح

غاده: ازعجني يقول تعال تغدى معانا والله مالي نفس

غاده: نفس حالتي والله .. طيب روح معاهم بعدين ارجع انا انتظرك

فيصل : اووكي اتغدى بعدين ادق عليك 

غاده: اووكي

فيصل : ماتخلين جوالك عاد وتروحين

غاده: هههههههه من عنوني

فيصل : تسلملي عنونك ياقلبي .. يلا باااي

غاده: باي ..

سكرت غاده الجوال وانسدحت على سريرها تنتظر فيصل يدق عليها ..

بعد دقايق رن جوالها .. 

غاده: اهليين ..

فيصل : هلا وغلا

غاده: حرام عليك ماامداك تتغدى

فيصل : والله اني مستعجل ماتهنيت بالغداء علشانك 

غاده: مالك حق رووح يلا كمل وتعال 

فيصل : هههههههههههه خلاص ياعمري شبعت

غاده: لا مابي رووح يلا

فيصل : غدو قلبي والله شبعت الحمدلله

غاده: الحمدلله 

فيصل : انتي تغديتي

غاده: لا والله

فيصل : ليييييه

غاده: مالي نفس

فيصل : مو على كيفك غصب تاكلين والا ترا جيت وأكلتك غصب

غاده: ههههههههههه يلا تعال

فيصل : خلاص اوريك 

غاده: اتخيل شكلك يافيصل 

بهاللحظه دخلت غيداء ..

غاده : اوكي سوسو اكلمك بعدين باااي 

غيداء : من كنتي تكلمين 

غاده: صديقتي 

غيداء : ادري مين طيب

غاده: غيداء شبغيتي .. ليه الدعوه تحقيق 

غيداء عصبت : لا مو تحقيق .. غاده ..

غاده : نعم 

غيداء : ممكن تعطيني جوالك شوي

غاده : لا مو ممكن 

غيداء: ليه

غاده: بس كذا اسمحيلي شتبين فيه

غيداء: ابيه عادي ياغاده مو من عادتك تمنعيني من جوالك

غاده: كل شخص وله خصوصياته وطلعت غاده من الغرفه ..

غيداء : ياااربيه هالبنت والله اكيد وراها شي .. الله يستر منك ياغاده بس انا لازم اعرف شعندها

******************************

في جامعة الملك سعود ( كلية الهندسه )

خالد: تركي انت صااحي ؟؟

تركي : خالد والله تعبت 

خالد: هانت كلها سنه وشووي 

تركي : انا مدري شخلاني ادخل هالكليه المعفنه 

خالد: ياابن الناس شفيييك انت وربي ماراح تندم بكرا اذا تخرجت تلقالك الوظيفه انشاءالله بسهوله

تركي: والله تدرس وتتعب وبالاخير تجلس في بيتكم 

خالد: قول لااله الا الله يارجال واذكر ربك وقووم ناخذ لنا شي خفيف 

تركي : مالي خلق شي بس انتظر اخوي يجي برووح للبيت مره دايخ

خالد: اخوك هو اللي بيجي ياخذك ؟؟

تركي : ايه سيارتي مابعد طلعت من الورشه

خالد: بدل ماتجلس تتنظر اخوك متى يجي تعال اركب معاي انا اوصلك

تركي : تعب عليك خلوود 

خالد: ماعليك قوم بس ولاتجلس تتنظر مادام ودك تنام

تركي : يلا اجل مشينا 

طلع خالد مع تركي وركبوا السياره .. 

وصل خالد تركي لبييتهم وقبل يرجع تذكر امه واخواته وقال لازم ارووح ..
فرصه مادام اني قريب عند البيت .. وراح خالد لبيت امه ..

وصل خالد للبيت وماكان فيه الا رهف ..

دخلته رهف بالصاله ..

خالد: اجل امي وينها والعنود

رهف : امي تعبانه شوي ونايمه والعنود رايحه عند صديقتها

خالد: من اللي وداها ؟؟ وامي شفيها 

رهف : صديقتها جت ومرتها وراحت .. وماما مافيها شي تطمن 

خالد: الحمدلله حلوو عمي يوافق ان العنود تطلع 

رهف : خاااااااااالد

خالد: بسم الله شفيك

رهف: وش اللي عمي الله يخليك لاترفع ضغطي بليييييييز

خالد: شفيها اذا قلت عمي 

رهف : الله يخليك قوول يوسف 

خالد: طيب يوسف يوسف .. بس شوي شوي ليه معصبه 

رهف : وبعديين مصدق انو يوسف يوافق انها تطلع بس هي اخذتها فرصه علشانه مسافر

خالد: رهف لحظه بسألك

رهف : اسأل

خالد: انا بفهم ليه تنادينه يوسف مو ابوك هو

رهف: والله ياخالد مدري شقوولك بس مايستحق كلمة أب

خالد: اووف لهالدرجه

رهف : خالد لاتفتح باب مسكر والله ترا ان تكلمت وقلتلك ماعاد سكت خلنا ساكتين احسن 

خالد : رهف عادي قولي كل شي عندك 

رهف : بس كل اللي عندي انو انسان مايستاهل كلمة اب وربي حرااام عليه

خالد: رهووف انتي شكل عندك كلاام يبي له جلسه محترمه 

رهف : ههههههههههه كلام وكلام ياخالد

خالد قام : اوكي انا برووح الحين وبدق عليك اليوم واسمع منك كل شي

رهف قامت معاه : لاخلوود تكفى اجلس شوي 

خالد: رهف والله اني جيت من الجامعه على طول هنا حتى غداء مابعد تغديت 

رهف : اطلب لك من مطعم بس اجلس شوي والله طفشانه ماصدقت انك جيت

خالد: طيب شرايك تجين معاي نروح نتغدى بأقرب مطعم وارجعك 

رهف: حلوو بس اخاف امي تصحى وماتلقاني 

خالد: انشاءالله مانطول ارجعك قبل تصحى .. يلا رووحي البسي انا انتظرك بالسياره 

رهف : اووكي دقايق بس 

راحت رهف بسرعه ولبست عبايتها ونزلت عند خالد وطلعت معاه ..

في سيارة خالد ..

خالد: يلا رهووف شتبين أي مطعم

رهف : والله انا شبعانه بس جايه معاك كذا 

خالد: طيب ماعليه شتبين .. انا بصراحه في بالي ماكدونالدز

رهف : اوكي خلاص 

خالد يرن جواله بهاللحظه ..

خالد: يووه هذا جدي اكيد يسأل يقول وينك

خالد: هلا والله بالغالي

ابو سعود: وينك بسم الله عليك تأخرت

خالد: لاياجدي انا طلعت بس رحت اتغدى مع واحد من العيال

ابو سعود : الله يهديك كان قلتلنا خفنا عليك

خالد: والله راحت عن بالي 

ابو سعود: خلاص اجل لاتتأخر ..

خالد: انشاءالله من عيوني

ابوسعود: يلا فمان الله

خالد: مع السلامه ..

رهف: خالد فيه سؤال محيرني مره

خالد: وشو رهف اسألي

رهف: خالد ابيك تجاوبني بصراحه انت مرتاح عند جدك وجدتك .. 

خالد يوم سألته رهف هالسؤال حس انه محتاااج له ..
من زمان كان وده يتكلم ويفضفض عن اللي بداخله وصار يتكلم لرهف من دون مايحس بنفسه 

خالد : والله يارهف جدي ماقصر علي بشي .. ماعمري طلبت منه طلب ورفض يلبيه لي ..
معيشني احلى عيشه .. جدتي ماتقصر بعد .. جدتي عوووضتني الحنان اللي كنت فاقده من طلعت عالدنيا .. حسستني بالامومه اللي ماعمري حسيت فيها .. من كنت صغير واللي اعرفه ان جدتي هي امي ..

وجدي هو ابوي وماكنت اناديهم الا ماما وبابا ..بس كبرت وعرفت الحقيقه ..
عرفت ان الاثنين اللي دلعوني وعطوني الحب والحنيه بالفعل هم لا ابوي ولا امي ..

كبرت وعرفت كل شي ماصرت اناديهم مثل اول ببرائتي وطفولتي .. 

رهف انا لو اجلس من اليوم الى بكره وانا اتكلم عن الشي اللي سووه لي هالشخصين ..
وربي ماأوفيهم نقطه من بحر .. جدتي عوضتني عن الام اللي كانت موجوده بس ماحسيت فيها ..
جدي عوضني عن الاب اللي مات وتركني .. لولا هالاثنين وربي ماعشت حياتي كذا ..

الله يخليييهم لي ولايحرمني منهم .. مالي غيرهم بالهالدنيا .. 
مدري اذا فقدتهم وش ممكن يصير في حياتي .. 

رهف اللي كانت تسمع خالد بكل جوارحها .. توها تحس بمعاناة هالشخص .. كان ودها تصيح صووت خالد اثر فيها كثير حست انه الشي الاساسي بحياته ..

رهف : الله يخليهم لك .. بس ياخالد امي تحبك ومستحيل انها تتخلى عنك 

خالد تنهد : ادري امي تحبني وانا احبهاااا ومااقدر اصبر عنها .. 
والله امي كل شي سوته مو برضاها والله ادري يارهف ادري .. بس تدرين يارهف ..

صحيح جدتي عوضتني كل شي بس والله يارهف كل ماشفت امي ..
اتمنى احضنهاااا وقت طووويل اتمنى ارتمي بحضنها واصيييح لين ماعاد يبقى لي دموع .. 
رهف يمكن انتي ماراح تفهميني لأنك ماجربتي هالشعوور .. 


رهف: خالد بس الله يخليك لاتضيق صدري اكثر ..

خالد: سووري يارهف وربي نسييت عمري وانا اسوولف معاك والله يخليييك بطلبك طلب

رهف: آآمـــر

خالد: انسي كل الكلام اللي قلته لك وكأنك ماسمعتي مني أي شي

رهف : ماطلبت شي من عيووني 

خالد: تسلمين .. ماتلاحظين اننا واقفين عند ماكدونالدز لنا فتره

رهف : ههههههههه ايه صح يلا ننزل

خالد: يلا .. 

نزل خالد مع اخته وتغداء وياها ورجعها للبيت بعدييين رجع بيت جده .. 



**************************


في بيت لطيفه .. غرفة عبدالعزيز ..

عبدالعزيز صحى بدري وشاف الهنوف مابعد صحت راح واخذ له شااور سريع ..
وبدل ملابسه .. وبعد ماخلص راح ييصحي الهنوف ..

عبدالعزيز : هنوووفه خلاااص حرام عليك للحين ماشبعتي

الهنوف : والله امس مانمت زين 

عبدالعزيز : يلااا قومي بس امي تنتظرنا تحت نفطر معاها 

الهنوف : خلاص انزل وانا بنزل بعد شووي

عبدالعزيز : لا ماراح انزل الا معك يلا قومي

الهنوف: عزوز الله يخليك شوي بس والله بنزل بعدك

عبدالعزيز: انا ماراح انزل قلتلك الا اذا انتي معاي

الهنووف: عزوووز خلاص شفيك بنزل الحين

عبدالعزيز يقوم : طيب انتظرك واذا مانزلتي اورييك

الهنوف: طيب

نزل عبدالعزيز تحت عند امه .. 

عبدالعزيز : صبااااااح الخير

لطيفه + فارس : صباح النوور

راح عبدالعزيز وباس راس امه .. وجلس 

لطيفه : اجل الهنوف وينها

عبدالعزيز : بتنزل الحييين .. فرووس انقلع شوف لك شغل خل زوجتي تفطر على راحتها

فارس: مالي دخل في زووجتك .. رووح دور لك بيت طال عمرك 

عبدالعزيز : والله شكلك انت بتطلع من البيت ( التفت على امه ) اقول يمه شرايك نزوج فارس ونرتاح منه 

لطيفه: بسم الله توه صغير عالزواج

فارس : يالشين تبي ترتاح مني يعني جت الهنوف ونستك اخووك ( قام فارس ومسوي زعلان )
خلاص انا برووح خل زوجتك تنفعك 

عبدالعزيز : هههههههههههه مع السلامه 

لطيفه: تعال كمل فطوورك طيب

فارس : تسلمين يمه شبعت الحمدلله 

لطيفه: حرام عليك انت تعرف اخوك يزعل بسرعه

عبدالعزيز : ماعلييك شوي ويرضى

لطيفه : طيب ويين الهنووف ماكأنها طوولت 

عبدالعزيز : اكيد انها دخلت تاخذ لها شااور 

بهاللحظه دخلت الهنووف .. 

عبدالعزيز : هلا وغلا الطيب عند ذكرره 

الهنووف ابتسمت وراحت سلمت على خالتها ..


*********************************

في بيت فهد :

ام مها : الله يهديك ضيعت عليك الفرصه في بيت لطيفه

فهد: كان ودي اتكلم واقول لهم بس والله ماقدرت حاولت حسيت فيه شي يمنعني 

ام مها : مايصير يافهد حاول هذا شي كبير والله قول كل شي وارتاح صف حسابك في هالدنيا

فهد: انا بسأل ابوي متى بيجتمعون كلهم 

ام مها: مو لازم يجتمعوون روح لبيت لطيفه مادام عبدالعزيز والهنوف سكنوا عندها وقول لهم اللي بخاطرك .. بعدين رووح لحصه وبالاخير روح لابوك

فهد: مايصير اذا كانوا كلهم مجتمعين احسن

ام مها: براحتك بس حاول يافهد تستعجل قد ماتقدر 

فهد: انشاءالله بحاول 

ام مها: الله يعيينك انشاءالله ويوفقك يالغالي

فهد: والله يامنيره انا من دونك توني اعرف اني ولا شي ..
لولاك كان مافكرت اني اصحح غلطي .. لولاك كان مشيت بطريقي ومافكرت اصحح اغلاطي .. مدري شلون اجازيك بكل شي تسوينه

ام مها: ماسويت شي يافهد 

فهد: كل اللي اقدر اقوله الله يخليك لي ولبناتك 

ام مها : امييين ويخليك لنا انشاءالله .. 

انتهـــى ..

توقعآآآآآآآآآآآآتكم ..


الـــبارت الثالث والعشرون ..



.. كلية التقنيه ..

مشاري: الله يخليك يامحمد مو الحين 

محمد: وشو اللي مو الحيين شفيك انت

مشاري: وش ناوي تسوي 

محمد: ماراح اسوي شي بروح اسلم عليه بس

مشاري: تسلم عليه والا شي ثاني 

محمد: مشاري تكفى خلاص انا اللي في بالي خلني اسوويه ماتبي خلاص لاتجي معاي

مشاري: شفيك حمود زعلت

محمد: لا مازعلت بتمشي معاي والا كيف

مشاري: شنسوي بنمشي معاك يلا

محمد: يلا مشينا .. 

راحوا محمد ومشاري عند سلطان اللي كان جالس مع مجموعه من الشباب 

محمد: سلاااام 

العيال : هلا والله 

محمد: اخبااركم 

العيال : تمااام .. 

محمد: سلطان ممكن شوي

سلطان : وش بغيت 

محمد: تعال معاي شوي ابيك

سلطان : مالي خلق 

محمد: وشو مالك خلق ابيك شوي ماراح اكلك انا 

سلطان : طيب الظاهر انك تشوفني جالس افطر متى ماخلصت جيتك

محمد: اووكي بالعافيه بس بلييز استعجل لان عندي شغل

سلطان : يصير خير

راح محمد ومعاه مشاري وجلسوا على اقرب كرسي .. 

مشاري: محمد الله يخليك انا خايف منه 

محمد: وش تخاااف منه بعد انت مشاري ترا حايمه كبدي منه لاتزيد علي خلاص

مشاري: وشو ماسوا لك شي 

محمد: يكفي انه سفهني وماجاء معاي

مشاري: معذور جالس يفطر

محمد: ماعنده عذر ابد .. لاتصير معاه يامشاري

مشاري: شدعوه اصير معاه محمد افهمني الله يخليك

محمد: فاهمك خلاص 

مشاري: والله ماجد ( الله يرحمه ) مدري كيف صابر عليك 

محمد : نعم ؟؟ يامشاري وشو اللي مدري كيف صابر علييك شقصدك

مشاري: مو قصدي شي بس انت مزاجك مدري كيف

محمد: مشاري انا ماغصبتك انك تجي تجلس معاي ..
ماتبي خلاص روح شووف طريقك والله يوفقك ..
واذا انت مومتحملني خلاص رووح والله ماراح ازعل ..

مشاري: حموود قلبي افهمني بلييز والله مو قصدي 

محمد: اجل وشو قصدك

مشاري : مدري بس انا كل اللي اقصده مزاجك متقلب ويرفع ضغطي احيانا 

محمد: شسووي طيب هذا مزاجي

مشاري : خلاص عاد لاتزعل والله من معزتك وحبي لك قلتلك كذا

محمد: تسلم

مشاري: زعلان ؟

محمد: لا والله مشاري مو زعلان 

مشاري: هههههههههههه اموت في شكلك متنرفز كذا

محمد: انقلع يالدووب مره مستانس

مشاري: وليه مااستانس مادامني جالس مع حموود

محمد: اووه بدينا في المدح .. انت ماعندك حل وسط ياتجرح ياتمدح 

مشاري: هههههههههههه اووه انا اجرح قوويه هذي 

محمد: مشاري تراك فقعت راسي خلاص اسكت

مشاري: طيب من عنووني 

بهاللحظه جاء لهم سلطان ..

سلطان : خير يامحمد بغيت شي

محمد قام : مايصلح نتكلم هنا

سلطان : انا مستعجل يامحمد وماعندي وقت اضيعه معك

محمد: سلطان انت ليه تحب تبداء بالمشااكل 

سلطان : ماقلت شي خطأ

محمد: سلطان احترم نفسك لو سمحت

سلطان: مو انت اللي تعلمني الاحترام 

محمد: انسان ماعنده احترام ولا ذووق

سلطان : انت اصلا الوقت ضايع معااااك يلا باي

محمد: سلطان لحظه خل اقول اللي عندي وروح

سلطان مااهتم بكلام محمد وكمل طريقه

محمد التفت على مشاري : لاتلووومني اذا قلتلك ودي اذبحه

مشاري: محمد ياقلبي انت ليه ماتخليه بحاله

محمد: مستحيييل تعرف وش معنى مستحيييل

مشاري: براحتك بس صدقني بتتعب كثير

محمد: ماعليه انا بتحمل تعبي بنفسي وراح محمد عن مشاري ..

مشاري: يووه يامحمد خلاص عاد وربي مايستاهل الكلام اللي قاله سلطان انك تسووي كل هالزحمه والهووشه .. الله يعييينك بس ..




********************************


مشعل يكلم فارس بالجوال ..

مشعل : يوه ياقدمه من وين طلع هذا 

فارس : انا شفته اليوم عند مقهى وربي يوم شفته حسيت انه مو غريب علي 

مشعل : ياحبييله شخباره

فارس: زعلااان مره

مشعل : افا ليه

فارس: يقول خلاص يعني انتهينا من ثالث وايام الدراسه ونسيتوونا 

مشعل : وش قلت له بالله

فارس: قلت له والله انشغلنا وبعدين انت غيرت رقمك وماارسلت لنا .. 
عاد بالاخير اتفقت معاه وقلت لازم نجتمع مع العيال كلهم 

مشعل : واحمد معاه ؟؟

فارس : لا احمد عندي رقمه ندق عليه ونشووف

مشعل : ياحلييلك يافيصل والله من جد مشتاااقين له 

فارس : ايه والله جلسنا نسوولف عن ايام ثالث وربي جلست اضحك .. يقول تتذكر مشعل يوم يجيب القهوه

مشعل: ههههههههههه الله يرجه للحين يذكر

فارس: ههههههههههههه يقول هالسالفه مستحيل انساها 

مشعل : شصار عليه ماقالك وين دخل بالجامعه

فارس: لا يقوول ماقبلوني وجلست بالبيت .. والله هو عاد ماهمه يقول بالبيت اريح لي

مشعل : نفس حالتي اجل 

فارس : بس انت عالاقل اشتغلت بالشركه هوو بالبيت ينام وياكل ويصحى وهذي شغلته

مشعل: الله يعينه المهم انت اخذت رقمه

فارس : ايييه

مشعل : عطني الرقم خل استهبل عليه بشوف هو يذكر صوتي والا لا 

فارس : سنتييين والله مااتوقع يذكر

مشعل : عطني ونشووف 

اخذ مشعل رقم فيصل من فارس .. 




*********************************


في بيت ابوسعود ..

بالصاله كان خالد جالس مع جده والوليد ..

خالد: اقوول جدي

ابو سعود: هلا خالد 

خالد: شصار على عمي فهد

ابو سعود: والله مدري للحين ماكلمني بعد هذيك المره

الوليد: ليييه شفيه فهد

ابو سعود: ياحبك للقافه ياوليدي ابد مافيه شي

خالد: ههههههههه

الوليد: لا عاد وشو شسالفه شفيييه

ابو سعود : مافيه شي بس قبل فتره داق علي يقول متى تجتمعون كلكم 

الوليد: ليه شعنده 

ابو سعود: مدري والله 

الوليد : طيب يلا نجتمع خل نشووف شيبي 

ابو سعود: انشاءالله الخميس الجاي بناديه ونشووف شعنده

الوليد: اتحمس للاشياء اللي يسويها فهد مدري ليه

خالد: انا مدري ليه احس اذا كبرت يالوليد بتصير نفس عمي فهد بالضبط

الوليد: ههههههه لا مابي صراحه انا ودي اصير مثل سعـود الله يرحمه ..

ابو سعود + خالد: الله يرحمه انشاءالله 

ابو سعود: عاجبتك شخصيه اخوك

الوليد: ايه والله احب اصير مثله اذا كبرت بس احس مافي امل

خالد: ههههههههههه حلوو عارف نفسك مستحيل تصير مثله الله يرحمه

ابو سعود: لا انشاءالله تقدر تصير ليه لا

الوليد: ايه اورييك ياخويلد واول شي بسويه بغير اسمي سعود 

خالد : هههههههههههههههههه




************************************


في الشركه عند ابونواف .. 

ابو نواف: مشعل يلا يااأبوي ماجبتك تنسدح على الكنب وتلعب بجوالك

مشعل : يبه تعبت 

ابو نواف: وش تعبت مابعد سويت شي

مشعل: طيب آآمر يبه شبغييت

ابونواف: خذ هالاوراق وودها عند عمك ابوناصر واطبعها

مشعل : يوه مشوار وليه مانطبعها هنا

ابونواف: شفيك الله يهديك الطابعه عندي خربانه يلا روح لانتأخر 

مشعل : انشاءالله يبه بس وين مكتبه فيه

ابونواف: مشعل حرام عليك لاتهبل فيني

مشعل : والله يبه مااعرف مكتبه وين

ابونواف: مشعل مكتب ابوناصر اول ماتطلع يجيك عاليمين 

مشعل: ايييه عرفته

ابونواف: الله يصلحك .. يلا استعجل

مشعل : طيب كم نسخه اطبع

ابونواف عصب : مشعل 

مشعل : سم يبه

ابونواف: خلاص لاتكثر اسأله روح عنده وهو بيعلمك كل شي 

مشعل : انشاءالله 

راح مشعل لمكتب ابوناصر ..

مشعل دخل : السلام عليكم 

ابوناصر : وعليكم السلام هلا بمشعل هلا والله

مشعل : هلابك شخبارك عمي 

ابوناصر: بخير جعلك بخير ارتاح يامشعل ارتاح

مشعل: تسلم .. بس مستعجل والله ابوي يبي الاوراق

ابوناصر: عطني انا اضبط كل شي وانت رووح لأبوك وانا اذا خلصت خليت ابوعامر يجيبها 

مشعل : خلاص الله يعافيك .. مع السلامه

ابوناصر: مع السلامه 

طلع مشعل من مكتب ابوناصر وراح لأبوه ..

مشعل دخل : والله تعبت كرفتوووني

ابونواف : وين الاوراق

مشعل : قال ابوناصر انت روح وابوعامر بيجيبها

ابونواف : لا يامشعل روح لاتخلي ابوعامر يجيبها

مشعل يجلس عالكرسي اللي قبال المكتب : يبه تعبت والله حرام عليك ابوعامر وش شغلته

ابونواف: انا خلاص يامشعل من اليوم ورايح ماراح اخليك تشتغل معاي

مشعل: افا ليه يبه

ابونواف: ماشاءالله عليه ابوناصر ولده ناصر ماعمري شفته جالس ..
طول وقته يشتغل ويساعد ابوه .. ومايجلس طالع من دور لدور وداخل من مكتب وطالع من مكتب ..

مشعل : ماشاءالله عليه شسسوي انا 

ابونواف: قوم بس نطلع الحيين ونرجع العصر

مشعل : يوه بنرجع العصر

ابونواف: ايه برجعك معاي تكمل شغلك اليوم ماسويت شي ابد

مشعل : الله يعييييييين ..

طلع ابونواف من الشركه ومعاه ولده .. وراحوا للبيت ..

دخل مشعل الصاله ..

كان فيه محمد ونواف .. 

نواف: هههههههه شفيييك شكلك مكروووف اليوم

ابونواف: والله طول الوقت منسدح عالكنب ويلعب بجواله .. 

مشعل : حرام عليك يبه

نواف: وهذا اللي مزعجنا اذا كبر بيساعد ابوه ويريحه من الشغل

مشعل : ياأخي شسوي والله تعب تعال جرب الشغل وتشووف

محمد: اقول يبه ماودك انا اشتغل معاك

ابونواف: لا الله يعافيكم مابي ولا واحد .. خلوني لحالي بس 

نواف: شنسوي يبه مارزقك الله عيال قد المسئوليه

ابونواف: هذي المشكله ثلاثه ومافيكم واحد يبرد القلب

مشعل : خلاص انا زعلت وماراح اروح للشركه بعد اليوم

ابونواف: اقول بس وين امكم 

محمد: امي توها طالعه يبه 

ابونواف: وين طلعت

محمد: مدري بس شكلها راحت لخالتي لطيفه

ابونواف: حتى زوجتي ماتجلس في بيتها الله يعين بس

العيال : هههههههههههههههههه


********************************


.. في بيت لطيفه .. 

لطيفه : هلا والله تو مانور البيت 

حصه : الله يسلمك يااأختي والله اني جيت قبل يجي ابونواف .. طفشت من ذا البيت قلت اجي اشوف بنتي

لطيفه: جايه علشان بنتك بس 

الهنوف : ههههههههههههه

حصه : لاعاد شدعووه 

الهنوف : يمه ومن جابك 

حصه : الله يخلي زوجك

الهنوف: عبدالعزيز !!

حصه : ايه

لطيفه: بسم الله توه راجع من الجامعه .. ( التفتت على الهنوف ) هو مو فوق الحين ؟

الهنوف: لا جاء من الجامعه وعلى طول طلع

حصه : ايه هو دق عليه يسألني عن مشعل قلتله تعال ودني عند امك 

لطيفه : ياحبيله وليدي ياعساي ماانحرم منه 

الكل : امييين 

حصه يرن جوالها هاللحظه ..

حصه: هلا نواف

نواف: هلا والله .. يمه وييينك

حصه: انا عند خالتك بغيت شي

نواف: لا سلامتك بس ابوي يسال عنك

حصه: ابوك رجع 

نواف: اييه من زمان رجع 

حصه : خلاص كلها دقايق وراجعه

نواف: تبين اجي امرك 

حصه : لا الله يعافيك فارس بالبيت بخليه يجيبني .. مع السلامه 

نواف: مع السلامه 

لطيفه : وانتي بس تكرفين في عيالي واحد يوديك وواحد يجيبك

الهنوف: ههههههههههه 

حصه : يعني تبيني اخلي ولدي يجي وولدك بالبيت جالس

لطيفه: ايه قوليله يجي انا ولدي ماراح يطلع من البيت

الهنوف: هههههههههه ياحبيلكم وانتم تتهاوشون 

حصه تقوم : وينه بس يلا بطلع انتظره

لطيفه : عيالي فدوه لك كلهم والله

حصه : الله لايحرمني منك ولا منهم 

لطيفه : اجلسي لين مااناديه ..

راحت لطيفه تنادي فارس ..

فارس نزل وركب مع خالته ووداها لبيتها .. 



************************************


في بيت ابو سعود .. 

ساره جالسه بالصاله طفشاانه مع غيداء يشوفون التلفزيون 

رن جوال ساره ..

ساره ردت : هلاااا نوافووه 

نواف: هلا وغلا بأحلى خاله بالدنييااا 

ساره: شعنده الاخ يمدح

نواف: ماعندي شي سلامتك ساروونه

ساره: ههههههههه اول مره اسمعك تقول سارونه

نواف: اقول بس 

ساره: هلا

نواف: اممممممم مدري شقول

ساره: خير شعندك 

نواف: شخبارك

ساره مستغربه : الحمدلله تمام شفيييك انت

نواف: واخبار غاده 

ساره: تماام

نواف: وغيداء

ساره : نواااف شفيك بسم الله عليك 

نواف: فيها شي اذا سألت عن بنات خالي

ساره : لا ابد مافيها شي 

نواف : ماجاوبتيني شخبار غيداء 

ساره : اكيييد بخير مادامها عندنا

نواف: والله ماأتوقع

ساره: خييييييير وشو ماتتوقع

نواف: يوم كانت عندنا احس كانت مبسووطه 

ساره : انت وش تبي تووصل له الحين 

نواف: ههههههههه ابي سلامتك 

ساره: ايييه واضح عليك

نواف: لاوالله بس حبيت اتطمن عليها من زمان عنها

ساره: مين تتطمن عليييه

نواف: شفيك انتي على بنات خالي

ساره: هههههههههههههههه إيه تتطمن على بنات خالك والا بنت خالك

نواف: ياليتني جنبك الحين بس

ساره: شبتسووي يعني

نواف: بذبحك

ساره: هههههههه ماتقدر على سارونه

نواف: بس بس لاتاخذين مقلب في عمرك

ساره: يالدوووب طيب جامل شوي

نواف: انا صريح مااحب اجامل 

ساره: مايمديني عالصريحين انا

نواف: المهم ساره

ساره: هلا

نواف: الولييد وينه

ساره: والله مدري دق على جواله

نواف: دقيت على جواله مقفل 

ساره: اجل دق على خالد اسأله وربي انا من زمان ماشفته الدووب طول وقته نايم والا برا البيت

نواف: خلاص خلاص ماقلتلك قولي قصة حياته

ساره: ههههههههههههههههه 

نواف: ههههه يلا مع السلامه وسلمي على اللي عندك 

ساره: ههههه يوووصل يلا باااي 

ساره سكرت من نواف .. 

ساره: غيداااااء

غيداء : هلا

ساره: يسلم عليك نوااف

غيداء : نواف !!

ساره: ايه نواف شفيك

غيداء : الله يسلمك وياه .. لا مافيني شي

ساره: وربي هالعالم مدري شفيهم يعيشوون حياتهم بالالغااااز 

غيداء: هههههههههه من اللي عايش حياته الغاز

ساره: مدري والله بس شفت شي كثير بحياتي

غيداء : وش شفتي قوليلي عاادي

ساره: بعدين اقولك بس بسألك سؤال قبل

غيداء: وشو

ساره: مو ملاحظه غاده ماعاد صارت تجلس معانا طول وقتها بالغرفه

غيداء ضاق صدرها : الا ملاحظه ومدري شفيها وربي خايفه

ساره مستغربه : خايفه من ايش

غيداء : مدري احس وراها شي 

ساره: اقول بس لاتفكرين هالتفكير 

غيداء: الله يعين وبس

ساره: اميين ولايهمك سارونه كلها ايام وتعرف شعندها 

غيداء : الله يقووويك




***********************************


في بيت حصه الساعه 6 الصبح ..

محمد جالس بالصاله وماله خلق احد وعيونه نصها نوم ..

حصه : يلا يامحمد تعال افطر لاتتأخر على اخوك بيروح بدري

محمد: مابي فطوور

حصه: اقول قم بس من امس ماأكلت شي يلا تعال 

محمد: يمه مابي تكفين

دخل ابونواف ..

ابونواف: الفطور جاهز 

حصه : ايه يلا كل شي جاهز

جلس ابونواف على طاولة الطعام مع حصه .

حصه : قول لمحمد يجي يفطر مو راضي

ابونواف: محمد وليه ماتبي تفطر

محمد: يبه مو مشتهي والله

ابونواف: تعال اجلس وتشتهي يلا 

محمد: انشاءالله 

ابونواف يلتفت على حصه : مشعل وينه اجل

حصه : والله تعبت وانا اصحيه ماقدرت عليه

ابونواف: يعني ماراح يروح معاي اليوم

حصه : ايه مسكيين خله يرتاح عاد

ابوناف: هو اشتغل علشان يرتاح 

محمد: يبه انا اجي اشتغل معاك بس ارتاح من الكليه الخايسه

ابونواف: هذا كلام اخوك قبل كان يقول ..
ابي ارتاح من الدراسه وابشر بالشغل وماشفته يشتغل معاي الحين

محمد: لا انا غيره صدقني

ابونواف: لا اجلس بكليتك بس احسن لك

حصه : الله يعينك انشاءالله مابقى شي وتتخرج

محمد: يووه متى يجي هاليوم

حصه : هذا نواف تخرج وانشاءالله انت بتلحقه

محمد: ايييه وينه نواف امس تأخرت علشانه

حصه : صحيته بيجي الحين

ابونواف: امس مدير المدرسه داق علي

حصه : شيبي

ابونواف: يقول ولدك يدخل عالطلاب مايدرسهم يلعب معهم

محمد: ههههههههههه يوسع صدورهم

حصه : الله يصلحه 

ابونواف: امييين 

نواف يدخل : صبااااااااااح الخير

الكل : صباح النور

محمد: من شوي نسولف عنك 

نواف يجلس جنب اخوه : وش تقولون عني بعد 

ابونواف: انا ماقلتلك عن المدير داق علي

نواف: مدير مدرستي

ابونواف: ايه

نواف: اووف شيبي بعد 

ابونواف: يقوول ولدك مو وجه تدريس بس يدخل ويلعب مع الطلاب مايدرسهم

محمد: هههههههههههههههه الله يرجك يااخوي والله انك فله 

نواف: هههههه وهالمدير ينقل كل شي 

ابونواف: اعقل عاد ووقت الجد جد ووقت المزح مزح

نواف: والله اني ادرسهم بس بوناسه يعني مااحبهم يطفشون 

حصه : يلا بس تراكم تأخرتوا 

ابونواف يقوم : الحمدلله .. يلا انا ماشي 

حصه: الله يحفظك

طلع ابونواف ..

نواف: مشعل ماراح يروح مع ابوي اليوم

حصه : لا نايم ماراح يروح

محمد: يلا قووم تأخرت على الكليه 

نواف: روح شغل السياره دقيقه وانا عندك

قام محمد: عطني المفتاح 

اخذ محمد مفتاح السياره وراح سلم على امه وطلع .. وبعدها طلع نواف ..



************************************


ابو سعود يكلم فهد ..

ابوسعود: خلاص ياولدي اليوم كلهم بيجتمعون عندي

فهد: خلاص انشاءالله بعد العشاء انا عندكم

ابوسعود: خلاص ننتظرك

فهد: يلا يبه تامرني شي

ابوسعود: ابي سلامتك 

فهد:الله يسلمك ويخليك فمان الله

ابوسعود: فمان الكريم 

ام سعود: هاه شصار عليه

ابوسعود: خلاص بيجي اليوم بعد العشاء 

ام سعود: انا اجل بروح اقول لبنتي لطيفه ماقلتلها

ابوسعود: قلتي لحصه 

ام سعود: ايه

ابو سعود: خلاص اجل دقي على لطيفه 

دقت ام سعود على لطيفه ..

في بيت لطيفه .. عبدالعزيز كان جالس بالصاله هو والهنوف ..

رن التيلفون ..

عبدالعزيز رد : مرحـــبآ

ام سعود: هلا والله .. السلام عليكم

عبدالعزيز : وعليكم السلام هلا وغلا

ام سعود: هلا والله باللي نسانا من تزوج

عبدالعزيز : افا ياجدتي والله ماعاش من ينساكم

ام سعود: والله تزوجت وماعاد صرنا نشووفك

عبدالعزز: شسوي عاد الهنوف خربتني عليكم وماصرت اجيكم

ام سعود: لا والله ماأتوقع انه من الهنوف

عبدالعزيز : هههههههههههههه

ام سعود: الله يصلحك بس امك وينها

عبدالعزيز : موجوده 

ام سعود: نادها لي 

عبدالعزيز : انشاءالله 

عبدالعزيز : هنووفه امي وينها

الهنوف: بالمطبخ

عبدالعزي : روحي ناديها تكفين

الهنوف: من عيوني 

عبدالعزيز بابتسامه : تسلملي عيوونك والله

راحت الهنوف ونادت خالتها لطيفه .. ورجعت تجلس مع عبدالعزيز 

عبدالعزيز: ناديتيها ؟

الهنوف: ايه بتجي بعد شوي 

عبدالعزيز : ياحبيلها جدتي تقول من تزوجت نسيتنا وماصرت تجي

الهنوف: لا بعد ويقول الهنوف خربتني عليكم 

عبدالعزيز : هههههههههههههه ياحبييلك جدتي تدافع معاك

الهنوف: انت اصلا مو انشغلت عن جدتي بس انشغلت عن العالم كلهم حتى امك وزوجتك

عبدالعزيز استغرب من الهنوف: انشغلت عن زوجتي !!

الهنوف: ايه 

عبدالعزيز قام وراح جلس بجنبها : الهنوف انا انشغلت عنك ؟

الهنوف: لا تسألني هالسؤال الله يخليك 

بهاللحظه دخلت لطيفه .. وجلست تكلم امها ..

الهنوف: انا بروح فوق تبي شي ؟

عبدالعزيز : لحظه وين رايحه اجلسي 

الهنوف: بروح انام وربي تعبت امس مانمـت زين

عبدالعزيز: اوكي نوم العوافي 

الهنوف: الله يعافيك 

جلس عبدالعزيز يقرا بالجريده ينتظر امه تخلص 

لطيفه بعد ماسكرت من امها ..

لطيفه : جدتك عازمتنا اليوم عندها فهد خالك بيجي وطالبنا نجي

عبدالعزيز : خالي فهد شعنده 

لطيفه: مدري والله

عبدالعزيز : ياربيييه الله يستر بس

لطيفه : ماعليك انشاءالله مافيه الا كل خير

عبدالعزيز : الله يعين

لطيفه : رووح نام ارتاح علشان نروح العصر بدري 

عبدالعزيز : انشاءالله .. فارس وينه اجل ؟

لطيفه : طالع ..ليه بغيته في شي ؟ 

عبدالعزيز يقوم : لاخلاص .. تامريني شي بروح انام

لطيفه : سلامتك يالغالي .. نوم العوافي 

عبدالعزيز : الله يعافيك 

راح عبدالعزيز وطلع فوق لغرفته ..

دخل وشاف الهنوف جالسه عالسرير ومعاها جوالها ..

عبدالعزيز : مانمتي

الهنوف: لا مافيني نوم

عبدالعزيز : ماقدرتي تنامين علشاني مو جنبك صح 

الهنوف: .....

عبدالعزيز راح وجلس جنبها : هنووفه شفييك علي 

الهنوف: مافيني شي

عبدالعزيز : تقولين انشغلت عن زوجتك وامك .. الهنوف مافي شي بالدنيا بيشغلني عنك

الهنوف: عبدالعزيز خلاص وربي كلمة مدري شلون قلتها انساها

عبدالعزيز : طيب بنساها بس شفيك باين عليك متضايقه من شي

الهنوف ابتسمت له : مافيني شي عزوز صدقني

عبدالعزيز : عساااي ماانحرم منك يارب

الهنوف: ولامنك 

عبدالعزيز : هنوفتي

الهنوف: هلا

عبدالعزيز : خالي فهد بيجي اليوم

الهنوف: خالي فهد ..!! شيبي يجي ياعبدالعزيز

عبدالعزيز : مدري هويبينا نجتمع اليوم عند جدي مدري شعنده

الهنوف: مابي ارووح انا مابي اشوف هالانسان

عبدالعزيز : مايصير لازم نروح نشوف شعنده

الهنوف: مابي والله اخاف منه مابي

عبدالعزيز: تخافين وانا موجود ؟

الهنوف: مابي اروح الله يخليك

عبدالعزيز : هنوو ياروحي لاتخافين مايقدر يسوي لك شي

الهنوف: طيب شيبي هو اكيد عنده شي

عبدالعزيز: انشاءالله خير .. ماعليك بس تعالي ننام الحين ونرتاح لان العصر بنمشي 

الهنوف : ياربي الله يعين 



**************************************


في بيت ابو سعود .. 

في الصاله كانت حصه مع عيالها موجودين مع ابوسعود وام سعود ..

ابوسعود: وين لطيفه تأخرت 

نواف: انا دقيت على عبدالعزيز يقول احنا بالطريق

ابو سعود: ايه علشان ادق على فهد لانه قال اذا جوا كلهم دقوا علي اجي 

في هاللحظه يدخل عبدالعزيز ولطيفه والهنوف وفارس 

عبدالعزيز : السلام عليكم 

الكل : وعليكم السلام 

سلمت الهنوف عليهم وطلعت فوق عند البنات 

في غرفة ساره ..

دخلت الهنوف ..

الهنوف: اهليييين

غيداء : هلا والله وغلا 

سلمت الهنوف على ساره وغيداء ..

غيداء: يااختي صرنا نشتاقلك كثير

الهنوف: هههههههههه والله انا اكثر 

ساره: يالدووبا ماودك ترجعين لحياة اول

الهنوف: كيف حياة اول

ساره: يعني تصيرين مو متزوجه

الهنوف: حلووه اصير مو متزوجه 

ساره: والله جد

الهنوف: لا والله عادي

غيداء: يوووه ياشينك كـذا

الهنوف: لييه شفيك

غيداء: مره احسك كبيره

الهنوف: ايه عاد مو تكرهوني

ساره: ههههههههههه لاتخافين ماراح نكرهك

الهنوف: اقول مااأشوف غاده وينها من زمان عنها

ساره: بغرفتها ماعاد نشوفها حتى احنا

الهنوف: كل هذا علشان ثالث يعني

غيداء: والله مادرت عن ثالث هالبنت مره فالتها وماهمها احد

الهنوف: الله يعينها والله 

ساره: طيب شرايكم ننزل تحت نشووف شعندهم هم واجتماعهم

الهنوف: وين تنزلين كل العيال موجودين

ساره: عادي بيجلسون بالمجلس هم يلا بس تعالوا

نزلوا البنات تحت بالصاله .. وغاده كانت بغرفتها تكلم فيصل كالعاده ..

غاده: وربي قلق من الظهر مزعجيني

فيصل: ماعليك لاتردين اذا طقوا الباب كأنك نايمه 

غاده: ودي والله مالي خلق

فيصل : ياقلبي تحملي عاد مايقدرون يصبرون عنك

غاده: اييه واااضح 

فيصل : هههههههههههههه ياحبيلك والله

غاده: اقوول فيصل

فيصل : ياعيوون فيصل 

غاده: اممممممم لا خلاص 

فيصل : غدوو لاعاد قولي شكنتي تبغين

غاده: خلاص والله ماعندي شي بس كـذا حبيت اقول اسمك 

فيصل : لا والله غدو شعندك 

غاده: فيصل حبيبي خلاص والله ماعندي شي

فيصل : لحظه لحظه وش قلتي من شووي

غاده: هههههههههههههههههه

فيصل : عيدي اللي قلتيييه يلا

غاده: وشو ماقلت شي

فيصل : غاااده يلا عيدي اللي قلتيه 

غاده: قلتلك فيصل خلاص ماعندي شي

فيصل : لا لا في كلمة ماقلتيها 

غاده: خلاص فيصل لاتدقق على كل شي

فيصل مسوي زعلان : خلاص طيب 

غاده: فيصل زعلت

فيصل :لا

غاده: اجل شفيك علشان الكلمه يعني

فيصل : خلاص غاده 

غاده: ماكنت اتوقع انك بتزعل على شي تافه زي كذا

فيصل : غاااااده قلتلك مازعلت شفيك انتي 

غاده: طيب شفيك عصبت مو متعوده منك هالاسلوب

فيصل: شسووي لك طيب

غاده: شكلك من جد معصب.. اوكي اخليك الحين ادق عليك بعدين 

فيصل : اوكي يلا باي

غاده : باي

سكرت غاده جوالها ..

ياربيييه شفيييه شكله مره زعلان لازم ارسل له مسج اخذت جوالها وكتبت هالمسج ..

(( فيصل وربي مااحب اشووفك زعلان ومتضايق مني .. وماتوقعت انك بتزعل من شي تافه .. خلاص وربي اقول اللي تبي بس لاتزعل .. رضاك اهم شي بالنسبه لي .. لاتزعل من غدو ولاتشيل بخاطرك عليها .. اذا راضي رد علي ياقلبي ))

ارسلت غاده المسج لفيصل وبعدها بدلت ملابسها ونزلت تحت وخلت الجوال بالغرفه ..

في الصاله ..

البنات موجودين ساره والهنوف وغيداء وام سعود وبناتها لطيفه وحصه .. 

دخلت غاده عليهم ..

وجلست معاهم .. 

الهنوف: هلا وييينك من زمان ماشفناك ياحلووه

غاده: شفتي عاد انشغلت بالدرااسه تعرفين يعني ثالث

غيداء: والله كأنك دريتي عن ثالث بس 

غاده: وربي اني اذااكر ومجتهده طفشت من كثر ماأنا متحمسه

الهنوف: اهم شي لاتتحمسين مره خليك عاديه بس ذاكري كويس 

غاده: والله افكر ساعات واقول اهم شي انجح وبس 

الهنوف: اعقلي بس فكري بالنسبه بس اهم شي تكون عاليه 

ابو سعود بهاللحظه يدخل .. 

ابو سعود: يلا فهد وصل ويقول ابيكم كلكم بالصاله .. تغطوا يابنات علشان يدخلون العيال 

ام سعود: شعنده ؟؟ 

ابوسعود: مدري والله يلا بس تغطوا

تغطوا البنات ودخل ابوسعود وفهد والعيال وجلسوا بالصاله ..

الكل كان مجتمع بهاللحظه الا عيال فهد 

فهد: بصراحه انا ماحرصت على هالجمعه إلا لأنو عندي شي أبي أوصله لكم .. 
وشي بالنسبه لي مااأقدر اخليه يتأخر اكثر 

ابو سعود: قول اللي عندك يافهد كلنا نسمعك

طبعا العيال كلهم كانوا مستغربين ..

وفهد كان وهو يتكلم كل نظراته على عبدالعزيز 

فهد: مدري شلون ابدا معاكم مدري شقوول بالضبط .. 
أحس كلامي مو راضي يطلع ودي افهمكم الشي اللي بداخلي من دون ماأتكلم .. 
انا سويت شي بحياتي من دون مافكرت بالعواقب اللي راح تجيني وتضرني ..
وتضر الشخص اللي سويت له هالشي .. انا ماادري بهذيك اللحظات عقلي وين كان موجود ..
كنت اسوي شي من دون ماأحس ..

اسوي شي من دون وعي يعني انا مدري ساعتها قلبي وين راح .. عقلي وين اختفى ..
مدري شقوول مدري وش اخلي ..
لو بجلس من اليوم اتكلم واقول عن الشي اللي اسويه انا .. ماراح يكفيني وقتي اقول اللي عندي كله .. 
انا ماحسيت بالذنب وحسيت بتأنيب الضمير الا يوم حلمت حلم من جد خوفني ..
وماقدرت انام نومه هنيه من بعده .. 

حلم خوفني حيييل .. حلمت فيك ياعبدالعزيز ..

الكل مستغرب وسااكت بهاللحظه 

عبدالعزيز بعد فتره تكلم وقال : حلمت فيني ..!!

فهد: ايه حلمت فيك .. 

قام فهد وجلس قدام عبدالعزيز ..

فهد بصوت يقطع القلب : عبدالعزيز انا ظلمتك صح .. وماخليتك بحالك وجرحتك وقهرتك .. 
وحست دنياااك .. 
وكنت بغصبك على شي انت ماتبيه .. انا كنت بجبرك على شي انت ماتتمناه .. 
عبدالعزيز انا انسان مااأفكر الا بنفسي ومصلحتي .. مافكرت بحياتك وسعادتك قبل كل شي

عبدالعزيز : بس ياخالي لاتقول هالكلام انت ماسويت شي 

فهد: انا سوويت كل شي .. عبدالعزيز انا مابي منك شي .. مابي من حياتك والله ولاشي .. 
الله يوفقك ويسعدك مع الهنوف ويحقق لك كل اللي تتمناه .. بس ابي منك شي واحد

عبدالعزيز : آآمر ياخالي قول اللي عندك ..

فهد : عبدالعزيز سااامحني .. بس ابي رضاك علي .. انا ماأدري عن الدنيا يمكن ياخذني الموت بأي وقت .. ابي اروح عن الدنيا والكل راضي علي ..

ابو سعود يقوم : فهد شهالكلام اللي اسمعه منك .. طويل عمرك انشاءالله 

فهد:انا من بعد الحلم خلاص مابي شي غير رضاك ابيك تسامحني وبس

عبدالعزيز ماتحمل هالموقف خاله جالس قدامه ويترجاه: خالي بس والله مسامحك وانت ماسويت شي 

فهد اخذ عبدالعزيز وضمه لصدره .. 

فهد بصوته المخنوق: والله ماتوقعت ردة فعلك كـذا .. والله اصيل ياولد اختي .. كنت متوقع انك بتقول ماراح اسامحك .. الله يخليك لعين ترجيك .. 

عبدالعزيز يحاول يفك خاله اللي متعلق فيه مره : بس ياخالي كافي تراك تقطع قلبي كذا 

العيال والبنات وام سعود والكل مستغرب وضاايق صدره مع هالموقف اللي من جد يضيق الصدر ..

فهد بعد عن عبدالعزيز : اهم شي راضي على خالك

عبدالعزيز بابتسامه : راضي ومستحيل اشيل بخاطري عليه

ابتسم فهد له وقام وراح عند الهنوف ..

فهد: واتمنى وصلك الكلام اللي قلته لعبدالعزيز

الهنوف : ......

فهد: انا بس ابي منك نفس اللي بغيته من عبدالعزيز واتمنى مايكون هالشي صعب عليك

الهنوف: خالي مسامحتك والله واهم شي انك عرفت الشي الخطأ اللي سويته 

فهد: خلاص يعني اليوم انام وانا مرتاح 

الهنوف: نام ياخالي وانت مرتاح خلاص وربي مسمووح 

فهد قام مبسووط وفرحان والتفت عليهم .. وشافهم كلهم ساكتين ومستغربين من اللي صاير 
حب انه يلطف الجو شوي 

فهد: شفيييكم ساكتين .. شرايكم بالفيلم اللي سويته مو حلوو بالله 

الكل ضحك على فهد ومبسووطين حيل طلع لهم فهد الاول اللي كانوا يعرفونه

ام سعود: الله يهديك ضيقت صدرونا وبس ياولدي

الوليد: من جد انا بغييت اصيح

فهد: ههههههههه شسوووي هذا الشي اللي قدرت اسويه

ابو سعود: طيب يافهد تعال واجلس وقول لنا حلمك 

فهد : انا ماراح اقوله الا لما يرضى عبدالعزيز ..
( يلتفت فهد على عبدالعزيز ) تبي اقوله والا لا .. لأن الحلم يخصك

عبدالعزيز : ايه ياخالي قول حتى انا متحمس ابي اعرف

جلس فهد جنب ابوه وجلس يقول لهم الحلم اللي الكل كان متحمس يعرف الحلم اللي رجع فهد لطبيعته الاولى .. الحلم اللي بعده عرف فهد خطأه وذنبه .. الحلم اللي لولاه كان ماعرف فهد الشي اللي مسويه وماطلب رضى عبدالعزيز والهنوف ..

بعد ماقال فهد حلمه لهم وجلس معاهم شوي واستأذن وطلع ..

نواف بس كان كل همه انه يشوف غيداء من زمان عنها يحس انه مشتاق لها .. بس يبي يشووف لو زولها ..
حاول انه يشوفها بس مااقدر لان العيال اول ماطلع فهد راحوا للمجلس وماأمداه يشوف شي 

وغاده اول ماطلع عمها راحت فوق لغرفتها وشافت مس كول من فيصل ومسج 

(( غاده والله ماضاق صدري منك ولاتفكرين اني بزعل من روحي ..
بس انتي قهرتيني والله .. واذا فضيتي دقي علي اووكي .. سي يوو ))

اخذت جوالها ودقت على فيصل ..

فيصل : هلا وغلا

غاده: اهلييين

فيصل : وييينك ماتردين

غاده : معليش فيصل بس نزلت تحت وتركت جوالي بالغرفه 

فيصل : غدو قلبي 

غاده: هلا

فيصل : تتوقعين بيجي يوم يزعل فيصل منك

غاده: مدري بس انا شفتك معصب وواضح عليك زعلان

فيصل : لا مو زعلان بس منقهر شوي منك

غاده: وربي كلمة طلعت عفويه مااقدر اعيدها

فيصل : ادري ياقلبي وانشاءالله تطلع عفويه مره ثانيه

غاده: ههههههههههههه 

فيصل : غدووو 

غاده: عنوونها

فيصل : فديت عنونها والله .. قوولي امين 

غاده: امين

فيصل : عساي ماأنحرم من هالضحكه 

غاده: امين 

فيصل : وربي استاانس اذا سمعت صوتك احس اني مرتاح ومبسووط ماودي اسكر جوالي ابد 

غاده : والله حتى انا يافيصل اقول الله يعافي فجر اللي خلتني اتعرف على واحد مثلك

فيصل : الا وش اخبار فجر القاطعه من زمان عنها 

غيداء: والله ماعليها تماام 

فيصل : الله يوفقها ويسعدها مادامها عرفتني على احلى انسانه بالدنيا 

غاده: وانا ادعي لها من جهه وانت من جهه ثانيه 

فيصل : ههههههههههههههههههه

غاده: فيصل 

فيصل : لبيه

غاده: لبى قلبك .. ماودك تغني 

فيصل : اغني !!

غاده : ايه مشتهيه اسمع منك أي اغنيه 

فيصل : هههههههه عجبك صوتي

غاده: لا مو عاجبني بس كذا ابي اسمع أي شي طفشانه

فيصل : ههههههههههههههه قولي عاجبني صوتك عادي

غاده: خلاص طيب ابي اسمع يلا 

فيصل : من عيوووني كم عندي من غاده انا بس شتبين أي اغنيه 

غاده: امممم أي شي 

فيصل : طيب 

جلس فيصل يغني لغاده وجلست تكلمه ليين الفجر وبعدين نامت ..




************************************


في المدرسه الابتدائيه اولاد ..

نواف كان جالس في مكتبه وطفشااان من التدريس 

ومعاه دفتر لواحد من الطلاب يصحح فيه ..

وحس راااسه مره مصدع قام وترك اللي بإيده وراح للمدير

دخل نواف عليه 

نواف : السلام عليكم 

المدير: هلا وعليكم السلام

نواف وباين عليه التعب : استاذ انا بطلع الحين

المدير: وين ..؟؟ سلامات 

نواف: والله احس راسي مصدع مو قادر اكمل شغلي

المدير: انت عندك حصة الخامسه والا السادسه ؟

نواف: لا ماعندي شي 

المدير : خلاص اجل وقع بالدفتر وروح الله يحفظك 

بعد ماوقع نواف طلع وراح للبيت والدنيا تدوور فيه

دخل البيت .. ماكان فيه احد بالصاله ..

راح فوق على غرفته وعلى طوول اخذ له حبة بانادول ونام .. 



****************************


في بيت فهد ..

مها عرفت عن اللي سواه ابوها وضاق صدرها .. حست انها خلاص مافي احد راح يساعدها ..
سحر وتخلت عنها .. وحتى ابوها تخلى عنها .. بس كانت على اصرار كبير تسوي أي شي لو هي لحالها ..
من دون مساعدة احد .. بس تفكر وشو الشي اللي ممكن يخرب بين عبدالعزيز والهنوف .. غير طريقة سحر اللي بدتها معاهم .. حست بالضيقه وقالت ادق على اخت سحر اشوف شصار معاها ..
مها كانت تتمنى تنجح عملية سحر .. علشان تكمل مصلحتها لانها تعرف سحر اذا تعافت بترجع للي كانت تسويه .. 

اخذت جوالها ودقت على ريناد ..

ريناد: هلا مهاوي 

مها: هلا غلا

ريناد: كيفك 

مها: تمام شخباارك انتي .. واخبار سحوره 

ريناد: والله سحر ماكلمناها يامها انا مره خايفه 

مها: ليه شصار عليها 

ريناد: ماصار شي بس ابوي اخر مره كلمناه وكان صوته متغير ضايق صدره 

مها : لا ماعليك انشاءالله مافيها شي 

ريناد: الله يعين انشاءالله 

مها: طيب متى بيسوون لها العمليه 

ريناد: والله مدري يامها ابوي مو راضي يعطينا خبر

مها: انشاءالله تسويها وتنجح وترجع بالسلامه 

ريناد: امين الله يسمع منك 

مها: خلاص حبيبتي انا اخليك الحين بس حبيت اتطمن على سحووره 

ريناد: تسلمين ياقلبي .. ماتقصرين فيك الخير يالغاليه

مها: الله يسلمك حق وواجب ماسويت شي

ريناد: الله يخليك لاهلك ياحبيبتي 

مها: امين وياك .. يلا ريناد تامرين شي 

ريناد: سلامة قلبك والله 

مها: الله يسلمك .. يلا باي

ريناد: مع السلامه 

سكرت مها من ريناد وشافت اختها رنا جنبها ..

رنا : شخبارها سحر

مها : مدري عنها

رنا : انا اللي اعرفه سحر صديقتك مره شصار لك معاها تهاوشتوا ؟

مها: لاماتهاوشنا ولا شي

رنا : اجل شفيكم 

مها: مافينا شي 

رنا : طيب تعالي ابوي يبيك تحت 

مها: يوه قولي مها نايمه تكفين مالي خلق

رنا: والله ماراح اكذب عليه واقول ناايمه بقول انها ماتبي 

مها: رنا لاتستهبلييين روحي عن وجهي بس وقولي له نايمه ترى مالي خلقك 

رنا قامت : اوف منك انتي صرتي مره ماتطيقين احد 

مها: طيب اطلعي لو سمحتي بسرعه قبل اسوي فيك شي

رنا : طيب والله صرتي مره ترفعين الضغط

مها: رنا بتطلعين والا شلون 

رنا : يلا طلعت 

نزلت تحت رنا وقالت لابوها ان اختها مها نايمه .. 



**********************************


غاده : مالي خلق صراحه

غيداء : غاده تستهبلين انتي بثالث قومي ذاكري يلا 

غاده اللي كانت جالسه وفاتحه اللاب توب : مو الحين تونا بدري 

غيداء : الساعه 10 بالليل وتقولين بدري

غاده: غيداء ترى اذا جلستي فوق راسي تقولين ذاكري ماراح اذاكر

غيداء : غاده بلا هبال قوومي وسكري الجهاز وروحي ذاكري

غاده: قلتلك بذاكر بس مو الحين 

غيداء : متى ناويه تذاكرين انا اعرفك بتسكرين جهازك بتروحين تنامين 

غاده: لا ماراح انوم ماعليك

غيداء : بكيفك بس والله ياغاده لمصلحتك لاتنسين انتي بثالث

غاده: وربي ازعجتوني بثالث خلاص مو لازم اجيب نسبه يعني كأن الدنيا بتوقف على ثالث 

غيداء : بكييفك خلاص سوي اللي تبين

طلعت غيداء من عند اختها وهي ضايق صدرها عليها مره ..
ماتدري كيف بتقنعها وتخليها تذاكر وتتحمس لثالث ..

جلست غاده تقريبا الى الساعه 12 بعدين سكرت جهازها وراحت اخذت كتابها على اساس بتذاكر ..

جلست على سريرها وبدت تذاكر ..

وماأمداها تجلس شووي الا يدق فيصل عليها .. ردت عليه ..

غاده: اهليييين

فيصل : هلا والله

غاده: فصوووول تعبت

فيصل : شفيك بسم الله عليك

غاده: تعبت من المذاكره 

فيصل : بكرا عليك اختبار 

غاده: ايه 

فيصل : ياقلبي الله يعينك.. طيب ذاكرتي شي

غاده: لا والله توني فاتحه الكتاب ودقيت

فيصل : خلاص طيب رووحي ذاكري 

غاده : لا مااابي طفشانه مالي خلق

فيصل : حبيبي انتي في ثالث مايصير 

غاده: فيصل والله تعبت ازعجوني بثالث خلاص طفشت

فيصل : هذي الدنيا شنسوي 

جلست غاده تكلم فيصل لين الفجر بعدين سكرت وراحت تنام .. وطنشت بالدراسه والمذاكره 

الساعه 6 الصبــح ..

دخلت غيداء تصحي اختها ..

غيداء : غاده يلا قوومي الساعه 6

غاده: طيب طيب 

غيداء: يلا الوليد ينتظرنا تحت قومي لانتأخر 

غاده: طيب ياغيداء خلاص بقوم الحين

غيداء : يلا بسرعه انا بنزل تحت استعجلي

غاده" طيب خلاص

نزلت غيداء تحت وافطرت مع ساره والوليد ..

الوليد: يلا قوموا مشينا .. غاده وينها

غيداء : صحيتها من شوي بس شكل مافي امل تصحى

الوليد: روحي لها شوفي ننتظرها والا نمشي

غيداء : اقول بس يلا نمشي بنتأخر خلها يوديها جدي والا أي احد .. تستاهل كل امس سهرانه 

الوليد : اوكي يلا مشينا 

طلع الوليد ومعاه غيداء وساره يوديهم الجامعه .. 

غاده بعد فتره صحت ونزلت تحت بالصاله ..

ام سعود: غاده مار حتي للمدرسه ؟

غاده: لاياجدتي البنات وينهم

ام سعود: الله يصلحك راحوا من زمان 

غاده: ياشينهم وانا ماكأني موجوده يعني 

ام سعود: انا متوقعه انك معهم وينك ماصحيتي بدري

غاده: اوريها غيداء صحتني وراحت

ام سعود: ماعليك الحين خالد بينزل يفطر اخليه يوديك

غاده: لا لا مابي خالد خلاص بجلس ماراح اروح المدرسه

ام سعود: لا وش يجلسك بالبيت روحي معاه بس 

غاده: لاياجدتي تكفين بجلس

ام سعود: انا مالي دخل شاوري جدك

دخل ابو سعود: شفيييك ياغاده شعندك

غاده: البنات راحوا عني وجدتي تقول روحي مع خالد

ابو سعود: ايه طيب روحي مع خالد مابعد راح

غاده: لا مابي 

ابو سعود: ليه ماتبين .. والله ودي اوديك بس مامعي سياره ..

غاده: بجلس مابي اروح

ابوسعود: لامايصير روحي مع خالد ولاتجلسين عن المدرسه

غاده خلاص ماتقدر تعارض اكثر .. ماودها تبين لهم انها ماتبي خالد بالذات .. 

جلست بالصاله تتنظر خالد ينزل ويفطر علشان تروح معاه ..

خالد دخل ..

خالد: صباح الخير لاحلى اثنين بالدنيا 

ام سعود + ابوسعود: صباح النور

خالد سلم عليهم وجلس واستغرب من وجود غاده لانه عرفها على طول حتى وهي متغطيه

ابو سعود: يلا ياأبوي استعجل في فطورك علشان تودي غاده معاك

خالد: ليه وينهم البنات 

ابو سعود: الله يصلحها ماصحت الا متأخر وراحوا عنها 

خالد: انشاءالله 

افطر خالد بسرعه وقام ..

خالد: يالله تامروني شي

ام سعود: سلامتك 

خالد: يلا مع السلامه ( التفت على غاده ) يلا غاده مشينا 

قامت غاده وهي مالها خلق ودها تموت ولا تركب مع خالد بسياره وحده ..

بعد ماطلع خالد وغاده ..

ابو سعود: اقول شلون انا خليتها تروح معاه

ام سعود: ليه 

ابوسعود: صعبه تركب مع ولد عمها لحالها 

ام سعود: عادي خالد كأنه اخوها

ابو سعود: لا مهما كان حسيت اني غلطت

ام سعود: ماعليك بس خالد يعتبرها اخته ويحرص عليها .. مشينا ننام بس

ابو سعود: وانتي ماهمك الا النوم .. يلا 

من جهة ثانيه في سيارة خالد .. 

غاده كان ودها تقوم وتصفق خالد .. مره منقهره منه ..

خالد: الا ياغاده مدرستك وين بالضبط

غاده : وربي اني ماأعرف مكانها بالضبط

خالد: لاعاد 

غاده: ايه والله

خالد: خلاص اجل بوديك معاي للجامعه 

غاده مو رايق لخالد ابد سكتت ماردت عليه

خالد: ادري والله مالك خلقي بس شسوي ماأعرف مدرستك وين 

غاده: احسن خلاص نرجع للبيت

خالد: لا مايصير تبين جدي يذبحني 

غاده: طيب شنسوي تبي ندوور ويروح علينا الوقت

خالد: مدرستك المفروض تعرفين وينها فيه 

غاده : انا اعرف والله بس مدري انت جبتني من هالشارع وضيعت

خالد يستهبل عليها : اجل خلاص نروح نفطر انا وياك بعدين برجعك للبيت

غاده: لاااااا مابي 

خالد: هههههههههههههه طالعه لا من قلبك

غاده: .....

خالد: يلا تبين نرجع البيت

غاده: ايه بعد شرايك تبيني اروح معاك الجامعه 

خالد: طيب برجعك من عنوني ولو اني بتأخر على الجامعه الله يعين 

غاده : .....

بعد ماوصل خالد للبيت .. 

خالد: يلا انزلي 

غاده : مشكووور

خالد: العفوو .. ماسوويت شي .. بالعكس صباحي هالمره صاير غير 

نزلت غاده من دون ماتقول شي دخلت بالصاله وماكان فيه احد وراحت تنام على طول ..



*****************************************



مشعل كان يكلم فيصل بالجوال ..

مشعل : من جد مالك داعي للحين ماتذكرت صوتي 

فيصل : يلا خلصني وقول انت مين

مشعل: ماراح اقوولك انا ابيك تعرفني من نفسك 

فيصل : انا قلتلك صوتك والله مو غريب علي بس ماعرفتك

مشعل : ماتوقعتك ناسيني ضيقت صدري والله

فيصل : والله أصوات خلق الله تتشابه 

مشعل: انا مشعل يالدوب ماتوقعتها منك

فيصل : ميشوووو .. هلا والله وغلا .. عاش من سمع هالصوووت .. وينك ياشيخ

مشعل : هلابك حبيبي .. انت اللي وينك والله 

فيصل : شسووي غيرت جوالي وضاعت ارقامي وتورطت

مشعل : اهم شي لقيناك الحييين

فيصل : والله اني فرحت يوم شفت فااارس

مشعل : مشتاقين لك والله لازم نشوووفك

فيصل : وانا اكثررر وانشاءالله الوعد بالاستراحه الشباب كلهم بيجتمعون 

مشعل : حلوو نشوفك هناك اجل

فيصل : انشاءالله .. يلا تامرني شي ابوي يناديني اكلمك بعدين

مشعل : سلامة قلبك سلملي عالبابا .. يلا باااي 

فيصل : يبلغ .. باااي 

*************************


انتهــــــــــــــــــــــــــــــــى

واعذروووني ع القصووور 

وربي توقعاتكم تساعدني كثير ..

اتمنى عجبكم البارت ..





البـــارت الرابـع والعشـرون . . .

في جامعـة المـلك سعـود (( بنــات ))

نهاية الدوام ..

الهنوف : ههههههههههه حلـوه فكرتك بـس اسـمحيلي ماأقـدر اسويـها معــاك 

ساره : إيــه انتـي اصلا مستحيل تـفكرين بهالـشي 

الهنوف : وربـي ماخـذه مقـلب فيـني 

ساره : لا والله جـد انتي ماشـاءالله شـاطـره مـو مـثلي يعنـي 

غيداء : هههههههههههه معتـرفه ياحـبيـلك

ساره : ايه والله جـد انا صـريحه والا يـاغدوو 

غيداء : ايه صـح معـاك حـق .. مـدري شـعندك صـايره مؤدبه في اسلوبك

ساره : خلاص كبرنا عـاد 

الهنوف (تغمز لها ) شعندها سااارونه ؟

ساره : هههههههههههه ماعندي شي لايروح بالك بعيد يالمتزوجه 

غيداء : هههههههههه تكفين لاتقولين المتزوجه احس انها كبيرره

ساره : وهي وشي الحييين

الهنوف: حرام عليك توني صغيره 

ساره: أي وحده بالنسبه لي متزوجه بسميها كبيره

غيداء : اجل انا ماراح اتزوج ابد علشان ماتناديني كبيره 

بهاللحظه جتهم بشاير ..

بشاير : ماشاءالله عليك ساره اسمع صوتك وانا بآخر الجامعه 

ساره : الصوت العالي له فوائد لو انك ماسمعتي صوتي كان ماعرفتي احنا وين جالسين وماجيتي عندنا صح 

بشاير : هههههههه ايه ايه صح

ساره : احس انك تسلكين لي تبين تسكتيني بس 

بشاير :هههههههههههه لا والله شدعواا .. واخبااركم ياحلوين؟؟

الهنوف : تمام .. وينك ماعاد صرنا نشوفك 

غيداء : الدراسه لاعبه دورها 

بشاير : لا وربي ماعندي سالفه الدراسه بجهه وانا بجهه ثانيه 

ساره : ايه باين عليك ماشاءالله 

بشاير : سويير شفيك علي اليوم حرام عليك 

البنات : هههههههههههههههههه

ساره : مافيني شي 

بشاير : اورييك .. شغلك عندي بعدين

ساره : هههههههههههه

بشاير تقوم : يلا انا بطلع تامرون شي ..؟ 

الهنوف : تكفييين خوذيني معاك ابي انام 

بشاير : ليه زوجك بيتأخر عليك اليوم 

الهنوف : ايه 

بشاير : هههههههههه احسن هذا جزاء اللي يتزوج 

الهنوف : اقول اطلعي بس الله يستر عليك

بشاير : ههههههههه يلا باااي 

البنات : بايات 

ساره : هنو جد عزوز بيتأخر عليك اليوم ؟

الهنوف : ايه والله اليوم الاحد مايرجع بدري 

ساره : الله يخلينا لك تعالي معانا

غيداء : ايه والله وش يجلسك 

الهنوف : لا والله بجلس انتظر زوجي برجع معاه وش ابي فيكم 

غيداء : بتنتظرينه اجل 

ساره : خلاص اجلسي انتظريييه من زينك انتي وزوجك

غيداء : من بيجي ياخذنا اليوم سارونه 

ساره : والله مدري اكيد السواق

غيداء : قومي نشوف اكيد انه برا عاد هو غبي حتى الجوال مايدق يخبرنا انه وصل ويعصب اذا تأخرنا عليه 

ساره : ههههههههههه ايه والله من جد

غيداء قامت : يلا 

الهنوف : لحظه وين ..؟

غيداء : بنرووح وانتي انتظري زوجك

الهنوف: يابيخكم مابعد جاء السواق اكيد

ساره : هههههههههههه قلنالك تعالي معانا قلتي بنتظر زوجي خلي زوجك يفيدك

الهنوف: وربي لو اجلس الى العصر ماراح اجي معكم بنتظره 

غيداء : الله يخليييه لك انتظرييه

الهنوف: هههههههه امييين

بهاللحظه رن جوال ساره ..

ساره : هلا والله

خالد: اهلييين سارونه

ساره : هلابك

خالد: بالجامعه انتي ؟

ساره : ايه 

خالد: خلاص دقايق وانا عندكم اطلعي انتي وغيداء 

ساره : ليه السواق وينه ؟

خالد: مدري والله بس جدي دق علي قال روح جيب البنات من الجامعه

ساره : اووكي ننتظرك 

خالد: دقايق واطلعوا .. لاتتأخرون علي 

ساره : انشاءالله

سكرت ساره من خالد ..

ساره : غيداء خلوود هو اللي بيجينا الحين مو السواق

غيداء : ليه ..؟

ساره : مدري والله .. تعالي يلا تراه يقول دقايق لاتتأخرون 

غيداء : باااااااي ياحلوه اجلسي انتظري زوجك

الهنوف : باااي

ساره : الله يستر بس مو اذا جينا بكرا الجامعه نلقاك نايمه مابعد جاء ياخذك .. راح ينساااك اصلا

غيداء : ههههههههههههههههه انا توقع بيصير كـذا 

الهنوف: اقول كلش ولاعزوز عاد

غيداء : بدت تدافع البنت .. امشي يلا لا نتأخر

ساره : ههههههههه يلا 

طلعوا البنات مع خالد والهنوف جلست تنتظر عبدالعزيز وصاارت الساعه 3 وهو مابعد جاء ياخذها 
وتدق على جواله مايرد 

الهنوف : ياربيييه شفيه مايرد 

بعد دقايق دق عليها عبدالعزيز وقال لها تطلع 

طلعت الهنوف ..

في سيارة عبدالعزيز ..

الهنوف: سلامات شفيك متأخر اليوم مره مو من عادتك

عبدالعزيز: انشغلت شووي وتأخرت 

الهنوف : وادق عليك ماترد

عبدالعزيز : والله ياقلبي وانا طالع من الجامعه .. جاني واحد من طرف نواف يبي اتوسط له بيسجل ولد عمه وجلست علشانه وتأخرت حتى جوالي ع السايلنت .. وماشفت اتصالك 

الهنوف : وربي خوفتني قلت الحين صار له شي 

عبدالعزيز : يابعد عمري ذكرتيني بأمي كل ماتأخرت قالت خلاص صار له شي .. لاتتفاوليين بالشر

الهنوف : بس استغربت تأخرت علي وماترد وش تبي يعني يجي على بالي 

عبدالعزيز : عادي طيب واذا صار لي شي يعني .. مثلا جاني حادث ومت .. عادي قضاء وقدر

الهنوف بعصبيه : عزوووووز 

عبدالعزيز : ههههههههههههه ..

الهنوف : وش هالكلام البايخ .. من شوي تقول لي لاتتفاولين شر والحين تقول عادي قضاء وقدر

عبدالعزيز : خلاص لاتعصبيين طيب ماراح اقول شي

الهنوف : طويل عمرك انشاءالله 

عبدالعزيز : بس تدرين يالهنوف 

الهنوف: هلا

عبدالعزيز : ودي اموت 

الهنوف : عبدالعزيز شفييك اليوم ترى وربي انزل من السياره 

عبدالعزيز : هههههههههههههههههه .. لا شوي شوي لاتتهورين .. شسووي قلبي وربي احبك معصبه 

الهنوف : والله تقهرني كـذا 

عبدالعزيز : خلاص ماعاد اتعودها .. طيب ماتحسين بجوع ؟

الهنوف: الا وربي من الظهر مااكلت شي

عبدالعزيز : انا والله جووعااان شرايك نمر لنا اقرب مطعم 

الهنوف: وخالتي ؟

عبدالعزيز : امي اكيد تغدت هي وفارس 

الهنوف : اووكي خلاص 

راح عبدالعزيز ومعاه الهنوف لاقرب مطعم تغدوا ورجعوا البيت .. 


**********************************


فهد من بعد ماصفى حساباتـه مع الكـل ورجعت حياتـه معاهم مثل اول صار يجتمع معاهـم بكل جمعاتهم .. هـو وزجته وبناتـه الا مهـا اللي مو راضيه تجي معاهم ..

وكان فهد دايـم يحاول يقنعهـا وتتعذر له انه عندها دراسـه وماتقدر تطلع .. وماكان يدري ان بنته وراها اشياء ممكـن تخرب علاقته مع اهله .. 
اللي تحسنت وزانت من بعد فتره معاهـم عاشها كلها هـواش وتحديات بيـنهم .. 



**********************************

غاده اللي كانت جالسه بالمدرسه مع فجر .. 

فجر : هههههههه من يصدق انك انتي غاده

غاده: ليييه ؟ 

فجر : تذكرين اول وش كنتي تقولين لي .. كنتي مو راضيه تكلمينه حتى ع الماسنجر والحين شوفي كيف 

غاده: والله يافجر ماتتصورين هالانسان كيف دخل قلبي .. احس انه غير عن كل الناس .. 

فجر: خلاص يعني حبينا ياغدوو 

غاده : ههههههههههههههه بدينا بالاحراج خلاص نقفل الموضوع

فجر : لا جد والله شرايك فيني .. لو ماقلتلك انا كان ماعرفتي فييصل 

غاده: ايه والله اني احببك احلى شي سويتيه لي بالدنيا انك عرفتيني على فيصل هذا 

فجر : انا من زمان ماكلمته هالقاطع من عرفك ماصار يدق علي ان دقيت عليه انا والا هو مستحيل يدق 

غاده : حرام ياقلبي يمكن مشغول والا شي

فجر: ايه هين .. اول ياغاده كان يزعجني بالاتصالات والله بشكل ماتتصورينه .. بس مدري شفيه قلب علي

غاده: خلاص اقطعي علاقتك معاه 

فجر : لا والله ليش اقطعها .. تبين الجو يفضى لك حبيبتي 

غاده : هههههههههههه مابي احد يكلمه غيري 

فجر : لايكثر بس تكفيييين يكلم عشر بنات غيرك 

غاده: فجر شفيك ع فصوولي اليوم 

فجر : لا مافيني شي بس قاهرني 

غاده: ياحبيله بس .. والله حتى انا لي يومين ماكلمته احس كأنهــا سنه ..

فجر : ليه ماكلمتيه ..؟

غاده: غيداء اختي اخذت جوالي تقول اذا شفتك تذاكرين صح .. رجعته لك ..

فجر : متى ناويه ترجعه يعني ..؟

غاده: انشاءالله اليوم باخذه منها .. والله ماعاد فيني صبر 

فجر: طيب عندك صور لفيصل

غاده: ايه بجوالي فيه كثير 

فجر : يالخبله ماتخافين تشوف اختك الصور 

غاده: لا مقفله جوالي انا 

فجر : ايه اشوا على بالي مخليته كـذا 

غاده: تستهبليييين اخلييه كـذا والله يجيني قصاص 

فجر: هههههههههه 

غاده: اقوول ياحلوه كم الساعه تأخرنا ع الحصه 

فجر : ايييييه الاختبار الحين صح

غاده : ايه حسبي الله على بليسك وانا اقول بذاكر في الفسحه ضيعتي وقتي 

فجر: حتى انا ماذاكرت كله من فيصل الشين

غاده: ياعمري فيصل شدخله انتي تسولفين فيه بعدين لاتقولين شين يالشينه

فجر: اقول امشي بس ماراح يفيدنا فيصل 

غاده: يلا يلا الله يعينا ع الهواش 

فجر: يلا 



*
****************************


نواف : محمد ماعليييك لاتعصب طيب

محمد: نواف طلبتك الله يخليك

نواف: مالك الا اللي يرضيك بس اهم شي روق

محمد: قااهرني رافع ضغطي الله ياخذ عمره .. ليه ربي ياخذ اللي نحبهم ونبيهم ويخلي اللي غاثينا ومانبيهم في هالدنيا 

نواف : استغفر ربك يامحمد خلاص 

محمد: نواف تراك وعدتني بتسوي اللي ابي 

نواف : بسوي الله تبي بس انت ارتاح وقول اللي عندك 

محمد جلس جنب نواف وجلس يقول له كل شي ..

نواف : ماكنت اتوقع تفكيرك يوصل لهالحد يامحمد

محمد: وشو يانواف ماسويت شي غلط انا أي شي بحق كرامتي ماراح اخليه 

نواف : يوه يامحمد هذا انت من طلعت عالدنيا كرامتي وكرامتي وبالاخير ماتستفيد 

محمد: نواف والله كلامه يقهرني 

نواف : والله تندم مثل ماسويت مع ماجد ( الله يرحمه ) كنت تقول انا مابي اذل نفسي واهم ماعلي كرامتي وهذا هو راح وتركك وبالاخير تندمت صح والا لا 

محمد: نواف الله يخليك لاتضيق صدري ماجد راح خلاص لاتذكرني 

نواف: بذكرك لين ماتترك عادتك البايخه هذي

محمد: نواف شرايك في واحد دايم يجي عندك وقدام ربعك واخوياك ويسب ويقول كلام كله مو صح عنك .. مو شي يقهر ؟؟ ..
نواف دايم يجيني سلطان يقول انت مسوي نفسك تنصح غيرك وانت تعرف نص بنات العالم وراعي حركات ومدري ايش.. نواف مو شي يرفع الضغط ؟؟ جاوبني لو انك مكاني وش بتسوي ؟؟ 

نواف : انت سألتني وقلت لو كنت مكاني وش بتسوي .. 
محمد انا بسمع كلامه وماراح اهتم فيه لاني واثق من نفسي ومايهمني لاهو ولاغيره .. 

محمد: واخوياك طيب اذا كانوا يصدقون بسرعه وماعاد صاروا يحبونك ولايحبون الجلـوس معاك حتى 

نواف : ماعلي منهم والله 

محمد: شلون ماعليك منهم .. نواف تستهبل

نواف : محمد حبيبي والله اذا كان كل الكلام اللي يقولونه عنك خطأ مصير كل الشباب يدرون ويعرفون انه يكذب عليهم ويوضح انك ماعندك هالحركات والكلام كله كذب ..

محمد: طيب خلنا من هالكلام هذا .. انا بقولك شي 

نواف : شعندك

محمد: ابي اخليييه يتفشل عند ربعه ابي اذله يانواف

نواف: محمد شفيييييك انت ليه تفكيرك كـذا كبر عقلك ياأخوي 

محمد: عقلي كبير .. انت بتسوي اللي ابيه منك والا ترى قلت لمشعل 

نواف: ماراح اسوي معاك شي .. وماراح اخليك تسوي شي بعد

محمد: لاتحاول يانواف انا هالانسان لازم انتقم منه

نواف عصب على اخوه : محمد تبي اصفقك والا شتبي اسوي فيك 

في هاللحظه رن جوال محمد .. 

محمد : هلا مشاري

مشاري : هلابك .. وينك بالبيت ؟؟

محمد: ايه 

مشاري : طيب انا الحين طالع بروح لمقهى العيال كلهم مجتمعين هناك ماتبي امرك نروح معاهم 

محمد: لا رووح لحالك انا مالي خلق 

مشاري : ياحلووو ترى معاهم سلطان 

محمد: سلطاااان فيه ؟

مشاري : ايه والله انا ماحمسني أروح الا كـذا 

محمد: لا اجل مادام الدعوه كـذا انا برووح تعال مرني 

مشاري : ايه والله انا قلت فرصه اقولك

محمد: وانت من قال لك هالكلام

مشاري : عبود من شوي داق علي وقال لي انهم مجتمعين 

محمد: حلووو خلاص حبيب ألبي ثواني البس بس واطلع لك اووكيه

مشاري : اووكيه ..

سكر محمد من مشاري .. 

نواف : شعندك محمد ؟

محمد: بطلع مع العيال ..

نواف: الله يستر منك والله احس وراك شي .. محمد انتبه لنفسك 

محمد: ماعليك لاتوصي حريص .. 

نواف قام : يالله بروح انام .. تصبح على خير

محمد: وانت من اهله ..

طلع نواف من عند اخوه وراح ينام ومحمد بعد مالبس وتجهز طلع مع مشاري .. 

في سيارة مشاري .. 

محمد: مشاري مستعد نفسيا تقابل هذاك الشخص 

مشاري : ههههههههههههههههه مستعد نفسيا وجسديا ومعنويا واللي تبي 

محمد: الله يستر انا مالي خلق شوفة وجهه

مشاري : انت ماعليك احنا بنروح على اساس عبود وماعلينا منه لاتعطييه وجه 

محمد: ايييه ماقلتلك 

مشاري : وشو 

محمد: قلت لنواف اخوي عن سلطان 

مشاري : لاعااااد 

محمد: ايه والله

مشاري : مالك داعي يامحمد .. اكيد عارضك وقال لك اتركه صح 

محمد: ايه .. انا متوقعه يوقف معاي .. نواف اخوي يحب الحركات هذي يحب الفزعات يحب الهواش 

مشاري : بس حتى ولو هو اكبر منك ومايبيك تصير كـذا .. 

محمد: المهم ماعلينا منه بس الحين علينا من الحلو اللي بنقابله الحين 

مشاري : شفيك عادي كأنك اول مره تشوفه .. قلتلك ماعليك منه وانت جاي بس لعبوود 

محمد: الله يعييين بس .. 



*******************************


في بيت ابوسعود .. في الصاله .. 

الوليد : طيب خلاص ياغيداء هي تعرف مصلحة نفسها 

غيداء : انا قلتلها اذا شفتك تذاكرين عطيتك بس ماأشوفها مسكت الكتاب 

الوليد: كيفها والله كبيره وعارفه الصح من الخطأ

غيداء : بس انا اشوفها بعيني صغيره

غاده: حرام عليك انتي والا متى بتشوفيني صغيره 

غيداء : اذا عقلتي وصرتي تذاكرين وتعرفين مصلحة نفسك

الوليد : عطيها جوالها خذي منها اللي تبين الا الجوال .. انا عن نفسي ماأقدر اصبر من دونه

غاده: ايه والله ياحبييلك حاول فيها 

الوليد: والله جد عطيها جوالها واحرميها من شي ثاني 

غيداء : بليز لاتناقشوني خلاص 

غاده: غيداء انا ماخذته منك ماخذته .. والله حركتك بايخه 

غيداء : تتحدين يعني 

غاده: ايه اتحدى 

الوليد: لابليز مانبي هواش بالتفاهم كل شي حلو

غيداء تقوم : هالجوال حلمي تاخذينه .. شيلي من بالك تاخذينه الا اذا خلصت اختباراتك 

وراحت غيداء فوق ..

غاده تلتفت على الوليد: شفت كيف؟؟ .. وربي تقهر

الوليد: شوفي انا بجيب لك جوالك بس بشرط

غاده: وشوو

الوليد: خليك عاقله معاها وسوي اللي تقول لك عليه وذاكري زين .. اختك الكبيره لازم تسمعين كلامها

غاده: طيب والله اسوي اللي تبي بس ابي جوالي 

الوليد: خلاص ولايهمك اليوم بالليل جوالك عندك يكون .. شتبين بعد ؟

غاده: ياااااحبيلك وربي انك احسن وليدوه بالدنيا

الوليد: ايه مصالح يادنيا مصالح

غاده: ههههههههههههههههه وربي احبك من زمان مو علشان الجوال

الوليد: ههههههههههه واناماأحبك

غاده: دوووب مافيك رومانسيه 

الوليد: تاركين الرومانسيه لك حبيبتي 

غاده: المهم خلاص تسوي اللي ابي 

الوليد: ايه بس تنفذين الشروط

غاده: من عنوووني 

الوليد: خلاص انا بطلع الحين واذا رجعت كلمتها 

غاده: لااا انا ابي الحين

الوليد: انتي شفتيها معصبه تو كيف تبينها ترضى خليها بعد شوي اذا رجعت تصير هدت نفسها شوي اكلمها واخذه منها ..
ووعدتك مايجي بالليل الا هو معاااااك

غاده: يلوووووموني فيك ياأحلى عم بالدنيا 

الوليد: خلاص عاد تراني استحي 

غاده: ههههههههههههاااي لبى اللي يستحوون .. خلاص روح علشان ترجع بدري وتكلمها

الوليد: اووك .. يلا باااي واذا جاء ابوي قوليله اني طلعت

غاده: طيب 

طلع الوليد بعد ماجلست غاده بالصاله طفشانه ماعندها شغل ومالها خلق تروح تذاكر .. 
اخذت التلفون ودقت على فجر تضيع وقتها معاها ..



*************************************


خالد يكلم مشعل بالجوال ..

خالد: طيب انا بجي بس بجيب ترووك معي اوكي

مشعل : حياااكم يلا ننتظركم 

تركي : وشو بجيب تروك معاي شسالفه

خالد: ولد عمتي مزعجني من زمان يقول تعال معاي للاستراحه استراحتهم الاولى غيروها ويقول تعال شفها 

تركي : طيب انا شدخلني 

خالد: تروح معاي 

تركي : لا الله يعافيك وش مو قعي من الاعراب انا 

خالد: عادي تركي تراهم اصغر مننا كلهم بزران

تركي : ولو معليييش خلوود ودني بيتنا بس

خالد: موب على كيفك .. ياخي نروح نوسع صدرونا نشوي نستهبل معاهم ونرجع .. ماراح نطول

تركي : ماأحب اروح لناس غريبين 

خالد: ههههههههه وشو ناس غريبين انا والله اول مرره بشوفهم اليوم 

تركي : بس عندك ولد عمتك 

خالد: تركي خلاص عاد والله مافيها شي ولك مني ثواني وربي مانطول

تركي : اوكي اوكي 

خالد: بعدي والله 

بعد ماوصلوا خالد وتركي للاستراحه ..

خالد: والله مدري هذي استراحتهم والا لا 

تركي : بعد تدخلنا على ناس مانعرفهم الحين وتفشلنا 

خالد: لا لا هذي سيارة ميشوو خلاص هذي الاستراحه يعني 

تركس: يلا دخلنا 

دخل خالد وتركي وقابلهم فارس ..

فارس : اهلا اهلا وانا اشووف نور جاي من بعيييد

خالد : ايه ترووك منوورنا والا ؟

فارس : هلا والله انت تركي ؟

تركي : ايه نعم 

فارس : هلا والله .. سعيدييين بمعرفتك 

تركي : وانا اسعد والله 

فارس : ادخلوا كل العيال ينتظرونكم 

دخلوا وسلموا ع العيال وجلسوا معاهم وفلوها ضحك ووناسه وتركي مره استانست عليهم وجلس معاهم .. 

بعد فتره جلسوا العيال يلعبون بلاي ستيشن وكان تركي يلعب مع مشعل .. 

خالد كان يشوف فيصل مبين انه طفشاان وضايق صدره .. من بين العيال كلهم ..

خالد: اقول فيصل 

فيصل اللي كان سرحان ومانتبه له الا بعد فتره : هلا هلا

خالد: وين وصلت يالحبييب

فيصل : لا معاااك 

خالد: انا شكيت ان الاسم غلط علي .. شكيت انك موفيصل

فيصل : لا لا انا فيصل .. سم ياخالد

خالد: سم الله عدوك .. شفيييك ياخي ضايق صدرك

فيصل : لا مافيني شي 

خالد: على فكره يعني انت ممكن مابعد عرفتني واول مره تشووفني ماتدري عني صح

فيصل : ايه صح 

خالد: فيصل انا اعرف الواحد من عيونه .. يبين انه ضايق صدره .. يبين انه متضاايق .. والله كل شي واضح لي من عيونك

فيصل : يمه منك اجل يالله برووح انا وش جلسني جنبك

خالد: هههههههههههههههه تعال وييين

فيصل : والله خوفتني 

خالد: لا بس حبيت اخبرك علشان ماتكذب وتقول مافيني شي وانت فيك شي 

فيصل : خالد انا اول مره اشوفك بس احس انك تفهمني 

خالد: افهمك !!

فيصل : ايه احس لو بقولك شي بتفهمني باين عليك تفهم بسرعه وتحل مشاكل صعبه

خالد: هههههههههههههههههه حلووه احل مشاكل صعبه

فيصل : والله جد اكلمك 

خالد: الله يررجك 

احمد: ياهووووه فيصل 

فيصل يلتفت : هلا

احمد: تعال يالشييين جاااء فلمك المفضل

فيصل : مالي خلق اشوفه الحين 

احمد قام وجاء عندهم : عندكم شي انتم 

خالد: وشو والله ماعندنا شي 

احمد: مدري والله احس وراكم خبر وسالفه عظيمه

خالد: لا ماعندنا شي بس نسولف

احمد: غريبه فصول يفوت فلمه اللي يزعجنا فيه 

خالد: مو يمك الولد رااح لبعيد

احمد يصرخ بوجه فيصل : اللي ماااااااخذ عقلك يتهنى به 

فيصل : وجع انشاءالله حسبي الله عليك 

احمد: هههههههههههههه الله لايبلانا هذا الحب ومايسوي يافيصل 

فيصل : اقول انقلع والا ترى اقوم عليك واصفقك 

احمد: يااشينك اذا عصبت اروح اشوف التلفزيون مع العيال احسن لي 

خالد حس ان مكانه بينهم خطأ قام عن مكانه 

خالد: شكلك تعبان يافيصل انا يقوم اخليك في حالك بروح عند العيال 

فيصل : لا لا تعااال لاتروح

خالد: وشو بغيت شي

فيصل : ابي رقمك 

خالد مستغرب : رقمي !!

فيصل : ايه اذا مافيه مانع يعني 

خالد: ايه شدعوووا عادي والله 

فيصل : يمكن تستغرب إني طلبت منك بس والله ياخالد من دخلت علينا وانا مرتااح لك مدري ليه وزاد علي يوم جيت وسألتني شفيك .. 

خالد: تسلملي والله بس لاني شفتك واضح انك متضايق مره 

فيصل : عالعموم خلاص هذا رقمي ويالله نقوم معاهم لايجلسون يبلشونا الحين

خالد: هههههههه يلا مشينا .. 



*********************************

نواف: عندي لكم خبر حلووو 

الطلاب: وشو ياإستاذ 

نواف : اليوم ماراح اعطيكم درس

الطلاب: ونااااسه والله نحبببك استاذ نوااف 

نواف : ههههههه وانا احبكم .. بس مابي ازعاج ياحلووين خلاص 

الطلاب : استاذ نبي نطلع برا الجو حلوو 

نواف : ودي بس المدير بيرفض ..

الطلاب : استاااذ تكفى قول له يمكن يوافق

نواف : طيب طيب شوي اروح اسأله واجي .. لحد يطلع برا الفصل 

طلع نواف وسأل المدير بالبدايه رفض بس مع اصرار نواف وافق .. 
اخذهم نواف وطلع وياهم ولعبهم شوي واستانس معاهم وبعد ماخلصوا دخلهم فصلهم .. 

وبعد ماخلصوا دوامات رجع للبيت تعبان من ازعاج هالبزران وسواليفهم ..

دخل الصاله .. شاف الهنوف جالسه هي وأمه ..

نواف : هنوووووووفه موجوده !!

الهنوف: هلا والله وغلا

نواف : متى جيتي ؟

الهنوف: الصبح جابني عبدالعزيز قبل لايروح الجامعه 

نواف: وانتي ماعندك جامعه اليوم ؟

الهنوف : لا ماعندي شي اليووم 

نواف راح وسلم على امه واخته وجلس جنبها : مبسووطه اجل 

الهنوف: ايه والله راحه .. اييييه تعال كيف التدريس معاك 

نواف : التدريس هبل فيني والله

حصه : يابعد عمري ياولدي

الهنوف : افا ليه شفيك ؟

نواف : والله البزران متعبيييين طفشت منهم 

الهنوف : ههههههههه اللي سمعته من ابوي يقول ان نواف مايدرسهم بس يلعبهم 

نواف : والله من الطفش العبهم ومليت كل يوم درس درس تعبت 

الهنوف : ههههههههههه ماتنفع مدرس ياخوي 

نواف: الله يعين بس .. واخبار زوجك مع الجامعه

الهنوف : والله ماشي الحال الحمدلله

نواف : يووووه من زمان عنه والله .. صار يسحب سحبات وربي قويه

الهنوف : ياقلبي اعذره وربي ينشغل 

نواف : كل هذا شغل .. امس ادق عليه قال نواف انا مره مشغوول الحين .. ادق عليك اذا طلعت من الجامعه 
وانتظر احد يدق وانتظر والله مادق ولا فكر الى يومك هذا 

الهنوف: دق عليه طيب والله ينسى 

نواف: ماعلي منه الدوب انا اوريه يدق هو والا مادقيت

الهنوف : اجل ابشرك بيجي يتغداء هنا 

نواف : جد والله 

الهنوف : ايه والله 

نواف : حلووووو .. 

حصه : عاد مو تروح تنام الحين واذا جاء مايلقى احد

نواف : والله بروح انام تعبان ابوي وينه ؟

حصه : ابوك بيتأخر اليوم ماراح يجي الا العصر

نواف : خلاص طيب مشعل ومحمد الله يكثر خيرهم 

الهنوف : وشو يعني مو ناوي تجلس مع زوجي 

نواف : ايه انا ناوي اسحب عليه وانام 

حصه : اقول اعقل بس 

نواف : بعدين يجي يتغداء معاكم مافيه غريب

الهنوف : رووح بنتغداء انا ورجلي وامي ومحمد ومشعل 

نواف : هههههههههههه يلاا تمسون على خير

حصه : نواف وانا وش اقول لك تو 

نواف : يمه والله تعبان بنام شوي اذا جاء صحوني 

حصه : الله يصلحك بس .. يلا نوم العوافي 

راح نواف فوق لغرفته ونام ..

وبعد ثواني جاء عبدالعزيز ..

في الصاله .. 

حصه : الله يصلحه يلعب مع البزران ويجيني يقول تعبت 

عبدالعزيز : مسوي يسترجع ايام طفولته 

محمد: ههههههههههههه ايه عاد هو ماتهنى ابد 

حصه : وانت شدراك عن اخوك انت على ايام طفولته مابعد جيت 

محمد: لا هو يشكي لي ويقول لي 

الهنوف : ماشاءالله كانه شكى لك وانا ماشكى لي والله مصيبه

محمد: ايه انا اقرب له انتي بنت وانا ولد

الهنوف : لاياشيخ .. مايفرق لابنت ولا ولد

محمد: المهم انه شكى لي وبس 

حصه : ياقلبي ولدي وش قال لك يامحمد ؟

مشعل : ههههههههههههه ماما مصدقه يعني 

حصه : ليه ؟

محمد: لا والله جد اتكلم انا شفيكم انتم 

حصه : كمل قول ضيقت صدري

محمد: ايه دايم والله يقول لي انا ماتهنيت بطفولتي ابد .. اتمنى ارجع ولد صغير

عبدالعزيز : ماشاءالله الا متمتع ومتهني وزياده .. مايخلي احد من عيال المدرسه اول الا ويصفقه مايخلي احد بحاله عايش حياته عرض طول
.. مايهمه شي كل همه كان يلعب كوره وياكل بس .. 

حصه : بس بس بسم الله علييييييه 

الهنوف : ايه والله بسم الله عليه 

مشعل تحمس مع عبدالعزيز : جد والله عزوز قول لنا وش كان يسوي اول 

عبدالعزيز : والله كان مشاااغب مهبل بالاساتذه والمدير والطلاب ماينادونه الا ابو الفزعات 

محمد: ههههههههههههههه حركتات اخووي 

عبدالعزيز : ههههههههه والله اني اتذكر شكله قدام عيوني الحين كان بسادس يمكن .. دايم شعره كشه ونظراته تخووف واكمام ثوبه يرفعها .. عربجي بقوووه

حصه : ياعمري وليدي .. رووح يامشعل قوومه علشان نتغداء

مشعل : يووه ماأحب اصحيه والله يتعبني 

الهنوف : انا اصحيه يمه .. 

حصه : الله لايحرمني منك يابنتي

عبدالعزيز التفت على الهنوف وابتسم لها .. وراحت تصحي اخوها ..

صحى نواف .. ونزل تحت سلم عليهم .. والهنوف وحصه بالمطبخ يجهزون الغداء .. 

نواف : هلا بالقاطع هلا ياأبوو السحباات 

عبدالعزيز : هلاوالله .. الحين انا صرت قاطع

نواف : ايه والله صرنا ندق عليه ويقول انا مشغول .. والا ندق مايرد .. صار بزنس مان واحنا ماندري 

عبدالعزيز : ياشيخ والله كل ماتدق علي اكون مشغول شسوي .. واقول بدق عليك وانسى ..

محمد: نواف يعني مسوي انت زعلان الحين ؟

نواف : ايه زعلان 

عبدالعزيز : لا لا عاد كلش ولازعلك دبدوووبي 

نواف : عزيز كم مره اقول لك لاتقول دبدووبي

عبدالعزيز : هههههههههه شسوي احب اناديك كـذا .. المهم بس اخبااارك مع بزرانك

نواف : الله ياخذهم والله قلق ياشيخ

عبدالعزيز : اقول عيال تتخيلون ان اخوكم هذا يوقف قدام الطلاب ويدرس 

محمد: ههههههههه انا ابداَ ماأتخيل 

مشعل : انا احس اذا خلص الدرس جاب له شنطة واحد من الطلاب ونام عليها 

عبدالعزيز : هههههههههههههههههه يسويها 

نواف : والله ساكت لكم .. ترى اذا قمت قمت

محمد: والله يانواف تو جالسين يقولون كلام عنك وانا اسكتهم اقول كلش ولا حبيبي نواف ..

مشعل : ايه واضح اول من فتح الموضوع انت .. 

عبدالعزيز : قوموا بس هذي خالتي تنادينا للغداء يلا ..

قاموا العيال يتغدون .. 
وبعد ماخلصوا طلع عبدالعزيز والهنوف .. وراحوا للبيت .. 



************************************


غاده: خلاص انا بمووووت مافيني صبر 

ساره: شدعوا كل هذا علشان جوال

غاده: ايه والله احس اني من دووون شي 

ساره : احسن تعجبني غدو باللي سوته 

غاده: جتنا البايخه الثانيه وربي حركه سخيفه 

ساره: تعالي ابوي يدري انها ماخذته منك

غاده: ايه وقلتله امس قال انا كلمت غيداء والباقي عليها اذا تبي تعطيك والا مو لازم 

الوليد: انا اقنعتني غيداء 

غاده: وربي ماعاد اصدقك يكفي كذبت علي وعطيتني امل 

الوليد: غادووه وربي انا سويت اللي علي اختك مو راضيه ومعاها حق دراستك اهم 

غاده بصراخ : اووووووووف بس ماتمنعني من جوالي مو على كيفها وربي حركتها بايخه مثلها 

بهاللحظه دخلت غيداء : طيب واذا كنت انا أحبك شسوي

غاده استغربت دخول غيداء المفاجئ وسكتت ماعندها شي تقوله .. 

ساره : ياعيني عليك والله يلوموني فيك 

غيداء : الجوال فوق بغرفتي ياغاده اذا تبينه روحي خذيه بس ابيك تعرفين اني مامنعتك الا لمصلحتك ومن حبي لك .. وراحت غيداء لغرفتها 

الوليد: وربي انتي ياغاده بايخه 

غاده: انا بايخه !!

ساره : ايه انا مع كلام الوليد

غاده: شفيكم انتم قلبتوا علي شسووويت انا 

الوليد : وشو شسويتي انتي شوفي تعاملك مع اختك كأنك تكلمين بزر وشوفي هي تعاملها كيف كله ذوق واحترام وانتي اصغر منها 

غاده: بس هي غلطااااانه 

الوليد: بالبدايه كنت اقول انها غلطانه لكن انتي ماتعرفين مصلحة نفسك مايفيد معاك الا كـذا غيداء ماعندها حل غير كـذا 

ساره: وماسوت كـذا الا انها تحبك 

غاده ماعاد تتحمل كلامهم البايخ كلهم صايرين عليها وضدها ... 

غاده بصوت عالي : اوووف منكم اقسم بالله تقهرون .. ليش كلكم علي وضدي .. 
يعني مو من حقها انها تاخذ شي لي ويخصني.. وربي انا كبيره واعرف مصلحة نفسي .. تعاملوني وتكلموني كأني صغيره بينكم .. 
انتم تجرحون الواحد من دون ماتحسوون .. وربي تجرحون ..
ارحموني شوي .. 
تعبت وربي انا مدري الاقيها منكم .. والا من الدراسه .. والا من هالدنيا البايخه 
اللي مو راضيه تخليني فرحانه ومبسووطه حتى لو ثانيه .. وين اروح انا .. وين اعييش .. قولوا لي أي مكان .. علشان اروح وترتاحون مني ومن اسلوبي البايخ .. 

الوليد وساره مايدرون شيقولون لها .. مو قادرين يقولون شي 

غاده: مهما عشت مع جدك وجدتك والا مع خالك او عمك وبنات خالك والله مالك غير امك وابوك .. الام والابو والله غيييير 

بعد ماقالت غاده كلمتها الاخيره اللي من جد ضيقت صدورهم طلعت وراحت غرفتها ..

من بعد ماطلعت غاده على طول دخل خالد مستغرب ..

خالد: شسااااااالفه ؟؟

الوليد: سمعت شي 

خالد: سمعت كل شي انا كنت واقف برا وسمعتها تهاوش شسالفه ؟

الوليد: ماكنت اتوقع كل هذا بقلبها 

خالد يجلس : الوليد .. ساره ممكن اعرف شفيها غاده ليه معصبه وتهاوش .. شمسوين لها انتم ؟

ساره: ماسوينا شي والله بس هي انفجرت فجأه

الوليد يقوم : انا بروح لها 

خالد: لحظه قبل تروح شسالفتها قولوا لي تكفووون 

الوليد: خالد سالفه بايخه بينها وبين اختها ماتهمك

خالد بإصرار : لا تهمني 

الوليد: تهمك !!

خالد: شكل غاده تو وهي تطلع ومعصبه .. وصوتها يقطع القلب.. اتحدى انها سالفه بايخه 

الوليد: خلاص طيب قلتلك بينها وبين اختها ماتهمك كـولد عم

خالد: الوليد انا بجيبها لك من الاخر .. أي شي يصير في غاده .. تأكد انه يهمني

الوليد التفت على ساره وبادلته نظرات الاستغراب 
ساره: اقول الوليد

الوليد: هلا

ساره: شسالفه اليوم انكشفت لنا اشياء كثيره كل هذا صاير واحنا ماندري

الوليد: اصلا انا مدري شسالفه اسمع بس ماأستوعب

خالد: يلا ماقلتلولي شسالفه والا ترى رحت لها بنفسي وسألتها 

الوليد: انا وربي ماعاد استوعب جاني كلام اليوم دفعه وحده بروح انام .. ساره تقول لك كل شي 

راح الوليد وجلست ساره تقول له السالفه ..

خالد: مالها داعي غيداء 

ساره: شلون مالها داعي ..غاده ياخالد مطنشه بدراستها اختها ماتبيها كـذا تصير 

خالد: بس تجيها بأسلوب ثاني مو تاخذ جوالها 

ساره: لان مايلهيها عن دراستها الا جوالها 

خالد: ضيقت صدري بكلامها .. انتم وش قلتوا لها

ساره: احنا بعد ماجت غيداء وقالتلها خذي جوالك بكيفك .. 
قهرتنا غاده يعني تصرفها مع اختها بايخ وغيداء تعاملها غير ..
قلنالها انتي وانتي واختك احسن منك وزي كذا وانفجرت علينا بسم الله 

خالد: انتم والله البايخين اللي جالسين تسوون مقارنه بين وحده واختها 

ساره: شنسوي طيب قهرتنا والله 

خالد: روحي لها طيب شوفي .. والله مالكم داعي 

ساره تقوم : طيب 

خالد: اذا طلعتي منها تعالي عندي بغرفتي اووكي 

ساره : اوكي 

راحت ساره عند غاده وطقت عليها باب غرفتها بس مو راضيه تفتح لها ..

ساره : غاده الله يخليك افتحي لي شوي 

غاده : ساره قلتلك ماراح افتح خلاص روحي .. اتركوني بحالي .. 

ساره : غاده والله ماراح اطول عندك بقولك كلمتين واطلع .. تكفيين افتحي 

غاده : ساره لو تموتين مافتحت خلاص تكفين روحي 

تركت ساره غاده بروحها بعد ماحاولت فيها انها تفتح بس مارضت وراحت عند خالد .. 

خالد : هاه شصار .. 

ساره : مارضت تفتح لي الباب 

خالد: حاولي فيها طيب 

ساره : حاولت ياخالد والله مو راضيه شسوي لها 

خالد: اووف .. طيب خلاص 

ساره : انا بروح عند غيداء واقول لها تكلمها يمكن ترضى تفتح لها الباب 

خالد: اهم شي جدي وجدتي لا يدرون انها ضايق صدرها ومو راضيه تكلم احد 

ساره : ايه ماراح يدرون .. ماعليك 

بعد ماراحت ساره عند غيداء جلس خالد بغرفته مايدري وش يسوي ..
كان تعبان ودايخ فيه النوم بس يوم شاف غاده كـذا ضاق صدره وراح النوم عنه ..
فكر انه يروح ويطق عليها الباب..
بس حس انه ماله داعي وماله دخل حتى .. ويدري ان غاده ماتحبه ..
كيف اذا جاء وسأل عنها .. وخاف ان جده يهاوشه وتصير سالفه مالها داعي .. 

جلس خالد على سريره محتار وده ينام ووده يعرف غاده شصار عليها ..
جلس فتره لين ماأخذه النووم ونام وهو يفكر بالإنسانه اللي ماحست فيه ولاتدري عنه.. 


طبعا غيداء راحت عند غاده بس مارضت تفتح .. وقالت لها ان جوالها برا عند الباب اذا تبيه تطلع تاخذه ..

طلعت غاده بعد فتره واخذت جوالها بسرعه ودقت على فيصل من دوون ماتفكر بأي شي .. حست بهاللحظه انها محتاجه له .. محتاجه تشكي وتفضفض .. مشتاقه لفيصـل .. 

فيصل : هلا والله بقلبي هلا وغلا 

غاده وصوتها مو طبيعي : هلابك 

فيصل : وييييينك غاده حرام علييييك 

غاده: شسوي فيصل والله مو بيدي

فيصل : حبيبتي شفيك ليه صوتك كـذا 

غاده: فيصل وربي تعبت 

فيصل : شفيييك وش اللي تعبك .. مين اللي مضيق صدرك ..

غاده والدمعه بعيونها: وربي اكرههم كلهم ماأحبهم عمي وعمتي واختي وكل اللي بالبيييت .. حتى جدي وجدتي 

فيصل : غدوو قلبي صلي ع النبي قولي لا اله الا الله .. وفهميني شسالفه 

غاده تصيح : فيصل والله يقهرون ليش هم دايم كـذا معي شسويت لهم انا ..
حتى الدنيا البايخه هذي اكرهها معهم 

فيصل : غاده والله مو فاهم عليك شي .. شفيهم شمسوين لك ..
تكفين فهميني شوي شوي وهدي بالك ليه تصيحين 

غاده : اختي ماخذه جوالي مني هالفتره علشان كـذا ماكلمتك .. والله انا صارت نفسيتي زفت تقول لي ذاكري كييف تبيني اذاكر وانا مقطوعه عنك ماأسمع صوتك ولاحتى سوالفك .. فيصل قهرتني ليه تسوي كـذا 

فيصل : غاده انتي ذاكري علشان ماتاخذه منك 

غاده: مابي اذاكر .. انا اذاكر من نفسي مابي احد يأمرني اسوي شي غصب 

فيصل : ماعليه غدوو هذي اختك الكبيره لازم تتحملينها .. بعدين ماسوت كـذا الا انها تحبك .. ومايصير تتعبين نفسك وتصيحين وتضيقين صدرك على شي مايسوى .. 

غاده: انا ماهمني شي بس الا الجوال .. مابي شي يحرمني منك يافيصل ماابي

فيصل : يابعد عمري والله .. الله يخليك لي ولايحرمني منك .. غاده بطلبك طلب 

غاده: امر ياعمري تدلل .. كلي لك 

فيصل : مايامر عليك عدو .. حبيبتي قومي غسلي وجهك وهدي بالك بعدين بدق عليك بعد شوي .. مابي اسمع صوتك وانتي تصيحين وضايق صدرك ..

غاده: طيب من عيووني 

فيصل : تسلملي عيونك .. يالله باي بدق عليك بعد شوي 

غاده : باي 


راحت غاده وغسلت وجهها وبعد ماهدت جلست تنتظر فيصل دقايق ودق عليها .. 

جلست تسولف معاه الى حد الفجر بعدين نامت وماراحت للمدرسه ..


انتـــهى البارت .. 

غاده وفيصل .. هل بتستمر علاقتهم على كـذا والا راح تنقطع ؟؟

مها ..والشي اللي راح تسويه من بعد ماتخلى عنها ابوها وصديقتها ..

فيصل.. وسر علاقته مع خالد وكيف كانت راحته لهالشخص .. 

توقعاتكم حبايبي .. 

اتمنـــى البــارت يعجبكم ..




البارت الخامس العشرون .. 

العنود جالسه مع اختها رهف في الصاله .. 

رهف : عنوووده 

العنود: رهف خلاص ازعجتيني .. خليني اكمل شغلي 

رهف : طفشت طيب شسووي وانتي بس هذي شغلتك تقرين من كتاب لكتاب ومن مجله لمجله ماتطفشيييين ؟

العنود: لا ماطفشت مبسووطه انا كذا

رهف : ايه أقول العنوود ماتلاحظين أبوك ا ستانس 

العنود: ......

رهف : الظاهر اني اكلم جدار

العنود: رهف كم مره قلتلك وكم مره فهمتك .. والله استحي على وجهك عيب يارهف وربي عيب 

رهف : شسويت انا ؟

العنود: حسني اسلوبك وكلامك بعدين تعالي سولفي معاي اوكي 

رهف : إذا قصدك على أبوك انا بكيفي وهذاك الإنسان مايستحق كلمة بابا أصلا 

العنود: خلاص طيب روحي شوفي لك احد ثاني سولفي معاه 

رهف قامت معصبه : اوووف منكم وربي انا بمووت لا أبو ولاأم ولاأخت زي الناس 

العنود: احمدي ربك غيرك ماعنده أم ولا أب 

رهف : يمكن يكون أحسن والله 

العنود عصبت من اختها : رهف خلااااص قومي عن وجهي تكفيين .. وربي انا ماعاد اتحمل كلامك السخيف 

رهف : والله الكلام ضايع معاك بس شغلتك هالكتب ماعمرك طفشتي 

العنود: بكيفي ماعليك مني انا راضيه بحالي بس انتي لو تتركيني اكون بخير 

رهف : مشكلتي مالي غيرك .. الله يعيني بس عليكم .. وقامت رهف لغرفتها .. 



*********************************



لطيفه : خلاص الهنوف روحي معي انا وفارس 

الهنوف : لا ياخالتي بجي مع عبدالعزيز 

لطيفه : هو بيجي والله ماأظن 

الهنوف : بحاول فيه انشاءالله يوافق

لطيفه : قومي معي بس ماتضمنين انه يوافق وبالأخير بتجلسين بالبيت وبتزعل جدتك 

الهنوف: والله ياخالتي افكر اني ماأروح

لطيفه : أقول الله يهديك عزيمه كبيره وماراح تجين 

الهنوف : إذا جاء عبدالعزيز جيت معه وإذا ماجاء خلاص 

لطيفه : بكيفك بس ترى جدتك بتزعل عليك يالهنوف 

الهنوف : اجل ادق على عبدالعزيز واشوف 

لطيفه : بلا انا بس بروح البس وانتي ردي لي خبر علشان اصحي فارس يودينا 

الهنوف قامت : انشاءالله 

راحت الهنوف لغرفتها واخذت جوالها ودقت على عبدالعزيز .. 

عبدالعزيز : مرحبا 

الهنوف : مرحبتين .. هلا وغلا 

عبدالعزيز : اهلين 

الهنوف : كيف الحال 

عبدالعزيز: بخيرعساك بخير 

الهنوف: حبيبي عزوز بترجع بدري اليوم ؟

عبدالعزيز: والله مدري بس شكلي مطول .. بغيتي شي 

الهنوف : لا بس بشوف انت تقدر توديني والا لا

عبدالعزيز : بتروحين وين ؟

الهنوف: عزيمة جدتي اليوم 

عبدالعزيز: أي عزيمه 

الهنوف: المشكله جدتي داقه عليك بنفسها وقالت لك

عبدالعزيز: والله مدري شرهتك ع اللي يذكر شي 

الهنوف : طيب بتروح والا كيف

عبدالعزيز : مدري ياقلبي والله متى ماخلصت ورجعت بدري رحت 

الهنوف : يعني اروح مع خالتي 

عبدالعزيز : بتروح الحين امي 

الهنوف : يعني بعد شوي 

عبدالعزيز : لا اجل انا كلها شويات وراجع واوديك انشاءالله 

الهنوف : خلاص طيب انتظرك 

عبدالعزيز : اوكي اكمل شغلي شوي بس وأجي.. تامريني شي 

الهنوف : سلامتك .. الله يحفظك 



***********************************


في بيت ابوسعود .. بالتحديد غرفة ساره .. 

ساره : غيداء هدي بالك شوي طيب

غيداء : ساره والله هالبنت بترفع ضغطي هبلت فيني 

ساره : خلاص بكيفها خليها مو لازم تروح 

غيداء : مو على كيفها والله ماأكون بنت ابوي إذا ماخليتها ترووح غصب عنها 

ساره : غيداء لاتضغطين عالبنت خلاص عاد 

غيداء : ساره يعني اذا جلست بالبيت لحالها وش بتسوي .. ماعندها احد .. 

ساره : انتي ماعليك اصلا ابوي ماراح يرضى يعني بتروح .. بس انتي هدي لاتعصبين 

غيداء : تعبت معها والله 

ساره : قومي بس ماعلينا منها تعالي شوفي لبسي كيف حلو والا لا

غيداء : ايه ايه حلوو 

ساره : هههههههه يالدووبا ماشفتيه وتقولين حلو .. قومي معي يلا اوريك 

غيداء : هههههه سارونه والله مالي خلق 

ساره تسحب غيداء مع يدينها : قومي بس مو على كيفك 

غيداء قامت معاها .. 

ساره : دقيقه بس اروح اجيبه وخليني البسه واوريك 

غيداء : يالدووبا ليه تخليني اقوم معاك كان خليتيني بمكاني 

ساره : هههههههه رياضه لجسمك خليك تنحفين صايره دووبا هالايام 

غيداء ضاق صدرها : والله جد تتكلمين 

ساره : ههههههههههههه ياحبيلك امزح معاك جسمك يجنن روحي عني بس خليني البس 

غيداء : يلا بسرعه البسي 

ساره : طيب 

بعد مالبست ساره وخلصت طلعت على غيداء .. 

ساره : شرايك ياحلوه 

غيداء : يالدوووبا متى شريتي هالفستان 

ساره : شرايك فيه ؟

غيداء : يجنن مررره روعه .. وصرنا نشتري ومانقول لأحد ياسوير 

ساره : ههههههههههه لا والله هذا اخذته من بشاير 

غيداء : بسم الله متى اخذتيه 

ساره : والله مره بالجامعه اسولف لها عن العزيمه وقلت لها ضايق صدري مدري وش البس قالت عندي فستان واخذته منها 

غيداء : خطير صراحه .. مره حلو 

ساره : والله يعني البسه اليوم 

غيداء : ايه اكيييد البسيه مره روعه ماراح تلقين احلى منه 

ساره : واخيرا والله اني شايله هم الفستاان 

غيداء : شدعوا ياحسره اللي يشوفك يقول عروس

ساره: انشاءالله قريب بصير عرووسه واحلى عروسه بعد

غيداء : ههههههههههه انشاءالله 

ساره : يلا قومي طيب البسي وروحي لاختك وشوفي شصار عليها 

غيداء قامت : ايه صح ذكرتيني

ساره : لاتضغطين عليها وزي ماقلتلك ابوي ماراح يتركها 

غيداء : انشاءالله 

راحت غيداء عند اختها وطقت عليها الباب 

غاده اللي كانت منسدحه على سريرها وتلعب بجوالها .. 

غاده: ادخلي

دخلت غيداء وراحت جلست على طرف السرير ..

غيداء : شصار عليك غاده

غاده وعيونها على الجوال : قلتلك انا من قبل وماأتوقع اني بغير كلامي 

غيداء : غاده والله انا ماعندي مانع انك تجلسين بس عطيني سبب واحد 

غاده : سبب لإيش ؟

غيداء : السبب اللي بيخليك تتركين البنات والوناسه وتجلسين بالبيت لحالك 

غاده : ماعندي سبب بس كـذا مالي خلق 

غيداء : معقوله يعني بس كذا ياغاده انتي عندك شي بس انا اموت واعرفه 

غاده : ماعندي أي شي بس وحده تعبانه ومالها خلق احد وماتبي تشوف احد 

غيداء : غاده حبيبتي اسمعيني زين 

غاده : قولي اللي عندك 

غيداء : مو انتي دايم تقولين ابي اطلع اغير جو تعبت من الدراسه .. انا ماألومك انتي بثالث وتعبتي ويحق لك تطلبين اللي تبين .. بس اللي استغرب منه ليه ماراح تطلعين معانا وانتي من زمان ودك تطلعين تغيرين جو

غاده: هههههههههه مو طلعاتكم اللي ابي اطلعها انا 

غيداء : بعد ماتبين طلعاتنا وين تبين تروحين ياعمري 

غاده : والله ياغيداء خلاص مابي اطلع بس ابي اجلس بالبيت والله مبسووطه اكثر من اني اطلع برا البيت 

غيداء : غاده حرام عليك انتي بتجننيني ليه كلامك متناقض كذا 

غاده: اووف غيداء خلاااااص كل اللي ابيه انو مابي اطلع ابي اجلس بالبيت وبس 

غيداء : هذا اللي قاهرني وش تسووين بالبيت ياغاده احنا بنطول مو دقيقه وراجعين يعني والله بتطفشين 

غاده: ماعليك مني ماراح اطفش 

بهاللحظه جت ساره وتطق الباب .. 

ساره : ممكن ادخل ياحلوين 

غاده: ادخلي يالمؤدبه صايره ذوق مدري شعندك 

ساره دخلت: بسم الله علي من طلعت على الدنيا وانا ذوق وأدب 

غاده : هههههههههههه لايكثر بس

ساره : المهم ماعلينا .. ماقلتي شي بفستاني 

غاده بتقهر ساره : اسمحيلي مره بايخ مدري كيف لبستيه 

ساره : جد والله 

غاده : مدري ماعجبني روحي دوري لك شي ثاني بس

ساره : لاعاد حرام عليك غيداء تقول مره حلوو 

غاده : تبين الصدق والله مره حلووو بس عطيني اياه مو حلو عليك 

ساره : ياربيه هالبنت مستحيل تمدح لازم تخرب مدحها 

غاده: ههههههههه 

غيداء : خلونا من الفستان الحين 

غاده تلتفت على اختها : خلاص انا قلتلك مابي اروح ليه تغصبيني على شي انا ماأبيه 

غيداء : ماغصبتك انا .. بس ابي وناستك ابيك تغيرين جو

غاده: بالبيت انا مستانسه والله مابي اطلع 

ساره : بس وش بتسوين يعني لحالك

غاده: ونفس السؤال اللي تسأله غيداء تجين انتي تسأليني اياه .. خلاص بنااام والله ماعندي شي بسويه بس كذا 

ساره : اقول غيداء خليها يجي ابوي الحين ويخليها تروح غصب

غاده : لاااا تكفوون انا بروح انام قولوا غاده تعبانه 

ساره : والله ماأعرف اكذب على بابا بروح اقول غاده ماتبي تروح معانا 

غاده : ساااره والله انك سخييفه 

ساره تطلع من الغرفه : هههههههه بروح اقول له مايفيد معاك الا كذا انتي 

غاده عصبت : شفتي ياغيداء كله منك .. يعني انا بفهم شتبون فيني انا قلت مابي ليه تحبون تغصبون الواحد على شي مايبيه .. وانتي ياغيداء كل ماتدخلين في سالفه لازم تخربينها .. علشان كذا لو سمحتي اطلعي برا قبل يجي جدي خليني انام 

غيداء بهاللحظه ماتدري وش تسوي .. كلام غاده يضيق الصدر .. ماتوقعت يجي اليوم اللي تكون علاقتها مع اختها تصير كذا .. ماتدري وش تسوي مع هالبنت كل مره وأسلوبها يتغير وكل شي فيها يتغير .. 
موقادره تمسك دموعها .. حاولت تتماسك وطلعت برا من دون ماتقول لاختها شي .. وغاده سكرت الباب وراحت لسريرها بتنام .. 

في جهة ثانيه ... في بيت ابوسعود في الصاله .. 

ابوسعود وخالد جالسين .. ومعاهم الوليد ..

ساره بعد مانزلت من البنات : اقول بابا 

ابو سعود: سمي ياروح ابوك 

ساره : متى بنمشي للاستراحه 

ابو سعود : والله مدري متى ماخلصت امك وخلصتي انتي والبنات مشينا 

ساره : كلنا بنروح بسيارة وحده 

الوليد: لا انا بروح بسيارتي 

ابو سعود : ماله داعي سيارتك اركب معنا احسن 

الوليد : عندي ثيابي بالمغسله لازم امر وآخذها وارجع للبيت البس واضبط عمري وامشي 

ابو سعود : ماله داعي بس خلك بثوبك هذا حلوو 

الوليد : لا يبه مايصير 

ابو سعود: وماعندك غير هذا 

الوليد: لايبه الزينه كلها عند المغسله 

ابو سعود: ياأبوي كذا بتتاخر خذ لك ثوب من عند خالد

الوليد: ههههههههههه يبه مايصير فيه فرق بيني وبين خلود

خالد: ايه ياجدي الله يهديك انا اطول منه 

الوليد: اقول بس لايكثر لا مو علشان طول بس فيه فرق هو دووب وانا نحيف بضيع داخل ثوبه 

خالد: هههههههههههه بتجيبها من طرف ثاني 

ساره : الاعتراف بالحق فضيله قوول خالد اطول مني وريحنا 

الوليد: المهم ثيابك ماتنفع لي وبس 

خالد: ههههههههههههههههه هذا احسن شي

ابوسعود : طيب يلا روح جيبها علشان يمديك تمشي معانا .. الاستراحه بعيده ولازم الساعه 1 الظهر احنا موجودين 

الوليد: تونا بدري 11 

ابو سعود: قم بس وين بدري ترى اذا تأخرت بنمشي عنك 

الوليد : عادي معاي سيارتي 

ابو سعود: وليدوووه اقول قم ترى بتركب معانا .. يلا استعجل 

الوليد يقوم: ههههههههه انشاءالله يبه 

طلع الوليد .. 

ساره : ماتلاحظون انكم نسيتوني وانا جايه متحمسه بقولكم شي 

ابو سعود: وش عندك قولي الله يصلحك 

ساره : يبه احنا كلنا بنروح الاستراحه صح 

ابو سعود: ايه اكيد 

ساره : وانت خالد بتروح؟

خالد: ايه بروح .. والا ماتبيني ؟

ساره : والله ودي انك ماتروح بتسوي لنا زحمه بالسياره 

خالد: طيب يالشينه لاتخليني احلف اني ماأمشي الا بسيارتي 

ساره : هههههههههههه 

خالد: والله كله علشان الغالي والا مابي اروح يعني سياره انتي فيها بتصير بايخه اكيد

ساره : بابا شفت وش يقول 

ابو سعود : انتي اللي بديتي معاه تستاهلين 

خالد: ههههههههه كملي بس وقولي اللي عندك 

ساره : مابي خلاص زعلت خل خالد ينفعك يبه 

ابوسعود: الله يعين زوجك عليك ياسرع ماتزعلين يابنتي 

ساره : يحمد ربه بعد زوجته بتكون ساره .. 

ابو سعود: ايه والله وأنا اشهد .. بس تعالي كملي 

ساره : بكمل بس خالد مايتكلم ومايقول شي

خالد: هههههههه ماراح اقول شي 

ساره : السالفه بإختصار ابيك تقنع غاده يبه ؟ 

خالد بسرعه وبعفويه : شفيها غاده ؟ 

ساره تناظره بطرف عين : ههههههههه ياحبيلك ماراح اجيب طاري البنت مادامك موجود لاحظت انك ماتمسك نفسك 

خالد تفشل وحس بعمره وكان وده يصفق ساره على كلامها .. وعطاها نظره خلاها تسكت 

ابو سعود: شسالفتكم انتم الحين ترى مافهمت شي 

خالد: مافيه شي ياجدي ( والتفت على ساره وناظرها نظره حاده) كملي ساره .. 

ساره : ايه يبه اقولك ابيك تقنعها هي مو راضيه تروح معانا للاستراحه 

ابوسعود: لييه 

ساره : مدري عنها تقول مالي خلق اروح وناويه تجلس بالبيت لحالها 

ابوسعود : وينها هي الحين 

ساره : فوق بغرفتها قلتلها بقول لأبوي وعصبت علي قالت بروح نام 

ابوسعود : لا ماعليك انشاءالله بتروح انا اقنعها 

ساره : طيب روح لها الحين قبل لاتنام 

ابوسعود: بروح لها ماعليك .. انتي بس خلصتي 

ساره : ايييه متى ماتبون نمشي انا جاهزه 

ابوسعود : بعدي والله بنتي 

ابوسعود : وانت ياخالد مخلص اشغالك 

خالد: ايه جدي ماعندي شي 

ابوسعود يقوم : انا بروح عند غاده بشوف شفيها وانت ياخالد الله يعافيك روح شوف الاغراض اللي حطتها جدتك وركبها بالسياره 

خالد: انشاءالله .. 

راح ابو سعود فوق .. وساره قامت بتروح معاه .. 

خالد: سااره 

ساره التفتت : هلا 

خالد: تعالي 

ساره ابتسمت : وشو بغيت شي

مسكها خالد مع اذانها : وش اسوي فيك انا .. اذبحك 

ساره : أي حرام عليك فكني 

خالد: قوليلي بس شسوي فيييك

ساره : هههههههه ماسويت شي انا 

خالد: كل هذا وماسويتي شي ماشفتي كيف جدي يشوفني 

ساره : وشو يعني بتنكر انك ترتبك من اجيب طاريها وتقول كلام من دون ماتحس 

خالد: ساره بسألك 

ساره : طيب بس فكني والله تووجع 

خالد بعد ايده من ساره .. 

ساره : يلا قوول الحين اللي عندك .. 

خالد : من وين جايبه كلامك هذا 

ساره : هههههههههههه منك يعني من وين بجيبه 

خالد: وانا قلتلك شي 

ساره : ياحبيبي ياخالد تصرفاتك وحركاتك .. ماتقدر تخبي هالشي خاصه عني

خالد يحاول ينكر : اقول بس لاتفسرين اشياء وانتي ماتدرين شسالفه 

ساره ( تغمز له ): علينا ياخلووود 

خالد ماقدر يمسك نفسه : هههههههههههه ساره والله اذبحك اذا ماعقلتي 

ساره : هههههههههههههههههه شفت اني ذيبه مافي شي يخفى علي 

خالد : من جد ذيبه الله يستر منك

ساره : ههههههههه يعني خلاص الحين اعترفت 

خالد : اقول انقلعي عن وجهي والله لأسوي فيك جريمه 

ساره : ههههههههههه طيب رووح بس ركب الاغراض اللي قال لك عنها ابوي 

خالد: ايه صح نسيت كله منك وخري عني خليني اروح اركبها 

ساره : مامسكتك مع يدينك .. رووح يلا بيجي ابوي الحين 

طلع خالد برا على اساس بيركب الاغراض .. 


**********************************


في بيت حصه .. 

ابو نواف : وش يوديكم ياحصه .. 

حصه : الله يهديك عزيمة امي الحين انا بقول لك انت تروح معنا 

ابونواف : لا انا والله عندي شغل ماأقدر 

حصه : تعال تغداء وارجع لاتجلس معاهم 

ابونواف : والله صعبه بعدين الاستراحه بعيده يعني مشاوير على الفاضي.. انتم بس اجلسوا ولاتروحون 

مشعل : لا يبه حرام عليك الكل بيجتمع هناك 

ابونواف: وانتم لازم كل اجتماع تجتمعون معهم 

حصه : شفيك أبو نواف كأنك متضايق 

ابونواف : لا مو متضايق بس من بيوديكم غيري 

حصه : بسم الله عليهم وعيالي وين راحوا 

ابونواف: نواف مو رايح على كلامه واظن محمد بعد

حصه : لا انا مكلمتهم ماقالوا شي لاتخربهم علي بس 

ابونواف : روحي انتي ومشعل وهم خليهم معي بالشركه عندي اشغال كثيره 

مشعل : هههههههههه ايه يبه قول كذا من أول .. ولايهمك انا اجلس معك 

ابونواف: يلا خلاص اجلس ولاتروح 

مشعل : لا شفيك يبه صدقت الله يهديك على طول .. بليز عاد ماصدقت ارتاح من الشركه شوي تبيني اجي معك 

ابونواف: خلاص روحوا اجل ووسعوا صدوركم بس دقي على ولدك شوفي 

حصه : الحين بيجون انا داقه على نواف من شوي 

ثواني ويدخل محمد معاه نواف .. 

نواف : السلام عليكم 

الكل : وعليكم السلام 

مشعل : وينكم تأخرتوا 

نواف : ايه صح خالد داق علي من شوي يقول احنا بنمشي بعد شوي 

مشعل : طيب يالله وش تحترون ترى انا مره متحمس 

نواف : يلا انا بروح ابدل واجي ثواني وانا عندكم 

حصه : يلا إحنا مخلصين كل شي 

محمد راح وجلس جنب مشعل 

محمد: ايه تعال شفت فارس وش يقول 

مشعل : وشو 

محمد: مدري يقول لي واحد من اخوياك بيجي 

مشعل : ايه والله انا قلتله حتى الوليد دخلت في باله الفكره يقول بنادي اخوياي عاد هم يوسعوون الصدر 

محمد: ياسلام عليكم ونسوي هناك ملتقى تعارف

مشعل : هههههههه والله تغيير ملينا من بعض حلو كذا نسوي تجديد 

محمد: والله مدري عنكم أتخيل أشكالنا بس 

مشعل : عادي وانت ماودك تنادي مشاري

محمد: ياحبييلك مشاري بالشرقيه رايح مع اهله 

مشعل : ياحبيله ليه ماقال لنا نروح معه 

محمد: اقولك رايح مع اهله 

مشعل : عادي نتعرف عليهم 

محمد: هههههههههه وانت تبي تروح مع الكل اقول انقلع بس 

مشعل : والله فله هو عنده اخوات ؟

محمد يقوم : اقول انا بروح البس انت بتضيع وقتي 

مشعل : ههههههههههههههه البس زين عاد تكشخ كل ربعي بيجون 

محمـد: مايحتاج انا حـلوو مـن دون ماأكشخ

مشعل : هههههه عاش واثق 



*********************************

في بيت فهد .. 

فهد كان طالع برا ويكلم ابوه .. 

فهد : خلاص يبه انا دقايق وطالع من البيت 

ابوسعود: يلا ياأبوي استعجل احنا مشينا 

فهد : انشاءالله .. فمان الله 

ابوسعود: مع السلامه ..

فهد دخل داخل البيت .. وقابلته ام مها .. 

فهد : يلا مابعد خلصتوا 

ام مها : انا خلصت باقي بناتك كل وحده بغرفتها تعبت وانا اناديهم روح لهم انت 

فهد : خلاص طيب اركبي .. ابوي داق علي كلهم مشوا 

ام مها : انشاءالله .. 

فهد راح فوق لبناته .. 

طلعوا رنا ونوره وريم من غرفهم .. 

فهد : يلااا استعجلوا اختكم وينها 

ريم : مها نايمه يبه ..

فهد : وش منومها الحييين 

رنا : انا رحت لها اصحيها بس طردتني 

فهد : خلاص طيب انتم انزلوا الحين روحوا اركبوا مع امكم وانا بناديها .. يلا بسرعه 

نزلوا البنات وراح فهد لغرفة مها .. 

دخل عليها وبالفعل شافها نايمه .. 

فهد عصب : مهاااا 

مها اللي ماكانت نايمه اصلا : نعم 

فهد : وش منومك الحيين يلا قوومي اخواتك كلهم ركبوا يلا

مها : وانتم اصلا وش يوديكم من زين جمعاتهم 

فهد : مها ماعلييك مني مو انتي اللي تعلميني اروح والا اجلس يلا قوومي انا بطلع ودقايق بنتظرك اذا ماطلعتي بمشي .. وطلع فهد 

مها قامت : الله يعييني عليهم بس 

ولبست بسرعه ونزلت ركبت مع ابوها .. 


**************************

في سيارة ابوسعود .. 

ساره : يبه مو لو ان وليدوه وخالد في سياراتهم احسن لنا 

الوليد : الحين اللي يشوفك جالس فوق راسك 

ساره : لا بس مسوي زحمه 

ابوسعود: الله يهديك شفيك عليهم 

الوليد: يبه ماعليك منها الدلوعه 

ابوسعود: ارجعي ورا مع البنات 

ساره : وشغالتكم الجميله وين اوديها 

الوليد : خليها تجي عندنا وانتي ارجعي مع البنات اصرف منك 

خالد: لا لا الله يرحم والديك شتبي فيها معنا بعد أنت 

ساره : ههههههههههه والله فكره حلوه شرايكم بنوتات 

غاده: ياليت والله تسوين خير فيني 

ساره : هههههههههههه ياعمري والله تنرحمين صراحه 

غاده: تكفين تعالي وخليها تجي معهم دامهم يبونها 

الوليد يلتفت على غاده : والله من قدك جالسه جنب هالحلوه

غاده: هههههههه والله ماشاف حلاتها الا انت 

غيداء : حرام عليكم بس عاد ترى والله تدري انك تتكلمون عنها 

الوليد : ههههههههههه والله ماتدري شسالفه واكبر دليل انها تشوفنا وتبتسم 

غاده : ايه الحين على بالها نمدح فيها 

خالد : والله تلقينها فاهمه كل شي وودها تقوم عليكم وتصفقكم 

غاده : ايه عاد مالقاها الا انت وغيداء ماقلتوا شي احنا اللي بنروح فيها 

خالد: ههههههههه تخيلتها تصفقكم 

غاده: انا اصلا ماقلت شي .. ياحلووها الجلسه جنبها تسوى الدنيا ومافيها 

الوليد : ايه بنت ابوها بتنقذ نفسها بأي طريقه 

غاده: والله اهم ماعلي نفسي تخيلت شكلها تصفقنا وخفت صراحه 

ساره : انا مستحيل أغير كلامي لو تبي تسوي اللي تسوي 

خالد: ايه نشوف ياساره بس لو تطير عيونها عليك صحتي 

ساره : لا لا عادي ماعليك انا ساروونه لاتخاف 

غاده: طيب خلاص ماودكم تسكتون انا لاحظت ان الحلوه كثرت حركتها والله مارايح فيها الا انا اللي جالسه جنبها 

الكل : ههههههههههههههه 

خالد بهاللحظه كان مره مبسووط غاده متجاوبه معاه بشكل ماكان يتصوره تسولف وتاخذ وتعطي .. مبسوط ويتمنى انها تدوم على هالحال .. 



طبعا الكل وصل للاستراحه .. الا عبدالعزيز والهنوف .. 

عند الحريم .. 

ام سعود : دقي عليهم طيب علشان يمديهم يتغدون معنا 

لطيفه : لا يمه خلاص نتغداء لانهم توهم مابعد طلعوا والرجال ماراح يصبرون 

ام سعود : الله يهديهم وش عندهم مابعد طلعوا 

حصه : الله يهديها هالبنت انا داقه عليها قبل تقول دقايق ونطلع 

ام سعود : خلاص اجل اقول لهم بس يحطون الغداء 

حصه : ايه والله خلاص اذا بننتظرهم راح يذن العصر واحنا مابعد تغدينا 

ام مها : اجل ياخالتي نروح نحطه لهم 

ام سعود : ايه الله يعافيك 

قامت ام مها ومعاها حصه ولطيفه يحطون الغداء للرجال .. 

عند البنات .. 

مها كانت جالسه بعيد عن البنات ومعاها جوالها تلعب فيه .. 

ساره : مها تعالي تقهوي معانا شفيك جالسه لحالك 

مها وعينها ع الجوال : ماأشتهي شي 

ساره : شفيك كأنك جايه غصب

مها : ايه يعني تحسبيني جايه برضاي 

غيداء : انتي شسالفتك يامها 

مها : ليه شفيني انا 

غيداء : مدري عنك مره تصيرين عاديه وتجلسين معانا وتسولفين ..
ومره تنقلبين وتصير نفسيتك زفت علينا .. 
عكس اخواتك انتي الوحيده يعني ليه كــذا ؟ 

مها : والله عاد شسوي هذي نفسيتي تبيني كذا وإلا مو مغصوبه انتك تجلسين عندي 

رنا : شفيك يامها ماقالت شي هي 

مها : رنا لو سمحتي انا اكلم البنت ماكلمتك 

ساره : والله يامها نفسيتك زفت خلاص ماراح نقول لك شي

مها : يكون احسن اذا ماكلمتوني 

بهاللحظه تدخل حصه .. 

حصه : يالله يابنات تعالوا تغدوا 

غيداء : الهنوف جت ؟

حصه : لا مابعد جت الله يهديها 

غيداء : ونتغدى قبل ماتجي 

حصه : وش نسوي تأخرت والرجال ماعاد صبروا 

مها تقوم : عادي ماراح يضرها اذا ماتغدت تخفف شوي 

حصه مااعبرت مها وكلامها ولا عطته أي بال 

حصه : يالله احنا ننتظركم ع الغداء استعجلوا 

طلعت حصه وطلعوا من بعدها البنات وراحوا يتغدون معاهم .. 

في جهه ثانيه .. 

الهنوف معصبه : طيب كان قلتلي من اول 

عبدالعزيز اللي كان نايم : الهنوف والله ازعجتيني خلاص روحي مع امي

الهنوف : تستهبل ياعبدالعزيز وين اروح مع خالتي .. خالتي الحين بالاستراحه وانت تقول روحي معاها 

عبدالعزيز : خلاص طيب اطلعي برا متى ماصحيت وديتك لاتجلسين فوق راسي 

الهنوف : امي داقه علي تقول الرجال ينتظرونك علشان يتغدون 

عبدالعزيز بجديه : الهنوف 

الهنوف : هلا 

عبدالعزيز : ممكن تطلعين برا 

الهنوف : ماراح اطلع الا اذا قمت ووديتني 

عبدالعزيز : يعني المسأله عناد مابي اوديك طيب 

الهنوف : وش اقول لجدتي وامي بالله عليك

عبدالعزيز : خلاص قولي عبدالعزيز مايبي يجي وانتهينا

الهنوف والعبره خانقتها : عبدالعزيز شفيك مو انت قلتلي بنام شوي وبعدين صحيني علشان نمشي ونروح .. شفيك الحين مو راضي 

عبدالعزيز : انتي ازعجتيني وضيقتي صدري انا قلتلك بصحى من نفسي ليه تزعجيني 

الهنوف : لان امي دقت علي تسأل تقول وينكم 

عبدالعزيز : ماتقدرين تقولين لها بنجي بعد شوي 

الهنوف : قلتلها بس هم بيتغدوون يبون نتغدى معاهم 

عبدالعزيز : مو لازم نتغدى المهم نرووح لو مانروح الا الساعه 9 بالليل 

الهنوف : مادام السالفه كـذا ليه ماقلتلي اروح مع خالتي الظهر ليه خليتني اجلس معك 

عبدالعزيز عصب : وشو يعني كأنك متحسفه ع الجلسه معاي خلاص هذا زوجك ولازم تجلسين معاه وتروحين معاه اذا كان هالشي مو عاجبك ليه متزوجه ؟

الهنوف خلاص مو قادره تمسك دموعها .. كلام عبدالعزيز قاسي عليها ماتعودت منه هالعصبيه والكلام هذا .. 

عبدالعزيز : اطلعي الحين ومتى ماصحيت انا وديتك 

طلعت الهنوف من دون ماتقول شي وجلست بالصاله تصيح ماتدري شتسوي امها تدق عليها ماتدري وش تقوول لها عن عبدالعزيز اللي هي نفسها ماتدري شفيه انقلب عليها فجأه ,.

طبعا عبدالعزيز كان جواله ع السايلنت لان امه والعيال كانوا يدقون عليه فما وده يرد عليهم ..

********************************

في الاستراحه .. عند الرجال .. 

نواف : يبه انا من الظهر وانا ادق عليه مو راضي يرد 

ابو سعود : الله يهديه مدري شفيه هالولد .. دقيت على الهنوف طيب ؟

نواف : ايه ياجدي كلمتها كل مره تقول بنمشي بعد شوي والحين ماعاد ترد علي 

فهد : الله يستر بس لايكون فيهم شي 

ابو سعود: لا انشاءالله مافيهم الا العافيه 

الوليد: خلاص طيب بكيفهم متى مابغوا يجون يجون لاتزعجونهم بهالاتصالات 

نواف : وليد الهنوف مو من عادتها ماترد علي

الوليد: انتم اتركوا هالجوالات على جنب وكلها دقايق ماتدرون الا وهم داخلين عليكم 

مشعل : ايه عاد خلاص فشلتوني عند ربعي انتم وولدكم بكيفه عمره ماجا

ابوسعود: هههههههه عادي والله كأنهم عيالنا مثلكم مثلهم 

فيصل : تسلم ياعمي والله بالعكس خذوا راحتكم 

الوليد : والله جد خلاص ماعلينا منه هو وزوجته اذا جاء حلو واذا ماجاء بسلامته 

فهد: خلاص انسوا السالفه واخباركم وعلوومكم 

خالد: هههههههههه والله تمام بس ننتظر عبدالعزيز 

الوليد: يالدووب الحين اقولك انسوهم وانت تذكرنا من جديد 

نواف : ابشرركم ردت علي اختي 

مشعل : ياليييل والله لونقول من اليوم الى بكره 

الوليد : قوموا شباب نطلع برا نلعب بلاي ستيشن وخلوهم يسولفون على كيفهم 

فارس : اقول اجلسوا وش يطلعكم انا مافيني حيل اتحرك شبعت وودي انام 

مشعل : اقول قم بس رياضه لجسمك 

فيصل يروح عند فارس ويمد له يده : يلا عطني ايدك اقومك 

فارس : لا شرايك تشيلني احسن 

فيصل : اقول انقلع بس ماتنعطى وجه 

فارس : لا لا خلاص تعال قومني بس 

قام فارس وطلعوا العيال برا بالخيمه يلعبون بلاي ستيشن 

طبعا مشعل كان منادي فيصل واحمد بس من ربعه .. ومبسووطين معاهم حيل .. 



********************************

في بيت لطيفه .. الساعه 5 العصـــر .. 

صحى عبدالعزيز ونزل تحت شاف الهنوف جالسه بالصاله تنتظره وعيونها غرقانه .. 

عبدالعزيز : جاهزه ؟

الهنوف : ايه 

عبدالعزيز : دقوا عليك ؟

الهنوف : ايه 

عبدالعزيز : وش قلتي لهم 

الهنوف : وش قلتلهم يعني .. قلت عبدالعزيز نايم متى ماصحى جينا

عبدالعزيز : طيب ليه تكلميني من طرف خشمك .. عدلي اسلوبك معاي يالهنوف 

الهنوف : ........

عبدالعزيز : يلا قومي نمشي 

الهنوف بصوت واطي : بدري

عبدالعزيز اللي انتبه لها : طيب ليه تقولينها بصوت واطي خايفه يعني والا ايش 

الهنوف : اخاف من ايش ؟

عبدالعزيز : مدري عنك باين انك خايفه واكبر دليل قلتيها بصوت واطي ماودك اسمعك 

الهنوف : خلاص طيب شي وراح ليه نتناقش فيه .. 

عبدالعزيز : علشان اعلمك اني اسمعك ولاعاد تقولين كلام ماله داعي بصوت واطي

الهنوف : طيب يالله نمشي كافي الوقت اللي تأخرناه 

عبدالعزيز : عاجبني الوضع انا كـذا .. اذا انتي مو عاجبك اجلسي مو لازم تروحين

الهنوف : عبدالعزيز احنا بنمشي والا كيف 

عبدالعزيز : بروح اجيب لي غرض من فوق خليك برا انتظريني 

طلعت الهنوف تتنظر عبدالعزيز وجلس تقريبا 5 دقايق .. ونزل وركب السياره .. 

اول ماركب رن جواله وكانت امه .. 

رد عبدالعزيز عليها 

عبدالعزيز : هلا يمه 

لطيفه : هلا والله .. مابغيت ترد ياأبوي حرام عليك 

عبدالعزيز : الله يهديكم يمه انتم ماتخلون الواحد براحته 

لطيفه : وشو ياأبوي استغربنا وينك تأخرت ماجيت تتغدى معنا 

عبدالعزيز : يمه انتم تكبرون السالفه .. نايم وصحييت وهذا احنا بالطريق 

لطيفه : الله يصلحك ويهديك يلا ننتظركم اجل .. مع السلامه 

عبدالعزيز : مع السلامه ..

طبعا طول الطريق وسياره عبدالعزيز يعمها الهدووووء .. 



**********************************


في جهة ثانيه من الاستراحه .. في الخيمه .. عند العيال .. 

فيصل كان جالس في جهه لحاله .. 

راح عنده خالد ..

خالد:فيصل شعندك ؟

فيصل : بسم الله .. خوفتني 

خالد يجلس جنبه : اعترف شتسوي هنا العيال كلهم يلعبون وانت جالس لحالك ..

فيصل : مافيني شي والله 

خالد : انا اصلا من اول مره شفتك فيها وانا احس فيك شي 

فيصل : والله ياخالد اني اخاف منك 

خالد : ههههههههههه شدعووا ليه تخاف 

فيصل : تعرف كل شي بسم الله عليك 

خالد : انت اول شخص اقابله في حياتي واعرف من عيوونه كل شي بشكل واضح

فيصل : شكلي بروح اجيب نظارتي والبسها وارتاح 

خالد: هههههههههه لا لا خلك بس اللي خلاني اقول كـذا انك جالس لحالك ومعاك جوالك 

فيصل : مافيني شي والله خلاص قووم نروح عند العيال 

خالد: يلا يلا كأنك تصرف بس يلا مشينا 

فيصل : ههههههههه يلا 

وبعد دقايق دخل عبدالعزيز عند الرجال .. 

عبدالعزيز : السلام عليكم 

الكل : وعليكم السلام 

ابوسعود : هلا مابغيت تجي كان تأخرت شوي 

عبدالعزيز راح يسلم على جده ..

عبدالعزيز : ياجدي شسوي راحت علي نومه 

ابوسعود : الله يهديك وندق عليك ماترد 

عبدالعزيز : خلاص عاد تكفون شي راح لاتكلموني فيه 

نواف : المهم شخبااارك 

عبدالعزيز يجلس : الحمدلله تمااام .. اقول كأني اشوف تو برا ناس غريبين علي 

نواف : ايه مشعل وربعه عازمهم اليوم 

عبدالعزيز : وش عنده 

نواف : مدري عنه .. تعال نروح عندهم فالينها هناك 

ابوسعود : قبل ماتروح تغديت انت وزوجتك 

عبدالعزيز : لاياجدي شبعان الحمدلله

ابوسعود: والهنوف 

عبدالعزيز : ماعليك ياجدي اكيد تغدت 

ابوسعود: الله يهديك بس 

راح عبدالعزيز مع نواف عند العيال .. 

عبدالعزيز دخل عليهم : سلااااام 

الوليد : عزوووز .. واخيرا بدري ياشيخ 

عبدالعزيز : من عمرك حبيب قلبي

الوليد : تأخرت علينا شوي وصرت ذووق 

عبدالعزيز : الشرهه مو عليك الشرهه عاللي جالس يقول لك كلام حلوو 

مشعل : انا مدري ليه حظي كذا يوم صاروا فيه ربعي مواقف غبيه صارت 

احمد : ههههههه ياحبييلك مشعل شايل هم وسع صدرك

عبدالعزيز : ايه ماعرفتوونا عالضيووف 

مشعل : ايه هذولي حبايب ألبي فصوولي وحمودي 

سلم عليهم عبدالعزيز .. 

عبدالعزيز : هلا والله سعيدين بشووفتكم 

فيصل + احمد : واحنا اسعد والله 

خالد: لايفووتك عزوز لازم تاخذ لك دوري كرة قدم مع فيصل 

عبدالعزيز : ليه فيصل بالذاات 

خالد: انت العب معاه وتعرف 

فيصل : احيانا ودي اصفقك ياخالد

خالد: ههههههه ماعليك لاتخاف تراه مايعرف يلعب 

عبدالعزيز : ولاكأني موجود ياخويلد 

خالد : والله انا انسان صادق ماأحب الكذب 

عبدالعزيز : طيب انا اوريك تعال العب معاي ونشوووف ..


جلسوا العيال يلعبوون ووناسه وفله ..


*********************************


عند الحريم .. 

طبعا الهنوف اول مادخلت عليهم كان واضح عليها الضيقه ومبين على عيونها بس ماحبوا يسألونها .. ومها كانت اكثر وحده مبسوطه حست انه في سالفه بينها وبين عبدالعزيز .. تأخرهم ووجه الهنوف ونفسيتها موضحه كل شي .. 

اجلسوا بالاستراحه واستانسوا فيها وعلى الساعه 11 .. 

ام سعود : يلا ياساره ابوك من زمان في السياره البنات ركبوا قبلك 

ساره: يوه يمه حرام عليك مره بدري وش مستعجلين عليه 

ام سعود : ماشااءلله عليك ماشبعتي من الظهر وانتي جالسه 

ساره : لاوالله لوتخلوني لين بكرا ماشبعت 

ام سعود : قومي طيب انا بطلع واذا تأخرتي وهاوشك ابوك انا مالي دخل 

حصه : يلا قومي احنا بنمشي الحين لاتتأخرين على ابوي 

ساره قامت : يلا بيبااااي 

حصه : مع السلامه الله يحفظكم 

الهنوف : يمه العيال كلهم راحوا 

حصه : والله مدري باقي اخوانك الظاهر

لطيفه قامت : يلا يالهنوف قومي نمشي 

الهنوف : وعبدالعزيز ياخالتي 

لطيفه : وين عبدالعزيز .. الله يصلحك من زمان رايح 

الهنوف : متى راح ماقال لي شي

لطيفه ماودها تضيق صدر الهنوف : ايه ايه هو جاء هنا وقال وينها قلت انها عند البنات قال انا بروح 

الهنوف : .....

حصه : قومي حبيبتي يلا انا بقوم انادي اخوانك 

طلعت لطيفه مع فارس والهنوف ..

وحصه ركبت مع عيالها ورجعوا كلهم .. 



***************************


غاده اول ماوصلت على طول راحت لغرفتها وكالعاده مسكت جوالها ودقت على فيصل .. 
بس فيصل مارد عليها ..

غاده : ياربيه وينه ليه مايرد علي 

ودقت مره ثانيه وثالثه ونفس الطريقه مارد عليها 

غاده : وينك يافيصل لاتضيق صدري بليييز رد 

جلست غاده ومعاها جوالها تنتظر فيصل اذا دق ونامت وهي ماسكه جوالها بيدينها .. 

وبعد فتره رن جوالها .. 

قامت غاده مفزوعه على صوت الجوال .. 

غاده : الو 

فيصل : هلا والله وغلا 

غاده : هلابك

فيصل : نايمه ياقلبي 

غاده : ايه وصحيت على صوت الجوال

فيصل : معليش صحيييتك 

غاده : لا عادي انا دقيت عليك مارديت وجلست انتظرك على أساس تدق

فيصل : ايه ياعمري معليش كنت مع امي وانتي تدقين 

غاده: اجل انواع الإزعاج 

فيصل : هههههههه من جد اذا دقيتي احطه سايلنت وترجعين تدقين وامي تقول لي رد قلت لا هذا صديقي مالي خلقه

غاده : ههههههههههه ياحبيلك انا خفت والله مو من عادتك ماترد 

فيصل : لا تخافين مستحيل يجي اليوم اللي ماأرد عليك فيه الا اذا مت وصرت تحت التراب

غاده : فيـصـل 

فيصل : عيووون فيصل 

غاده : يابييخك شهالكلام اللي جالس تقوله 

فيصل : وشو ماقلت شي عادي .. اذا على الموت كلنا بنموت 

غاده : بس عاد خلاص ليه تبي تضيق صدري 

فيصل : والله ياقلبي مو قصدي 

غاده تغير صوتها : خلاص طيب لاعاد تجيب طاري الموت 

فيصل : شفيك غدو ضاق صدرك 

غاده : لا مافيني شي 

فيصل : لاعاد شفييييك نبرة صوتك تغيرت 

غاده : تذكرت اهلي الله يرحمهم 

فيصل : الله يرحمهم لاتضيقين صدرك غدوو

غاده : ماضاق صدري

فيصل : ذكرتيني بسالفه من زمان كان ودي اقولها لك 

غاده : وش السالفه 

فيصل : سالفة أهلك الله يرحمهم واحد من ربعي كان يقول لي عن حادث صاير لخاله نفس قصة اهلك تذكرتهم على طول

غاده ماجاء على بالها انو ممكن تكون هي نفس سالفة اهلها .. 

غاده : الله يرحمهم ويرحم اموات المسلمين 

فيصل : امـيـن .. 

غاده : .... 

فيصل : شفيك سكتي غدوو

غاده تنهدت : مدري

فيصل بينسيها سالفة اهلها : بصراحه اليوووم وناااسه 

غاده : ليه 

فيصل : رحت مع واحد من ربعي للاستراحه مع اهله 

غاده : ماشاءالله علييك كيف رحت مع اهله 

فيصل : لا بعد مو اهله لحالهم خواله مدري عمانه كثيرين عزيمه كبيره يعني 

غاده : اهم شي استانست معاهم 

فيصل : بصراحه فله بس يختي في واحد منهم يخوفني حييييل اذا شفته تذكرت خالد ولد عمك اللي تكرهييينه 

غاده : ايه يييع هذاك لاتجيب سيرته الله يخليييك 

فيصل : لا بس لان هذا اسمه خالد نفس الشي

غاده : اهاا .. طيب شفيه ليه تخاف منه 

فيصل : مدري يخوفني مره بالاستراحه مجتمعين مع العيال 

غاده : ايووه

فيصل : وكنت مره ضايق صدري علييك يوم تاخذ اختك جوالك 

غاده : ايوه

فيصل : وجالس لحالي وجاني جلس جنبي قال شفييك انت فيك شي مو طبيعي باين من عيونك 

غاده : وش يبي هذا منك 

فيصل : والله هو انسااان حبووب وطيب بس انه يعرف كل شي من العيون يخوفني 

غاده : نفس اللي عندنا يهبل بالوااحد يعرف كل شي من العيون وعليه نظرات تخوووف

فيصل : خالد ولد عمك ؟

غاده : ايه 

فيصل : الله يستر لايكون هو نفسه 

غاده : يييييييييع لا انشاءالله 

فيصل : وانتي على أي أساس تكرهينه 

غاده : مدري يافيصل والله هذاك الانساان احس اذا شفته يجيني شي مو طبيعي ودي امسك سكين واذبحه واحيانا عادي 

فيصل : يسوي لك شي يعني يوم انك تكرهينه

غاده : اول عليه حركات ترفع ضغطي 

فيصل : حركاته مثل ايش ؟ 

جلست غاده تسولف لفيصل ايام اول وحركات خالد اللي ترفع ضغطها ومواقفها اللي معاه .. 


************************************************

حصه وعيالها بعد ماوصلوا للبيت ..

ابونواف كان نايم ونواف طلع من بعد مانزل امه ..

محمد كان جالس بالصاله مع مشعل ..

رن التلفون ..

محمد: الـو

الهنوف : هلا والله

محمد : اهليين هنووووفه 

الهنوف : هلابك 

محمد : اخبااارك واخبار عزوز

الهنوف: الحمدلله بخير .. محمد عندك امي

محمد: شفيك نفسيتك زفت 

الهنوف : مافيني شي عطني امي 

محمد: طيب دقيقه 

مشعل : شفيها 

محمد: مدري صوتها متغير وباين عليها مالها خلق احد وتبي امي

مشعل : مدري شفيهم حتى عبدالعزيز ماتلاحظ اليوم اذا قالوا له ليش متأخر يغير الموضوع ويقول راحت علي نومه مدري ايش .. احس فيهم شي 

محمد: والله مدري عنهم .. انا بروح انادي امي 

جت حصه .. 

حصه : الو 

الهنوف: هلا يمه 

حصه : هلا حبيبتي 

الهنوف : يمه بتنامون الحين 

حصه : لا والله ابوك نايم بس اخوانك ماعندهم نية نوم 

الهنوف : الله يعافيك اجل خلي واحد من اخواني يجي ياخذني 

حصه : ليه الهنوف حبيبتي شفييك 

الهنوف: مافيني شي يمه بس ودي انام عندكم اليوم 

حصه : عبدالعزيز وينه 

الهنوف : طالع مابعد جاء 

حصه : خلاص طيب انتظريه لين مايجي وش يجيبك عندنا

الهنوف : يمه خلاص ابي اجي وبس

حصه ضاق صدرها : خلاص انشاءالله كلها ثواني واخوك عندك 

الهنوف : يلا انتظره .. مع السلامه

حصه : مع السلامه الله يحفظك ..

محمد: شفيها يمه الهنوف 

حصه : مافيها شي رووح جيبها عندنا من بيتها 

محمد : لييه طيب 

حصه : ماعليك خلاص روح وبـس 

محمد: انشاءالله 

قام محمد 

مشعل : لحظه برووح معك 

طلع مشعل مع محمد ..



********************************

في بيت لطيفه نزلت الهنوف من غرفتها ومعاها عبايتها .. 

لطيفه : الهنوف 

الهنوف التفتت على خالتها : هلا والله 

لطيفه : وين رايحه ؟

الهنوف : بروح عند امي 

لطيفه : لييه 

الهنوف : يمكن انام عندهم 

لطيفه : ليه عبدالعزيز قال لك شي 

الهنوف : لا والله 

لطيفه : اجل شفيك 

الهنوف : مافيني شي ياخالتي بس تعبانه شوي وودي ارتاح عند امي

لطيفه : براحتك حبيبتي بس من بيوديك 

الهنوف: محمد اخوي بيجي الحين 

لطيفه : تعالي طيب نجلس بالصاله لين مايجي 

الهنوف : لا ياخالتي روحي ارتاحي وأنا بجلس كلها دقايق وبيجي

لطيفه : لاعادي بجلس انتظر عبدالعزيز لين مايجي

الهنوف : خالتي اكيد هو بيتأخر روحي ارتاحي ونامي بس

لطيفه : اجل اذا طلعتي سكري الباب لاتنسين 

الهنوف : انشاءالله من عيوني خالتي 

راحت لطيفه تنام وجلست الهنوف تنتظر اخوها .. 

ثواني ويرن جوالها .. 

الهنوف : هلا محمد 

محمد : يلا اطلعي انا عند الباب 

الهنوف : يلا انا طالعه باي 

طلعت الهنوف وركبت .. 

الهنوف : ماشاءالله ومشعل جاي بعد شعندكم 

مشعل : ابد والله ناس فااضيه وتبي تطلع تتمشى 

الهنوف : ياحبيلكم ونواف وينه اجل

محمد: بسم الله ماأمدانا نوصل من الاستراحه وطلع .. 

مشعل : بتنامين عندنا انتي ؟

الهنوف : شرايك انت ودك والا ماودك

مشعل : اكيد ودي مايبي لها كلام هذي

الهنوف : خلاص اجل بنام 

مشعل : وناااااسه من زمان مانمتي تدرين هذي اول مره تنامين من تزوجتي 

الهنوف : حرام علييك نايمه قبل كذا 

محمد : ايه نايمه قبـل 

مشعل : بس مره والا مرتيين 

محمد: اجل تبي تنام على طول عندنا تراها تزوجت يالحبيب

الهنوف : والله اشتقت لبيتنا ودي انام بغرفتي ودي ارجع ايام أول 

مشعل : ليه ماعجبتك العيشه مع عزيـز

الهنوف : لا مو على كـذا بس اشتقت لبيتنا وغرفتي 

محمد: ولايهمك خلاص نخلي عزوز يجي يسكن عندنا 

الهنوف: هذا اللي ناقص بعد 

محمد: ماتبين عزوز ؟ 

الهنوف: شفييكم على عبدالعزيز انتم اليوم خلاص 

مشعل : لا لا انتي فيك شي مو طبيعيه 

الهنوف : مافيني شي والله 

محمد : هههههههههههههه خلاص قفلوا طيب

مشعل : اقول حمود شرايك ننزل الهنوف ونطلع 

محمد: وين تبي تطلع 

مشعل : أي مكان والله مابي ادخل البيت طفشان 

محمد: انا دايخ صراحه مالي خلق طلعات ابي انااام 

مشعل : ياليتني طالع مع نواف بس 

محمد : هههههههه تكفى كأنه بيرضى تروح معه 

مشعل : وليه مايرضى 

محمد: وش يبي فيك انت وثقالة دمك 

مشعل مسوي معصب: حمووود

محمد: ياعيووون حمود

مشعل : تراني استحي 

محمد: لبى اللي يستحوون فديتهم والله 

مشعل : محمد خلاص عاد 

محمد : ههههههههههههههههههه

الهنوف : مو لايق عليكم الكلام حلو .. خلوهم على هواشكم احسن 

محمد: يلا بس ترانا وصلنا انزلوا 

نزلت الهنووف 

مشعل : تكفى حموود ناخذ لنا كوفي ونرجع 

محمد: مشعل والله دايخ فيني النوم .. بكرا وعد مني اطلع انا وياك ونروح احلى كوفي 

مشعل : نشووف وعدك تنفذه والا لا 

محمد: بنفذه انزل بس قبل أنام عليك في السياره.. 

بعد مانزلوا .. دخلوا بالصاله .. 

محمد : مااامي 

حصه : لبيه ياروح امك 

محمد : انا بروح انام تبين شي 

حصه : سلامتك .. نوم العوافي

محمد : الله يعافيك .. يلا تصبحون على خير 

راح محمد فوق لغرفته .. 

حصه : يلا مشعل حبيبي روح نوم 

مشعل : وشو يمه طرده يعني 

حصه : لا مو طرده روح لغرفتك .. اختك ابي اكلمها شوي 

مشعل : انشاءالله .. راح مشعل فوق 

حصه : يلا يابنتي قولي لي شسالفه

الهنوف: يمه مافيني شي وبعدين الله يهديك كان مابينتي عند مشعل ان فيني شي 

حصه : عادي ماعليك من مشعل الحين .. قوليلي شفيك مو من عادتك تجين تنامين عندنا وعبدالعزيز بالبيت 

الهنوف : يمه مدري بس حسيت انه ودي اجي لبيتنا ماقدرت اجلس بغرفتي 

حصه : ليه باحبيبتي 

الهنوف : يمه والله مدري 

حصه : شلون ماتدرين يالهنوف .. صاير شي بينك وبين عبدالعزيز قولي لي ياعمري لاتخبين شي 

الهنوف : لايمه بس صاير بيني وبينه سوء تفاهم لا أقل ولاأكثر

حصه : اليوم متأخرين علشان كـذا يعني 

الهنوف: ايه 

حصه : طيب مايصير تجين عندنا المفروض تجلسين في بيتك وتتفاهمين معاه اذا رجع 

الهنوف : مابي يمه اشوفه 

حصه : قلتي له انك بتجين

الهنوف: لا

في هاللحظه رن جوال الهنوف وكان المتصل عبدالعزيز وحطته ع السايلنت على طول

حصه : مين 

الهنوف: وحده من صديقاتي 

حصه: المهم مايصير تطلعين من بيت زوجك من دون ماتقولين له حبيبتي 

الهنوف : يمه شسوي لأني اذا قلتله اكيد بيرفض ويقول لاتروحين

حصه : الهنوف هذا زوجك ولازم تسمعين كلامه وتنفذين اوامره 

الهنوف : يمه طيب انا ابي انام عندك مو شي حرام يعني 

حصه : ادري ياقلبي بس لازم يكون عنده خبر

الهنوف : اذا دق علي قلتله

حصه : تزعليني انتي كـذا 

الهنوف : ليه يمه 

حصه : انا يهمني رضا زوجك وطاعته زوجك هو اهم ماعليك بالدنيا 

الهنوف : يمه تكفين لاتناقشيني بهالموضوع .. والله تعبانه راسي يوجعني مالي خلق نقاشات 

حصه : طيب حبيبتي روحي ارتاحي الحييين علشان اصحيك صلاة الفجر 

الهنوف : انشاءالله ( وباست امها على راسها ) تصبحين على خير يالغاليه 

حصه : الله يحفظك يابنتي 

راحت الهنوف بسرعه لغرفتها واخذت جوالها ودقت على عبدالعزيز وكانت خايفه عارفه انه بيعصب عليها ليه ماردت عليه 

عبدالعزيز بنبره حاده : توك عرفتي ان عندك زوج ؟

الهنوف فاجأها رد عبدالعزيز وسكتت

عبدالعزيز : وينك ؟

الهنوف : عند اهلي 

عبدالعزيز : وبكل برود تقولينها .. وش موديك عند اهلك ماعندك بيت انتي 

الهنوف : بس مافيها شي اذا رحت عندهم 

عبدالعزيز بعصبيه : مامنعتك انا بس كان قلتي لي انك بتروحين عطيني خبر قبل تسوين أي شي .. يعني تروحين ولاكأني موجود مو زوجك انا .. والا خلاص تبريتي مني 

الهنوف : ليه معصب طيب 

عبدالعزيز : وتسأليني ليه معصب .. تطلعين من البيت من دون أذني
وتقولين ليه معصب .. الهنوف لاتستغبين وتسوين نفسك ماسويتي شي 

الهنوف : بس انا طلعت ورحت لأهلي مارحت لأحد ثاني 

عبدالعزيز : حتى أهلك يكفي انك طلعتي من البيت .. وانا عارف وش سبب الطلعه هذي وصدقيني مو من مصلحتك انك تسوين هالشي 

الهنوف : .....

عبدالعزيز : يعني وين بتروحين مصيرك ترجعين لزوجك مهما رحتي 

قاطعته الهنوف : انا ماقلت اني رايحه خايفه منك والا شي 

عبدالعزيز بعصبيه زايده : بس خليني اكمل .. انتي اصلا تزوجتي بدري انتي مو قد مسؤلية زواج يالهنوف 

الهنوف : عبدالعزيز وش هالكلام الجديد اللي صرت تقوله .. واهلي مازوجوني الا وهم عارفين اني قد المسؤليه والحمدلله 

عبدالعزيز : المهم بس لايكثر كلامك وانا دقايق وبكون عندك 

الهنوف : بنام عند اهلي

عبدالعزيز : ماأتوقع اني شاورتك قلتلك بتنامين والا لا .. انا قلت دقايق وبكون عندك جهزي عمرك 

الهنوف : عبدالعزيز 

عبدالعزيز : عندك اعتراض

الهنوف : حرام عليك بتمنعني حتى من اهلي .. انا ابي انام طيب ليه ترفض 

عبدالعزيز : الهنوف 

الهنوف : هلا

عبدالعزيز : انا اذا قلت شي لاتقولين لا واسمعي كل شي اقوله لك ونفذيه .. جهزي عمرك .. ((وقفل عبدالعزيز الخط ))

الهنوف : اووووووف منه ويقفل في وجهي بعد مو على كيفه مابي ياربي شسوي الحييين 

بعد ربع ساعه دق عبدالعزيز على الهنوف دقه وسكر 

الهنوف: اكيد انه وصل 

نزلت الهنوف تحت وهي نازله بالدرج قابلها أخوها نواف اللي كان توه راجع ..

نواف : الهنوووف شسالفه 

الهنوف ضايق صدرها : وشو 

نواف: وين رايحه وعبدالعزيز شفيه ليه كذا معصب

الهنوف : وين شفته فيه انت 

نواف : تحت جالس بسيارته بسم الله خوفني بسلم عليه ومعصب علي ويهاوش 

الهنوف : مدري شفيه .. المهم انا برووح سلمني على امي 

نواف مستغرب : انشاءالله .. انتبهي لنفسك 

الهنوف : انشاءالله 

طلعت الهنوف وركبت السياره .. 

عبدالعزيز : بدري 

الهنوف : قابلني نواف وسلمت عليه وطلعت ماطولت 

عبدالعزيز : ايه ماحسيتي شايفتني سواق عندك جالس ساعه برا 

الهنوف بصوت عالي : عبدالعزيز حرام عليك من اول مادقيت علي نزلت وسلمت على نواف بس والله ماجلست حتى 5 دقايق 

عبدالعزيز : اشوفك قمتي تهاوشين وتعلين صوتك 

الهنوف خلاص ماعاد تتحمل أي نقاش وخاصه مع عبدالعزيز وكلامه اللي يضيق الصدر وهواشه عليها 

الهنوف ودموعها اعلنت استسلامها : عبدالعزيز بس خلاص والله حرام عليك ارحمني شوي شفيك علي انت .. هاوشتني وهزأتني وسويت كل شي .. خلاص ريحني واذبحني راحه لك وراحه لي 

عبدالعزيز سكت من بعد ماشافها تصيح ماحب يزيد عليها .. 

وصلوا البيت .. ونزلوا 

الهنوف على طول اول مادخلت راحت لسريرها ونامت وهي تصيييح 

عبدالعزيز مايدري وش يسوي يحس انه ضغط عليها وقسى عليها مره 
ضاق صدره حيل وراح ينام وهو وده يذبح عمره مو يذبحها هي .. 


*******************************


حصه قامت الفجر وراحت غرفة بنتها .. 

دخلت الغرفه وماحصلت احد ..

حصه : بسم الله وين راحت بنتي 

طلعت من الغرفه .. وراحت عند ابونواف 

حصه دخلت الغرفه ومبين على وجهها صاير اسود ..

ابونواف: شفيك حصه 

حصه : مدري الهنووف مالقيتها بغرفتها 

ابونواف : وين راحت يعني 

حصه : مدري والله خايفه عليها 

ابونواف : زي ماقلتلك اكيد عبدالعزيز جاء واخذها مستحيل يخليها 

حصه : تتوقع كـذا يعني 

ابونواف : مايبي لها تفكير وين بتروح يعني .. روحي صحي العيال بس يروحون يصلون 

حصه : انشاءالله 

راحت تصحي عيالها .. 

في غرفة نواف ..

حصه : يلا نوواف ياأبووي صلوا وخلصوا وأنا اصحي فيك

نواف : انشاءالله يمه 

حصه : يلا مابي اطلع الا اذا شفتك جالس 

نواف قام : يلا هذا انا جلست 

حصه : يلاا استعجل الله يوفقك يمديك تصلي

نواف يقوم : انشاءالله 

راحوا العيال وصلوا .. 

بعد مارجع نواف وقبل لايدخل غرفته .. 

نواف : اقول يمه 

حصه : هلا 

نواف: اختي الهنوف شفيها 

حصه : ليه 

نواف : مدري احس بينها وبين عبدالعزيز شي 

حصه : لا يانواف تطمن مافيهم شي الحمدلله

نواف: مدري صراحه بس انا شفت عبدالعزيز بالليل عند باب البيت واقف ينتظر الهنوف ومره معصب علي 

حصه : انت شفته بالليل ؟

نواف: ايه يمه استغربت انا وش جاب الهنوف عندنا

حصه : ايه هي راح يجيها اخوك محمد على اساس بتنام عندنا ويوم صحيت مالقيتها 

نواف: ايه عبدالعزيز جاء اخذها انا شفته 

حصه : الله يعين روح نوم ولاتفكر بهالشي 

نواف يقوم : يالله بروح انام 

حصه : الله يحفظك

حصه ضايق صدرها حيل على بنتها اكيد عبدالعزيز عصب على حركتها وجاء اخذها بالغصب .. 



*******************************


من بكرا الصباح صحت الهنوف بدري وشافت عبدالعزيز نايم قامت وغسلت وجهها وعيونها مره منتفخه وصايره حمراء .. راحت وبدلت ملابسها .. 

نزلت تحت ولطيفه ماكانت صاحيه اخذت لها كاس عصير ورقت فوق لغرفتها 

جلست ومعاها العصير وهي تقرا بالمجله .. من دون نفس 

صحى عبدالعزيز وشافها جالسه .. قام وغسل وجهه .. وراح عندها وجلس جنبها .. 

عبدالعزيز : صباح الخير 

الهنوف : صباح النور

عبدالعزيز : متى صاحيه 

الهنوف : من شوي 

عبدالعزيز : طيب ممكن تخلين المجله اللي بيدك ابيك شوي 

الهنوف : شبغيت فيني .. 

عبدالعزيز : بقولك شي .. بسولف معاك 

الهنوف رفعت راسها : اذا خلصت من المجله قول اللي عندك 

عبدالعزيز انصدم يوم شاف عيونها كانت حمراء ومنتفخه ..

عبدالعزيز ضاق صدره : الهنوف شفيها عيونك 

الهنوف : مافيها شي 

عبدالعزيز مسك وجهها ولفه من جهته 

عبدالعزيز : من كثر ماصحتي 

الهنوف : عبدالعزيز وخر يدينك بليز 

عبدالعزيز وخر يدينه : طيب اتركي اللي في يدينك لو سمحتي 

الهنوف : ابي اقرأ حتى قراءه بتحرمني منها 

عبدالعزيز : هنوف ماقلت بحرمك ابي اقوولك شي والله دقايق وارجعي سوي اللي تبين 

الهنوف : خلاص طيب اذا خلصت 

عبدالعزيز يقوم : اوكي انا بنزل اسلم على امي وارجع .. 

الهنوف : انا من شوي نازله ماكانت صاحيه خالتي

عبدالعزيز : غريبه مو من عادتها .. يمكن صحت الحين بروح اشوف .. 

*******************************

ريناد اللي كانت مره مبسووطه : يمه طيب خليني أدق عليهم 

ام سحر : الله يهديك شفيك مستعجله خلاص كلها دقايق وهم واصلين 

ريناد : والله مشتااقه لسحووره حيل 

ام سحر : الله يوصلهم بالسلامه انشاءالله 

ريناد : ابوي قال لك هم وين 

ام سحر : على كلامه توهم واصلين المطار يعني على بال مايووصلون نص ساعه 

ريناد : يووه الله يصبرني 

ام سحر : اللي صبرك هالشهوور بيصبرك هالدقايق 

بعد لحظات من انتظار ريناد وامها .. 

دخل ابو سحر ومعاه بنته .. بس كانت المفاجأه اللي ماكانوا يتوقعووونها .. 

ريناد صرخت : سحـــــــــــــــــــــر 

ام سحر بهاللحظه مو مستوعبه اللي تشوفه قدامها متوقعه بنتها تدخل نفس بنتها اللي عرفتها بس اللي شافته غيـــر 


********************************

انتهــــــــــــى البارت ..

سحر وشو الشي اللي تغير فيها وصدم امها وريناد ..؟؟

خالد وفيصل .. علاقتهم هل بيكون لها ضرر على علاقة غاده وفيصل ؟؟

غاده هل بتضل كـذا مع خالد والا فتره بسيطه وترجع غاده الاولى اللي عرفها ..؟؟




البارت السادس والعشرون .. 



**************************************

نواف واخوه مشعل اللي كانو جالسين بالصاله ..


نواف : اقوول مشعل 

مشعل اللي كان يلعب بلاي ستيشن : هلا

نواف : بسألك سؤال وابيك تجاوبني بصراحه 

مشعل : طيب واذا ماعرفت اجاوب 

نواف : مشعل لاتجلس تستهبل انت اسمعني وبس 

مشعل : قوول انا اسمعك 

نواف : لاتضحك وتجلس تتطنز علي انا من زمان كاتم هالشي بقلبي ومدري ليه الحين احس اني مو قادر اتحمله وبقوله لك 

مشعل : قول نواف تراني متحمس معاك 

نواف تنهد بالبدايه : مشعل شرايك ببنت خالك غيداء

مشعل استغرب من سؤال نواف 

نواف : شفييك رد علي اقولك شرايك 

مشعل : وش هالسؤال يانواف

نواف: ماعليك من سؤالي انت جااوبني وبس 

مشعل : والله بنت كفوو وتستاهل كل خير

نواف : هذا رايك فيها

مشعل : ايه ,, ليه ناوي تدور لها عريس 

نواف : لا وش ادور لها عريس بعد انت 

مشعل : اجل وشو 

نواف : انا بتزوج

مشعل مندهش : ايش ايش ؟؟

نواف : شفيك قلت بتزوج والله ماقلت شي غلط انا 

مشعل : ايه ايه مو غلط بس لا مستحييل اصدق 

نواف : ليه مستحيل هذا عبدالعزيز تزوج وجاء دوري الحين 

مشعل : ههههههههههههههه لا بس انت غير عبدالعزيز اعقل منك 

نواف : اقول مشعل ترى بصفقك 

مشعل : طيب قلت لأبووي

نواف : لا ترى انت اول واحد اقوول له اسكت ولا كأني قلتلك شي 

مشعل : طيب من عيوني 

نواف : يعني رايك في غيداء انها كفووو وتستاهل

مشعل : وشووو يعني ناوي تخطب غيداء 

نواف : لا ناوي اخطبك .. ايه وانا وش اتكلم عنه انا من سااعه 

مشعل: لا بس غيداء ماتصلح لك

نواف : ليييه يامشعل 

مشعل : غيداء مره هاديه 

نواف : طيب واذا صارت هاديه يعني لازم اتزوج وحده خبله 

مشعل : ايه علشان تصير معاك انت وياها مهبل 

نواف يقوم : والله اذا كنت باخذ رايك في زوجتي ماراح اتزوج ابد

مشعل : انا نصحتك وانت بكيفك

نواف : هههههههههه مستغني عن نصيحتك ياحلوو .. يلا انا طالع باااي 

مشعل : مع السلامه 

طلع نواف وجلس يلعب مشعل بلاي ستيشن وهو مو مصدق اخوه نواف واللي جالس يقوله له يحس انه يستهبل معاه ,, 


*******************************


ام سحر وقفت تشوف بنتها والدمعه خانقتها .. ماتدري وش الشعور اللي جاها هاللحظه .. احاسيس متضاريه من الم وفرحه وقلق وخوف .. 

ابوسحر : شفيكم ماتبون تسلمون على سحر .. 

ام سحر ماتحركت من مكانها ضلت واقفه .. 

ريناد راحت تركض لأختها وضمتها وهي تصيح .. 

ريناد : سحووره حبيبتي اشتقت لك حييل

سحر وصوتها يغطيه الالم والحزن : وانا اكثر والله

ابو سحر بعد ماسلم على ام سحر مسكها مع يدينها وجابها عند سحر وخلاها تسلم عليها .. 

سحر : يمه شفيييك مو فرحانه اني رجعت 

ام سحر : لاياحبيبتي والله فرحانه و يكفينا جيتك يالغاليه ..



**********************************

في بيت ابوسعود .. في الصاله .. 

خالد اللي كان منسدح على الكنب وطفشان ويقلب في قنوات التلفزيون .. 

دخل الوليد .. 

الوليد جلس : خااالد

خالد: ......

الوليد : خلووود 

خالد: هلا 

الوليد: شفيك 

خالد: مافيني شي

الوليد: طفشاان شكلك ومالك خلق

خالد يقوم يعدل جلسته : والله من جد طفشاااان 

الوليد : افا .. ليه طيب 

خالد: مدري 

الوليد : والله شكلك يضيق الصدر قووم بس ووسع صدرك مافي شي يسوى

خالد : وين اقوم 

الوليد : برووح للشباب تعال معاي 

خالد: وانت مالك الا الشباب والاستراحه ماتطفش بالله ؟

الوليد: وش اسوي مالي الا هي والله هناك وناسه 

خالد: روح وسع صدرك مالي خلق اطلع انا 

الوليد: وش يجلسك هنا مو انت طفشان 

خالد: والله مالي خلق من شوي تركي داق علي يقول بمرك نطلع قلتله لا 

الوليد : يعني بتنام والا وش بتسوي

خالد: مدري ولييد ودي اروح لأمي 

الوليد: تروح لأمك؟

خالد: ايه من زمان مارحت 

الوليد : طيب خالد وش اللي يمنعك 

خالد: مدري والله 

الوليد : روح بس اذا كان ماعندك شغل سلم على امك وأخواتك 

خالد: برووح ان شاءالله 

الوليد يقوم : اوكي انا بروح للشباب .. بغيت شي ؟

خالد: سلامتك .. سلم عليهم 

الوليد : يبلغ ..

طلع الوليد وراح خالد يبدل ملابسه على اساس يروح لأمه واخواته .. 

بعد مابدل خالد ملابسه وهو نازل من الدرج قابلته ساره .. 

ساره : خلووووووود والله جيت بوقتك 

خالد: ليه شعندك 

ساره : انت بتطلع الحين صح 

خالد: ايه 

ساره : وين بتروح 

خالد: برووح لشغل شوي وراجع 

ساره : لا مايصير لازم تقولي 

خالد: سااارونه يلا عاد تراني مستعجل وش بغيتي 

ساره : ابيك تودينا وانت طالع 

خالد: انتي ومين 

ساره: انا والبنات نبي السوق 

خالد: جدتي موافقه

ساره: ايه قلتلها 

خالد: اوكي البسوا وانا انتظركم بالسياره 

ساره : اووكي 

راحت ساره لغرفتها ودخلت .. 

ساره: يلا بنوتاااااات خالد وافق يودينا قوموا 

غيداء قامت : يلا انا جاهزه 

غاده : يوووه استنوا انا عبايتي مدري وينها فيه 

غيداء : قايلتلك انا من زمان تجهزي

ساره : يلا غدووش انزلي وانا باخذ عبايتي وانزل

غاده: لحظه وانا وش اسوي 

ساره : انزلي تحت اكيد الشغاله غاسلتها 

لبست ساره ونزلت مع غيداء ..

تحت بالصاله ..

غاده : لحظه يالبايخاااات وين بتروحون ؟ 

ساره : خلوود من زمان عند الباب 

غاده: حرام عليكم وعبايتي مالقيتها

غيداء : خووذي عباية جدتي والا اجلسي

غاده : لا حرام علييكم استنوا ابي اروح

ساره: يلا ننتظرك بالسياره .. وطلعوا البنات 

في سيارة خالد .. ركبوا ساره وغيداء ..

خالد: خلاص 

ساره : لا دقيقه باقي غاده مالقت عبايتها الخبله 

غيداء : والله شكلها مطوله ماعليه نمشي هي مالها حاجه بالسوق 

خالد: لا لا عادي ننتظرها 

ساره : وانتي من جدك ياغيداء تبينا نمشي

غيداء : ليه عادي 

ساره : ههههههههههههههههه عندك عادي وعند غيرك لا 

خالد: ساره 

ساره : هلا 

خالد : والله احبك وانتي ساكته تكفين اسكتي 

ساره : هههههههههههههه طيب من عيوني 

بعد 10 دقايق من انتظارهم .. 

ركبت غاده ..

غاده : السلام عليكم 

الكل : وعليكم السلام 

غاده: معليش تأخرت علييكم شوي 

ساره : حرام عليك طفشنا ساعه تدورين عبايتك 

غاده: اسكتي بس لو تدرين من لبست عباته 

ساره : ميييييييييين .. لايكون عباية ماما

غاده : ايه 

ساره : ههههههههههههه الله يرررجك قصيره عليك اكيد 

غاده : لا والله عادي بس مو متعوده عليها 

غيداء : يعني وين راحت عبايتك 

غاده : مدري خلاص لاتضيقون صدري 

خالد: المهم بس وين تبوون تروحون 

ساره : شرايكم بنوتات نروح الممكله

غاده : لااا بليـــز

ساره: ليه ؟

غاده : تبين توديني المملكه وانا كـذا واكيد بشوف كل صديقاتي .. لا بلييز 

ساره : عادي كأنهم بيعرفووونك 

غيداء : طيب نروح حياة مول 

غاده : ايه حياة مول ممكن اهون شوي

ساره : وإحنا وش لنا بـ حياة مول .. مو اتفقنا ع المملكه .. خلاص خلود ماعليك بس المملكه

خالد : والله وجعني راسي ,, وين تبووون يالله

غاده: حياة مول 

خالد: طيب حياة مول 

ساره : وانا وش اقووول من ساعه .. لا مانبي 

خالد: خلاص ياساره ترى كلهم اسواق مايختلفون 

ساره : لا لا انا مابي غير المملكه 

غيداء : خلاص عاد كل وحده تعاند الثانيه شوفوا لكم سوق واحد وانتهينا 

خالد: خلاص انا اللي بوديكم وماراح اوديكم الا لـ حياة مول .. خلاص انتهيييييينا 

ساره : لاااااا ليه اخترت بالذات حياة مول ليه ..

خالد: ساره خلاص انا كـذا احب هالسوق مدري ليه .. 

ساره : ايه واضح انك تحبه .. والله هالحب عذبنا ياخالد 

خالد : هههههههههههههههههه شدخل الحب 

ساره مسويه معصبه : مدري ..

خالد: ياملحك زعلتي يعني ..

ساره : لا مازعلت خلاص روحوا للي تبون 

غاده : اووف خلاص مادام السالفه كـذا روحوا للمملكه 

ساره : لا خلاص 

خالد : خلاص انا عاد حطيت في بالي حياة مول 

ساره: ايه اهم شي اللي يبيه خالد 

خالد: ههههههههههه ودي اصفقك ياساره 

ساره : شسويت لك بعد 

خالد: ماسويتي شي لاتعصبين طيب .. وسعي صدرك شفيك 

ساره : مافيني شي 

وصلـــوا للسوق .. نزلوا البنات ..

خالد : من بيرجعكم ؟

ساره : الله يخليك لنا مالنا غيرك 

خالد: اوكي انا بروح مشوار ساعه وراجع اوكي

ساره: اوكي

خالد: انتبهوا لأنفسكــم ..

ساره : ان شاءالله ..

دخلوا البنات .. وكمل خالد مشواره لبيت هيا ..

وصل للبيت ..

نزل ورن الجرس .. 

ثواني وفتحت له العنود ..

خالد : اهلييين عنوده 

العنود : هلا والله خالد ويييييينك من زمان عنك 

خالد: والله شسوي عنوده انشغلت شوي

العنود: اهم شي شفناااك الحين.. ادخل حيااك 

خالد: امي موجوده

العنود: ايه ايه موجوده

دخل خالد معاه العنود الصاله .. وكانت رهف جالسه وباين عليها انها معصبه مره .. العنود راحت فوق تنادي امها .. 

خالد: اهلين رهوووفه ..

رهف ببرود : هلا 

خالد: شفيك رهف سلامات 

رهف : مافيني شي 

جلس خالد بجنبها ..

خالد: رهف ابد مو طبيعيه انتي شفيك مو انتي رهف اللي اعرفها .. 

رهف : ......

خالد: رهف امي فيها شي .. ؟

رهف : لا

خالد: عمي يوسف فيه شي ؟

رهف : لا

خالد: اجل شفييييك

رهف : طفشآآآآآآنه ياخالد والله طفش مليييت من بيتنا مليت من الجلسه كـذا 

خالد: شوي شوي طيب ليه معصبه كـذا 

رهف : خالد الى متى واحنا كـذا مانشوف العالم والناس بس محبووسين بهالبيت ولا في شي يسلي نووم وأكل ودراااسه .. الى متى ياخالد .. انا طفشت 

خالد : رهف ياقلبي لاتقولين هالكلام .. كل الناس طفشانين والله انا قبل ماأجيكم كنت طفشان بشكل ماتتصوريينه .. عادي رهف هذي الدنيا 

رهف : لا بس إحنــــا غيــر والله غير .. الأب مانشووفه الا في الشهر مره ولا نحس فيه ولايحس فينا .. والام مسكينه تعبانه واللي فيها كـافيها .. واخت .. بس تعيش لدراستها كل همها الدراسه .. هذي تسميها حياة ياخالد ؟؟

خالد يحط يده على كتف رهف : رهف لاتضيقين صدري انتي كـذا تحسسيني انو انا ماأقدر اسوي شي لكم .. يعني انا صاير اخو مجرد اسم لكم بس .. مالي فايده ولا شي .. ( ياعمري ياخالد مع كل اللي يسويه يحس انه مقصر ) 

رهف : والله ياخالد انت سويت اشياء ابوي ماسواها لنا ماقصرت معانا والله .. بس انا لومي وعتبي على ابوي بس ياخالد 

خالد: هو وينه الحين؟؟

رهف : مساافر من شهرين وهو قايل شهر واحد وبيرجع وماشفنا شي

في هاللحظه دخلت هيا في الصاله .. هيا كانت مشتاقه لـ خالد .. مشتاقه تشوفه وتسمع صوته واخباره .. حست بخالد يوم صار يوسف يغيب كثير ومايسأل عنهم .. حنت لـخالد .. خالد ضناها اللي يوسف منعها منه .. 

هيا : ياحيالله من جانا تو مانور البيت والله ..

خالد مبسوط من كلام امه : منووور بوجودك يالغاليه 

حب خالد راس امه وسلم عليها ..

خالد: شخبارك يالغاليه ..

هيا : بخير ياجعلك تسلم .. وانت شخبارك واخبار جدك وجدتك

خالد: كلهم بخير الحمدلله 

جلس خالد مع امه يسولف وياها ومبسووط حيل من تعاملها معاه مره متغيره ومو امه اللي كان يعرفها .. 

راح عليه الوقت وجلس تقريبا ساعتين .. 

رن جواله بهاللحظه .. 

خالد : هلا والله

ساره : هلا خالد وينك 

خالد: خلصتوا ..

ساره : ايه من زمان .. وين اللي يقول ساعه وجاي لكم 

خالد: معليش راح علي الوقت .. خلاص ان شاءالله بجي الحين 

ساره : يلا ننتظرك .. باي 

خالد: باي 

خالد: يلا اجل انا أستأذنكم 

هيا : وييين ياخالد 

خالد: والله يايمه الجلسه معكم ماتنمل بس ساره وبنات عمي بالسوق ومافي احد يجيبهم غيري

هيا : الله يحفظك .. ولاتطول علينا ياأبوي

خالد: ان شاءالله من عيوني 

رهف : اقووول خالد 

خالد: هلا 

رهف بعفويه: بروح معاك 

هيا : وش يوديك وين تبين تروحين انتي 

رهف : وشو فيها شي اذا رحت مع اخوي والا ممنوع بعد 

هيا : لا مافيها شي .. بس ماراح تروحين 

رهف : ليه ؟

خالد: يمه عادي خليها تجي معاي 

العنود : لا ياخالد ماله داعي وش موقعها تجي معاك 

خالد: العنووود وش هالكلام .. عادي اختي مافيها شي 

هيا : ايه بس وين توديها 

خالد: بروح انا وياها نجيب البنات من السوق وناخذ لنا لفه وبرجعها 

رهف تقوم : خلاص خلاص خالد رووح انا غلطانه اصلا يوم فتحت الموضوع 

خالد: تعالي رهف لحظه 

هيا : روح بس ماعليك منها 

خالد : لا يمه خلاص انا باخذها ماعليكم والله مافيها شي 

خالد: رهـــف

رهف : هلا 

خالد: يلا البسي عبايتك وانا انتظرك برا .. 

رهف : لا خلاص 

خالد: يلا بس انا انتظرك .. وطلع خالد

العنود: انتي يارهف عليك حركاااااات مدري وش تبي 

رهف ماعطت العنود أي بال ولاعبرت كلامها وراحت فوق تجيب عبايتها ..

وبعد مانزلت ..

هيا : روحي الله يصلحك لاتتاخرين عليه 

رهف : ان شاءالله .. مع السلامه ..

طلعت رهف وركبت مع خالد في السياره .. 

وطبعا العنود كانت مره معصبه ماكان ودها ان رهف ترووح مع خالد .. لانها عارفه ان خالد عنده اشغال وماله خلقها ..

في سيارة خالد ..

رهف : خالد خايفه 

خالد: من ايش 

رهف : مدري خالد انا ماعمري شفت ساره وبنات عمك الا مره وحده او مرتيين ومن زمان بعد في زواج 

خالد: ههههههههههههه عادي رهووفه خلي نفاجئهم بمفاجأه حلوه

رهف : احس بيقولون هذي وش تبي خاشه عرض 

خالد: رهف ترى والله ازعل من كلامك .. رهف انتي اختي .. شي عادي ماجبت لي انا وحده من الشارع .. 

رهف : مدري والله ياخالد .. 

خالد: لاتشيلين هم يارهف خليه شي عادي بالنسبه لك 

وصلـوا لـ حياة مول .. وكانوا البنات جالسين برا ينتظرون خالد ..

ساره فتحت الباب اللي قدام ..

خالد: ورااا ياساره 

ساره : ليه من هذي ؟

خالد : ماعليك اركبي ورا وانتي ساكته 

ركبوا البنات ..

ساره : خالد ميين هذي ..

خالد: زوجتي 

ساره : وماشااءالله متى تزوجت 

خالد: من زمان بس توني اخليكم تتعرفون عليها 

ساره : لاعاااااد جد مييين 

خالد: وحده غاليه وعزيزه على قلب خالد 

ساره :.. يلا قولي من انتي عرفينا على نفسك 

خالد: طيب شوي شوي عليها بقولك مين بس بهدووء

ساره : يلا قووول مافيني صبر أنا 

خالد: انتوا توقعوا مين وانا بقولكم ايه والا لا

ساره : يعني وحده نعرفها 

خالد: ايه تعرفونها بس مو مره وشفتوها من قبل 

ساره تكلم البنات : مييين تتوقعوون 

غاده : يعني قرابه والا كيف ؟

خالد : انا مره قريبه لي بس انتوا مو مره يعني 

ساره صرخت : وحدددده من اخواتك 

خالد: طيييب لاتصارخين الطبله عندي والله راحت فيها 

ساره : صح علي 

خالد: ايه 

ساره : مين طيب مسكينه وش مسوي لها ماتتكلم ابد

خالد: ههههههههه انا متفق معها .. خلاص رهف تكلمي على راحتك

ساره : ايييه رهف ... هلا والله .. شخبارك 

رهف كانت مره مستحيه ماتدري ليش تحس مكانها مو بينهم .. شافتهم مره وحده تقريبا من سنه او سنتين وعلاقتهم مو قويه ابد ..

رهف : الحمدلله بخير انتوا كيفكم 

البنات : الحمدلله تمام 

غيداء : عاش من شافك والله 

رهف : عاشت ايامك 

ساره : لازم تنزلين معانا علشان نشووفك ونشوف ملامح وجهك انتي تغيرتي عن اول والا لا

رهف : هههههههه لا والله مشكووره انا برجع مع خالد 

ساره : وين بترجعها 

خالد: للبيت 

ساره : ليييييه ؟

خالد: تبينها تجي عندك

ساره : ايه والله مايصير تعالي عندنا شوي 

خالد: انا جبتها بس كـذا بنزلكم واتمشى انا وياها شوي وارجعها 

ساره : ياسلام ويتمشوون .. لا ياحبيبي نروح معكم اجل 

خالد: والله ودي نطلع ونتمشى كلنا مع بعض .. بس جدتي دقت من شوي تقول وينهم 

ساره : لا ماعلي اجل رهف تنزل .. لازم تنزل معانا 

غيداء: خلاص ساره لاتحرجين البنت 

ساره : مافيها احرااج عادي .. يلا خالد وش قلت ؟

خالد: ساروونه ماأقدر امي بترفض 

ساره : ليه تجيبها طيب انا ماابي ودي اجلس واسوولف معها شسوي طيب

رهف : ياحبيلك ياساره .. مره ثانيه ان شاءالله

ساره : يووه متى مره ثانيه .. مافي امل نشوفك الا في زواج اخوك هذا ان تزوج الحين

خالد: ههههههههه خلاص لعيونك اتزوج بكرا ..

ساره : ومـن وين نجيب لك بنت 

خالد: ماعليك البنت موجوده

ساره : ميييين 

خالد: ماعليك بس انتي قوليلي متى تبيني اتزوج وانا اروح واخطبها

ساره : ههههههههههههههه وناسه متى يجي زواجك بس

خالد: بيجي ان شاءالله .. يلا بس انزلوا ياحلوين والا ماودكم

ساره : ماراح انزل الا ورهف معاي 

غاده : والله مسكيينه يارهف الله يعينك على ساره اللي براسها لازم تسويه 

رهف : ساره والله مشكووره ماتقصرين 

نزلوا غاده وغيداء وباقي ساره اللي مو راضيه تنزل .. 

ساره : انا قلت لكم ماراح انزل الا وانتي معي 

خالد: ياربي والله انتي ياساره نشبه .. رهووف شرايك تنزلين 

رهف : لا لا ياخالد بليز

ساره : رهف والله احنا ماناكل .. حتى ماراح أخليك تشوفين احد على طول تروحين معانا لغرفتي ونسكر الباب ولاكأنك موجوده ودقايق ويجي خالد يرجعك 

خالد: يلا رهف ودك تنزلين 

رهف : وأنت طيب

خالد: انا بنزل معاكم 

رهف : خلاص اجل اووكي 

ساره : هههههههههه لهالدرجه إحنا نخوف يعني .. 

رهف : لا والله مو قصدي 

ساره : والا تحسين بالامان مع خالد 

خالد: ياكثر اسألتك ياساره يلا خلاص نزلنا 

ساره : ههههههههههههه يلا



نزل خالد ومعاه رهف وساره .. 

رهف : والله مدري كيف نزلت أحس مالي داعي 

خالد مسك رهف مع يدينها : رهف 

رهف : هلا

خالد: اعتبري نفسك داخله بيت اهلك .. مافي احد غريب 

رهف : انشاءالله ياخالد بس بليز مابي أطول 

خالد: انا بكون موجود متى مابغيتي مشينا 

دخل خالد ومعاه رهف وعلى طول رهف راحت فوق لـ غرفة ساره .. 

في غرفة ساره ..

ساره : والله يارهف اعتبرك اختي يعني معليش غرفتي حووسه 

رهف : عادي والله الحال من بعضه 

غيداء : ياحبيلك ماتغيرتي ابد 

ساره : اييييه والله من جد نفس رهف اللي شفناها هذي هي ماتغيرت 

غيداء : انتي تدرسين بالجامعه صح 

رهف : ايه بس اعتذرت هالفصل 

غيداء : ليه 

رهف : مدري تعبت ومالي خلق صراحه 

ساره : وش تخصصك انتي 

رهف : فنيه 

غيداء: حلووو فنيه ليه طفشتي يعني 

رهف : لا والله مو على كـذا بس الفنيه طلبات كثيره وانا صراحه ماقدرت اجيبها كلها فقلت احس شي انو اعتذر وارتاح 

ساره : كيف يعني الاشياء اللي يطلبونها ماتتوفر في المكتبات 

رهف : لا ياقلبي مو على كـذا بس مواصلات .. ماأقدر يعني اروح المكتبه بشكل مستمر .. 

ساره : رهف ممكن اسألك سؤال 

رهف : اسألي

ساره : وأبوك وينه ؟ 

رهف تنهدت : تكفين ساره لاتقلبين المواجع 

ساره : ليه يارهف 

رهف : والله انا لو بجلس اتكلم معكم عن سالفتي ومعاناتي والله بتتعبوون 

غيداء : شدعووا رهف عادي قولي اللي عندك كله .. 

في هاللحظه دخلت غاده ..


غاده: ايه مبسووطين ويسولفون وما فكروا اينادون غاده 

ساره : انتي وينك اول مادخلنا رحتي غرفتك 

غاده: ايه رحت ابدل وجيييت 

غيداء : طيب خلاص تعالي اجلسي احنا متحمسيين مع رهووفه 

غاده : ليه رهف شعندك .. تقصين لهم قصص شكلك 

رهف : ههههههه لا مو قصه 

ساره : يلا رهف قوولي 

رهف : اول شي اللي عرفته ياغاده وغيداء انو فقدتوا اعز شي بحياتكم واغلى شي عندكم .. فقدتوا الام والاب والاخ .. الله يرحمهم ويغفر لهم لكـــن صدقوني صحيح فقدتوهم وانتم محتاجينهم بس ماتوا وانتم تحبونهم وهم يحبوونكم بس الشي اللي يضيق الصدر انو يكون عندك اب وانتي مو حاسه فيه وهو مو حاس فيك صح والا لا

غيداء : الله يرحمهم .. ايه صحيح بس من قصدك بالاب اللي مو حاس فيك وانتي مو حاسه فيه 

رهف : هذا ابوي اللي اتكلم عنه والله وجوده زي عدمه يابنات يعني مدري وش اقول لكم .. يموت وربي اريح لنا واريح له

ساره: استغفري ربك يارهف .. مهما كان هذا ابوك 

رهف : ادري ياساره بس الابو المفروض ينتبه لأولاده ويعرف وش يسوون وش يحطوون مو بس همه نفسه ويعيش لـ نفسه ويمنع اولاده من كل شي والله مو من حقه 

غاده: انتي تقولين كـذا يارهف لان ابوك موجود عندك ومافقدتيه .. وربي اذا فقدتيه حسيتي بكلامك اللي تقولينه ووقتها تتمنينه موجود لو كان اللي كان 

(رهف خلاص مو قادره تمسك نفسها مجرد مافتحوا معها هالنقاش صارت تقول كلام مو حاسه فيه ..)

رهف : والله انا كارهه عمري وكارهه كل شي بسببه .. انا ماإعتذرت من الجامعه الا علشانه لانه مو راضي يوديني للمكتبه حتى من دراستي بيمنعتي .. بس لولا الله ثم خالد والله انتحرت 

غيداء : رهف شهالكلام والله الدنيا ماتسوى

رهف : ياغيداء تدرين مره خلاص ماقدرت امسك نفسي الدكتوره طلبت مننا اغراض وأنا ماقدرت اجيبها بالاخير دقيت على خالد حسيت هو الوحيد اللي ممكن يساعدني .. ويااحبيله اول ماقلتله جاء ورحت معاه للمكتبه واخذت كل اغراضي ورجعني للبيت .. والله ماصبرني على اللي انا فيه الا خــالد 

ساره : ياحبيله يحاول قد مايقدر يسعد اللي حوله 

رهف : ودايم يجينا بين فتره وفتره والمفرووض مو هو اللي يجي ببيت ابوي اللي طرده ولافي يوم فكر انه يكلمه والا شي .. حتى امي معاملتها معاه والله تضيق الصدر .. انا ارحم هالانساان يعامل الناس بكل حب وحنيه وهم مايعاملونه بالمثل .. والله مدري كيف يصبر على اللي هو فيه .. 

غاده: ليه يارهف امك يعني قاسيه معاه والا كيف؟

رهف : والله ماأكذب عليكم امي كانت تتعامل مع خالد تعامل انا اذا شفتها ارووح غرفتي واجلس اصيح .. حرام ليه خالد والله مايستاهل .. دايم اقول لها انا واختي العنود انتي ليش كـذا مع خالد .. خالد ماله غيرك ليه تعاملينه كـذا بس هي ماتسمع لأي كلمه نقولها .. بس الحمدلله الحييين تغيرت حيل من ناحية خالد صارت تتعامل معاه بحنيه وشي يفرح صراحه .. حتى خالد مبسووط كان دايم يقول لي ويشكي لي على معاملة امي وكان دايم يقول انا احبها مهما سوت ومهما عاملتني .. والله مافيه احد بهالزمان يصبر 

ساره : معقووله يعني خالد عايش هالايام اللي راحت بقـهر وضيقه وماعمره قال لنا شي ولا حتى شكى بكلمه وحده 

رهف : والله اني احبه هالانسان .. عمره مارفض لي طلب ويحااول يسعدنا بأي طريقه .. يتعب عمره علشانا .. دايم ادعيله ربي يوفقه وانشاااء يتزوج وحده تستاهله .. انا اقول للعنود اختي ماراح يخطب لخالد غيري .. ابي بنت من جد تستاهل تكون لـ شخص مثل خالد .. 

غيداء : انتي بصراحه جالسه تقولين لنا شي عن خالد كأنه اول مره نعرفه 

ساره : ياحبيله والله من عرفناه وهو كـذا يحب لغيره اكثر من مايحب لنفسه 

رهف: الله يووفقه يارب ويسعده 

الكل : امين 

غاده بهاللحظه من بدت رهف تسولف وتمدح في خالد وهي مو معاهم ابد في عالم ثاني .. معقووله كل اللي تقوله رهف يكون في خالد .. خالد الشخص اللي اكرهه وماأحبه .. تكون فيه كل هالصفااات .. 

********************************

محمد يكلم مشاري .. 

محمد : ايه انا ملاحظ ان الرياض منوره والله 

مشاري : يابعد قلبي والله منووره بوجودك 

محمد : طيب متى نشووفك 

مشاري : انا بطلع من البيت الحيين 

محمد : خلاص اجل نشووفك في الاستراحه

مشاري : اوكي دقايق وانا عندكم 

محمد: ننتظرك .. مع السلامه 

مشاري : مع السلامه .. 

نواف: بتررروح للاستراحه 

محمد: ايه 

نواف : ايه تعال شصار على سلطان

محمد : ايه الله يذكرك الشهاده ذكرتني 

نواف : للحين ناوي تسوي اللي في بالك 

محمد: الى بكره .. لا تفكر يانواف اني بنسى هذاك الشخص وافعاله 

نواف : بتشوفه اليوم 

محمد : لااا وش يجيبه لو انه يجي كان مارحت 

نواف : والله انت يأاخوي غريب 

محمد : ههههههههه لا ياحبيبي والله مو غريب ولاشي 

نواف: انتبه على نفسك يامحمد صدقني انت اللي بتندم بالاخير 

محمد : ماعليك يانواف انشاءالله بكرا والا بعده انا بنهي حياة هذاك الشخص 

نواف : كيف تنهي حياته .. محمد انت انهبلت 

محمد: لا ماإنهبلت 

نواف : انت وش مخطط له بالضبط

محمد : بتوااعد انا وياه بيووم في مكان واوريه شغله

نواف : ومتى طيب خبرني 

محمد: ليه تبي تعرف ؟؟ اذا كنت بتجي معاااي قلتلك

نواف : ايه خلاص بجي معاك 

محمد: جد والله

نواف : يعني مو مصدقني خلاص قلتلك بجي

محمد : اووكي اتفق مع العيال وين المكان فيه واقولك 

في هاللحظه رن جوال محمد ..

محمد : هلا وغلا 

عبدالله : هلابك .. ويييينك ياحلوو 

محمد : اجتمعوا كل الشباب 

عبدالله : اييه من زمان بس باقي مشاري

محمد: اوكي يلا دقاايق وانا عندكم انشااءللله 

عبدالله : ننتظرك حبيبي

محمد : اووكي يلا بااي 

محمد يقووم : يلا انا برووح للشباب بيباااي 

بعد ماراح محمد نزل نواف تحت بالصاله وكان فيه حصه ومشعل ..

دخل نواف : السلام عليكم 

حصه : وعليكم السلام 

نواف : جلس جنب امه ..

نواف : اقول يالغاليه

حصه : سم ياأبووي

نواف : عندك شغل الحين 

حصه : لا والله ماعندي شي .. ليه بغيت شي نواف

نواف: ايه ودي اكلمك بشي مضيق صدري من زمان 

حصه : سلامتك ياولدي وش اللي مضيق صدرك 

مشعل : نواااف اذا تبيني انا اقوله على لسانك تر ماعندي مانع .. يعني اذا انت خايف وتستحي تتكلم 

نواف : حلوو انك تكلمت وانتبهت لك .. والله ماشفتك يالله رووح لغرفتك لو سمحت

مشعل : وليه اروح انا بجلس مع مامي مشتااق لها 

نواف : مشعل لايكثر كلامك ورووح يلا 

حصه : مشعل حبيبي قووم واسمع كلام اخوك 

مشعل يقوم : لعيوونك يمه والله بقووم .. بس يمه طلبتك قبل لاارووح اذا طلبك نواف أي طلب وافقي عليه واهم شي غيداء لاتردييينها 

نواف بصراخ : مشعلوووووه

مشعل : ههههههههههههههههه اسف والله اسف 

نواف : انقلع عن وجهي يلااا 

مشعل راح فوق ,, 

حصه : شفيك ياأبووي شسالفه

نواف : يمه خلاص انا تعبت وانا كاتم هالشي بقلبي والحيين بقول لك 

حصه : يااربي يانواف خلاص قول بسرعه تراك طفشتني 

نواف : يمه ماودك تفرحين بزواج واحد من عيالك 

حصه : اكيد يانواف وانشاءالله افرح فيهم كلهم 

نواف : طيب واذا قلتلك نواف ولدك في باله انه يفرحك بزواجه 

حصه : والله بيكووون احلى خبر اسمعه من احلى ولد بالدنيا 

نواف : يعني راضيه على هالشي

حصه : اكيد راضيه ومستحيل امنعك من شي انت تبيه وشي يفرحني ويفرحك

نواف : وانا يمه ماراح اتعبك واخليك تدورين لي عروس

حصه تغمز لولدها : شلوون يعني 


نواف : ههههههههههههه يعني العروس جاهزه 

حصه : يعني حاط عينك على وحده يانواف

نواف : ايه يمه ومن زمااااااااان بعد 

حصه : من زمان .. وليه توك تتكلم وتقول

نواف : مدري بس يعني جت ظرووف منعتني من اني اقولك وحسيت نفسي صغير على انو اتحمل مسؤليه وللحين بعد احس نفسي صغير بس خلاص مافيني صبر 

حصه : طيب ماقلتلي مييين 

نواف : غيداء 

حصه : مين؟؟

نواف : شفيك يمه .. غيداء بنت خالي سعود الله يرحمه مافي احد غيرها

حصه : لاا يانواف

نواف : وشو اللي لا يمه

حصه : غيداء ابد ماتنفع لك

نواف : لييييييييه ماتنفع لي 

حصه : البنت ماتصلح تكون زوجتك يانواف انا اقولها لك من الحين

نواف : يمه ليييه طيب ليه ماتصلح عطيني سبب يقنعني 

حصه : نواف افهمني خلاص ماتصلح لك وبس .. انا ادور لك غيرها

نواف يقوم : لا يمه انا هذا اللي عندي ومابي غيرها .. بتفرحين ولدك وتخطبين له اللي يبيها حلوو .. وغير هذا يمه تكفيين لا 

حصه : لحظه يانواف اجلس واسمعني

نواف : يمه انتي ضيقتي صدري الحين كيف تبيني اسمعك

حصه : ليه ضيقت صدرك .. نواف انا اقول لك الشي اللي يهمك ولـ مصلحتك

نواف : خلاص طيب انا طالع وفكري باللي قلتلك 

حصه : تعال لحظه خلني افهمك 

نواف : يمه الحين ماأقدر تكفين خلاص .. وطلع نواف ضايق صدره حيل من سمع كلام امه ,,



*******************************

رهف تقوم : معليش بنوتاات والله ازعجتكم بسواليفي البايخه 

ساره : لا والله شدعووه

غيداء : بالعكس وسعتي صدرونا 

ساره : كرري زيارتك عاد مو تقطعييين

رهف : ان شاءاالله .. دقي بس على خالد شوفي 

ساره : هو مارد عليك من شوي 

رهف : لا مايرد 

غاده : شكله بيسحب عليك

رهف : لاعاد مايسويها 

ساره : انا ادق عليه واشووف 

دقت ساره وبرضوو خالد مارد عليها 

ساره : مااايرد 

رهف : يااربيه وينه يعني 

غيداء : ماعليك ندق مره ثانيه وبيرد الحيين

ثواني ويدق خالد ..

رهف : عطيني ارد عليه 

رهف : اهلين خالد 

خالد : هلا وغلا

رهف : وينك 

خالد : خلصتي 

رهف : ايه 

خالد: خلاص دقايق وانا عند الباب جهزي نفسك

رهف : انشاءالله باي 

خالد : باي

ساره : وش يقول خلود

رهف : بيجي الحين 

غيداء : خلاص اجل تعالوا ننزل تحت على مابال مايجي 

رهف : لا بنات خلونا هنا احسن

ساره : مافيه احد تحت يلا بس تعالوا ننزل 

نزلوا البنات في الصالة ..

وكانت ام سعود بالمطبخ وكانت تدري بوجود رهف راحت ساره لها ..

ساره : ماما تعالي سلمي على رهف قبل لاتروح 

رهف : والله فشيله احس شكلي غلط

غاده : عادي والله تتفشلين من جدتي شدعوه

ام سعود دخلت : ياحيالله رهف 

رهف : هلا والله خالتي .. شخبارك 

ام سعود : الحمدلله بخير .. انتي شخبارك واخبار امك واختك 

رهف : الحمدلله ياربي كلهم بخير

ام سعود : الحمدلله .. سلمي عليهم حبيبتي

رهف : انشاءالله يبلغ

ام سعود : يلا اجل انا اخليكم بروح انام .. تصبحون على خير

البنات : وانتي من اهله 

رهف : ياربي وينه خالد تأخر احس مالي داعي مره تأخرت

ساره : ياربيه انتي ليه شايله هم والله عادي 

رهف : فشيله ياساره عاد اذا كان صاحبك عسل لاتلحسه كله 

غيداء : ياحبيلك خلاص الحين خالد راح يجي

ثواني ويرن جوال رهف ..

رهف : هذا خالد يدق

ساره : الطيب عند ذكره 

رهف قامت : يالله بنات تامروني شي 

البنات : سلاااااامتك

ساره : كل ماضاق صدرك يارهف لايردك الا خالد دقي عليه وهو ماراح يرفض انك تجين عندنا

رهف : من عيوووني .. مع السلامه بنات

البنات : مع السلامه ..

بعد ماطلعت رهف ..

غاده : ياحبيلها رهف مره طيووبه 

غيداء : بس ضيقت صدري صراحه 

غاده : لييه

ساره : يعني علشان حالتهم قصدك

غيداء : ايه والله حرام مايستاهلون انا قهرني ابوها 

ساره : الله يعيينهم بس

غاده : بس مو ملاحظين انها مره متعلقه بـخالد

غيداء : يحق لها 

ساره : وبعدييين شفيها اذا تعلقت فيه عادي اخوها لو تحبه وتموت فيه

غاده : شفيك انتي طيب شبت نارك ماقلت شي انا 

ساره : لا بس كأنه يهمك هالشي 

غاده : يابيييخك ساره .. انا اروح انام احسن يلا بس تصيحون على خير

ساره : ههههههههههه احلام سعيده 

راحت غاده فوق غرفتها ,,

غيداء : ماودك نروح بعد احنا ننام 

ساره : الا والله 

غيداء : يلا طيب قومي انا مره دايخه قومي قبل لاأنام عليك

ساره : ايه عاد اتورط فييك يالدووبا 

غيداء : ههههههههههه قوومي بس 



*****************************

نواف اللي كان يدق على جوال الهنوف وماردت .. ودق ع البيت ..

عبدالعزيز : الووو

نواف : اهلييين

عبدالعزيز : هلا والله وغلا 

نواف : هلابك 

عبدالعزيز : عاش من سمع هالصووت وييينك ؟

نواف : عاشت ايااامك حبيب قلبي 

عبدالعزيز : انا بقوولك شي وانت مالك خياار بس اللي عليك تقوول تم 

نواف : ههههههه شعندك

عبدالعزي : قول تم طيب

نواف : تم

عبدالعزيز: تجي عندي الحيييين

نواف : والله ودي بس عندي اشغال الى راسي

عبدالعزيز : وش اشغالك عاد .. تصحح دفاتر طلاب .. والا تحضر درس ياأستاذ نواف 

نواف : ايه تطنز لولا الاساتذه والمعلمييين كان ماطلعت على الدنيا 

عبدالعزيز : هههههههههههههه الله يخليك لنا .. المهم بس انت قلت تم خلاص لازم تجي

نواف : طيب بس مو الحييين

عبدالعزيز : ليه شعندك الحييين 

نواف : ماعندي ش خلاص بشووف .. بس عطني الهنوف شوي اكلمها واجي ان شاءالله 

عبدالعزيز : شتبي في زوجتي ؟

نواف : مشتااااااااق لها ابي اكلمها .. فيها شي بعد

عبدالعزيز : هههههههه لامافيها شي .. يلا دقيقه اناديها لك 

نواف : انتظرك 

راح عبدالعزيز ونادى الهنوف تكلم نواف ..

الهنوف : اهليين

نواف : هلا والله 

الهنوف : هلابك .. كيف حالك ..

نواف : الحمدلله بخير .. اقول الهنوف

الهنوف : هلا

نواف : متى اخر مره رحتي بيت جدتي

الهنوف : مدري والله بس من زمان 

نواف : ليه مارحتي لهم طيب

الهنوف : انشاءالله بروح قريب ليه يانواف

نواف: لا ابد بس متى مارحتي وشفتيهم سلمي عليهم

الهنوف : لا أبد انت مو طبيعي اليوم يانواف

نواف: هههههههه لا والله مافيني شي بس عادي ابيك توصلين سلامي بس

الهنوف : انشااءالله يبلغ

نواف: لاتنسييين تكفين 

الهنوف : من عيووني

نواف: تسلمين لي والله 

الهنوف: انشاءالله لعيوونك اليوم بقول لعبدالعزيز نروح لجدتي علشان اوصل سلامك ويكون حار احسن

نواف: ههههههههههههههه يجيك السلام من جهه وتوصلينه من جهه ثانيه..

الهنوف : شفت كييف 

نواف: ياحبيلك .. عطيني عزووز اكلمه شوي 

الهنوف : اوكي يلا مع السلامه

نواف: مع السلامه 

اخذ عبدالعزيز التلفون : هلاا

نواف: عبدالعزييز خلاص تراني هونت

عبدالعزيز : اقول لايكثر بس انا نتظرك 

نواف: والله ودي بس خلاص ماعاد يمديني 

عبدالعزيز : مو شغلي محد قال لك كلم اختك وضيع وقتك معها 

نواف : طيب طيب خلاص دقايق وبمشي ماراح اطول

عبدالعزيز : انت تعال الحيين ويكون خير 


راح نواف عند عبدالعزيز ..

في الصاله كانوا جالسين والهنوف في المطبخ تسوي القهوه مع خالتها لطيفه ..

عبدالعزيز : والله ياحبيبي فيك شي بس مو راضي تقول صح

نواف : عبدالعزيز ضاايق صدري

عبدالعزيز : سلاامتك من الضيقه ماعاش من يضيق صدرك 

نواف : عبدالعزيز شكل اللي في بالي من زمان وقلتلك عنه ماراح يتم

عبدالعزيز : وشو يانواف 

نواف : غيداء 

عبدالعزيز : شفيها غيداء 

نواف : عزووز انا رحت لأمي وقلتلها عنها على اساس تخطبها

عبدالعزيز : طيب حلووو ليه ضايق صدرك

نواف : تدري وش قالت امي والله شي قهرني

عبدالعزيز : وش قالت 

نواف : تقوول غيداء ماتصلح لك .. انا اموت واعرف لييه اقول لها عطيني سبب تقول ماتصلح لك وبس

عبدالعزيز : طيب نواف مافكرت انها تكون مخطوبه

نواف عصب : عبدالعزيز بسسسسسس

عبدالعزيز : شفيك عصبت

نواف : لاأسمع منك هالكلام 

عبدالعزيز : اقولك انا يمكن ماقلت أكيد

نواف : والله عاد لو تصير مخطووبه لأسوي شي مافي احد سواه قبلي 

عبدالعزيز : اسمعني طيب والله انت ماتضمن الدنيا سريعه يمكن تنخطب اليوم قبل بكرا .. انا عندي لك فكره بتريحك 

نواف : وش فكرتك

عبدالعزيز : تروح لجدي انت بنفسك مادام امك تقول انها ماتصلح لك 

نواف : كيف طيب اروح وامي مابعد قالت لابوي شي وحتى هي نفسها مارضت عالبنت

عبدالعزيز : عادي مافيها شي يانواف انت سو اللي في بالك علشان ترتاح صدقني

نواف : بس اخاف يزعل ابوي والا امي

عبدالعزيز : اذا كانوا يبون سعادتك وفرحتك ماراح يمنعونك والا يزعلون 

الهنوف طبعا قبل ماتدخل سمعتهم وماحبت تدخل وتقطع عليهم السالفه فجلست برا تسمع اللي يدور بينهم 

نواف : والله مدري متردد

عبدالعزيز : لاتتردد لو تبي رحت انا وياك اليوم او بكرا

نواف : لو الود ودي خليك زواجي اليووم والحين بعد

عبدالعزيز :هههههههههههههه شدعووه 

نواف : جد ياعبدالعزيز اكلمك

عبدالعزيز : خلاص اجل بكرا اجي عندك ونروح انا وياك نقول لجدي

نواف : والله جد

عبدالعزيز : ايه والله

نواف مبسووط قام وحب راس عبدالعزيز : ياااحبيييلك 

عبدالعزيز : ههههههههههه مصالح يالدووب مو لله يعني

نواف : والله احبك بعدين لاتقول يالدوب

عبدالعزيز : يالبى قلبهم الحساسين .. خلاص من عيوووني 

نواف : هههههههههه يلا انا تأخرت على محمد اخوي 

الهنوف دخلت : لحظه لحظه بدرري

عبدالعزيز : وييينك كل هذا قهوه

الهنوف : لا بس جلست مع خالتي شوي وراح علي الوقت 

نواف : مشكووره والله خلاص بطلع

عبدالعزيز : خذ لك فنجال واطلع .. وبعدين وش عندك مع محمد 

نواف : شغل بسيط متى ماخلصت منه قلتلك .. يلا مع السلامه ولاتنسون جدتي

طلع نواف ..

عبدالعزيز : مالك داعي الهنوف

الهنوف : شسوي عبدالعزيز والله راح علي الوقت ماحسيت

عبدالعزيز : قومي طيب مع امي نتقهوى شوي معها علشان نمشي لجدتي

الهنوف : انشاءالله 


***********************************

طبعا سحر من بعد عمليتها اللي مانجحت صارت مشلوله شلل نصفي .. 
وهذا الشي اللي كان مضيق صدر امها وماكانت تتوقع بيوم من الايام ان بنتها سحر بتصير كـذا ماكانت تتوقع بيوم من الايام ان وحده من بناتها تصير مثل سحر .. مو قادره تعتمد على نفسها وشكلها يقطع القلب .. 

في الصاله .. 

كانت سحر جالسه على كرسيها اللي خلاص صار هو ملازمها بكل وقت وبكل مكان .. الكرسي اللي صار صديق جديد لـ سحر ,,

ام سحر : سحر حبيبتي شفيك 

سحر: .... 

ام سحر : سحووره 

سحر : يمه 

ام سحر : لبيــه 

سحر : يمه مها ماجتكم بالبيت 

ام سحر : لا والله من سافرتي ماجت ولا مره 

سحر كان خلقها ضايق من مها .. صحيح قبل ماتسافر كانت متهاوشه معها بس مهما كان حنت لـ مها واشتاقت لها .. مها صديقاتها من ايام طفولتها .. مها الانسانه اللي عاشت معاها عالحلوه والمره .. 
مها اللي ماحبت شخص مثل حبها الصادق لـ مها بس للاسف مها ماقدرت هالشي من سحر .. حتى ماجت تزورها بعد عمليتها ولاحتى جت تواسيها عقب اللي صار لها ..

سحر : يمه عطيني جوالك بدق عليها 

ام سحر : وجوالك ليه ماتدقين منه

سحر: يمه ابي اكلمها من جوالك من جوالي ماراح ترد علي لاني امس دقيت عليها ماردت 

ام سحر : طيب ياعيووني هذا جوالي دقي عليها وكلميها .. يلا تبين شي 

سحر : وين بتروحين 

ام سحر : بروح اشوف ابوك وش يبي واجي ماراح اطول 

راحت ام سحر ..

سحر اللي كانت ماسكه الجوال وتدق على مها .. 

مها ردت : الو 

سحر بشوق : هلا والله وغلا 

مها : هلا ,, ميين ؟

سحر انصدمت من سؤال مها .. معقوله يعني نسيتيني يامها ..

سحر : انا سحر 

مها ببرود : ايه سحر .. هلابك

سحر : شفيك يامها ليه كذا بارده معاي مو فرحانه يعني انك سمعتي صوتي مو فرحان هاني رجعت من السفر وسويت عمليتي ..

مها : الحمدلله على السلامه

سحر والعبره خانقتها : مها والله يشهد علي اني مشتاقه لك حيل .. مشتاقه اجلس معاك واسولف معاك .. مها شفيك علي ليه كـذا اسلوبك معاي .. توقعت انك اول من يدق ويتحمد لي بالسلامه .. توقعت انك اكثر وحده تفرح بخبر رجعتي بالسلامه ..

مها : اتوقع اللي بيني وبينك ياسحر انتهى 

سحر : ومن قال لك انه انتهى

مها : سحر انتي اللي خليتي هالشي ينتهي بنفسك ..

سحر : ليه يامها وش سويت انا 

مها : تركتيني في امس الحاجه لك ,, طلبتك وانا محتاجه ورفضتي تنفذين لي الطلب .. قهرتيني ياسحر والله حقدت علييك

سحر : يامها بس اللي طلبتيني شي انا تركته من زمان وطريق مابي ارجع له .. انتي طلبتي مني شي مايرضاه ربك ولا رسولك 

مها : ماشاءالله رجعتي سحر ثانيه مو سحر اللي اعرفها .. سحر تكفين لاتسوين نفسك فاهمه وانك خلاص بتتغيرين وتتركين حركاتك انا اعرفك زين ياسحر

سحر : سحر اللي كنتي تعرفينها ماتت وراحت عن الدنيا ولاتتوقعين اني بكون نفسها شيلي من بالك يامها 

مها : خلاص طيب وش تبين اجل انتي انا ابي سحر الاولى اللي اعرفها مادام انتي مو سحر وش تبين داقه علي 

سحر : مها انا مو سحر الاولى اللي تقدر تمشي براحتها ومتى مابغت أي مكان راحت له بكيفها

مها بطنازه : ورجولك وينها والا ماتت مع سحر الاولى 

سحر تنهدت : مها بطلبك طلب 

مها : اطلبي

سحر : ابي اشوفك

مها : ههههههه شتبين فيني 

سحر : ابي اشوفك وبس .. مها الله يخليك لاتردين لي هالطلب .. اذا تقدرين تعالي اليوم لـ بيتنا وانا انتظرك 

مها : ماأقدر اليوم مره مشغوله 

سحر : حاولي قد ماتقدرين

مها : طيب خلاص بشوف .. يلا مع السلامه

سحر بضيقه : مع السلامه 

سكرت سحر من مها وهي تحس ان الارض مو قادره تشيلها تحس الدنيا ضاقت فيها على كبرها الكون الوسيع بكبره ضاق عليه وتحس انها اختنقت من بعد مكالمتها لـ مها



************************************

في بيت لطيفه ..

فارس كان بالمجلس ومعاه فيصل واحمد ومشعل ,,

فارس : حموود عطني الريموت لاأكسره على راسك

احمد : واذا قلتلك مابي اعطيك وش بتسوي يعني 

فارس : قلتلك بكسره على راسك

احمد : لا صعبه على راسي لو تكسره على ظهري احسن

فارس بجديه : احمد

مشعل : ههههههههههه فرووس صاير شديد

احمد : ههههه من جد

فارس : عطني الريموووت

احمد : مابي مو غصب يعني 

مشعل : فارس تبي اقوم عليه واخذه غصب

فارس: لا لا انا اللي بقوم واذبحه

احمد : يالله تعال اذبحني ارتاح من هالدنيا

فيصل : يووه انتم شفيكم صايرين بزران

مشعل : تكفى يالكبير 

فيصل : خلاص والله اعقلوا .. احمد ليه ماتعطي فارس الريموت وتريحنا

احمد : شفيك ياحبيبي انا في بالي هواش ووناسه

فيصل يقوم : اجل تهاوشوا لحالكم انا طالع

فارس : لحظه وين وين 

فيصل : والله راسي يوجعني من دون شي .. تجون انتم تزيدون علي

فارس : سلاامتك والله نستهبل شفيك 

مشعل : اصلا فيصل من اول ماجاء وهو طفشان وماله خلقنا

فيصل : والله تدرون انا احس خلاص ماينفع لي الا خالد 

فارس : مين خالد 

فيصل : خالد ولد خالك 

فارس : اييه خااالد .. اجل ماينفع لك الا هو 

فيصل : مو عن شي بس يعجبني تفكيره يعجبني رايه في كل شي .. صح اني اول اخاف منه لانه يعرف كل شي ويخوفني .. بس الحيين صرت احب اشوفه واسولف معه 

مشعل : ههههههههههههههه 

فيصل : شفيك تضحك قلت شي يستدعي الضحك

مشعل : ههههههه اضحك عليك 

فيصل : ليه وش قلت انا 

مشعل : ماقلت شي ابد سلامتك

احمد : لحظه طيب مييين خالد ذكروني فيه

فيصل : خااالد اللي جاء مره او مرتين معنا 

احمد : ماأذكره 

فارس : خلوود اللي يخاف منه فيصل 

فيصل : هههههههه ياحبيله 

احمد : ايييه قصدك المزيوون والله

فيصل : ايووه المزيوون عليك نوور

مشعل : هههههههههههه فارس ماتلاحظ كل الاثنين عاجبهم خالد

احمد : ايه والله انه حلوو ومزيون 

مشعل : بس مو ازين مني

احمد بطنازه: ايه عاد انت مشعل كل الزيين فيك 

فارس : نصف الزين في خلق الله ونصفه فيك .. سبحان من خلقك 

مشعل : لاعتاد خفوا علي تراني استحي

احمد : ههههههههه مشكلتك انك تصدق على طول 

مشعل : اقوول انقلع يالدووب جامل طيب

احمد: هذا طبعي ماأعرف اجامل انا صريح 

فارس : ماعليك منه بس انت احلى واحد بالدنيا واحلى من خالد

احمد: لا مايووصل لـ مستوى خالد

مشعل : ماتلاحظ انك ازعجتنا بخالد 

فيصل : شرايكم طيب ندق عليه يجي يوسع صدره معنا 

فارس : والله انا ماعندي مانع 

احمد : فيصل انت دق عليه مو عند رقمه

فيصل : الا عندي بس ماراح اكلمه انا 

مشعل يطلع جواله : خلاص انا ادق عليه وبقول له في اثنين ازعجوني يبونك

فيصل : اييه عاد لاتصدق وتقول كـذا 

مشعل : ههههههه طيب

احمد : خله عالسبيكر ابي اسمع صوته بالجوال 

مشعل : طيب طيب 

دق مشعل على خالد ,,

خالد : مرحـبا 

مشعل : مرحبا مليووون 

خالد: هلابك

مشعل : كييف حالك خلوود

خالد : الحمدلله تمام وانت اخبارك 

مشعل : تمااام .. اقول خلود

خالد : سم 

مشعل : سم الله عدوك .. انت معزوم اليوم ولازم تحضر هالعزيمه

خالد : عزبمة إيش 

مشعل : عزيمه وبس في ناس يبون يشوفونك

خالد : مشعل تستهبل علي انت 

مشعل : شفيك شكلك مالك خلق

خالد : لا بس انت ماينفهم منك شي

مشعل : طيب انت وينك الحين

خالد : طالع برا البيت 

مشعل : قريب عند بيت خالتي ام عزوز

خالد : لا .. ليه بغيت شي 

مشعل :بإختصار ياحبيبي فيصل واحمد جايين عند فارس ويبون يشوفونك يسلمون عليك 

خالد : قوول كـذا من اول جالس تلف وتدوور وعزيمه وناس عازمينك مسوي لنا زحمه

مشعل : هههههههههه شسوي ماأعرف اقول مقدمه

خالد : مو لازم مقدمه ماطلبنا منك تعبير 

مشعل : ههههههههههههه طيب وش قلت بتجي والا بتسحب عليهم 

خالد : لا شدعواا .. خلاص دقايق بس انا الحين اساسا ناوي ارجع البيت بس شكلي بجي عندكم مادام فيه ناس طالبتني تعرف يعني مانقدر نرد طلبيات مثل كـذا 

مشعل : مشكله عاد تصدق نفسك وتحس انك بزنس مان 

خالد : هههههههههه طيب خلني اجي واوريك شغلك

مشعل : هههههه يلا باااي ننتظرك

خالد : بااي 

فارس : يااحبيله ماتوقعت انها راح يجي

مشعل : وليه مايجي شدعوا

فارس : لا يعني يكون مشغوول والا شي

احمد : المهم انه بيجي وبس 

فيصل : واحلى شي نلعب بلاي ستيشن 

بهاللحظه رن جوال فيصل وكان بجنبه 

احمد بسرعه سحبه ..

احمد : ابي ارد على اللي يدق 

فيصل : اقول عطني خلني اشوف مين طيب

احمد يغمز له : ميييين غير البشر ؟

فيصل بصوت عالي : احمد عطني الجوااااال 

(( طبعا احمد كان يعرف عن غاده وانو فيصل يكلمها حتى كان يعرف ان فيصل مسجلها بجواله غير البشر بس كان يبي يستهبل على فيصل شوي ))

احمد يمد له الجوال : طيب اعصاابك ياحلوو 

اخذ فيصل جواله وطلع براا ..

مشعل : الدووب ليش طلع برا

احمد : مسوي لي مايكلم الا في مكان هادي

فارس : اقول بس لايجلس يكلم بالحوش تطلع له امي الحين والا زوجة اخوي

احمد : هههههههههههههه احلى شي

مشعل : والله يصير اكشن خطير

في جهة ثانيه فيصل اللي كان جالس بسيارته اللي كان موقفها قبال البيت ..

فيصل : كل هذا عتب يا غدوو

غاده : ايه .. من جد قهرتني 

فيصل : غاده الله يخليك افهميني 

غاده : عطني عذر او سبب على غيابك هذا

فيصل : ماعندي سبب بس والله انشغلت هالاسبوعين 

غاده : تنشغل يعني خلاص ماتدق ولا حتى ترسل مسج

فيصل : غدوو خلاص عاد والله ادري غلطت وحقك علي .. وانتي المفروض انك تدقين اذا شفتيني مادقيت

غاده : انا كنت اقول كل يوم بدق بكرا يمكن هو يدق بس ماشفت دقيت يعني اسبووعين وينك مو معقوله

فيصل : وانتي ليه توك تدقين

غاده : فيصل لاتعاتبني انا ماسويت شي غلط انا خفت انو فيك شي مابي ادق وانصدم من شي انا ماأبيه

فيصل : يابعد قلبي انتي .. طيب غدوو خلاص انسي اللي صار وانا اسف والله اسف قولي بس وش اللي يرضيك واناا اسويه لك 

غاده : مابي شي 

فيصل : يعني للحين زعلانه 

غاده : اللي سويته يخلي الواحد لازم يزعل 

فيصل : ياااقلبي خلاص قلتلك اسف وان شاءالله ماعاد تشوفين هالشي مني 

غاده : ماتفيدني اسف بأي شي يافيصل 

فيصل : بعدين تقدرين تزعلين على فيصل ؟

غاده : ........

فيصل : شفيك ساكته

غاده : مشكلتي يافيصل انو ماأقدر ازعل عليك لو تسوي أي شي .. لأني احبك 

فيصل : لحظه انا مو مستوعب اخر كلمه قلتيها 

غاده : هههههههههههه

فيصل : واخيررا نطقتي وقلتيها ياغاده وانا اتمناها من زمااان 

غاده : شسوي ماعاد فيني حيل اكتم بقلبي 

فيصل : ياعمري ايه خليك كـذا لاتكتمين ابد .. كل شي في قلبك خليه على لسانك 

غاده : من عنووني

فيصل : تسلملي عنوونك 

(( طبعا خالد وصل للبيت وشاف فيصل اللي كان جالس بسيارته ويكلم .. دخل داخل عند العيال وفيصل شافه وهو داخل ))

غاده : طيب فيصل

فيصل : لبـيه يارووح فيصل 

غاده : تقدر تدخل الماسنجر الحين 

فيصل : ليه 

غاده : ارسلتلك اهداء وابيك تشوفه

فيصل : والله انا الحين برا البيت اذا رجعت دخلت 

غاده : متى بترجع طيب

فيصل : مدري ياقلبي انا الحين جالس اكلمك بسيارتي لاني عند واحد من ربعي ودقيتي وطلعت اكلمك برا 

غاده : خلاص اجل مابي اشغلك بس اول ماترجع دق علي

فيصل : من عيوني 

غاده : مو تسحب علي وتنام 

فيصل : ههههههههههههه لاتخافين ماراح اسحب شدعوا عاد 

غاده : هههههههههه كل شي جايز يكون

فيصل : هههههه يااحبيلك .. اووكي قلبي انا بدخل عند العيال تامريني شي

غاده : سلامة قلبك 

فيصل : الله يسلمك .. باي 

غاده : باي 

سكر فيصل من غاده ودخل داخل ..

فيصل : السلام عليكم 

الكل : وعليكم السلام 

سلم فيصل على خالد ,,

مشعل : يلا يافيصل هذا خالد اللي ازعجتنا فيه تبيه يجي 

فيصل كان وده يقوم ويصفق مشعل وبان عليه انه متضايق من كلام مشعل ,,

خالد حب انه يغير الموضوع : المهم اخبااركم بس 

احمد : تمام بشووفتك 

خالد : الله يسلمك 

مشعل : شفييك فصوول زعلت

فيصل : لا مازعلت ولا شي

جلسوا العيال سواليف وضحك .. 

بعد نص ساعه تقريبا من وصول خالد كان فيصل منسدح ومعاه جواله بيده ..

فيصل : افف هالجوال ودي اكسره

احمد : شفيه بعد

فيصل : مخرف يحذف اشياء على كيفه 

خالد : من متى وهو كـذا 

فيصل : من يومين تقريبا 

خالد : انا صارت لي هالسالفه مع جوالي بس كان يحذف حتى الارقام الصادره والمستلمه 

فيصل : ايه نفس حالتي انا الحين يطلع عندي بالسجل انو اخر مكالمه من شوي جايتني صايره بالاخير والدعووه حوسه 

خالد : كيف يعني 

فيصل يمد له الجوال : خذ الجوال وشوف بنفسك .. يعني صاير عندي رقم احمد اخر شي وهو مادق علي واخر مكالمه صايره اخر شي بالترتيب 



اخذ خالد الجوال واول شي طبعا فتحه كان السجل 

خالد: يعني الحين المكالمه اللي صايره بالاخير هذي اخر وحده

فيصل : ايه 

شافها خالد وكان الاسم ( غير البشر )

مايدري خالد ليه حس بالفضوول يدفعه لهذا الاسم .. يبي يعرف 
فتح تفاصيل الرقم .. وياليتـــــه مافتحها ,, 

خالد كان يعرف رقم غاده وحس بطعنه قويه جته بقلبه من اول ماشاف الرقم .. فتح عيوونه زين يمكن يكون غلطان برقم والا شي .. تجمد خالد بمكانه وباين عليه انه مستغرب 

الكل مستغرب منه وجالسين يطالعوونه ..

خالد مو حاس بعمره ..

ماسك الجوال بقووه وعيونه مو نازله عن الرقم جالس يقراه مره ومرتين وثلاااث 

مشعل : خلوود شفيك 

خالد انتبه لعمره : هاه لا لا مافيني شي 

فيصل : خوفتني جوالي فيه شي

خالد : لا ابد مافيه شي بس 

مشعل : خالد بس ايش 

خالد : هلا

مشعل : شفيك انت مو طبيعي ابد 

خالد : مافيني شي والله شفيكم جلستوا تطالعون فيني 

احمد : لان حركاتك من مسكت الجوال مو طبيعيه وجهك انقلب لوونه 

خالد : لا لا عادي مافي شي

فيصل خاايف من بعد ماشاف خالد وحركاته الغريبه من اخذ جواله .. قبضه قلبه جاء في باله على طول خالد ولد عم غاده اللي تكرهه وماتحب سيرته .. يمكن يكون هو اييه وشاف رقم غاده على شان كـذا استغرب .. لا لا بس ماأتوقع انه هو ايه مستحيييل غاده تقول هذاك الشخص ماتحبه وثقيل دم .. وخالد هذا غير 
ايه لا مو هو وان شااءالله .. 

كل هذا الكلام كان يدوور في راس فيصل ..

خالد : تفضل يافيصل جوالك 
اخذ فيصل الجوال ..

خالد يقوم : يالله انا طالع 

فارس : لحظه ويييين بدري خالد 

خالد : خلاص فارس مشكوور .. يالله مع السلامه 

طلع خالد من عند العيال ..

احمد : غريب هالولد شفيه 

فارس : والله ماأدري من اخذ جوالك يافيصل وهو مو طبيعي 

فيصل : من جد مدري شسالفته 

احمد : يلا طيب ماودك نمشي 

فارس : وين بترووح بعد

احمد : بنمشي والله انا تأخرت 

مشعل : يابيخكم والله ماامدانا نجلس 

فيصل : المره الجايه ان شاءالله 

فارس : الله معاااكم 

طلعوا فيصل واحمد من عند فارس .. 

*****************************


عبدالعزيز يكلم نواف : نواف وينك انا من زمان عند جدي 

نواف : يلا انا عند الباب 

دخل نواف ,,

طبعا كان فيه ابو سعود بالصاله وعبدالعزيز ,,

نواف : السلام عليكم 

ابو سعود+عبدالعزيز : وعليكم السلام 

نواف سلم على جده ..

نواف : شخبارك يالغالي 

ابو سعود : الحمدلله بخير

عبدالعزيز : جدي احنا اليوم جايين نبيك بسالفه خطيره شوي 

ابو سعود : وش عندكم 

نواف : اول شي جدتي وينها

ابو سعود : جدتك نايمه 

نواف: والبنات 

ابو سعود : اكيد بغرفهم 

نواف : والوليد وخالد

ابو سعود : شفييك نواف وانا وش يدريني عنهم 

نواف : هههههههههه ايه جدي بشوف علشان مابي احد يكون موجود

ابو سعود : قول وش عندك خلصنا طيب

نواف : امممم مدري شلون ابدأ ياجدي

عبدالعزيز : ههههههههه انا اقوول عنك

نواف : ايه تكفى تريحني

عبدالعزيز : السالفه ياطويل العمر يعني تعرف نواف كبر وصار رجال ويبي يتزوج 

ابو سعود يلتفت على نواف : صدق كلام عبدالعزيز

نواف : ايه ياجدي .. ماودك يعني 

ابو سعود : لا والله بالعكس احلى خبر نسمعه ونفرح له 

عبدالعزيز : زواجه ياجدي بيكون على يدينك

ابو سعود : على يديني انا

عبدالعزيز : ايه يعني العروس اللي يبيها نواف انت ولي امرها

ابو سعود : عبدالعزيز قول العروس بإسمها شوي شوي علي تراني ماإستوعبت 

عبدالعزيز : هههههههههه ياحبيلك ياجدي

ابو سعود : بعدين مين اللي بيتزوج انت والا نواف

نواف : لا أنا ياااجدي اللي بتزوج

ابو سعود : طيب وش فيك ساكت قول لي مين العروس اللي تبيها 

عبدالعزيز : يستحي نواف ههههههههه

ابو سعود : يلا عاد ماراح يقول لي الا انت نواف .. قول من اللي تبيها 

نواف : جدي شفيك علي الله يهديك

ابو سعود : ليه

نواف : خلاص عبدالعزيز يقول لك انا ماراح اقول شي

عبدالعزيز : جدي حرام عليك خلاص يستحي خلني اقولك انا 

ابو سعود : لا اجل اللي يستحون مايتزوجون

نواف : لا خلاااص اجل ماعاد نستحي 

ابو سعود : هههههههههه يلا اجل قول لي 

نواف : وشو يعني وش تبيني اقول

عبدالعزيز : ههههههههههههههههههه

ابو سعود : شفييك نواف يعني وش بتقوول .. مو انت تبي تتزوج

نواف : ايه

ابو سعود : طيب قول لي مين اللي تبيها علشان نخطبها لك 

نواف : ايه 

ابو سعود : اقوولك مين تقول لي ايه .. خاايف مني يعني 

عبدالعزيز : ههههههههههههههه قلتلك ياجدي يستحي 

نواف : غيداء ياجدي

ابو سعود : ههههههههههه ايه من زمان ابيك تتكلم وتقول

نواف : طيب ياجدي الحين ابي جوابك بس

ابو سعود : والله ماراح القى واحد مثلك يصير كفو لـ غيداء بس كل شي بيدينها يعني على حسب موافقتها وانا بقول لـ جدتك تسالها ونشوف 

نواف : بس جدي مابي احد يعرف غير جدتي الى مايتم الموضوع

ابو سعود : انشاءالله بس انت فتحت لأبوك الموضوع

نواف : جدي تبي الصراحه

ابو سعود : اكيد يانواف

نواف : انا قلت لأمي بس هي مارضت 

ابو سعود : كيف مارضت يعني 

نواف : ماأدري ياجدي تقول غيداء ماتصلح لك .. ضيقت صدري بكلامها 

ابو سعود : لا يانواف اجل انا ماراح اقول لـ غيداء الا بعد ماتوافق امك

نواف : لااا ياجدي

ابو سعود : شلون يعني تبي اقول للبنت وامك مو راضيه وابوك مايدري مايصير يانواف 

نواف : طيب امي ماراح توافق 

ابو سعود : انا اكلمها اليوم ماراح تلقى احسن من غيداء .. ومالك الا اللي يرضيك ياولدي

نواف يحب راس جده : الله يخلييك لنا ولايحرمنا منك

عبدالعزيز : وانا ياجدي ابي اتزوج بعد

ابو سعود : افااا وش قلت !!

عبدالعزيز : ابي اتزوج

ابو سعود : ياجعل تحرم علي الجنه ان خطبت لك والا دورت لك عروس

عبدالعزيز : ههههههههههههههههه شدعوا ياجدي صدقت 

ابو سعود : والله كل شي منكم ياعيال اليوم جايز يكون 

عبدالعزيز : لا انشاءالله الله لا يجيب هاليوم اللي اتزوج فيه وبعدين ماراح الاقي مثل الهنوف الله يخليها لي 

ابو سعود + نواف : امين 

ابو سعود : ويخلي لي ام سعوود

عبدالعزيز : امين يارب ويخليك لنا 

طبعا ابو سعود كلم حصه وحاول يقنعها وبالاخير رضت وكان سبب رفضها شي بخاطرها مارضت تقوله لأبوها ( غريبه حصه من جد )وقال لـ غيداء ورضت طبعا على نواف ..

والكل عرف بالخبر وانبسط وفرح له حييل ,, واتفقوا ان الملكه تكون بعد 3 اسابيع 


*******************************************

رجع متاخر بالليل ودخل البيت كان البيت هادي الكل نايم ,, 

راح لغرفته .. فتح الباب كان متوقع انها تكون نايمه ..

عبدالعزيز : الهنووف مانمتي

الهنوف اللي كانت جالسه عالكرسي وضامه يدينها لبطنها .. ساكته ماقالت شي 

راح عبدالعزيز عندها وجلس : هنووفه شفيك

الهنوف : مدري ياعبدالعزيز بطني مره يوجعني

عبدالعزيز : سلاامتك من متى وهو يوجعك

الهنوف : من نص ساعه ابي انام مو قادره انام عبدالعزيز احس بموت

عبدالعزيز : بسم الله عليك ... قوومي معاي نروح للمستشفى 

الهنوف : لا لا مابي مستشفى

عبدالعزيز : الهنوف قووومي مايصير تجلسين كـذا وبطنك يوجعك

الهنوف : خايفه

عبدالعزيز : الحمدلله تخافين من ايش انا العكس مره مبسووط

الهنوف : مبسووط على ايش 

عبدالعزيز : قومي نروح المستشفى واحس اللي في بالي بيكون صح علي

الهنوف : هههههه لا مافي امل يكون اللي في بالك

عبدالعزيز : قوومي طيب نروح

طلع عبدالعزيز ومعاه الهنوف المستشفى ..

اول مادخلوا دخلت الهنوف على الدكتوره وفحصت عليها .. 

عبدالعزيز اللي كان واقف على اعصابه لحظات خوف قلق فرحه .. 

ويدعي ربه من كل قلبه انها تكون حامل ..

طلعت الدكتوره : انت زوجها 

عبدالعزيز : ايه نعم بشري شفيها يادكتوره

الدكتوره : مافيها الا العافيه .. الف الف مبرووك زوجتك حامل 

عبدالعزيز مو مستوعب : الهنوف حامل ؟

الدكتوره : ايووه .. ادخل تفضل عندها 

دخل عبدالعزيز مبسووط ..

الهنوف جالسه على الكرسي 

عبدالعزيز واقف من بعيد ويناظرها وعيونه تحكي فرحته ووناسته بهالخبر 

الهنوف بادلته النظرات نفسها ,,

عبدالعزيز مو قادر يمسك نفسه راح وضمها لصدره ..

عبدالعزيز : الف مبرووك ياقلبي والله احلى خبر سمعته بحياتي 

الهنوف : الله يبارك فيك 

عبدالعزيز : شفتي صار اللي في بالي صح 

الهنوف : وربي ماكنت توقعت ابد

عبدالعزيز : الحمدلله يااارب .. يلا ماودك نمشي 

الهنوف : الا والله يلا 

طلع عبدالعزيز مع الهنوف واول ماركب السياره اخذ جواله ودق على لطيفه وخبرها 

والكل عرف بالخبر ..


*******************************
في بيت ابوسعود ..

ساره : ياسلااااام وش هالاخبااار الحلوه اللي جتنا مره وحده 

غيداء : يااحبيلها الهنوف ماأتخيل شكلها تكون حامل 

ساره : هذي الدنيا يعني من يصدق انك انتي بتتزوجين قريب 

غيداء استحت من كلام ساره لان الوليد وابوسعود كانوا موجودين ماكان ودها احد يجيب لها طاري زواجها وهو مابعد صار شي بس خطبه ,,

الوليد : عقبااالك ساروونه

ساره : اميييييين

ابو سعود : الله يوفقكم كلكم ويرزقكم اللي تتمنونه 

الكل : امييين 

في هالاجواء الحلوه والاخبار اللي تفرح الواحد .. الكل مبسووط وفرحان الا خالد .. 

كان طول وقته بس يفكر بغاده وفيصل .. والافكار مو مخليته يرتاح ولو ثانيه .. احيانا يقول انه غلطان ومو هو رقم غاده واحيانا يجزم انه هو .. وحياته بس من شاف الرقم كلها ضيقه وتفكير ليل ونهار ,, حياته ملخبطه مو قادر يستوعب اي شي يصير حوله ..

**********************************

محمد: وين مشااري تأخر

عبدالله : الحين يجي ماعليك 

محمد: والله اني متحمس 

عبدالله : المهم قلت لأخووك

محمد : ايه صح ذكرتني خلني ادق عليه

دق محمد على نواف 

نواف: هلا حمود

محمد : اهلييين نواف وينك 

نواف: انا توني طالع من عند عبدالعزيز .. بروح للبيت ابدل ملابسي واجي عندكم

محمد : اوكي اذا طلعت دق علي 

نواف : اوكي 

بعد مابدل نواف ملابسه طلع من البيت 

طلع نواف ودق على محمد اخوه بس مارد ثوااني ويدق عليه مشاري 

نواف : الوو

مشاري : هلا نواف

نواف : هلابك .. ميين ؟

مشاري : انا مشااري

نواف : هلا والله وغلا

مشاري : وييينك تاخرت 

نواف: انا بالطريق الحين وين مكانكم فيه بالضبط

مشاري وصف لـ نواف المكان ..

وبعد ثواني وصل نواف ..

نواف كان مستغرب من المكان اللي هم جالسين فيه مكاااان مظلم وهاادي ومافيه احد 

نواف شاف العيال مجتمعييين من بعيد ويسمع الهوااش 

راح لهم بسرعه وشاف اخوه محمد مع صديقه سلطان اللي متهاوش وياه ويتضاربوون والعيال يحاولون يفكون بينهم 

ومحمد اللي كان طايح عالارض وسلطان فووقه
نواف مسك سلطان وحااول يسحبه عن اخوه مع العيال بس ماقدر لان سلطان يدفه ويبعده عنه 

محمد خلاص حس انه اختنق مو قادر يتنفس 

نواف يوم شاف اخوه كـذا مسك سلطان بكل ماأوتي من قوه ودفعه على ورا .. 
طاحوا سوا في الارض على بعض ..
وجلسوا يتضاربون 

العيال مو حاسين بنواف وسلطان انهم داخليين في هواش بينهم لانهم كانوا مع محمد بعد الضرب اللي جاه من سلطان 

سلطان صار يضرب بنواف بشكل هستيري .. حط حرته كلها فيه .. 
وآهـ يانواف خلاص ماعاد يتحمل الضرب فدفع سلطان بكل قوووته 
( طبيعي يدافع عن نفسه )

لكــــن للأسف سلطان تعكر بصخره كانت وراه وطاح على راســــه .. وجت الضربه قويــــــه ..

نواف حاول يستجمع قواه بعد ماتناثرت وتلاشت وقام وراح لاخوه ..

نواف : محمد يلااا قوووم معاي 

محمد اللي مو قادر يتحرك يحس بخموول مو طبيعي 

عبدالله : الله ياخذه عليه قووه عن مية رجال 

نواف : ماعليكم منه خلاص كل واحد يرجع لبيته

مشاري : ياااعمري ياحموود خلاص انا بجيبه معاي 

نواف راح لأخوه وساعده بالقومه : لا أنا بوديه معاي 

ساعدوه العيال وركبوه السياره .. 

عبدالله : اقول شباب انا اشووف الولد انه ماصار يتحرك 

مشاري : احسسسن

عبدالله : الله يستر تعالوا نشوف

راحوا العيال عند سلطان 

سلطان طايح على الارض 

قرب عنده عبدالله : سلطاان 

مشاري : قوموا بس خلووه بكيفه خلاص 

عبدالله : لحظه خل نشوف الولد شفيه

سلطان كان ماينسمع له صووت بس صوت الاه تطلع منه بصعوبه 

مشاري: انا عن نفسي بمشي انتم اجلسوا وتورطوا معاه والله يقولون انتم اللي مسوين له كـذا

عبدالله : روح خلاص انا مستحيل اخلي الولد كـذا لحاله 


طبعا مشاري راح وجلسوا العيال مع عبدالله علشان يشوفون سلطان شفيه وبالاخير شالوه معاهم للمستشفى ..

نواف متورط بأخوه مايدري وش يسوي يوديه للمستشفى والا البيت هو تعباان مو قادر يتمحل نفسه علشان يتحمل اخوه اخذ جواله ودق على عبدالعزيز 

عبدالعزيز : هلا نوااف

نواف اللي كان صوته موضح عليه التعب والارهاق : وينك عبدالعزيز

عبدالعزيز : شفييك نواف 

نواف: مافيني شي .. بس وينك انا عند باب بيتكم اطلع عند الباب ابيك

عبدالعزيز : انشاءالله ثواني وانا عندك

طلع عبدالعزيز عند الباب وشاف نواف جالس بالسياره يوم راح عنده شاف محمد اللي جالس جنب نواف وراسه مرجعه على ورا ومغمض عيونه وواضحه اثار الضرب عليه

عبدالعزيز : سلامااااات نواف شسالفه

نواف: عبدالعزيز والله اني تعبان تكفى روح انت وياه للمستشفى

عبدالعزيز خاف من جد : وشو أي مستشفى شسالفه يانواف 

نواف : انت خذ محمد معك وانا بجي بعدك

عبدالعزيز راح عند محمد : لا ان شاءالله مايحتاج مستشفى 

حاول عبدالعزيز يساعد محمد ونزله من السياره 

نواف : عزووز تستهبل وين تويده

عبدالعزيز : انزل بس ماعليك بدخله داخل يرتاح مايحتاج مستشفى ولا شي

دخل عبدالعزيز وماسك محمد اللي مو حاس بالدنيا 

اول مادخل قابلته الهنوف وخافت يوم شافت اخوها بهالشكل

الهنوف : محمـــــــد

عبدالعزيز : تعالي بس ساعديني نجلسه يرتاح 

الهنوف : محمد شفيييه ياعبدالعزيز 

عبدالعزيز : مافيه الا العافيه 

حاول عبدالعزيز يجلس محمد وخلاه ينسدح على ظهره ..

عبدالعزيز : هنوووووف روحي جيبي موويه بسرعه

الهنوف راحت بسرعه للمطبخ وجابت الكاس ..

الهنوف : عبدالعزيز شفيه اخوي شصااير

عبدالعزيز :قلتلك مافيه شي .. 

محمد بتعب : اااه راسي .. رااسي 


عبدالعزيز ضغط على راسه بيدينه

محمد: بس عزوووز يوجع 

نواف بهاللحظه دخل وباين عليه هو الثاني التعب والارهاق ..

الهنوف قامت : نواف

دخل نواف وجلس من دون مايرد عليها وسند راسه على ورا

الهنوف بصوت عالي : عبدالعزييييز شسالفه نواف ومحمد شفييهم قول لي شفيهم 

عبدالعزيز : والله مافيهم شي بس تعبانين شوي .. شفيك انتي ..
ممكن تروحين ترتااااااحين 

الهنوف راحت عند نواف : نوااف شفيك قول لي لاتخوفني

نواف على وضعه الاول : مافيني شي بس تعبان وودي ارتاح شوي

عبدالعزيز : طيب يلا قوم انت ومحمد لازم ترورحون البيت وترتاحون يلا 

الهنوف : لا خلهم هنا على بال مايريحون والله امي بتخاف اذا شافتهم كـذا

عبدالعزيز عصب من الهنوف : الهنووف خلاص اسكتي خلينا نعرف نتكلم شوي 

محمد : انا ابي البيت الله يخليك عبدالعزيز ودني الحيين

عبدالعزيز : ان شاءالله من عيوني يلا قوم معاي 

قام محمد 

عبدالعزيز : يلا نواف ماودك تقوم معي

نواف : يلا انا جاي

طلع عبدالعزيز ومعاه محمد ونواف ,,

والهنوف ماتدري شسالفه .. ضاق صدرهاا ماتدري شتسوي قالت ادق على مشعل يمكن يكون عنده خبر ,,

دقت الهنوف على مشعل ,,

مشعل : هلا والله وغلاااا

الهنوف :هلا مشعل

مشعل : هلا والله 

الهنوف : كيف حالك 

مشعل : الحمدلله بخيير شفيك هنو كانك ضايق صدرك

الهنوف : لا مافيني شي بس بسالك عن محمد ونواف

مشعل : شفيهم 

الهنوف : انت وينك الحين

مشعل : في البيت

الهنوف : وامي موجوده

مشعل : لا امي نايمه لييه بغينتي شي 

الهنوف : وانت وش تسوي لحالك 

مشعل : يعني وش اسوي جالس العب بلاي ستيشن وطفشان 

الهنوف : خلاص اجل روح كمل لعبك .. 

مشعل : يلا باااي يااحلى اخت بالدنيا

الهنوف : باايات 

بعد ماسكر مشعل من الهنوف ثواني ويدخلون عليه محمد ونواف ,, 

محمد على طول راح فوق 

ونواف دخل للصاله ..

مشعل : اف اف سلاامات شفيك

نواف : مافيني شفيك

مشعل : نواف شفيه وجهك ليه كـذا كله جروح 

نواف :ماعليك جروح بسيطه ايام وتروح

مشعل : لا جد قول لي وش فيك .. حتى هنوف تو تكلمني باين عليها متضايقه 

قام نواف : مافيني شي صدقني بس انت روح لـ محمد شوف يمكن يحتاج منك شي 

مشعل مايقدر يقول شي : طيب ان شاءالله 

نواف بعد ماراح لغرفته ينام 

راح مشعل لأخوه محمد ودخل عليه .. 

مشعل : محمد

محمد التفت عليه بعيوونه من دون مايتكلم

مشعل قرب عنده ..

مشعل : محمد شفيك شصاير 

محمد : تهاوشت معه يامشعل

مشعل : مييين 

محمد: سلطان 

مشعل : والله .. يعني هو اللي مسوي لك كـذا

محمد : ايه تهاوشنا وكل واحد اخذ حقه

مشعل : وهو وينه الحين

محمد : مدري اناماحسيت بنفسي ضربني ضرب ماعاد احس بنفسي 

مشعل : يااعمري ... الله يااخذه يخوف هذاك الانسان

محمد: بس نواف عطاه حقه وزياده ومدري شصار عليه

مشعل : اهم شي انك بخيير

محمد : الحمدلله

مشعل : تبي اجيب لك مويه والا شي تشربه

محمد : لا مشكوور بس سكر الباب والانوار ودي انام 

مشعل : انشاءالله .. نوم العوافي 

طلع مشعل وسكر على اخوه الباب وراح ينام ..

في صباح اليووم الساعه 7 الصبح تقريبا ..

رن التلييفون في بيت حصه ..

حصه صحت على صوت التليفون..

حصه : الو

..... : الو .. السلام عليكم

حصه : وعليكم السلام

.....: بيت ابو نواف

حصه : ايه نعم من بغيت ياأخوي

......: نواف موجود

حصه : ايه بس نواف نايم الحين مين يبيه ؟

......: معاك مركز الشرطه 

حصه : الشرطه 

الضابط : ايه يااختي نواف متهم بقضيه قتل

حصه : قتل .. لا ياأخوي انت غلطان

الضابط : والله ياأختي احنا عندنا شهود والشخص المجني عليه نقلوه للمستشفى بس توفى بسرعه الضربه كانت قويه عليه وتوفى الله يرحمه ونواف هو الجاني

حصه لسانها انعقد ماتدري وش تقول مو مصدقه كلام الضابط تحس انه يلعب معها ويمزح 

حصه والدمعه بعيونها : ياأخوي صدقني انت غلطان بالرقم .. نواف ولدي والله اعرفه زين مستحيل يسوي شي مثل كـذا

الضابط : عالعموم لازم الحين ابو نواف ونواف يحضرون عندنا بالمركز ونشوف القضيه 

حصه : انشاءالله .. مع السلامه 

سكرت حصه من الضابط بعد ماأعلنت دموعها استسلامها .. ياربي شصااير شسالفه .. نواف معقوله يسوي جريمه ويقتل .. لا مستحيل راحت حصه وصحت ابو نواف وقالتله انو الشرطه داقين وطالبينه هو ونواف .. ( تعرفون قلب الام عاد )

بعد ماصحى ابو نواف اللي كان مستغرب ..

و نواف اول ماصحى عرف بالسالفه وان سلطان توفى ..
ومافي غيره سبب للوفاة لانه هو اللي دفعه بقووه واكيد تسببت دفعته في موته ..

نواف كان طبيعي وماكان مبين على وجهه انه مستغرب او شي

ابونواف : يانواف شسالفه شصاير

نواف : مدري يبه خلنا نروح ونشوف 

راح ابونواف ومعاه نواف ..

اول مادخلوا مركز الشرطه اخذوا نواف اثنين من الضباط ..

وابونواف دخل على الضابط ..

ابونواف : السلام عليكم 

الضابط : وعليكم السلام .. ابو نواف ؟

ابونواف : ايه نعم سلامات ياأخوي شصاير 

الضابط : والله ياأبونواف ولدك نواف عليه تهمه بقضيه قتل عمد 

ابونواف : وانتم تتهمون الواحد من دون ماتتأكدون من صحة الخبر 

الضابط : ياعزيزي احنا عندنا شهود وحتى المجني عليه المتوفي نطق بلسانه قبل لا يتوفى وقال لنا كل شي 

ابونواف مصدوم مايدري وش يقول بالضبط

الضابط : ونواف الحين اخذناه للسجن ماراح يطلع الا اذا تنازلوا اهل المجني عليه 

ابونواف وقف : شلوون يعني وولدي الى متى يضل بالسجن 

الضابط : اللي يقتل ياأبونواف وش جزاءه ؟؟

ابونواف : بس نواف مو قاصد هالشي انا متأكد

الضابط : اللي عرفته من الشهود ان ولدك دفعه بقوه وطاح على رقبته ..
مما سبب له الوفاة 
وهذا شي عمد ياأبونواف وولدك ينفذ عليه حكم القصاص الا اذا تنازلوا اهل المتوفي 

ابونواف : لا ياحضرة الضابط الله يخليك وش هالكلام اللي جالس تقوله ..

الضابط : هذا كل اللي عندي والشهود موجودين متى مابغيت تشوفهم وتسألهم ناديناهم لك وانت تشوف بنفسك 

ابونواف: ماأدري وش اقولك ياحضرة الضابط انا الا الان مو مستوعب شي نواف ولدي متى سوى هالشي كيف ووشلوون 

الضابط : هالكلام كان امس بالليل الساعه 2 

ابونواف : طيب انا ابي اكلم نواف شوي مايصير تاخذونه مني قبل لاأشوف شسالفه منه واسمعها 

الضابط : تفضل عنده بس ماراح يطلع من السجن

راح ابونواف عند نواف اللي كان جالس بالسجن مو مستوعب هو الثاني اللي جالس يصير 

ابونواف : نواف

نواف رفع راسه لأبوه 

ابونواف : خيبت ظني فيك ياولدي

نواف مايقدر يقول شي او يحتج بأي شي لانه هو فعلا غلطان ويدري بغلطه اللي سواه من دون مايحس 

ابونواف: كل هذا يصير وانا ماأدري ليه ماقلتلي .. تروح تتهاوش مع عيال الناس وهذا كبرك يانواف .. اتوقعها من الكل وماأتوقعها منك 

نواف بعد كلام ابوه حس بالدنيا تدور حووله ..
حس انه خلاص ياحياة ياموت .. يايتنازلون عنه او خلاص مصيره الموت دموعه نزلت غصب عنه 

نواف : يبه صدقني لو بيدي ماسويت هالشي يبه انا غلطت واعترف بغلطي يبه والله انا ندمااان

ابونواف: وش يفيدك ندمك .. نواف انا الحين وش اقول للناس .. ولدي واكبر عيالي متهم بجريمه قتل .. وش اقول لأمك ولدك مسجوون .. وش تتوقع تكون ردة فعلها .. جااوبني يانواف ..

نواف ماسك الحديد بيدينه بقوووه ويضرب راسه فيه .. 

ابونواف : لاتضرب نفسك .. خلك على حالك .. وادع ربك يفرج لك يااكريم 

نواف : يبه الله يخلييك لاتحسسني بالقهر والله انا ندمان يبه يعني تتوقع فيه احد يتمنى ينسجن والا يقتص منه .. يبه طلبتك خلك بصفي لاتصير انت والدنيا كلكم ضدي .. 

ابونواف مو قادر يتحمل منظر ولده ودموعه اللي تسيل على خده .. دموع رجال تنزل بكل قهر وحسره 

راح من عند نووواف ووطلع ورجع للبيت ..

اول مادخل قابلته حصه ..

حصه : شصار ياأبونواف

ابونواف خايف من هاللحظه كيف بيخبرها عن ولدها وش بيقول ..
كيف يبداء معها ( ماينلام ابونواف هو بنفسه مو مستوعب كيف بيقنع زوجته انو ولدها مسجون وماراح تشوفه )

حصه : ابونواف جااوبني شفيك 

ابونواف باين عليه الضيقه والحزن : حصه كلنا نؤمن بالقضاء والقدر 

حصه : نوااااااف شفيه .. ولدي وييينه 

ابونواف: حصه هدي بالك وربك يفرجها انشااءالله 

حصه تمسك ابونواف مع ثوبه : قوول لي نواف وييينه ولدي شصار عليه 

ابونواف: بمركز الشرطه

حصه : وش يسوي هناك ليه جالس عندهم

ابونواف : دخلوه بالسجن

حصه : بالسجن !! ليييه نواف وش سوى علشان يدخلونه نواف ماسوى شي

ابونواف : ياحصه اذكري ربك وهدي بالك شوي 

حصه : لا اله الا الله .. قولي لاتحرق اعصابي ليه نواف بالسجن

اخذ ابونواف حصه مع يدينها وراح وياها بالصاله اللي فوق وجلس يقول لها كل شي بهدوووء وبأسلوب حلوو 

طبعا مشعل كان عند غرفته وسمع كل شي دار بينهم ..

راح بسرعه لغرفة محمد ..

مشعل : محمد قووم بسررعه يلاااا 

محمد : وشوو 


مشعل : نواااف يامحمد نواااف 

محمد : شفيييه

مشعل والدمعه بعيونه : مدري ابوي من شوي راجع من مركز الشرطه يقول انهم سجنوه عندهم 

محمد على طول تذكر سالفة سلطان 

محمد : وليييه طيب

مشعل : مدري قووم معاي نشوف الله يخليك والله اني خايف 

محمد: الله يستر لايكون على سالفة سلطاااان 

طلع محمد ووراه مشعل للصاله ..

حصه اللي كانت تصيح وابونواف جالس يهديها 

محمد ومشعل ظلوا واقفين يشوفون امهم ودموعها اللي تقطع القلب ..

حصه بنبرتها الحزينه : نواف مو مجرم علشان يقتل ياأبونواف والله ولدي مو مجرم

ابونواف : لحظه ياحصه خلته يسوي فيها شي مو بقصده يسويه 

ابو نواف التفت وشاف محمد ومشعل واقفين ..

ابونواف بهدوء : محمد 

محمد : سم يبه

ابونواف : متى اخر مره كنت مع اخوك 

محمد : امس بالليل

ابونواف: انت عندك علم باللي صاير صح 

محمد : لا يبه انا ماأدري شسالفه

ابونواف: لا يامحمد انت عندك علم وعارف بكل شي 

محمد : ومن قال كـذا

ابونواف : بالمركز كانوا الشهود اللي شاهدين على اخوك قالوا لي انهم يعرفونك وانت موجود وقت الحادثه

محمد : .......

ابونواف : حصه انتي روحي الحين وصلي لك ركعتين وادعي ربي يفرجها صياحك ودموعك ماراح تفيدك 

حصه : انشاءالله

بعد ماراحت حصه ,,

ابنواف : ممكن تقول لي يامحمد كل شي صار بالضبط

محمد بدأ يقول لأبوه كل شي من اول السالفه الى نهايتها .. 

************************************

الهنووف وقفت مصدومه : نواااف

عبدالعزيز : ايه نواف 

الهنوف : ومن هم علشان يمسكون نواف .. عبدالعزيز هذا نواااف مايسوي كـذا

عبدالعزيز : الهنوف لاتقولين مايسوي كـذا .. نواف غلط وهو يعترف بغلطته مانقدر ننكر شي احنا مانعرفه 

الهنوف ودموعها على خدها : يعني كيف ياعبدالعزيز الى متى واخوي يجلس بالسجن 

عبدالعزيز : لين مايفرجها ربك

الهنوف : يابعد عمري مابعد كملت فرحته بالخطبه يجوون ويسجنونه 

عبدالعزيز : حبيبتي هذا قضاء وقدر ونواف غلط وهذا ثمن غلطته

الهنوف : شلوون يعني كأنك تدافع مهم ومبسووط انه مسجون

عبدالعزيز : شدعوووا يعني .. الهنوف بالعقل يعني تتوقعين اني بفرح بخبر مثل هذا .. 

الهنوف : ماأدري عنك

عبدالعزيز : بس انا اقول هذا قضاء ربي ومانبي هالدموع والله ماراح تفيد ..
وماراح ترجع نواف وتطلعه من السجن لو صدق دموعنا بتطلعه والله كان اجلس طول يومي اصيح 

الهنوف : عبدالعزيز طيب واذا اهله مارضوا على نواف وماتنازلو وش يصير

عبدالعزيز : .......

الهنوف : جااوبني وش يسوون فيه

عبدالعزيز : الهنوف لاتتفاولين انشاءالله بيتنازلون وبيطلع نواف 

الهنوف : الله يااخذ من كان السبب .. حسبي الله ونعم الوكيل ..

عبدالعزيز : خلاص هنوو انتي ارتاحي الحين مايصير ترهقين عمرك وربك يفرجها .. نواف مو محتاج غير دعائنا انا وياااك والكل 

الهنوف : الله يفرررج له يارب ويوفقه دنيا وآخره ..


*****************************************

الكل انصدم من هالخبر .. نواف يصير مسجوون .. الى متى .. وايش بيكون مصيره .. 

غيداء كانت عليها الصدمه اقوى .. كانت مبسووطه وتنتظر يوم ملكتها بفارغ الصبر .. بس للاسف جاها الخبر وخرب عليها فرحتها وتنكدت من سمعته ..

في غرفة ساره .. 

ساره : غيداء والله مايصير خلاص عاد كافي هالدموع 

غيداء بين دموعها : ساااره شفيها هالدنيا علي .. مايمدينا ننبسط بالخبر اللي يفرحنا ويجي خبر ينكد علييينا .. ليه ياساره 

ساره : استغفري ربك ياغيداء .. كلنا ضايقه صدورنا ..
بس وش بيدينا احنا مانملك شي الا الدعاء .. انتي بدعاائك ودعاائي ودعاء غيرنا انشاءالله ربي يفرجها 

غيداء : ساره تدرين وش اللي ذابحني .. اذا الاهل ماتنازلوا وش بيصير مصيره 

ساره : غدوووو لاتخلين هالشي يجي في بالك .. انشاااءالله انهم بيتنازلون ومثل ماقال ابوي انهم طيبين وبيرضون ويتنازلون

غيداء : الله يسمع منك .. 

في هاللحظه دخلت ام سعود ..

ام سعود : يالله بنات تعالوا الغداء جاهز 

ساره : يلا غدوو

غيداء : الحمدلله شبعانه مو مشتهيه شي 

ام سعود : غيداء قومي والا ترا زعلت عليك

غيداء : جدتي الله يخليك اعذريني 

ام سعود : بكيفك بس انا قلتلك ترا بزعل .. وطلعت ام سعود ..

ساره : قووومي بس وتعوذي من ابليس وقولي لاإله الا الله .. وربك كريم 

تنهدت غيداء وقامت مع ساره .. 

************************************************

كان منسدح على سريره .. يحس الدنيا تدور فيه .. يحس بجسمه بس بالدنيا وعقله وروحه مو موجودين .. كان يتمنى بهاللحظه انه يصير كل اللي سمعه حلم ويصحى منه ويتلاشى كل شي .. 

قام خالد من سريره وراح واخذ لها شااور وطلع ودق على تركي 

تركي : هلا وغلا

خالد : اهليين 

تركي : هلابك

خالد : تركي وينك الحيين

تركي : بالبيت .. بغيت شي خالد

خالد : الله يخليك تعال ابيك مرني ونروح انا ويااك اقرب كوفي

تركي : من عيووني اطلع من البيت واجيك 

خالد : اوكي انتظرك .. مع السلامه 

تركي : مع السلامه ..

ثواااني وجاء تركي وطلع خالد معاه .. 

وراحــوا للـ كوفي ..

تركي : شفيك خالد عندك شي بتقوووله 

خالد تنهد : والله تعباان ياتركي

تركي : سلامتك من الاه .. شفيك قول اللي عندك

خالد : اول شي ياتركي نوااف

تركي : نواف ولد عمتك 

خالد : ايه 

تركي : شفيه ؟

خالد : انا بالضبط ماأدري شفيه بس اتهموه بقضية قتل وسجنوه

تركي قضية قتل !!

خالد: ايه .. والله ماأتخيل هالشي وللحين ماإستوعبته يعني ياتركي اي واحد يقتل جزااءه قصاص صح والا لا

تركي : ايه صح

خالد: يعني نواف وش بيصير مصيره .. تركي والله اني ماأنام بالليل اذا تذكرت انو ممكن تصير نهايته قصاص 

تركي : خالد شهالكلام .. بعدين هو صدق قاتل واحد ؟

خالد : مو قتل بسكين والا مسدس بس هو كان متضارب مع واحد ودفعه بقوه وطاح ومااات ويعتبر انو عمد 

تركي : ايه بس فيه فرق لما يتعمد وياخذ المسدس ويطلقه على واحد .. وفرق انو يدفع واحد ويطيح ويموت ..

خالد : بس كلها عقابها واحد 

تركي : لا انشااءالله انت تفائل بالخير واهل الميت بيتازلون وبيطلع من السجن 

خالد : ودي اروح له بس ماأدري كيف اواجهه احس اني ماراح اتحمل

تركي : لازم تروح واذا تبي رحت معاك انا .. وشفناه وسلمنا عليه .. ونهديه ونريحه 

خالد: ياتركي مو بس هذا اللي مضيق صدري ومنكد علي عيشتي بالدنيا

تركي : وش عندك بعد

خالد : آآآهـ ياتركي شي انا مو مستوعبه وماأتوقع انت بعد بتستوعبه

تركي : وشو طيب قوول 

خالد : خرب كل شي كنت اخطط له راح كل شي في بااالي كرهتها ياتركي وربي جاني احساس ودي اذبحها

تركي : خالد لاتتكلم بالالغااز .. ميين اللي كرهتها 

خالد : وفيه غيرها معذبتني

تركي : قصدك بنت عمك الله يرحمه

خالد: ايه بالضبط

تركي : شفيها طيب

خالد : تركي ماأدري وش اقولك مدري وشلون اعبر لك بس كل اللي ابي اقوله سؤال واحد وابيك تجاوبني عليه 

تركي : اسأل 

خالد ماكان وده يقول لتركي انو غاده تكلم فيصل مهما كان هذي بنت عمه وماحب انو صورتها تكون مو حلوه عند الغيــر حتى لو كان تركي .. يعني هذي بنت عمه ..

خالد : اول شي شيل من بالك بنت عمي الحين وتخيل انه ماقلتلك شي وفكر بسؤالي 

خالد : تخيل انك تحب وحده قريبه لك وتتمنى بأقرب وقت ممكن انها تكون زوجتك وانت زوجها .. 

تركي : ايووه

خالد: وانصدمت مره لما تدري انو واحد من زملائك يكلمها وله علاقه معها .. وش بتكون ردة فعلك تركي ؟ 

تركي : بصرااحه صدمه قويه علي .. بس بحااول انو اخليها تترك هالطريق بطريقتي الخاصه 

خالد : وشي طريقتك طيب 

تركي : يعني مثلا ارووح اخطبها واذا خطبتها طبيعي هي بتقلل من مكالماتها 

خالد : واذا هي ماتحبك وماقللت بالعكس زادت

تركي : ماعليييه .. اذا تملكت عليها وصرت اكلمها احاول ابين لها حبي ..
واعوضها عن كل شي هي كانت تدوره عند اللي تكلمه ..
ومع الوقت صدقني بتحبك لانو خلاص انت بإعتبار زوجها .. 
وبتترك الطريق اللي هي كانت عليه ..

خالد : .......

تركي : انا عرفت قصدك ياخالد وعرفت مين المقصوده بسؤالك ..

خالد : ميييين 

تركي : ههههههههه يااحبيلك خلود انت حاولت تخفي هالشي .. ويحق لك صراحه .. بس فضحت عمرك وانت موحاس 

خالد : يعني كيف عرفت من اقصد 

تركي : ايه حبيب قلبي انت وضحت لي بالبدايه وكل شي واضح .. 

خالد : والله ياتركي من ضيقة الصدر ماعاد صرت احس باللي اقوله 

تركي : عادي ياخالد .. انا هنا بس علشان اساعدك واعطيك احلى طريقه تكسب فيها بنت عمك وتخليها تكره الطريق اللي هي حبته

خالد : تركي والله مدري شلون اعبر لك عن فرحتي اني عندي صديق مثلك .. يفهمني بسرعه ويقول الشي اللي يعجبني دايم

تركي : والله بالعكس ياخالد ماأحس اني سويت الشي اللي يسعدك ويفرحك من جد .. بس انت اسمعني الحين انا بروح مع ابوي لواحد من الجيران تعبان بنزوره.. اول ماأطلع جيت عندك بالبيت اووكي

خالد يقوم : يالله اجل روح لاتتأخر وانا بستناك بالبيت

تركي : اوكي .. يلا

طلعوا من الكوفي وراح خالد للبيت وتركي راح عند ابوه ..

*********************************************



انتـــــــــــــــــــهى البــــــارت ..

توقعاآآآآآتكم ..

نواف وقضية القتل .. هل راح يتنازلون اهل سلطان والا بيصير مصيره قصاص ..

خالد وموقفه من الشي اللي شافه من غاده .. وهل يحبه لها بيضل نفس ماهو والا يقل ؟

سحر ومها هل بيرجعون لـ بعض مثل اول والا راح يضلون على حالهم ؟؟







لبارت السابـع والعشرون ..

جالس على سريره ومسند راسه على ورا .. الدنيا تدوور فيه .. الايام اللي عاشها واحداثها كلها تدور في ذاكرته من ايام طفوولته الى هاليوم .. على كثر ماصار بحياته مصاايب كثيره وهموم مايتحملها اي شخص .. على كثر ماجاه من اغلى اشخاص على قلبه كلام يجرح .. حس ان هالايام غير .. غير عن ايامه الاولى ايام صارت فيها اشياء ماكان يتمناها اشياء زادت همه هم .. وزادت جراح قلبه اللي ماراح يقدر يداويها الا شخص واحد .. بس للأسف الشخص اللي كان فيه امل انه يداوي كل جرح من جروووحه طعنه وجرحه اقوى جرح بـ قلبه .. (( الجرح لاجا من أغراب عادي .. لكن موت الجرح لاجا من احبابي ))

صوت الجوال قطع على خالد حبل تفكيره .. قام من سريره مفزووع ..

خالد : الووو

عبدالعزيز : هلا والله

خالد : هلا مين

عبدالعزيز مستغرب: انا عبدالعزيز .. شفيك ياخالد

خالد : ايه عزووز هلا والله 

عبدالعزيز : شفيك مو على بعضك 

خالد : لا مافيني شي بس كنت ناايم وصحيت على صوت الجوال 

عبدالعزيز : صحيتك اجل معلييش والله 

خالد : لا والله عادي

عبدالعزيز : طيب حبيت اسالك تروح معي لـ نواف والا لا ؟

خالد : بتروح الحين

عبدالعزيز : ايه 

خالد: بيروح معك احد

عبدالعزيز : لا انا مابي معنا احد

خالد : اووكي .. كيف يعني تجي تمرني 

عبدالعزيز : ايه انت بس جهز نفسك

خالد : اوكي ابدل ملابسي واطلع لك

عبدالعزيز : اووكي انتظرني .. مع السلامه 

خالد : مع السلامه 

بدل خالد ملابسه ونزل تحت على اساس ينتظر عبدالعزيز يجي ويروح معه ..

ابو سعود : انت مارحت ابد لـ نواف

خالد : لا ياجدي

ابو سعود : الله يهديك ويوم يروحون العيال كلهم مع بعض ويينك انت ؟

خالد : مدري ياجدي كنت مشغول ومدري كيف راحت علي

ابوسعود : يعني كل العيال رايحين الا انت مايصير ياخالد

خالد : شسوي ياجدي والله غصب

ابو سعود : نواف الحين بيكمل اكثر من اسبوع في السجن وانت اول مره تروح

خالد : خلاص جدي عاد لاتضيق صدري والله ماكان بيديني انشغلت غصب

ابو سعود : الله يهديك بس

خالد قام : اميين .. يالله جدي انا بطلع عبدالعزيز ينتظرني برا.. تامر على شي يالغالي ؟

ابو سعود : ابد مابي الا سلامتك وسلم على نواف 

خالد: يبلغ .. فمان الله

ابو سعود : فمان الرحمن 

طلع خالد وركب مع عبدالعزيز ..

وراحـوا لـ نواف ..

وصلـوا .. 

قبل لايطلع عليهم نواف ..

خالد : مدري ياعبدالعزيز شلون بشوفه 

عبدالعزيز : عادي خالد خلك طبيعي 

خالد : الله يعين بس 

بعد ثواني .. 

نواف اول ماوصل عندهم .. قام له عبدالعزيز وخالد ..

خالد : هلا نواف .. شخباارك اليوم بشر ؟؟

نواف جلس هالكرسي وتنهد : الحمدلله 

خالد: الحمدلله على كل حااال .. 

نواف : والله طفشت ماعاد فيني صبر

عبدالعزيز : لا يانواف الله يخليك مابي اسمع منك هالكلام 

نواف : عبدالعزيز وش تبيني اسوي يعني واحد جالس 24 ساعه مقاابل الجدران ماتبيه يقول طفشت 

عبدالعزيز : اذكر ربك يانواف .. 

خالد : وكلها انشااءالله ايام وتعدي وانت ماحسيت فيها 

نواف : آآه ياليت بس يااخذون حقهم مني وارتاح

عبدالعزيز : نواااف شهالكلام اللي انت جالس تقوله 

نواف : انا غلطت واستاااهل وخلني ارتاح من هالدنيا 

خالد : نواف ماتوقعتك كـذا .. خلك قووي لاتخلي الدنيا وظروفها تخليك ضعيف 

نواف خلاااص والدمعه في طرف عينه : خااالد والله شي يقهر .. انا قبل كنت مبسووط وانتظر الشي اللي بيفرحني بفارغ الصبر ومابقى عليه الا ايام بسيطه .. بعدين تجيني تهمه وتدخلني وتحرمني من اغلى ناسي .. خالد انا الجاااني ابي ارتاح مابي اتعذب اكثر ..

(( ياعمري نواف كان الشي اللي يقول انه بيفرحه هو ملكته على غيداء طبعا اللي كانت قريبه .. بس الدنيا ماتصفى لأحد من البـــشر ..))

عبدالعزيز : نواف بس الله يخليك .. ربك كريم وتفائل بالخير دايم .. وانشاءالله ماتشوف منهم الا العفو وتطلع من السجن وترجع لنا وتحقق حلمك اللي تتمناه 

نواف: الى متى ياعبدالعزيز .. الى الحين مابعد اتخذوا قرار .. الى متى اجلس على رايهم .. مايصير اعيش في حيره .. والله صعبه عيشتي كـذا تعبت والله 

عبدالعزيز : نواف حبيبي خلاص انت بس خل دايم في بالك انو انت بتطلع انشاءالله وبتتزوج قريب ونحضر زواجك ونفرح فيه ..

نواف نزل راسه .. وهو ساكت ماعاد يقدر يقول اي شي .. 

خالد : نواف عليك بالدعاء واستغفر ربك ولاتصير متشااائم من حياتك وربي يوفقك 

عبدالعزيز : يلا احنا بنمشي تأخرنا .. مثل ماقلتلك وقال لك خالد 

نواف : لحظه وييين رايحين

عبدالعزيز : نواف انتهى وقت الزياره

نواف بنبره ترجي : ماعلي من وقت الزياره اجلسوا شوي تكفون

عبدالعزيز تقطع قلبه على صوت نواف : والله ودي يانواف بس ماباليد حيله 

خالد : انشاءالله ماراح نخليك وزيارتنا لك دايمه 

نواف : ربي يعييين .. سلموا على جدتي وجدي وامي وابووي والكل وصلوا لهم سلامي 

خالد : يبلغ 

عبدالعزيز : يلا تامرنا شي حبيبي 

نواف : سلامتكم .. لاتطولون علي 

خالد : انشاءالله

طلع خالد وقبل لايطلع عبدالعزيز ناداه نواف ..

نواف : لحظه عبدالعزيز

عبدالعزيز التفت عليه : هلا 

نواف : تكفى طلبتك 

عبدالعزيز : آمـر يانـواف

نواف : ........

عبدالعزيز راح وجلس جنبه 

عبدالعزيز : وشو يانواف قول اطلب 

نواف : ابيك تقول للهنوف توصل سلام خاص لـ غيداء .. 

عبدالعزيز ابتسم وغمز : يووصل يانواف .. ماطلبت شي يالغالي 

نواف : يلا رووح لاتتأخر على خالد .. ولاتنسى طلبي

عبدالعزيز قام : انشاءالله .. يلا مع السلامه .. اشوفك على خير

نواف: مع السلامه 

طلع عبدالعزيز .. 

ونواف اللي جالس بمكانه .. ضم رجوله على بعضها وحط راسه عليها .. 
واخذه التفكير لـ بعيد .. 

************************************************** **

في غرفة سحر ..

مها اللي كانت مصدومه من سحر .. ماكانت تتوقع انها بيوم من الايام بتشوفها على كرسي ومو قادره تتحرك وتخدم عمرها ..

سحر : ادري مستغربه يامها .. اجلسي خليني اقول لك كل شي صار لي هناك .. اجلسي يامها 

جلست مها بعيده شوي عن سحر ..

مها : قولي ياسحر انا اسمعك 

سحر جلست تحكي لـ مها عن كل شي صار لها بسفرها ورحلتها المتعبه اللي عانت كثير فيها .. 

ومها كلها اذان صاغيه وتتسمع لـ سحر اللي صوتها كان يقطع القلب وهي تتكلم وتشكي حالها وتعبها اللي عانته طول فتره سفرها .. 

سحر : وهذا كل اللي صار يامها .. وهذي النهايه طلعت من العمليه على كرسي .. 
مها وش اللي استفدته من حياتي اللي راحت .. والله ماإستفدت شي .. جتني عقوبه من ربي وهذا حالي الحين .. تعبانه وموقادره احكم نفسي بـ نفسي .. 

مها حيل تأثرت من سحر وكلامها .. وهي بالاصل كانت جايه لها ناويه تتشمت فيها وتنهي علاقتها بس يوم شافت شكل سحر وكلامها وصوتها اللي كله حزن وندم .. تغير اللي في بالها ونست كل شي نوت تسويه مع سحر .. 

سحر بعد كلامها غطت وجهها بإيدينها وانهارت دموعها ..

مها ماتدري شتسوي شكل سحر يقطع القلب .. مها مصدوومه من كل شي .. ماتتدري شلون تتصرف بهالوقت ..

سحر رفعت ايدينها عن وجهها وتكلمت بين دموعها : مها انا بس ابي اطلبك طلب واحد 

مها : امري ياسحر 

سحر : مها انا محتاجتك .. لاتتركيني وتتخلين عني .. ولاتنسين ايامنا اللي عشناها علشان شي تافه .. مها بس نفذي لي هالطلب واكون اسعد وحده بالدنيا .. (( مسكينه سحر متعلقه في مها رغم كل اللي سوته لها .. وتركتها في امس حاجتها لها .. بس مالها غيرها وتحس انها هي الوحيده اللي تسعدها ))

مها بهاللحظه مو قادره تملك نفسها .. راحت وضمت سحر .. ودموعها سايله على خدها ..

سحر تعلقت بـ مها ماتبي تخليها وتفكها لو ثانيه ..

( طالت لحظه عناقهم .. لحظه التقوا فيها بعد فتره طالت ماشافوا بعض ولاحتى كلموا بعض .. لحظه تشكي فيها سحر عن كل الاماها وحاجتها لـ مها .. ومها تشكي فيها عن دنياها اللي عمرها ماصفت لها .. والاعتذار اللي قدمته لسحر عن كل شي سوته .. )

لحظات حلوه ..
لحظات لقاء ..
بعد زعل وغيــبه طويله وجفــاااء .. 

***************************************
في بيت ابو سعود ..

خالد وام سعود والوليد جالسين بالصاله ..

خالد منسدح بجسمه معاهم لكــن رووحه بعيده 

ام سعود تشوفه وحاسه انه في شي .. الولد مره متغير .. ماتدري شفيه ..

التفتت على الوليد وبصوت واطي 

ام سعود : الولييد 

الوليد : سمي يمه 

ام سعود : خالد شفيه 

الوليد التفت على خالد : علمي علمك يمه 

ام سعود : اكيد انك تعرف ياوليد قوول لي ريحني 

الوليد : والله يمه ماأعرف شفيه .. لو بعرف كان قلتلك 

ام سعود ضاق صدرها : الله يبعد عنه كل هم ويوسع صدره

الوليد : امين .. يلا يمه انا بطلع تبين شي ؟

ام سعود : وين بتروح 

الوليد : ثوااني ماراح اتأخر شوياات وراجع 

ام سعود : لاتتأخر ياأبوي .. 

الوليد حب راس امه : انشاءالله .. مع السلامه

ام سعود : الله يحفظك 

طلع الوليد .. وام سعود ضايق صدرها على خالد جالسه تطالعه وتتمنى بس لو تعرف وش اللي يدور في باله.. والشي اللي مضيق صدره ..

دخلت ساره : هااااااااااااي مامي 

ام سعود : هلا والله 

ساره جلست جنب امها : شتسووين يمه 

ام سعود : ابد ماأسوي شي ليه شبغيتي 

ساره : طفشاانه ابي اطلع انا والبنات 

ام سعود : مو الحين ياساره الوقت متأخر بكرا انشاءالله 

ساره : الله يخليك ما نتأخر بس كـذا نغير جوو

ام سعود كان ضايق صدرها على خالد ومالها خلق لساره وطلباتها : خلاااااص ساره قلتلك لا يعني لا

ساره بخيبة امل : طيب خلاص ليه معصبه 

ام سعود : ماعصبت خلاص روحي نومي بس اريح لك 

ساره قبل لاتقوم انتبهت لخالد اللي كان منسدح 

ساره : بسم الله .. خلووود هنا ماشفته 

ام سعود : ماعليك منه روحي لغرفتك

ساره : ليه شفييه

خالد التفت على ساره وطالعها بنظراته من دون مايتكلم

ساره مستغربه عيونها على امها مره وعلى خالد مره .. تبي جواب

ساره : يمه شفييييكم شسالفه 

خالد : مافينا شي 

ساره : والله انتم غريبين .. يلا بس تصبحين على خير مامي بروح انام 

ام سعود : وانتي من اهله 

خالد بعد ماطلعت ساره قام وعدل جلسته .. وراح جلس جنب جدته .. 

خالد يلعب في شعره اللي كان مو مرتب ومحيوس من بعد نومته .. مايدري وش يقول

ام سعود حطت ايدها على كتفه : في لسانك كلام ياخالد ..قول ياأبوي اللي في خاطرك 

خالد جلس يطالع في جدته فتره طويله .. كأنه اول مره يشوفها بحياته ..

ام سعود استغربت وبنفس الوقت خاايفه .. (( الله لايلومها حركة خالد غريبه من جد))

ام سعود : خااالد شفيك لاتخوفني 

خالد ضحك : خايفه مني 

ام سعود : بسم الله عليك .. لاماخفت منك بس قول لاتحيرني اكثر

خالد تنهد تنهيده طالعه من قلبه : يمـــــــه تعبت 

وحط راسه على كتفها ..

ام سعود حست بهالكلمه اللي طلعت من خالد .. ( يمه ) .. من زمان ماسمعتها منه .. مشتاقه تسمعها من خالد .. 

ام سعود : بسم الله عليك سلامتك من التعب .. وش اللي متعبك

خالد رفع راسه : كل شي تعبت منه .. دايم احس ان وجودي بالدنيا غلط ..

ام سعود : خالد شهالكلام الله يهديك ومن قال ان وجودك غلط 

خالد : من اللي اشوفه بالدنيا .. الدنيا هي مو راضيه تتقبلني اعيش عليها .. كل ماإنفتح لي باب سكرته بوجهي .. 

ام سعود : خالد لاتزعلني بكلامك هذا .. الدنياا فاتحه ابوابها لك بس انت لاتتشائم .. واذا قلت كلامك هذا مره ثانيه بزعل عليك

خالد : والله اللي مصبرني على الدنيا وجودك ووجود جدي .. (( وبعد تردد )) وامي هيا 

ام سعود : وليه متردد وانت تقول امك

خالد : مدري 

ام سعود : خالد حبيبي تعبان من امك ؟

خالد: لا والله ماسوت شي صدقيني امي تغيرت حيل ماعاد هي امي للي اعرفها 

ام سعود : اجل وش اللي متعبك 

بهاللحظه رن جوال خالد وكان المتصل فيــصل ..

خالد : يووه وش يبي هذا الحين داق بوقت غلط 

ام سعود : مين

خالد : واحد من ربعي

ام سعود : رد عليه طيب 

خالد ماكان وده يرد على فيصل بس ماحب يرد جدته : 

خالد : مرحبا

فيصل : هلا والله .. مرحبتييين 

خالد : هلابك

فيصل : شخبااارك خالد

خالد : الحمدلله .. بشرنا عنك

فيصل : بخيير بس ناقصنا شووفتك .. وينك ماعاد نشووفك من زمان عنك

خالد : انشغلت والله

فيصل : تنشغل وتنسانا عاد

خالد كان وده يسكر الخط بوجهه ماكان له خلق ابد .. حاقد على فيصل بشكل مو طبيعي ..

( اكيد بيحقد وهو يدري انه يكلم غاده .. الانسانه اللي على كثر ماحبها جرحته اقوى جرح )

خالد : شسوي يافيصل .. انشاءالله قريب اجي واشوفكم 

فيصل : مشتاقين لك والله

خالد: تشتاق لك العافيه .. فيصل معـليش انا مشغول شوي اكلمك بعدين

فيصل : اوكي واسف ازعجتك .. مع السلامه 

خالد: لاعادي .. مع السلامه 

سكر فيصل من خالد وهوو مره مستغرب منه ومن تصرفاته اللي متغيره عن اول 

في طرف ثااني عند خالد وام سعوود 

بعد ماسكر خالد من فيصل 

خالد: انا برووح انام تامرين شي يالغاليه

ام سعود : سلامتك يااولدي 

خالد يقوم : الله يسلمك

طلع خالد وراح لغرفته وهو داايخ يحس الدنيا تدوور .. بس قبل لايدخل سمع صووت احد يضحك
وكأنه صوت غاده .. 

حاول يميز مصدر الصوت راح ووقف عند باب غرفتها وسمعها .. كانت توها داقه على فيصل ..

فيصل : على كثر ماكان ضاايق صدري بس من سمعت صووتك ارتحت والله 

غاده : يابعد قلبي من اللي مضيق صدرك 

فيصل : لا مو احد بس كـذا ضييقه طبيعيه 

غاده : ليتها فيني ولافيك 

فيصل : يابعدهم الحيين خلاص راحت الضيقه صدقيني

غاده : اكييد فصوولي ؟

فيصل : اكييد ياروح فصولي 

خالد اللي كان واقف عند الباب من سمع اسم فيصل من غاده .. حس برجوله مو قادره تشيله .. خلاص من بعد هاللحظه تأكد انو فيصل اللي يجلس معاه ويسولف وياه يكلم غاده ويحبها وهي تحبه .. الشيئين اللي خلاه يتأكد .. شاف رقمها بجواله وسمعها وهي تكلمه (( ياعمري خالد طول حياته هموم وصدمات مايتحملها ))

جلس عالارض وسند راسه على الجدار .. وده يصرخ ويصحى من الحلم اللي كان يتوقع انه يعيشه .. كان يأمل نفسه انه حلم ومو واقع .. 

جلس خالد فتره عالارض مو حاس بنفسه .. الافكار اخذته لبـعيد ونسته نفسه والمكان اللي هو جالس فيه ..

بعد تقريبا نص ساعه .. 

الوليد اللي كان توه راجع وداخل للبيت .. رقى فوق وهو رايح لغرفته شااف الشي اللي صدمه واستغرب منه ..

خالد اللي كان جالس عالارض وعند باب غرفة غاده وشكله مو طبيعي ..

الوليد قرب عنده ونزل جسمه له : خالد

خالد اللي كان سرحان ومو حاس بأحد حوله 

حط الوليد ايده على كتف خالد وهزه : خلووود

خالد انتبه : هلا هلا معاك 

الوليد : خالد شفيييك .. وش اللي مجلسك هنا ..

خالد استوعب المكان اللي هو جالس فيه وقام: مافي شي سلامتك 

الوليد قام معه ومسكه مع يدينه : ممكن تجي معاي بغرفتي 

خالد منزل راسه : ليه شبغيت 

الوليد : ابيك شوي 

خالد : بعدين اجي معك الحين مره دايخ وودي انام 

الوليد : ثواني بس ماراح اطول معاك 

خالد : لا لا خلاص بعدين .. برووح انام انا تصبح على خير ..

راح خالد لـغرفته وترك الوليد اللي مو مستوعب شي .. شكل خالد مو طبيعي وربكته مو طبيعيه .. ومكانه اللي جالس فيه استغرب منـه الوليـد حيل .. 

***********************************
في بيت لطيفه ..

عبدالعزيز جالس وجنبه الهنووف وحاط ايده على بطنها ..

عبدالعزيز : الحين هالبيبي ليه مو راضي يتحرك 

الهنوف : هههههههه عزووز مو الحين توه بدري عالحركه

عبدالعزيز : متى يعني ناوي يتحرك ويخلينا نحس فيه

الهنوف : كلها شهر وشوي انشاااءالله 

عبدالعزيز : ومتى يجي هالشهر مافيني صبر انا 

لطيفه اللي كانت جالسه وتشوف عبدالعزيز والهنوف .. تشووفهم بإبتساامه حلوه .. وهي مبسووطه حيل ..

الهنوف : الايام سريعه بتروح واحنا مو حاسين فيها 

لطيفه : وبيجي اليووم انشاءالله اللي اشوفكم بنفس مكانكم وجلستكم هذي ومعاكم ولدكم 

عبدالعزيز يرفع ايدينه : امييييييين

*********************************************
طبعا فهد اختلاطه قليل جدا باهله .. انشغل بحياته عن ابوه وامه واخوانه 

وعرف بسالفة نواف ودخووله السجن وضاق صدره عليه وزاره بالسجن وماحاول ينساه .. 

**********************************************

بـــــين هالاحداااث اللي صايره .. فرح .. ألم .. ضيقه .. ندم .. قهر .. حب .. مأسآه .. كل واحد عايش باللي صاير له بدنيته .. 

وراضي باللي انكتب له .. 

ام سعود + ابو سعود : عايشين حياتهم ويحاولون يسعدوون عيالهم واحفادهم 

فهد : عايش حياته بعيد عن الناس .. يزور اهله وماينساهم 

حصه : حياتها حزن من بعد ماغاب عنها نواف .. اكبر عيالها .. وتدعيله كل يوم يفرج ربي همه 

لطيفه : مبسوطه بحمال الهنوف .. وسعادتها مع عبدالعزيز 

ام سحر : تسوي كل شي علشان تسعد بنتها المقعده 

خالد : من طلع على دنياه والهم صاير مثل ظلـه .. يحاول يبعد فيصل عن غاده بطريقته الخاصه 

عبدالعزيز : مبسووط وراضي .. بس يكدر عليه فرحته نواف كل ماتذكره 

نواف : بين اربع جدران عايش .. كل تفكيره على غيداء خايف انها تروح منه وهو محبوس مو قادر يسوي شي 

الوليد : حياته طبيعيه .. بس دايم يتساائل في نفسه عن خالد وحركاته اللي كان يشوفها منه بإستمرار 

محمد : حاس بذنبه اللي سواه .. انه هو سبب دخول اخوه السجن .. تمنى انه ماقال له عن سلطان .. وكره اليوم اللي عرف فيه سلطان

فارس : حياته الاولى اللي عايشها هي نفسها ماتغيرت .. مجتهد بدراسته ويتمنى يحقق حلمه وينادونه الدكتور فارس 

مشعل : عايش حياته بوناسه بس كل ماتذكر اخووه يتكدر عليه الجو ويضيق صدره

فيصل : ضاايق صدره من خالد وتصرفاته معاه .. كل ماحاول يقرب من خالد ابتعد عنه

تركي : يحااول يخفف عن خالد حزنه وهمومه .. ودايم يحط في بالـ خالد ان الدنيا ماتوقف عند غاده 

الهنوف : تحمد ربها على حياتها مع عبدالعزيز بس سالفة نواف طبيعي تضيق صدرها .. وتفكر بأخوها ليل ونهار 

غيداء : تعلقت بنواف حيل على انها ماعاشت معاه ولا ثانيه بس مجرد خطبه .. تصيح كل يوم وتدعي ربها يفرج عليه همه .. وكانت دايم تحط في بالها انها تروح وتزوه من دون ماأحد يدري بس كانت متردده مره .. 

غاده : حياااة تافهه تعيشها .. كل همها فيصل ومطنشه بدراستها .. وناسيه الشخص اللي يموت باليوم الف مره علشانها 

ساره : حياه اعتادت عليها .. ودااايم على بالها نواف اللي مستحييل احد ينساه ودايم يفكرون فيه 

سحر : تغيرت حياتها للأفضل من بعد مارجعت صداقتها مع مها 

مها : تقبلت سحر ورضت عليها وصارت تاخذ منها كل شي يفيدها وتحاول تترك حركاتها وحقدها على الناس 

هيا وبناتها : حياااتهم المعتاده .. 

**************************************************

بـعــــد مـرور خـمـس شـهــور ,,

في بيت ابو سعود .. غرفة ساره ..

الهنوف جالسه مع غـيداء اللي حالها مايسر أحد .. تحاول تخفف عنها 

الهنوف : وبعــدين معـك يعنـي مـو راضيه تعطيـنا ابتسامه حلوه 

غيداء : الهنوف مو بكيفي وربي 

الهنوف : الا بكيفك وكل شي بيدينك بس انتي معقده الامور وتشووفينها صعبه .. هونيها وتهون .. وانتي ادعي ربك وربي مايضيع احد 

غيداء : ونعم بالله 

الهنوف : يلا اشووف قومي معاي ننزل تحت وابتسمي واضحكي للدنيا تضحك لك 

غيداء : ودي والله بس كل ماتذكرت نواف احس ماتستاهل الدنيا نضحك لها 

الهنوف : والدنيا بعد ياغيداء ماتستاهل الضيقه ودمووعك 

غيداء : الله يعيين .. قومي يلا ننزل 

الهنوف : يلا 

نزلت الهنوف مع غيداء ..

ام سعود ولطيفه وساره وغاده .. جالسين بالصاله :

لطيفه : هلا والله غيداء .. وينك كل هذا تغلي 

غيداء تسلم على عمتها : لاوالله ياعمتي شدعووا

لطيفه : شخباارك واخبار الجامعه

غيداء : الحمدلله كل شي تمام 

لطيفه : الله يعينكم ويوفقكم

غيداء : امين 

ساره : اقوول الهنوف مااودك تولدين احس انك طولتي 

الهنوف : وانا وش بيديني لو الود ودي ولدت اليوم قبل بكرا 

ساره : بس على كبر بطنك ماشاءالله شكلك بتجيبين لنا عشر تواائم

الهنوف : بسم الله علي .. فال الله ولافالك تخيلي عاد معاي عشره

غاده : ههههههههههه اتبرع انا اشيل معاك اثنين منهم

ساره : وانا بشيل اربعه لو تبين 

ام سعود : بسم الله عليها .. انشااءالله تجيب لنا ولد ونسميه ناصر على ابو عبدالعزيز 

لطيفه : لا والله على حبي لناصر بس اسم ناصر موب حلو يسمونه اللي يبونه مو لازم ناصر

ام سعود : بس اللي اعرفه ان عبدالعزيز وده بهالاسم

الهنوف : ايه عبدالعزيز يقول لي ياخالتي اذا ولد ناصر انشاءالله

ساره : انتي الحين جيبي لنا البيبي وبعدين فكري وش تسمينه

غيداء : سمعت انو اذا كانت بنت بتسمونها غيداء علي

الهنوف : ههههههههههههه ابشري 

ام سعود : يلاا بس قوموا نتعشاء قبل لايجي عبدالعزيز واحنا مابعد تعشينا 

لطيفه : ايه الهنوف متى قال لك عبدالعزيز بيجي 

الهنوف : والله مدري ياخالتي .. تبيني ادق عليه 

ام سعود : لا لاتدقين نتعشى اول بعدين دقي

لطيفه : يلا اجل نتعشى قبل لا يجي 

***************************************

في المدرسه الثانويه ( بنات )

غاده كانت جالسه مع فجر وتسولف لها عن فيصل 

فجر : ايييه وانا اقوول ليه ادق عليه ومايرد علي 

غاده : ههههههههههه شتبـين فيه خليه في حاله

فجر : انا بخليه لك لانه ماعاد يهمني اصلا

غاده : وليه ماهاد يهمك والا لقيتي لك واحد غيره

فجر : مو واااحد ولا اثنين 

غاده : الله يرجك وانتي كل خلق الله متعرفه عليهم

فجر : شفتي كيف .. فجووره اجتماعيه 

غاده : ماشاءالله عليييك .. انا عندي فصوول عن الف شخص

فجر : يااااااعيني .. ويين غاده اللي ماكانت تحب فيصل

غاده : هذاك اول .. والاول تحول فجووره

فجر : ايه صح تعاااااااااالي 

غاده : وشو 

فجر : وش اخبار ولد عمك هذاك اللي ماتحبينه 

غاده : ييييع وش ذكرك فيه 

فجر : مدري جاء على بالي 

غاده : والله مدري عنه .. 

فجر : ماتزوج ؟

غاده : لا مابعد يااليت يتزوج اليوم قبل بكرا ونرتاااااح

فجر : هو مره جاء واخذك من المدرسه

غاده : ايه الله لايعيد هذاك اليوم .. وطلعتي معاي وشفتيه

فجر : اييييييييه ذكرت سيارته كانت لكزس على ماأظن 

غاده : اييه

فجر : ياااملحه يجنن هذاك الولد 

غاده : يجنن في عينك

فجر : والله حلووو حرام عليك 

غاده : ايه حلو بس انا اشووف اشين واحد بالدنيا

فجر : ماعلي منك عطيني رقمه بس 

غاده : خير وش تبين برقمه

فجر : بسوولف ويااه 

غاده : لاياحبيبتي دوري لك غيره

فجر : لييه مهتمه مو انتي ماتحبينه 

غاده : ايه ماأحبه بس يضل ولد عمي 

فجر: طيب واذا صار ولد عمك 

غاده : يعني تبيني اعطيك رقمه بكل سهووله مستحييل يافجر 

فجر تقوم : يووه انتي باايخه بجد

غاده : تسلميين مو ابيخ منك

فجر : رووحي بس لاتتأخرين على الحصه 

غاده قامت : ياااصبر الارض اللي تمشين عليها يافجر

فجر التفتت : ايش ايش .. عيدي كلامك اللي قلتيه 

غاده : ماقلت شي سلامتك

فجر عصبت من غاده 

فجر : طيييييييب ياغاده انا اورييك والله اذا ماخليتك تندمين ماأكون انا فجــــــــر

(( غاده وفجر علاقتهم علاقه مصالح ووناسه .. يوم واحد راضين على بعض وعشره متزاعلين .. ))

*********************************************

في بيت لطيفه .. الساعه تقريبا 1 الظهر ..

فارس توه داخل للبيت راجع من الجامعه وكان الجوو حر وطفشاان ..

دخل وحاط شماغه على كتفه .. 

لطيفه اللي كانت في الصاله جالسه على اعصابها مو قادره تجلس وهي تردد .. الله يهوون عليها ياارب

فارس : السلام عليكم

لطيفه : وعليكم السلام هلا والله 

فارس : مين اللي الله يهون عليها 

لطيفه : الهنوف بالمستشفى الحين ياعمري من الصبح عبدالعزيز وياها بالمستشفى 

فارس : ولدت ؟؟

لطيفه : لا مابعد الله يهوون عليها 

فارس : اميين 

لطيفه : تبي غداك الحين ياأبوي

فارس : لا مو مشتهي شي .. تبين اوديك يمه للمستشفى 

لطيفه : لا وش يوديني الحين .. انشاءالله اذا ولدت بالسلامه رحت لها

فارس : انشاءالله .. يلا اجل انا بروح ابدل ملابسي وانزل 

لطيفه : الله يحفظك 

اخذت لطيفه الجوال ودقت على عبدالعزيز ..

عبدالهزيز : هلا يمه 

لطيفه : بشر ياأبوي شصاار 

عبدالعزيز : مابعد صار شي يمه للحين 

لطيفه : طيب مادخلت عندنا

عبدالعزيز : تهاوشت انا ويااهم مو راضين يدخلوني 

لطيفه : الله يعيينها ويسهل عليها

عبدالعزيز : يمه والله اني خايف يصير لها شي

لطيفه : بسم الله عليها 

عبدالعزيز : طولت ماولدت .. لها داخله الحين ساعتين ونص 

لطيفه : اخاف انه مو وقت ولادتها بس .. يعني توه مابعد نزل راس الولد 

عبدالعزيز : والله مدري يمه لاتسأليني بهالشغلات انا مدري شسالفه 

لطيفه : ههههههههه الله يصلحك ويهديك .. روح لها طيب شوف الحين

عبدالعزيز : انشاءالله .. مع السلامه

لطيفه : مع السلامه 

بعد ثواني من انتظار عبدالعزيز طلعت له الدكتوره ..

الدكتوره : مبروووك المدام ولدت وجابت بنوته حلووه .. الحمدلله على سلامتها

عبدالعزيز : الله يسلمك ياادكتووره .. وينها طيب اقدر اشوفها 

الدكتوره : ايوه تقدر بس هي تعبانه شوي .. تفضل تقدر تشوفها

عبدالعزيز : يعطيك العافيه دكتوره 

دخل عبدالعزيز على الهنوف ..

جلس جنبها وباسها على راسها ..

عبدالعزيز : الف الف الف مبروووك .. احلى شي بالدنيا انو صار بيني وبينك رابط مشترك خخخخخ

الهنوف بصوتها التعبان ومو فاضيه لمزحه : هههههه الله يبارك فيك 

عبدالعزيز : وش اخبارك الحين 

الهنوف : الحمدلله بخير

عبدالعزيز :شخبار البنوته ماشفتيها 

الهنوف : والله مدري حطوها على صدري شوي بعدين خذوها ماأمداني اشوفها زين

عبدالعزيز : انا بجلس شوي وبروح اجيبها 

الهنوف : طيب امي درت 

عبدالعزيز : ايه صح ذكرتيني خليني ادق على امي اول وادق على خالتي ابشرها 

ودق على أمه .. 

لطيفه : هلا والله .. بشر ياأبوووي 

عبدالعزيز : ابشررك يمه ولدت الهنووف بالسلامه

لطيفه : الله يبشرك بالخير .. الحمدلله على سلامتها 

عبدالعزيز : وجاابت بنوته حلوه تشبه لك يمه

لطيفه : ماشاءالله عليك شفتها

عبدالعزيز : هههههههه لا والله مابعد شفتها .. انا الحين عند الهنوف 

لطيفه : ياعمري عليها .. شخباارها 

عبدالعزيز : الحمدلله بس تعبانه شوي 

لطيفه : الله يكون بعونها .. والحمدلله ولدت بالسلامه

عبدالعزيز : ايه والله الحمدلله .. يلا يمه انا بدق على خالتي حصه ابشرها 

لطيفه : خلاص اجل انا بدق على جدك وجدتك

عبدالعزيز :يلا فمان الله 

لطيفه : مع السلامه .. سكر عبدالعزيز ودق على حصه 

حصه : السلام عليكم 

عبدالعزيز : وعليكم السلام هلا والله خالتي 

حصه : هلاوغلا .. 

عبدالعزيز: شخباارك ووش اخبار بنتك الهنوف 

حصه : بنتي !!

عبدالعزيز : ايه

حصه : الحمدلله بخيير .. شفيك عبدالعزيز انهبلت 

عبدالعزيز : هههههههههه لا ياخالتي ماإنهبلت بس حبيت ابشررك

حصه : بشر ياعبدالعزيز 

عبدالعزيز : الهنووف ولدت 

حصه : الهنوووف !! .. متى ولدت ووش اخباارها بنتي وينها الحين

عبدالعزيز : هدّي ياخالتي .. توها والده الحييين والحمدلله هي بخير الحين وجابت بنووته حلوه تشبه لك هههه ..

حصه : الحمدلله على سلامتها .. انت بالمستشفى الحين

عبدالعزيز : ايه ياخالتي 

حصه : وامك عندك ؟ 

عبدالعزيز : لا والله بروح اجيبها بعد شوي والا اقول لفارس يجيبها 

حصه : اجل انا بصحي مشعل والا محمد واجي انا وياه 

عبدالعزيز : خلاص انتظرك 

حصه : مع السلامه

عبدالعزيز : مع السلامه 

راحت حصه بسرعه لغرفة مشعل وشافته نايم وراحت لمحمد كان جالس بغرفته مابعد نام 

حصه دخلت : حلوو ياأبوي انك مابعد نمت قووم ودني الله يخليك

محمد : ويين يمه ؟

حصه : اختك ولدت وجابت بنت وبرووح لها بالمستشفى 

محمد : يااحبيلها الهنووف ولدت .. متى يمه ؟

حصه : من شووي .. يلا ياأبوي قووم نروح انا وياك يلا 

محمد يقوم : يلا بس ابدل ملابسي وانزل 

حصه : يلا لاتتأخر انتظرك تحت 

محمد : انشاءالله دقايق بس

بدل محمد ملابسه وركب السياره مع امه ..

ووصلوا للمستشفى 

محمد يدق على عبدالعزيز : 

عبدالعزيز : هلا والله وغلا 

محمد : هلا والله بزووج اختي وأبو عيال اختي وولد خالتي 

عبدالعزيز : ههههههههههههه من كثر عيال اختك ترا كلهم بنووته وحده صغنوونه

محمد : هههههههههههه الف الف مبرووك الحمدلله على سلامتها 

عبدالعزيز : الله يسلمك عقباال مانبارك لك 

محمد : امين .. المهم عزوز كم رقم الجناح وبأي دور

عبدالعزيز : انت بالمستشفى الحين

محمد : ايه انا وامي 

عبدالعزيز : حلوو .. الدور الرابع جناح 211

محمد : اووكي دقايق واحنا عندك 

ثواني ودخل محمد ومعاه امه على الهنوف ..

حصه راحت عند بنتها وجلست على السرير : الحمدلله على سلامتك ياحبيبتي الف الف مبرووك

الهنوف : الله يسلمك يمـه 

حصه : وش اخباارك الحيـن عسـى ماتعبتي 

الهنوف : لا الحمدلله 

حصه : الحمدلله 

محمد جاء وسلـم على الهنوف : احلى خبر سمعته بحيـآآآآتي .. الحـمـدلله علـى سـلامـتـك

الهنوف : الله يسلمك .. 

محمد : يلا بتجيبون لي الحـلوه والا انا رحت وشفتها ماعاد فيني صبر 

عبدالعزيز : قووم معاي نروح نجيبها 

محمد : يلا مشينا 

طلع عبدالعزيز مع محـمـد ,,


*******

كان جالس وكل هموم الدنيا فوق راسه .. مايدري الا وين مصيره .. هل حياته بتضحك له ولا بتعبس بوجهه .. 
خذته افكاااره للماضي .. يوم كان صغير في بيت جده وكان عمره 13سنه

كانت جالسه عند الدرج تصيح ..

نواف يركض : شفييك تصيحين من ضربك اضربه ؟؟

... تصييح 

نواف : غيداااااء من ضربك والله افقع وجهه 

غيداء تصيح : محمد الدوبي ضربني قوووه 

نواف : تعاالي اوريك شغله

مسكها نواف مع ايدينها وراح وياها لـ محمد 

وضرب محمد .. وخذا غيداء معاه للبقاله .. كان يتذكر كيف كانت مبسوطه عشانه دافع عنها ..
يتذكر ضحكتها .. ايه يتذكرها .. شلون ينساها هذي قلبه ..
( نواف من يومه صغير كان يحب غيداء ويحب اللعب معها )

قطع عليه تفكيره صوت العسكري بصوته العالي : نواف عندك زوار ..

قام نواف وهو ماله خلق ..

شاف حرمه واقفه ومنزله راسها .. وكانت هيأتها نفس ساره ابتسم نواف في نفسه ( ياحليلها ساره مانستني )

نواف : هلا وغلا مابغيتي تزوريني يالقاطعه ..

.. : هلا نواف 


صدمــــــه ..


كيــــــف هي عندي ..


تو افكر فيها وهي عندي ..



لا مو معقوله .. غمض نواف عيونه يبي يميز صوتها .. ياااناس هذا صوووتها صووووتها ..



.. : اممم شكلك مو مبسوط من زيارتي .. انا بغيت اتطمن عليك وابشرك الهنوف ولدت وجابت بنوته ..

نواف مو مستوعب شي خلاص يحس الدنيا ظلما ..

.. : شكلي ثقلت عليك .. يلا انا استاذن .. أشوفك على خير ..

نواف : لحظه غيداء


غيداء وقفت وهي تحس دموعها بتنزل مو قادره تمسكها 

نواف مو عارف وش يقول الصدمه قويه مو مصدق ابد هي قدامه لولا الحياء كان ضمها وبكى على صدرها وقال انا محتاجك ..


نواف مايدري وش يقول : اممممم ارتاحي ليه واقفه ..

غيداء حاولت تمسك دوعها .. وجلست .. 

نواف يحرك شعره بيدينه يحس الكلام طااار: شخبارك ؟؟

غيداء بصوت مخنوق : الحمدلله .. اخبارك انت ؟

نواف : انا بخير دام الغالين بخير ..

غيداء سكتت فتره بعدين قالت : نواف ..

نواف بدون شعور : ياروح نواف


صمــــــــــــت ..


نواف حب يقطع الصمت : امري يابنت خالي ..

غيداء : نواف انا مدري ايش اقولك .. او كيف اقول اللي بداخلي .. ادري انك مستغرب من جيتي هنا .. 

نواف قاطعها : لا والله احلى زيااره ماتعرفين كيف انا مبسوط بهالزياره ..

غيداء : نواف انا جايه هنا بدون لااحد يدري كلهم بالمستشفى عند الهنوف ..

نواف : جايه مع مين ؟

غيداء : مع السواق ..

نواف : لحالك ..

غيداء .. ايه ظروفي اقوى مني ..

نواف : مهما كان .. غيداء صحيح انا مبسوط واتمنى اشوفك دايم .. بس مو تجين مع السواق لحالك 
الدنيا مافيها امان ..تكفين لاعاد تركبين معاه لحالك خذي معاك اي احد

غيداء : ان شااء الله .. 


نواف نزل راسه : غيداء ..مادام انك جيتي وعنيتي ودي اقولك اللي بخاطري واتمنى تقبلينه 

غيداء : قول يانواف انا اسمعك 

نواف : مابيك تربطين مصيرك مع انسان مايدري وين مصيره .. مصيره بيد ناس غيره .. مايدري هو اليوم يموت وتـنـتهي حياته والا بكره ..

غيداء شووفي حياتك وانسي نواف .. 

نواف مو قادر يتكلم ويكمل كلامه يحس بخناجر على صدره .. كل هالكلام طالع من ورى قلبه بس شيسوي غصب عنه وعلشانه يحبها مايبيها تتعذب مع شخص مثله ..

غيداء : نواف بليز لاتفكر كذا .. انت انشاء الله قريب طالع وبنفرح فيك .. نواف انا مستحيل اتخلى عنك ..

نواف سكت مايدري وش يقول ..

غيداء : الدنيا اذا إحنا شفناها حلوه صدقني بتكون حلوه وننبسط فيها 

نواف قاطعها : بس اللي مثلي غير .. غيداء انسان غلطان وقتل شخص وعايش بين اربع جدران ينتظر مووته .. بالله يعني هذا تتوقعين انه بيشوف الدنيا حلوه .. مستحييل يشوفها حلوه راح يشوفها غداره وماترحم

غيداء : نواف طلبتك الله يخليك مابي اسمع منك هالكلام مره ثانيه 

نواف : هذا اللي صاير شتبيني اقول 

غيداء : صحيح صاير .. بس مهما كان انت بكلامك تزيد اللي فيك 

نواف : خلاص ولايهمك من عيووني انشاءالله ماعاد تسمعين مني هالكلام 

غيداء : تسلم عيونك .. يلا نواف انا أستأذن

نواف : ويين ياغيداء 

غيداء : تأخرت على البيت ماأحد يدري أخاف انهم رجعوا من عند الهنوف ومايلقوني موجوده

نواف : اووكي .. انتبهي لـ نفسك .. ومثل ماقلتلك انسي نواف هالفتره بس 

غيداء : انت تطلب شي فوق استطاعتي .. مع السلامه يانواف ..

نواف : لاتقطعين .. مع السلامه ..


********************



محمد : والله تشبه لي سبحان اللي خلقها بس ..

مشعل : لا بالعكس تراني توأم امها يعني تشبه لي اكثر ..

ابو نواف : لا انت ولا هو روحو زين .. اصلا هي تشبه لي 

الكل ضحك : ههههههههههههه

حصه : حتى انت يابو نواف حاط راسك براس هالعيال ..

عبدالعزيز يبوس في بنته : عاد والله تبون الجد .. (يلتفت على الهنوف ويبتسم ) تشبه لأمها ..

ابونواف : اقول هاه وش الاسم اللي اخترتوه .؟؟

الهنوف : امممم مدري للحين انا ودي .. بـ ريما 

محمد : سموها لطيفه على خالتي والله تطلع احلى بنت 

عبدالعزيز : لا امي ماتبي تقول اسمها كبير وتبي لبنتي اسم صغنون يركب لها ..

مشعل : انا عندي اسم .. مشاعل وخالها مشعل هههههه

محمد : سخييييف اقول روح زين ..

عبدالعزيز : تدرون من حبي للهنوف ودي اسميها الهنوف 

الكل : هههههه الله يخليكم لبعض ..

عبدالعزيز : خلاص بسميها على ذوق ام العيال 

مشعل : هههههههههه كشخه والله وكبرنا وصار عندنا عيال ياعزووز .. يمـه مايصير هنو عندها بنت وانا لا .. زوجيني الحين 

حصه : يــــارب صبرني على هبال هالولد .. ولايهمك خلاص اروح اخطب لك بكره 

الكل : ههههههههههههههه

*******************************

في بيت هيا ..

رهف : ماشاءالله عليه بدري مابغى يجي

هيا : يااربيه انتي شفيك على ابوك

رهف : مافيني شي بس اللي قاهرني انه قال بجس شهرين وكمل 9 شهوور وتوه يرجع

العنود حبت تقطع سالفة رهف : يمه متى وصل ابوي ؟

هيا : اليوم الفجر

العنود : والحين نايم 

هيا : اييه اذا جاء بعد شوي صحيته

رهف : المهم بس خلونا من ابوي الحيين .. مو ملاحظين شي انتم 

العنود : وشو 

رهف : خاالد من زمان ماجاء عندنا وحتى مادق يسلم 

هيا : ايه والله خالد ياحبيله مو من عادته يجلس مايجينا كل هالوقت 

العنود : يمكن انشغل شوي

رهف : ماااااما بدق عليه

هيا : دقي عليه حبيبتي سوي اللي تبين 

رهف مبسووطه : والله جد ادق عليه 

هيا : ايه دقي وعطيني اكلمه اقول له يجي نشوفه

رهف قامت مبسووطه : طيب دقايق اجيب جوالي واجي 

جابت جوالها وجلست جنب امها ودقت على خالد 

خالد : ألوو

رهف : أهلييين خالد 

خالد : هلا والله رهوووفه 

رهف : شخبااارك 

خالد : الحمدلله بخيير .. انتي شخبارك وامي وعنووده

رهف : كلنا تمااام بس ناقصنا شي واحد 

خالد : وشو يارهف

رهف : ناقصناا شووفتك والله مشتااقين لك 

خالد : يااحبيلك والله .. وانا مشاااق لكم اكثر 

رهف : ويينك طيب خلنا نشوفك 

خالد : والله من زمان وانا ودي اجي بس انشغلت وماحسيت بالايام 

رهف : عاذريينك بس لاتقطع عاد

خالد : ماعلييك انشاءالله بكره انا عندكم 

رهف : اهم شي نشوفك حتى ماما مشتااقه لك هي اللي قالت لي دقي على خالد 

خالد : عطيني اياها هي عندك ؟

رهف : ايه دقيقه بس

كلمت هيا خاالد شوي ووعدها انه يجيها بكره 

***************************************


انتهــــــــــــــــــــــــــــى ..

اتمنى انه عجبكم ..

وابي توقعااتكم للبارت التاسع والعشرون




البـــــــــــــــارت الثامن والعشرون .. 



في بيـت هيا ..

هيا : ماشاءالله الحمدلله على سلامتها

خالد : الله يسلمك يالغاليه

رهف : يااحبيلها ابي اتذكرها عجزت 

خالد : ولايهمك رهووفه تروحين تزورينها وتشوفينها

هيا : ايه ياأبوي ذكرتني عطهم خبر انا واخواتك نروح ونزورهم ونسلم عليهم 

رهف مو مصدقه الكلام اللي تقوله امها .. من طلعوا على الدنيا وهم مايشوفونهم الا في عزايم كبيره وقليل ..

خالد : انشاءالله يمه 

رهف : يعني كييف بنروح كلنا لهم

هيا : ايه ليه ماودك 

رهف : لاا والله بالعكس انا اول وحده ودها ترووح

خالد : انشاءالله اجي اخذكم يوم وتروحون تسلمون عليهم وارجعكم

هيا تنهدت : الله يخليك لنا طول عمرك ماتقصر

خالد : ماسويت والله شي يستاهل .. انا كلي تحت امركم 

..... : مستغنين عنك وعن خدماتك اللي تقدمها لهم 

جاهم هالصوت من وراهم

التفت خالد ..

يوسف : ماتقول لي الحين وش عندك جاي بيتي

خالد : جاي اسلم على امي واخواتي 

يوسف : مانبي منك سلام مرتاحين من دون سلامك

خالد : مرتاحين والا مو مرتاحين انا ابجي واسلم عليهم رضوا غيري والا مارضوا 

يوسف : خالد صدقني بتندم على كل كلمه تقولها .. ثمن كلامك قبل ماتطلعه

خالد : مثمن كلامي كله قبل لاأطلعه واعرف وش اللي اقووله 

يوسف : خاااالد تراك في بيتي ومو من حقك تتكلم بهالطريقه 

خالد : ماأشوف اني قلت شي غلط 

هيا : صلوا على النبي .. خلاص يايووسف حصل خير

يوسف : هيا لو سمحتي انتي خليك ساكته وخليني اتفاهم معه 

خالد : يمه ماعليك لاتشيلين هم

يوسف : هههههههههههه يمه اجل ..ومن قال لك ان هذي امك ياحبيبي

خالد : ايه امي 

يوسف : امك في الاحلام يمكن هههههههههه

خالد : انت الحين وش اللي تبي توصل له 

يوسف : ابي افهمك ان هذي مو امك

خالد : امي غصب عن اللي يرضى واللي مايرضى

يوسف : الام حنونه على عيالها وتحبهم ومستحيل تتخلى عنهم .. مو مثل امك تخلت عنك وانت صغير وفي امس الحاجه لها وتزوجت ورمتك على جدتك .. بالله هذي تسميها أم 

خالد : امي ماسوت كـذا بكيفها .. كل هذا رغم ظرووفها اللي أجبرتها 

يوسف : لا مو ظرووفها ياحبيبي .. كل اللي صار برغبتها 

هيا اخذتها افكارها لبعييد .. كيف انها تخلت عن خالد علشاان وناستها ومصلحة نفسها .. تخلت عن ولدها علشان شخص اكتشفت بالاخير انه مايستااهل ..
تتذكر كيف كانت حياتها مع يوسف ..
حيااة حلوه وسعيده .. بس تغيرت وانقلبت للأسوأ ..نزلت دموعها وهي مو حاسه باللي حولها

خالد واقف ونظراته على يوسف ومره على رهف ومره على امه ..مايدري وش يسوي هاللحظه او وش يقوول 

يوسف : والحين بعد ماعرفت ان هالام اللي تسميها يمـه ماتستااهل تكون ام شتبي فيها هي وبناتها 

خالد : اذا انت تقول عنها انها ماتستاهل تكون ام .. فـ تراها عندي تسوى الدنيا ومافيها .. وتبقى امي مهما قلت 

يوسف : هههههههههه مسكيين انت ياخالد والله اتذكرك وانت صغير كان شكلك يرَحم اللي قلبه قاسي يحن اذا شافك تصيح وامك تخلييك .. لو انها حنونه وتحبك كان ماخلتك .. ويين قلبها ياخالد 

هيا صرخت في هاللحظه .. خلاص مو قادره تتحمل كلام يوسف .. يقول كلام زي الطعنات على قلبها ..

هيا بين دموعها : بس ياايووووسف بس الله يخليييك 

يوسف : ايه ماتبيني اقول لولدك انك ماتحبيينه وانك قاسيه عليه 

خالد : بـــــس خلاااص كافي 

راح خالد لأمه وضمها ..ويحاول يهديها شووي .. 

بهاللحظه خالد حس بشعوور من زمان ماحسه .. من زمان ماضم امه وحط راسه على صدرها .. تمنى انه مايقووم ابد وده يشكي على صدرها لييت ماتنتهي هموومه كلها 

(( ماينلام خالد اول مره تضمه من بعد سنييين قاسيه))

يووسف : ودع امك لانها اخر ضمه تضمها فيها .. وطلع يووسف

خالد : يمه خلاص دمووعك غاليه .. ماعليك من كلامه وانتي امي مهما قال من كلاام 

هيا : بالفعل هو ماقال شي غلط .. كل هذا سويته فيك .. بس صدقني ساعتها مدري وين كان عقلي .. ولاتتوقع اني ماأحبك ياخاالد .. مافي ام ماتحب ولدها

خالد : ادري يمه والله ماصدقت كلامه وماعلي منه 

هيا : الله يخلييك لي ولايحرمني شوفتك يارب

خالد بنبره تقطع القلب : ويخليك لي يالغاليه

*********************************

جالسه على سريرها ومعها كتبها وطفشااانه وضايق صدرها ..

غاده : ياااربي قربت الاختبارات والله ماالي خلق 

ساره : كلها اسبووعين اجتهدي فيها 

غيداء : ونبي نسبه حلووه مو مثل الفصل الاول

غاده : والله ماتهمني النسبه .. انتي خلينا ننجح الحين

غيداء : غاااده اعقلي وحطي في بالك النسبه انا ابي نسبتك عاليه

غاده : وبعدين وش استفيد بالنسبه 

ساره : تستهبلييييين غدوو النسبه هي اللي بتدخلك القسم اللي تبينه بالجامعه

غاده : مابي ادخل الجامعه يمدحوون الجلسه بالبيت 

غيداء : غاااده لاترفعين ضغطي ترى بقوم وأصفقك

غاده : انتم شفييكم كـذا خلوا الواحد على راحته 

غيداء : انتي لو نخلييك على راحتك رحتي فيها 

غاده : والله الدنيا مايسوى نتعب فيها 

ساره : مستقبلك يااغااده 

غاده : تكفيين بس الحين عاد اذا تخرجتي من الجامعه تلقين الوظاايف تنتظرك 

ساره : ايه ياحبيبتي لو اجيب معدل حلوو اتوظف وبسهوله 

رن جوال غاده .. مسج من فيصل 

غاده فتحت الجوال قرت المسج ابتسمت وسكرته 

غيداء : مين اللي مرسل لك

غاده : وحده من صديقاتي 

غيداء : اي وحده فيهم

غاده : فجر

غيداء : وش المسج اللي ارسلته

غاده : عسى ماااشر صايره محققه معي خلاص مسج وبس 

غيداء : غاده لاتصرخيين والا اخذت الجوال منك

غاده : انتي ترفعي الضغط خلاص مالك دخل جوالي ومو شغلك تسالين من اللي ارسل ووش الرساله 

غيداء : تسلميين على اسلوبك الحلو 

ساره : شفيكم انتم قلبتووها خلاص حصل خير

غاده : علمي الناس المتخلفه اللي عندك كل شي يحاسبون عليه 

غيداء قامت من دون ماترد عليها ..وطلعت

ساره : شفييك انتي زعلتي اختك

غاده: مازعلتها ماقلت شي غلط انا 

ساره : حرام عليك ياغاده اختك الكبيره وترى اللي فيها كافيها

غاده : وش اللي فيها بعد

ساره : غاده شفيك انتي ماتحسين لو انتي مكانها انخطبتي وتمت الخطبه وبالاخير خطيبك ينسجن وماتدرين وين مصيره 

غاده : شسوي لها طيب هذا حضها في الدنيا

ساره : غاده وش هالبروود عندك تراها اختك شفييك انتي

غاده : مافيني شي خلاص ساره اطلعي خليني اذاكر

ساره :اييه وااضح بتذاكرين 

غاده : ايه يذااكر يلا

ساره : وتقولين اطلعي برا .. من جد انتي متغيره اسلووبك زفت 

غاده : يووووووه خلاص ماعليك مني هذا اسلوبي

ساره قامت : الله يصبر زوجك عليك

غاده : يحمد ربه بس 

طلعت ساره وعلى طول اخذت غاده الجوال ودقت على فيصل كالعاده .. 

فيصل : هلا والله برووحي وقلبي ودنيتي وحيااتي وكلي 

غاده : بس بس كافي

فيصل : هههههههههههههه شخبااارك بس

غاده : بخيير مادام نكلم فصوولي 

فيصل : ياابعد قلبي انتي 

غاده : بس تدري انا زعلانه عليك

فيصل : افاا ماعاش من يزعلك

غاده : ويينك هالاسبوعين صاير ماتدق كثير ولاترسل مسجات يعني لازم انا ادق

فيصل : غدوو عمري والله اني هالاسبوعين مره حالتي صعبه

غاده : ليه شفيك 

فيصل : وش اللي مافيني 

غاده : فصوول شفيك لاتخوفني 

فيصل : خاايف

غاده : خايف من ايش 

فيصل : بديت اشك ان خالد صديقي هو نفسه ولد عمك

غاده : اييش !!

فيصل : ايه والله شكله هوو 

غاده : لا مستحيييل 

فيصل : ليه مستحيل

غاده : على اي اساس قلت كـذا

فيصل : نفس مواصفاته اللي تقولينها لي اشوفها فيه .. مو هو حلوو ومملوح

غاده : اييه بس بعيني اشين واحد

فيصل : ههههههههههه طيب مو هو تقولين نظراته تخووف

غاده : ايه 

فيصل : ويعرف كل شي من العيون 

غاده : ايه 

فيصل : طيب خلاص اجل هذا هوو 

غاده : طيب انت من وين عرفته

فيصل : يصير ولد خال صديقي مشعل 

غاده : صديقك مشعل الحين خالد يكون ولد خاله 

فيصل : اييه

غاده : خاااااالد وش اسم ابووه؟؟

فيصل : اممم اتذكر كان يقول لي سعد ومتوفي بعد 

غاده شهقت : ياوييلي

فيصل : شفييك

غاده : هوو نفسه يافيصل هو خالد ولد عمي 

فيصل : والله اني كنت حااس من زمان

غاده : ييييع كيف تجلس معه تكفى لاعاد تجلس معه ابد الله يخليييك

فيصل : طلبتي المستحيل ياغاده

استغربت غاده من كلام فيصل ..

غاده : ليه 

فيصل : لاني احبك بصارحك واقول لك كل شي 

غاده : فييصل قوول تراك خوفتني 

فيصل : ياغاده والله ماأكذب عليك من شفت هذاك الولد اول يوم وجلست معه ارتحت له حييل .. صرت اشوفه مره مرتيين كل مااجتمعنا ناديناه معنا .. 
من جد دخل قلبي وحبيته .. حسيته يفهمني بسرعه .. طيب وحبووب ..

غاده : لايافيصل قوول لي غير هالكلام .. تحب خاالد والله مصيبه

فيصل : لا والله مو مصيبه .. ياغاده مره خالد اخذ جوالي كان بيشوف شي فيه فجأه سكت وتغيرت ملامح وجهه حتى لونه تغير .. نسأله شفييك مايرد ..
تحسيين انه مو معانا ومصدوووم.. بعدين مد لي الجوال وقاام وطلع ومن بعد ذاك اليوم والولد مرره متغير علي 

غاده : شفيه وش شاف في جوالك

فيصل : حسيت انه شاف رقمك على شان كـذا ضاق صدره واللي عرفته منك انه يحبك

غاده : لاااعاد من جدك شاف رقمي

فيصل : اكييد لانه مافي شي في جوالي .. وهو داخل الاسمااء واكيد شاف رقمك لانه ضاق صدره حييل ومن بعدها اقولك تغير 

غاده : ياااربي يافيصل انت اخباارك اليوم كلها شينه .. متأكد شااف الرقم

فيصل : اكيد شاافه وماضيق صدره الا هو

غاده : والحين انا شسوي ياااربي

فيصل : انا بعد ضاايق صدري

غاده : على ايش

فيصل : مره متغير علي صااير مايرد على اتصالاتي ولاحتى مسجاتي ..

غاده عصبت : فيـــــــــــصل تستهبل انت 

فيصل : وشو

غاده : وش تبي في الولد خله في حاااله اقطع علاقتك معه

فيصل : انتي اللي تستهبلين .. شخص ارتحت له ودخل قلبي مستحيـــل اخليه

غاده :حرام عليك انت كـذا بتورطني معه 

فيصل : ليه اورطك

غاده : اذا استمرت علاقتك معه بيعرف عن كل شي

فيصل : هو عرف وانتهى 

غاده : وتقووولها ببروود فيصل حراام عليك 

فيصل : غاده علاقتي بخالد مالها دخل صدقيني 

غاده : مادامك تقول خالد عرف بالله وش تتوقع يسوي

فيصل : يمكن انه ماعرف لانه ياغاده من زمااان وللحين ماأشوفه سوى شي

غاده : ياربي والله وتورطت 

فيصل : عاادي لايضيق صدرك مايقدر يسوي شي

غاده : اكيييد انه قال لجدي شي مستحيل يسكت

فيصل : لا ان شاءالله ماقال له شي

غاده : فيصل انت تقدر تسااعدني لو تركته والله برتاح نفسيا

فيصل : غاده صعبه 

غاده : شلوون صعبه انا طلبتك طيب علشان خاطري بس

فيصل : والله عمري ماإرتحت لشخص وحبيته مثل خالد .. انسان احس كل شي موجود فيه .. كل اللي كنت فاقده لقيته في خالد

غاده والعبره خانقتها : فيصل ليه انت تبي تقهرني .. ادري انو تحبه ومرتاح له بس تقدر تتركه علشاني لو فتره بسيطه 

فيصل : طلبتي شي صعب

غاده بصراخ : فيــــــــصل

فيصل : غااده لاتصاارخين تراني اسمعك 

غاده : اسمعني يافييصل 

فيصل : اسمعك

غاده : ياأنـا ياخالد بحياتك 

فيصل :اقوول اعقلي كلكم ابيكم واحبكم 

غاده : بس انا مااابيه انا ماأحبه .. فكر زيين واختار اللي تبيه يعيش معك اوكي

فيصل : غاده شفيييك انتي

غاده : فيصل مثل ماقلتلك 

فيصل : غاده لاتخليني اتهاوش معك وارفع صوتي عليك

غاده : اذا انت تحب غاده وتغليها تقدر تتخلي عن الشخص اللي عرفته بس من فترة 7 شهور 

فيصل : واذا نتي تحبين فيصل لاتغصبينه على شي مايبيه .. كيف تبيني اختار بين شخصين مثل كـذا .. 
غاده انسانه احبها حييل واغليها عشت معها احلى ايامي وماأتخيل حياتي من دونها .. 
واحب كل شي فيها سواليفها وضحكتها وزعلها وعتبها .. وخالد انسان له في قلبي معزه .. حبيته من اسلوبه وطيبته .. واحب اشوفه كثير ومو متخيل اني اتركه 
يعني كيف تبيني اختار بينهم

غاده :وغااده يافيصل تحبك وتغلييك وتعزك وماترتاااح الا اذا سمعت صوووتك .. وماتبي حياتها من دونك .. بس خالد هذا يطلع من حياتنا والله احسن 

فيصل : غدوو حبيبتي ماعليك من خالد احنا نعيش حياتنا مبسووطين وخالد موجود عادي .. صدقيني ماراح يدري عن شي وانا ماراح اقول له شي 

غاده : مدري بس انا خايفه 

فيصل : كنت انا خايف مثلك .. بس لو فكرتي ليه نخاف خلااص انا ماراح اقول شي..خالد اعتبريه صديق لي عادي وماكأنه ولد عمك 

غاده : طيب اللي تشوفه

فيصل : ياابعدهم والله .. ويلوموني فيييك 

غاده : الله يخليينا لبعض ولايفرقنا

فيصل : امييين .. يلا حبيبتي انا بناام مره دايخ تبين شي

غاده : سلامتك ورضااك 

فيصل : الله يسلمك .. مع السلامه 

غاده : باااي 

سكرت غاده من فيصل .. تحس الدنيااا كاتمه عليها .. تفكر بخالد هل هو عرف بالسالفه والا لا .. تدعي ربها انه ماعرف علشان ماتطييح بمشكله كبيره وتتورط ..


********************************************

في بيت حصه ..

( الهنوف اليوم ثالث ايام نفاسها في بيت اهلها .. والبنووته الصغنونه سموها ..)

الهنوف اللي جالسه على سريرها : مشعل حراام عليك بنتي بتموت بين يدينك

مشعل : شفييك ماراح اكلها انا العب معها

الهنوف : من كبرها تلعب معها .. والله لو يشوفك عبدالعزيز يذبحك

مشعل : يااربي ازعجنا في بنته لاتشيلوونها ولاتلمسوونها 

الهنوف : طيب تعال حطها بسريرها تراه بيجي الحييين

مشعل : مين اللي بيجي

الهنوف : عبدالعزيز 

مشعل يحط ريومه بسريرها : اييه عاد كلش ولاعبدالعزيز والله يموتني لو يشوفني شايلها بس

الهنوف : روح خل الباب مفتوح بيجي الحيين 

مشعل : ياربي زوجك قلق .. مامعه مفتااح

الهنوف : لا مامعه رووح والا ترى قمت فتحته

مشعل : لاخلاص برووح

راح مشعل يفتح الباب ..

مشعل : وانت ماشاءالله عليك 24 ساعه عندنا ترانا طفشنا منك

عبدالعزيز : والله ياحبيبي ماجيت لعيوونك جاي علشان زوجتي وبنتي 

مشعل : خذ زوجتك وبنتك في بييتك 

عبدالعزيز : المشكله اذا اخذتهم انت اول من يعااارض 

مشعل : لاعادي ماعندي مشكله خذهم معك لو تبي الحين

عبدالعزيز : طيب طيب انا اورييك

دخل عبدالعزيز مع مشعل ..

عبدالعزيز : السلام عليكم

حصه+الهنوف : وعليكم السلام

عبدالعزيز باس راس خالته وجلس بجنب السرير 

عبدالعزيز : شخبااارك اليوم

الهنوف: الحمدلله بخير

عبدالعزيز : وحبيبة قلبي شخباارها


الهنوف : الله يصلحها دلووعه ماتبي احد يخليها 

عبدالعزيز : يالبى قلبهااا .. طيب اسمعووني انا قررت قرار ياخالتي

حصه : وشو قرارك 

عبدالعزيز : برجع معي الهنوف وبنتي يجلسون في بيتنا

حصه : تستهبل والا تتكلم جد

عبدالعزيز : لا والله اكلمك جد

حصه : لييه

عبدالعزيز : ولدك مشعل مايبيهم يقول خذهم وريحنا من جيااتك ازعجتنا

حصه : اييه اذا على مشعل يقولو كلام مايدري وشو 

مشعل : لايمه هالمره اقول له صدق ازعجنا في بنته

عبدالعزيز : قد كلمتك 

مشعل : قدها

عبدالعزيز : والله اخذهم واسوويها

الهنوف : لا الله يعافيكم تجلسوت تتحادون على حساابي 

حصه : ايه والله ياعمري بنيتي 

مشعل : اصلا ماااتقدر تااخذها والله مستحيل

عبدالعزيز : مشعلووه لاتتحداااني

الهنوف : يمه عقلي ولدك عبدالعزيز يسوي اللي في راسه

حصه : ماعلي منه يسوي اللي في راسه والا مايسويه .. بنتي عندي وماتطلع

عبدالعزيز : ههههههههههههههه لاتخافين ياخالتي اصلا انا ماافكر اخذها ماصدقنا نرتااح شوي 40 يوم .. ( وعينه على الهنوف ) اسهر على كيفي وانام على كيفي 

مشعل : هههههههههه قوويه الهنووف لاتخلينها تعدي ازعلي عليييه

الهنوف : ترتاااح اجل .. خلاااص يمه ماراح ارجع خليه يرتاح ويسهر على كيفه .. بعيش انا وبنتي عندكم 

حصه : ايه عاد ترى ماعاد ترجع لك 

مشعل : ايه كفووو والله تعجبووني 

عبدالعزيز : ههههههههههههه شفييكم علي .. لا والله عااد شدعوووا الحين راحت 3 ايام وتعبت من دونها شلون 40 يوم ..الله يصبرني بس

الهنوف إستحت لوجود مشعل وامها واكتفت بإبتساامه

عبدالعزيز : الله لايحرمني هالابتسااامه الحلوه وراعيتها

مشعل : بس خلاااص اختي استحت 

حصه : مشعل انت الحيين ورا ماتروح تنادي اخووك علشان نتغدى 

مشعل يقوم : انشاااءالله يمه 

عبدالعزيز : خالتي ترى انا متغدي بالدوااام 

حصه : لاعاد غدانا جاهز

عبدالعزيز : والله شبعااان الله يسلمك

حصه : ماعلي منك لو شوي تذوق معانا .. بروح اجيبه الحين

طلعت حصه ,, 

الهنوف : حبيبي مو انا قلتلك لاتتغدى

عبدالعزيز : والله ماكان ودي اتغدى بس واحد عزمني وماحبيت ارده

الهنوف : يعني ماراح تتغدى 

عبدالعزيز : الحمدلله تغديت بس خالتي شكلها ماراح تخليني 

حصه دخلت : ايه ماراح اخلييك مافيها شي اذا تغديت مره ثانيه

عبدالعزيز : الا والله فيها اشياااء 

الهنوف : انت سم بالله وطبخ ام نواف ماراح تشبع منه 

عبدالعزيز : هين مايبيلها كلاام طبخك طالع حلو على خالتي

دخل محمد ومشعل وتغدوا مع بعض الا ابونواف اللي كان طول وقته بالشركه 

**************************

جواله بيدينه يدق على تركي .. 

تركي يرد: هلا والله وغلا

خالد : هلابك

تركي : اخبااارك وعلوومك

خالد : الحمدلله بخيير شخبارك انت

تركي : بخير ياجعلك بخير

خالد : ترووك انت وين الحين

تركي : بالبيت

خالد : حلووو .. طيب مشغول والا شي

تركي : لا والله .. واذا كنت مشغول اتفضى لك

خالد : تسلملي .. ودي اجييك شوي دقاايق بخصوص هذيك السالفه 

تركي : حيااااك .. متى تجي ؟

خالد : خلاص الحيين يعني دقايق واجي عندك

تركي : اوكي حبيبي انتظرك .. فمان الله

خالد : مع السلامه

بعد مابدل خالد ملابسه وجهز عمره راح لتركي في بيتهم ..

تركي : ياهلا والله تو مانور البييت 

خالد : بس عاد شفييك علي 

تركي : هههههههههههههه خلاص يعني مانمدح

خالد : لا خلنا على حالنا

تركي : من عيووني .. يلا وش عندك خلوود الله يستر منك

خالد : تركي انا قلتلك كل شي 

تركي : ايوه

خالد : ووعدتني انك بتدبرها لي بطريقتك 

تركي : حلوو

خالد : وأنا خلاص صراحه ماعاد فيني اي صبر .. ياإنك تساعدني والا ترى تهورت وسويت كل شي لحالي

تركي : شدعوووا تستهبل اكيد بسااعدك وبقولك كل شي وانت نفذ

خالد : قوول اللي عندك

تركي : خاالد حبيبي انت لازم تروح لفيصل شخصيا وتقول له كل اللي في قلبك

خالد : يعني شتبيني اقول بالضبط

تركي: الحين فيصل يعزك ويغليك صح

خالد : صح

تركي : وتشوف حركاته تحس انه يعتبرك شخص غييير 

خالد : ايه ملاحظ انا 

تركي : خلاص حلوو .. يوم اذا شفته تمسكه على جنب وتصارحه بأن اللي يكلمها هي بنت عمك 

خالد : لاياتركي وش تتوقع تكون ردة فعله والله قوويه 

تركي : لاماتصير قويه ولاشي .. هذا اذا ماكان يعرف ومنتهي 

خالد : لا ماأتوقع انه عرف انها بنت عمي وللحيين ماقال شي

تركي : شتبيه يقول .. انا اتووقع لانو مو معقوله هو مايسوولف لغاده عن كل شي وهي بتعرف اتووقع

خالد : المهم نكمل واذا رحت له وقلت كـذا بعديين

تركي : ايوه هو بيستوعب طبيعي وماراح يقول شي .. بس انت اطلب منه قول اذا كان لي معزه في قلبك اترك بنت عمي .. وسمعتها تهمني 

خالد : لا تركي ماأقدر 

تركي : وش اللي ماتقدر هذا هو احسن شي الصرااحه مافيه غيرها .. وقول له اني احبهاا بين له كل شي 

خالد : ترووووك صعبه صدقني

تركي : مو صعبه ابد والله اسهل مما يكون 

خالد : طيب بس هو اكييد يحبها ومايبي يتركها .. يعني مو على كيفي

تركي : صدقني ياخالد فيصل مايحبها ممكن هي تحبه ايخ لكن هو ماأتوقع

خالد : ليييييه

تركي : كذا الشباب يجلسون مع البنات سواليف وكلام حب والمسكيينه تتعلق فيه وتحبه وبالاخير يصير مايحبها بس كلااام حفظه وصار متعود عليه 

خالد : بس مو كلهم يعني كثير حبوا البنت وتعلقوا فيها

تركي : وانا احس فيصل من النوع اللعاب اللي مايحب

خالد : والله يااتركي مدري شقوولك

تركي : هذا احسن حل .. صدقني مافيه شي احسن منه .. وصدقني اذا سويت اللي قلتلك بتجي تشكرني بعد شكرك لربك

خالد: مدري مره متردد

تركي : وين عزييمتك .. اذا كنت تحب غاده سوو اللي قلتلك ومايمنعك ترددك .. والا ترى البنت بترووح .. عاد انت اختار الشي اللي تبيه 

خالد : خلاااص اروح له بكرا مجتمعيين هم بروح لهم 

تركي : كفوو والله

خالد : طبعا انت ترووح معي 

تركي : ههههههههه اكيييد انا البوديقارد 

خالد : ياااحبيلك والله من دوونك مدري وش كنت بسوي 

تركي : ماسويت والله شي .. يستاااهل خالد كل خير

خالد : اسمعني ياتركي اقولك من الحيين

تركي : هلا

خالد : ترى زوجتك اللي بتتزوجه بالمستقبل انشاااءالله ماراح يخطبها ويختارها الا انا

تركي : هههههههههه ومتى صرت خطاابه وانا مدري

خالد : والله عندي لك وحده .. بكون اسعد انساان اذا تزوجتها انت 

تركي : مين

خالد : مو الحيين اقولك .. متى مابغيت تتزوج قول لي بس وهي جاهزه

تركي : يااربي والله ينخاف منك انت 

خالد : هههههههههه يووه ياتركي متى اشوفك بزواجك مشخص ومبسووط 

تركي : شفيك مستعجل علي تبي الفكه يعني 

خالد : لا والله شدعوووا .. بس ترى اقوولك من الحين

تركي : شعندك بعد

خالد : زواجي انا وياك بيوم وااحد

تركي : هههههههههههههههههههه 

خالد: بالله على ايش الضحك

تركي : اضحك علييك .. تفكر بشي بعيييد

خالد : لا مو بعييد الايام سريعه

تركي : خلاص ولايهمك اقول لامي بتزوج مع خالد بيوم واحد .. وزوجه وحده لو تبي 

خالد : يالشييين جالس تتطنز 

تركي : ههههههههههههههه

خالد : حتى زووجتي مو مخلييها لي .. خلاااص حتى الزواج بيوم واحد ماعاد ابيييه

تركي : هههههههههههههههههه خفت على زووجتك .. هذا وهي مابعد جت هالزوجه وانت خاايف عليها مدري شلون اذا جت وتزوجتها صدق

خالد من بعد كلام تركي سرح بعيييد .. 

لحظات صمــــت ..

تركي : خاااااالد 

خالد في سرحانه : هلا 

تركي : شفييك

خالد : احس بخووف من هذاك اليوم

تركي : اي يوم

خالد : تركي

تركي : لبيه

خالد: تتوقع توافق اذا خطبتها .. 

تركي : ميين

خالد: بس هي تكرهني ماتحبني ولاتحب سيرتي شلوون بتوافق .. ليه انا احلم كثير 

تركي : قصدك غاده 

خالد : ايه

تركي : خلوود لاتضيق صدرك وتفكر بشي مو وقته الحييين .. انت الحين تخلص من فيصل وبعدين يكون خير 

خالد تنهد : ربك يعين

تركي : خالد حبيبي لاتفكر كثير بالبنت .. حاول تنساها لو ثواني انت بترتاح صدقني

خالد : والله ياتركي لو اقدر انسااها نسيتها وريحت عمرري ..بس كيف تبيني انسى انسااانه ساكنه معاي بنفس البيت اذا نسيتها غصب بتذكرها 

تركي : انت قووم الحين ونووم وارتاح علشان بكرا تسوي اللي قلتلك

خالد : ودي اروح له الحييين

تركي : اقول اعقل خلك هاادي .. بكره احسن علشان تمرني ونروح سوا

خالد يقوم : اووكي يلا تامرني شي 

تركي قام معه وحط ايده على كتفه : سلامة قلبك .. وعقبال مايجي اليوم اللي اشوفك متزوج اللي تتمناها وعندك عيااال يزعجوونك ومايخلونك في حالك

خالد : امييين وياك يارب 

تركي : يلااا انتبه لنفسك وحاول شوي تتناسى لو ماقدرت تنسى 

خالد : انشاءالله .. يلا سلم عالاهل .. مع السلامه

تركي : يبلغ .. مع السلامه

طلع خالد من تركي وركب سيارته يحس انه مبسووط وبنفس الوقت يحس بضييقه يحسه مكتووم من كل النواحي..

وصل البيت .. 

قبل لايدخل الصاله تنحتح .. ودخل 

كان ابوسعود وام سعود وساره وغيداء موجوودين

تغطت غيداء بسرعه 

خالد : السلام عليكم 

الكل : وعليكم السلام 

جلس خالد جنب ابوسعوود 

ابو سعود : ويينك ياأبوي ماعاد اشوفك ابد

خالد : وهذا انا الحيين جنبك .. آمر جدي

ابو سعود : مايآمر عليك عدوو بس نبي شوفتك 

سااره دخلت بالموضوع نفس العاده : اقوول خلووود

خالد : هلا 

ساره : شخبااار رهوفه 

خالد : تمااام تسلم علييك

ساره : يااحبيلها هذيك البنت الله يخليييك لازم نشوفها 

خالد : ماتشووفينها بالجامعه ؟

ساره : لا والله مااشفتها مبناها بعيد عن المبنى حقي 

خالد : انشاءالله قريب بتجي 

ابو سعود : الحيين ياسووير تقاطعين كلامي علشان تسألين عن اخته

ساره : يبه ماقاطعت ماكنتوا تقولون شي 

ابو سعود : هالمره ماقلنا شي بس مابي هالطبع فيييك تقاطعيين وتدخلين على طوول

ساره : انشاااءالله .. خلاص بسكت يلا قولوا شعندكم 

ابو سعود : انا ماقلت لك اسكتي بس اقولك لاتقاطعيين 

ام سعود : خلي بنت اخوك قدوه لك 

ساره : اي بنت اخوووي 

ام سعود : غيداء الله يحفظها 

ساره : ههههههههههههه ياحبييلك يمه ..ماخذه مقلب في غيداء .. دااايم تقااطع ولاتعرف اداب الحديث .. بس علشان خالد موجود محترمه نفسها 

غيداء : تسلمييين والله 

ساره : ههههههههههههههههه

خالد : الله يصبرك بس ياغيداء عليها 

غيداء : انا صااابره احتسب الاجر من رب العالمين 

خالد : هههههههههههه قويه بحقك ياساره

ساره : طيييب واليوم مافي نومه معاي بالغرفه

ام سعود : الله يصلحك خلوود شبيت النار بينهم 

خالد : خلييهم يتهاوشون ويتزاعلون 

ساره : خلاص ياغيداء اليووم تروحيين عند غاده تنامين اووكي

غيداء : برووح عند اختي ولا تجلسين تذليني انتي وغرفتك 

ساره : ههههههههههههه عاد غاده كأنها بتوافق بتطردك وتبتلشين عاد

ابو سعود : وليه تطرد اختها شدعواا

ساره : اختها بالاسم .. هذيييك البنت فضيعه مو على خبرك يبه

ابو سعود : لييه شصار وش اللي تغير يعني .. 

ساره : صاايره تتنرفز من اي شي وماعاد تتحملنا انا والحلوه اللي معي 

ابو سعود : اكييد انكم تهاوشونها وتخلونها تتنرفز وتعصب منكم 

ساره : ايه مره احنا نهااوشها .. والله هي اللي تهبل فينا وتهاوشنا 

ام سعود : حرام عليكم عاد كلش ولا آخر العنقوود

ساره : عااد شسوي انا مره حايمه كبدي منها

ابو سعود : شفيييك على البنت وش مسويه لك 

ساره : مدري والله حااقده عليها بقووه ودي اصفقها

خالد بنبره حاده أنهت الموضوع : سااااره 

ساره : هلا

خالد : خلاص عاد ماخليتي شي في البنت خلي حقدك بقلبك 

ساره : طيب شدعوا ترى ماقلت شي

خالد : ادري خلاص طيب خليك ساكته 

ام سعود : صلوا على النبي شفيكم الله يهديكم اليووم

ساره قامت معصبه : وجهي كلامك يمه لبعض الناس اللي يسكتونا علشان ناس ماتستاهل .. 

قالت كلامها وراحت فووق على طول ..

ام سعود : شفيها هالبنت عصبت علينا

ابو سعود يقوم : ابد دلع بنااات ماعليك منها .. يلا بس روحوا نوموا الوقت متأخر 

راح ابو سعود لغرفته .. ثواني وقامت غيداء بعده ..

باقي ام سعود اللي جالسه تشوف خالد اللي راااايح بعيد وسرحان من بعد كلام ساره ..

ام سعود في نفسها : ( ياربي هالولد مدري شفيه صاير يهوجس ويسرح كثير وهالحزن مغطي ملامحه )

ام سعود : خالد 

خالد على طول انتبه لها : سمي 

ام سعود : شفيك ياأبوي 

خالد : لا ابد جدتي مافيني شي 

ام سعود : خالد لاتلعب علي لي فتره وانا اشوفك بهالحااال .. شفيك ياخالد لاتخلي بقلبك شي اذا في شي مكدر خاطرك قول لي فضفض ياخالد لاتكتم

خالد بعد تنهيده طويله : مافيني الا العافيه صدقيني .. 

ام سعود : لا والله فيك شي بس مو راضي تقول 

خالد قام وحب راسها وبـ إبتساامته الحلوه اللي انرسمت على وجهه رغم كل اللي فيه من ضيقه : صدقيني يالغاليه مافيني الا العافيه .. ولو في شي مكدر خاطري ماراح اخبي عنك شي كل شي بقوله لك

ام سعود : الله يخليك لي ويوفقك دنيا وآخره 

خالد : امين .. يلا انا بطلع تامريني شي 

ام سعود : وين تروح ياأبوي 

خالد : بطلع شوي اغير جوو دقايق وارجع

ام سعود : لاتتأخر .. ودق على الوليد قول له يجي تأخر مو من عادته

خالد : تامرين أمر .. يلا مع السلامه 

ام سعود : الله يحفظك 

طلع خالد شوي ياخذ له كم لفه بالسياره يغير جو ويشم هواء .. 
وام سعود راحت تنام .. 


*************************************

في بيت فهــد ..

مها اللي كانت جالسه بالصاله .. نفسيتها تغيرت كثير على اخواتها .. حركاتها اول تركتها من بعد سحر .. فهد وامها مبسووطين حيل صاروا يشووفونها ويجلسون معها مو مثل اول دايم بغرفتها ..

ام مها : مها حبيبتي

مها : سمي يمه

ام مها : سم الله عدوك .. اليوم ترى بنروح نزور الهنوف 

مها : الهنوف !!

ام مها : ايه ليه ماتبين تروحين معانا 

مها : الا الا برووح (( طبعا مها صحيح تغيرت بس من ناحية الهنوف وعبدالعزيز كانت تغار حييل من اي خبر تسمعه عنهم بس الحقد طبييعي راح من قلبها وماتتمنى تفرقهم مثل اول ..
وتتم غايره من الهنوف وتتمنى نفسها مكانها ))

رنا : واحنا بنرووح يمه 

ام مها : ايه كلكم انشاءالله 

مها : يعني متى بتروحون

ام مها :ابووك فاضي اليوم وده يودينا اليوم

مها : بس يايمه بدري روحتنا 

ام مها : لا مو بدري الحين بتكمل اسبوع 

مها : والله متحمسه اشوف بنتها

رنا : على كلام ابووي يقول مررره ابوها مافيها شي من الهنوف 

مها : وابوي متى راح ماشاءالله 

ام مها : رايح لها بالمستشفى 

مها : اها .. اييه صح هم وش قالوا سمووها 

ام مها : مو قلتلك ريما

مها : ايه صح مدري شفيني صرت انسى مو قادره اجمع شي 

رنا : هههههههههه كبرتي وخرفتي 

مها : اقووول اعقلي والا بالريموت علييك

ام مها : قوموا بس تجهزوا مو اذا جينا نرووح ازعجتوني كل وحده ماخلصت 

مها : اليووم اكيد

ام مها : ايه ان شاءالله

مها قامت : يلا اجل انا بروح اجهز عمري مو اذا خلصت عاد قلتي مافي روحه

ام مها : لا ان شاءالله بنرووح 

مها قاامت وراحت فوق ..

ام مها : وانتي يارنا قوومي شوفي شغلك مو اذا جاء ابوك عطلتينا 

رنا تقوم : ان شاااءالله 

ام مها : الله يوفقكم يارب ويسعدكم ويخليكم لي 

***************************

بين اربع جدران عايش .. هذي حياته مقابل الجدران ويحكي همومه ويشكي لها كأنها تسمعه والا تحس فيه .. 
النوم مو راضي يزوره ويخليه يرتااح وينام .. تفكيره بالشي اللي راح يصير معذبه ومو مخليه يتهنى بدقيقه وحده من حياته .. تعب من كثر مايفكر بالشي اللي راح يصير له في حياته 
يتمنى يجي اليوم اللي يموت فيه ويرتاح .. بس مين اللي يسمعه في هالمكان .. 

نواف حاط راسه عالجدار وضام رجوله لصدره .. يفكر بـ عبدالعزيز صاير مايزوره كثير من بعد ولادة الهنوف انشغل معها ومع بنتها .. 
ومو عبدالعزيز لحاله الكل انشغل عنه .. حتى غيداء وعدته تزوره مره ثاانيه ولاشافها ..
وحصه اللي كانت تتمنى كل يووم تروح وتشوفه بس ابونواف كان يمنعها لانها اذا راحت تجلس تصيح ووتتعب حالها وتتعب نواف معها .. فزيارتها له مره قليله .. 

***************************

في بيت حصه ..

حصه : ياهلا والله تو مانور البيت 

هيا : بوجود اهله 

حصه : شخبااركم يابنات وش مسوين

العنود : والله الحمدلله كل شي تمام 

هيا : ياحبيلها بنيتك عطيني اياها اشوفها تشبه لك والا لا

الهنوف تمد البنت لـ هيا : لا والله ماكأني امها 

هيا : يالبى دلبهم صغنوونين 

حصه : شفتي كيف ماتشوفين منها شي

رهف : ياااحبيلها .. ماما عطيني اياها شووي 

هيا : شوي شوي عليها 

رهف : يالبى دلبها تدنن بس من جد ماكأنها بنتك 

الهنوف : ايه طالعه على ابوها مره تشبه له 

رهف : يااحبيلها والله .. الله يخلييها لكم يارب

الهنوف : امين وياك حبيبتي 

جلسوا هيا وبناتها يسولفون مع حصه والهنووف وبعد فتره جت ام سعود والباقين وسواليف مع بعض شووي وطلعوا ماطولوا عندهم ..


*********************************

انتهــــــــــــى ..



البــــــــــــــــــــــــــــــارت التاسع والعشرون ..

فيصل .. مشعل .. فارس .. احمد .. بالاستراحه جالسين .. طفشاااانين

فيصل : عيااال قسم بالله انا طفشت شوفوا لنا حل تكفوون

فارس اللي كان منسدح ومعاه الريموت يقلب في القنوات : ياخي شتبينا نسوي 

احمد : فصوووول طفشاان من ايش بالضبط 

فيصل : تبوون الجد طفشان منكم 

احمد : قوووووويه يافصوول .. قد كلمتك ؟

فيصل : ههههههههههه ايه قدها

احمد : طيب مادام طفشاان ليه ماتطلع وتنقلع عن وجيييهنا 

مشعل : من جد وش مجلسك معنا يلااا برااا 

فيصل : انتم اللي بتندمون اذا طلعت

احمد يبي يهبل فيه : والا ندق على خالد يوسع صدرك شوي 

مشعل + فارس : ههههههههههههههههههههه

فيصل : احمدووه قسم بالله اقووم واصفقك .. خلك عاقل 

احمد : انت ليه مو راضي تعترف ياااخي عادي ماراح نقول لأحد والا ياعيااال ؟

فارس : ماله داعي يعترف ..الكتاب واضح من عنوانه

فيصل يلتفت على فارس ويعطيه نظره من طرف عين 

فارس : ههههههههههههه يمه لاتجلس تطالع فيني كـذا كأنك خالد انت وهالنظراات 

احمد : شفت حتى بالنظراات صار يقلده 

مشعل : مدري ليه احس فيصل بيقوم عليكم ويجلدكم 

احمد : لا حبيب قلبي فصوول مايقدر علينااا

فارس :لاتاخذ مقلب ياأحمد والله لو احنا خالد ( يقولها بطنازه ) 

فيصل عصب عليهم : انتم الحييين وبعدين معكم شفيكم علي مالكم دخل يعجبني خااالد والا مايعجبني 

احمد : الدعوه مو على يعجبك أخاف انه شي ثاني 

فيصل : احمـــــــــــــــد

احمد : ههههههههههه خلاااص سكتنا 

مشعل : بصراحه انا مع فيصل مو عن شي بس خالد بجي يووسع الصدر الجلسه معه ماتنمل 

فيصل : ايييه والله انك صاادق .. بعدي والله انت اللي فااهمني

فارس واحمد يناظرون بعض ويضحكوون ..

مشعل : خير شفييكم

فارس : ابد سلاامتك 

احمد : دق يافارس على خااالد قول له في اثنين ازعجونا 

فارس : من عيووني 

فيصل : وش اللي ازعجووونا .. احمد والله ترى اذبحك 

احمد : كلي لك ياابعدهم 

فارس ههههههههههههه اعصاابك فصوول والله نمزح شفيك 

فيصل : ترفعون الضغط 

مشعل : يلا ولايهمك ندق على خالد

فارس : لا لا أنا بدق 

مشعل : اووكي يلا 

***********************************

بطرف ثاني في بيت ابو سعود .. ام سعود وابوسعود وساره وغيداء كانوا رايحين عند حصه في بيتها الا غاده اللي رفضت انها ترووح بحجة انها تعبانه ومالها خلق .. 

في الصاله ..

خالد كان موجود بالبيت وماكان يدري انو غاده جالسه ماراحت معهم على باله الكل راايح ..

جالس بالارض في الصاله ومسند ظهره عالكنب وماد رجوله ومعاه اللاب توب .. 

غاده اللي كانت فوق بغرفتها .. وهي الثانية ماتدري انو فيه احد بالبيت طلعت من غرفتها بتنزل تحت وهي تمشي بالدرج انتبهت لوجود خالد ..

استغربت من وجوده والكل طالع ..واللي غربها أكثر شكله كااان طفشاان وكأنه مغصوب انه يجلس وشعره صاير حووسه مو مرتب وبعض خصله طايحه على وجهه ..

جلست فتره تطالع فيه كأنها اول مره تشوفه .. هي من زمااان ماشافته .. جلست تتأمل فيه وهو عينه عاللاب ومو حااس فيها .. 

غاده : ( ياربيييه تغير خالد حييل .. مو معقوله هذا هو .. صدق فيصل يوم قال انه مزيوون ومملوح ومو فيصل بس الكل يقوله .. بس مدري ليه أنا اشووفه عكس الكل ..)

جلست فتره وهي سرحاانه بالشخص اللي قدامها وماصارت تحس بنفسها ..

فزعها من سرحانها صوت جوال خالد اللي رن 

قامت وانتبهت وبسررعه راحت فوق عند اخر الدرج ووقفت بحيث انها تشوفه وهو مايشوفها ..

خالد يرد : مررحبا 

تركي : هلا والله وغلا

خالد : هلا فيك 

تركي : ويييينك يالسحبه هذا اللي بيجي 

خالد : والله ياتركي مره متحمس اجي بس مدري شفيني انقلب جوي ومالي خلق

تركي : مالك دااعي لنا فتره ننتظرك 

خالد : الجاايات اكثر ان شاءالله

تركي : طيب انت بالبيت

خالد : ايه 

تركي : شتسوي طيب تعال وسع صدرك معنا 

خالد : ماعندي شغل والله بس ماالي خلق 

تركي : يعني ضاايق صدرك من شي

خالد : لا والله بس تعرف يعني النفسية تتغير بثانيه

تركي : اجل بجي عندك اوسع صدرك

خالد :ههههههههههههههههه اقوولك مالي خلق تقول بجي عندك 

تركي : هههههههههههه حتى انا مالك خلقي طييب اوريك 

خالد : لا عااد شودعوا كل شي ولا ترووك حبيب قلبي

تركي : ايه الحيين صرت حبيب قلبك ومن شوي مالك خلقي

خالد :نمززح معك والا طوول عمرك حبييب والله 

تركي : ايه حلوو خلك كـذا 

خالد : اوامر ثانيه 

تركي : لا ابد سلامتك 

خالد : طيب حبيبي معااي خط فارس ازعجني بشووف شعنده

تركي : اوكي واذا زانت النفسيه ااحنا بننتظرك

خالد : اوكي .. 

تركي : يلا اجل رووح لولد عمتك لايعصب .. بيباااي

خالد : باااي 

سكر خالد من تركي ورد على فارس ..

خالد : هلا بالمزعج

فارس : انا الحيين صرت مزعج 

خالد : اييه يعني دقيت ولقيته انتظااار لاتدق مره ثاانيه استنى شووي 

فارس : ماأقدر اصبر لان عندي شي ضرووري 

خالد : وش عندك 

فارس : نبيييك ضروري بالاستراحه

خالد : والله ماأقدر اعذرني 

فارس: وش عندك 

خالد : بصراحه ماعندي شي بس مالي خلق 

فارس : انت تعال عندنا ويصير لك خلق 

خالد : فارس والله من شوي رفضت اطلع مع تركي واذا عرف اني جييتكم بيزعل 

فارس : مالي شغل في تركي المهم بتجي برجوولك والا جيت شلتك وجبتك غصب

خالد : فارس حراام عليك والله بتندمون نفسيتي قلق وبخرب عليكم جووكم

فارس : عادي متحمليينك بكل حالاتك

خالد : شعندكم طييب ليه ملزمين

فارس : فيه نااس تبيك وانا معهم 

خالد : ياربي ياخالد وصرت مهم الكل يبييك تجي معه 

فارس : هههههههههههه من زمااان وانت مهم 

خالد : هههههههههههههههه شفت ولد خالك يرفع الراس 

فارس : الله يخلييك لنا بس تعال يلا ولاتزودها 

خالد : ههههههه طيب خلاص البس واجييكم الشكوى لله 

فارس: ننتظرك باااااااي

خالد : باي 

سكر خالد من فارس وسكر اللاب وقام يبدل ملابسه

غاده اللي كانت تطالع فيه وتتابع كل شي سواه قامت بسرعه ودخلت غرفتها 

رقى خالد فوق وراح غرفته وبدل ملابسه ..

طلع من الغرفه وهو يعدل في شماغه .. وغاده اللي كانت عند باب غرفتها تطالعه وهو مايدري عنها ..

عجبها شكله بطووله ورزته وعرض أكتافه .. وسماااره الفاتح وعيونه الوساع المكحله .. اول مره تجلس تطالع فيه وتتأمله صح 

وهو طالع رن جواله ..

خالد : ياااربيه عالازعاااج

طلع جواله من جيبه ورد 

خالد : يلا يلا جيييت 

فارس: حبايبك ماعاد يصبروون

خالد : ههههههههه خلاص ثواني وانا عندكم بااي

مشعل : بااي

نزل خالد وعيوون الانسانه اللي تراقبه وتراقب تصرفاته كلها عليييه..

طلع من البيت وغاده على طول طلعت من غرفتها ولفت انتبااهها باب غرفة خالد اللي كان مفتووح 

غاده ( لاا مو مصدقة ابد .. معقووله هذا انت ياخالد يمكن على شاني من زمان مااشفتك بس من جد صاير احلى من اول ..
واحلى مافيك ضحكتك .. لاااا احس اني في حلم مو معقوله هذا انت ياولد عمي )

من بعد ماشافت باب غرفة خالد مفتووح اخذها الفضول انها تطل وتشووف وقالت فرصة البيت مافية الا انا والشغاله خليني ادخل واشووف 

دخلت غاده بخطوات بطييئه ..

كانت الغرفة حووسه وملابس خالد بكل مكان ..

غاده : يووه شهالغرفه ياخالد مره حووسه 

تقدمت غاده شوي وراحت لعند الطاوله اللي بجنب السرير كان فيه صورة لخالد كبيره في برواز كبير .. 

رفعت غاده الصورة لها وجلست تطالع فييه فتره 

غاده : واااو الصوره مره رووعه 

وبعدين تركتها وشافت جنبها صووره اصغر اخذتها في يدينها.. كان جالس بمكااان رووعه كله اخضر من حوله واقف وملتفت للكاميرا ويطالع بطرف عين ومعقد حواجبه وبنفس الوقت مبتسم ابتساامه رووعه

غاده : مستحيييل هذا خالد مررره روعه .. نظراته تعذب بجد والا ابتساامته الرايقه والا حواااجبه وااو كل شي رووعه 

مسكت غاده الصووره بيدينها فتره وناسيه انها بغرفة خالد ومو حاسه باللي حولها 

.....: غاده 

جاها هالصوت من وراها وكأنه صحااهااا

تجمدت غاده بهاللحظه الصوت مو غريب عليها .. ماودها تلتفت

خالد ناوي يهبل فيها : شتسوين بغرفتي 

غاده التفتت على ورا وياليتها مالتفتت شاافت خالد واقف ويطالعها ويبتسم وعينه على يدينها اللي فيها الصوره

لاحظت ان نظراته كلها على يدينها نزلت راسها وشافت في يدينها الصووره وضحكت في نفسها وعلى هبااالها يوم تدخل الغرفة من أساس 

تحركت من مكانها وتوجهت للباب ومنزله رااسها ماتبي تشوف خالد وتحط عينها بعينه 

توها طالعه من الغرفه 

خالد يبي يحرجها:طيب وصوورتي 

غاده وقفت .. ظهرها لخالد ووجهها على قدام

انتبهت لنفسها ان الصوره معها للحييين تفشلت من خالد وتمنت الارض تبلعها ولا تصير بهالموقف 

الفتت على خالد كأنها تبي تبرر وتقول شي بس لسانها انعقد ومو قادره تقول شي ويدينها ترتجف

ضحك خالد على شكلها ومبسووط ماوده تتحرك من قدامه

خالد : هههههههههه خلاص روحي خلي الصوره معااك

غاده بهاللحظه ودها تصفق خالد وقالت بصوت واطي : من زيين صورتك 

خالد سمعها : مادامها ماعجبتك ليه تاخذينها 

تفشلت غااده بجد وماقدرت ترد 

تركت الصوره على الارض وراحت لغرفتها بسررعه 

خالد : ههههههههههه يالبى قلبك والله 

اخذ خالد الصوره ودخل الغرفة واخذ الغرض اللي كان ناسيه وطلع وسكر الباب ورجع للعيال ..


*********************************

في جهة ثانيه غيداء اللي كانت تجهز عمرها على اساس تروح تشوف نواف اشتاااقت له حييل بس كانت خاايفه من الكل .. ودها تقول لهم بس تعرف ردة فعلهم انهم بيرفضوون انها تروح
لانه مو من حقها لان اللي بينها وبين نواف مجرد خطبه ومايحق لها تروح وتجلس معاه بس هي كسرت القاعدة وسوت الشي اللي المفروض ماتسويه مهما كان ..

بعد ماجهزت عمرها ولبست عبايتها طلعت من الغرفة وقابلها الوليد .. 

الوليد : على ويين ياحلوه 

غيداء ارتبكت شوي : برووح للسوق

الوليد : معك سارونه

غيداء : هاه لا لا ماراح تروح 

الوليد : وتروحين لحالك

غيداء ماتدري وش تقول حطت نفسها بموقف غبي : لا يمكن غاده تروح معي 

الوليد : السواق بيوديكم 

غيداء : اييه .. يلا انا تأخرت بااي عموو

الوليد استغرب من ربكة غيداء واستعجالها : باياات 

طلعت غيداء بسرعة وركبت مع السواق قبل لاأحد يشوفها وراحت لـ نواف .. ونست ان نواف قايل لها لاتجين لحالك مع السواق .. 

وصلوا للسـجن ..

غيداء قبل لاتنزل تعطي السواق فلوس علشان مايقول لأحد انه جابها لهالمكان 

نزلت غيداء بس كان عند نواف زوار وكان على بالها ربعه واصدقائه جلست على كرسي تتنظرهم يطلعون 

بس تفاجأت يوم شافت عبدالعزيز ومحمد ومشعل طالعين .. ارتبكت شوي وحاولت تسوي نفسها طبيعيه علشان ماينتبهون لها 

مروا من جنبها .. 

محمد : ياابعد عمري نوااف انا صرت ماأحب اجي اشووفه يقطع قلبي 

عبدالعزيز : حتى انا والله وتشووفه زعلان علينا ويعاتب علشان مانجي له كثير

محمد : والله اذا جينا تضيق صدوورنا زيادة 

عبدالعزيز : ربك يعيين بس 

بعد ماطلعوا وتأكدت انه ماعنده احد دخلت وكان هو رجع لغرفته وطلبوه مره ثانيه ..

دخل عليها نواف وكان منزل راسه وأول مارفعه وقف شووي كأنه مو مصدق جلس يناظر فيها من فوق الى تحت 

نواف : انتي غيداء 

غيداء : ايه 

نواف مو مصدق راح لها وجلس بجنبها على الكرسي قرريب منها ..

ارتبكت وابتعدت عنه شوي ..

نواف : شخباارك ياغيداء 

غيداء : الحمدلله بخير .. وانت شخباارك 

نواف : بشووفتك والله انا بخير .. ويينك كل هالايام

غيداء : شسوي يانواف مو بيديني والله 

نواف : نواف مايكون بخير الا بشووفتك والله قلقت عليك ودي اسأل عنك بس اكون خايف من الجواب اللي بيجيني 

غيداء : وليه تخاف 

نواف : ماأدري دايم يجيني احسااس مايخليني انام واذا نمت ماأتهنى بنومي 

غيداء : احساس ايش يانواف

نواف : احساس انك بتروحين من يديني وانا مو قادر اسوي شي .. مثل الطفل الصغير اللي يسحبون منه امه وهو مابيدينه حيله بس يبكي وينزل دمووعه ومو قادر يمسك امه ويخليها بجنبه 
غيداء تعبت من كثر ماأفكر بهالشي .. 

غيداء : نواف طلبتك لاتفكر هالتفكير مافي احد يقدر ياخذني منك .. غيداء يانواف بتنتظرك الى اخر يوم في حياتها ولاتفكر انها ممكن تروح وتخليك 

نواف قرب لها أكثر ومد يده ومسك يدينها وضغط عليها بقوه ..

نواف يطالع عيونها من ورا النقاب بكل حب وشوق وهي تحط عينها بعينه مره وتنزلها مره ثانيه ..

نواف :خليك بجني على طول مابيك تروحين وتخليني .. محتاجك ياغيداء 

غيداء تحس بحراره بجسمها مو قادرة تقول شي نواف قرريب منها حييل وكلماته اللي قالها زادتها ربكه وخووف وضغطته القويه على يدها مربكتها اكثر 

غيداء : نوااف

نواف : عيـــونهـ 

غيداء : ابيك تحط في بالك وتعرف ان غيداء تحبك .. ومستحيل تتخلى عهنك مهما صار بالدنيا

نواف ابتسم لها وقال : ريحتيني بكلامك والله

غيداء قامت واقفه : ايه خلنا نشوف هالابتسامه الحلوه على وجهك ومانبي غيرها 

نواف قام واقف معها : نبـــتسم رغم كل اللي فينا من ألم وقهر لعيوون الغالية بس 

غيداء : الله يخليييك للغالية ويخليها لك 

نواف : اميين 

غيداء : يلا نواف انا لازم أمشي الحين .. 

نواف : ولو انه ماأمدااك تجلسين ولا ثواني بس يلا علشان ماأحد يعرف 

غيداء : والله لو والود ودي جلست طول عمري عندك 

نواف : ياعمري والله .. روحي لاتتأخريين 

غيداء : تامرني شي 

نواف : سلامة قلبك ياعمري .. انتبهي لنفسك 


*******************************************

طبعا بدت الاختبارات النهائيه للفصل الثاااني .. وعاشوا ايامها الكئيبه والمقلقه ..وعدت على خيــــــر ..

في بيت ابو سعود 

تدخل غاده للصاله من المدرسه مبسووطه مو مصدقه انها خلصت وانتهت 

غاده : واااااااااو واخيررا جاء اليوم اللي كنت استنااه طول عمري 

ابو سعود : هلا والله وغلا بالحلووه 

دخلت غاده وانتبهت لوجود خالد على طول رفعت طرحتها وتغطت ..

ابو سعود : تعااالي اجلسي معنا وسعي صدوورنا وقولي شخبار اختبارك اليوم 

غاده ماكان ودها ابد تجلس وخالد مووجود خاصه من بعد الموقف اللي صار معه ..

دخلت وجلست جنب جدها ..

اابو سعود : هاه بشرري

غاده : الحمدلله كل شي تمااام وماتهمني الاختبارات صراحه اهم شي خلصت وبس 

ابو سعود : ايه خلصتي بس نبي نشووف نسبة حلوه 

غاده : لاعاد نسبة حلوه ماأتوقع

ساره : طبـــيــعي ماراح تطلع نسبتها حلووه 

ابو سعود : افا لييه

ساره : يعني بالله عليك يبه وحده أغلب وقتها وهي على النت جاالسه .. والا تكلم بجوالها لييل ونهار ولاتذاكر وتبيها تجييب نسبة حلوه 

ابو سعود : لا انشااءالله بتجييب

غاده : حراام عليك عاد مو أغلب الوقت جالسه على النت 

ساره : اكيد مو أغلب الوقت بس دايم ادخل عليك تكلميين بجوالك والا تلعبيين فيه وهذا اللي ضيعك

خالد ضاق صدره من كلام ساره .. يوم قالت انو غاده دايم بالجووال جاء على باله فيصل وقال اكيد تكلمة دايم وهو اللي كان يشغلها عن دراستها

خالد تضاايق وماحب انه يجلس ويسمع كلام يضاايقه اكثر 

قام خالد : جدي انا بروح انام تامرني شي 

ابو سعود : وييين ياأبوووي والغداء

خالد : مو مشتهي شي والله

ابو سعود : الله يهدييك .. مابي الا سلامتك

خالد راح وحب راسه : الله يسلمك

وطلع فووق لغرفته ..

ابو سعود : يلا يابنات روحوا مع امكم شوفوا شعندها وجيبوا معها الغداء 

ساره وغاده : انشااءالله ..

**********************

في بيت حصه .. 

الهنووف : يعني وش اللي يشغلك المفروض انك كل يوم عندي

غيداء : لاعاد كل يووم قويه 

الهنوف : لا والله مو قويية .. يعني مالك خلق تجين وتسولفيين معي

غيداء : والله لو بكيفي جييت كل يوم ونمت عندك بعد بس خلييها على ربك

الهنوف : انا ملاحظه انك موو على بعضك ابد من فتره ضاايق خلقك من شي ؟

غيداء : لا والله مافيني شي

الهنوف : غدوو حبـيـبتي قولي لي مادام ماعندنا احد الحيين قولي شفيك والله تراني حاسه من زمان وابي اسألك ..

غيداء : صدقيني مافيني شي

الهنوف : ادري انو ماشغل بالك وضيق خلقك الا نواف صح 

غيداء منزله راسها : .....

الهنوف : ارفعي راسك وجاوبيني 

غيداء رفعت راسها : شتبيني اقولك 

الهنوف : غيداء ياعمري انا وش قلتلك من قبل 

غيداء : الهنوف مو قادرة استوعب كلامك والله مو قادره

الهنوف : تقدريين .. غيداء انا قلتلك حااولي تنسين نواف علشان بعدين ماتننصدمين بشي انتي ماتتمنينه .. غيداء لاتتعلقين وبعدين انتي اللي بتتعبين .. 
صدقيني كل هذا في مصلحتك ..

غيداء : ليييه كلكم تقولون لي انسي نواف .. ليه تبوني انسااه .. نواف يالهنووف بيطلع قريب انشااءالله ليه تبيني انساه .. ولاتحسبين سالفة النسيان بكيفي .. 
يالهنوف انتي اذا حبيتي شخص وتعلقتي فيه مستحبل تنسينه حتى لو ماصار بينك وبينه اي شي يقوي علاقتكم مع بعض .. 

الهنوف : بس ياغيداء احنا مانضمن الدنيا 

غيداء بضيقة: شقصدك يعني 

الهنوف : ياغيداء لا انا ولا انتي ولاحتى نواف يدري متى بيطلع .. يعني لاتعيشي بحيرة في حيااتك بتتعبك ياغيداء صدقيني 

غيداء : الكل يقول لي كـذا لاتعيشيين بحيره ولاتجلسين تنتظرين شخص ماتدرين وش مصيره .. هنوووف هذا نواف ..احبه وبنتظره طووول عمري ..
لوتقولون اللي تقولون مستحييل اوافقكم واسوي اللي تبونه ..

الهنوف : ياغيداء احنا مانقول كـذا الا علشانا نحبك ومانبيك تتعبين بحياتك 

غيداء والعبرة خانقتها : تعبي لعيوون نواف رآآحه 

الهنوف :مدري وش اقوولك ياغيداء .. بس انشاءاالله يطلع نواف ونفررح فييك وعقبال ماأشووفك ومعاك بنووته حلوه تشبه بنتي 

غيداء : لا مادام امها انا وابوها نواف طبيعي بتكون احلى 

الهنوف : ههههههههههه ياربي عالواثقيين عزوز احلى من نواااف 

غيداء : في عيوونك احلى .. بس في عيوني انا احلى واحد نواف احلى من عزوز وبنته 

الهنوف : وميين يصدق انك انتي غدوو والله دنيا تمشي بسررعه

غيداء : لييه شفيها غدو

الهنوف : ههههههههههه مافيهااا شي 

غيداء : الهنوووف ودي اقول لك شي بس احس بتزعلين علي 

الهنوف تعدلت في جلستها : قوولي شعندك

غيداء : لاتتحمسيين طيب 

الهنوف : ماتحمست بس يلاا قولي 

غيداء : خاايفه تسوين لي شي 

الهنوف : شدعوووا اسوي لك شي

غيداء : ادري انك بتعصبين وتهاوشيني بس والله ترى شي سويته غصب عني

الهنوف : قووولي طيب وش مسوية انتي 

غيداء : خلاص بعديين اقولك مو الحين 

الهنوف : اقوول قولي 

غيداء : والله اذا قلتلك الحين مو من مصلحتك 

الهنوف بصووت عالي : غيدااااااء بتقوليين والا شلووون

غيداء : ماراح اقووول 

دخلت حصه بهاللحظه

حصه : الهنووف شفيك صووتك واصلني بالمطبخ

الهنوف : لا يمه مافيني شي 

غيداء : انهبلت بنتك ياعمتي 

الهنوف : الحمدلله مافيني الا العافية

حصه : والا كل هذا شووق لعبدالعزيز 

غيداء : هههههههههههه اييه ماعاد تتحمل

الهنوف : ياربي شفيكم علي .. يعني حرام الوحده تشتاق لزوجها

حصه : تحملي عاد بكره راااجعه 

غيداء : والله راح نفاسك ماحسيينا فيه 

الهنوف : شفتي كيف الدنيا سريعه

غيداء : ايه والله سريعة مثل البرق 

حصه : الله يوفقكم ويصلحكم .. غيداء حبيبتي جدتك دقت من شوي تقول وينها تأخرت 

الهنوف : يمه قولي لجدتي شووي تجلس

حصه : ياعمري الحين الوقت متأخر خلاص ماشبعتي منها 

الهنوف : مشكلتي ماأمل منها ابد شسووي

غيداء : يالبى قلبك والله

حصه : يالله بس قوومي لاتتأخريين على جدتك ويضيق صدرها

غيداء قامت : يلااا تصبحوون على خير 

الهنوف : وانتي من اهله .. 

طلعت غيداء من عند عمتها حصه .. وراحت للبيت ودخلت ماكان فيه احد موجود .. 

راحت لغرفتها كااانت تعباانه حيل .. تفكيرها بالمستقبل اللي بيواجهها مخوفها حيل ومو مخليها ترتاح في حياتها..

*******************************
في بيت تركي ..

تركي : هههههههههههه اجل مبسووط 

خالد : مبسوط وبقووه 

تركي : لو اني مكااانك ماخليتها تتحرك من عندي

خالد : تستهبل تبيني امسكها واقول لاتروحين 

تركي : اهم شي انك شفتها

خالد : اييه والله من زمان عنها 

تركي : بس من جد مافكرت وش عندها بغرفتك ليه داخله

خالد : والله مدري هذا اللي محيرني وزيادة على كذا صورتي اللي كانت معها

تركي يغمز لخالد : طبيييعي عاجبتها 

خالد : شلون تعجبها وهي تكره خااالد وماتواطنه

تركي : وتتوقع للحين وهي تكرهه

خالد : ايه الى بكره

تركي : صدقني مادخلت غرفتك وخذت الصورة الى انها تغيرت 

خالد : كييف يعني 

تركي : ههههههههه الاستيعاب صاير بطييئ ماخذه عقلك بعض الناس 

خالد : هههههههههههههه كمل بس وش كنت تقول 

تركي : اقووولك مادخلت غرفتك واخذت الصورة الا انها تغيرت عن اول 

خالد : شلووون يعني تغيرت 

تركي : خااااااالد شفييك 

خالد : انت عليييك سواليف مدري شتبي

تركي : والله مدري هي سواليفي والا اللي جالس تفكر فيه

خالد : ماافكرت بأحد والله

تركي : هههههههههههه ايه صدقتك 

خالد: كمل كمل بس

تركي : وش اكمل وانت موو فاهم شي جالس عندي جسم من دون رووح

خالد : لا معااك كمل 

تركي : خلاااص شرايك نغير المووضووع

خالد : لا لا وش تغير المووضوع

تركي : ههههههههههه ياحبيلك ياخالد والله انك مو على بعضك ابد لاتحاول تقنعني 

خالد : .........

تركي يحط ايدينه قدام عيون خاالد ويحركهاا فوق تحت : خلووود

خالد : هلا

تركي : شفييك سرحت وش خلانا نفتح الموضوع من اساس 

خالد : تركي 

تركي : لبييه

خالد : تتوقع يجي اليووم اللي انزف ومعاي اللي تمنيته

تركي : انشاااءالله بيجي 

خالد : ماأتوووقع ابد 

تركي : لاياحبيبي توقع ان اليووم راح يجي انشاءالله ونفرح فيك ويكون احلى زواج بالدنيا 

خالد : احس انك تلعب على بزر قدامك 

تركي : شدعووا ياخالد .. 

خالد بضيقة : سكر الموضوع ياتركي خلاص

تركي: شفيك ياخالد 

خالد يقوم : مافيني شي .. قووم معاي نطلع نتمشى شووي 

تركي يقوم معاه : يلا مشينا 

طلعوا خالد وتركي بسيارة تركي يتمشون شوي ويغيرون جوو وخالد كان طول وقته سااكت ذااابحه الفكيير 



******************************************

في بيت فهد ..

مها كانت عازمة البنات كلهم بمناسبة سلامة سحر ..

مجتمعيين ومبسوووطين سحر من بعد ماتغيرت صارت احسن .. حبووها البنات وصاروا قريبين لها اكثر من اول 

ومها من بعد ماحست بالشي البايخ اللي كانت تسويه ومن بعد كلام سحر ونصيحتها لها فكرت بأفعالها وتركتها وتغيرت هي الثانية مثل صديقتها سحر .. 

وعاشوا حياتهم احلى من اول .. حياة النكد وحياة الحقد وهدفهم بس تخريب وتدمير حياة غيرهم .. عااشوا حياة حلوه من بعد سنينهم الكئيبه اللي عاشوهاااا ..

****************************************

عبدالعزيز دخل البيت ومعاه بنته بيدينه ووراه الهنووف ..

عبدالعزيز : توو مانور البيت والله

الهنوف : منور بوجود اهله 

عبدالعزيز : يلا ياأم عبدالعزيز هذي حفيدتك الصغنوونه جت

لطيفه جت مبسووطه من الصالة 

لطيفه : ياهلا والله وغلااا منوريييين

سلمت الهنوف على خالتها .. 

لطيفه : عطووني بنتي بس مابي غيرها 

عبدالعزيز يمد لها ريما ..

لطيفه تبووسها : يالبى قلبهم يانااس ..

عبدالعزيز : كلهااا ملح على ابووها والا يمه 

لطيفه : اييه والله 

الهنوف : حرام علييكم ولاكأني قدامكم مالي اي اعتبار 

عبدالعزيز : هههههههههههههه يعني لازم تصير تشبه لك غصب

لطيفه : لاعاد شدعووا لو انك مو امها ماجاها هالملح كله 

الهنوف : الله يسلمك ياخالتي

عبدالعزيز يحط ايده على كتف الهنوف : تراها تقول هالكلام مجااملة صدقيييني .. وراح عنهم وهو يضحك

الهنوف : عاادي مقبوووله من خالتي 

لطيفه : وانتي تصدقيينه عاد ماعليك منه 

فارس جااهم يركض نازل من الدرج 

فارس : وييينها بنت اخووي يقولون تغيرت ملامحها وصارت تشبه لي

لطيفه : هههههههههههه ياعمري علييكم انتم كل واحد يقول تشبه لي

فارس قرب عندهم 

فارس : منووره زوجة خيووو

الهنوف : بوجودك .. شخبااارك





فارس : الحمدلله تمام بشوفتكم شخباااارها الصغنوونه

لطيفه : ياعمري عليها ناايمة مو حاسة بالدنيا

فارس : عطيني اياها يمه شووي 

لطيفه : انتبه لها عاد 

فارس خذها من بين يدين امه ويحس انه يرتجف مو متعود على البزران ابد 

فارس : يووه اول مره اشيل بزر خوذيها تكفيين لاتطيح مني الحين

لطيفه خذتها : لازم تتعود على بزرانك

فارس : تونا على البزران الله يهدييك

لطيفه : الله يصلحك وانشااءالله اشوف بناتك وعياالك 

فارس : اميييين 

حب فارس راس امه : يلا مامي انا طالع تبين شي 

لطيفة : ويين بتروح 

فارس : دقاايق بروح مع مشعل شوي ونرجع ماراح اتأخر 

لطيفه : الله يحفظك 

طلع فارس من البيت ..

لطيفه : اجل عبدالعزيز وينه

الهنوف : مدري والله اكيد راح فوق 

لطيفه : اجل يلا ياحبيبتي روحي نومي قبل لاتقوم الحلوه وتزعجك 

الهنوف : انشااءالله .. يلا تصبحين على خير ياخالتي 

لطيفه : وانتي من اهله 

رقت الهنوووف فوق لغرفتها 

دخلت ومعها البنت وتعبااانه بس تدور السرير تبي تنااام وترتاح 

عبدالعزيز كان منسدح على السرير ومعاه اللاب تووب 

الهنوف : ماشاءالله ماأمداااك تجي وتفتح جهازك

عبدالعزيز يرفع راسه لها : اييه صح انتي جيتي يعني ماأقدر اسهر اليوم مثل اوول وانبسط

الهنوف : عبدالعزيز تراني مره تعباانه لاتخليني احلف وانزل انام تحت 

عبدالعزيز : ههههههههههههههههه ياعمري انتي 

قام عبدالعزيز وراح عندها واخذ البنت منها وحطها بسريرها 

عبدالعزيز قرب للهنوف :اليووم مافي نووم

الهنوف : ليه

عبدالعزيز : مشتااق لك والله .. مشتااق اجلس معك واسوولف وياك 

الهنوف : طيب واللي دايخه مره شتسوي 

عبدالعزيز : ماعلييك منها نطير عنها النووم غصب 

الهنوف : هههههههههههه الله يقويك

عبدالعزيز : يالبى هالضحكه والله 

مسك عبدالعزيز الهنوف مع يدينها وابتسم : يلاا مشينا

الهنوف : ويين 

عبدالعزيز : انتي تعالي معاي وبعدين تعرفين 

الهنوف : لحظه عزووز وريووم لحالها

عبدالعزيز : ياحبيبتي انا بقول لامي وهي تنتبه لها .. لاتشيلين هم 

نزل عبدالعزيز ومعاه الهنوف للصاله ..

كانت لطيفه جالسه لحالها تناظر التلفزيون وتنتظر فارس اللي ماتقدر تروح غرفتها وهو برا البيت 

عبدالعزيز : شعندها الغاليه جالسه لحالها

لطيفه : ابد والله انتظر فارس اخووك

عبدالعزيز : طيب يمه انا والهنوف شوي طالعين وراجعين والحلوه فوق نايمه .. الله لايهيينك انتبهي لها لاتصحى 

لطيفه : ولايهمك ياأبووي روحوا وسعوا صدوركم وانا عندها

الهنوف : والله بتتعب خالتي ياعبدالعزيز 

عبدالعزيز : لا ماعليك انشاءالله ماتصحى قبل مانجي

لطيفه : روحوا طيب لاتتأخروون

عبدالعزيز : انشاءالله يلا تامرين شي 

لطيفه : سلامتك والله

طلع عبدالعزيز مع الهنوف من البـــــيت .. 

كان عبدالعزيز مسوي مفاجأه للهنوف بمطعم أفوكادو .. كان المطعم مره رااايق ورومانسي .. والحركات اللي مجهزها وطالبها عبدالعزيز زادت المكان حلاوه .. يعني شي رووعه بجد .. 

دخلت الهنوف وتفاجأت من الشي اللي شاافته قدامها ..

عبدالعزيز واقف من وراها مسك يدينها وجلسها وجلس جنبها : وربي كل هذااا ماتستاهلينه .. تستااهلين اكثر ياعمري 

الهنوف : كل اللي حولي مايغنيني عن وجودك .. وجودك بدنيتي احلى واكبر هدية 

عبدالعزيز قرب لها وعطاها بوسه خفيفه على خدها : ياعساني ماأنحرم منك يارب 

وتطووووول الجلسه بين احلى اثنييييين .. جلسه رووعه .. وكلام حلوو .. وجوو راايق *_^

************************************

خالد : خلاااص مالي الا هذا الحل غيره ماافيه 

تركي : طيب مو اليووم شفيك مستعجل 

خالد : تركي انا ماعاد اتحمل ولا يووم ولادقيقة حتى 

تركي : طيب ماقلت شي انا بس مايصلح تروح له بالاستراحه خله في بيتهم احسن

خالد : وانا وش لي في بيتهم .. مالي الا الاستراحه وبس 

تركي : برااااحتك اجل سوو اللي تبي 

خالد : بتجي معي 

تركي : ايه بجي معك 

خالد : يلا اجل ركبنا

ركبوا خالد وتركي السياره وراحوا متجهين لإستراحة العيال ..

وصلوا ..

نزل خالد ومعاه تركي 

تركي : خلك هادي بكلامك 

خالد : انشااءالله 

دخلوا تركي وخالد للاستراحه ..

تركي : الاسترااحه هادية شكل مافيه احد 

خالد : لاتلقااهم بالخييمه متابعين فيلم والا شي

.... : خلوووووود ترووك شتسوون 

خالد : بسم الله .. ميييين

تركي : هههههههههههه كل هذا خووف ماتبي تلتفت 

خالد : مييين ترا مالي خلق 

فيصل يحط ايده على كتف خالد : شدعووا مالك خلقنا 

خالد : فييصل يابيخك

فيصل : شفييك معصب رووق حبيبي 

خالد : ماعصبت اصلا من شفت وجهك رووقت 

فيصل : ههههههههههههه ادري انك تجاامل 

خالد : هههههههههههههه حلو انك فهمتني على طوول

فيصل : مقبووله منك 

تركي : يلاا بس وين العيال 

فيصل : يعني جاي علشان العيال 

تركي : اييه يعني على بالك جاي علشاانك انت

فيصل : حرام عليكم شفيكم علي اليووم

خالد : ترووك انت روح للعيال وانا شوي بجلس مع فيصل

تركي : هههههههههههه الاخ مستعجل ماعنده وقت 

خالد : ههههههههههه شفت كيف

راح تركي للعيااال بالخيمه ..

في جهة ثانيه عند خالد وفيصل ..

فيصل : شعندك ياخالد تراني خفت 

خالد : وليه تخاف كلها كلمتين بقولها لك وامشي 

فيصل : قوول ياخالد قسم بالله خفت

خالد : فيصل فيه بقلبك معزه وغلا لـ خالد ؟

فيصل : خالد شهالسؤال 

خالد : جااوبني يافيصل

فيصل : اكيييد شي مايبيله سؤال بقلبي معزه وغلاااا وفوق الغلا بعد 

خالد : فيصل انا مدري شلون ببدا معك كلامي ووشلون بنهيه

فيصل : خالد قوول اللي عندك لاتحتاار بكلامك 

خالد : فيصل انا بدخل بالموضوع على طول .. انا مره اخذت منك جوالك على اساس قلتلي انه مخرف 

فيصل : بس ياااخالد .. تسمح لي الحين اكمل كلامك

خالد استغرب : تكمل كلامي

فيصل نزل راسه : خالد والله انا الحين عرفت كل شي براسك .. والله كان ودي امسكك يوم واقولك كل شي بخااطري بس كنت متردد حييل

خالد خاف من كلام فيصل : فييصل وش اللي بخاطرك 

فيصل : انت قصدك الرقم اللي شفته بجوالي صح .. كان بإسم غير البشر صح والا انا غلطان 

خالد تقلب وجهه مو عارف وش يقول 

فيصل حط ايده على كتف خالد ..

فيصل : خالد انت تدري من بعد ذاك اليوم وانا ضاايق صدري عليك لاني لاحظت انك تغيرت علي من شفت الرقم..
استغربت مو معقووله تغيرك المفااجئ وحتى صدمتك يوم شفت الرقم تكون طبيعيه شكييت بالموضوع بس وش بيديني اسوي .. 
لكن بعد فتره وضح لي كل شي وعرفت اللي ضيق صدرك وغيرك علي ..

خالد : وشو طيب 

فيصل تجرأ وقال : كل اللي في بالك غاده ياخالد صح 

خالد بهاللحظه خلااص يحس الارض مو قادره تشيله اطراف يدينه بردت ويحس كل جسمه صااير حاار

فيصل : هد بالك ياخالد وكل شي في بالك انت تبيه انا مستعد انفذه لك وكل اللي قلته لك ياخالد مو شي .. اللي في خاطري اكثر 

خالد تسند على كتف فيصل : بس يافيصل خلااص 

جلس خالد على رجوله

نزل له فيصل : شفييك ياخالد 

خالد : مافيني شي 

فيصل : ريح من بااالك وكل شي ربك بيسهله ياخالد 

خالد : انت ريحتني من كل شي واتوقع انك فهمت اللي في بالي يافيصل .. 

فيصل : فهمت كل شي 

خالد قام واقف : تكفى ناد لي تركي انا بطلع انتظره برااا 

فيصل : وييين والله ماتطلع ادخل شوي ريح 

خالد : تكفى فيصل لاتحرجني والله تعبان بروح ارتاح بالبيت 

فيصل : اوكي براحتك .. طيب تعال اوصلك للسياره وبعدين انادي لك تركي

خالد : مااتقصر والله انا اروح بنفسي شدعوا بس انت ناد لي تركي

فيصل ابتسم لخالد ابتسامه ريحته كثير: من عيوني 

خالد يرد له الابتسامه : تسلملي عيونك 

**************************************

هيا مو مستوعبه الكلام اللي جاها : من بعد هالسنيين كلها يايووسف تسوي كـذا 

يوسف : هيا انا والخبر وقلته لك وكل اللي عليك انك تنفذين اللي قلته وكلام غيره مابي 

هيا : يووسف لحظه شفييك انت كـذا .. ليه يايوسف سويت كـذا لييه حرام عليك 

يوسف بصوته الجهوري : هيـــا 

هيا : ......

يوسف : قومي يلا شوفي شغلك ونادي بناتك معك ومابي اسمع لك اي حس 

قامت هيا ورجولها مو شايلتها تعبت حيييل .. هدها يوسف بكلامه وبعذاابه وبجرحه لها يوم ورا يووم وبضربه وسوء معاملته وبآخر شي .. الخبر القاسي اللي سمعها اياه من بعد هالعمر ..

يوسف : وتقولين لي لييه تسوي كـذا .. شوفي نفسك اول صايره عجوز مو قادره تتحركين وبعدين تعالي اسأليني 

قامت هيا وراحت لبناتها فووق ..

رهف مطيره عيوونها : ابووي تزوج ؟

العنود : متى يايمه وكييف ووشلون وليه 

هيا : لاتسألوني انا روحوا اسألوه هو

رهف : ليييه يسوي كـذا يايمه انتي مو ناقصك شي يوم انه يروح ويتزوج لييه

هيا : واحنا وش بيدينا ياحبيبتي خلاص شي وصاار قوموا يلا معاي نسوي اللي يبييه

رهف : لا وبعد يبينا نرتب لها غرفه ونجهزها لها .. يمه وانتي بتسوووين كل شي يقوله

هيا : يارهف احنا مو ناقصين هواش وضرب خلينا نسوي اللي يبي ونرتاح قبل لا يجيبها الحين .. يبي كل شي جاهز اذا جت

رهف : لايايمه والله ماتسوين شي ولاتتعبين عمرك علشاانها

العنود اللي كانت واقفه وتشوف الجدال اللي يدور بين امها واختها والخبر اللي جاها وسمعته .. صارت مصدومه مو قادره تسوي شي

رهف من بين دموعها : يمه طلبتك لاتسويين اي شي يقوله ماعليك منه الى متى وهو عليينا كـذا .. متى بيحن قلبه متى بيحس يايمه قوليلي متى ؟؟

راحت لغرفتها تصيييح 

هيا واقفه ومنزله راسها تعبت من كل شي ماتدري هي تلاقيها من زوجها والا من بناتها والضيقه اللي حاسين فييها ..
والا من نفسها وانانيتها اللي سوتها وتخلت عن ضناها اللي لو انه موجود كان ماصار لها اللي صار من ذل ومهانه من يوسف ..

جلست على الارض ومسكت راسها خلاااص مو قادره تتحمل اي صدمات ثانيه من الدنيا .. تعبت كثيرر وتحملت اكثر 

العنود جلست بجنب امها ومسكتها :يمه انتي تعباانه تعالي ارتاحي بالغرفه

هيا : وابوك بيجي الحيين ويبي كل شي جاهز

العنود صرخت : بكييفه يجي .. يمه مايصير نشتغل ونهلك ارواحنا علشاانه اللي بيدينا بنسويه وبس 

هيا : ربك يعييين يابنتي

قامت هيا بمساعدة من العنود وودتها للغرفة وخلتها ترتاح وسكرت الباب عليها وراحت لعند اختها رهف ..

دخلت العنوود على رهف 

رهف : العنوود تراني دقيت عليه 

العنود : دقيتي على مين 

رهف : على خالد 

العنود : ليه يارهف دقيييتي عليه

رهف :عنووده والله من ضيقة الصدر ماافيه غير خالد يواسينا والله

العنود : الله يهديييك والله مالك داعي

رهف : لاعادي الى متى واحنا كـذا 

بهاللحظه جاهم صراخ من برا الغرفه ..

يوسف : هيااا ياااهياااا

طلعت العنود ووراها رهف 

العنود : شوي شوي يبه امي ناايمه 

يوسف : وش منومها يااجعلها ماتصحى ابد 

رهف من دون ماتحس بالكلام اللي يطلع منها : يووووسف اذا كنت انت ماتبييها احنا نبيها ومحتاجينها 

يوسف عصب : وش اللي يوووسف بعد انتي ماكأني ابووك تعالي اضربيني احسن 

رهف : ايه ابوي بالاسم بس

يوسف : رهف امسكي لسااانك قبل لاأسوي فيك شي تندمين على كلامك اللي قلتيه 

رهف : وانت اصلا بقيت شي ماسويته لنا 

يوسف خلاص مو قادر يمسك نفسه اخذ عقاله بيدينه : رهف والله هذاني احلف لك اذا ماعقلتي وسكتي والله ماتشووفين طيب 

العنود بصوتها الواطي : بس يارهف تكفيين بس

يوسف : قوومي يلا نادي لي امك والا دخلت عليها وسحبتها مع شعرها

العنود : يبه حرام عليك امي تعبانه ومحتاجه راحه 

يوسف : وانا تعبااان ومحتاج راحه 

رهف : وزووجتك المصوون ليه ماتخدمك والا بس الشغل راح يكون على امي 

يووسف : رهف امسكي لسانك وروحي نادي امك وانتي ساكته

رهف : ماراح اناديهاااا 

رااح يوسف واتجه للغرفة ودخل وفي راسه شر ..

وقف وعند راسها بصووته العالي : هياااا 

هيا صحت مغزوعه على صووته ..

مسكها من شعرها وقوومها على حيلها ..

يوسف : انا قلتلك روحي رتبي وشوفي شغلك ترووحين تنامين تستهبلين علي انتي 

هيا : بس ياايووسف اتركني الله يخليييك 

يوسف وهو يحرك راسها بين يدينه : ماراح اتركك لو تشووفين موتك .. لو انك مخلصه شغلك ماسويت لك شي

رهف بهاللحظه خلاص مو قادره تتحمل راحت ومسكت ابووها مع يدينه وتحاول تبعده ودموعها بين يدينها ..

رهف : بس ياامجرم خلاااص سو اللي تبي الا امي .. كل شي اخذته منا حتى الام بتحرمنا منها .. حرااام عليك 

يوسف دفعها بيدينه وطاحت على الارض : اقووول وخري عني لايجيك مثل ماجاء امك واكثر 

في هاللحظه اللي صايره بين يوسف وبنته رهف وضربه لزوجته ..
وبنته العنود اللي جالسه تطالع الموقف مو قادره تقول شي او تسوي اي شي ..

صيااح رهف ودموعها وهواش يوسف بصوته العالي وونات هيا اللي تطلع منها بكل الم وحسره..
ونظرات العنود اللي تحويها دموع الم وقهر وقلة حيله ..

دخل خالد بهاللحظات ..

يوسف اللي كان ماسك هيا مع شعرها ويلعب فييها بين يدينه ..

خالد بنبره حاااده : يوووسف اترك اللي بيدينك 

من بعد هالصووت اللي جاهم ..

لحظه هدوووء ..

رهف الفتت لخالد مبسووطه حيل يوم شافته .. هو الشخص الوحيد اللي تحس انه يواسيها وينصفها بكل شي ..
اذا شافته تحس الدنيااا بخير .. 

راحت له وضمته ودمووعها على خدها ..

خالد : خلاص يارهف تكفيين هدي شووي 

رهف : خااالد والله محتاااجينك كلنا بحاجتك

خالد : هذا انا عندكم لاتخاافين ماراح اخليكم يارهف 

يوسف : ومن انت علشاان تقول لها لاتخاف وانا عندكم 

خالد بعد رهف عنه شوي ..

خالد : انا اخووها اذا كان ماعندك خبر

يوسف ترك هيا طايحه بالارض وقرب لخالد ومسكه من طرف ثوبه ( ياقته )بيدينه وقربه له ..

يوسف : ممكن اعرف انت ليه جاي هنا 

خالد : قبل كل شي لو سمحت بعد ايدينك عني ..

يوسف تركه : هذا انا وخرت والحين ممكن تقول لي وش جابك هنا 

حط خالد يدينه على كتف يوسف ووخره عنه بهدووء ..

ورااح عند امه اللي كانت جالسه عالارض وشكلها يقطع القلب 

جلس عندها وحط يدينه ورا ظهرها ..

خالد : تحسين بوجع يالغاليه 

هيا بصوتها المخنوق :انا بخير ياخالد صدقني بخير

خالد قام : طيب قومي معي جلستك عالارض بتتعبك 

تسندت هيا على خالد وقامت معه .. 

يوسف : انت مو ملاحظ انك تسووي اشياء ولاكأني موجود 

خالد بهدوء: فيه شي سويته غلط

يوسف : كل السالفه غلط .. جيتك من اساس لبيتي غلط 

رهف : الحيين صارت جيته غلط .. واحد جاي يشوف امه واخواته صار هالشي غلط .. تبيه ينسااهم ومايحس فيهم مثل ابوهم صاير اسم أب عالفاضي 

يوسف خلاص مو قادر يتحمل رهف اكثر راح لها وعطااها كف قوووي من يدينه ..

صرخت رهف .. الكف حييل قوي عليها وتعورت منه 

يوسف : والله يارهف اذا مامسكتي لساانك قسم بالله اقصه لك .. الى متى وانا اربي فيييك .. 

خالد : بس يايوسف هد بالك مافي شي يستاااهل كل عصبيتك هذي


يوسف : انت اصلا من دخلت بحيااتنا واحنا مووو بخير .. من وين طلعت لنا انت .. انت كييف تجي لناس ماتعرفهم وتقول هذولا اهلي 

خالد مستغرب من كلام يوسف ..

يوسف : ماودك تجاااوب تجي عندهم وتقول انتم اهلي .. الدعووه ترى مو لعب بزران ياخالد .. هذي مو امك كم مره قلتلك موو امك 

خالد : يوسف وش كلامك هذا البايخ اللي جالس تقوله .. هذي امي وهذووولا اخواتي غصب عن اللي رضى واللي مارضى

يوسف : لعبت عليك وقالت انا امك وانت صدقت

هيا : بس خلااااص خاالد يووسف بس تكفوون بس 

يوسف : ماتبين تنفضحيين اخر عمرك 

خالد : تعالي يمه ماعلييك تعالي ارتاحي بالغرفه 

دخل خالد مع امه بالغرفه وسكر الباب من وراه ..

ويوسف اللي جالس يشوف الموقف انقهر من حركة خااالد انه دخل وسكر الباب وراه

يوسف التفت على بناته .. رهف اللي كانت واقفه ومسنده راسها عالجدار وبقاايا دموعها على خدها جفت من كثر ماصااحت ..

والعنود واقفه عند باب غرفتها وتطالع اللي يصير بصمت ومن داخلها الم قووي ..

يوسف : ممكن تقولون لي مين اللي نادى خالد هنا 

رهف + العنود : .........

يوسف : جاوبوني مين اللي دق علييه وقال له

رهف : يعني لازم نكون دقينا عليه

يوسف : ايه يعني هو وش اللي عرفه باللي صاار .. 

العنود : عادي جاي يزورنا زيارته المعتاده 

يوسف : تحسبوون انكم تكلمون اطفال قدامكم .. والله يارهف والعنود ماراح يندم الا انتم وامكم بالاخير وخلوا خالد ينفعكم ويفيدكم .. 
صدقوني كلها شهوور وجلسة في هالبيت مالكم ..

وطلع يوسف .. 

رهف تناظر اختها بنظرات استغراب ودهشه .. مو مصدقه او بالاصح مو مستوعبه اي شي من كلام ابوها ..

رهف : العنوود هذا وش يقصد بكلامه 

العنود : مدري يارهف 

رهف : تعالي نشووف امي وخلينا منه وكلامه شكلها تعبانه 

دخلوا العنود ورهف على امهم بالغرفه .. شافوا الموقف اللي اثر فيهم حييل .. موقف قطع قلوبهم .. 

خالد .. خالد ولدها اللي ياما سوت له من متاعب بحياااته وتركته وفضلت حياة يوسف والعيشه معه على خالد .. خالد ضناها الوحيد .. 
تركته ورمته في امس حاجته لها .. علشان شخص اتضح لها بالاخير انه مايستاهل ..

كان خالد جالس على السرير وهيا منسدحه وحاطه راسها بحضنه ويمسح دموعها بأصابعه .. 

موقف خالد وهو ضام راس امه له ويمسح دمووعها بكل حنان وحب .. اثر في رهف العنود حيل

تقدمت رهف بخطوات ثقيله لخالد وامها .. وجت من ورا خالد ومدت وحطت يدينها على كتفه ..

رهف : شلون بنعيش حياتنا من دونك 

التفت لها خالد وبإبتسامته الحلوه : ماسويت شي يستاهل يارهف 

رهف : والله سويت لنا كل شي احنا كنا فاقدينه بحياتنا 

خالد : مادامني حي الله يقدرني اني اسعدكم انتي والعنود وامي 

هيا تكلمت بصوت مخنوق : خالد وش الشي اللي اقدر اجازيك فيه من بعد وقفتك هذي معي رغم كل شي سويته لك 

خالد : يمه لاتقولين هالكلام .. انتي ماسويتي شي ..وكل اللي اسويه انا والله مو شي تستاهلينه انتي واخواتي ..
والله لوبيديني اعيشكم عيشه حلووه بعيدين عن المجرم ومرتاحين في حياتكم .. بس مافي يديني حيله .. 

العنود : تدري ياخالد دخلاتك وزياراتك لنا ولو انها قليله تغنينا عن كل شي 

رهف : والله شفنا فيك الاخ والاب والام والعم والخال .. فقدنااا كثير ياخالد وعوضتنا كثير

وطااال الحوار بينهم وطالت الاعترافات اللي كل واحد جلس يبوح باللي في داخله .. 

******************************************


غاده تكلم فيصل بالجوال كعااادتها اليوميه .. بس كلام فيصل لها اليووم غير .. غير عن كل يوم تكلمه فيها

غاده : شفييك يافيصل شصاير

فيصل : مافيني شي 

غاده : ليه كـذا اسلووبك ونفسك في خشمك 

فيصل : قلتلك مافيني شي بس طفشاان شوي 

غاده : طفشان من ايش 

فيصل : من كل شي 

غاده : سلامتك من الطفش 

فييصل : انا بروح انام تبين شي 

غاده : لحظه ياافيصل 

فيصل: بغيتي شي

غاده : فصوول شفيك علي حرام عليك 

فيصل : مافيييني شي قلنلك بس تعبان وفيني النووم

غاده بضييقه : اوكي نوم العوافي

فيصل : الله يعافيك .. باي 

غاده : بايات 

سكرت غاده من فيصل .. 

(( ياربي شصااير شفيه متغير وماله خلق احد ابد ..لييه يوم تعلقت فييك يافيصل تتغير علي .. ذنبي انا شسوويت ..))

طال تفكير غاده بحال فيصل اللي تغير فجأه وخذاها النووم وهي تفكر بحبيبها اللي تغير عليها ..

**********************************



في بيت ابو سعود ..

خالد دخل الصاله كان موجود الوليد لحاله ..

خالد : وليدوووه جدي وينه 

الوليد : بسم الله السلام سنه ياحلووو

خالد : السلااام عليكم

الوليد : وعليكم السلام 

خالد : يلا والحيين جدي وييينه 

الوليد : مستعجل مره شعندك شتبي فييه

خالد : ابيه بكلمة راس 

الوليد : هههههههههههه كلمة راس اجل 

خالد : ايه وليدووه اخلص علي ويينه بسرعه ابيـه 

الوليد : والله مدري بس من شووي كان هنا عندي

خالد : تتوقع انه بغرفته

الوليد : اكيد رووح شوف انت

خالد : يلا اجل سلآآآم

الوليد : لازم تقول لي السالفه اذا قلتها لأبوي

خالد : والله اذا رضى على اللي ابيه انت اول واحد بقووله

الوليد : ياااااااارب يرضى اجل .. مع اني ماأدري شسالفه 

خالد : هههههههههههههه قول ياارب وبس 

الوليد : رووح طيب قبل لاينام 

خالد : ايييه عاد اذا لقيته نايم بصفقك

راح خالد لغرفة جده ..

طق الباب ..

ابو سعود : تفضل 

خالد بإبتسامه: صبااح الخير

ابو سعود : هلا والله صباح النووور والسرور 

خالد دخل وجلس بجنب جده : شخباارك يالغالي

ابو سعود : الحمدلله بخـــير .. خلوود اليوم بلساانه كلام شعندك

خالد : ياحبيلك ياجدي كأنك عارف

ابو سعود : شعندك ياولدي قوول 

خالد : ياجدي شرايك فيني مو كأني كبرت 

ابو سعود : بسم الله عليك وينك ووين الكبر

خالد : مو كبرت مره بس كبرت كبر نااقصه شي

ابو سعود : هههههههههههه كبر ناقصه عرووسه 

خالد : هههههههههههههههههه بالضبط 

ابو سعود : والله من زمان وانا ابي اقوولك ياخالد في بالي افاتحك بالموضوع بس صار شي ولهييت معه 

خالد : ليه شصاير ياجدي 

ابو سعود : خلنا بموضوعك اول 

خالد : ايه ياجدي شرايك يعني 

ابو سعود : والله هذا الشي اللي كنت ابيه من زمان وشي انت تبيه ماراح اردك 

خالد : وبريحكم من ناحية العروس وحده موجوده وجاهزه

ابو سعود : ومين سعيدة الحظ 

خالد : غاده بنت عمي سعود 

ابو سعود :والله انا ماعندي اي مانع ياولدي بس الراي الاول والاخير لها

خالد تنهد : ومايخوفنا الا هالراي 

ابو سعود : ليه شفيك متوقع انها ترفضك

خالد : لا لا ابد .. ( خالد يبي يصرف الموضوع ) ماقلتلي ياجدي وش الشي اللي كنت بتقوله 

ابو سعود : وشو ياخالد 

خالد : الشي اللي لهيت فييه

ابو سعود : ايه ذكرتني الله يذكرك الشهاده .. غيداء ياأبووي

خالد : شفيها ياجدي

ابو سعود : موضوعها محيرني 

خالد : اي مووضوع

ابو سعود : في واحد جاي يطلبها وخاطبها مني قبل يومين 

خالد : ماقلتله ياجدي انها مخطوبه

ابو سعود : لا والله

خالد : لييه ياجدي 

ابو سعود : ياخالد غيداء الى متى بتنتظر نواف .. مايصير تربط مصيرها بنواف

خالد : شلوون ياجدي شقصدك يعني

ابو سعود : مدري محتاار مدري شسوي

خالد : لا ياجدي قول له انها مخطووبه انشاءالله نواف بيطلع ويتملكون 

ابو سعود : خايف ان البنت تربط مصيرها واحنا نرد الخطاطيب وبالاخير تجلس لانواف ولاغيره

خالد : لا انشاءالله ياجدي لاتفكر بهالشي 

ابو سعود : الله يعييين .. المهم خلنا في موضوعك انشاءالله انا اكلم غاده ونشووف والله يكتب اللي فيه الخير 

خالد : اميين ..

قام خالد وحب راس جده : يلا اجل اخلييك ترتاح ياجدي 

ابو سعود : لاتقول لأحد ياخالد بموضوع غيداء ترى ماأحد يدري غيرك انت وجدتك

خالد : انشاءالله لاتوصي حريص .. يلا تامرني شي

ابو سعود : سلامتك ..

طلع خالد من عند جده وهو يحس انه طاح جزء من همه وباقي الجزء الاهم والصعب .. رايها هو اللي مضيق صدره ..
معقوله يعني بتوافق على خالد الشخص اللي اما كرهته وكرهت افعاله والا بترفضه مثل المتوقع ..

***************************************

في المملكه .. بالكوفي شوب 

احمد : كل هذا صار وماقلتلي يافيصل

فيصل : شفت شلوون ياأحمد 

احمد : يعني الحين اللي تكلمها غاده تصير بنت عم خالد اللي يجلس معنا 

فيصل : ايه 

احمد : سبحاان الله الدنيا صغيره 

فيصل : اللي مضيق صدري انه يحبهاا 

احمد : بس هي ماتحبه على كلامك 

فيصل : ايه ماتحبه 

احمد : طيب انت وش بتسووي من بعد كلامه لك 

فيصل : كل اللي عرفته انا ان خالد يبيني اتركها 

احمد : طبيعي يافيصل تراها بنت عمه ويغار عليها اكييد

فيصل : ومو على بنت عمه .. ويحبهااا بعد

احمد : اسألك سؤال وتجاوبني بصراحه 

فيصل : اسأل 

احمد : من مكالماتك لغاده الكثيررره وسواليفك معها وكلامك لها بانك تحبها وتموت فيها ..صدق كلامك والا بس تقوله مجرد تسليه

فيصل : احمد والله انا بالبدايه كنت احبهااا تعلقت فيها فترة اول ماعرفتها بشكل مو طبيعي بس بالايام الاخيره مدري ليه حسيت اني بايخ .. 
كيف احب انسانه مصيري معاها فرااق .. ليه اعذب نفسي واحب انسانه بتفارقني .. حاولت اقلل مكالماتي لها وتعبت شووي معها ..
بس الحين خلاص يعني بصراحه صرت اكلمها تسلية ومجرد تضييع وقت ..

احمد : يعني بسهولة تقدر تتركها 

فيصل : ايه بس طبيعي بشتااق شوي واحن لها بس عادي اعود نفسي على الشي وخلاص انا اللي برتاح بالاخير 

احمد : كل شي بتسويه علشان خالد

فيصل : ايه والله بسويه علشاانه قطع قلبي هذاك اليوم والله رحمته بجد .. خالد انسان ذووق ومؤدب وعاقل وفي حاله مايتكلم على احد ولايغلط على احد ..
واحبه انا واقدره ومابي اجرحه واطعنه في اني اكلم بنت عمه وزياده على كـذا انه يحبها .. والله حرام 

احمد : طيب اذا انت تقبلت هالشي .. يمكن هي ماتتقبله لانها تعلقت فييك يافيصل

فيصل : هذا اللي مضيق صدري شوي كيف بقولها او افاتحها بالموضوع مدري شلووون اتركها وابعد عنها

احمد : قوول لها انا بتزوج باغاده ولازم نترك بعض 

فيصل : ومن جدك بتصدقني اتزوج الحيين حرام عليك 

احمد : اجل وش في بالك تقول لها 

فيصل : مدري محتار ودي اكلم خالد 

احمد : تكلمه يافيصل وش تقول له 

فيصل : مدري محتااااااار 

احمد : انت قول له هو يتصرف ليه انت تتعب عمرك 

فيصل : هو كلمني من بعد ذاك اليوم وقال لي انا بخطبها بحجته ان الخطبه بتخليها تترك التفاهات هذي

احمد : والله مو شرط

فيصل : ايه انا قلتله بس هو في باله شي مدري وشو صراحه يعني يبي يوصل لقلبها بطريقته الخاصه 

احمد : خلاص اجل انا لقيت لك حل ..مادام خالد بيخطبها .. انت كلمها وصارحها يافيصل .. قول لها الى متى يعني بنضل انا وياك كـذا مصيرنا فرااق..
خلاص انسيني وانا انساااك وقو لها لها عن خالد انه طلب منك هالشي ..

فيصل : طيب اذا انا قدرت انساها هي مستحيل تقدر 

احمد : انت قول لها كـذا وشوف ردة فعلها 

فيصل يقووم : ربك يعيين والله خايف ومتررد

احمد : جااايب لنفسك الغثا والله 

فيصل : على كثر ماكلمت بنااات قبلها ماصارت لي معاهم مثل ماصار لي مع غاده 

احمد : وسع صدرك ربك يهونها 

فيصل : ونعم بالله .. يلا قوووم انا دايخ تراني مره

قام احمد : ههههههههه يادايخ انت يالله مشييينا 

*************************************

انتهـــــــــــــــــــــــــــــــى

توقعآآآآآتكم لاتبخلوون علينا فيها .. 

خالد وغاده ..هل بتوافق غاده على خالد وبسهوله بتتخلى عن فيصل ؟؟

نواف وغيداء .. ياترى نواف بيطلع من السجن ويتزوج اللي تمناها من صغره .. والا غيداء بتروح من يدينه مثل احساسه اللي كان يحسه ؟؟

عبدالعزيز والهنوف .. هل بتدوم حياتهم من دون مشاكل ؟؟




البارت الثــــــــــلاثــــــــــــوون ..

في بيت ابو سعود الكل كان مجتمع .. 

في الصاله ..

غيداء : يالبى دلبهم ياناااس كبروا 

الهنوف :هههههههههه ياليت والله تكبر وتريحناا 

غيداء : ليييه امداك تعبتي منها 

الهنوف : الله يصلحها تتعبني في النووم 

غيداء : اجل ماعاد فيه نوم مثل اول 

الهنوف : اييه والله وين ايام اول بس 

غيداء : اذا ازعجتك عطيها عبدالعزيز بس واسحبي عليه هو وبنته ونوومي 

الهنوف : مايقصر والله دايم ياخذها مني بس انا ماأرتااح والله

غيداء : يااحبيلك مين يصدقك انك صرتي ام وهذي بنتك

ساره : انا عن نفسي احس اني في حلم وقريب بصحى

الهنوف : ليه

ساره : مو متخيله انك صرتي ام .. مابعد استوعبت فكرة زواجك علشان استوعب فكرة ان عندك بنت

الهنوف : لازم تستوعبين كلها اياام انشاء والدور راح يجييك 

ساره : انشاااءالله .. الله يسمع منك

حصه : اللي يشوفك ياساره يقوول كبيره وعانس .. شفيك مستعجله على الغثا 

ساره : ومن قال لك انه غثا بالعكس تغيير .. شي جديد بحياااتك

حصه : والله اللي يشوفك يقول مجربه 

ساره : اييه مجربه متزوجه اصلا وماقلتلكم 

ام سعود : بسم الله عليييك .. عاد انتي سارونه اخر العنقوود بتجلسين عندي 

ساره خافت: والى متى يعني يمــه ؟؟

الهنوف : ههههههههههههه شوي شوي لاتطلع عيوونك 

ام سعود : بزوجك لاتخافين بس اذا جاء زوجك يسكن عندنا الله يسلمه

ساره : اييه اشوا .. بس انا ماااابي بيتنا صراحه 

ام سعود : وين تبين يابنت ابووك

ساره : والله يمه انا تزوجت بغير جوو مو تزوجت واروح اسكن بنفس البيت 

لطيفه : من يحصل له يسكن عند امــه .. 

حصه : ايه والله 

ساره : ايه ماقلنا شي بس احسن تغيريين البيت 

غاده :والله اللي يسمعكم الحيين يقول خطيبها ينتظر رايكم بس.. انتوا خلووه يجي بالاول بعدين تكلموا 

ساره : وانتي شعرفك بالله لاهيه في حيااتك .. خلييك لاهيه احسن لك 

غاده جلست تطالع في ساره فووق تحت ..

غاده رافعه حاجبها: بكوون لاهيه في حياتي احسن لي من جلسة معك مالها فايده

ساره : وجلسااتك بغرفتك لحالك كأن لها فااايده 

حصه تلتفت على ساره مره وعلى غاده مره :سااره .. غاده .. عسى ماشر شفيييكم

غاده : اسأليها .. ماأدري شفييها علي

(( ساره طبعا صاير طبعها مع غاده كـذا مو علشان تكرهها والا حاقده عليها ..
بس ساره كانت شاكه بغاده وجلووسها الغالب لحالها بغرفتها .. وتبي تطفش غاده وتصحيها من غلطها اللي كانت تحس فيه ))

حصه تلتفت على ساره اللي كانت بجنبها : سااروونه شفيك شصاير 

ساره : مافيني شي 

ام سعود : ساره خلييك عاقله وخلااص تراها بنت اخووك 

ساره : شفييكم قلبتوا علي شسويت انا الحيين 

لطيفه : بس خلاااص لاتكبرونها وهي صغيره حصل خيـر 

ام سعود : مابي يصير بينكم هالشي ياساره .. سامعتني 

ساره من دون نفس: انشاااءالله يمه 

الهنوف حبت تغير الجوو اللي متكهرب ..

رفعت بنتها ووقفتها : وسعوا صدوركم بس وشوفوا هالزينه تضحك لكم .. 

لطيفه : يالبى هالضحكه والله 

الهنوف : بالله علييكم مو توسع الصدر

حصه : بسم الله عليييها مادامك امها اكيد توسع الصدر

غيداء : واكيد خذت مني شووي 

الهنوف : ههههههههههههه كل شي اخذته منك 

ام سعود : الله يخلييها لأهلها .. حصه حبيبتي دقي على ابووك شوفي رجعوا العيال والا لا 

حصه : ان شاءالله يمه 

حصه اخذت جوالها ودقت على محمد ..

محمد : هلا والله بالغاليه

حصه : هلا والله حبيبي .. ويينكم 

محمد :بالمجلس عند جدي 

حصه : العيال كلهم موجودين

محمد : لا مافيه الا انا وخالد وجدي كلهم طالعين 

حصه : طيب ياأبووي دق عليهم يجوون يتعشوون 

محمد : انشاءالله يمه ..

ابو سعود : شتبي امك ؟

محمد : تقول لي دق على العيال يجوون 

ابو سعود : عشاهم جاهز

محمد : ايه 

ابو سعود يقوم : يلا اجل انا برووح لهم شوي وانت دق على العيال يجون لايتأخرون

محمد : انشاءالله 

طلع ابو سعود ..

دق محمد على عبدالعزيز .. عبدالعزيز : هلا والله

محمد : هلابك .. عزوز وينك

عبدالعزيز : انا جاي بالطريق 

محمد : معاك العيال 

عبدالعزيز : لا والله مامعاي احد 

محمد : وين راحواا مو كانوا معاك 

عبدالعزيز : ماكان معاي احد انا رحت شوي لواحد من العيال وهذاني راجع

محمد : طيب خلاص ننتظرك .. مع السلامه

عبدالعزيز : مع السلامه 

محمد : غريبه عبدالعزيز يقول العيال مو معي 

خالد : وين راحوا يعني 

محمد : مدري عنهم .. خلني ادق على وليدووه اشوف 

الوليد : مرحباااا حمووود

محمد : هلا والله 

الوليد : هلافيييك

محمد: وليدووه وينك فيه انت والعيال

الوليد : لييه بغيت شي

محمد : العشاااء جاهز تجوون والا تعشينا عنكم

الوليد : خلاص كلها دقايق واحنا عندكم 

محمد : يلا اجل باااي

الوليد : بيباااي 

خالد : انت مثلي حمود مالي خلق شي ابد

محمد : والله نفسي ماالي خلق اي شي بس شسوي علشان جدي وجدتي

خالد : انا احس طفشاان من كل شي ومالي خلق عشاء صراحه 

محمد قرب وجلس بجنب خالد : خاالد سلامات شفيك

خالد كان وجهه عالجهه الثانيه : مافيني شي 

مسكه محمد مع وجهه ولفه له : خالد الله يعييينك علي .. انت في بالك شي يلاا قول لي

خالد يحس انه اذا جلس مع محمد ولو دقاايق بيقوول له كل شي في قلبه لانه مو قادر يكتم اكثر وبيتورط بالاخير فقال اقووم احسن ..

خالد قام : اجل انا بطلع قبل لاتنشب لي 

محمد وقف معه : لحظه لحظه وين 

خالد : بروح انام 

محمد : تستهبل وماراح تتعشى

خالد : قلتلك مالي خلق وترى الدعوه مو غصب

محمد : جدتي بتزعل عليك

خالد : لا ماعليك انا اقول لها بطريقتي الخاصه وترضى

في هاللحظه دخل عبدالعزيز ..

عبدالعزيز : سلآآآآم

محمد : هلا عزوووز تعال حلو انك جيت 

عبدالعزيز : خير شفييه 

محمد : خالد مدري شفيييه في بالـ ..

قطع خالد كلامه وبنظره عطاها اياه : محمد خل عنك حركات الاستهبااال

عبدالعزيز : شسالفتكم الحييين انتم 

خالد : ابد مافي شي .. يلا انا طالع انام 

عبدالعزيز : مو متعشي معنا 

خالد : لا والله شبعان ومالي خلق .. طلع خالد من دون مايسمع شي من عبدالعزيز 

عبدالعزيز يكلم محمد باستغراب : شفييه خالد

محمد : مدري عنه 

عبدالعزيز : قايل لك شي ؟

محمد : لا ماقال لي شي بس مدري شفيه شكله تعبان لانه مانام من امس 

دخلوا العيااال عليهم 

الوليد : احنا جيييييينا

عبدالعزيز التفت عليهم : واذا جيتوا يعني نسوي عزييمه

فارس : تدري عزوز دايم افكر انا بشي يعذبني 

عبدالعزيز : تفكر بإيش 

فارس : افكر لو انا ومشعل ووليدووه مو موجودين بالدنيا .. كيف تعيشوون ؟

عبدالعزيز + محمد : هههههههههههههههههههه

عبدالعزيز : نعيييش وبأحلى عيشه بعد 

محمد : ايه والله يعني من انتم علشان مانقدر نعيش من دونكم 

الوليد : اييه والله .. الله يعينكم على حياتكم من دونا 

عبدالعزيز : الله لا يحرمنا منكم 

بجهه ثانيه في الصاله ..ابو سعود وام سعود ولطيفه والباقين كانوا بالمطبخ 

ابو سعود : طيب علشاني شووي لو تجلس معنا من دون ماتاكل وبعدين روح ارتاح

خالد : والله ودي ياجدي بس مره تعبان ومو مشتهي شي

ابو سعود : والله شكلك مو عاجبني ابد لو تشووف وجهك كيف صاير اسود 

ام سعود : خله براااحته النوم اريح له

ابو سعود : الله يهديييك روح اجل الله يحفظك

خالد يحب راس جده وجدته 

خالد بابتسامته رغم تعبه : تصبحوون على خير

الكل : وانت من اهله

طلع خالد فووق ..طلع يبي يرتاااح وينام يبي يريح باله من التفكير اللي مو راضي يخليه لو ثانيه ..
تفكيره بـ غاده وهل هي بترضى فيه وتوافق وتقبله كـ زوج لها والا انها بترفض .. تفكير ذبحه واتعبه حيل ..

بعد ماتعشوا وخلصوا .. 

عبدالعزيز والهنوف راحوا بدري وحصه ولطيفه جلسووا عند امهم ..

بالصاله ..

لطيفه : اجل اختك وينها ياغيداء 

غيداء : مدري والله تعشت وراحت فوق

ام سعود : وش تسوي روحي ناديها

غيداء : اكيد نامت ياجدتي 

ساره : اتحدى اذا كانت نااايمه 

ام سعود : يعني شتسوي لحالها فوق

حصه : ساره وانتي شعليك منها خلاااص شفيك عليها

ساره : مافيني شـي 

حصه : ماعليك منها يمه اكيد انها نايمه 

غيداء : تبين اروح اشوف ياجدتي

ام سعود : لا خلاص بكيفها 

في جهه ثانيـه في غرفة غاده ..

تكلــم بالجوال ..

غاده : للحييين نفسيتك زفت؟ 

فيصل : لا مو زفت 

غاده : اجل شفييك فيصل بليز لاتحيرني معاك 

فيصل : غاده والله مافيني شي شفيييك انتي 

غاده : كل هذا يافيصل وتقول مافيني شي 

فيصل : غاده بقولك شي

غاده : قوول 

فيصل : تتوقعين علاقتي معاك بتستمر الى متى ؟

غاده : شهالسؤال يافيصل

فيصل : جاوبيني طيب متى تتوقعييين تنتهي 

غاده : ماراح تنتهي 

فيصل : كيف ماراح تنتهي .. الى متى يعني بتستمر 

غاده بضيقه : فصوول ليه تبي تضيق صدري 

فيصل : ياقلبي انا مو قصدي اضيق صدرك بس انا اسألك الى متى تتوقعين

غاده : ماأدري ماعندي جواب .. فيصل تكفى لاتجيب لي هالطاري مره ثانيه

فيصل : لازم اجيـبه لأنه هذا وقته

غاده بصوت عالي : فيييييصل 

فيصل : هلا

غاده : فيصل انت وش جالس تقووول حرام عليك وشو اللي هذا وقته شتقصد بكلامك يافييصل 

فيصل : غااااده اول شي هدي بالك ولاتعصبين انتي اسمعي كلامي وصدقيني بالاخير بتقتنعين فيه

غاده : لاتحاااول تقنعني مستحيل اقتنع والله مستحيل 

فيصل : طيب اسمعي ماراح يضرك شي 

غاده : طيب يلا قول

فيصل : غاده انا ماأكذب عليك من اول يوم كلمتك فيه وسمعت صوتك تعلقت فييك وحبييتك وتمنيتك طوول الوقت وانا اسمع صوتك ..
بس بعد فتره اذا فكرت بالشي اللي انا اسويه معااك يعني الى متى بضل احبك.. الى متى بضل معاك بعلاقه والله ياغاده اساسها غلط في غلط ..
غاده والله الانسان اذا فكر في شي على حساب مصلحته راح يعرف كل شي سواه غلط وسواه على غفله وهو مو حاس باللي يسويه ..

غاده قاطعته والعبره خانقتها : بس يافيصل تكـــفى خلآص

فيصل : غاده والله مو قصدي من كلامي اللي اقوله لك انو ابي اجرحك والا اضيق صدرك بالعكـس والله من حبـي لك

غاده : فييصل يعني انت اذا تحب واحد تتوقع انك تبي فرقاااه بالعقل يافيصل والله تراني مو بزر صغير مايفهم .. فيصل انا اذا حبيت واحد ابد ماأتمنى فرقاه لو دقيقه .. 
شلوون تبيني استوعب كلامك اللي جالس تقوله ..

فيصل : غاده صدقيني هالشي اللي انا بسويه بتعب عليييه حيل بس والله ماراح اسويه الا برضاااي ولعيون شخص غالي راح اتعب واسويه 

غاده : فيصل انت انجنيييت يعني بتسوي هالشي على حساب شخص غالي اغـلى منـي .. فيصل ليه متناقض بكلامك انت .. تقول لي أحبك بس بتركك علشان واحد غالي ..

فيـصل :لاتفهمين كلامي غلط .. ياغااااده بإختصار الطريق اللي حبيتك فيه وانتي حبيتيني فيه والله غلط .. والغلط ياغاده عمره مايدوم 

غاده خلاص مو قادره تتحمل كلام فيصل .. تتمنى انها تصارخ وتصحى من الحلم اللي كانت تتوقع انها حلم مو واقع ..

سكتت فتره ودموعها على خدها تعبر عن حزنها وقهرها باللي يصير 
..

فيصل : غاده 

غاده بصوتها المبحوح : هلا


فيصل : تكفيــن لاتصيحين ياغاده .. والله انتي اللي راح تشكريني بعدين 

غاده : فيصل شلوون اشكرك .. الشي اللي بتسويه انت راح يبعدني عن شخص حبـيته بكل مافيه شخص حبيت صوته ..حبيت اسلوبه ..حبيت كل شي فيييه ..شلون تبيني اتركه بكل سهوله 

فيصل : بتقدرين تتركينه ياغاده وتنسينه لانه فيه واحد ينتظرك غيـره ..في واحد ياغاده راح يعوضك عن كل شي ممكن تفقدينه من فيصل واحد ياغاده يحـبك وانتي راح تحبينه صدقيني

غاده : فيصل والله تراني مو مستوعبه شي مييين اللي ينتظرني ويحبني وتحلف اني راح احبه 

فيصل : انتي انسي فيصل واتركيه وصدقيني بترتاحين وبتعيشين احلى حيآة من بعده 

غاده : والله ماأتوقع ..فيصل حبي لك وين اوديه فيصل انا احبك شفيك مو راضي تفهمني 

فيصل يحس بخناجر على صدره اذا سمع من غاده كلمة أحبك ..يحس بضييقه مو طبيعيه..فيصل ماوده يتركها ويضيق صدرها ويجرحها بس شي بيسويه غصب عنه لـ عيون خالد ..
الشخص اللي حبه وهو مو حاس بنفسه


فيصل : غاده انا اخلييك الحين ترتاحين واتمنى تفهمين كلامي زين وتفسرينه شي من مصلحتك .. ولاتفسرينه كره مني اوشي شين راح يتعبك ..

غاده تصيـــح ..

فيصل : غاده تكفييين ليه هالدمووع ..لاتضيقين صدري الله يخليك 

غاده لازالت دمووعها معلنه استسلامها ..

فيصل : غاااااده اذا كان بقلبك معزه لفيصل بليز وقفي دموعك

غاده خففت من صياحها : ولعيوونه انا بسوي كل شي 

فيصل : تسلميين لي والله .. يلا اجل انا اخليك تامريني شي 

غاده : سلآمتك

فيصل: الله يسلمك ..فكري بكلامي .. باي

غاده: بايات 

فيصل من بعد ماسكر من غاده حس بضميره يأنبه يحس انه جرحها هي مالها ذنب انها حبته وتعلقت فيه ..
فيصل ماكان وده يكمل معاها وهو خلاص صاير عادي معاها ماصار يحبها مثل اول.. ماوده يعذبها فتره اطوول.. ماله الا حل انه يتركها ويرتاااح وهي بعد ترتاح ..

اما غاده اللي اول ماسكرت من فيصل رمت جوالها وضمت رجولها لصدرها وجلست تصيييح بدموع قهر وألم .. يعني معقوله فيصل ماكان يحبني مثل ماأنا احبه .. وين كلامه لي دايم يقول لي انا احبك 
ومستحيل اتخلى عنك ولا افكر انساك .. وين كلامك يافيصل يعني بس كل هالمده كنت توسع صدرك فيها وانا اللي اصدقك واحبك واتعلق فيك وبالاخير تجيني وتقوول راح اتركك .. شهالقلب القاااسي 
مو معقوله هذا قلبـك ..

في لحظاااات غاده اللي تضيق الصدر .. سمعت صوت احد يطق الباب

رفعت راسها ومسحت دموعها بيدينها ..

غاده : مين ؟

ام سعود : افتحي ياغاده انا جدتك

غاده بسررعه اخذت المنديل ومسحت وجهها وحاولت تخلي نفسها طبيعيه ولاكأن شي صاير .. بس عيوونها اللي مستحيل تقدر تخفي اثرها واضح عليها الصيااح 

ام سعود : غااده نايمه ؟

غاده تقوم تفتح الباب : لا لا هذا انا جيت

فتحت الباب .. ام سعود : عسى ماصحييتك بس

غاده منزله راسها ماودها جدتها تلاحظ: لا والله ماكنت نايمه

ام سعود : طيب ابيك بكلام ياغاده

غاده : امري شبغيتي 

ام سعود : تعالي معي 

جلست ام سعود على السرير وغاده جنبها ..

ام سعود : من زمان كان ودي اقول لك بس كنت متردده ..وجدك هالمره غصبني اقولك الحين

غاده : خير ياجدتي شصاير

ام سعود انتبهت لعيون غاده ورفعت وجهها بيدينها .. ام سعود : غاده شفيييك ليه عيونك كـذا

غاده : مافيني شي بس رشيت تو العطر على عيوني وحمرت

ام سعود : الله ييصلحك انتبهي ثاني مره 

غاده : انشاءالله 

ام سعود : المهم انا بقولك اللي عندي وانتي لك الخيـار 

غاده : قولي ياجدتي 

ام سعود : بسم الله عليك ياغاده انتي الحين كبرتي ومابقى عليك شي وتخلصين الثانوي 

غاده قاطعتها : شلووون يعني 

ام سعود : شفيك خليني اكمل كلامي

غاده : اسفه جدتي مو قصدي .. كملي

ام سعود : وفيه واحد جاي يخطبك من جدك

غاده بسرعه: مييين

ام سعود : انا اشك ان فييك شي .. شفيك مستعجله

غاده : جدتي ميييين 

ام سعود : خـالـ ..

ام سعود ماأمداها تكمل اسم خالد وقاطعتها غاده ..

غاده : كل شي ولا خاااالد .. 

ام سعود : شفيه خالد

غاده : جدتي انا اقولك من الحين ..خالد مستحيل اوافق عليه وهذا ردي جاكم بدري وبريحكم 

ام سعود : مايصير ياغاده وليه ماتبينه..خالد شفيه بسم الله عليه مليون بنت تتمناه

غاده : خلاص شوفوا له وحده غيري بس انا مارراح اوافق عليه

ام سعود عصبت من اسلوب غاده : وليه ماتوافقين عطيني سبب غاده بلا دلع شفيييه خالد جاوبيني 

غاده : مافيه شي بس انا مابيه جدتي الزواج مو غصب

ام سعود : انا ماأقولك غصب تتزوجينه بس انا اقول ليه ماتبينه .. انتي اكيد ماخذه موقف اول ماقلتلك عصبتي ورفضتي على طول

غاده : لا مو ماخذه موقف ..خالد ولد عمي وعلى عيني وراسي بس انا ماأبيه كـ زوج لي 

ام سعود : كنت متوقعه ردة فعلك تكون غيـر 

غاده من بعد كلام فيصل اللي جاها قبل وسالفة خالد اللي جت بوقت غلط خلووها مو قادره تتحمل اعصابها مو قادره تتحكم فيها

غاده بصوت عالي : جدتي تكفوون شيلوا من بالكم فكرة زواجي من خالد .. انا ماأبيه اكرهه ياناس والله اكرهه افهموووني 

ام سعود استغربت من غاده وعصبيتها المفاجأه : طيب ياغاده خلاص ولايهمك ماراح نغصبك احنا بس كنا ناخذ رايك

غاده مو قادره تمسك دموعها اللي حبستها : خلاص وهذا رايي قلته لكم لاتغصبووني 

ام سعود ضمت غاده لصدرها : ماراح نغصبك ياغاده .. الزواج قسمه ونصيب ومافي شي يجي بالغصب 

سكتت غاده وتعلقت بجدتها ودمووعها زادت ومو قادره توقفها خلاااص تحس جاها ضغووط من جهتين ومو قادره تتحمل أكثـر ..

************************************************** *

في هالايـــام فهد وبناته انقطع عن ابووه واخواته فتره مو بسييطه صاروا مايشوفونهم الا بالاعياد وحتى ممكن يمر عيد مايشوفونهم بس القلوووب طبعا صافيه ,,


هيا ويناتها من بعد زواج يوسف تعذبوا اكثر صار يخليهم يخدموونها وينفذون اوامرها وكل طلب تطلبه .. وهم مو قادرين يقولون له شي او يعترضون وخالد انشغل عنهم بسالفته مع غاده ..

*********************************************
بالاستراحه كان مافيها الا احمد وفيصل ..

فيصل : والله ياأحمد قطعت قلبي رحمتها

احمد : وش قالت لك وش ردة فعلها طيب

فيصل : صااحت ياأحمد والله انا ماعاد تحملت حاولت اسكر منها علشان مايضيق صدري اكثر 

احمد : ماعلييك منها اهم شي انت بتنفذ الشي اللي يريحك ويريحها بالاخير

فيصل : والله تمنييت اني ماعرفتها 

احمد : صدقني يافيصل انت اذا بين لها انك خلاص ماتحبها بيقل حبها لك والله يقل 

فيصل : اكيد بيقل بس مدري ياأحمد احس ضايق صدري

احمد : ياربييه ضايق صدرك من ايش .. مو انت الحين خلاص ماتحبها

فيصل : ايه

احمد : طيب خلاص ليه يضيق صدرك

فيصل : مهما كان حتى لو كنت ماأحبها يكفيني عشت معاها فتره مو بسيطه 

احمد : ربك يعيين بس انت اهم شي قلتلها اللي في بالك وخالد بيريحك اذا خطبها

فيصل : احسها ماراح توافق

احمد : بكييفها عاد انت خلها وحياتها ماعليك منها 

فيصل : اتمنى والله انها توافق .. احس خالد راح يجيه شي اذا ماوافقت 

احمد : ربك يعييين 

فيصل : قووم بس نشوف لنا شي ناكله مرره جوعان

احمد : تبي نطلع يعني 

فيصل : ايه 

احمد : معليش مالي خلق اروح البيت وابدل ملابسي

فيصل : اقوول قم بس مو لازم تبدل

احمد : رووح لحالك جب لنا عشاء وارجع 

فيصل : يالشييين بتخليني اروح لحالي 

احمد : معليش فصوول والله مالي خلق

فيصل يقوم : طيب بروح واجيب لي عشاء وانت مو لازم 

احمد : ههههههههههه ماتقدر اعرفك قلبك طيب

فيصل :مشكلتي قلبي الطيب ماإستغله الا انت

احمد : ههههههههههههههه يفداني قلبك والله 

فيصل :مشكلتك انك وااثق

احمد : يالبى قلبي .. المهم بس لاتنسى تجيب للعيال معك

فيصل : شدخلني بالعيال اللي جوعان يروح يجيب له بعديين هم قالوا شي انهم بيجون

احمد : لا بس اصبر لهم ثواني ويدخلون عليك

فيصل : ماعلي من احد والله .. انت الحيين وافكر اجيب لك بعد مو اكيييد

احمد : خلاص لاتجيب لأحد بس اهم شي انا 

فيصل : يلا سلآآم انا بموت من الجوع

احمد : لاتنساااااااني 

فيصل : هههههههههه طيب 

طلع فيصل من الاستراحه ..

واحمد انسدح وجلس يطالع بالتلفزيوون .. 

**************************************

في بيـت لطـيفه ..

عبدالعزيز جالس بالصاله ومعاه بنته يلعبها ..

فارس : مبسووط يعني 

عبدالعزيز : عندي بنت مثل هالحلوه وماتبيني اكون مبسووط 

فارس : هههههههههههه تدري عاد اني ارحمها 

عبدالعزيز : لييه 

فارس : يعني دايم اقول الله يعينها على دنياها مادام انت ابوها.. واللي احس انه بيصبرها شوي اني عمها 

عبدالعزيز : هههههههههههههه الا والله العكس الله يصبرها على عمها 

فارس علد جلسته : تدري عاد عزووز 

عبدالعزيز :هلا

فارس : اتمنى تكبر بنتك بأسرع وقت

عبدالعزيز : ليه

فارس : ههههههههههههههه

عبدالعزيز : الحمدلله على ايش تضحك 

فارس : تخيلت شكلها وهي كبيره وانت ابوها والله مسكييينه احس تتفشل اذا قالت لأحد هذا ابوي 

عبدالعزيز ترك بنته على جنب وقام على فارس ومسكه مع رقبته ..

عبدالعزيز : ماتلاحظ انك زودتها مسكيينه ومسكييينه وش تبي توصل له انت بالضبط 

فارس : فكـني طيب والله مسكتك توجعـني 

عبدالعزيز : ماراح افكك الا اذا قلتلي ياحظ بنتك مادامك ابووها

فارس : هههههههههههه عزوز عن حركات المبزره .. فكنـــي

لطيفه جت بهاللحظه : عبدالعزيز شفييك على اخووك

عبدالعزيز : ولدك مايفيد فيه الا كـذا علشان يتأدب

فارس : مااامي بمووت تحت يدين ولدك 

لطيفه قربت ومسكت يدين عبدالعزيز : خل اخوووك وقول لي شسالفه

ترك عبدالعزيز فارس ..وراح فارس وقف ورا امه ..

عبدالعزيز : انقلع يادلووع ماما 

لطيفه : شفييك وش مسوي لك 

عبدالعزيز : اجل يمه يقول لي الله يصبر بنتك مادامك ابوها 

لطيفه : وانت وش عليك منه يقوول اللي يقوله لاتحط راسك براسه 

عبدالعزيز : ههههههههههه شقصدك يمه يعني فارس بزر ههههههه طيب طيب ماراح احط راسي براس بزران

فارس : الله يسااامحك يمه وصرت الحين انا بزر

لطيفه : لا ماقلت بزر بس اقصد انك اصغر منه

عبدالعزيز : مسكيين تسكتك امي 

فارس : طيب يايمه الله يسامحك خلااص زعلت 

رااح فارس فووق لغرفته ..

لطيفه : تعال ويينك لاتصدق كلامه يلعب عليك 

عبدالعزيز : خليه يمه بسلااامته

لطيفه : الله يهديك يعني تبي تهبل فيني تعرفه اخوك حساس ويصدق ويزعل

عبدالعزيز : ماعليك منه تكفيين .. تعالي بس اجلسي معي انا والحلوه وسعي صدرك

لطيفه جلست ..

عبدالعزيز شال بنته بحضنه : شووفي هالحلوه وتنسين الدنيا كلها 

لطيفه : ياحبيلها والله .. سبحااان الله هذا انت يومك صغير 

عبدالعزيز : ياحبيلي ماجاها هالزيين الا مني 

لطيفه : الله يخليييها لك 

عبدالعزيز : اميين 

لطيفه : اجل الهنوف وينها

عبدالعزيز : مابعد جبتها من المستشفى عندها موعد

لطيفه : من العصر رايحه وللحين ماجبتها

عبدالعزيز : مدرري عنها انا قلتلها اذا خلصتي دقي علي وللحين مادقت

لطيفه : طيب ياأبووي انا بطلع الحين مع خالتك حصه بنروح نزور وحده من الجيران.. واخووك فوق لاتتهاوش انت وياه

عبدالعزيز : انشااءالله يالغاليه 

لطيفه : اذا زعل وش يراضيه عاااد 

عبدالعزيز : ولايهمك يالغاليه لاتشيلين هم 

لطيفه تقوم : يلا اجل انتبه لبنتك .. مع السلامه

عبدالعزيز : مع السلامه 

جلس عبدالعزيز يلعب مع بنته وحس انه طفش منهاااا جلست تصيح ومو راضيه تسكت 

عبدالعزيز : والله البلشه الحيين وش يسكتها ذي .. طلع عبدالعزيز جواله من جيبه ودق على الهنوف 

الهنوف : هلا والله

عبدالعزيز : بلييز الحقيني تراني تورطت

الهنوف : شفييك ياقلبي

عبدالعزيز :بنتك مسكتهاااا خط صياح ابي اسكتها مو راضيه والله تورطت معها متى تخلصيين 

الهنوف : هههههههههههههههه تستاهل قلتلك خلني اوديها لامي وانت مارضيت .. خلاص انا كلها دقايق وطالعه 

عبدالعزيز : يعني اطلع من البيت على بال ماأوصل

الهنوف : ايه اطلع بس لاتجيبها معك 

عبدالعزيز : وين تبيني اخليها مافي احد

الهنوف : وخالتي 

عبدالعزيز : امي توها طالعه مافي الا فارس

الهنوف : خلها عند فارس ولاتجيبها معك 

عبدالعزيز : طيب طيب بشووف ..احطها مع فارس والا جبتها معي الشكوى لله

الهنوف : حاول ماتجييبها اهم شي

عبدالعزيز : انشاءالله 

سكر عبدالعزيز من الهنوف وراح فوق لغرفة فارس ومعاه بنته

عبدالعزيز يطق الباب 

فارس : مييين 

عبدالعزيز : افتح فرووس

فارس : شبغيت 

عبدالعزيز : فارس والله اني متوورط بليز ساعدني

فارس بقلبه الطيب على طول فتح الباب 

فارس : شعنـدك

عبدالعزيز : ياأحلى اخوو بالدنيا بطلبك طلب صغنوون

فارس : اييه الله لنا مايجي الكلام الحلو الا اذا كان فيه مصلحه 

عبدالعزيز : شدعووا فرووس اسمعني بس

فارس : هلا

عبدالعزيز : بنتي الامووره ابيك تخليها عندك شوي بروح اجيب امها من المستشفى ماراح اطوول

فارس : يووه قويه هذي والله ماأعرف للبزران بليز لاتورطني

عبدالعزيز : دقااايق يلا عاد بلادلع

فارس : عزوز حرام عليك والله لاتورطني ماأعرف حتى اشيلها 

عبدالعزيز : خلها بجنبك على السرير لاتشيلها والعب معها شوي والله دقاايق 

فارس : ياااربي الله يصبرني عليك انت وبنتك يلا يلا حطها على سريري

راح عبدالعزيز وحط ريما على سرير فارس ..

عبدالعزيز : انتبه لها عااد يجيها شي

فارس : ماعلييك في ايدي امينه

عبدالعزيز : ويلوموني فيييك .. يلا سلآآآم

فارس : لاتتأخر اذا تاخرت بطلعها برا الغرفه

عبدالعزيز :اييه جرب طلعها شرط اطلعك من البيت بكبره

فارس : ههههههههههه طيب نشووف 

طلع عبدالعزيز يجيب الهنووف وفارس جلس عند ريووم يلعبها ,,

****************************************

ابو سعود من بعد ماقالتله ام سعود عن غاده وردة فعلها كييف كانت ضاق صدره حيل كان متوقع انها تواافق .. ضايق صدره مايدري كيف يقول لخالد انها رفضتك وماتبيك ..
ماكان وده يخبره بخبر يضيق صدره ويكدر خاطره ..خالد شاف بدنياه مصااعب و هموم مايتحملها اي شخص ممكن تواجهه اشياء مثل اللي واجهها خالد ..

كان ذابحه التفكير مايدري وش يقوول وبأي طريقة يوصل رايها الاول والاخيــر ..

بالصاله كان جالس وباله مو معاه ابـد ..

ام سعود : خلااص ياأبوسعوود ذبحك التفكير اذا تبي انا قلتله وريحتك

ابو سعود : صـعبه انك تقولين له والله خبر مايفرحه

ام سعود : طيب وش بيدينا نسوي هذا راي البنت ومانقدر نغصبها 

ابوسعود : يمكن يتغير رايها طيب

ام سعود : ماأتوقع ابد انت ماشفت شكلها كيف صاحت قطعت قلبي

ساره دخلت عليهم وهم مو حااسين فيها 

ساره :شعندهم الحلوييين شكلها سالفة مهمــه

ام سعود : بسم الله وانتي تدخلين لاسلام ولاكلام

ساره : والله دخلت وسلمت بس انتوا في عالم ثاني مو حاسين فيني 

ابو سعود : طيب بغيتي شي الحيين

ساره : لا ابد سلامتك 

ابو سعود : خلاص طيب اطلعي ابي امك بسالفه

ساره : وللحيين بينكم سوالف 

ابو سعود : ساره يلا عاد لايكثر حكيك واطلعي

ساره : انشاااءالله 

ساره وهي طآلعه قابلها خالد اللي كان توه راجع من الدوام ..

ساره : هلاااا خلوود وينك احسك قديـم

خالد من دون نفس : هلا والله 

ساره : شفيكم انتم اليوم شسالفتكم 

خالد : ساره تكفين حلي عن سمآي مالي خلق احد ابـد

ساره : ياعمري انا وكل واحد منهم يطردني من جهه

ابو سعود : تعال ياخالد جيت بوقتك

خالد سلم على جده وجدته وجلس جنب جده : سم ياجدي آمر

ابو سعود : مايامر عليك عدو

ام سعود : خالد ياأبوي اقوم جيب لك غدااك

خالد : مو مشتهي شي والله

ام سعود قامت: وانت دايم مو مشتهي ودي مره اشوفك مشتهي شي

ابو سعود : قومي جيبي له واذا شافه بياكله

راحت ام سعود للمطبخ ..

ابو سعود : وانتي ليه للحين واقفه رووحي لغرفتك اشووف

ساره : انشاءالله .. طلعت ساره فوق لغرفتها

ابو سعود : خالد انا احس ان هالوقت مو وقت اني اقول لك الشي اللي عندي بس احس انه هم علي وابي اقوله وارتاح

خالد وقف قلبه بهاللحظه كلام جده خوفه : وشوو ياجدي عسى ماشر

ابو سعود دخل بالموضوع على طول : الزواج ياخالد قسمة ونصيب

خالد بهاللحظه سكت ..

ابو سعود : ودايم حط في بالك ان كل امر يصير مايعجبك انه خيره لك

خالد : جدي وش اللي تبي تتوصل له .. قول لي غاده ماوافقت وريحني 

ابو سعود : ......

خالد قام واقف وبنبره حزيـنه: كنــت متوقـع

وتوه بيطلع من الصاله ..

ابو سعود : خالد تعال وين رايح

خالد من دون مايلتفت : بروح انام تمسى على خير

ابو سعود : الله يهدييك ويصلحك 

ام سعود جت : وييين راح

ابو سعود : قلتله وراح فوووق

ام سعود : وغدااه

ابو سعود : هو قايل من اول مو مشتهي براحته

ام سعود جلست : طيب ماقلتلي وش كانت ردة فعله 

ابو سعود : ابد والله قال كنت متوقع ورااح 

ام سعود : ياعمري عليه هالولد يعني كأن البنات مافيهم الا غاده 

ابو سعود : ماعليك كلها ايام وبيقتنع وبيرضى باللي مكتوب له

ام سعود : الله يوفقــه يارب ويسعده 

*******************************

بعد ماإنتهت الدراسه والاختبارات غاده نجحت من ثالث بس نسبتها ماكانت كوويسه 80% 
ومها كان معدلها بالجامعه مره كويــس تغيرها اللي صار لها غير حتى من اجتهادها ودراستها 
اما غيداء كان معدلها نازل حيل ظروفها مع نواف تجبرها على الشي هذا
والهنوف وساره معدلاتهم كانت حلـوه .. راضيــن بكل شي صاؤ وبكل شي راح يصيـر

بدت الاجازه الصيفيه ..

خالد اللي مو قادر يمسك نفسه : يااتركي افهمني الله يخلييك

تركي : والله فاهمك ياخالد وفاهم شعورك

خالد : تركي انت ماحسيت بشعووري لما تحب وحده بس هالوحده ماتبادلك شعورك تبادلك العكس يعني ياتركي انت تحب وحده وهي تكرهك .. جرب شعوووري تكـفى 

تركي : حبيبي خالد هد بالك طيب واسمعني زيين

خالد :قول انا اسمعك

تركي : ادري انك تحب بنت عمك وتتمنى انها كانت موافقه عليك بس ياخالد خلاص مادامها رفضتك ليه تتعب عمرك حاول تنساها والدنيا ماوقفت على غاده

خالد : انا ياتركي سالفتها يوم تدخل غرفتي محيررتني دامها تكرهني شتبي بغرفتي دامها تكرهني شتبي بصوورتي يوم تاخذها معها قوول لي ياتركي شكانت تبي فيها

تركي : مجرد اعجااب فيها ياخالد




