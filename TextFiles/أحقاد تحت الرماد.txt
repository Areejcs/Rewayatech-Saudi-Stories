

" نظره .. شهوه .. خداع .. 
عذاب .. ألم .. جراح ..
ظلام .. نار .. رماد "

// × // // × // // × // // × //


قلوب اسودت ... قلوب امتلأت بالعتمة .. قلوب عشقت الظلام .. !!
تلك قلوب لأشخاص رمت فلذات أكبادها إلى الجحيم دون أي رحمه .. !!
والسبب تبلد شعورهم سيطرة الشيطان على قلوبهم وتزين طريق الظلال لهم .. !!
كم من إنسان طغت عليه الشهوة وارتكب الجرم وليهرب من عاره تخلص من روح بريئة ليس لها ذنب عوقبت ظلمت قهرت ذلت والسبب خطأ غيرها ؟؟؟ 

ويظل السؤال إلـى مـتـى ؟


// × // // × // // × // // × //







كان متلثم وبكل هدوء شايله .. ويترقب حوله خايف أحد يكتشف الجريمة اللي بقدم عليها .. !!!

لكنه تناسى أن في رب يعلم ما تخفي السرائر والنفوس .. وفي لحظه من الضعف والتهرب من المسئولية .. !!

وحين انطلق صدى آذان صلاة الفجر بكل روحانيه .. تقدم وهو يفتقد لأي مشاعر للطفل اللي بين أحضانه وبكل هدوء وضعه أمام باب المسجد .. !!

وتنفس براحه كأنه هم انزاح عنه وتقدم لسيارته وشغلها وانطلق فيها وهو مبتسم ومستانس .. !!!


// × // // × // // × // // × //




كانت تضحك بشكل جنوني وهي تشوفه يحتضر قدامها ويناديها بصعوبة إيه بكل برود دم قتلته وارتاحت منه ومن شره .. !!!
هو كان يقتلها في اليوم ألف مره يتهمها في شرفها وبدون وجه حق يضربها ويهينها كل شيء تحملته إلا أنه ينكر بنته ويتهمها أنها بنت حرام .. !!!

ما قدرت تتحمل اتهامه قتلته .. وبكل هدوء قامت وطلعت من الغرفة وتركت زوجها جثه هامدة والدماء محيطه من حوله .. !!!

راحت لغرفتها وبالتحديد فراش بنتها طفلتها اللي ما كملت السنه للحين شافتها نايمه بهدوء ببراءة بكت وقعدت تصيح بألم هي فقدتها خلاص وخلتها تفقد أبوها هي ندمت بس خلاص بتم القصاص منها وبتموت وبنتها إذا عرفت الحقيقة ما راح تسامحها كل شيء خسرته .. !!!
بكل خوف شالت بنتها من الفراش وحضنتها بكل قوه ما تبي تفقدها تحبها هذي بنتها اللي بسببها قتلت زوجها .. !!!!!!!!


// × // // × // // × // // × //





كانت تمشي بألم وبخطوات متعثره .. !!! الألم يقتلها بكل لحظه وتحس أنها بتموت في أي لحظه لكن ما تقدر تستسلم .. !!!

ولا يهمها أصلا الموت لأنها تدري أن أهلها بقتلونها لكن المهم ولدها لازم ما يعرفون عنه شيء ما له ذنب بشيء لازم يعيش حياته .. !!!

تقدمت بهدوء كان المكان هادي بسبب تأخر الوقت وبكل استسلام ضمت ولدها ثم حطته وبعدها ابتعدت عن المكان وهي تلتفت له وقلبها يتقطع عليه .. !!!



// × // // × // // × // // × //




كان شايلها وهو متوتر اقترب من البيت أو بمعنى أصح القصر كان قصر فخم بمعنى الفخامه .. !!
شاف بنته بهدوء وهمس لها بصوته المبحوح " سامحني يالغاليه لكن وربي ما فيني أتحمل عندي سبعة بنات ولا أقدر أصرف عليهم ولا أبيك تعيشين بفقر وضياع وأنا متأكد في هذا المكان بتعيش السعادة وبتشوفين الفلوس والنعيم "
ضمها له مره أخيرة وهو يتذكر زوجته وهي تصيح تترجاه لا ياخذها لكن خلاص ما يقدر يتحمل سبعة بنات وهي الثامنة وهو مب قادر على السبعة كيف يتحمل الثامنة وعلى الأقل بنظره هنا بتعيش بسعادة في قصر وحياة نعيم .. !!!



// × // // × // // × // // × //






\\ * \\ * \\ * \\ * \\ * \\ * \\ * \\ * \\ * \\




// × // // × // // × // // × //






كانت المربية تسحبها وهي تمشي بألم وتتمنى ما تسمع الكلمة اللي لازم تسمعها في يوم " خلاص أنتي كبرتي " يعني بتفترق عنه .. اذا تحدثت وقالت أنها تعتبره أكثر من أخ وأبو لها في الدنيا .. يسخرون منها لأن اللي مثلهم مفروض ما يحسون بهذي المشاعر .. لأن هي في حياتها ما عاشت حياة العائلة فكيف تشعر بمثل هذي المشاعر وفي النهاية هم مجرد ناس تربوا مع بعض في الدار .. !!

لكن بالنسبة لها هو يعني لها الشيء الكثير .. هو دائما ً يدافع عنها وحتى المربية اذا عاقبتها يتعاقب مكانها لكن خلاص هي كبرت ولازم يفترقون .. ما تمنت تسمع هالكلمة أبدا ً .. !

" ياليتني ظليت صغيرة طول عمري " هذي أمنيتها على الأقل تضمن أنها ما تفترق عنه لكن هي كبرت وخلاص ما عاد تشوفه إلى الأبد لأنه راح يكبر ويطلع من الدار أما هي تقعد لين ينكتب لها تتزوج .. !!

كانت المربية تناديها عشان تدخل للعالم الجديد .. خلاص هي كبرت وبتروح للقسم الخاص بالبنات الكبار كان تطالعه وهي تودعه بالنظرات الأخيرة أما هو كان ساكن ولا كأن شيء مهم بصير .. تمنت على الأقل وداع أفضل لأنهم بفترقون للأبد .. !!

تقدمت عشان تمشي مع المربية لكن وقفها صوته وهو يهمس " وعد " ابتسمت والتفت له وقال " ما راح نفترق أنتي بتظلين هنا " كان يشير لقلبه ولحظتها بدون شعور حضنته وبكت .. هو كان لها الأخ .. والأبو .. والأم .. وممكن أكثر .. صحيح هي ما حست بهذي المشاعر لكن بنظرها هو كل هذي المسميات .. يدافع عنها يوقف معها ويرفض أنها تبكي لكن خلاص بتفترق عنه للأبد ... !!

انتهت لحظة الوداع وسحبتها المربية ودفعته للعالم الجديد .. التفت عليه تودعه بنظراتها ولقته يبتسم ابتسامه غامضه وتمنت أن هذا ما يكون الوداع الآخير .. !

تقدمت للعالم الجديد وما كنت الوحيدة في عدة بنات بدخلون لقسم البنات الكبار في الدار هي وصلت " الحادي عشر" لذلك لازم يفرقونهم عن الأولاد .. !

لما وصلت للمكان الجديد شافت البنات بأشكال وأنواع .. والكثيرين كان يبتسمون وهم يشوفون دخولها هي وعدة بنات وكانت تسمعهم بعضهم يسألون عن عالم " الأولاد " وكيف وأسئلة كثيرة بالنسبة لها ما لها معنى لأنها وقتها فكرها كان عند شخص واحد عند " وليد " .. !




// × // // × // // × // // × //




كنت أمشي بهدوء ... أول يوم لي في وظيفتي الجديدة .. اسمي سعود أدرس الطب ومازلت في البدايه وأطمح لتخصص الطب النفسي ولحاجتي للوظيفه حاليا ً تقدمت لعدة أماكن ومنها دار الرعايه وتم قبولي وتعيني أخصائي نفسي ورغم أني تلقيت معارضه كبيره من أهلي لكن قررت أثبت نجاحي وتفوقي في وظيفتي ولحاجة اطفال دار الرعايه لشخص يتفهم وضعهم النفسي ... !!!

تقدمت لمكتب مدير الدار ومن شافني رحب فيني وهو مبتسم .. !!

أبومالك " هلا وغلا نورت الدار يا سعود ! "
ابتسمت له وقلت " والله النور نورك يا ابومالك ... ! "
أبومالك بحماس " أنت تعرف يا سعود أنا لما قبلتك لأني شفت فيك انسان في بداية عمره يعني بتكون أقرب لأطفال الدار وشبابهم وبعدين أنا واثق فيك وأتوقع منك الكثير ومثل ما قلت لك أول الدار قدامك وأنت مسئول عنه وأي شيء تقدر تطبقه ... "
قلت " هذا يسعدني ابومالك !! وبإذن الله بكون على قدر الثقه "

وبهدوء تقدمت أتجول في الدار .. !



// × // // × // // × // // × //


لما تجولت بين أرجاء الدار لاحظت عدة أمور يعني يخصص تقريبا لكل فئة معينة من الأشخاص مربي معين خاص لهم وطبعا غالبا الفئة تكون من أعمار متقاربة ... !!

لاحظت بعض المربين يمتلكون أساليب مميزه في التعامل ويجعل الشخص يحترمهم على النقيض البعض لاحظت أسلوبه سيء قليلاً في التعامل أو قاسي بشكل أصح .. !!

لكن جذب نظري شخص معين يعني ممكن أقدر عمره بـ 16 سنة وممكن يزيد أو ينقص لكن كان واضح عليه الإنعزال ومشاكله الكثيره وعدم تفاعله مع المربي .. !!!

اقتربت منه بهدوء وقلت " السلام عليكم "
ناظرني بشكل دقيق ثم قال بهدوء " وعليكم السسلام " 
قلت " ممكن أعرف اسمك ؟! "
قال بدون اهتمام " عمر "
قلت " عمر .. بصراحه انا لاحظت فيك أنك تنعزل ولا تحب تتكلم وحتى المربين يشتكون منك كل فتره تقعد تحت اشراف مربي لكن تسوي مشاكل وتروح مع مجموعه ثانيه !! "
عمر بعصبيه " أقول اسمع انا اللي عاجبني بسويه وانت ما لك دخل فيه يعني تبي تبين لي أنك مهتم فيني أصلا ً كلكم مثل بعض ولا فيكم خير .. !! "
قلت " عمر اعتبرني أخوك الكبير وفضفض لي وش اللي مضايقك .. !! "
عمر بقهر " ياخي انا لقيط ما عندي أخو ما تفهم أنت !!!!!!!!! ولا تجي تسوي أنك مهتم فيني لوسمحت أنا مني طايق هالمكان ولا يهمني أي شخص فيه أصلا كلكم نفس الأسلوب تحسب بسكت على الضرب اللي أخذته وربي ما راح أسكت وبأخذ حقي في يوم وربي .. !!! "
قلت باستغراب " أحد ضربك هنا مستحييييل ... أبومالك محذر كل المربين من الضرب !!! "
عمر بسخريه " لا تسوي نفسك طيب لأن خلاص ما عاد يهمني بتعاملوني بطيب ولا بقسوه ولا بضرب ولا بأي شيء تبون خلاص كله مثل بعضه ما يآثر فيني لكن حقي ما راح يضيع لأن باخذه الحين ولا حتى بعدين .. !!! "

أنا صراحة استغربت من كلام عمر ورحت لأبومالك واستفسرت منه عن الضرب وأنكر وأكد لي أنه مستحيل شخص ينضرب في الدار ولما قلت له عن كلام عمر قال لي أن عمر أصلا يحب يتخيل أشياء ما صارت بس عشان يسبب مشكله .. !!

بصراحه ما اقتنعت بكلام أبومالك لأن بصراحه من كلام عمر حسيت فيه إنسان مظلوم ومقهور وفكرت أنه ممكن في أشياء تصير بدون علم أبومالك وفكرت أني أراقب المربين بين فتره والثانيه واذا لاحظت شيء بلغت أبومالك .. !




// × // // × // // × // // × //
// × // // × // // × // // × //





في يوم تآخرت في الدوام حتى الليل ومب من عادتي .. ولما جيت بطلع لاحظت في شيء غريب يصير كان في أحد المربين إسمه زياد معروف بأخلاقه والكل يحبه .. كان يركض ومرعوب من شيء استغربت .. !!

ومسكته وقلت " وشو فيك زياد .. ؟! "
زياد بخوف وبتلعثم " بسرعه ناد المربين ... الـ....مستـ و....دع يـ.. .. يحترق المستودع يحترق في بـ ... نـت مـ .. مـ..قـتوله .. !! " كلام متقطع ما فهمت إلا أن المستودع يحترق .. !!

وصار الدار أشبه بالفوضى من كل جهه مراقب يحاولون يطلعون الجميع كنت مصدوم وأحاول أساعد ولاحظت في هذي الفوضى طفلين قريبين من باب المستودع انطلقت لهم كنت مصدوم وصرخت فيهم " تعالوا ابعدوا .. تعالوا معي .. !!! "

وقتها واحد منهم وهو يصيح قال لي " وليد ما يبي يجي تكفى ساعدني .. !! ولييييييييييد تعال معنا !! "

قربت منهم ومسكت اللي يتكلم والثاني اللي كان واقف متجمد وينظر نظرة حسيت فيها حقد وكره .. !!

وسحبتهم بالقوه معي كان اللي اسمه وليد بصعوبه يتحرك ويحاول يدفني يبي يرجع للمخزن لكني لحظتها عصبت وقلت للي كان يتكلم " يلا اطلع بسرعة قبل لا يحترق المكان .. !! "
وسحبت وليد ورفعته بصعوبه كان ثقيل ولكني قدرت أوصل للباب وأطلع خارج الدار وقتها طحت على الأرض وطاح وليد وخفت أنه يرجع داخل لكن ما قدرت أفتح عيوني .. !!

كنت حاس بالدنيا تسود لكن شوي وبديت أحس بتنفسي رجع وفتحت عيوني وشفت زياد يبتسم وهو يقول " الحمدلله .. الحمدلله " 

قلت بخوف " وينهم الـ .. !! "
قاطعني زياد " وليد ومحمد بخير لا تخاف ... بفضل الله ثم مساعدتك لهم ولا ما أظن كانوا بطلعون " 

التفت وشفت النار وهو على الدار كيف هشمت الدار تساقطت جدرانه والنار تبتلعه .. كان منظر يسبب الرعب الخوف وأنت تشوف كيف النار تتصاعد وهي تلتهم كل شيء " لاحول ولا قوة إلا بالله " .. !!

قال زياد " الحمدلله قدرنا نطلع الجميع .. ! "
همست وقلت " الحمدلله "

وبعد لحظات وصل الدفاع المدني وقدر يسيطر على الوضع ولله الحمد وبعدها شفت زياد يكلم أحد الضباط وقربت منهم وشفت الضابط يقول " لا حول ولا قوة إلا بالله هذا موضوع ما ينسكت عليه هذي مسئوليتكم كيف هالتهاون !! " 

قال زياد بهدوء " صدقني حضرة الضابط اللي صار ما كان متوقع والمربين هنا مب مقصرين في مسئوليتهم الكل قايم بواجبه وزيادة ونعتبر الأطفال أمانة عندنا واللي صار صدمه .. بس أنا مثل ما قلت لك أتوقع الحريق مفتعل وأتمنى تتأكدون .. !! "

بعد ما خلص زياد كلامه مع الضابط راح يطالع الدار بحسره واقتربت منه لأن حسيت من كلامه مع الضابط وأن الحريق مفتعل .. أن الموضوع مب بسيط وأكيد في سبب لكلام زياد واتهامه .. !!!

قلت بهدوء " زياد خير وش السالفة .. !! "
اقترب مني وقال " والله يا سعود شيء ما ينقال .. أنت تدري أن في بنت انقتلت داخل .. !!! "
انصدمت وقلت " اييييش انقتلت ؟؟! .. كيف قسم البنات تضرر بالحريق ؟!؟؟ "
قال " لا يا سعود الحمدلله قسم البنات ما تضرر لأنه بعيد عن مبنى الأولاد لكن البنت مقتوله هنا في قسم الأولاد بالمستودع .. !!! "
قلت بصدمه " كييييييف ؟!؟! وشلون مقتوله وكيف عرفت !!! "
قال " بصراحه يا سعود مدري وش أقول موضوع وربي يضيق الصدر وانا اخوك .. يعني أنا للحين مصدوم ومني مستوعب السالفه .. مثل ما تعرف عندنا مستودع في قسم الأولاد يعني نحتفظ فيه بالأوراق الخاصه اللي تهم الدار وغالبا ما في شخص يدخله يعني بس الإداريين "


" لكن اليوم وبالصدفه كنت قريب من المستودع وسمعت أصوات طالعه منه ولما قربت لقيت الباب مفتوح شوي .. وبصراحه استغربت مين ممكن يكون في المستودع بالوقت المتآخر هذا .. ودخلت ويا ليتني ما دخلت !! "

سكت شوي ثم قال " شفت هناك وليد وبيده سكين وهناك طفله مقتوله .. !! "

قلت بصدمه " ايش طفله مقتوله !!!!!! كيف ومين وليد هذا ؟! .. " ثم قلت بخوف " لا تقول وليد الطفل اللي ساعدته !!! "

هنا التفت زياد لوليد ولصاحبه اللي ساعدتهم وقال " إلا هو !! " 

التفت لزياد وقلت " زياد تبي تقول أن وليد هذا قتل ؟!!!!!!!! وطفله بعد !! " 

زياد " مدري يا سعود .. أنا اقولك اللي شفته ولحظتها كنت مصدوم .. ومن الصدمه ما انتبهت أن وليد هرب استغربت ومن صدمتي لحقته ونسيت البنت .. وأنا أدوره لقيت مربي كنت بسأله بس فاجآني وهو يقول أن المستودع يحترق انصدمت ورجعت كنت أبي أدخل أساعد البنت لكن ما قدرت ما قدرت .. !! خايفه أنها كانت عايشه .. وأنا بدل لا أساعدها رحت ألحق وليد !!! " 

وكمل بألم " بعدها ركضت أبلغ المربين وشفتك وقلت لك عن اللي صار .. !! "


قلت " طيب والحريق يعني كيف صار وبعدين صراحه كلامك مب معقول يعني ولد صغير ما تعدى يمكن 13 وتقول أنه يقتل يقتل .. !!!!! "
قال زياد " يا سعود أنا ما قلت أنه قتل .. بس قلت لك اللي شفته وهذا اللي بلغته الضابط وهم بحققون في الموضوع بعدين أنا من الأساس ما كنت مرتاح لرجعة وليد من يوم رجع والمشاكل في الدار ما تخلص .. !!"

استغربت من كلامه حسيت فيه أشياء مب واضحه لكن ما سألت كنت تعبان لحظتها التفت لبقايا الدار في قسم الأولاد .. !!

صحيح أن مبنى دار الرعاية كان سيء وكان من المفترض أنه خلال أسابيع ينتقلون لمبنى جديد لكن كان يضم الأطفال والأولاد والبنات ويحتويهم مثل البيت لهم .. !! 

الشيء الجيد أن الحريق اقتصر على قسم الأولاد بس .. وما وصل للأقسام الباقية أي ضرر .. !!




// × // // × // // × // // × //



كنت أتذكر مكالمة زياد وأحس بنوع من الصدمه .. غمضت عيوني وأنا أتذكر كلامه " والله يا سعود مدري وش أقولك بعد التحقيق تقفل المحضر والقاتل هو وليد هو بنفسه أعترف أنه قتلها .. !!! تخيل طفل يقتل ويعترف ؟؟ عمره بس 11 سنة يعني وربي صدمه !!! ... وبيني وبينك يا سعود وليد من يوم أنه في الدار مسبب لنا مشاكل وكان عدواني حتى الأخصائي النفسي اللي قبلك لما عرضنا عليه حالة وليد قال لنا أن وليد عدواني بشكل غير طبيعي .. !! بس صراحه ما توقعت عدوانيته توصل للقتل .. !! "

كنت مصدوم من كلامه لحظتها وقلت بإستغراب " طيب ليش قتلها !!!!!! "
زياد " هنا الصدمه يا سعود واللي أثبت أنه اللي قتلها !! طلع يعرف البنت المقتوله اللي اسمها " وعد " .. لأن مثل ما تعرف هو عمره 11 سنة والبنت كذلك عمرها 11 سنة .. يعني قبل سنه كان مع البنت في قسم الأطفال وحسب كلام المربية أنه كان دايم معها ولما تتعرض للعقوبه ياخذ العقوبه مكانها ويدافع عنها .. وأتوقع أن يمكن فراقه عنها سبب نوع من العدوانية في الولد !! بس الغريب كيف وصلت البنت للمستودع في قسم الأولاد ؟؟؟! محد قدر يعرف الجواب !!! "

قلت وأنا مازلت في نوع من الصدمه " وطيب وليد وشو مصيره ؟! "
كمل " طبعا مثل ما تعرف عمره 11 سنة بس .. لذلك بتم سجنه في سجن الأحداث .. !! "

من جد كلامه كل ما أتذكره يصدمني .. لا حول ولا قوة إلا بالله .. يعني مو معقول ولد عمره بس 11 سنة ويقتل .. !! أكيد أنه يعاني مرض نفسي مثل ما قال زياد الله يشفيه .. !!! 
ولحظتها اتخذت قراري أني أقدم إستقالتي وأنسحب من الدار وأقفل هذي الصفحه وأطويها لكن قبل كل هذا لازم أروح أودع انسان بصعب عليه فراقه لأن حسيت أنه قريب مني .. !!




// × // // × // // × // // × //


نهاية الفصل الأول .. !


أحـقـاد تـحـت الـرمـاد

الفصل الثاني


// × // // × // // × // // × //

" قد تمر السنوات فيتناسى البعض الجرح ..
ولكن البعض الآخر يظل الجرح محفور داخله .. 
فلا يتناساه وإن مرت السنوات .. "

بعد مرور عدة سنوات على ما سبق ذكره ؟!

// × // // × // // × // // × //


كان جالس ينتظر بهدوء وترقب .. كان مزاجه متعكر من لحظة تلقيه الإتصال كان رافض أي إتصال يخصها .. !! ومستحيل يستقبلها في بيته .. لا يمكن يرضى في هذي البنت اللي ما يدري عن أصلها من فصلها .. !!

بعد شوي رجع له المدير الشاب كما يحب أن يطلق عليه .. كانت له نظره ثاقبه في الناس ومن مظهر المدير شعر فيه نوع من الذكاء المميز وحصوله على الإداره كان بإستحقاق .. رغم أنه بالنهاية مجرد إدارة دار رعاية .. !!!

ابتسم وقال " وألحين وش المطلوب مني ؟! "
المدير " اسمعني أبومحمد أنت لك التصرف باللي تبي .. لكن البنت وصلت لعمر يحق لها معرفة الحقيقه الكامله عن أهلها وعن أمها وأبوها .. !! لذلك أنا طالبتك بالحضور لأنك عمها فأنا أحب أنها تعرف الحقيقه منك وبعدين يفضل بصراحه أنك تاخذها هذي بنت أخوك مهما صار .. !! "
قال بسخريه واضحه " بنت أخوي أجل ؟! نلعب على نفسنا يا أستاذ زياد ؟! البنت هذي مب بنت أخوي ولا أعترف فيها وبعدين أخوي قال لي أنه يشك في زوجته وكان يشك في بنته وأنا بصراحه مني مستعد أخذ بنت منب متأكد أنها بنت أخوي ولا لا .. !! "
سكت زياد وقعد يفكر ثم قال بغموض " للآسف يبدو لي يا بومحمد أنك ما تعرف شيء .. !! وشكل لازم أوضح لك الكثير من الأمور .. !! "



// × // // × // // × // // × //


كان الجو صاخب والكل مستانس .. سهره ولا حتى في الخيال وكل واحد يختار البنت اللي تعجبه .. بس طبعا هو كان له الإختيار الأول ويحق له لمكانته الإجتماعيه وكذلك لنفوذ أهله وحتى الطبقه الماديه اللي يصنف معها ببساطه إنسان سبيشل بنظر الكل رغم غروره وعنجهيته لكن الكل ما يرد له طلب مب حب فيه لكن طمعا ً في صحبته لما يملكه .. !!

كان ينظر لها نظره خبيثه وابتسم بتلذذ وقال " هذي البنت لي .. واللي يقرب منها بتكون نهايته على يدي .. !! " خلاص اختار الكل ينفذ وبعدها استكمل الحفل وهو يطالعها بخبث وهي كانت نظراتها غامضه تماما ً .. !!!!



// × // // × // // × // // × //



قام من نومه مفزوع وهو يسمع الباب ينطق بقوه .. حس بخوف التفت للساعه وشاف الوقت متآخر .. وحس أن فيه مصيبه تنتظره وقام من الفراش بتوتر وراح يفتح الباب وكانت الصدمه .. !!

شاف بنته المختفيه لها شهر بس كان منظرها مرعب .. !! كان الدم يغطي وجهها وكانت تمشي بشويش وهي تهمس بصعوبه .. كانت صدمه له اللي يشوفه وفجأه طاحت بنته منهاره قدام عيونه .. !!!



// × // // × // // × // // × //


كانت مكالمة خاله هي البلسم بالنسبه لها .. كأنها كانت النور وسط الظلام اللي عايش فيه .. ببساطه أمل جديد انزرع أخيرا ً وصل لخاله أخيرا بيلتقى أمه .. صدمته الحقيقه اللي سمعها في الدار لكن المهم قدر يوصل لخاله وهنا الأهم بنظره .. !!

كانت يرتقب اللحظات في المطار وهو ينتظر خاله يطل عليه من أي مكان والشوق يغلبه يتمنى يشوف أمه معه .. مشتاق لها مع أنه أصلا ما شافها بس يحس بشوق وبحب يبي يضمها يعاتبها يبي يعرف كل شيء منها بالتحديد .. !!


// × // // × // // × // // × //


كان لحضوره هيبه طاغيه .. كان الكل يحترمه ويقدره مب فقط لأنه إبن مدير الشركه لكن عقليته وأسلوبه المميز يفرض على الكل إحترامه كان عقليه مميزه بمعنى الكلمه .. رغم إتسامه ببعض الغرور .. !!

كان يتقدم لمكتب أبوه لما شاف شخص غريب يطلع منه .. الغريب فيه كان منظره هذي الأشكال ما يشوفها عند أبوه .. كان منظر شخص فقير بس فيه نوع من الغموض اللي يحسه في نظراته .. !!

ما اهتم تقدم لمكتب أبوه وابتسم وهو يشوف أبوه يقلب في الأوراق .. كعادته أبوه دائما ما أحد ينافسه بالشغل .. يكون مركز بشكل واضح من نظراته بس مع ذلك ما يهمل عائلته كان يوفق بين العمل والعائله بشكل مميز .. !!

ابتسم وقال " ماشاء الله يبا أشوفك مركز .. !! "
أبوفيصل بإبتسامه " هلا في بكري هلا والله فيصل .. أكيد أركز هذا حلالي وحلاكم من بعدي لازم أكون منتبه ومركز لكل شيء .. !! "
قال فيصل بحب " الله يخليك لنا يالغالي وربي ما نسوى بدونك .. !! "
أبوفيصل " لا تقول كذا وأنا أبوك أنتم نور البيت الله يخليكم لي .. والدنيا حياة وممات وإذا صار لي شيء أنت رجال البيت من بعدي "
فيصل بإبتسامه " ربي يحفظك ويخليك لنا .. !! " ثم كمل " إلا يبا لاحظت في شخص طلع من مكتبك بس حسيت الشخص غريب أول مره أشوفه وبعدين ما ارتحت له .. !! "
ابتسم أبوفيصل وقال " هذا ياولدي .. ولد شباب يعني يمكن بعمرك يبي يتوظف والولد مؤهلاته بسيطه لكن حسب نظرتي أحس الولد عقليته مميزه وبعدين ارتحت له"
فيصل " يبا بدون مؤهلات كيف تعينه معليش يبا !! وبعدين أصلا ما له مكان " وكمل بإستهزاء " إلا اذا نخليه يصلح القهوه والشاهي والأمور هذي " 
أبوفيصل بهدوء " فيصل في ناس بالحياه ممكن ما حصل على فرصة تعليم بغض النظر عن الأسباب ... انت صغير عشان تحكم على الناس أنا لي خبره في الحياه وأقدر أحكم على الصالح من الطالح والفاهم من اللي ما يدري عن شيء .. مب مدحا ً في نفسي لكن هذي خبرة الحياه وأنا أبوك .. !! " وكمل أبوفيصل بإبتسامه " صدقني يا فيصل أنا شايف كثير في هالولد وفي كثير ناس عباقره لكن يمكن ما درس .. !!! "
قال فيصل بإستهزاء " أجل كان ما درست دام الموضوع كذا " 
قال أبوفيصل بدون اهتمام " أقول وانا ابوك رح لشغلك واتركني في شغلي ولا تشغلني .. !! "
ابتسم فيصل وقام حب رأس أبوه وقال " تآمر طال عمرك .. !! "


// × // // × // // × // // × //


كنت جالس مع أمي ونسمع لكلام أبوي كان مناديني أنا وأمي .. وأنا بصراحه كنت متحمس أبي أطلب منه يخطب لي بنت عمي وقلت لأمي ووافقت لكن أبوي طلبنا في موضوع وصرت متوتر وتوقعت أن أمي قالت له لكن انصدمت من كلامه كان موضوع ثاني لا .. كان مصيبه يقولها لنا .. !!

" اسمعوني أنا عارف اللي أقوله مب سهل لكن لازم تفهميني يا منيره وأنت يا محمد .. أنتم يمكن ما تعرفون سالفة أخوي تركي الله يرحمه مع زوجته وكل اللي صار .. وكل اللي تعرفونه أن له بنت وحيده المهم كل هالسنوات البنت محد قبل يعتني ويربيها ولذلك صارت في دار ايتام .. لكن اليوم اتصل فيني موظف منهم بصفتي عمها وأني أكبر أخواني وصار لازم تعيش معي صعب أتركها هناك .. !! "

كمل أبوي بصعوبه " لكن في شيء محد يعرفه إلا أنا وأخواني .. أخوي تركي كان شاك في حرمته وفي الأخير كشفها على حقيقتها لأنها حملت .. وهو كان عقيييم .. يعني حرمته كانت تخونه وبنته بنت حرااااااام .. !!!!!!!!!!!!!!!!!!!!!!!!! "

" ولما كشفها على حقيقتها حاولت تنكر وتتهرب وأخوي وقتها ما قدر يتحمل وكان بقتلها لكن زوجته قتلته قبل لا يقتلها .. ووقتها تم الحكم عليها بالقصاص وتنفذ الحكم منها وبصراحه لا أنا ولا أعمامكم قدرنا نعترف بالبنت وفي نفس الوقت ما قدرنا نقول أنها مب بنت أخوي لأن هذي تعتبر فضيحه لنا وبتكون سمعتنا بكل لسان لذلك سكتنا عن الموضوع وقدرنا نستر على أنفسنا ولكن الكل رفض يربي بنت أخوي لذلك تكفل فيها دار الأيتام .. !! "

" لكن البنت كبرت وصار عمرها 19 ولازم تعرف الحقيقه وموظف الدار استدعاني أكثر من مره وكنت أحاول أتهرب لكن ألحين واجهني أنه لازم أنا أبلغها بالحقيقه وأنه مفروض أتكفل برعايتها وبصراحه أنا وافقت وراح أجيب البنت عندنا هنا تعيش .. !!! "

انصدمت من كلام أبوي يعني بجيب لنا بنت حرااام تعيش بينا !!!!!!!! استغفرالله العلي العظيم حسيت بالدم يغلي فيني مدري وش أقول كان كلام أبوي صدمه صحيح كنا نعرف أن لعمي تركي بنت لكن ما سألت ولا فكرت أنها ما تعيش معه وأنها في دار لكن الموضوع صار أكبر من كذا بكثير .. بس أبوي كيف يرضى يجيبها للبيت وهي بنت حرام مب بنت أخوه .. !!!!

قالت أمي بعصبيه " فهد وش الكلام الفاضي هذا .. من جدك تتكلم ؟! تبي تجيب لي بنت حرام في بيتنا نربيها وليش .. أصلا كيف تاركينها تشيل إسم عايلتكم وهي مب بنت أخوك كيف ترضونها .. !!!! "

أبوي قال بعصبيه " وش عرفك أنتي .. !!! مجنونه نحكي ونقول أنها مب بنت أخونا والله تروح سمعتنا ونصير على كل لسان وبعدها مين يتزوج بنتك !! مين برضى فيها أصلا بعد ما يعرفون سالفة بنت أخوي وزوجته الخاينه .. !!!!!!!!!! "

قالت أمي بعصبيه " طيب يا فهد وليش أنت تشيل هم بنت مب بنت أخوك ولا تصير لنا .. !!! ياخي ارمها عند أخوانك خلهم يربونها مب بس حنا نشيلها عندنا ونتحملها لأن أمها ما خافت ربها وخانت زوجها "

قال أبوي بهدوء " أنا أكبر أخواني وبعدين .. " سكت حسيت أنه يفكر كيف يبلغنا ثم كمل " أنا أبي أزوجها لك يا محمد .. !! "

هنا بس تأكد أنها مصيبه مب معقوله اللي أسمعه أبوي يزوجني !!! كان كلامه صدمه بمعنى الكلمه كيف يرضاها أبوي علي لذي الدرجه أبوي مب مهتم فيني ولا يزوجني على كيفه كأني مب رجال ولا لي كلمه .. !!!

قلت بعصبيه " والله تخسى أتزوجها بنت الحرام !!! "
وأمي قالت " والله ما باقي إلا هي لا يا فهد أنت كذا بجد انهبلت ولا عاد باقي فيك عقل .. !! "
قال أبوي بعصبيه " أنتم مب فاهمين شيء .. !!! أنتم على بالكم الثروه اللي أنا عايش فيها كيف تتوقعون كله تعبي !!! لا أغلبها ثروة أخوي تركي الله يرحمه وكنت مسئول عنها بحكم أن بنت أخوي صغيره وقتها وأنا أكبر أخواني .. !! ألحين يحق لها تاخذ كل حلالها وهي مب منا ولا فينا .. !! وأنا مستحيل أرضى تاخذ حلال أخوي.. ولأني تعبت وأنا أشتغل في حلال أخوي مستحيل أسمح حتى لأخواني ياخذون الحلال مني عشان كذا قلت أن محمد يتزوجها عشان نضمن أن الحلال يظل لنا وبعدين تظل سمعتنا مثل ما هي والموضوع ما راح يطول .. !!! "

قلت بقهر " يبا كلامك على عيني وراسي لكن أتزوجها ليش أتحملها .. !!! أنا وش ذنبي عشان أتحمل البنت .. أنا ألحين كنت أبي أكلمك تخطب لي بنت عمي ندى .. وآخرتها تزوجني أنت لبنت من الشارع .. !!! وأقعد أصبر عليها طول عمري .. !!! "

قال أبوي بهدوء " ومن قال أنك بتصبر عليها طول عمرك !! كلها ثلاث سنوات بالكثير وكل شيء ينتهي .. !! "
قلت بإستغراب " كيف ثلاث سنوات ؟! "

كمل أبوي بهدوء " البنت مريضه في القلب .. قلبها ضعيف وما يتحمل ومن صغرها كان قلبها مريض لكن العمليه مستحيله كانت وحتى ألحين مستحيله لأن قلبها ما يتحمل وأي عمليه ممكن يكون نهايه لها وعلى كلام الموظف أن الدكتوره في آخر فحص لها قدرت لها ثلاث سنوات بالكثير ممكن تعيش وبعدها ما تتوقع أن قلبها بتحمل أكثر .. وطبعا البنت تدري أنها مريضه في القلب بس ما تدري أنها ثلاث سنوات وتودع وعلى كلام الموظف لازم أنا أبلغ البنت "

" يعني أنت تزوجها ثلاث سنوات بالكثير وأنا أبوك ويصير حلالها كله لك ومنك لي عماره أسجلها بإسمك .. يعني ووشو تبي أحسن بعدها تتزوج ندى بنت عمك وتستانس في حياتك وكذا نرتاح من هالهم ويندفن .. !!!! "

حسيت بالإنهزام من كلام أبوي وحاولت بشكل أخير وقلت " طيب زوجها تركي !! "
طالعني أبوي بنظره وقال " تستهبل أنت !!! أنا أتكلم جد وتقول زوجها تركي هالبزر ما تعدى 16 والبنت كبر أختك مريم عمرها 19 وما راح يتزوجها غيرك فاهمني وأنتي يا مره لا تقعدين تقلبين وجهك .. اقنعي ولدك ولا ما راح ارضى عليه .. !! "

ببساطه انتهى النقاش هنا استسلمت لأبوي وأمي ووافقت أتزوج البنت .. حسيت بضيق في صدري متى تنتهي الثلاث سنوات وتموت وأرتاح !! خايف ندى تروح مني وتصير لغيري وربي وقتها ما راح اسامح بنت الحرام .. !!!!

وقتها قمت بطلع أشوف لي مكان أحاول أريح لأن صدري كان ضايق وكان آخر ما قاله أبوي لنا بالموضوع أنه ما نبلغ لا مريم ولا تركي بالسالفه وبس نقولهم أنها بنت عمنا ولا نعلمهم بالسالفه أبد .. !!!!!

عائلة أبومحمد ..
أبومحمد فهد .. أم محمد منيره
محمد .. 27 سنه
مريم .. 19 سنه
تركي .. 16 سنه



// × // // × // // × // // × //


// × // // × // // × // // × //




كنت جالس بإسترخاء وأنا أفكر بكلام أختي مريم بس بصراحه مب مقتنع بفكرة أني أتزوج بعد ريم فكره صعبه ما أقدر أتقبلها لأني ما فقدتها وبس فقدت معها ولدي وبسبب ناس ما تخاف الله .. !!!!

كنت ضايق وحاس بنفسي مكتوم وكلام أختي زاد علي الهم مني مستعد ألحين أتزوج ولا أبي أظلم بنت الناس معي .. و.. قطع الجوال افكار انتبهت له يرن رفعته وشفت إسم المتصل " أبوفيصل " لحظتها حسيت بالضيق كله ما كنت مستعد أرد عليه اللحظه هذي بالتحديد صحيح هو ما له ذنب ولا ألومه لأنه أصلا فقد بنته يعني مثل ما أنا فقدت زوجتي وولدي هو فقد بنته وحفيده لكن اهمالهم سبب اللي صار .. حسبي الله ونعم الوكيل .. !!! 

سعود .. 32 سنه .. !
زوجته ريم .. 25 .. متوفيه .. !
أخت سعود مريم .. 28 .. !

// × // // × // // × // // × //



كنت مصدومه والكل مصدوم .. اللي صار كان فوق طاقتنا جميع .. أختي المختفيه لها شهر رجعت لنا بشكل غريب كانت منهاره والدم يغطيها .. !! ومع أن أبوي وداها المستشفى لكن تآخر و .... توفت وراحت عن الدنيا .. !!!

كل أهل الحي يتكلمون عنا وصارت سمعتنا بالتراب .. !! أختي اختفت شهر بدون لا نعرف السبب هي من الأساس كانت تتآخر وأمي تتستر عليها وتحذرنا نقول لأبوي لأي سبب .. !!

لكن في يوم تآخرت لدرجه مر يوم كامل ولا جت وقتها أبوي حس بغيابها وسأل عنها وعرف أن أمي تتستر عليها عصب وقتها وقلب الدنيا علينا لكن الصدمه كانت أنه مر أسبوع ولا رجعت وقتها ثم أسبوع ثاني وثالث وشهر كامل مر وأبوي ما كان يتجرء يبلغ الشرطه .. !!!

كان خايف من الفضيحه ولكن ألحين الكل عرف السالفه وصارت فضيحتنا أكبر وأختي ماتت وارتاحت .. !! وصار أبوي منهار يرجع سكران ويضربنا ويضربني أنا بالتحديد كانت أمي ترميني في وجه المدفع وما تهتم إلا بأختي البتول ومها .. كانت تاخذهم لغرفتها وتقفل الباب وأنا أقعد لحالي بغرفتي أقفل الباب بس كان أبوي يضربه بقوه ويهددني .. !!

وكم من مره قدر يكسر الباب ويدخل ويضربني بكل قوه كنت أحس أنه ينتقم مني ويشوف فيني ساره ايه ينتقم مني بكل حقد وكره .. وأمي ما كانت تهتم فيني وأهم شيء عندها البتول ومها !! أحسها تكرهني كأني مب بنتها .. لكن مرات أقول يمكن لأني الكبيره لازم أتحمل .. !!!

أبوساره سالم .. أم ساره وضحى
ساره .. 24 سنه ، وعد .. 19 سنه ، البتول .. 15 سنه ، مها .. 9 سنوات

// × // // × // // × // // × //



كان ببساطه يعتبر داهية وذكي وثعلب لا يمكن أي أحد يقدر عليه بسهوله .. كان مسوي عصابه لجرائم سرقات وسطو وتوصل لجرائم قتل إذا أحتاج الأمر ببساطه استغل طاقاته في الطريق الغلط .. كان يلفه الغموض حتى عن أفراد العصابه اللي ما تعرف عنه إلا القليل .. !!

كان جالس يشرح الخطه لعمليتهم القادمه والكل يسمع له كان شرحه واضح ومميز لكن حذر ودقيق لأن العين بدت تفتح عليهم بس خلاص قربت النهايه هو مخطط لكم جريمه ثم الجريمه الأكبر وكل واحد من أفراد العصابه يروح يعيش حياته براحته هذا كان كلامه الجرائم اللي بتصير ألحين هي مجرد تمهيد للجريمه الأقوى .. !!!

ابتسم بخبث وهو يحس أن كل شيء يمشي بالطريقه الصح والجرائم راح تتم وبحقق كل شيء وبعدها خلاص ينهي اللعبه الكبيره اللي ينفذها لكن مازال باقي خطوه مهمه ما تممها عشان يوصل للهدف اللي يطمع فيه من زمان .. !!!!!!!!!!


// × // // × // // × // // × //




كان جالس بين زوجته وعياله وهو يحس بالراحه كل شيء ممكن حققه في الحياه سواء المكانه الإجتماعيه أو المال أو حتى المستوى العلمي والزوجه والأبناء عنده ثلاث عيال هم أغلى ما عنده رغم أنه فقد فرد منهم كان غالي كثير عليه لكن الحمدلله على كل حال هذي الدنيا .. !!

كان يحس بالحزن لبنته " عهد " اللي تغيرت من توفت أختها " ريم " هو ما يلومها لكن مهما كان ما حب تكون منعزلهم كلهم تأثروا لكن خلاص مرت ستة شهور والدنيا حياة وممات .. !!

يمكن فيصل هو اللي قدر يجتاز الموضوع لكن عهد وكذلك ولده الصغير مهند مازال فيهم تأثير لكن راح يغير عليهم الجو هذا .. كانت في راسه فكره ممكن تغيير الأجواء بس لازم يكلم أخوه أول عشان تكمل الفكره وتصير أحسن ابتسم بهدوء وكمل الغداء وهو يحمد الله على نعمه .. !!

أبوفيصل راشد .. أم فيصل أمل 
ريم .. 25 سنه
فيصل .. 23 سنه
عهد .. 20 سنه
مهند .. 13 سنه

// × // // × // // × // // × //



كانت تحس أنها ملكته وسيطرت عليه .. كان طاغي بحضوره وملامحه وكانت خطتها أنها تملكه لأن إذا ملكت قلبه راح تملك المال والسلطه بعد .. لأنه هذا مب أي شخص ببساطه هذا متعب .. !!!

ابتسمت وهي تشوفه في جالس في الصاله ويشتغل على أوراق في يده .. قربت منه بهدوء وابتسمت له بحب وهمست " حبيبي كيف تخليني لحالي .. خليك من الشغل وتعال .. !! "

ابتسم ابتسامته المغروره وقال " مرام أنا عندي أشغال ومب فاضي لك .. تعرفين قوانيني بالحياه وفهمتك وقت الشغل شغل ووقت الوناسه وناسه .. !!! "

ابتسمت وقالت " بس أنا غير وأنت بنفسك قلتها وترى من اليوم الحفلات ما نبيها أنا ما أبي غيرك وأنت ما تبي غيري .. !! "
ناظرها بسخريه وقال " أنتي غير صح بشكلك جمالك غير ما أنكر لكن ألغي الحفلات ليش إن شاء الله ؟!! وبعدين أنتي ما تبين غيري هذا يخصك لكن أنا رجال أبي أستانس ولا تحسبيني زوجك .. !!! تراني أستانس فيك ثم لما أحس بالملل بدور غيرك فلا تظنين أنك بتتملكيني .. !! "

ورمى الأوراق اللي بيده وقال " المهم أنا رايح لأهلي وأنتي لا تعتبين برا الشقه ولا تفتحين لأحد .. أنا معي مفتاح !! وبكره بعطيك خبر بوقت الحفله عشان تجهزين نفسك تعرفين أنتي أميرة الحفل .. !! "

ابتسمت بملل وكانت ضايقه تبي تملكه .. كرهت الحياه كذا كل ليله من رجال لرجال ثاني .. !! وكلهم ما حبتهم حتى متعب لكن متعب عنده كل شيء تحلم فيه من مال وسلطه ولازم تكسب منه شيء .. !!!

// × // // × // // × // // × //




كانت تضمها وهي تبكي ببساطه هذي أختها وأمها وكل شيء لا يمكن تعز إنسانه مثلها كانت لها الأخت والأم وهي الوحيده اللي تحملتها .. كانت تصبرها وتطمنها وتوقف معها في محنها .. ببساطه راح تفقد حنانها بس ما راح تروح لغريب لا هي لها أهل هنا الفرحه اللي ما توقعتها كل اللي عرفته أن عمها راح ياخذها بس ليش عمها وين أبوها وأمي هذا اللي كان يشغلها لكن توقعت أنهم يمكن مسافرين ولا ينتظرونها في البيت برحبون فيها .. !!

بس ليش تركوها هي ما عرفت سبب بقائها هنا رغم أن لها أهل .. تعرف ناس يكونون أهلهم متفرقين ويتركونها ولا يعتني فيها أحد أقاربها وتعيش في الدار فكرت أنه ممكن أهلها متفرقين .. !!

ما يهمها يكفي أن لها أهل وناس تشعر في الآمان بوجودهم بس الألم الوحيد فراق بسمه اللي كانت تنشر البسمه لمن حولها هذي المربيه اللي كانت مسئوله عنها بس ما كانت كبيره كثير وكانت لـ " نجد " بمثابة الأم والأخت وتوقف معها لكن هي وعدتها راح تزورها ولا تقطع زياراتها أبد .. !!!

// × // // × // // × // // × //


كنت واقفه أودع " نجد " أختي وبنتي .. ما كنت قادره على فراقها عمر قعدته معها من عمرها أربعة سنوات وأنا معها في الدار وحبيتها من قلبي حسيتها بنتي وتمنيت أنها بنتي .. !!!
تزوجت مرتين لكن ربي ما رزقني بعيال رغم أنه ما فيني شيء لكن سبحان الله في حكمه لكل أمر و " نجد " في حياتي كانت بمثابة بلسم لأنها كانت بنتي وأختي وكانت شيء كبير في حياتي .. !!
ما تحملت فراقها لكن اللي ريحني أني عرفت أنها بتروح تعيش عند عمها .. وطبعا هي ما تعرف أن أبوها وأمها متوفين أنا عرفت لكن عجزت أعلمها وما عرفت بالضبط القصه بس عرفت أنهم متوفين ولذلك عمها بتكفل برعايتها بس ما كنت مرتاحه له .. !!!
يعني 19 سنه وهي بالدار محد سأل عنها وألحين فجأه يجي عمها يبي يهتم فيها وليش .. !! 
بس أتمنى ظنوني تكون خاطئه ويكون عمها رجال طيب ويخاف الله فيها وأنا في أفكار طالعت نجد للمره الأخيره وأنا أودعها ودعيت في سري أن ربي يحفظها ويكونون أهلها ناس طيبين .. !!!




// × // // × // // × // // × //




انتهى الفصل الثاني


أحـقـاد تـحـت الـرمـاد

الفصل الثالث


// × // // × // // × // // × //

" حينما تستمع لدقات الساعه المتردد صداها في المنزل الفارغ ؟
أنت تدرك حينها أن الحياه ما هي إلا دقات بسيطه وبعدها تكون النهايه ؟
ببساطه هي تلك الحياه لحظات وللمرء الخيار إما بإستغلالها أو أن لا يستغلها !
هو حديث دار في نفسي فأحببت أن أكتبه حسنا نقطه آخر السطر . "


// × // // × // // × // // × //


أنا وأمي وأخواني مريم وتركي كنا ننتظر وصول أبوي مع الضيفة الجديدة واللي هي زوجتي المصون .. !!
طبعا أخواني ما يعرفون شيء للحين .. وكل اللي يعرفونه عنها أنها بنت عمي تركي وبس .. وحتى موضوع زواجي منها ما راح نتكلم فيه إلا بعد فتره بحيث أبوي يقولها أنه يبيها تاخذ راحتها هنا ويبيها تظل في بيته ولا يخسرها فالحل الوحيد يكون زواجي منها ؟! لكن للحين ما كنت مقتنع بالموضوع ولا راح أقتنع أصلا كيف ممكن أتقبل بنت غير ندى بنت عمي ومستحيل أحب غيرها .. !!!

بصراحه كنت أتمنى أنها تموت لأنها بتكون سبب كل عذابي في الثلاث السنوات القادمه .. وهمست لحظتها من قلب " يارب تموت بسرعه وأرتاح وأتزوج بنت عمي ندى .. !!!!!!!!!!!!!!!!!!!!!! "


// × // // × // // × // // × //


سألت عمي عن أمي وأبوي وكان متردد لكنه علمني بصمت قصتي وأنه أبوي وأمي متوفين .. !!
وأنه من صدمتهم بوفاة أمي وأبوي ما قدر أحد يعتني فيني من أهل أبوي اما عن أهل أمي فحسب كلام عمي أنه ما لها أهل وكلهم متوفين .. ورغم أني حزنت لفقدانهم وانصدمت لكن كيف أهل أبوي يتخلون عني .. !!!

لكن عمي حسيته طيب وأعتذر لي طول الطريق عن أنه تخلى عني وأنه من زمان يبي ياخذني وحسيت لأول مره بالأمان وحسيت أن حياتي بتكون مريحه عند بيت عمي .. !!!

وكنت متحمسه ألتقى فيه وتمنيت عنده بنت مثلي عشان تصير أختي وأحكي لها وتحكي لي .. !!


// × // // × // // × // // × //

ابتسم تركي وقال " الله يعطيك العافيه طال عمرك وثقتك هذي كبيره .. !!" 
أبوفيصل " أنا واثق فيك يا تركي وهذي الوظيفه مب سهله لكن أنت بنظري بتكون قدها .. هي بدايه يعني يمكن ما تعجبك لكن شوي شوي بتوصل لشيء أكبر بإذن الله .. !! "
تركي بهدوء " لا طال عمرك بالعكس أنا أعتبر الوظيفه هذي كبيره وإن شاء الله أثبت جدارتي .. !! "
قال أبوفيصل بإبتسامه " ألحين أتصلت بـ " عبدالإله " المسئول عن الجرد والحسابات في المصنع وهو ياخذك هناك وتشوف الشغل كيف في المصنع وتبدء العمل واذا نجحت في الفتره التجريبيه بثبتك في الوظيفه "

ابتسم له تركي وطلع ولحظتها حس أبوفيصل بإرتياح لأنه كان خايف من تقاعد " عبدالإله " وخاصه هو المسئول عن جرد الحسابات في المصنع والمراقب هناك لكن تركي شاف فيه النظره الدقيقه للأرقام بعد ما قيمه ببعض الأسئله ويحس أنه ممكن يخلف عبدالإله على نهاية السنه .. !!


// × // // × // // × // // × //


جائت لحظة اللقاء انفتح الباب ولحظتها الكل قام وأنا قمت بصعوبه ما كنت أبي أقوم حاس كل هموم الدنيا على راسي كأنها جبال على ظهري .. ولما طلعت من تفكيري كان أبوي يدخل وعلى وجهه ابتسامه و... شفتها وراه وبصراحه استغربت البنت كانت متغطيه بالكامل ما توقعت أنها بتكون كذا .. يعني صحيح حنا عندنا أهميه للعبايه لكن ما توقعت وحده مثلها تهتم .. !!!
بس لحظتها فكرت وقلت في نفسي " أكيد تبي تتغطى عشان تبين أنها البنت الصالحه اللي خايفه ربها ولا هي عقرب وأكيد مثل أمها والعرق دساس .. !!!!!! "

قدمها أبوي وهمس " هذي نجد بنت أخوي الغالي تركي وهي غاليه بنت غالي وهي بعمرك يا مريم .. وأبيكم جميع تشيلونها على راسكم ولا تقصرون عنها بشيء ترى هي من ريحة أخوي الغالي .. !! "

وعرفها علينا جميع وجلست بيننا وأنا ما طولت شوي استآذنت وطلعت على أساس عندي شغل بس أنا كنت متضايق مره من الموضوع ومني طايق أشوفها حتى لو متغطيه .. من أحس بوجودها أو حتى أسمع اسمها " نجد " أحس بالدنيا ضايقه علي .. وربي خايف تضيع مني بنت عمي وقتها ما راح أسامحها لأنها بتكون سبب تحطيم حلمي .. !!


// × // // × // // × // // × //


كنت راجعه للبيت بعد ما شريت الناقص في البيت من أغراض .. وكنت أمشي بدون استعجال لأني أصلا مب متحمسه أرجع للبيت .. كرهت البيت وكرهت أبوي ما صرت أحبه .. لكن مو ذنبه كله من ساره .. !!!

ماتت وانا شلت كل شيء على راسي .. استغفرالله.. وشو أحس فيه أنا بعد هذا كلام أقوله عن أختي وهي محتاجه ألحين الدعاء " الله يرحمك ويسامحك " وشوي حسيت نفسي أصدم بشخص وفقدت توازني لكنه مسكني .. !!

عصبت وقلت " ياخي أنت ما تشوف "
لكن سمعت صوت هادئ وغامض " أنا اللي ما أشوف ولا أنتي يا بنت سالم .. !! "

لحظتها رفعت وجهي له .. ايه ما غيره الإنسان الحقود وأكره انسان ممكن أقابله " تركي " انسان ما أدري وش تفكيره ولا أدري شيء عنه لكن هو حقود كان يكره أبوي بدون سبب وكثير صارت بينهم مشاكل وتقدم لي " تركي " لكن أبوي رفضه ومن يومها تركي حقده صار أكبر على أبوي .. وارتحت أنه رفض لأني خفت أخذه انسان لا يمكن أحد يقبل فيه مريض وحقود .. !!!!!!!!

قلت بعصبيه " لا تطري أبوي على لسانك !!! "
قال بإستحقار واضح " أبوك أصلا محد يتشرف يطريه ألحين !!! وبعدين وشو علامك ما تتغطين ولا يمكن للحين صغيره !!! "

طالعته بعصبيه وتركته كنت أكرهه في كل لحظه .. بس كلامه حسسني بالغلط !! أنا بحياتي ما تغطيت وأمي أصلا ما كانت تهتم فيني عكس ساره والبتول !! ليه ساكته عني ولا قالت لي بيوم تغطي عكس أبوي يقولي ويعصب لكن امي ما كانت مهتمه فيني بيوم لييييييييييه .. !!!!!!!!!



// × // // × // // × // // × //


كانت الحفله كالمعتاد صاخبه ممتعه لهم وبنظرهم لكن هي كانت جالسه لحالها بعيد عنهم وهي حاسه بضيق ما توقعت في يوم تكون كذا أو حتى تصير لكن ألحين ما يهمها أصلا هي في النهايه بنت حرام .. !!!!!

يعني هذا المتوقع منها ولكن ... كل ما تذكرته تمنت تقابله وتقتله هو السبب في كل شيء كان يخدعها طول لحظات حياتهم وللحظات حست أن السعاده فتحت أبوابها لها لكن كله كان خداع وكذب ونفاق .. !!

ابتسمت بضيق وشوي جاء لها متعب اللي كانت تشوفه طوق النجاه وبرفعها من حياة الكذب والنفاق لحياة الملايين والفلوس لكن حتى لو كان صاحب فلوس وأملاك هي في النهايه لا شيء بالنسبه لها مجرد وحده يستانس فيها ثم راح يرميها لكن لا مب على كيفه .. راح أخذ منه اللي أبي وبعدها أنا أرميه بكيفي .. !!!

ابتسمت له وتقدمت له بكل خداع وهي تتمنى في كل لحظه تقرب منه تطعنه لأنها تشوفهم كلهم نفس الشيء منافقين مخادعين وببساطه أشخاص يفتقدون للسمات البشرية ... !!!!!!!!



// × // // × // // × // // × //



كنت في غرفتي بعد اللقاء الأول وارتحت لهم لعمي اللي حسيت أنه يبي يعوضني عن كل شيء وحسيت بطيبته اللي ما شفت مثلها بحياتي وحتى مريم حسيتها مثل أختي يعني أظنها بعمري وحسيتها طيبه من قلب وكذلك تركي الصغير حسيت كأنه بكون أخوي وسند أعتمد عليه أما أخوهم الكبير حسيته مب مرتاح لوجودي حتى أنه طلع رغم أنه قال مشغول بس ما اقتنعت وحسيت أني السبب .. !!!

وزوجة عمي ما حسيت أنها مرتاحه لي بس تجاملني عشان زوجها لكن مب مشكله راح أكسب قلبها وقلب الجميع كنت واثقه وهذا من الكلام اللي تعلمته من بسمه وهنا رجعت ذاكرتها لكلام بسمه " نجد تذكري إن بغيتي تكسبين أحد تكلمي معه دايم بالكلمه الطيبه وتذكري كلام الرسول صلى الله عليه وسلم ) الكلمه الطيبه صدقه . رواه البخاري ومسلم ) ومهما قابلوك الناس فيه قابليهم بالخير "

ابتسمت مشتاقه لـ " بسمه " وبأحاول أزورها في أقرب وقت لكن ألحين لازم أتعرف على أهل البيت بشكل أكبر وأحاول أني أكسبهم وبتردد قررت أروح للصاله وأنا خايفه أني أضعف وما أقدر أكسبهم


// × // // × // // × // // × //


قلت بعصبيه " يأخي أنت تراني من غير شيء ما أحب الدخان ولا ريحته .. !! "
محمد بعصبيه وهو يرمي السيجاره في الأرض . آسف طال عمرك .. ما درينا حضرتك حساس لذي الدرجه .. !! "
قلت بإستهزاء " ايه حساس ولا أقعد أخذ من هالدخان في صدري لين أطيح من هالأمراض !! "
محمد بهدوء " ليتني أمرض ولا أتزوجها ياخي مني طايقها .. !! "
ابتسمت له وقلت "يعني فرقت يا محمد تتزوج بنت عمك ذي ولا بنت عمك الثانيه كلهم بنات مثل بعض الله يهديك بس .. !! "
محمد " بلاك ما تدري يا فيصل أنا يفرق عندي لأسباب بس أهمها أنا أحب ندى بنت عمي .. كنت معها وأنا صغير ألعب وأستانس يعني تقدر تقول تربينا مع بعض مرات في بيتهم نقعد ومرات بيتنا .. وربي مني قادر أخذ غيرها لا من بنات عمي ولا من غيرهم .. !! "
قلت بإبتسامه وأنا أحاول أكتم الضحكه " أفى عليك يا محمد وسع صدرك وأنا أخوك والله ما عاشت البنت اللي تجيب راسك .. والله طلعت رايح فيها وغاطس كلك بالحب "
طالعني محمد وقال " يأخي تدري أحس حسوفه اللي يسولف معك ويشكي أنت أصلا ما لك إلا الشغل وحبك الشغل وشكلك آخرتها بتتزوج شغلك !! "
قلت " ايه الشغل اللي يعطيك وتعطيه مب حرمه تاخذ ولا هي تعطيك شيء .. !!! "
محمد بعصبيه " يأخي الكلام معك فاضي .. تبي شيء أنا بمشي .. !! "
قلت بإستعجال " إصبر ياخي وين تروح الحين يجون الشباب .. اقعد عشان تغير لك جو .. !! "

لكنه ما سمع لكلامي وطلع .. شكله زعل لكن مب مشكله أعرفه محمد ما يشيل بخاطره بس هو مكبر الموضوع يعني يضيق صدره عشانه بتزوج من وحده غير اللي يبيها مب كلهم حريم بالنهايه ما فرقت والله شيء عجيب .. !!!


// × // // × // // × // // × //


كنت ضايق مب فاهمني فيصل أصلا ما يقدر يفهمني وهو ما يعرف السالفه كلها .. كان صعب أقوله أن اللي بتزوجها مب بنت عمي هذي بنت حرام لأن مهما كان هذا عرضي مستحيل أقوله حتى لأعز أصحابي .. !!

حسيت بالضيق وأنا حاس ما في مكان أروح له .. لكن اللي يصبرني أنها ثلاث سنوات وأرتاح من الهم بتمر كلها وتصير لي ملايين ويصير الكل يحسب لي حساب !!! .. بس صعب وربي صعب أصبر على انسانه ثلاث سنوات وأنا مني متقبلها أصلا ... !!!!! حسيت أن أفكاري متناقضه وما أقدر أفكر صح !!!



// × // // × // // × // // × //



كنت حاس بنوع من الرسميه الزايده .. يمكن الحواجز أنا اللي سببتها لكن لحظتها ما كانت مستعد لتبرير منهم أو أي كلام !!! ابتسمت بألم حسيت أني قسيت زياده بس بالنهايه أصلا اللي كان يربطني فيهم زوجتي لكن خلاص .........!!!!!!!!!

ابتسم أبوفيصل وقال " يا سعود لا تفكر أنك الوحيد اللي ضايق ترى هذي بنتنا لا تنسى أنك مثل ما فقدت زوجتك حنا فقدنا بنتنا !!!!!!!! لكن هذي الحياه بغض النظر عن اللي صار وش تبي نسوي ؟! الله ما ينسى حق أحد واللي تسبب باللي صار ربك راح ياخذ حقنا منه .. !!! "

وكمل بهدوء " ولا تتوقع أن اللي بيننا انتهى بالعكس أنا أبيك ترجع تزورني تراك غلاتك من غلاتها وربي أنت بمثابة ولدي ولا أحب أشوفك ضايق !! وسع صدرك وابيك تروح معنا نهاية الأسبوع للبر ناوي أطلع لها مع عيالي وأخوي حمد وعياله .. ولا تحاول تتهرب ولا تصرف الموضوع لاني ما راح اقبل اعذار ولا صدقني بطلع من هنا شايل بخاطري عليك .. !!! "

حسيت أن أبوفيصل قفل بوجهي كل الأبواب وصدق كنت ناوي أتهرب وأعتذر عن الروحه لكن قلت بإستسلام " مب مشكله بروح معكم وبجيب أختي منال وبعد تقنع زوجها يجي معنا .. !!! "

ابتسم أبوفيصل وقال " هذا الكلام اللي يسر الخاطر ... وبصراحه كلنا نحتاج نغير لنا جو وتتحسن نفسياتنا .. !!! "



// × // // × // // × // // × //


كنت حاس بنوع من الضيق ما في شيء قدرت أوصله اللي يصير شيء غير طبيعي هذي عصابه محترفه بس اللي أبي أعرفه ايش الهدف اللي يبون يوصلون له كل ما أحاول أفكر ما أوصل لشيء لكن مستحيل أخليهم وربي أوصلهم للقصاص بيدي .. !!!

ناس مريضه وما تخاف الله .. !!!!!!!! يتصل ويعلمني عن مكان وزمان جريمه بنفذها على محل مجوهرات !! وبحكم وظيفتي لا يمكن أتساهل بالمواضيع اللي كذا وصدق نفذ الوعد التافه وصلنا للموقع لكن محلات المجوهرات كثيره هناك كان صعب وخاصه في الليل أننا نسيطر على المكان ومع كثرة الناس ما توقعت توصل الجرأه لأنهم ينفذون الجريمه لكن صارت .. !!!!!!

تلقيت اتصاله بتنفيذ الجريمه وبعد التفتيش في المحلات وصلنا للمحل المقصود وتم سرقته بالكامل وقتل صاحب المحل كان اللي صار إجرام بمعنى الكلمه والمصيبه بدون ما نقدر نتحرك أي شيء مع أننا نعرف مكان والوقت للجريمه .. !!!!

لكن وربي أوصله هو وعصابته بس كيف أبغى خيط لو بسيط عشان أوصلهم وبعدها نهايتهم على يدي والقصاص بصير لهم واذا ظن أنه ممكن يتلاعب فينا فهو غلطان لأننا راح نوصل له مع عصابته بالكامل ... !!!!!!!!!!!



// × // // × // // × // // × //



كنت أحاول أنام أحس بضيقه في صدري للحين بالي مشغول مدري ليه أمي بحياتها ما اهتمت فيني .. !!! يمكني حساسه زياده عن اللزوم بس كل ما أفكر ألقى أنها ما تهتم فيني لا الحجاب علمتني ولا قالت لي أصلا شيء أنا لبست العبايه من نفسي لكن ما فكرت أتغطى عكس أختي سـاره أول .. !!

حسيت بغصه وأنا أذكر اسمها وحسيت بضيقه وربي مشتاقه لها هي كانت تحبني صح أنها تطاق معي كثير لكن كانت مثل أمي وهي اللي ربتني بحياتها أمي ما اهتمت فيني بس ساره كانت تهتم ليييييييه يا ساره سويتي كذا ليه أنتي عمرك ما كنتي كذا .. !!!

شوي وحسيت في ضرب على الباب وحسيت بنفسي أتجمد من الخوف كنت عارفه أنه أبوي لكن هالمره حسيت صوته غريب وخفت قمت أشوف وش فيه وبكل ارتباك فتحت الباب وشفته جالس بالصاله يبكي .. !!!

وكان يقول بألم " ساره راحت يا وعد راحت بنتي !!! تخيلي يا وعد ساره اللي كانت هنا بالبيت تمشي وتسبب مشاكل وأزعل منها ثم تجي تقول سامحني يبا ... راحت ليه طيب تروح أنا مسامحها قولي لها ترجع !!! "

قلت بألم " هي راحت للي أحسن منا كلنا .. لـ الرحمن الرحيم .. وما لنا إلا ندعي لها ربي يرحمها ويغفرلها وبعدين يبا حنا فيه ونبيك معنا ما نبي نخسرك !! "

قال أبوي بهدوء غريب " صدقتي باقي عندي البتول ومها بس خايف عليهم يصير لهم مثل ساره !!! "

لا هنا حسيت بغصه بحلقي مو معقول كذا أبوي يقول البتول ومها وأنا ايييييييييييييييييش ليه كذا وربي ما عدت أتحمل حسيت بدموعي تنزل وجلست مع أبوي وقلت بألم " يبا وأنا مني بنتك "

ولحظتها جلست بالأرض كنت مقهوره وقلت وأنا أطلع كل اللي بداخلي " أنت وأمي بحياتكم ما حسستوني أني بنتكم ليه كذا أنا وشو سويت وشو ذنبي !!! كل ما يصير شيء كان يطيح على راسي وبحياتي ما حسيت فيكم تهتمون فيني كأني مو بنتكم !!! مدري أنا مسويه شيء يخليكم تكرهوني !!!!!! أنت وأمي بحياتكم ما ذكرتوني !!!!!!!!!!! "

ما انتبهت لحظتها لأمي يوم جت الصاله وحسيتها مصدومه من كلامي ومدري كنت أتخيل ولا لا بس كأنها كانت زعلانه وقالت بعصبيه " ياوعد روحي غرفتك وخلي عنك الدلع الفاضي هذا أنتي بنتنا ... !!! ويلا بلا كلام فاضي !!! "

بكل استسلام قمت وأنا مقهوره وأبوي كان ساكت ولا قال شيء أصلا حسيت أنه مب معنا ويمكنه سكران بعد مع أنه كان هادي .. !! وأول ما دخلت غرفتي انسدحت بالفراش وأنا مستسلمه للتعب .....



// × // // × // // × // // × //
// × // // × // // × // // × //




كنت جالس مع عبدالإله ويشرح لي كل شيء كان واضح أنه مب متطمن لي .. وببساطه شرح لي كل الجزئيات ثم استأذن ياخذ له راحه ويسلمني الشغل وحسيت أنه ما كان يبي يتقاعد في الوقت الحاضر لكن لا يمكن أخليه يظل لازم أتخلص منه ... !!!

وقعدت أقلب في الحسابات وأنا أحس أن المصنع هذا خلصت منه وصار تحت يدي وبتلاعب فيه بكيفي .. !! وبديت أنظم الحسابات وأنا أخطط للفكره اللي أطير فيها المدعو عبدالإله ... !!!!!!!



// × // // × // // × // // × //



وضحى بهدوء " يا سالم يكفي نكذب على البنت وربي قلبي ما يطاوعني .. !! "
قال سالم بسخريه " والله طلعتي تحسين يا وضحى !! تصدقين توني أدري أن حرمتي لها قلب تحس فيه مثل الناس .. !!!!!!!! "
وضحى والدموع بعيونها " اللي صار لساره أحسه عقوبه لنا عشان اللي سويناه في وعد !!! البنت مب بنتنا ولا راح تصير بنتنا وحنا ساكتين عن الموضوع عشان فلوس أخوك !! "
سالم بعصبيه " اسمعي اللي صار لساره بسببك أنتي ضيعتيها !! وصدقيني لو يطلع من لسانك حرف عن أن وعد مب بنتنا وربي ما لك قعده في بيتي وأخذ البتول ومها معي وولا عاد تشوفينه في حياتك .. !! ما لك دخل فيها دام البنت مب بنتك لا تسوين فيها أنك مهتمه !!!!!!!!! "


// × // // × // // × // // × //


كنت أمشي بهدوء وتردد يعني هذا أول يوم لي بينهم وكنت أحس بالنوع من الرسميه ولا كنت أعرف وين أروح .. !! كان بيتهم قصر بالمعنى الكامل كان جماله واضح لأي أحد وكبير وتضيع فيه .. !!!

ولا كنت أتجرء أطق الباب على أي غرفه لأني خايفه تكون مب غرفة مريم .. كنت أبي أروح لها أسولف معها شوي لكن ما أعرف شيء ولا أدري ليه مب فيه أحد ألحين بالصاله يعني الوقت العصر ويوم اجازه ؟!

يمكن يكونون نايمين .. بخوف مشيت للصالة اللي كانت واسعه وكان التلفزيون كبير بشكل مب طبيعي !!! وجلست وأنا أحس بنوع من عدم الراحه بصراحه ما أحب الحوسه هذي !! يا زين البيوت الصغيره أحسن صح أني كنت في الدار طول حياتي بس ما كان كبير مره ولا تضيع فيه كنت أرتاح هناك أكثر .. !!!

حسيت بضيقه في صدري صح أني مستانسه أنه عندي أهل بس خايفه ما أقدر أتحمل !! حسيت أن زوجة عمي مستحيل تتقبلني وبعدين في النهايه هذا بيت عمي يعني أنا بنت أخوه لا أكثر أكيد بمل مني في النهايه بعدها وين بروح هل بقدر أرجع الدار لو بقدر ما راح أقول لا على الأقل هناك بسمه أرتاح لها لكن .. !!!

حسيت أني أبي أقطع أفكاري .. وأن تفكيري سخيف عمي كان يقول في السياره أنه مستحيل يتخلى عني وأني بمعزة عياله يعني ليه أفكر كذا !! يمكن لأني مب متعوده أني أعيش براحه أحس أنه مستحيل .. !! في الدار مع أن بسمه معي وكانت مثل أختي وحتى أمي وهالأشياء اللي بحياتي ما حسيتها .. !!!

بس بالنهايه كنت أتمنى يكون لي أهل .. و.. انقطعت أفكاري لحظتها لأني سمعت صوت شخص خلفي وحسيت بنفسي أتجمد بمكاني من الخوف بدون شعور مني ... !!!!



// × // // × // // × // // × //



كنت للحين متضايق لكن رجعت أبي أريح شوي في فراشي لكن حصلت أحد بالصاله ومب على عادتنا العصر أحد يجلس بالصاله يعني كل واحد بغرفته اللي يتجهز واللي ينام له شوي عشان المغرب نروح نسهر مع جميع أعمامي وعماتي وعيالهم في استراحتنا .. !!!

قربت من الصاله وقلت بإستعجال " مريم وشو مقعدك بالصـ... !!!!!! "

قطعت كلامي لأني شفت وجه انسانه ثانية مختلفه تماما استغربت ووقفت مصدوم مين هالبنت وكيف جت بيتنا .. !!! وقاعده بـ ... وقفت عن التفكير وذكرت لحظتها " نجد " ....... !!!!!!!!!!!!!!!!!!!!!!!!!

حسيت بكل حقد في داخلي يتدفق وعطيتها ظهري وقلت بعصبيه " أنتي ما تستحين طالعه بهذي الملابس بالصاله كأنه ما به أحد !!! ترى في رجال بالبيت لا تحسبين أنه بيتك !! فيه أنا وتركي بعد !!!!! "

وتركت المكان لغرفتي بعد ما رميت كلام في داخلي .. يمكني غلطان لكن هي غلطتها أكبر كيف ما تتغطى وهي تدري أنه في البيت رجال يعني ما أدري وشو تحس فيه على الأقل كانت نادت على مريم تقعد معها لكن ما ألومها اللي مثلها ما لهم لا تربيه ولا أصل .. !!!!!!!!!!



// × // // × // // × // // × //


كنت واقفه مصدومه .. أنا مدري يعني ما أعرف انصدمت سمعت صوت شخص ثم فجأه يصرخ فيني ما طالعت فيه كنت أحس بنفسي انسانه غبيه ما في عقل براسي .. !!! كيف نسيت أخذ حجابي وأنا أدري أنه فيه عيال عمي فهد .. !!!

وربي نسيت مدري كيف نسيت متعوده على الدار حسيت بالعبره تخنقني وبصعوبه قمت بعد ما سمعت صوت غرفة هذا الإنسان وهي تتسكر بقوه .. وبكل خوف قمت وبديت أدور غرفتي ومن حصلتها دخلت وسكرت الباب وقفلته ولحظتها حسيت بالأمان .. !!!

كان لحظات بس حسيت فيها بالآمان في هذا المكان لكن هذا الإنسان انتزعها .. محمد أذكر أنه هذا اسمه وشكلي ما راح أرتاح وهو في هذا البيت .. ودعيت من قلبي " يا رب أنك تسهل علي وتفرج همي !!! " ........



// × // // × // // × // // × //


كان سلمان يمشي جاي عندي وشكله ضايق ابتسمت له وقلت وأنا متوقع كلامه " سلمان لا تقول وين نصيبي !!! أنتي تدري العين علينا ألحين لكن البوس قال راح يبيع كل البضاعه بالكامل .. !!! "
سلمان بهدوء " لا ياخي مني جاي عشان كذا يعني صار لي معكم فتره وفهمت أسلوب البوس وطريقته وكل شيء بس جاي ياخي ضايق من سالفه ثانيه .. !"
قلت بهدوء " وايش مضيقك ؟! "
سلمان بإهتمام " ما عليك مني موضوع ما يستاهل .. بس بصراحه في بالي موضوع كيف يبيع البوس البضاعه .. !! "
ابتسمت وقلت " للآسف سلمان أنا ما عندي علم عن البوس بشيء صح أني أعرف الناس فيه بس صدقني ما أعرف عنه أكثر منكم ولا تحاول تسأل أنت عارف قوانين البوس لا اسم لا عنوان اللي بينا تخطيط وجرائم وبتستلمون حقكم وزيادة بعد .. !! ولا أظنه قصر في شيء .. !! "
سلمان بألم " راكان أنا هذا اللي يخليني أبي أعرفه ياخي أنا كنت فاقد الأمل بالحياه !! لكن البوس حسسني بقيمتي صراحه .. !! "
قلت " صدقت البوس ما في منه اثنين أنا وأنت ونايف ندين له بالكثيييييير .. !!!

سلمان .. 22 ، راكان .. 26
نايف .. 27


// × // // × // // × // // × //


قمت وأنا أحس راسي مصدع .. وتذكرت ايش سويت وحسيت بألم داخلي !! شربت حتى ... !! أصلا ما فرق يعني كل شي غلط سويته وحياتي كلها أصلا حرام في حرام لأني بنت حرام ... !!!

قطعت افكاري والتفت حولي وما لقيت " متعب " طبعا أكيد بروح لأهله .. خايفه يجي اليوم اللي يطردني ويمل مني أنا لازم أستفيد منه عشان بعدين ما أحتاج له أو لغيره .. حسيت بقهر وقمت بشويش كنت أبي أروح المطبخ أكل لي شيء بس وأنا أمشي وقفت قبل لا أوصل المطبخ كنت أسمع صوت في إحدى الغرف وكانت غرفه يقول متعب أنها فيها اوراق تخص شغله حسب كلامه وكانت مقفوله دايم وهو محذرني أقرب منها حتى.. !!!

استغربت قلت معقوله يكون فيها " متعب " مع أنه ما قد اشتغل هنا .. وبعد متعب قال لي قبل لا أنام أنه بروح عند أهله !! بس معقوله ما قدر يروح يمكنه ما يبي يفارقني بس أحس تفكيري غبي اللي مثل متعب ما يهتم فيني بس يمكنه في شغل يخلصه .. !!!

ترددت شوي لكن بعدين قربت من الغرفه كان الباب مفتوح شوي وأقدر أشوف وبهدوء شفت اللي داخل وانتبهت لمتعب وهو كان يكتب شيء على ورقه ثم رفع راسه والتفت لشخص ثاني توني انتبه له كان جالس بزاوية الغرفه وأقدر أشوفه وكان غريب شكله .. !!!

كان يرتدي نظاره سوداء وشعره طويل بشكل غريب ؟! يعني كأنه شعر حرمه مب رجال .. وكان يمكن بالثلاثين من ملامحه شيء زي كذا وكان معطي نظره على شيء معين وشكله كان تلفزيون لأني اسمع أصوات .. !!!

كنت متوتره وخايف ينتبهون لي رغم أنه صعب شوي ينتبهون لكن مب مستحيل .. لكن فضولي كان أقوى مني وقررت أظل وانتظرتهم يتكلمون شفت متعب يبتسم ويقول له " تدري رغم كل شيء ما أنكر ذكائك ما تغير يمكن نختلف بالمطلب وكل واحد له متطلبات لكن بالنهايه المبدء واحد وأنت عقليتك تعجبني كثييير .. !!! "

الرجل الغامض ما التفت ولا كأن متعب يكلمه وكانت جلسته ما تدل على إحترام استغربت كيف متعب يسكت له وهو اللي يحب يذل كل الناس .. !!! حسيت أن هذا الإنسان شخص خاص مب عادي ... !!

وبعد وقت همس الرجل الغامض بهدوء " المهم تصرف البضاعه بهدوء ترى العين مفتحه وأنا ما راح يضرني شيء لكن اذا أنا طحت أنت عارف وش ممكن يصير .. !! "
قال متعب " لا تشيل هم الأمور بتتم بسريه والبضاعه بتم بيعها .. والمبلغ بيوصلك بالتمام والكمال .. !! "
قال الرجل الغامض " ممتاز " .. !!

وبعدها شفت متعب يقوم وخفت ومشيت بهدوء لغرفتي وانتظرت أسمع قدوم متعب لأني شكيت أنه شافني لكن ما سمعت شيء .. فقررت أنسدح في الفراش وأنام بس وانسدحت بهدوء وأنا أفكر مين ممكن يكون هذا الشخص لأن لأول مره أشوف متعب يسوي شغله هنا صحيح أنه قال أن الغرفه المقفله فيها أوراق تخص شغله لكن ما كان يشتغل هنا .. !!

ومر وقت ولا سمعت شيء وحسيت النوم يغلبني واستسلمت له .. !!!!!!



// × // // × // // × // // × //


ابتسمت .. أعجبتني فكرة أبوي نطلع نغير جو نروح للبر كلنا وعمي حمد بعد وعياله يعني كان الكل محتاج الطلعه هذي .. وبالمره على كلام أبوي نحدد موعد ملكتي على نوره بنت عمي ... !!!

بصراحه كنت مستانس يعني أبي أتزوج وأسس لي أسره وعيال يعني صحيح ما أعرف بنت عمي لكن يكفي أنها بنت عمي وأظنها راح تكون أصيله ما يحتاج وطلعة البر بالنهايه ترويح للنفس وراحة صدر .. من يوم وفاة أختي لليوم ما حسيت بالجو الأسري كل وضعنا ضيقة صدر وكتمه .. !!!

ويكفي أني أشوف مهند وحتى عهد مستانسين للروحه .. الله يسهل ويتمم ابتسمت لهم وقلت بهدوء " الحمدلله .. تسلم يميينك يما والله الفطور من يدك ما في أحلى منه شيء .. يلا عن أذنكم .. أنا يبا بروح للشغل !! "

ابتسم لي أبوي وقال " بالتوفيق وانتبه لنفسك وأنا شوي وألحقك إن شاء الله .. !!!


// × // // × // // × // // × //


كنت حاس بالدنيا تسود في عيني لحظتها حسيت أعصابي انهارت وكلامه كان ضربة قاضيه علي مسكته بقوه ودفيته على الجدار وقلت بعصبيه " كذااااااااااب أنت انسان تكذب مريض !!!! أنت مب خالي ولا أعرفك !!! كذاب تافه ... أمي مستحيل تنساني فاهمني أمي مستحيييييييييييييييل تنساني .. !!! "

خلاص تعبت بعد كل هالصبر يقول هاللي يسمي نفسه خالي هالكلام وربي ما أقدر أتحمل حسيت بالدنيا تظلم في عيني أكثر وأكثر وأنا أسمع خالي ينادي " عمر .. عمر " ... !!!

انقهرت وقلت بعصبيه " ليه يا خالي تعذبني وربي حرام عليكم !!!!!! "



// × // // × // // × // // × //



" لاحول ولاقوة إلا بالله .. !!! " .. " طفل عمره 11 سنه ويقتل !!!!!! " .. " الله يرحمها وربي شيء يوجع القلب مساكين هي راحت ضحية وهو حياته ضاعت قبل لا تبدء .. !! "

كنت أسمع كلام كثير بس مني قادر أفهم ولا أبي أفهم .. !! كنت أبي أهرب وبس ... شفت أطفال حولي كثير لكن كنت أحسهم مب مستانسين في هذا المكان مثلي وكنت أبي أهرب من المكان ... !!!

لاحظت شخص كان يطالعني كثير بنظرات غريبه وفي يوم قرب مني وهمس بهدوء " معاك ناصر وأنت وش اسمك !! "
سكتت هل مفروض أجاوب .. قلت بهدوء " انا وليد اسمي وليد !!!!!! "
ابتسم لي وقال " اسمعني وليد أنا حاس أنك مظلوم وأبي أهربك من المكان وبخليك تشتغل معي وتستانس وتجيك فلوس كثيره !!! "

هذا كان ناصر يشتغل في ذاك المكان !! كان انسان غريب لكنه كان يبي يساعدني وقبلت وقدر يهربني من المكان في الليل وبعدها أخذني معه لبيت مهجور ودخلت معه كان في أطفال غيري هناك .. !!

وابتسم وقال " اسمعوني أنتم كلكم هنا لأنكم تبون فلوس وتبون تعيشون .. وأقدم لكم وليد هذا بكون مساعدي !!! .. ثم كمل .. اسمعوني الشغل من بكره الصبح وتجون هنا نفس هالوقت وكل واحد منكم يجمع أكثر شيء يقدر عليه لازم تبينون للناس أنكم مساكين !! واللي يستخدم ذكائه بحصل فلوس وأكثر واحد بحصل فلوس بتكون له عندي مكافآه كبيره !! وأقل من يحصل فلوس ببساطه أبلغ عنه الشرطه .. !!!!!!!!

ببساطه كانت حياة رعب مدة أسبوع وكرهت أني طلعت كان يغصب الجميع على أنهم يشحذون حتى أنا رغم أني مساعده على كلامه بس صرت أشحذ وكنت أحصل قليل وحذرني أكثر من مره أنه يبلغ عني لكن في يوم وهو كان معصب مني اقتحمت الشرطه المكان علينا لحظتها مدري كيف لكن قدرت أهرب من خلف البيت لأن الجدار الخلفي كان مهدوم وقعدت أركض وأركض حسيت رجولي تتقطع والدم ينزل منها لكن خفت ما أبي أروح السجن وكنت حاس بخوف وأبي أبعد عن المكان .. !!!!!!!!!!!!!!!!!!!!!!!!!!!!



// × // // × // // × // // × //

نهاية الفصل الثالث
أحـقـاد تـحـت الـرمـاد

الفصل الرابع


// × // // × // // × // // × //

" 
كنت أقف وسط الطريق وأتلفت حولي أبحث عن إجابة عن مكان عن أفكار .. !!
لكن لا شيء لا أحد وبدأت أشعر بالأماكن تبتعد من حولي وظل ذلك التساؤل يدور في داخلي 
من أكون ؟؟!! 
"


// × // // × // // × // // × //


قمت بصعوبه وأنا أحس بالتعب وبتلقائيه التفت أدور ساعة .. وانصدمت أن الساعه كانت 9 الصبح .. !!! كيف نمت كل هذا الوقت مب على عادتي أبد بس يمكن الراحه اللي حسيتها في الفراش !! أول مره أحس للنوم طعم بس حسيت بضيق أن صلاة الفجر راحت علي وأنا متعوده أصليها في وقتها .. !!!

قمت وتوضيت وصليت وبعدها جلست على الفراش مني عارفه ايش أسوي كنت خايفه أطلع وأشوفه بوجهي من جديد هذا الإنسان اللي اسمه محمد أنا مب ناقصني يرمي علي كلام أمس انعزلت بغرفتي حتى أني أعتذرت من عمي أروح معهم الإستراحه لأن هم عادتهم حسب ما عرفت كل خميس يروحون الإستراحه ويجتمعون وأنا قدرت أقنع عمي أني تعبانه وأبي أرتاح .. !!!

بس نمت بدري العشاء حتى قبل لا يجي عمي وعياله لكن قومتي متآخر !! بس هم أكيد فيه ألحين لذلك خايفه أطلع و... لحظتها انقطعت أفكاري لأن الباب انفتح بدفاشه روعتني لكني بعدين ابتسمت لما شفت مريم وقلت بهدوء " هلا مريم !!! "

مريم قالت بإندفاع " شوفي يمكني فيني دفاشه شوي لا تاخذين بخاطرك أنا اعتبرتك اختي وبتعاملك معك فرررررررررررررري مررره ... وبصراحه ريحتيني أنك قايمه خفت تكونين نايمه وبعدها عاد نصير أمام مشكلة أن ممكن تكونين من نوع النوم الثقيل وهذا النوع من الناس أصعب شييييييييييييييء تقومه اسأليني تركي نومه ثقيييييييييييل احس اذا انفجرت قنبله حوله ما حس بشيء وربي شيء غير طبيعيييييي !!!! "

استغربت يوم سكتت وكانت تطالعني بغرابه خلتني أتوتر ثم ضحكت وقالت " بس كنت أختبرك أشوف فاهمه وش أقول وبعدين يقولون الصمت المفاجئ يثير الانتباه يعني تعرفين ابي تركزين معي ميه الميه المهم ما احب اتكلم كثير وأزعجك وعارفه أني مزعجه بس يعني تعاااااالي الفطور تحت جاهز وننتظرك !! "

وكانت بتطلع لكني قلت " مريم .. !! "
التفت لي وقالت " هلآ "
قلت وأنا متردده " أخوانك تـ..حت ؟! أتحجب ولا كيـ..ف ؟!"

طالعتني وضحكت وقالت " لا محد فيه تعالي بس ولا تسوين فيها لا في تركي ولا محمد أصلا محمد من يومه كل خميس يفطر برا !! وغالبا يكون مع خويه فصييل !!!! "

لحظتها بدون شعور قربت من مريم وضميتها لأني ارتحت لها بمعنى الكلمه وحسيت لحظتها أني كسبت أخت جديده بتكون سند لي فرحت فيها وحسيت أن يكون لي عائلة شيء خاص مميز لا يمكن يتعوض .. !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!!!!!!!




// × // // × // // × // // × //



أبوفيصل " وليه ما يبي يجي معنا !! يعني هالجمعه نحتاج لها كلنا .. ولا ولدك له راي ثاني ؟! "
أبومنصور " وشو دعوه يا راشد كانك ما تعرف عبدالرحمن .. حبه للشغل ما ينتهي وبعدين حسب كلامه في قضيه صعبه بيده وما يقدر يتركها ألحين لكن بحاول أقنعه حتى لو يلحقنا يعني مب مشكله خاصه أنا بنقعد أسبوع ولا ؟! "
أبوفيصل بهدوء " إلا يا حمد .. واذا ما اقتنع علمني أكلمه .. مب على كيفه ياخي قله عمه مشتاق له وكلنا مشتاقين له .. زمان عنه يعني الشغل له حق عليه بس نسى الكل بسبب هالشغل .. !!! "
أبومنصور " إن شاء الله لا تشيل هم غير أخليه يجي .. !!! "


// × // // × // // × // // × //



كنت جالس أنتظر آخر مريض ... بصراحه ما أنكر أنك تسمع للمرضى من كل مكان وكل شخص يشكي لك مشاكله هو تعب يمكن اضافي لك لكن لما تستمع لمشاكل الناس تشعر أنك مب أسوء الناس .. !!!

مهما ضاقت ظروفك ودنياك تأكد أنت تظل أفضل من غيرك والحمدلله على كل نعمه ... طلعت من أفكاري مع دخول المريض وبهدوء قمت ومديت يدي أرحب فيه لكني وقفت مصدوم .. !!!!!!!!!!!!!!!

ما صدمتني ملامح الحزن لا !!! ملامحه شخص أعرفه متأكد هو ما غيره وقلت بتردد " عمر ؟! "

لحظتها اقترب مني وضمني وعرفت أنه هو " عمر " ما غيره .. يالله اشتقت له كثييييييير ضميته أكثر !! حسيت أنه لقاء أخوي الصغير بعد وقت طويل من الفراق .. !!!

ومب أي انسان .. انسان غالي !! كل ما تذكرت كيف انسحبت من الدار حسيت أني غلطت خاصه عمر كان غالي عندي ... شفته يصيح وهو يضمني استغربت وش اللي صاير حسيت في شيء ولا كيف قدر يوصلني وليه ؟! أكيد في موضوع كبييييييييييييير ... !!!

جلس على الكرسي وقال من قلب " والله مشتاق لك يا سعود ... ما تدري كيف تعبت عشان أوصلك !!! "

سكتت وظليت أستمع له لأني حسيت أنه محتاج لإنسان يسمع له ... !!!

كمل عمر بألم " ما أدري وش أقول يمكن تستغرب ليش دورت عليك !!! كنت قبل فتره أبي أبشرررك أني عرفت الحقيقه وفهمت كل شيء لكن ألحين .... مدري وشو أقول أصلا !!! "

وكمل بقهر " تخيل يا سعود من قبل كم سنه عرفت كل شيء !!! وقتها كنت خلاص أقدر أطلع من الدار وعرفت قصتي والحقيقه اللي ما كنت أعرفها ... !!!!!!! "

قلت بإستغراب " قصتك ؟! "

كمل بضيق " سعود أنا معروف مين أهلـ ... سكت ثم كمل بضيق واضح .. قصدي أمي هي المعروفه مين هي .. لما ارتكبت جريمتها مع أبوي !! هي انحبست وقتها في السجن لأنها حامل فيني لين ولدتني .. !!! "

" وبعدها هي طلعت من السجن لما تنفذت عقوبتها .. وأنا أخذوني لدار الأيتام !!!! أنا ما صدقت لما عرفت أن هذي قصتي ووقتها حسيت أنه ما في أحد مثلي كل السعاده صارت عندي !!! لا تستغرب يا سعود !!! تدري ليه لأن طلعت عندي أم تخيل يا سعود الشعور اللي بحياتك ما حسيت فيه فجأه تحس أنه موجود ولا وتعرفه ويمكن عايش قريب منك !!!!!!!! "

وكمل بهدوء " حاولت أوصل لشيء يخص أمي أو عائلتها وما قدرت ومرت سنه كامله يا سعود وكل يوم أتقطع مية مره بس كان عندي أمل أن بلتقي في أمي وكنت كل يوم قبل لا أروح أرقد تدري ويش أسوي يا سعود أروح أطالع السماء وأقول يااارب أنها تطالعها مثلي ألحين .. !!!!! "

وكمل بألم " وربي يا سعود لا يومي يوم ولا نهاري نهار !!!!!!! بس كنت أبي أعرف شيء عنها لو حتى أنها بخير ... وبعدين قدرت أعرف القاضي المسئول عن القضيه ومع أنه كان تقاعد بس قدرت أوصله وربي ما صدقت يوم وصلت له وكلمته وعرف القضيه وقال أنه يذكرها زين وقدر يجيب لي رقم خالي .. !!! هذا تدري متى يا سعود ؟؟؟ بعد ثلاث سنوات يعني قبل كم شهر بس قدرت أحصل رقم خالي وما تدري وشلون الدنيا وقتها ما وسعتني وأن تعبي ما ضاع فاضي لا !!!!!!!!!!!!!!!!!! بالعكس أنا وصلت لأهلي ولأمي ... !!! "

وهنا لاحظت الدموع بعيونه بغيت أتكلم لكنه قال بألم " وربي لما دقيت كنت خايف مدري وش أقول !!! ما صدقت لما سمعت صوت خالي وسألته وطلع هو ولما علمته مين أنا استانس فيني ورحب فيني وقال أنه راح يأخذ أقرب طياره لعندي ... لأنه في الشرقيه ويالله يا سعود قعدت أنتظر الأيام تمر أبي بس أشوف خالي وأضمه بس أبي أحس فيه وأحس بأهلي حولي !!! "

" ولما جاء بسافر بلغني وانتظرته في المطار .. ولما وصل عرفته يوم ناداني " عمر " وقتها حسيت ما في شيء بالدنيا بفرحتي وربي ضميته وحسيت أني آخيرا لقيت أهلي وتحمست أسأل خالي عن أمي .. !!! "

ولحظتها سكت وقال بقهر " تخيل يا سعود يومها يقول لي خالي لما سألته عن أمي وعن أحوالها قالي أنها بخير من دوني وأنه لازم ما أدور عليها عشان لا أخرب حياتي ويكفي أني سبب سجنها ؟!!!!!!!!!!!!!!!!!!!!!!!!!!!!!!!!!!!!! ليه انا وشو دخلني يوم انسجنت ؟؟؟؟؟؟ مب هي اللي رمتني في الدار ما بغتني تركتني وعاشت حياتها ؟!!!!!! يقول أنها مستانسه وتزوجت وعندها عيال طيب وانا اييييييش !!!!!!!!!! "

" وربي يا سعود ما أبي أخرب حياتها بس أبي أشوفها مره وحده بس مررررررررررررره أبي أحس فيها والله مشتااااااااااااااااق لها حييييييييييل !!!! طيب مو لازم أشوفها بس أبيه يسلم عليها لكن يقول لي ابعد عنها ولا تخرب حياتها خلها تستانس أكييييييييييييييييييد لازم تستانس أما أنا مب لازم بالطقاق مين أكون ولد حرام أبوي مب معروف مين يكون !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!!!!!!!!!!!!!!!!!!! "

على آخر كلامه كان يصرخ وأحسه يفرغ كل غضبه ولحظتها انهار صار يبكي مثل الطفل وبكل ألم قربت منها وضميته وقعدت أهديه وأقول له " لا تزعل يا عمر قوي قلبك ولا تنسى ربك سبحانه ما يرضى بالظلم وحقك بتاخذه وأمك بتشوفها وأنا بظل معك ليييييييييييييين تشوفها !!!!!!!!!!!!!!!!! "


// × // // × // // × // // × //



كل فرحه بديت أحسها فيها راحت .. أبوي تغير تعامله معي وأمي بعد وبديت أحس أني بستانس لكن اليوم أبوي جاء وقالي أن تركي خطبني !!!!!! وأنه موافق ورفض يأخذ رايي .. أنا مستحيل أقبل فيه !!!!!!!!!!!!

أكثر انسان أكرهه وحاولت أقول لأبوي لكنه ما اهتم ونفس الشيء أمي كلمتها وقلت لها لكنها قالت أن الموضوع بيد أبوي .. !!! كنت حاسه بالضيق والقهر مو معقوله ليه أبوي أول رفضه وألحين وافق !!!!!!!!!

أنا متأكده أن أبوي صار يبي الفكه منا بسبب اللي صار لساره لكن مب كذا يغصبني على أكره انسان !!!! كنت حاس بالضيق وخايفه أكلم أبوي ويعصب ثم يرجع للشراب مثل أول لأنه تركه لكن اذا عصب يهددنا أنه بشرب ووقتها ما في أحد يحط حرته فيه إلا أنا كالعاده .. !!!



// × // // × // // × // // × //



كنت راجع وأنا مبتسم أن خططي تمشي بالطريق الصح كل شيء ممتاز .. وأيام وأنفذ كل شيء أبيه .. مشيت بهدوء للمكتب ورفعت المجلدات وأنا مستانس أني قريب بطير عبدالإله .. !!!

وسبحان الله طلعت من أفكاري على صوته وهو يقول معصب " وين حضرتك رايح !!!!!! أنت داري دوامنا لين 5 المغرب وأنت أشوف مختفي من الظهر يا أستاذ ولا يعني تحسب عشانك جاي توصيه من أبوفيصل بتلعب بحلاله على كيفك !!!!!! لا هنا نظام يتطبق على الكل الصغير والكبير !!!!!!!! "

طالعته بإبتسامه وقلت بهدوء " أخوي عبدالإله أبوفيصل لما أرسلني هنا كان يبيني أتعلم منك يعني بصير مسئول عن المصنع فيحق لي أطلع متى ما أبي وأرجع متى ما أبي ولا أحد يحق له يسألني عن الوقت !!!!!!!!!! "

طالعني بعصبيه وقال " والله تخسى تصير مكاني فاهم وصدقني يوم ثاني ما تقعد هنا !!! انا الحين رايح لأبوفيصل وأخليه يطردك لأن أمثالك حسافه فيهم الخير !!! أجل تبي تاخذ مكاني !!!!!!!!!!!!!!! "

ابتسمت له بخبث وشفته يمشي وهو رايح لأبوفيصل وابتسمت لأن كل شيء أخطط له يمشي صح ميه الميه ونهايتك بدت يا أستاذ عبدالإله .. !!!!!!!!


// × // // × // // × // // × //



كانت منال مثلي مصدومه من قصة عمر وحسيتها بتصيح أعرفها أختي قلبها ضعيف .. قلت " لا تضيقين صدرك أنا بس حبيت أقولك السالفه !!! لكن تصيحين فلا وسعي صدرك بإذن الله كل شيء بصير بخير .. وبعد ما أبي أبومالك ياخذ بخاطره علينا ويقول تجي مرتي عندك وتقلبها حزينه !!!!!! "

منال بإبتسامه " لا يا سعود أنت تعرف أن عبدالله مب كذا !! بعدين بجد يا سعود شيء يكسر القلب الله يساعد هالـ عمر مدري يعني بجد شيء ما يقدر يتحمله أحد !!! طيب وانت ايش بتسوي له ؟!! "

قلت بهدوء " تخيلي خاله جايه يبي يجيبله شغل ؟!!! يعني يجرح في الولد ثم يقوله رح دور لي شغل ... على كل أنا هديت من عمر وقلت له بجي بكره أزوره وغير أقنع خاله وأوصل لأمه وبعدها أشوف هل أمه بتقتنع تقابله ولا ايش الوضع ... والله مدري لكن بإذن الله الأمور تتسهل وأقدر أرسم السعاده على وجهه وربي ما تدرين قد ايش هالولد كان ولازال يعني غالي علي وربي أحسه مب بس أخوي الصغير لا يمكن مثل ولدي !!!! "




// × // // × // // × // // × //
// × // // × // // × // // × //



قلت " سم عمي ! آمرني ؟ "

كان عمي طالبني بعد ما تغدينا وحسيت بنوع من الخجل وأني سبب في بعد عياله عنه بسبب وجودي في البيت وقلت هالكلام لمريم لكنها قالت كلامي فاضي وما له معنى !!!!!!!

عمي بهدوء " اسمعني وانا عمك ... أنا أعتبر نفسي مب عمك لا يعلم الله اعتبر نفسي بمثابة أبوك والبيت هذا ما يحتاج بيتك أي شيء تحتاجين له أو تبينه آمريني بس واذا أحد من عيالي ضايقك علميني ... تراك بنت الغالي وأنتي غاااااااليه مثله !!! "

حسيت بسعاده لما قال بنت الغالي يالله تمنيت أقابل أبوي وأمي وحسيت بضيق أنهم متوفين لكن الله يرحمهم بدعي لهم وعمي مب مقصر معي أبد .. ابتسمت لعمي وقلت " عمي أنت ما قصرت معي الله يخليك وعيالك هم أخواني وبالذات مريم ما في مثلها أخت كسبتها ... بس عمي انا خايفه أكون مضايقه تركي ولا .. ترددت في نطق اسمه مدري ليه يمكن كان اسمه رعب لي من ذاك اللقاء وأنا خايفه منه و... " !!!

قاطعني عمي من أفكاري وهو يقول " عشان كذا أنا أبي أكلمك اسمعني يا نجد أنتي بإذن الله قاعده معنا وخلاص من اليوم ولبكره هذا بيتك وعشان عيالي أنا خايف يضايقونك .. مع أن تركي صغير بس المشكله في محمد ولدي الكبير طلعاته ودخلته في البيت بتضايقك !!! "

" لذلك يا بنتي أنا فكرت أني أزوجك ولدي محمد .. واسمعيني لك أسبوع وأسبوعين وثلاث تفكرين براحتك اذا حبيتي الحمدلله فيعلم الله اني بستانس أن ولدي صار لبنتي وبنتي لولدي لكن اذا ما حبيتي فما راح أجبرك على شيء .. بالعكس بتظلين بنتي وأنتي الداخله وهو بكون الطالع !!!!!!!! "

انصدمت ما قدرت أفكر ما توقعت أن عمي يفكر يزوجني لولده محمد ... بغيت أندفع وأقول مستحيييييييييييل لكن ما بغيت أجرح عمي وقررت أطول شيء لين بعد أسبوع وأقوله أني ما أقدر ... !!!!

بس حسيت أنه بكسر شيء بيني وبين عمي خايف أخسره !!!!!!!!!!!!!! ليه يا عمي خيرتني هالخيار يعني راحتي ولا أنت !!!!! ما أبي أكسر بخاطر عمي بس مقدر أقبل في محمد لأمور كثييييييييره !!!!!!!!

طلعني من التفكير عمي وهو يمد يده وفيها خمس ميه ولحظتها اندفعت وقلت " لا عمي ما يحتاج وربي !!! "

لكنه قاطعني وقال " اسمعيني يا نجد لا تظنين أن أتصدق عليك ولا أحسن لك لا يا بنتي هذي من حلالك ... هذا من فلوس أخوي كانت بيني وبينه شراكه ومن وفاته وأنا أطور في الشركه اللي بيننا يعني أنت لك فلوس وحق فلا تخافين هذا من فلوس أبوك يعني حلالك ... !!! "

لحظتها انصدمت جد ما توقعت هالكلام وارتحت ومن قلب قلت " الله يخليك لي يا عمي أنت ما في مثلك !!! "

وقمت حبيت راسه لأني حسيت بطيبته وأصالته ... الحمدلله يارب .... !!!!!!!!!!!!!!!!!!!!!!!!!!!!!!!!




// × // // × // // × // // × //




كان كعادته غامض لكن عبقري !!! يتخذ الصمت أسلوب لكن يدهش من حوله !!! ببساطه تناقضات تعيش في شخص واحد هذا البوس بنظرهم كان انسان قلبه أبيض لكن مجرم بمعنى الكلمه ... !!!

كان يرسم الخطه اللي فاجئتهم العمليه ما كانت مغريه مب محل ذهب أو ملابس أو حتى سطو على سياره !!! بل على بيت شخص معين والأهم في الجريمه هو قتل صاحب البيت ؟!!

كان عمليه غامضه بكل نواحيها لكن ثقتهم في البوس كبيره كان يعرف كل خطوه ومتأكدين في شيء كبير ينتظرهم ابتسم الكل وبدء التجهيز للعمليه والخطط تدار بصمت .. !!!!!!!!!!!!!!!!!!!



// × // // × // // × // // × //


قلت بإستغراب " يبا وشو فيه عبدالإله متصل عليك ؟! "
أبوي قال بعدم اهتمام " ما عنده سالفه الله يهديه يتصل علي ألحين يقول أنه جاء المكتب ولقاني مشيت وكان يبي يكلمني بموضوع يخص تركي !!! "
قلت بإهتمام " يبا ليه وشو فيه ؟!!! "
أبوي بهدوء " يقول يبيني أطرد تركي أنه مب مرتاح له !! "
قلت بسخريه " وربي قايلك يبا مب بس أنا هذا عبدالإله نفس الشيء .. !! "

أبوي بعصبيه " اسمعني يا فيصل ترى قطع رزق الناس مب زين !!! انتبه تقطع أرزاقهم واحفظ هذا براسك أنت ما تدري عن حياة هالإنسان يمكنه يعيل عائله يمكن في ناس في رقبته بالله عليك لما أطرده بس لأنك أنت ولا غيرك ما ارتاح له ؟!!! وقتها كيف أواجه ربي ... !!!!!!!!!!! "

سكتت حسيت بصدمه من كلام أبوي صراحه ما فكرت ولا جاء في بالي وحسيت كلامه صح بس وربي مني قادر أبلع هالإنسان وقلت " يبا معك بس يعني انتبه منه يمكن يكون حرامي ولا شيء ما ندري حنا !!!! "

قال أبوي " لا تهتم أبوك مب غبي يلعب عليه أحد .. !! وتركي طلعه من راسك وأنا المسئول عنه !!!! "

ما ارتحت لكلام أبوي كثير أحسه طيب بزياده لكن بنفس الوقت كلامه صح صعب أنه يطرده ويظلمه لكني براقبه هذا اللي قررته بحاول أعرف كل شيء عنه واذا مسكت عليه شيء وقتها أعلم أبوي عشان يطرده ... !!!!!!!!!!!!!


// × // // × // // × // // × //



كانت المكالمه صدمه بالنسبه لي .. كل اللي صار صدمه بالنسبه لي من ساعات بس كنت أسولف مع أختي " منال " وبعدها بشوي راحت مع سواقها لبيت زوجها لكن الصدمه كانت لما تلقيت مكالمه منها استغربت ورديت عليها توقعتها نست شيء مثل عادتها لكن الصدمه كانت وهي تصرخ وتنطق اسم زوجها عبدالله أبومالك ... !!!!!!!!!!!!!!!!!!!

ما فهمت ايش ممكن يكون اللي صار معقوله صارت مشكله بينهم ما قدرت أفكر لكن رحت لها بسرعه لأنها كانت تصيح بشكل جنوني .. ولما وصلت ودخلت تمنيت أني ما دخلت لقيت الباب مفتوح وكل شيء مفتوح والشرطه في المكان ... كان صدمه ما بعدها صدمه لقيت منال منهاره وصايره مثل المجنونه ... !!!!!

وزوجها في فراشه مقتووووووووووول !!!!!!!!!!!!!!!!!!!!!!!!!!!!!!!!! ليش وكيف ومتى ما أدري كل اللي عرفته وحسب كلام عبدالرحمن أنهم عصابه معروفه تتصل وتبلغ عن الجريمه ثم تنفذها !!!

وهذا اللي صار تبلغ عبدالرحمن بالجريمه .. وتسلم المكان ولكن وصولهم كان متآخر لأنه كان مقتول .. !! أي إجرام اللي أشوفه وليش طييييييب !! حسب ما عرفت أن كل شيء ثمين في المكان انسرق !!!!

حسيت أفكاري مشوشه ما أقدر أصلا أفكر جلست على الكرسي في المستشفى وأنا أنتظر الطبيب يطلع ويبلغني عن حالة مريم ... بصراحه كنت تعبان أبي أغمض عيني وأرتاح وخايف أرتاح مدري أفكاري مشووشه .. !!!!!!!!!!!


// × // // × // // × // // × //



" لو أنا منك وربي أقبل فيه ونص !!! " كنت مصدومه من كلام أختي البتول وهي البنت اللي ما ينرد لها طلب من أمي .. ما توقعت هذا رايها كنت أبي أشوف وش تقول .. !!!

وقلت بإستهزاء " يا ليته خطبك وفكني وبعدين أنتي مجنونه ليه توافقيييييييين ؟!!! "
قالت البتول " انا بصراحه سمعت أمي وأبوي يحكون ويقولون أن تركي عنده فلوووووووووووووس كثيره يعني تخيلي يشتري لك كل شيء بالله وش يقعدك هنا !! لا شيء ولا حياه حتى تلفزيون ما عندنا إلا واحد مب صاحي ما يعرض إلا قنوات السعوديه وربي طفششششششششت !!!! "

سكتت فهمت ايش تفكر فيه مب الزواج لا هي طمعها في الحياه ما ألومها صدق بحياتنا ما حسينا بطعم الحياه لا تلفزيون لا شيء يعني أفضل شيء عندنا تلفزيون مثل ما قالت مب صاحي سيييء مررره لكن صراحه ما كنت أفكر كذا يعني عادي بالنهايه الحمدلله غيرنا يمكن ما عنده حتى تلفزيون شيء أحسن من لا شيء ... !!!!!!!!!!!!

بس كلامها استغربت منه أن تركي عنده فلوس ؟ كيف بعرف أبوي ويعني أبوي يبي يبيعني عشان فلوس تركي !!!! الله يسامحك يبا أنا بنتك وتبيعني لأي أحد لكن وربي ما راح أسكت هذا اللي قررته وتركي ما راح أتزوجه لو ايش ما يصير !!!!!!!!!!!!!!


// × // // × // // × // // × //



كنت أركض أبي أبعد عن المكان .. أحس بخوف خايف يلحقني .. !! وبديت أشوف شرطه وبعدين يرجعوني للدار وأشوفها ايه هيييييييي لا مستحيييييييييييل وعد ... وعد ... وعد !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!!!!!!!!!!!!!!!!!!!!!!!!!!!!!!!!!!!

قمت من النوم خايف !!! الحمدلله حلم .. كنت خايف من أنهم يلحقوني ويرجعوني للدار ولا ذاك المكان !!! تذكرت ناصر ايه حتى ناصر ما ابي أرجع له كان نذل ما يحب أحد بس يبينا نخدمه ونجمع له فلوس ... !!!!

كنت أمشي وأنا أحس رجولي تقطعني !!! مدري وين أنا فيه كنت في حديقه عامه شيء زي كذا حديقه في الشارع ومحد فيه قعدت أمشي وأنا خايف وشوي لقيت رجال جالس استغربت وقربت منه .. !!!

شفته يلتفت لي ويقول " مين أنت !!! "

قلت " أنا اسمي وليد ... !!!؟ "

همس وقال " وين أهلك يا وليد ويش مطلعك وأنا أبوك !!! لازم أوديك لهم أكيد خايفين عليك ألحين ... أسألني وربي أول ما كنت أهتم في ولدي لكني لما فقدته وراح مني صرت أتمنى أشوفه وأضمه لكن خلاص راح ومستحيل يرجع !!!! "

قلت " انا ما عندي أهل !!"

طالعني بإستغراب وقال " طيب تعال معي أوديك للشرطه !!! "

هنا صرخت بخوف وقلت " لا لا لا لا لا لا لا لا !!!!!!!! ما ابي الشرطه لا انا ما عندي أهل ما أبي الشرطه " ولحظتها مسكني وبدا يسحبني لكني رفضت رفضت وبديت أقاومه وأنا رافض أني أرجع لذاك المكان ما أبي مستحيل أقبل ... !!!!!!!!!!!!!!!!!!!!!!!!!!!!!!!!!!!!!!


// × // // × // // × // // × //

نهاية الفصل الرابع
أحـقـاد تـحـت الـرمـاد

الفصل الخامس


// × // // × // // × // // × //

" 
قد نرسم لنا أحلام وطموحات .. 
ولكن هناك من يسعى لتحقيقها 
وهناك من يقف عند رسمها .. !!!
"


// × // // × // // × // // × //


بعد مرور ثلاث أيام ..

" الموقف صعب والألم كبير لكن تصبر وتذكر أن ربك مع الصابرين .. وأبومالك راح للرحمن الرحيم .. الله يرحمه ويسكنه فسيح جناته !! وأختك بإذن الله ترجع لك بأحسن حال .. !! "

كنت أحس بضيق لكن كلام أبوفيصل خفف علي التفت له وقلت" الله يخليك يا عمي .. أنت وعيالك ما قصرتم معي ووقفتكم ما راح أنساها أبد .. !! "
أبوفيصل بهدوء " أفى عليك أنت ولدنا منا وفينا ما يحتاج يا سعود وأنا أبيك ترجع لشغلك وتنسى اللي صار ما أقولك أنه شيء سهل لكن بإذن المجرمين بياخذون جزاتهم سواء في الدنيا ولا الآخره .. !! "

ابتسمت وقمت حبيت راس أبوفيصل لأن حسيت بشخص ممكن أسند نفسي عليه شخص قريب مني وبجد أبوفيصل دوم ما يقصر .. !!!!


// × // // × // // × // // × //


قلت بتردد " أنا موافقـ..ـه عمي " وأخذت نفس !! كنت خايفه متردده واستخرت وحسيت براحه شوي يمكن فيها خيره وبعد بالنهايه صعب أرفض طلب عمي خاصه مع اللي يسويه لي وأكيد وقتها بخسر عمي وأنا مب مستعد أخسر أحد من أهلي بعد ما لقيتهم .. !!!!

ابتسم لي عمي وقال " الله يسعدك يا نجد وربي يوم سعدي لما أزوج ولدي لبنتي وتأكدي محمد بشيلك بعيونه واذا ضايقك ولا زعلك في يوم ما يحتاج تعال لي لأني أعتبر نفسي أبوك وأبيك ما تعتبريني عمك بس إلا أبوك وأي شيء تحتاجينه آمري "

ابتسمت وقلت بهدوء " أنت ما تقصر يا عمي " وحبيت راس عمي واستآذنت منه .. !!!
الله يكتب اللي فيه الخير هذا المهم ومع أني مب مرتاحه لمحمد بعد الموقف اللي صار بيني وبينه لكن بالنهايه أنا ما أعرف خيره من شره .. !!!

لكن كنت خايفه من ردة فعل البقيه خاصه مرة عمي اللي شكلها مب متقبلتني مع أني أحاول أكسبها لكنها دائم أحسها تبي تجرحني !!! وخايفه بعد من ردة فعل مريم لأنها صارت بالنسبه لي مثل أختي وأعز وخايفه أخسرها لكن إن شاء الله ما يصير شيء من هذا واذا كان في خير في الموضوع الله يتممه .. !!



// × // // × // // × // // × //



كان واقف بغموضه يبتسم وهو يعلن مواقفته لإتمام ملكتهم !! وأنا كنت أقولها بإستسلام ايه استسلمت لأبوي لأنه صدمني أن الملكه بعد ثلاث أيام بس من خطبة تركي لي شافني أمس والملكه اليوم !!!

حاولت أعترض أصرخ لكن أبوي قال أنه ما عاد يقدر يدفع إيجار البيت وأنه صاحب البيت هدده يطرده خاصه بعد ما انطرد أبوي من شغله !!! لكن تركي خطبني ودفع مبلغ بساعدنا عشان كذا أبوي قبل فيه .. !!!

يعني باعني وأصلا مين يهتم فيني كلهم موافقين وكلهم ضغطوا علي عشان أقبل وأنا أستسلمت .. !!! لحظتها طلعت من أفكاري وقلت وأنا أحس بالألم وأنا أشوف نظرة أكثر انسان ممكن أكرهه " أنا موافقه !!! " حسيت أني لحظتها أعلنت الموت على نفسي أعلنت نهاية الحياه بس ايش الجديد في حياتي ما استانست وأبوي من يومه أصلا ما يهتم فيني وأكيد بوافق يبيعني لأي واحد يدفع .. !!!!!!!!!!!!!!!!!!!



// × // // × // // × // // × //



كنت أحس بعجز !! بضياع مب معقوله اللي يصير .. هذي العصابه تتلاعب فينا مثل ما تبي .. حاولت أمسكهم حاولت أوصل لشيء لكن ولا شيء هذا اللي وصلت له .... !!!

في البدايه توقعتها عصابة سطو على محلات وبديت أربط الأمور على هذي الفكره لكن ألحين كل شيء تغير الهجوم على شخص مثل أبومالك غريب ليش وايش ممكن يكون الدافع .. !!!

أول مره يهاجمون شخص في منزله والغريب وقتها زوجته مب في البيت هذا يعني أنهم يراقبون المكان كان يدرون أنه في هذا الوقت لحاله وحيد !! بس الغريب أبومالك مب غني عشان يهاجمونه إلا اذا كان في شيء ما فهمته .. !!!

معقوله يكون أبومالك شريك لهم !!!! مستحيييييل أبومالك معروفه سمعته الكل يمدحه .. وبعدين حسب ما شفت كل شيء ثمين ولا فلوس انسرقت من المكان يعني معقوله يكون هدفهم مال ؟!! بس مهما كان مو معقوله أبومالك يكون عنده فلوس كثيره في البيت لدرجه يقتلونه !!! أكيد في سر بالموضوع في شيء ما عرفته يمكن زوجته تساعدنا بس هي للحين ما صحت !! ما تنلام الله يعينها اللي صار شيء مب بسيط والله يسهل عليك يا سعود ... !!!!!


// × // // × // // × // // × //



كان كلام أبوي صدمه بالنسبه لي !! مب لأنها وافقت كنت متوقع أصلا توافق ولا يحصل لها تلقى الحلال والنعيم والعز هذا وترفض مستحيل !!! لكن ما توقعت أن الموضوع يصير بسرعه وخاصه أن أبوي ناوي بكره لما نروح الإستراحه ونجتمع مع أعمامي أنه يعلن خطوبتي لنجد والملكه بتكون الأسبوع الجاي وأما الزواج بعد شهر .. !!!!

كيف بتكون ردة فعل ندى لما تسمع بخطوبتي !!! يالله يا ما رسمت أحلامي وبنيت آمالي .. عندي طموحات وأفكار كثيره بس أحس كلها انتهت بسببها هذي الإنسانه دخلت حياتنا وهدمتها وهي أصلا لا هي منا ولا فينا .. !!!

كيف بتحملها ثلاث سنوات مدري .. !!! الله يعيين ويسهل خلاص هذا شيء وبصير ولازم أحمله وأرضى فيه وبالنهايه كلها ثلاث سنوات ويمكن أقل ويصير لي حلال ومال ووقتها كل اللي أتمناه راح يصير .... !!!!!!!


// × // // × // // × // // × //



كنت قاعد أقلب في الملفات أدور على سجل معين لكن ما قدرت أوصل له !!! من وصل هذا الإنسان وهو حاس علي المكتب ترتيبه للملفات سيء وكل شغله يرفع الضغط .. !!!

ما يحتاج أعرف أن هدفه يمسك رئاسة المصنع .. بس ما راح يحصلها أنا بقعد وبطول بس عشان ما يحصلها !!! شوي حسيت بشخص دخل للمكتب رفعت راسي ولقيته هو ما غيره " تركي " .. !!!!

قلت بعصبيه " وين السجلات تحطها أنا أدور على سجل مني محصله !!!!!!! ممكن أفهم كيف ترتب الملفات هنا ؟! "

قرب مني بغموض وقال " اليوم طلبني أبوفيصل وأحب أقولك أنك تلعب بعداد عمرك يا عبدالإله أنت تحاول تطردني من المكان لكن تأكد أسبوع واحد بس يكفيني عشان أبعدك من المصنع وأصير مدير .. !!! أنت تلعب معي وراح تخسر خساره كبيره ... !!!!!!!!!!!!!!! "

رمى هذا الكلام وطلع من المكتب انصدمت ايش يقول هذا المريض !!!!!!! يهددني لكن وربي ما راح أسكت ببلغ أبوفيصل وألحين .. وصدقني يا تركي أنت اللي راح تطلع من الشركه .. !!


// × // // × // // × // // × //


ضمتني مريم وهي تقول " أنا مستانسه أن أخوي بياخذك تدرين ليه !!! مب عشانه لكن أنتي أبيك تقعدين عندنا للأبد وربي يا نجوده أني مستانسه فيك كثيييييييييير وأحسك مثل أختي أنا من زمان وأتمنى تكون لي أخت مثلك !!!!! "

ابتسمت وقلت من قلب " وربي وأنا مريم !! ربي يسعدك أنتي بمثابة أختي وربي !!! "

ما توقعت هذي ردة فعل مريم هذي الإنسانه مختلفه عن أي شخص في هذا البيت أحسها قريبه مني بشكل خاص طيبتها تصرفاتها بجد أحس مثل أختي تذكرني بـ " بسمه " لكن بشكل أصغر .. !!!!

قاطعتني مريم من أفكاري وهي تقول " بس بصراحه ما توقعت أن أخوي معجبك لذي الدرجه ما صدقتي يخطبك وافقتي !!!!!! "
طالعتها بصدمه وقلت بسرعه " أنتي وش تخربطييييييييين !!!!! "

وقتها شفت مريم تضحك بقوه وهي تقول " وشو فيك نمزح !!! " ثم كملت " لذي الدرجه انحرجتي يلا مب مشكله منب قايله هالكلام مره ثانيه بس بيني وبينك ما ألومك محمد ينعجب وكذا فله و "

قاطعتها وقلت بعصبيه " هييييييييييه لا تألفين كلام لا معجبه ولا شيء بس يعني " سكتت ما لقيت تعبير أقوله 
مريم تكمل عني بثقه " عارفه أنك قبلتي فيه لأنه أخوي .. من حبك لي قبلتي في أخوي عارفه ما يحتاج تشرحين !! "

ابتسمت عجبني كلامها وقلت " يسسسسسسسسلم لي عقلك يا شيييخه جبتيها !!! "

// × // // × // // × // // × //



كنت حاسه بالقهر بعد حفلة اليوم .. حسيت أن متعب ما يهمه إلا نفسه وصعب أني أحصل منه على شيء .. كان جالس يقلب في الملفات وكنت متردده أبي أكلمه أحاول معه يمكن أطلع بشيء .. !!!

قلت بتردد " متعب "
التفت لي وقال " نعم خير ؟! "
قلت بقهر " متعب أحسك مليت مني !!! متعب اذا ما تبيني خلاص مستعده أترك لك المكان !!! "

قال بسخريه " ليه في مكان ثاني يضفك ؟ "

حسيت لحظتها بمدى قيمتي حسيت بمعنى كلامه أني ولا شيء بالنسبه لي ولحظتها زاد كرهي لمتعب ولبسام ولكل رجال في الحياه !!!! عرفت أني رخيصه أنا خليت نفسي كذا .. !!!

قلت بعصبيه " رضيت أقعد عندك وفي النهايه ولا شيء طلعت منه !!! حسافه ليتني رحت عند غيرك كان أحسن !!!!!! "
التفت لي وقال " مب جديده عليك يا بنت الحرام تروحين للي يدفع أكثر !!!!!!!!! "

لحظتها حسيت بطعنه في داخلي ومديت ايدي كنت أبي أضربه .. !! مب هو بس لا !!! كنت أبي أضربه هو وبسام وكل شخص !!! حسيت الكل نهش فيني الكل قضى علي حسيت أني كنت بدون قيمه وصرت ألحين أقل من كذا ... !!!!!!!!!!!!!!!!!!

لكن متعب مسك ايدي وقال بعصبيه " يا حلوه لو تمدينها مره ثانيه أكسرها لك وأرميك مع هالباب لا تختبريني !!!!!!! تراك ما هميتيني وربي اللي جابك يجيب غيرك !!!!!! "

ودفني وترك المكان !!! ولحظتها أنا انهرت حسيت أني مو عايشه في حياه !!! عايشه في جحيم كيف كنت راضيه وساكته كيف خليتهم يدمروني !!! الله لا يسامحه !!! هو السبب النذل والله ما راح أسامحه !!!!!!!!!!!!!!!!!!!!!!!!


// × // // × // // × // // × //


أبوفيصل قال " ممكن تفسر لي المكتوب في هذي السجلات !!! أنا وثقت فيك يا عبدالإله لكن ما توقعت هذا الشيء يطلع منك ... أنت بالذات ما توقعت وثقت فيك وعطيتك مسئولية المصنع كامله !!! كنت تبي تتقاعد بعد ما شبعت في الفلوس اللي سرقتها كنت خايف تنكشف وأكيد جمعت اللي يكفيك !!! حسبي الله ونعم الوكيل .. اسمعني تاخذ أغراضك ومستحقاتك كامله وأنت مفصول من الشركه !!! "

كان عبدالإله واقف مصدوم من اللي يسمعه ما يقدر ينكر شيء السجلات تثبت أنه كان يسرق كان يطلب مبالغ كبيره لشراء أجهزه للمصنع لكنه في الحقيقه يشتري أجهزه بسعر أقل .. !!!!!

والباقي من الفلوس كان في جيبه هذا اللي ذكرته السجلات ما لقى كلمه يقولها ولا شيء ممكن يبرر حس أنه اللي حط نفسه هنا بهذا الموقف وعرف أن تركي سبب كل شيء !!!!!!!!!!!!!!!!!!!!!



// × // // × // // × // // × //



كان واقف بخبثه بدهائه وكان يرسم لهم الخطه يوضح لهم أسباب هجومهم على أبومالك والهدف الرئيسي والهدف الأكبر لهم كان الكل مصدوم لكن منبهر من تفكير البوس .. !!!

لحظتها ابتسم البوس بخبث وقام من مكانه وهو جالس يفكر كيف يبدء يغوص بشكل أكبر لازم يرسم لشيء كبير شيء مميز عشان يوصل للهدف اللي رسمه الهدف الأخير بالنسبه له ... !!!!!!!!!!!!!!!!!!!


// × // // × // // × // // × //
// × // // × // // × // // × //



" اسمعني يا ولد أختي أنا رجال أبي أشغل بتشوف لي شغل ولا كيف .. !! "
كنت حاس بالضيق بالقهر قلت " خالي الشخص اللي وعدني بالوظيفه الحين يمر بظروف صعبه نسيبه متوفي ولا هو وعدني بوظيفه لك لا تشيل هم كلها أسبوع وأرجع أكلمه بالموضوع !! أتمنى تفكني من ازعاجك وربي مب حل هذا كل ما أدخل تكلمني بنفس الموضوع !! الوظيفه الوظيفه خلاص قلت لك بإذن الله بجيبها لك لا تهتم !!! "

طالعني خالي بسخريه وقال " وش رايك تجي تضربني مب أحسن ؟!؟ ما أقول غير حسافه فيك لكن وش أنتظر من واحد دخل أمه السجن !!!!!!!! "

في كل يوم يجرحني يحسسني بالذنب ليه وش سويت له !! ألحين أنا سبب دخول أمي السجن ربي يسامحه بس والله حسافه فيه !!! تمنيت ألقى أهلي وياليتني ما لقيتهم كنت ماخذ لهم صوره غير عن كذا لكن شكلي غلطت !!!!!!!!!!!!


// × // // × // // × // // × //


كنت أمشي بعد ما شريت أغراض وللحين أفكر بزواجي من " تركي " هذا الإنسان اللي ما كرهت أحد مثله .. !!! وأبوي اللي باعني برخيص بس خلاص لازم أضحي عشانهم .. !!!!

أنا مطلوب دايم مني التضحيه .. !! كنت أفكر ولما وصلت للباب انتبهت لبيت الجيران كان في شخص واقف عندهم كان هو ما غيره " تركي " كنت أشوفه واقف عندهم .. !!!

كان واقف يتكلم وكنت أسمع كلامه " اسمعني يا خاله هذا ايجار البيت ادفعيه لصاحب البيت وأي شيء تحتاجينه ما يردك شيء آمري مثل ما قلت لك أعتبريني ولدك وانا بإذن الله اللي أقدر عليه بسويه "

أم مشعل " الله يسعدك يا ولدي وربي أنت ما تقصر !! ربي يخليك لكل غالي طول عمرك وافي طول عمرك وافي يا ولدي !!! "

انصدمت من اللي شفته معقوله تركي كذا ؟! ولحظتها شفته يلتفت لي وحسيت بخوف وبسرعه دخلت البيت وسكرت الباب .. كنت مستغربه ما توقعت أن هذا الشيء يطلع من تركي .. !!!

جارتنا أم مشعل مسكينه توفى زوجها وولدها مشعل توه صغير وتزوجت من بعده وزوجها يسكنها عندها ولا شغل ولا عمل وقاعد في البيت وبس يضربها يا ما كان يطردها في آخر الليل من البيت وهو أصلا بيتها هي اللي ماخذته ايجار من صاحبه ومع ذلك ما رحمها زوجها ولدرجه أن مشعل هرب من البيت وصار يجي بين فتره وفتره لأنه زوج أمه كان يضربه .. !!!

بس استغربت تصرف تركي ما توقعت أنه طيب !! معقوله طيب ما أظن مني مقتنع ولا مرتاحه له لكن مب مشكله بسلامته أنا ما لي دخل فيه ..!! حلوه ما لي دخل فيه وأنا أصلا بصير زوجته حسيت بضيق من الكلمه !!!!


// × // // × // // × // // × //



كان جالس بصمت بغموض غريب في بيته كان يحس كل شيء يمشي مثل ما هو يبي مثل تخطيطه .. كان يدري أنه يخاطر بالكثير لكن هذي الأشياء تستحق أنه يخاطر .. !!!

عبدالإله ببساطه قضى عليه تخلص منه .. ووعد بنفذ انتقامه فيها وبياخذ حقه والباقي قله !! بقدر يوصل لهم بتخلص منهم جميع بلا استثناء .. !!!!

طلع من تفكيره وهو يسمع صوت بكائها ايه هي ما غيرها أول انسانه أنتقم منها .. تقدم بهدوء لغرفتها كانت تتألم بضعف بعجز مب قادره تتحمل الألم لكنه كان يستمتع لألمها .. كان يحس أنه مازال في كثير عشان يأخذ حقه .. !!!

والخطوات تمشي بهدوء ... !!!!!!!!!!!!!!!!!!!!!!!!!!!!!!!!!!!!


// × // // × // // × // // × //


كل شيء تغير في حياتي اللي صار ما توقعته .. ببساطه الشخص اللي توقعت بكون سبب رجوعي للدار أو حتى لمصلحة الأحداث كان هو مصدر السعاده بالنسبه لي ايه ببساطه مرت ما يقارب الخمس سنوات كانت حياة نعيم ورخاء .. !!!

العز كله شفته في بيته هذا الإنسان فقد ولده ماجد وكان يبيني أكون مكان ولده شاف فيني ولده خاص أن زوجته بعد ما ولدت ولده صار حسب كلام الطبيب صعب تولد مره ثانيه لأنه بكون خطر عليها .. !!!

عرفني على عائلته زوجته وبنته مناير وصارت عائلتي زوجته هي أمي ومناير هي أختي بصراحه ما قدرت أتقبل المسمى أبوي ولا أمي !!! ولا قدرت أعتبرهم بمثابة أب وأم لي لأني تعودت أني بدون أب وأم لكن مناير قدرت أتقبلها بالعكس صارت أقرب إنسانه لي في العائله .. !!!

وعشت بسعادة خمس سنوات مع أن أقارب العائله ما تقبلت أن أبوماجد يدخلني وينسبني له مكان ولده ماجد وأنا في الحقيقه مب ولده !!! لكن ما أحد قدر يغير رايه وعشت بسعاده حسيت أني خلاص بعيش حياتي وبديت أنسى الماضي .. !!!!!!!!!!!!!!!!!!

زوجته واللي هي تعتبر بمثابة أمي توفت قبل سنه لكن هذا ما يغير الشيء الكثير بالنسبه لي بالعكس مناير صارت أقرب لي هذا التغيير الوحيد وكانت أخت بمعنى الكلمه !!!!!

لكن رغم كل هالسعاده ما تمت كل شيء تغيير في النهايه .. تلقيت تلفون منه هذا الإنسان اللي في حياته ما تقبلني وكان دائم يحاول يجرح فيني " بسام " واللي زاده كرهه أن أبوي خطب لي أخته والمسمى عمي ما قدر يرفض أخوه لكن هو بسام ما كان متقبل أني أخذ أخته خاصه أنه يعرف حقيقتي وأني مب ولد أبوماجد ... !!!

رديت بدون اهتمام " نعم وش تبي ؟! "
بسام " اسمعني أنا ألحين في بيتكم اذا تبي شرف أختك ما يضيع ألحين تجي فاهمني وربي صبري ما راح يطول !!!!!!!!!!!!!!!!!!!!!! "

وربي انصدمت وقتها كنت مب في البيت ما توقعت بسام حقير لهذي الدرجه وبتوصل جرأته أنه يتعرض لمناير اللي هي أصلا بنت عمه !!!!! حسيت أن أعز إنسان عندي بضيع .. الماضي بتكرر مستحيييييييييييييل ... !!!!

وصلت للبيت وفتحت الباب ودخلت وركضت أصرخ " منااااااااااااير !!!!!!!!!! " وحصلتها في الصاله طايحه كانت تنتفض نفس الموقف يتكرر من جديد حسيت الماضي يرجع قربت منها ضميتها قعدت أناديها خايف أفقدها !!! ياااارب ما تروح مني .. !!

شوي والتفت لقيت الحقير النذل " بسام " واقف يبتسم وبعصبيه رحت مسكته ودفيته على الأرض وصرخت " يا نذل هذي بنت عمك ما فيك أصل ولا فصل ياخي تبي تنتقم مني وشو دخل بنت عمك في الموضوع !!!!!!!!!! الله ياخذك يالنذل !!!! "

ورحت لمناير أناديها كنت أتمنى ترد علي وشوي التفت إلا أبوماجد اللي يعتبر أبوي يدخل وأشوف الصدمه في عيونه والخوف لحظتها قمت عن مناير ورحت بقوله لكن تكلم بسام وقال " هذا يا عمي ولدك اللي خذيته مكان ماجد ونسبته لك !!! هذا النذل ابن الحرام اعتدى على بنتك تخيل بنتك اللي عاش معها وهي تعتبر مثل أخته !!! يا ما قلت لك يا عمي عيال الحرام ما تآمن عليهم كيف تبيه ياخذ أختي وهو معتدي على اللي تعتبر بمثابة أختك !!! "

انصدمت ما عرفت أتكلم تقدم أبوي لمناير بخوف كان يناديها وأنا وقفت انصدمت ايش يقول هذا ليه كذا لييييييييييييييييييييييييييييييه حسيت الدنيا تظلم ما عرفت أدافع عن نفسي حسيت أني مقدر أقول شيء !!!!

فجأه صرخ أبوي وقال " مين سوى فيها كذا !!!!! مييييييييييين !!! "

تقدم بسام وقال " ما غيره يا عمي ولد الحرام !!! "
قاطعته بعصبيه وأنا أحس أني بصعوبه أنطق " وربي كذاب نذل !!!!!!!!! "
قاطعني بسام وقال " عمي .. الخدامه كلمتني بالتلفون وبلغتني بكل شيء "

أبوي لحظتها قال بخوف " بسام خلنا نودي مناير المستشفى .. يلا !!! "
وقال بسام " سم عمي سيارتي جاهزه يلا بسرعه !!! "

أنا هنا تقدمت كنت أبي أقول أني بروح معهم لكن أبوي التفت لي وقال بعصبيه " لا تتحرك خطوه وحده ولا والله لأذبحك سامعنيييييييييييييي !!!!!!!!!!!!! "

وقفت بخوف ولا تحركت معهم وراح عمي مع بسام يودون مناير المستشفى .. كنت أنتظرهم بخوف وأحس بأني بموت !!! بس اللي مضيق صدري أنه أعز انسانه واللي اعتبرتها أخت لي تدمرت بسببي ليتني ظليت أمشي في الشارع وأعيش فيه كان ما ضريت أحد !!!

مر الوقت وفجأه انفتح الباب كان أبوي وبسام .. كنت خايف ولما شفت المسدس بيد أبوي دريت أنه ناوي يقتلني لحظتها تقدمت وأنا أحس بالدموع على عيوني وقلت " وربي يبا هذا بسام النذل مب أنا والله !!!!! "

قال بسام بعصبيه " اسكت يا وليد الحرام اسكت !!!!!! عمي بنادي لك الشغاله واسألها هي اللي بلغتني بكل شيء صار قالت لي أن هذا ولد الحرام يحاول يعتدي على مناير أنا انهبلت وجيت بسرعه ولقيته يحاول فيها وهي تقاومه !!!! "

كنت واقف مصدوم من كلامه ولما نادى الشغاله قالت كل شيء قاله لحظتها حسيت أني خلاص بموت كل شيء انتهى خسرت كل شيء وطحت في الأرض وأنا أصيح وأقول " والله ما سويت فيها شيء هذي أختي يبا وربي صدقني أنت ربيتني صح أنا مستحيييييييييل أخونك !!! "

لحظتها شفت أبوي يفك أزرار ثوبه ويطالعني بحقد ويصرخ فيني " يالنذل يا ولد الحرام جبتك من الشارع ولميتك في بيتي ونسبتك لي وعديتك ولدي وعيشتك مع زوجتي وبنتي وآخرتها تخوني في بنتي !!!!!!!!!!! تخوني في أختك هذي أختك يا تااااااافه يا نذل !!! "

ولحظتها فقد أعصابه وقعد يضربني بعصبيه وأنا استسلمت له ما قدرت أقاوم كنت أحس بالضرب في كل مكان وحسيت بالموت والدنيا تظلم وكنت أشوفه يرفع المسدس يبي يقتلني حسيت كل شيء انتهى خلاص .. !!!!

لكن لحظتها وقفه بسام وقال بخبث " اصبر يا عمي لا تنسى حنا عندنا سمعتنا ما نبي نخسرها بسبب هذا النذل !! أنا بخلص عليه وبقتله بطريقتي وبدون محد يدري ولا يصير شيء لسمعتنا !!! "

طالعني اللي اسمه أبوي وقال " خذه وريحني منه الله ياخذه ما أبي أشوفه اقتله يا بسام تسمعني أقتله !!!!!!!!!!!!! "
بسام بإبتسامه " وربي أقتله يا عمي لا تشيل هم !!! "
ولحظتها شالني بسام مع اللي اسمه أبوي في سيارة وحسيت بالدنيا تظلم فيني ولا عرفت وين رحت له .. !!!!!!!!!!!!!!!!!!!!







// × // // × // // × // // × //

نهاية الفصل الخامس

أحـقـاد تـحـت الـرمـاد

الفصل السادس


// × // // × // // × // // × //

" 
كنت أقف بهدوء لأحدق في الظلام
لا أعلم ماذا كنت أنتظر ولكن ؟
نعم هناك رأيته وشعرت أنه الأمل المتبقي !!!
"


// × // // × // // × // // × //


يمكن افضل اللحظات هي اللي نقضيها في الإستراحه كل العيال يجتمعون ولكن هذي المره ما تمنيتها أبوي بعلن زواجي من نجد أنا خلاص رضخت للموضوع وصار عندي تقبل له لكن ؟!

كنت خايف من ردة الفعل اللي بتصير وندى ايش بتكون ردة فعلها أتمنى تفهم موقفي وأن اللي أسويه مب سهل بضحي بحياتي وسعادتي ألحين لكن بعدين بكسب كل شيء ووقتها بس راح أكسب ندى وأسعدها لأنها بتعيش بعز ونعيم .. !!!!!


// × // // × // // × // // × //


كانت الحفله اليوم استثنائيه وقررت أكون الملكه ايه قررت أسحقه بطريقتي !!! وهذا اللي صار صرت ملكة الحفله وهو كان ضايع معي وببساطه قدرت أخليه يشرب ويشرب حتى ما صار يستوعب شيء .. !!!

على ما يقولون " سكر حتى الثماله " ابتسمت وقربت منه وهو كان طايح في الأرض من التعب ويتكلم كلام غير مفهوم ابتسمت له وهمست بهدوء " اليوم أنت خسران يا متعب ولما تقوم لا تفكر تدورني لأني مستحيل أرجع لهذا المكان ".. !!!!

هذا كان قراري خلاص تجرأت وتركته !! وربي كرهت هذي الحياه حسيت أني رخيصه ما لي قيمه يوم أرضى أكون كل ليله مع رجال !!!! مهما صار مستحيل أسمح لأحد يوصلني لا متعب ولا غيره وأما بسام حسابي معه قريب .. !!!!!!!!!!!!!!!!!

// × // // × // // × // // × //


كنت مب مرتاحه للنظرات اللي أشوفها حسيت أني غريبه وما قدرت أتأقلم معهم يمكن وجود مريم ريحني شوي خاصه أن زوجة عمي ما اهتمت ولا التفت لي ولا كأني أصلا موجوده .. !!!

لكن مريم كانت تسولف وبجرأه وتحاول تدخلني الأجواء وشوي سحبتني للبنات وتعرفت عليهم بس ما أدري ما قدرت أرتاح لهم يمكن بس وحده حسيتها طيبه كان اسمها ندى ارتحت لها حسيتها تحكي اللي في قلبها ولا تجامل .. !!


// × // // × // // × // // × //


" ايش تقول يا عبدالإله كيف يطردك !!! مستحيييييييل أبوي يظلم أحد !!! "
عبدالإله " هذا اللي صار طول عمرك وبصراحه مدري وش أقول بس تركي هو السبب في كل شيء وصدقني هذا الإنسان ما وراه خير يا طويل العمر وأنا أتوقع أنه طماع ويبي يسرق حلالكم !!! "
قلت بعصبيه " يخسي هو وغيره ولا تهتم وربي ترجع لشغلك ومكانك !! وأبوي أكيد عنده سوء فهم ولا مستحيل يظلم أحد لكن هذا تركي حسابه عندي وربي !!! "

هذا كان آخر كلامي مع عبدالإله وبعدها رجعت للبيت وأنا مستغرب كيف ممكن الوالد يطرد عبدالإله أصلا كيف يشك فيه وهو اللي معنا من عمر وسنوات وعشان مين عشان هذا اللي ما يتسمى تركي !!!!!!!!

طلعت من أفكاري على صوت أبوي كان يسلم ابتسمت ورديت السلام وقلت " هلا والله يبا كيفك " .. !

ابتسم لي وقال " بخير ... بس حاس عندك سالفه وش بغيت ؟! "
ابتسمت لأبوي لأنه فاهمني وقلت بهدوء " بصراحه يبا اليوم جاني عبدالإله والرجال والله حالته لا تسر لا عدو ولا صديق .. يبا أنا أعرفك مستحيل تظلم أحد بس ما أدري وش صاير فيك من جاء تركي وأنت متغير ليه كذا يعني معقوله تصدق تركي وتكذب عبدالإله وهو اللي يشتغل عندنا من سنوات !!!!!!! "

طالعني أبوي وقال " يا فيصل مب الموضوع أكذب مين ولا اصدق مين !! عبدالإله كان بمثابة ولدي وكنت أحترمه لكن تركي ما جاء يقول شيء من راسه جاب لي أوراق وتأكدت منها أن عبدالإله كان يسرقنا !! أنا مسامحه ولا شايل بخاطري عليه بس فكرة أني أرجعه للشغل مستحيل وبعدين اترك عنك تركي لاغيرني ولا شيء بس أنت حاط نفسك فيه كأنك تبيه يغلط عشان أطرده !! قلت لك كم مره لا تخاف لا تركي ولا غيره يقدر يلعب علي .. !!! "

كلام أبوي ما كان بعده كلام بس بعد أنا مستحيل أرتاح لتركي وقررت أني من بكره أصير أراقب تركي عشان أعرف كل شيء عنه وأريح نفسي من هالتفكير .. !!!



// × // // × // // × // // × //


كانت أعصابه منتهيه كان مصدوم كيف طلعت من الشقه كيف تجرأت ولا وسرقت كل شيء يسوى في الشقه !! بكل جرأه تحدته واللي يتحداه يندم كثير كان يقول في نفسه " وربي غير أوصلك يا مرام ووقتها بتندميييييييييين كثييييييييييير !! "

ما كان همه الفلوس لأنه بدل الألف عنده عشرة وبدل العشره مية ألف بس ما يحب أن أحد يكسر كلامه كان متعود على الأمر والبقيه عليهم التنفيذ كيف تتجرأ مرام وتكسر هذي القاعده .. !!!!!!!!!!!!!!!!!!!!



// × // // × // // × // // × //



حسيت بضيقه التفت للساعه لقيتها 12 مب على العاده أقوم هذا الوقت !! بس للحين زواجي من تركي شاغلني وأفكاري كثيره تاخذني وتجيبني .. !!! قمت بهدوء وكنت أبي أروح أشرب لي مويه وأرجع .. !!

مشيت بهدوء للمطبخ وشربت لي مويه وبعدين جيت برجع لكن توقفت سمعت صراخ أبوي استغربت ايش اللي صاير !! قربت من الصاله وسمعت وقتها كلام تمنيت ما أسمعه أبد ... !!!!!!!!!!!!!!!!!!!

أمي " يا سالم وشو فيك تعصب علي خفف صوتك لا تقوم البنات !!! بعدين أنا وش قلت ما قلت شيء ياخي رجع البنت لأخوك أنا بصراحه خايفه من عقوبة الله !! وفلوس أخوك ما لنا حاجه فيها رجعها له خله يرجعها لأهلها "
أبوي بعصبيه " أقول اسمعي أنا مب ناقص ولا فاضي لك وتراني سكت لك وشكلك ما تفهمين الكلام لا تخليني أطلقك وأرميك وأخذ بناتك ولا عاد تشوفينهم !!! خلاص يكفي وعد بتتزوج من تركي وبنفتك منها بالعكس بنكسب من وراها كثير من تركي ومن أخوي بعد اللي ماراح أقوله أني بزوجها عشان يظل يرسل لي الفلوس .. !!! "

أمي هنا قالت بقهر " ياخي خف ربك في البنت تراها مب بنتنا مب بنتنا !!!!!!!!! كيف نزوجها وهي مب راضيه أصلا وربي أني خايفه من أن البنت تعرف كل شيء وقتها تدعي علينا دعوة مظلوم "

أنا سمعت مب بنتنا وحسيت الدنيا تقفل فيني انصدمت ايش تقول هذي مين تقصد معقوله أنا !!! مدري ربطت الكلام ولقيت أنه أنا أكيد تعاملهم معي غير كنت مستغربه ولا أعرف ليه !!!!!!!! هم مب أهلي مستحييييييييييل كيف أنا من أجل أمي مين أبوي !!!!!!!!!!

بقوه اندفعت للصاله وقلت وأنا حاسه نفسي بصيح " أنا مب بنتكم أجل بنت مييييييييييييييين بنت ميييييييييين !!!!!!!!!!!!!!!!!!!!! "

طالعتني أمي بصدمه وقالت " أنتي بنتنا وشو فيك وعد ايش تقولين !!! "

حسيت بقهر وقلت " سمعت كل شيء عرفت ليش ما تعاملوني مثل خواتي لأني مب بنتكم !!!!!!!! كنت أحس أني غير وأقول لا أكيد أنا أتخيل هذولي أهلي مستحيل يظلموني كنت أتمنى بس رضاكم أشوف تعاملك أنتي يما غيري معي ايه غير بس كنت أقول هذي أمي أمييييييييييي !!!! "

حسيت بالدنيا تسود في عيني وقلت من قلب " حسبي الله عليكم تعيشوني بكذبه طول عمري لييييييييييش طيب ليييييييييش أنا كنت أشوف نفسي بنتكم كنت أشوف فيكم أحسن الناس ماأرضى فيكم كنت بس أبي رضاكم بس ما طلعتم أهلي أنتم ما أعرفكم أنتم مب أهليييييييييييييييييييييييييييييييييييييييي !!! "

قاطعني أبوي بعصبيه وقال " ايه منت بنتنا أنتي بنت من الشارع ما ندري أصلها من فصلها !!! اسمعيني هالكلام ما يطلع لتركي منب مستعد يهون الرجال راح تتزوجينه وبتفكينا وما فرق سواء كنتي بنتنا ولا لا بالعكس استانسي أني ضافك في بيتي وأنتي مب بنتي !!!!!! "

قلت بقهر " حسبي الله عليك حسبي الله عليك وربي ما أسامحك وربيييييييييي ما أسامحك .. !!! عيشتني بكذبه " والتفت لأمي وقلت بقهر " تدرين أنا متحسفه على كل مره ناديتك فيها بأمي بيما بأي شيء لأنك ما تستاهلين !!!!!! حسبي الله عليكم وربي ما راح أسامحكم "

ورحت بقهر لغرفتي أخذت العبايه ولبستها وبقهر طلعت من البيت كنت أسمع صوت اللي اسمها أمي تناديني بخوف واللي اسمه أبوي يصرخ لكن ما اهتميت كنت أبي أطلع أبي أروح وبس الوقت متآخر ما يهمني .. !!!!!!!!!!!!!!!



// × // // × // // × // // × //



ما عرفت ردة فعلها حاولت أسأل ألمح لكن ما تجرأت خاصه أن أبوي محذرني أذكر ندى مهما صار وأني أنساها ألحين لين تنتهي فترة زواجي من " نجد " هالإسم اللي صار سبب في همي وضيقي صرت أنطقه كثير وفي كل مره أحس بالضيق يجي معه مب من الإسم لا بالله منها هي !!!!

تذكرت مكالمة فيصل وربي مرات أحسه إنسان فاضي يبي يراقب شخص يشتغل عندهم في الشركه ويقول أنه شاك فيه ومب مرتاح له .. !!! الله بس يعيين ويسهل .. !!!


// × // // × // // × // // × //


كنت جالس في المستشفى وأنتظر .. الوقت يمشي الدقائق تمشي الثواني تمشي ولا جديد .. تذكرت كلام أبوفيصل وأنا كنت مقرر من بكره أرجع الدوام وأبومالك الله يرحمه وأختي ربي يشفيها وتصحى وترجع .. !!

بس كنت أبي أقابل عبدالرحمن واسأله وش صار بالتحقيق وبعد عمر لي فتره عنه وهو من عرف اللي صار عزاني ولا عاد أتصل أكيد أنه ما يبي يزعجني بس أنا وعدته ولازم ألحين أوفي بوعدي له وأجيب شغل لخاله .. !!!


// × // // × // // × // // × //



رجعت وأنا حاسه بضيق .. بس درت في الحاره ورجعت ما أدري أحس أفكاري متشتته .. ما كنت عارفه أحس أني بحلم أكيييييييد أني بحلم مستحيل اللي يصير مستحيل أتقبله !!!

كيف أعيش طول هذي السنوات مع ناس مب أهلي ولا حسيت !!! مع كل تصرفاتهم وأنهم ما يعاملوني مثل خواتي بس ما جاء في بالي أنهم مب أهلي !!! يعني معقوله ساره والبتول ومها مب خواتي !!! اللي عشت معهم ونمت بينهم مب خواتي ما يصيرون لي .. !!!!

طلعت من أفكاري على صوته اللي يتسمى أبوي وهو معصب كان يطالعني ويقول " اسمعيني أنا هالمره بسكت لك لكن من اليوم ما لك طلعه من هذا البيت !!! انتي بتتزوجين تركي وبعدها خلاص ما لي دخل فيك !!! ولاتظنين لأنك مب بنتي بتتصرفين على كيفك لا أنتي شايله اسمي وأنا مسئول عنك ولا تفكرين تطلعين برا هذا البيت بدون أذني !!! "

سكت كان بخاطري أصرخ فيه وأقول " أنت وش دخلك مب أبوي !!! " بس سكت وباستسلام رحت لغرفتي رميت نفسي في الفراش وأنا أحس بالضيق كنت أبي أنام يمكن أقوم ويطلع حلم وكله كذب !!!!

بس حسيت في أحد دخل التفت ولقيتها البتول !!! حسيت بالخوف شلون أعاملها هي مب أختي خلاص معقوله كانت تعرف كل شيء وساكته وطلعتني من أفكاري وهي تقول " وعد وش صاير ليش أبوي معصب عليك أنا حاولت أعرف السالفه بس ما أحد قال لي !!! "

قلت بضيق " البتول أنتي تدرين أني مب أختك !!! "
البتول قالت بدون اهتمام " شكلك فاضيه وشو تحسين به !! كيف مب أختي "
قلت باستسلام " ايه يالبتول أنا من الشارع سمعت أبوي يقول كذا يقول ما أعرف أصلي من فصلي "

شفت البتول تطالعني وقالت " وعد وشو تحسين فيه تستهبلين كذا صدق أنك فاضيه !!! "
لكني قلت " وربي يالبتول ما أمزح هذا كلام أبوي " وكملت وأنا أحس الدموع بتنزل فيني " تخيلي يالبتول أنا مب أختكم أنا اللي عشت وفرحت معكم وكنا نلعب وحنا صغار وكل حياتنا كانت كذب !!!!!! أنا مب أختكم أنا ما لي أهل .. !!!!!!!!!!!!!!!!!!! "

طالعتني البتول ما عرفت ايش تفكر فيه ثم شوي طلعت من الغرفه بدون لا تكلمني مدري خسرتها خلاص انتهت حياتي هنا شكلي بتزوج تركي وخلاص أعيش معه وأنساهم واسمي بس يظل مرتبط فيهم ... !!!!!!!!!!!!!!!!!!!

// × // // × // // × // // × //

// × // // × // // × // // × //


حسيت وقت الدوام طول ما كان بنتهي .. !!! ابتسمت وانا اشوفه يمشي لسيارته هذا اذا كان أصلا ينفع تتسمى سياره !!! كانت سياره منتهيه وسيئه وعلى ما يقولون رايحه فيها .. !!!!

مشيت وراه بذكاء ما كنت أبيه يحس أني أراقبه .. مر يمكن ربع ساعه ونوصل لأحد الحارات كانت حاره واضح أن أهاليها حالتهم الماديه سيئه شفته يوقف سيارته عند بقاله وينزل وقتها كنت بعيد شوي وانتظرته خفت أقرب ويكشفني .. !!!

شوي وأشوفه طلع من البقاله ويمشي استغربت وين بروح برجوله !!! مشيت ووقفت سيارتي عند البقاله ونزلت وبديت أمشي وراه كان يبعد عني شوي وخفت أنه شك ولا شيء وشفته يدخل لشارع ضيق كان ضيق بشكل كبير ولا ينفع تدخل فيه سياره .. !!!

وبديت أشوف الحاره تصير أسوء وأسوء في حال البيت كانت هذي طرق ضيقه بشكل ما تنفع تدخل فيها السياره تتبعته وشوي شفته يوقف عند باب ويتلفت حوله ويفتح الباب ودخل .. !!!

شكله هذا بيته التفت ولقيت أنه البيت سيء وحالته واضح أنها سيئه .. حسيت أني ظلمته شكلي استعجلت شكل الرجال مسكين بس هذا يخليه بعد يطمع اللي مثله بطمع يكسب فلوس وحلال .. !!!

وطلعت من أفكاري وأنا أسمع صوت وأشوف أحد موقف عند بابه يضرب الباب كانت بنت متغطيه إلا وجهها .. كنت أشوفها تتلفت حولها بخوف .. استغربت وش جابها له أكييييييييييد أن وراه شيء قلتها هذا تركي وراه مشاكل !!!

وشوي الباب ينفتح وأشوف تركي يدخلها وقررت أني أظل شوي أراقب يمكن أمسك عليه شيء .. !!!!!!!!!!!!!!!!!!!!!!!!!!!!


// × // // × // // × // // × //


عبدالرحمن " والله مدري وش أقولك يا سعود للحين ما وصلنا لشيء هذي العصابه ما تخلي وراها دليل لكن تأكد وربي غير أوصلهم ووقتها بيوصلون للقصاص"
قلت بهدوء " الله يقويكم يا عبدالرحمن وربي للحين يعني مستغرب وش اللي سواه أبومالك عشان يلقى هذا اللي صار .. !!! وربي كان رجال مشهود له بالخير لكن وش تقول هذا يومه والله يرحمه "
عبدالرحمن " على ما قلت يومه والعصابه هذي أصلا هدفها السرقه بغض النظر عن الشخص !!!! "

ابتسمت لعبدالرحمن وقلت له " الله يقويك .. يلا أنا استآذنك بروح لشغلي وخاصه اليوم عندي موعد مهم مع مريض .. !!! "
عبدالرحمن بابتسامه " الله يوفقك وانتبه لنفسك "

وربي شيء يقهر أمثال هالناس تقتل وتسرق عشان ايش فلوس ؟! كلها فلوس حرام وش الفايده من فلوس ما تعبت فيها مب حلال لك !! يعني الواحد مهما قفلت فيه الدنيا يقدر يشتغل بس مب يسرق !!!!!!!!!!!!

كان عندي موعد اليوم مع عمر حصلت لخاله شغل وبالمره قال أنه يبي يكلمني بموضوع مهم .. الله يجعله خير يااارب .. !!!

// × // // × // // × // // × //


خلاص قررت قراري .. ما كنت راح أتراجع ما أبي أعيش في هذي الدوامه .. أنا من غير شيء مني طايقه هذا الإنسان اللي اسمه تركي كيف لو بعد حياة نعيشها مع بعض اكتشف أني لقيطه ما لي أصل ولا فصل مني مستعده أتحمل نظراته .. !!!

قررت أروح له وأقوله عن كل شيء واذا كان بطلقني خلاص براحته وبترك هذا البيت وبروح للمكان اللي مفروض أكون فيه لا أهل لا عائله لا شيء عندي لأن مستحيل أبوي يرضى أني أطلق راح يطردني من البيت أكيد لأني مب بنته أصلا .. !!!

واذا وافق يستمر بحياته معي .. بستمر معه وبعيش وبرضى بالواقع بالعكس يمكن يكون فيه خيره بزواجي منه لكن ما أتوقع في أحد يرضى في انسانه مثلي !!! مب مشكله أنا قررت أروح أواجهه واللي يصير يصير .. !!!!!!!!!!!!!!!!!! "


// × // // × // // × // // × //


قمت من النوم وأنا أحس بنوع من الراحه .. وبصراحه للحين ما صدقت أن العزيمه انتهت كنت متوتره مره لعزيمة الإستراحه وأني بشوف الكل لكن الحمدلله يعني استانست شوي مع أن بعد ما عرف الكل خبر خطبتي لمحمد حسيت الجو توتر لكن الحمدلله يعني تعرفت على بنات وحريم بعضهم فيه الخير وتحس أنه طيب .. !!!

ندى منهم لكن مدري حسيتها متضايقه فيها حزن مدري وشو سببه مدري ولا حبيت أتدخل خاصه أني للحين ما أعرفها زين لكن واضح أنها حبوبه .. الله يسعدها .. حسيت أني مقبله على حياة جديده لكن للحين انا مرتاحه بس بعد الملكه ثم الزواج مدري كيف بتصير حياتي .. !!!!!!!!!




// × // // × // // × // // × //


" وهذي الوظيفه حصلتها لخالك يا عمر في شركه ممتازه نوعا ما يعني أعرف مديرها وقدرت أتوسط عنده وبعين خالك فيها سكرتير " .. !!

ابتسم لي عمر وقال " الله يسعدك يا سعود وربي أنك ما تقصر "

قلت له بحماس " يلا قلي وشو موضوعك حسيت في بشارة خير عندك "

عمر بإبتسامه " كل الخير وربي يا سعود شكلك وجه خير علي .. بصراحه قدرت اقنع خالي بنروح لأمي يقول بخليني أشوفها بس من بعيد !!! ومع هالوظيفه أكيد ما راح يرد لي وعلى كلامه هالأسبوع نروح "

ابتسمت وقلت بفرح " وربي تستاهل يا عمر الله يسعدك والحمدلله أن خالك فيه الخيييير .. !!! "

شفته يطالعني بضيق وقال " وربي مب طيبه فيه يا سعود لكنه بيدفعني فلوس وبخليني أشوف أمي !!! "

طالعني سعود بإستغراب وقال " يدفعك فلوس ؟!!! وشو يحس فيه خالك"

قلت باستسلام " بسلامته يا سعود وربي ما همني أنا مجمع فلوسي لي فتره كل ما استلمت راتبي وبعطيه اياه كامل المهم عندي أشوف أمي !!! "

تذكرت أن عمر يشتغل في مدرسه الله يسعد راعي هالمدرسه تقبل عمر رغم أنه من الدار وما رفض بالعكس رحب فيه أذكر عمر قال لي عنه وأنه رجال طيب الله يوفقه ويوفقك يا عمر .. !!!

قلت بابتسامه لعمر " وسع صدرك واذا بغيت شيء آمر تراني أخوك يا عمر "

قال عمر بابتسامه " أشوفك تلمح وتقول أخوي !! مع أن اللي مثلك ما ينفع إلا يصير أبوي بس انت ما تبي تكبر نفسك !!! "

ضحكت وابتسمت له وقلت من قلب " الله يسعدك يا عمر وربي سواليفك ما يمل منها الواحد ... !!! "



// × // // × // // × // // × //



كان يطالعني بصدمه وقال " وعد وش جابك عندي !!!!! "
قلت بهدوء " بغيتك بموضوع مهم "
قال بضيق واضح " أدخلي .. !!! "

لما دخلت التفت حولي لقيت بيته مب مره مثل بيتنا ويمكن أسوء حسيت بضيق وشلون ببدء الكلام معه كنت خايفه منه خايفه بعد ما يعرف الحقيقه يمكن يسوي فيني شيء .. من يومي ما أرتاح له بس مدري .. !!!!!!!!

طالعني وقال بعصبيه " بعدين تعالي كيف ما تغطين وجهك مب قايل لك أهم شروطي وجهك تغطينه !! "
قلت بتردد " أنا آسفه بس !! "
قاطعني " بلا بس بلا كلام فاضي وربي يا وعد ترى هالكلام ما يمشي معي .. المهم وش بغيتي يعني جايه هالوقت أصلا وش طاري عليك تجيني يعني لا شفتك مهتمه حتى أني شاك أصلا أنك مغصوبه تتزوجيني !!!!!! "

يالله هذا الكلام يمكن لوسمعته أول كان صرخت وقلت لك ايه أنا ما أبيك ويمكن وقتها تكون الرجل الشهم اللي يطلقني ويتركني لكن ألحين مدري هل حياتي معك فيها خير ولا لا .. !!!

طلعت من أفكاري وقلت باستسلام " تركي أنا بقولك شيء مهم !! "
تركي بهدوء " خير وش عندك ؟! "
قلت " تركي أنت لازم تعرف حقيقتي تعرف كل شيء .. !! وربي يا تركي أنا ما خدعتك ولا شيء أنا توني عرفت كل الحقيقه وشفت أني لازم أقولك ما يهمني بتطلقني ولا بتخليني كل شيء راجع لك " تنفست شوي حسيت أني مب قادره أكمل خايفه خايفه بشكل غير طبيعي !!!

شفته يطالعني بصمت ثم يقول " وش فيك كأنك بتموتين ... هدي وتكلمي ولا تخافين !! وبعدين ايش حقيقتك يعني ؟؟! مني فاهم ؟!!!!!! "
قلت وأنا متوتره " تركي أهلي مب أهلي أنا مب بنت سالم !!! أبوي سمعته يقول كذا وأنا لقيطه ما لي أصل " سكت وغمضت عيوني استسلمت خلاص ما يهمني ايش يصير .. !!!

كنت خايفه كنت أنتظر أنتظر أنتظر اسمعه يطردني ويمكن يرمي علي كلمتين لكني ما سمعت شيء وفتحت عيوني بصعوبه وشفته يناظرني بغموض يناظرني بصمت حسيته مصدوم من كلام يمكن مب مستوعب .. !!!

فجأه قام بعصبيه وقال بقهر " كيييييييف منتي بنتهم أجل من بنته !!!!!!!!!!! مستحيييييييييييل مب هذا اللي رسمته في راسي مب هذا !!!!!!!!! "

استغربت من كلامه وشو يخربط هذا !!! وحسيت أني ضايعه وحسيت بالخوف ايش يقول هذا !! هل بخليني ولا بتركني ما عرفت ولا شيء .. !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!!!!!!!!!!!!!!!


// × // // × // // × // // × //

نهاية الفصل السادس .. !


أحـقـاد تـحـت الـرمـاد

الفصل السابع


// × // // × // // × // // × //


" 
حينما تقف وتلتفت حولك ؟
لتكتشف أنه لم يكن هناك أحد منذ البدء !
حينها ستعلم أنك كنت تعيش في أوهام ؟!
"

// × // // × // // × // // × //



كنت أحس بالضعيف بالهزيمه لكن .. !! استسلمت وبألم قلت " تركي طلقني !! "

طالعني اللي يتسمى أبوي بصدمه وقال " اييييييييش ؟! "
قلت بضعف " قلت له الحقيقه كلها وأني لقيطه ما لي أصل وطلقني ما رضى فيني !! "

قام بعصبيه اللي يتسمى أبوي وطالعني وقال " وليش تقولين له ما صدقت أجيب لك رجال يشيلك ويفكنا منك وبدل لا تحمدين ربك تطيرينه من يدك وعشان تقولين له الحقيقه !!!!!!!!!!!!!!!!!! "

قلت بهدوء " أنا ما أرضى أبدء حياتي بكذبه !!! "

قال بعصبيه " وأنا يا بنت الحرااام ما أرضى في بيتي مثلك !!! اذا تبين تقعدين بتدفعين ولا دوري لك بيت يشيلك !!! أنا مني مستعد أتحملك !!!!!!!!!! "

حسيت بالمذله بالضعف بالإنهزام كل شيء وحسيت أني من كل جهه أتلقى صفعه وصفعه ولحظتها استسلمت وما لقيت إلا أرضى بقراره لأن ما لي غير هالبيت وهالمكان !!!!!!!!!!!!!!!!!!!!!!!!!!!!!!!


// × // // × // // × // // × //




كنت حاس بقهر يوم شفت البنت تطلع من عنده منهاره كان واضح حسيت أن تركي مسوي لها شيء .. !!

وبعصبيه رحت له ما أدري ليه بس كنت أبي أشوف ردة فعله لما يشوفني ومن فتح الباب شفته مصدوم فابتسمت وقلت " وشو فيك يا تركي كأن زيارتي فاجآتك " 

طالعني بغموض وقال " طال عمرك بصراحه مستغرب كيف عرفت بيتي وليه جيت أصلا ً !!!! "

قلت بهدوء " ونحكي هنا ؟ يعني ما تبي تقول لي تفضل ولا شيء "
طالعني بهدوء وقال " طال عمرك ما يحتاج تفضل بس بالبيت مب من مقامك !!! "

هذي الكلمه حسيتها ريحتني شوي حسيته يعرف أنه له مقام ولي مقام ولازم الشخص يقدر مقامه ولا يحاول يطلع فوق عن طريق غيره .. !!!!

قلت بدون اهتمام " ما عليك دخلني أنا جايك بموضوع مهم "
ابتسم وقال " تفضل طال عمرك .. !! "

دخلت على البيت اللي بصراحه ما كان يتسمى بيت كان سيء بمعنى الكلمه وبكل هدوء جلست في الكنب وراح هو يحضر لي شيء .. !!!

ابتسمت وقلت بنفسي " مب غريبه اذا طمع انسان ما عنده شيء مثل هذا !! "

بعد شوي طلعت من أفكاري وهو يدخل بالشاي ابتسمت له وقلت " ما له داعي تتعب نفسك تركي أنا جاي بكلمه وماشي !!! "

ابتسم لي وقال " لا طال عمرك لا تعب ولا شيء ومهما سويت ما راح أعطيك حقك يكفي أنك ولد طويل العمر "

طالعته وقلت " وصلت خير أنا عشان كذا جايك .. !!! أنا بصراحه ارمي الكلمه ولا اهتم اسمعني يا تركي أنا حاس أن ما وراك خير ولا كنت مرتاح لك لكن بأخذ حسن النيه فيك بس اسمع وربي لو تفكر تلعب يمين ولا يسار لا تحسب أني مب منتبه لك .. صدقني راح تندم كثير ونصيحه لا تطالع فوق لأن اللي مثلك مكانهم مثل ما هو ... ما يتغير !!!!!! "

كنت عارف أني قسيت لكن كنت أبي أخليه يخاف يتراجع اذا يفكر بشيء لكنه طالعني بصمت ثم قال " طال عمرك ما يحتاج توصي وأنا مستحيل أضركم !!! "

ما توقعت هذا رده حسيت بضيق حسيته خبيث !!! وقلت باستفزاز " ومن هذي البنت اللي جايه لعند باب بيتك وتطلع تصيح وشو بينكم ؟! " كنت حاس أن سؤالي وقح لكنه استفزني وحبيت أستفزه !!!!!!!!! 

ابتسم لي وقال " ماشاء الله طال عمرك شكلك مراقبني على كل ما يحتاج تآمر هذي خطيبتي سابقا ً وبصراحه طلقتها لاني حسيت أن ما نقدر نواصل مع بعض وبس .. !!! "
تذكرت البنت وكيف طلعت متضايقه وحسيت بضيق شكلها كانت تحبه لكن هو مب كفو .. !!!

وشو أحس فيه حسيت أفكاري مدري وشو تبي !!!!! التفت لتركي وقلت له بدون اهتمام " خلاص أنا طالع تآمرني بشيء .. !! "

ابتسم لي وقال " وين تو بدري طال عمرك .. !!! "

قلت " يوم ثاني تركي .. وبعفويه قلت .. ومعليش كان ضايقتك !!! "

وجيت بطلع لكني وقفت شوي سمعت صوت غريب التفت بتلقائيه وشفت تركي مرتبك لكن ما اهتمت وكملت طريقي وفي خاطري هذي البنت اللي طلعت من هنا مين تكون وليه تركي تركها ؟!!!!!!!!؟!!!!!!

// × // // × // // × // // × //



كنت أوقف بخوف بتردد وانا أدري أن كلمتي بتكون بدايه لي في طريق غامض ما أدري ايش نهايته .. كنت خايفه ومتردده لكن باستسلام قلت " أنا موافقه " ووقعت وكل شيء انتهى لكني كنت متأمله خير ومتوكله على ربي وبعدين عمي ما قصر علي بشيء ... !!!

مع أنها ليلة ملكه بس لكن الخوف كان لما التقيه فيه كيف بكون ؟!! هو ما أعرفه زين بس تصرفاته تدل أنه يكرهني أو يمكن مدري حسيت أفكاري كثيره في راسي وحسيت بخوف يسيطر علي .. !!!

// × // // × // // × // // × //



كنت مب مقتنع لكن استسلمت انتهت الملكه بكل هدوء ما صار بيني وبينها شيء حتى لما جلست معها ما شفتها كثير سلمت وسألتها عن أحوالها ومشيت كنت مب قادر أتقبلها .. لكن الحمدلله كل شيء انتهى بسهوله وخلاص ألحين بعتبرها شيء عادي في حياتي لا أكثر ولا أقل ولا راح يتغير الموضوع حتى لما نتزوج بعد شهر .. !!!

يمكن الشيء الإيجابي أني بصير أدخل البيت براحتي لا أشيل هم شيء هي زوجتي والأهم من كل هذا حلالها صار بيدي والله يتمم الثلاث سنوات على خير وبعدها أعيش حياتي مثل ما أبي .. !!!!!!!!!!!!!!!!!

// × // // × // // × // // × //



كنت حاسه بضيقة صدر غلطت وعشت غلطه كنت راضيه لي ثلاث سنوات من أول مره أتصل فيها ولد عمي محمد وكانت على كلامه بالغلط وشوي شوي بدا يتصل حتى صارحني أنه معجب فيني ويبي يخطبني .. عشت معه ثلاث سنوات يمكن كنت مستانسة لكن في النهايه ما بني على باطل فهو باطل !!!

وعرفت أن هذا الطريق غلط ومع أني خسرت انسان أحبه لكني بإذن الله أكسب رضى ربي .. يارب سامحني واغفرلي ...

// × // // × // // × // // × //



كنت أحس نفسي ضايعه للحين ضايعه .. أحس بنفسي أضعف أبي أرجع لمتعب لكن بعدين خلاص أتراجع .. ايه مستحيل أرضى أرجع لهذا الإنسان ولا لغيره حتى .. بس وين أروح !!! سكنت في شقه قدرت وبصعوبه أسكن فيها وبدون شيء لا هويه عندي ولا شيء !!!

حسيت أني ضايعه الفلوس وخلصت والدنيا كلها بدت توقف ضدي .. كنت أترجى الحارس أنه يقعدني الليله بس لكنه كان رافض .. " أنا صبرت عليكي أسبوع كامل لا هويه ولا حاجه وربي لو بيعرف الباشا أني تاركك وربي ما بحصلش خير .. !!! "

قلت بضعف وأنا أحس كل ذرة كرامه راحت مني " تكفى وربي بس الليله !!! ما عندي مكان أروح له وربي "

طالعني وقال بعصبيه " اسمعي يا بنت انتي بتمشي ولا ايه يعني أتصل على الشرطه عشان تشيلك والله دا أنا الغلطان اللي سكنت من الأول دا أنتي ما ينفعش معك المعروف ولا ايه !!!!!! "

لحظتها خلاص حسيت أني لازم أنسحب وقمت باستسلام لكن وقفني صوت حرمه كبيره وهي تقول " خير يا بنتي وشو فيك !! وشو بلاك يا صلاح تطرد فيها !! "

لحظتها انطلق هذا الحارس اللي اسمه صلاح وهو يقول بخوف " الست منيره والله أنا ما عرفتش أنك جايه ولا كان جهزت الشئه الخاصه لك .. !!! "

ابتسمت وقالت بهدوء " عادي جهزها ألحين يلا .. !! "
وتحرك الحارس بسرعه وحسيت أنها انسانه لها قيمه هنا و قبل لا أفكر جات لعندي وقالت بإبتسامه " هلا فيك يا بنتي .. !! "

" بنتي " يالله يا ما تمنيت أسمع هذي الكلمه لكن مو من أي أحد لا منها من أمي وينك يا يما أنتي مرتاحه ولا ضايقه أنتي تذكريني ولا ناسيتني أنتي عايشه ولا .. !!!!!!!!!!!!!!!!!!!!!!!!!!!!!

طلعت من افكاري وقلت بألم " هلا فيك يا خاله !! "
ابتسمت بضعف وقلت وأنا أحس أني لازم أحافظ على كرامتي قدامها " معليش يا خاله ولا شيء وأستآذن .. !! "

وقبل لا أمشي مسكت يدي وطالعتني بنظره صارمه هي صحيحه كان متغطيه لكن كنت أحس أنها تشوفني وكأنها ما راح تقبل نقاش وقالت " الناس لبعض يا بنتي قولي وشو فيك أعتبريني أمك .. !!!!!!!!!!! "

لحظتها حسيت بالضعف وباستسلام قلت لها أني ضايعه وأني أبي مسكن وبطاقتي ضايعه وكل شيء مسروق مني وفلوسي خلصت والحارس رفض يقعدني الليلة .. !!!

ابتسمت وقالت بهدوء " خلاص تعالي اسكني عندي لين تتسهل أمورك وأنا أمك !!! "
طالعتها باستغراب معقوله تتكلم من جدها وقلت باندفاع " أنتي ما تعرفيني يا خاله !!! "
ابتسمت وردت " مب لازم أعرفك !! وبعدين يا بنتي الطيب يبان من نظره وأنتي باين أنك ضايعه وفي ضيقه كبيره .. !! "

يالله استانست في هذي الإنسانه وربي حسيت بسعاده ما لها مثيل كانت مثل طريق النجاه لي .. ما توقعت أنه في انسانه مثلها بجد دخلت قلبي من أول لحظه .. !!!!!!!!!!!!!!!!!!!!!

// × // // × // // × // // × //



متعب بعصبيه " ياخي مزاجي مب فاضي لهذي الأشغال .. وربي أنا من هربت هذي الخاينه وأنا بالي مب معي وربي غير أوصلها بس أبي أذلها عشان تعرف أن مب سعود اللي تحط راسها في راسه .. !!!!!!!!!!!!!!!! "

كان جالس بغموض وهو يستمع لكلامه وبهدوء قال " متعب هذا خاص فيك لكن تعرف حنا تجمعنا أشغال .. وأنا انسان عندي ناس تبي فلوسها تبي تقبض .. البضاعه لازم تبيعها بأسرع وقت لأن الوقت قرب ينتهي .. !!! "

متعب بعصبيه " بعدين تعال أنت ما نفذت وعدي أنا سكت عنك كل هالسنوات وأخليك أنت وحراميتك في مزرعتي مب على الفاضي قلت لك أبيك تخلص على أخوي أبيك تدفنه تحت التراب ... أبوي ما بقي عليه إلا شوي ويودع .. وأنا مستحيل أخلي أخوي يأخذ شيء فاهمني أبيك تمسحه وتنفذ وعدك ولا صدقني بوصلكم بيدي للشرطه .. !!! "

ابتسم بخبث وقال " أكيد تمزح أنت ما تقدر .. اللي مثلك يخاف على سمعته ومستحيل يبلغ ويضر نفسه تعرف شروط اللعبه أي حركه ما تعجبني بخلص عليك صدقني مب صعب ... !! أما شرطك بتنفذ قريب لا تهتم .. !! "

متعب بدون اهتمام " أقول لا ترفع راسك واجد وتحطه في راسي وتهدد أنت تعرف اذا طحت سحبتكم كلكم معي وخلصت عليكم .. لا تحط راسك براسي وأعرف من تحاكي أنا أقدر أطلع من الموضوع أنا عندي الناس اللي توقف معي لكن أنت وحراميتك ما أظن أحد غيري يوقف معكم .. !!! "

وقعد يضحك بغروره بعنجهيته .. أما الشخص الثاني ابتسم بغموض كان يخطط صح كان يرسم صح وما كان يلقي بال لمتعب لأنه مجرد شخص له فوائد راح يستفيد منها ثم كل شيء بينهم بينتهي .... !!!!!!!!!!!!!!!!!!!!!!!!!!!!!!!


// × // // × // // × // // × //



كان مصدوم من كلام أبوه ومب متقبله .. كيف أبوه يقرر عنه .. صح هو كان معطي موافقته لكن ألحين يحسه ما يبي يتزوج بنت عمه حمد .. لكن لما شاف الفرحه بوجه أبوه ما حب يرده هم لهم فتره يبون يستانسون خاصه بعد اللي صار لسعود .. !!!

ابتسم وبهدوء قال " موافق يبا .. بس سعود شفت رايه !!! "
أبوفيصل " هو اللي كلمني بالموضوع وقال ما له داعي نطول موضوع ملكتك على بنت عمك .. !! "
فيصل بإبتسامه " أجل نتوكل على الله .. !! "
أبوفيصل بفرح " خلاص أجل بكلم عمك حمد اليوم وبإذن الله نتمم الملكه على نهاية هالأسبوع .. وربي هذا الخبر بفرح الكل من زمان نبي الفرحه تدخل علينا وربي يكفي هم وحزن .. !! "

عقلي ما كان مع أبوي كنت مشغول بعيد عندها هناك انشغلت فيها من شفتها معقوله كيف وليش .. !!!

// × // // × // // × // // × //



" الحمدلله على سلامتك يالغاليه وربي خفت عليك "
منال بصعوبه " الله يـ... يسـ...ـلمك !! "

كنت حاس بفتور ما أدري ايش أقول خفت أذكر زوجها ويضيق صدرها ما صدقت أنها صحت من الغيبوبه !!! الله لا يسامح من كان السبب ربي ينتقم منهم الله لا يوفقهم .. !!!

طلعت من أفكاري ومنال تتكلم وتقول " شفته يا سـ...ـعود !! شفته !! "
طالعت باستغراب " مين اللي شفتيه ؟! "
منال والدموع في عيونها " شفت اللي قتل عبدالله شفت اللي قتل أبومالك !!!!!!!!!!!!!!!!!!!!!!!!!!!! "

انصدمت ما توقعت اللي تقوله منال كان كلامها أنها لما وصلها السائق كان في شخص يطلع من البيت وفي وقتها استغربت لكن توقعت أنه ضيف لزوجها .. !! ودخلت ولما طلعت فوق شافت زوجها وهو مقتول .. !!!!!!!!!!!!!!!!!!!!!!!!!!!!

حسيت بنوع من الخوف اذا عرف المجرم أن أختي شافته مستحيل يخليها تعيش بس كيف شخص ؟!؟ حسب كلام عبدالرحمن أنهم عصابة كامله .. بس ما اهتميت اتصلت على عبدالرحمن أبلغه يمكن نوصل لشيء ... !!!!!!!!!!!!!!

// × // // × // // × // // × //
// × // // × // // × // // × //



عبدالرحمن باستغراب " غريبه ياخي هذي مواصفات رجال بالأربعين مستحيييل .. !!! بعدين كانت عصابة مب شخص واحد يمكن أختك يا سعود ما صارت تجمع شيء .. !!! "
قلت بعصبيه " وشو هالكلام عبدالرحمن ... ؟!! "
عبدالرحمن " آسف ترى مب قصدي بس يعني بجد أنا أراقب العصابه هذي لي فتره وواضح حسب ما شفت من تحركات وحتى مكالمات غالبا أنهم أشخاص ما يتعدون حتى يمكن العشرين كيف أختك تقول أنها شافت رجال بالأربعين يطلع يمكنها ما انتبهت أو ما أدري .. !!! 

حسيت بالضياع من كلام عبدالرحمن كان كلامه فيه واقعيه يمكن لكن ما يستبعد أنه من رجال العصابه مب مهم العمر عمره ما كان مقياس .. !! وربي ما ارتحت للموضوع بس أبي أعرف أي كانت هذي العصابه ليه تقتل أبومالك !!!!!!!!!!!

مب هو الشخص الغني ولا اللي يملك شيء انسان على قد حاله ... !!!!!!!!!!!!!!!!




// × // // × // // × // // × //




كنت أتذكر كل شيء صار لي في الماضي وأحس بألم يقتلني مستحيل أنسى هذي الأيام فقدت فيها كل انسان أعزه .. !!!

غمضت عيوني باستسلام لتدفق ذاكرتي للماضي الماضي اللي كنت أحس فيه بالحب بالعائله بكل شيء أتمناه وفجأه صار كله ظلام رماد سواد .. !!!!!!!!!!!!!!


" فيما مضى .. كنت أفتح عيوني بصعوبه وأتلفت حولي أحس بتعب وش اللي صار .. ايه تذكرت اللي صار وحسيت أني بموت خايفه كنت خايفه التفت حولي ولقيت أبوي "

قلت بألم وأنا أصيح " يباااااااااا أنا خايفه يبا تكفى تكفى احميني منه !!! "

ضمني أبوي بخوف وهو يقول " لا تخافين وانا ابوك وربي ما يجيك أحد وأنا فيه سامحني أنا السبب في كل اللي صار دخلته عندك وخليته بيننا وهو ولد حرام مب كفو يكون بيننا !!!!!!! "

قلت بخوف وأنا ماني فاهمه كلام أبوي " تكفى يبا خليه يبعد عني أشوفه في كل مكان والله ما سويت له شيء ليه كذا !!!!!!!!!!! "

حسيت نفسي منهاره تعبانه فجأه سمعت صوت الباب ينفتح توقعته هو وتمنيته لأنه كان بمثابة أخوي سند لي لكني انصدمت شفته هو المجرم كيف يمكن أتخيل وبخوف قلت " يبا شوفه هذا هو جاء !!!!!!! يبا تكفى بعد عني تكفى بعده عنييييييييييييييييييييييييييي "

طالعني أبوي بخوف وقال " خير يا بنتي وشو فيك هذا ولد عمك بسام !! لا تخافين منه هو اللي مسك النذل وليد قبل لا يعتدي عليك ولا تخافين ما قصر فيه .. !!!!!!!!!!!!! "

ما دريت وش يقول أبوي وقعدت اصرخ فيه " تكفى طلعه يبااااااااااااا ما أبي أشوفه بسام النذل تكفى يبا طلعه !!!!!!!!!!! "

طالعني أبوي بخوف قال " وشو فيك مناير هذا بسام ولد عمك مب ولد الحرام وليد !!!!!!!!! "

قلت بخوف " أبي أخوي أبي ماجد .. !! "

أبوي طالعني حسيته ضايع وقال " مناير وشو فيك "
وقتها صرخت وقلت " بسام حاول يعتدي علي النذل حاول يعتدي علي ابعده عني يبا !! تكفى !!!!!!!!!!!!!!!!!!!!!!!!!! "

طالعني أبوي بعصبيه وقال " ايييييييييش تقولين بسام ... !!! مب وليد هو اللي حاول يعتدي عليك .. أقصد ماجد !!!! "

قلت بخوف " لا يبا ماجد جاء يدافع عني ماجد أخوي ما يضرني هذا النذل حاول يعتدي علي تكفى يبا طلعه براااااااااااااااااااا وربي ما أبي أشوفه !!!!!!!!!!!!!!!!!!!!!!! "

طالعني أبوي بخوف وقال " كيف وش ذا الكلام أنا ظلمته ظلمت وليد مستحيل مستحيل هو قال لي أن وليد حاول يعتدي عليك كيييييييف !!!!!!!!!!!!!!!!!!! "

ثم طالع بسام وصرخ فيه " يالنذل هذي بنت عمك تبي تعتدي عليها يالخسيسسسسسسسس !!!!!!!! ويييييييييش سويت في ولدي وش سويت في ولدي يالنذل !!!!!!!!!!!! "

بسام بإبتسامه " وأسوي أكثر يا عمي عشان تعرف مره ثانية لا تدخل عيال حرام بيوتنا أجل تبي تزوج أختي ولد الحرام والله يخسى ويعقب !! وولد الحرام خلاص قتلته ذبحته بيدي وارتحت راااااااااااااح وافتكيت منه .. !!!!!!!!!!!!!!!!!!! "

لحظتها حسيت بالدنيا تظلم صرررررخت أناديه أنادي أخوي اللي كان بمثابة أخوي " مااااااااااااااااااااااااااااااااااجد لا لا لا كذاب يالكذاب ماجد ما مات .. !!!!!!!!!!! الله ياخذك يالنذل !!! "

وأبوي لحظتها ما تحمل كان يتنفس بصعوبه وقال " حسبي الله عليك يا ولد أخوي ذبحتني ليه كذا .. ظلمت الولد كيف أقابل ربي حسبي الله عليك حسبي الله عليييييييـ... "

طاح أبوي الكل خسرته الكل اختفى واظلمت الدنيا بعيني من بعدها "


طلعت من أفكاري على صوته نفس الشخص نفس الإنسان تحملته كل هالسنوات وما لي إلا أتحمله .. !!!!!!!!!!!!! 

بسام بسخريه " وشو فيك وين وصلتي أنتي وتفكيرك باريس ولا روما !!! مع أن اللي مثلك ما ظنتي عندهم عقل يفكرون فيه .. المهم روحي سوي لي شاهي أنا تعبان وأبي شاهي يريح الصداع اللي براسي .. !!!






// × // // × // // × // // × //




أبوفيصل بإبتسامه " تركي أنا عازمك على ملكة ولدي فيصل على بنت أخوي .. يوم الخميس الجاي "
تركي بإبتسامه " يشرفني طال عمرك .. !! "
أبوفيصل " الله يخليك وأنا بصراحه يا تركي مستانس بشغلك وربي مسوي اللي عليك وزياده منت مقصر يا ولدي .. شغلك وتقديمك للسجل كل يوم هذا إن دل يدل على أنك إنسان تعرف ربك الله يوفقك في حياتك .. !! "
تركي بإبتسامه " لا تحرجني يا طويل العمر وربي هذا نتعلمه منك .. !! "
أبوفيصل " لا يا تركي أنت عقليتك مميزه وتستحق من يقول لك هالشيء يعني أنا أقول فيك شهادة حق "
تركي " الله يعزك طال عمرك .. !! "

كان مستانس بتطور تركي عقليته مميزه وذكاءه يعجبه كان يشوف في تركي نفسه سرعة التطور التأقلم الإصرار كان متأكد أنه أمام عقليه تجاريه مب سهله ولازم يستغلها ويكسبها صح وبعد هو مرتاح لتركي يحس أنه إنسان طيب ... !!!!




// × // // × // // × // // × //



كان مب مصدق أنه في بيت أمه يعني بشوفها !!! كان ما يدري وشلون خاله بمهد لأمه ولا كيف بكون الموضوع كان متوتر .. !!!

وبفضول زايد راح عند الباب كان يبي يسمع صوت أمه يمكن يقدر وبهدوء قرب أذنه وسمع صوت خاله يكلم أحد ؟!

خاله " اسمعيني أنا مب فاضي لخرابيطك قلت لك الولد أزعجني يبي يشوفك وبعدين خليه يشوفك شوي وخلاص بتركك هو أصر علي بس يشوفك مره ويسلم عليك وبعدها ما راح تشوفينه بحياتك !!!! "

سمع صوت حرمه معصبه " سعد وشو تخربط ياخي أنت مجنون تبي زوجي يجي ويعرف كلامك الفاضي هذا ويطلقني ترضاها لأختك وهذا اللي مدري من أي شارع جايبه خله يتيسر يدور على أهله بعيد عنا أنا أبي أعيش حياتي مرتاحه مني مستعده يجي انسان يخرب حياتي في آخرها .. !!! "

خالي بهدوء " هذا ولدك مهما كان وبعدين بس شوفه وبمشي .. !! "

الحرمه بعصبيه " رجع وقال ولدي أنا ما عندي عيال فاهمني عيال من غير زوجي ما أبيهم الله لا يجيبهم ولا أبي أشوفهم الماضي أنا نسيته ومني مستعده أعيش بعذاب عشان أي أحد قله يروح ومفروض من البدايه ما خليته يتفائل وقله اذا يعتبرني أمه فأنا متبريه منه ولا أعتبره ولدي .. !!!!!!!!!!!!!!!!!!!!!!!!!!!!!!!!!
"

بس هنا حسيت الدنيا دارت فيني وكرهتها هذي اللي اسمها الله ياخذها ولا أشوفها ولا أبيها كنت أقدر أفتح الباب وأشوفها لأنهم كانوا ورا الباب لكن خلاص ما يهمني الله ينتقم منها حسبي الله عليها من أم حطمتني دمرتني تعبت وأنا أبي أوصلها وآخرتها تتبرى مني .. !!!!!!!!!!!!!!!!!!!!!!!!!!!!!!!!!!!!!!!!!!!!!

عصبت وطلعت من الباب والدموع ماسكها بالقوه مشيت وركبت سيارتي وشوي جاء خالي يركض وهو يقول لي بخوف " وين رايح لا يكون سمعت كلامنا !!!!!!!!!!!! "

قلت بألم " ايه سمعته وياليتني ما سمعت لكن قلها الله يسامحك يما ودامك متبريه مني فما راح تشوفيني أبد وربي .. !!!!!!!! "

خالي بتردد " طيب وشغلي بتجيبه ولا كيف !! "

قلت بعصبيه " هذا اللي هامك يا حسافه بس أنك خالي .. تبي الشغل رح له ما يهمني هو لك لكن لا أشوفك تتصل فيني لأني بنساكم كلكم وفي النهايه ما لي أهل ولا أبي أهل !!!!!!!!!!!!!!!!!!!!!!!!! "

.
.
.


حسيت بالضيق بالكتمه في داخلي كنت عايش كذبه أصلا أنا كذبت على نفسي ولا ليش تعترف فيني .. مين أكون ولدها ولدها بايش بالحرام !!!!!!!!!!!!!!!!!!!!!

ايه يا حسافه بس ضيعت عمري على ولا شيء بس كنت أكذب على نفسي وأقول بوصل لأهلي ولما وصلت لهم تمنيت أني ما وصلت لهم غريبه هالدنيا !!!



// × // // × // // × // // × //




كنت أحس بالضيق ما قدرت أنام للحين أفكر باللي صار بيني وبين تركي وطلاقي وكلام اللي اسمه أبوي ليه كذا .. ليه كل هذا يصير لي يا زين أيام أول كنت أتضايق عشان تعاملهم معي بس بالنهاية كان هم بالنسبه لي أهل عائله حياه .. !!!

يا ما تطاقيت مع خواتي كان لهم كل شيء وأنا ما لي شيء لكن كنت أقول عادي مب مشكله المهم بالنهايه أهلي لكن ألحين عرفت الحقيقه أنا ما لي أهل ما لي أحد .. !!!!!!!!!!!!!!!!



// × // // × // // × // // × //



مدري ايش الحياه اللي تنتظرني كنت خايفه ومتوتره للحين مرتاحه في بيت عمي لكن خايفه من المستقبل خايفه من اللي اسمه زوجي محمد !!! مدري هل هو بتقبلني هل بعجب فيني ولا راح تكون حياتنا ضيقة صدر .. !!!!

من أيام كنت أتمنى أكون بين عائله وألحين أنا عند أهلي وخايفه ما يندري وين الخير يااارب أنك تكتب الخير وين ما كان .. !!!




// × // // × // // × // // × //



نهاية الفصل السابع

أحـقـاد تـحـت الـرمـاد

الفصل الثامن


// × // // × // // × // // × //

"
إنك دون أن تنتبه تجد أن عقارب الساعة تتحرك ..
فالثواني تتبعها الدقائق وتتبعها الساعات فالأيام ..
وأسابيع وسنوات .. !
هي هكذا الحياه لحظات لا تعلم متى أو كيف ولكن فجأه .. 
كل هذي الحياه تنتهي لتكتشف أنك ما كنت إلا عابر سبيل !!!! "


// × // // × // // × // // × //


كان الجو عائلي والكل مستانس وهو كان يشعر بتوتر اليوم بتتم ملكته على بنت عمه نوره .. !!
كان يعني ما يدري وش شعوره هو بس كان يهمه يسعد أهله في هذي الفتره بالتحديد يكفي أحزان وفاة أخته ثم وفاة نسيب سعود كلها أمور محتاجين ينسونها ويطلعون منها .. !!!!

كان يبتسم بتوتر ويمكن اللي زاد من توتره وجود تركي في الملكه استغرب كيف أبوه يدعوه ما كان متقبله لكن تحمل كان يحس بخوف وتردد ويدعي ربه أنه يوفقه مع بنت عمه .. !!

أما هو تركي كان جالس في المجلس ويبتسم بغموض كان يحس بنوع من المكسب قدر وآخيرا ً يخطي خطوه جديده وصل لبيت أبوفيصل وبدا وقت التحرك لازم يبدء بخطوة أقوى هو قاعد يفكر ويخطط شوي شوي صحيح بعض أفكاره يمكن غريبه أو صعبه لكن ما يعترف بالمستحيل وهو مستعد يوصل لهدفه مهما كان الثمن .. !!!!!

وفي نفس المكان لكن من الجهه الأخرى نوره كانت تحس بالخوف بالخجل كانت مب مصدقه أن فارس آحلامها بكون زوجها يا ما نامت وهي تحلم فيه وتتمناه هذا الإنسان اللي مستحيل تتخيل غيره زوج لها هذي كانت أحلامها وما توقعت أن فيصل يبادلها نفس الشعور حتى هو يحبها ولا ما تقدم لها .. !!!




// × // // × // // × // // × //



الكل صار ما يكلمني ما وقفت عليهم أقصد اللي يتسمون أبوي وأمي حتى خواتي ما يتكلمون معي وشكل أمي موصية البتول لا تتكلم معي أما مها أصلا ما أشوفها إلا مع أمي شكلهم خايفين على خواتي مني !!!!

طيب وأول ليش ما خافوا ولا يعني عشان عرفت الحقيقة يمكن أسوي فيهم شيء خايفين مني !!!!!!!!

وطلعت من أفكاري وأنا أشوف البتول تدخل وتطالعني بنظرات احتقار ايه حتى أنتي يالبتول أجل ليه استغرب اللي صار لي مب غريبه لأني بنت ما لها أصل من فصل !!!!!!!

قلت بألم " البتول أنا عارفه ما تبين تكلميني بس تكفين ترى ما لي ذنب أني لقيطه وأني مب أختكم أنا مثلكم ما دريت !!! "

طالعتني البتول بحقد وقالت " لا تكلميني أنا أصلا مدري ليه قاعده في بيتنا للحين متى يجي ياخذك تركي ويفكنا منك !!! "

تركي ؟! بغيت أضحك شكل البتول ما تعرف شيء تحسب أن زواجي من تركي للحين قايم ما تدري أنه طلقني وانتهى الموضوع .. !!!

لكن بجد على كل هالحزن ابتسمت في خاطري بجد شيء غريب أول كنت ضايقه على تعاملهم لي وألحين لما عرفت كل شيء عرفت أن الحقيقه مرات ما فيها خير .. !!!
بس ودي أعرف مين أنا بنته وليه أهلي يرموني يعني وشو السبب أكيد ما في إلا أني بنت حـ .. !!!!!!!!!!!!!!!!

سكت حسيت بالدموع خانقتني ضاق صدري يعني حياتي سعادتي فرحي وحتى ضيقي وحزني وكل شيء كان كذب في كذب .. !!!

بس على الأقل الشيء الزين أني بحياتي ما احتكيت في بنت بالمدرسه كنت دايم منعزله أحسن ولا كان لي صديقه بعترف لها بحقيقتي وبعدها تكرهني ولا يمكن أتحمل هالشيء يكفي خواتي اللي تربيت عندهم ما عاد طايقيني يمكن بس البتول لكن حتى مها اذا كبرت مستحيل تتقبلني .. !!!

على كثر ما كنت أكره ساره تمنيتها ايه تمنيتها أحضنها هي كانت تهتم فيني على كل تصرفاتها كان قلبها طيب ليه كذا يا ساره رحتي منا !!!

يا سارة لو دريتي أني مو أختك بغير تعاملك معي ولا بظل أختك .. حسيت أفكاري ما تنفع استغفرالله الله يرحمها .. !!!




// × // // × // // × // // × //




ابتسمت لها وقلت " وشو فيك ألحين بدل ما تستانسين بالعطله جالسة متضايقه !!! "
مريم بضيق " نجوده اللي مضيقني أن اليوم الخميس عطله بس هذا حنا الفجر شوي يجي وبجي الجمعه ويعني بعدها الدراسة ترجع وربي ياختي طفشت أدرس ودي أترك الدراسه بس أبوي ما يطاوع !!! "
قلت باستغراب " وشو فيك ترى عادي لازم شيء طبيعي ينتهي يوم الخميس ويجي الجمعه وينتهي وبعدين يرجع السبت ثم تجي العطله من جديد أمر طبيعي !! "

طالعتني بنظره غامضه وقالت " تدرين وشو يكرهن فيتس !!! "
طالعتها بابتسامه وقلت " وشو ؟! "
قالت " هالفلسفه الزايده اللي ذابحتك يعني بالله عليك تعلميني أنه بعد الخميس الجمعه وبعد الجمعه السبت ومدري ايش أنا عارفه بس مقدر الدراسه ما اطيقها تجيب الطفش ولا حتى التخصص ما احبه بس دخلته كذا أبي بس أخلص جامعه ثم أرقد في البيت !!! "

قلت لها باستفسار " طيب كان قلتي لابوك أنك ما تبين تكملين جامعه !!! "
طالعتني بضحك وقالت " يا حليلك ابوي قال تبين الناس تقول بنت فهد ما عندها إلا شهادة ثانوي !!!!!! بس قلت له ترى ان نجحت زييين يعني لا تطمع لي بمعدل زين مني أعدي المواد !!! "

ابتسمت وقلت بتآمل " الله يحفظه لك وربييي تمنييييت أكمل الجامعه لكن ربي ما كتب !! "
مريم بتساؤل " تعالي نجد أنتي وش وضعك أول انا مدري يعني صراحه فجأه ظهرتي أنا كل اللي أعرفه عنك أنك بنت عمي تركي الله يرحمه بس .. ثم سكتت وقالت .. اسفه يعني أعرف أني أتدخل بس صراحه أنا إنسانه فضولي ما له حدود !! فمن هذي النقطه يعني وين كنتي عايشة ؟! "

ما استغربت سؤالها لانه شيء طبيعي فجأه بنت عم تظهر لها بس المشكله أنا نفسي مدري ايش الجواب المناسب ولا أحب أبين أنه عمي كان ناسيني في الدار أو مب مهتم فيني لأن عارفه عمي مب قصده واللي شفته منه للحين يكفي فما أحب أبين أنه أو حتى أي أحد من عماني كان غلطان .. !!!

ابتسمت وقلت " كنت عايشة في دار أيتام وعمي فهد طلعني من الدار وجابني عندكم هذي هي القصه !! "
مريم باستهبال " بالله !!! أنا أدري أنك عشتي في دار قال أبوي شيء من كذا أنه كان في خلافات من يربيك عنده وفي الآخير أبوي جابك بس وشو الدار كيف الحياة فيه ويعني من هذا القبيل .. !! "

الدار ابتسمت لما ذكرته مب لأن حياته كانت رخاء ونعيم مثلا لكن ذكرت في بسمه الله يذكرها بالخير نسيتها ضاق صدري كيف أنساها لكن عزمت بإذن الله أكلم عمي اليوم عنها وأني أبي أزورها .. !!

طلعت من أفكاري على صوت مريم وهي تقول بخوف " أنا اسفه مب لازم تحكين يعني بس حبيت أعرف !! "
ابتسمت لها وقلت " لا تعتذرين مريم انتي ما غلطتي ولا شيء بس ذكرت وحده غاليه علي هناك ما شفتها ولا زرتها .. كانت مثل ما تقولين بمثابة أمي تهتم فيني تسأل عني يعني كانت شايلتني ومعتبرتني بنتها وأختها .. !!! "

مريم بإبتسامه " يا حظها !! "
طالعتها باستفسار " على ايش ؟! "
مريم " على هالحب اللي منك لها ولا أحد يحصل هذا الحب من نجد ويقول لا !! "

ابتسمت وبحب قلت لمريم " يعلم الله مريم أني ما كنت أعز أحد مثلها لكن أنتي بمعزتها وربييييييي شاهد .. !! " وعلى آخر كلمتي ولا محمد يدخل ويسلم كنت متوتره نوعا ما منه لكني قلت بهدوء " وعليكم السلام ورحمة الله وبركاته " .. !!

جلس على الكنب وقال براحه " وربي الراحه نعمه ما يقدرها إلا اللي يحس بالتعب .. مريوم وشو رايك تروحين تسوين لي عصير برتقال يبرد على القلب .. بما أن الكل نايم وما في غيرك !!! "

ما غيرها وأنا ايش جدار قدامه ؟!؟؟؟؟ وطلعت من تفكيري على كلمة مريم " ايه ما في غيري وحرمتك المصون ولا هذي لها الدلال يلا مب مشكله صدقني بقوم أسوي عصير مب لعيونك لا لعيونها هي لأنها زوجتك ... !!! "

ومشت وتركتنا وتمنيت أصرخ أناديها أمنعها تروح لكن ما قدرت .. كنت متوتره وخايفه ومرت لحظات وحسيتها ساعات .. شوي وقال بهدوء " أتمنى تكون حياتنا ممتازه يعني يمكن تصير مشاكل وبعض التوتر بين بعض لكن مب مشكله إن شاء الله كل الأمور تنحل ونكون دايم تمام مع بعض .. !!! "

حسيت كلامه رسمي وبارد وواضح أنه يقول هذا الكلام بدون اهتمام بس يقوله كأنه واجب عليه يقوله .. طلعت من أفكاري على صوت مريم وهي تبسم وتقول " شكل العيون هي اللي تتكلم الحين لأن اسمع أن من أروع لغات الحب لغة العيون !!! "

بغيت أضحك يا حليلك يا مريم أي حب وأي لغه ... وبصعوبه مسكت نفسي وابتسمت لها .. !!!

وطلعنا من كل هذا الكلام ومحمد يقول ببرود " خلصتي العصير ولا ايش ؟! ترى طلبت عصير مب تسوين لي وجبة كامله !!! "
طالعته مريم بطفش وقالت " رايحه أجيبه نسيييت .. !! "

وشوي جابت العصير لمحمد اللي شربه وقام من مكانه واستآذن ينام .. وهو طلع من هنا وبعدها بشوي رحنا أنا ومريم ننام لكن ظل خاطري مشغول في حياتي معه كيف بتكون .. !!



// × // // × // // × // // × //



كنت خايف لي فتره عن عمر لا يتصل ولا يرد على مكالماتي .. خاله استلم الشغل ووصلت له وعرفت بالسالفة انصدمت من اللي صار وتطاقيت مع خاله اللي نسى كل معروف وطردني بكل بساطه وقال أن عمر ما عاد يهمه وطلب مني ما عاد اسأله عن عمر .. !!!!

وربي ضاق صدري عليه وين يكون راح المشكله ما أعرف المدرسة اللي يدرس فيها بالضبط وش اسمها لا حوول وشلون أوصله مقدر صراحه حسيت نفسي ضايع ومشتت ما في طريقه توصلني له لكني تأملت خير .. !!!


// × // // × // // × // // × //


قمت بحب وحبيت راسها بكل تقدير .. ياحبي لها هذي الحرمه ما شفت منها إلا كل خير انسانه واضح أنها تخاف ربها .. ما توقعت بعرف انسانه مثلها كانت بمثابة الأم لي .. !!

من يوم أنقذتني في الشقه بعدها بفتره قالت لي أشتغل عندها كانت سيدة أعمال حسب ما فهمت أنها مقتدره ماديا ً وعندها ولد يدير الأملاك باستثناء مشغل كانت هي تديره بنفسها وطلبت مني أشتغل عندها محاسبة في المشغل وكان لهذا المشغل عدة فروع وكان مشهور وحست أن السعاده بدت تجي لها حست بفرح أنها خلاص بدت تبعد عن حياة متعب وأشكاله من الناس بس كانت خايفه مو معقول بتظل الحرمه تخليها تشتغل معها وتسكنها في شقه على حسابها بدون ما تطلب شيء يثبت أوراقها لازم في النهاية بتنكشف كل الأمور .. !!!

طلعت من أفكارها على صوت الحرمه وهي تقول لها بهدوء " يا بنتي أنا أشوفك تفكرين كثييير وأنا بصراحه ما أحب أتدخل في اللي ما يخصني لكن مهما كان ضيقك وسعي صدرك وربك يفرجها بإذن الله .. !! "

ابتسمت لها وفي لحظتها مدري ليه لكن بفضول قلت لها " يا خاله بصراحه أنا مستغربه أنتي عندك بيت ولا لا ؟! "
ابتسمت الحرمه وقالت " انسانه مثلي شيء طبيعي يكون عندها بيت وأنا عارفه سؤالك ليه ما أسكن فيه بصراحه يا بنتي أنا تركته بإرادتي ومخليه ولدي فيه مع زوجته وأنا أجي البيت أحيانا ً لكن أغلب الفترات يوم أكون في إستراحه ويوم في شقه وأسبوع في شاليه يعني ما لي مكان محدد وبصراحه أنا أحب أتحرك كثير وبعد بحياتي ما رضيت في زوجة ولدي لأنها للآسف إنسانة ما تستاهل .. !!! "

قلت بخجل " آسفه على التدخل !! "
همست لي بهدوء " لا يا بنتي لا تعتذرين ولا شيء .. المهم ألحين نروح المشغل وأفهمك على الشغل عشان تبدين تشتغلين .. !! "



// × // // × // // × // // × //


كانت تتألم للحين ما تدري لمتى تصبر لمتى تتحمل بعد فراق أعز اثنين في حياتها أخوها وأبوها ما لقت أحد تحتمي فيه الكل نصحها تتزوج بسام ايه الكل لأن الكل انخدع أن بسام بستر عليها عشان لا تفضحهم .. !!!

نذل طول عمره نذل الله ينتقم منه وربي أتمنى أشوفه يموت يا ليته يتركني ويفكني .. !!! وربي مشتاقه لأبوي ولأخوي وينكم رحتم وخليتوني .. !!! حسيت بالضيق في داخلي لما سمعت صوته ينادي وقمت وأنا أحس بهموم الدنيا على راسي .. !!




// × // // × // // × // // × //


// × // // × // // × // // × //




قال بهدوء " سعود أنا أبي أخطبك لبنتي عهود .. !! "

طالعت عمي بصمت وقاعد أنتظره يضحك لأن كلامه ما يقوله عاقل !! طالعت وطالعت لكن ما شفت منه شيء فأنا ابتسمت وقلت " عمي تستهبل ؟! "
أبوفيصل بهدوء " اسمعني يا سعود أنت رجال والنعم فيك ويقولون أخطب لبنتك قبل لا تخطب لولدك وأنا ما أبي أخسرك وأعتبرك قبل كل شيء ولدي وما أغلى علي من أنه يكون ولدي لبنتي .. !!! "

وكمل بهدوء " بالمره أبيك تطلع من صدمتك حتى عهود محتاجه لإنسان يطلعها من اللي هي فيها يمكن الزواج يصحيها يكفي أنها تركت دراستها وكل شيء وانعزلت وأنا سكت لكن ما أقدر أشوف بنتي تموت بين يديني والزواج بنظري بكون أفضل حل لكم جميع .. !!! "

كان كلام عمي أبوفيصل غريب ولا تقبلته لكني سكت احترام له ولما انتهى من شرح أسبابه طالعت عمي بهدوء وقلت " الله يخليك عمي تسلم لكن ما أبي أظلم بنتك لأن قلبي ما فيه إلا ريم ولا راح ياخذها مكانها أحد .. !! "

ابتسم لي أبوفيصل وقال " فكر أنت يا سعود وبعدين عطني خبر .. !!! "




// × // // × // // × // // × //



مدري ليه ولأي سبب بس رحت أراقب بيت تركي من بعيد .. بصراحه ما كنت أراقب بيته بس كنت أنتظرها يمكن أشوفها حسيت أني مدري وشلون أفكر لكن حسيتها أسرتني .. !!!

انتظرت ولكن ما طلعت بشيء شكل تركي صدق يوم قال أنه خطيبته وطلقها وأكيد ما راح تجيه طليقته .. وبضيق قمت من مكاني برجع للبيت لكن ما طلعت إلا وفي بنت تدخل البقاله وبتلقائية التفت لها كانت هي .. !!!

ما غابت عني ملامح وجهها وما كانت متغطيه بس لابسة عباية .. بغيت أتجرأ وأتقدم بس بعدها استوعبت أن بديت أفكر بشكل غلط يعني وشو أحس فيه أصلا وش أبي من البنت .. !!!

بصراحه مدري كنت محتار وتضايقت أني خطبت بنت عمي نوره .. لأن ببساطه هذي البنت دخلت قلبي وتمنيت أني أخطبها لكن .. طلعت من تفكيري وطلعت من البقالة ومشيت لسيارتي وأنا أحس بضيق ... !!!!



// × // // × // // × // // × //


ما صدقت اللي أشوفه .. عمر كان عمر واقف قدامي وبإندفاع رحت له وضميته وقلت له بشوق " وينك يا عمر مختفي ياخي تخوفني عليك .. أتصل عليك ولا ترد عسى المانع خير ؟! "

عمر طالعني بألم " مدري اذا دريت بس اللي كانت في يوم من الأيام أمي !!! تبرت مني ولا تبي تشوفني .. !!! "
قلت بتحدي " لا تضيق صدرك أنا بشوف خالك وأكلمه وما راح ينتهي الموضوع كذا مب على كيفها تترك ولدها وترميه .. !! "

عمر بألم " خلاص يا سعود انسى أصلا هي مستانسه وأنا ما أبي أخرب عليها سعادتها الله يسامحها ما أبي منها شيء .. !!! "
قلت بإصرار " هذا حقك ياخي !!! اذا هي مب مهتمه فيك ومتبريه منك فهذا حقك !!! "
عمر بهدوء " عادي يا سعود مب لازم أنا خلاص بعيش حياتي بدونها ما يهمني .. !!! "

سكت لأن حسيت عمر ضايق ما حبيت أظل أردد السالفه عليه وغيرت الموضوع لكن ظل بخاطري السالفه وضاق صدري له وما نسيت سالفتي مع خاله ما حبيت أقولها ويزيد ضيق عمر لكن لازم أشوف حل لموضوعه .. !!!


// × // // × // // × // // × //



كنت مستغرب وش يبي مني أبوي مب الطاري يطلبني وقت الشغل .. تقدمت لمكتبه ودخلت وقلت بهدوء " سم يبا ؟! "

أبوي بهدوء " اسمعني محمد .. زوجتك متصل علي تبي تزور بسمه اللي مربيتها في الدار !! أنا ما اقدر أرفض لها طلب لكن بعد ما أقدر أخليها تقابل بسمه أنا ما ابي نجد تعرف أنه ما بقي لها في الحياه إلا ثلاث سنوات !!!!!!! أخاف تعرف وقتها ليش أبيك تتزوجها وترفض وثم تتزوج ويطلع حلال أخوي للغريب !!! "

قلت باندفاع " تخسي تتزوج غيري .. ملكتنا تمت وأنا ضحيت بكل شيء ورضيت أخسر بنت عمي ندى عشان أكسب حلال عمي وصدقني مستحيل نلغي الملكه والزواج بتم رضت ولا بالغصب !!!!!! "

أبوي بهدوء " محمد أنا عارف بس ما نبي هالشيء نبي كل شيء برضاها عشان كذا أبي تشوف لي حل مع هذي بسمه لازم نصرفها برا الدار لأن لما تعرف نجد أنه بسمه تركت الدار خلاص ما راح تروح وكذا يظل كل شيء مدفون ... !!!!!!!!!!!!!!!!!!!!!!!!!!!!!! "

قلت بإبتسامه " أجل تم أنا بشوف الموضوع ونشوف حل لبسمه لا تخاف!! "

ابتسم لي أبوي وقال " أي شيء تبيه ما يحتاج بلغني وأنا أبوك وأتصرف لكن أنا أشوف أن زياد بضبط لك الموضوع خاصه وأنت ولدي لكن اذا رفض بلغني .. !! "

قلت بهدوء " لا تهتم بخلص الموضوع بأسرع وقت .. !!! "







// × // // × // // × // // × //



كنت بصعوبه أفتح عيوني ثم أرجع أسكرها وأسمع أصوات أجهزه كثيره حولي .. وين أنا وش صاير ما قدرت أعرف كنت أحس راسي مصدع وأن أفكاري تاخذني وأفكار تجيبني .. !!!
وشوي شوي بديت أحس عيوني تفتح بشكل أقوى وكل شيء يتضح " أنا في المستشفى ؟! " كنت مستغرب كيف وصلت للمستشفى وأحس أني تعبان مب قادر أذكر .. !!!

ابتسم الطبيب وقال " الحمدلله على سلامتك .. !! "

حسيت أني ضايع ومب قادر أفكر وكأن الطبيب حس بأفكاري وقال " امم أنا بصراحه ما لقيت عندك أوراق أو شيء يثبت اسمك كل اللي أعرفه أنه في شخص أنقذك وبصراحه كانت حالتك سيئة وكان احتمال تموت لكن الحمدلله .. ربي كتب لك عمر جديد .. !!! "

كان ممكن أموت ؟! في لحظه حسيت كل الأفكار ترجع .. المزرعه وجودي هناك وبسام .. !!!!!!!!!!!!!!!!!!!! ايه بسام ومناير أختي تذكرت كل شيء .. وأن بسام كان يبي يقتلني لكن .. ايه ذكرت أخذني لمزرعته وكان فيه صاحبه وطلب منه يقتلني .. بس ما أذكر بعدها ايش صار بالضبط .. كل اللي أذكر أن صاحب بسام أخذني بسيارته بس مدري كيف وصلت المستشفى ؟!

طلعت من أفكاري والطبيب يقول " تذكر شيء ؟! "

مدري ليه لكني قلت بهدوء " لا ما أذكر شيء ولا أدري مين أنا .. !!!!! "

ايه كذبت ما كنت مستعد أقول الحقيقه كنت خايف ومتردد مب خايف على نفسي لكن على مناير وما كنت أعرف ايش صار لها كنت أبي أعرف وينها وش صار لها ... !!!!!!!!

وربي يا بسام لو تنضر مناير نهايتك بتكون على يدي تأكد .. !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!
!!!!!!!!!!!!!!!!!!!!


نهاية الفصل الثامن

فقط لمن أشكل عليه تكرار الأسماء :

هناك تركي ابن أبومحمد صاحب الـ 16 وطبعا سمي تركي من اسم عمه تركي والذي هو أخو أبومحمد المتوفي !!!

وهناك شخص آخر هو تركي خطيب وعد سابقا ً !!!




وهناك مريم أخت سعود
ومريم بنت أبومحمد



وكذلك وعد فتاة الدار 
وعد بنت سالم ووضحى ولكن اكتشفت أنها ليست ابنتهم !!!


أنا أعتذر حقا إن سبب تكرار الأسماء نوع من التوهان لدى البعض بصراحه بعض التكرار له غرض في نفسي سيظهر فيما بعد لكن هناك ما لم ألحظه أعتذر حقا ً ..

أحـقـاد تـحـت الـرمـاد

الفصل التاسع


// × // // × // // × // // × //

"
إن الوقوف أو السقوط ليس النهاية .. !
بل إن المرء قد ينهض ليواصل بقوه أكبر ولكن ؟
حينما ترفع راية الإستسلام فحينها أنت قد أصبحت خاسر !!!
"


// × // // × // // × // // × //


كان جالس بضيق يلعب في جواله وافكاره مب معه .. كان مشغول باله وكل ما فيه .. !!

ابتسمت وقلت له " وش فيك سلمان ويين وصلت له !!! "
سلمان بضيق " مشتاق لبنتي كثيييييييييير !! "
قلت باستغراب " عندك بنت !! "
سلمان بضيقة " ايه عندي بنت وقريب بتدخل السنة الثالثة وتخيل اني ما أشوفها إلا نادر لان يوم ولدت زوجتي ما كنت معها !! مثل ما تعرف كنت في السجن ولما طلعت كان أبوي متبري مني وأهلي كلهم !!! " وكمل بضيق " وربي كانت لي أحلام وطموحات كثيره لكن كل شيء ضاااااااااع راااح ولا لقيت شيء أسويه أهلي وما عاد يبوني !!! زوجتي هي اللي متمسكه فيني وربي يا راكان الكل يضغط عليها تطلق مني لكنها رافضه ولليوم هي على ذمتي وربي كل يوم تتعذب ومتحمله عشاني .. !!! وبين فتره وفتره أروح لبيتهم وأشوفها طبعا بدون ما يدرون أهلها لأنهم مب راضين وأنا صراحه خايف في الآخير يطلقونها مني وتتزوج غيري وبنتي تروح مني !!!!!! "

قلت بهدوء " يا رجال سع صدرك هذي الحياة وبعدين الحمدلله شف الفلوس كيف تمشي معك ألحين !!! "
سلمان بضيق " تمشي معي بس أنا ايش يا راكان حراااامي يعني مجرم ولا مسوين جرايم قتل يعني حنا يتنفذ فينا حكم القصاص !!!!!!!! أنا ما أقولك أني مب مستانس بالعكس البوس غير في حياتي وعيشني النعيم لكن وربي اشتقت لأهلي اشتقت لأبوي والله اشتقت أيام كان يهاوشني ويعصب مني يبيني أدرس وربي نادم لكن ليت الندم ينفع ... لكن تدري أنا ألحين بس أبي نخلص من آخر عملياتنا وننفذ الهدف المطلوب وبعدها باخذ زوجتي وأسافر برا أعيش معها ومع بنتي وبسس .. !!! "

قلت بإبتسامه " هذا هو وسع صدرك ومثل ما قلت البوس قايل كلها فتره وننفذ آخر عملية لنا وكل واحد يعيش حياته ويروح لطريقه وخلاص !!!! "

سلمان بهدوء وهو ينسدح " الله يعيين .. !! "
"


// × // // × // // × // // × //




" من جدك مريم ؟؟؟ كيف أتزوجها يعني مب أي أحد لا أختها .. " وبضيق قلت " أخت ريم وربي صعبه يا مريم صدقني صعبه !!! ما أقدر أتخيل ولا اذا طلعت تشبه أختها وربي بظلم البنت معي .. أنا حاليا ما أفكر أتزوج "

مريم بضيق " تكفى ياخوي .. طلبتك أنا أبي أشوف عيالك !!! "

قلت بضيق " تدرين أنا غلطان قلت لك كان مفروض أرفض ولا أحكي لك الموضوع !! شوفي فكرة أني أتزوج بعد ريم حاليا مني مستعد !!! بعدين أنتي في المستشفى للحين اذا طلعتي نفكر بالموضوع !! "

مريم بملل " أنا بصراحه أبي أطلع وربي تعبت أقعد في المستشفى .. !!! "
قلت بهدوء " كلها فتره وتنتهي وسعي صدرك "
مريم بتذكير " بعدين لا تنسى ريم قالت لك تزوج عش حياتك !! "

قمت بعصبيه وقلت " ايه بتزوج يمكن بس أختها مستحيل سمعتي انسي الموضوع !!!!!!!!!!!!!! "



// × // // × // // × // // × //



كنت حاسه بتعب صراحه أتعبني الشغل في المشغل يعني ما مر أسبوع بس جد متعب شيء طبيعي أنا إنسانة مب متعوده على التعب حياتي كلها كانت ضياع في ضياع لكن الحمدلله ألحين كل شيء تمام .. !!!

وربي هذي الحرمه ربي يسعدها تمنيت أنها تكون أمي وربي طيبتها وأخلاقها ما في مثلها شغلتني معها وكل شيء ووثقت فيني ولازم أكون قد الثقه .. طلعت من أفكاري وأنا أسمعها تناديني ابتسمت وبحب رحت لها وقلت " سمي يـ ... قطعت كلامي وقلت .. يما سمي !!! "

ايه هي طلبت مني أناديها بـ " أمي " بصراحه استغربت طلبها لكن أسعدني هي قالت تشوف فيني بنتها .. طبعا حسب ما عرفت بنتها تزوجت ومسافرة مع زوجها لأنه يكمل دراسة برا وأنه ما تجي تزورها إلا بالأعياد .. !!

قالت لي " اسمعيني يا بنتي اذا ما يزعجك اليوم اقعدي في الغرفه وريحي يعني لين بعد العصر لأن شوي بيجي عندي ولدي وما راح يطول يعني لين العصر وبعدها يمشي .. "

ابتسمت وقلت " تآمرين .. " تذكرت كلامها عن ولدها بصراحه مستغربه كيف ولدها يتزوج بدون رضاها !!! لو أني منه مستحيل أني أفكر أزعل أمي مهما صار ليتها أمي ..

ما مر وقت طويل ولا سمعت صوت الباب وشخص يدخل وأتبعه صوت رجولي طبعا كان بلا شك ولدها وتمنيت لحظتها أني مكانه أو يمكن يتزوجني ؟! معقوله لكن مستحيل أفكاري غبية أصلا كيف يتزوجني وبعدين يتزوج مثلي أنا !!! كل يوم بحضن رجال !!!! انا اللي مثلي ما لهم مكان ولا يحق لها تتزوج ايه مستحيل أصلا وحتى لو فكر فيني مستحيل أقبل حرام ياخذ وحده مثلي .. !!!

مع كل هالأفكار حسيت فيني فضول أشوفه وبديت أتخيله لكني قررت أغامر شوي وأفتح الباب أحاول أشوفه صراحه كنت متحمسه وبهدوء قربت من الباب وفتحته على خفيف وانتظرت شوي ثم بديت أحاول أشوف من فتحة الباب .. !!

انتبهت للحرمه وهي تتكلم كانت تقول " وينك ما عاد تجي تزورني تسأل عن أمك ولا خلاص خذت عقلك بنت ابليس .. !!! "
سمعت صوته وهو يضحك وحست أنه ضحكته مب غريبه وسمعته يقول " يا حبي لك يما .. والله البنت مسكينه وربي صدقيني ما شفت أضعف منها وبعدين أنتي عارفه ولدك مب حرمه اللي تاخذ عقله .. !!! "

حاولت أشوفه لكن كان جالس في زاوية الصالة وصعب أني أشوفه .. بس بعدين حسيت أني ما أستحي يعني أتسمع لشيء يمكن ما يبوني أسمعه .. لكن مدري ترددت أظل أسمع ولا ما له داعي .. !!!

لكن لما سمعت اسمي بتلقائيه بديت أحاول أتسمع لهم وسمعته يقول " مرام ؟! وشو سالفتها "
قالت الحرمه " ما لك في سالفتها اللي عليك منه البنت أخلاق !! وربي يا بسام لو تطيعني وأنا أمك بتعيش بسعادة معها بدل هذي مناير اللي ما وراها خير "

بسام مستحييييييييييييل .. !!!!!!!!! قلبي بدا يدق بخوف بديت أحس بالدنيا تسود في عيني بسام ايه هذا صوته هذا هو أكيد ذكرت ألحين الضحكه نفسها الأسلوب نفسه مستحيل بسام هذي أم بسام اللي حطمني ذلني اللي دمر حياتي كلها مستحيل لا لا لا لا ... !!!!!!!!!!!!!!!!!!!!!!

كنت أحس أن دقات قلبي بتطلع بديت أحس قلبي بنفجر ما تحملت مستحيل !!! ودعيت من قلب يارب ما يكون هو يارب وبخوف قعدت أشوف أحاول أشوفه وفجأه شفته يقوم يستآذن عرفت أني بقدر أشوفه وبعد لحظات مشى وقدرت أشوفه وياليتني ما شفته نفس الوجه نفس الشر نفس كل شيء ... !!!!!!!!

كيف كيف بسام ولد هذي مستحيل يعني أنا عند أم بسام !!! هذي الإنسانة الطيبه تكون أمه مستحيل ليييييييييييييييه !!! حسيت بنفسي منهاره وبخوف رحت للفراش وضميت البطانية كنت خايفه يجي خايفه يكشفني لازم أهرب وربي ما راح يخليني ويمكن يرجع لمتعب اللي بدمر الدنيا فوق راسي لا يارب ما أبي أرجع لهم ما أبيهم وكنت مغمضه عيوني !! وخايفه منه مستحيل مستحيل يارب اكفيني شره ما أبي أرجع له ولا لمتعب ربي ياخذهم ... وكنت أحس بالدنيا تظلم فيني وراسي يتعب ويتعب و.... !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!!!!!!!!!!!!!!




// × // // × // // × // // × //



كانت صدمه تلقيت مكالمة منه يبلغ من جديد بجريمة بتصير في محل ذهب وبكل تحدي أكد لي أنه بنتظرني وبطلع من المحل بالذهب وبدون ما أقدر أسوي له شيء كان كلامه صدمه بالنسبة لي يتحداني بكل جرأه لكن وربي هذي المره بتكون العصابة تحت يدي ومستحيل يمرون لازم اليوم أوصلهم حتى لو رحت ضحية للموضوع .. !!!!



// × // // × // // × // // × //


قال بإبتسامه " شلونك بشريني عنك "
قالت بنوع من الخجل " الحمدلله طيبه أنت كيفك ؟! "
ابتسم فيصل وقال " انا دامك بخير تطمني فأنا بخير الحمدلله .. !! "

الفتره هذي يحاول يبعد عن " وعد " البنت اللي يطاردها عرف كل شيء عنها وفي لحظة تهور كان بروح يتزوجها بأي طريقه لكن بعدين بدا يحس أنه تمادى في أفكاره وخاصة أنه ملك على بنت عمه نوره وش ذنبها عشان يظلمها ولذلك هالفتره بدا يبعد عن وعد ولا يلاحقها ويحاول يتصل على نوره لعل أن قلبه يرتاح لها وخاصة أنها طيبه وتستاهل وعشان يسعد أبوه .. !!!

وطلع من أفكاره وهو يقول " يلا أجل نوره ما أطول عليك وبعد لأن عندي كم شغله بخلصها المهم تآمرين على شيء يالغاليه ؟ "
نوره بهدوء " لا سلامتك " 
فيصل " اوكي يالغلا أشوفك على خير "

ومن انتهى من المكالمه بدا يطالع الملفات اللي قدامه كل شيء غريب له فتره يراقب تركي من ملفات من متابعة ما لاحظ عليه شيء يمكن صدق ظلمه وبدا نوعا ما يتطمن أن تركي إنسان طيب يمكني ظلمته وعلى ما قال أبوي نظرته في الناس تصيب ... !!!



// × // // × // // × // // × //




كان الوقت متآخر والكل يترقب ما يدري يمكن هذي المره كانت السالفة كلها فخ وخدعة من المجرم لأن لهم ساعتين ولا صار شيء .. المحل كان تحت مراقبتنا طول الوقت طبعا كنا نراقبهم بطريقتنا فالبعض بسيارات والبعض من بعيد والبعض يتنكر كأنه عامل نظافه ولكن للحين ما صار شيء ... محل الذهب كان في طريق عام وبجواره خمس محلات ثانية وكلها تخص الذهب والألماس ومحل نظارات ... !!!

طبعا قدرنا نوصل لصاحب المحل المستهدف ونحصل على المفاتيح لأننا ممكنا نحتاجها ولا فرغنا المحل من الذهب تركنا كل شيء موجود لأني كنت أبي أترك كل شيء على طريقته عشان أخاف أي حركه تخيلهم يتراجعون عن العملية لكن ما صار شيء .. !!!!

كنت متوقع اني هذي المره بكسب لكن ما في شيء يثبت هذا الكلام .. يمكن انخدعت في كلام المجرم لأنه مهما وصلت جرأته لا يمكن يسرق المحل وقدامنا لأنه وقتها بكون وقع وبنقبض عليه لكن حسيت في خطه براسه بس ايش هي !!!!

أفكار كثيره تأخذني لكن شكل الحل الأمثل ننسحب لنا ساعتين ما صار شيء وأترك بعض الرجال هنا يراقبون هذا هو الحل الأمثل .. وبهدوء قلت للي جالس جمبي في السيارة " زيد .. أظن أن المجرم خدعنا ولا راح يصير شيء "

زيد بتوتر " والله مدري وش أقولك لكن شكل مثل ما قلت المجرم هذي المره ما كان قد كلامه .. وأتوقع أنه قريب بغلط غلطة بتوصلنا له !!! "

قلت بعصبية " أنا ماشي يا زيد شكل الموضوع كله كلام فاضي منه هذا النذل وربي غير أوصله اليوم ولا بكره ولا بعد مية سنة أنا بيدي بوصله للقصا.. "
زيد وهو يقاطعني بعصبيه " وشو جابه ذا !!! "

ولحظتها التفت للمحل ولا أشوف رجال بالأربعين كان يمشي جمب محل الذهب استغربت وفجأه يجي ثلاث أشخاص عنده ويمسكونه والثاني يتقدم بكل جرأه ويطلع مسدسه ويطلق رصاصة على محل الذهب وأشوف الزجاج يتكسر للمحل ولحظتها فهمت الخطه اللي دبروها وليش تآخر المجرمين .. !!!!!!!!!!!!!!!!

كانت صدمه اللي صارت فجأه كل شيء صار وبسرعة قلت لكل المتواجدين " لا أحد يهاجمهم هذا أمر لا أحد يهاجمهم معهم رهينة بقتلونه !!!! "

النذل كان ينتظر شخص يمر كيف ما انتبهت كان يبي شخص يمر ويمسكونه رهينة ويمسكونه النذل !!! وربي ما أتركه هذي المره حتى لو نظل نراقبه من بعيد لبعيد !!!!

طلعت من أفكاري وأنا أشوف جوالي يرن وبدون ما أشوف الرقم رديت بعصبيه " يالنذل يالحقيييييييييييييييييييييييير !!! "

سمعت صوته وهو يضحك " هذي الخطوه الأولى يا عزيزي اسمعني أنت ورجالك أنا ما أعرف أمزح وصبري مب طويل ترا أي حركه منك ولا حتى من رجالك صدقني الرهينة أعطيك راسه هدية .. !!!!!!!!!!!! "

" أنا ما أبي شيء إلا تخلي رجالي ياخذون الذهب ويطلعون بعد ما يتأكدون أن محد يطاردهم بتركون الرهينة اسمعني على فكره أنا مب معهم أراقب من بعيد لو هاجمتهم صدقني بطلق النار بشكل عشوائي ولا يهمني مين راح أقتل فاهمني .. !!!!!!!!!!!!!!!!!!!!!!!!!!!!!!!!!!!!!!!!!!!!! "

انتهت المكالمة حسيت بصدمه كنت أشوفهم قدام عيوني يحطمون المحل كان الكل يرتدي قبعة على وجهه تغطي وجههم إلا عيونهم يعني مستحيل تتعرف على هويتهم وحسيت بالخساره .. !!!

بخوف قلت للكل " لا أحد يهاجمهم الكل يلزم مكانه .. المجرمين يمتلكون رهينة خلهم يروحون ولا أحد يطاردهم أنا بتكفل بهذي المهمة .. !!! "

وبديت ألتفت حولي وين سيارتهم كيف وصلوا للمكان .. كنت حاس بضعف بخوف الوضع ما توقعت يوصل لهذي الدرجه ما توقعت أنه تفكيره بكون لذي الدرجه وكل ما يهمني ألحين الرهينة ما تتضرر .. !!!

شوي وتلقيت اتصال ورديت واسمع صوته يقول " اسمعني ألحين أنت وصاحبك تطلعون من السيارة وتتركونها لرجالي يروحون فيها .. وأنت وصاحبك وكل رجالك أبي أشوفهم يروحون للشارع الثاني .. ومثل ما قلت أي حركه من أي شخص ما راح يحصل خير .. !! "

انقطع الخط وقلت بخوف لزيد " طلعنا من السيارة .. لأن المجرم قال أنهم يبي عصابته تهرب بسيارتنا !!! "
زيد بصدمه " كيف عرف أنها سيارتنا كيف قدر يوصلنا !!! "

قلت بخوف " مدري يا زيد عرف كل شيء ... لازم نطلع نبعد قبل لا ينفذ تهديده هو مب معهم ومهددني يسوي طلق عشوائي !! "

وبخوف طلعنا من السيارة ورحنا للشارع الثاني وأبلغت كل الرجال ينطلقون ويبعدون عن المكان حتى اللي متنكرين بعمال نظافه لأنه كان كاشف كل اللعبة وعارف خطتي كامله .. !!!!

وبعد شوي شفت محل الذهب يظلم ويطلع منه الثلاث أشخاص .. ويركبون سيارتنا أنا وزيد اللي تركناها كانت من نوع ماكسيما وقديمه وما توقعت بتنكشف لكنه قدر يوصل لكل شيء أي انسان أتعامل معه !!!

لكن فجأه لما دخل المجرمين للسيارة انطلقت رصاصة على واحد منهم من الثلاث مجرمين .. !!! لحظتها انصدمت وبعصبية صرخت " لا أحد يطلق بقتلون الرهينة لا أحد يطلق !!!!!!!!!!!!!!!!!!!!!!!!!!!!! "

انصدمت وحسيت بخوف أنه يقتل الرهينة ومن سمعت صوت الجوال رديت وقلت " بالغلط صدقني .. "
قاطعني بهدوء " لا أحد يطاردنا ولا ما راح يحصل لكم خير "

انتهت المكالمة وتحركت السيارة ... لحظتها حس أن الصورة اتضحت ذكر كلام أخت سعود !!!!!! " رجل أربعيني " !!! صح نفس المواصفات مستحيل تكون صدفه أكيد أكيد هذا الشخص من العصابة .. !!

وبعصبيه قلت لزيد " بسرعة لازم نلحقهم !! لازم نمسكهم !! "




// × // // × // // × // // × //



كان يبتسم بغموضه والكل حوله يشعر بنوع من الخوف لكن هو كان يبتسم كل شيء رسم له مشى ونفذ خطته وكسب التحدي وبكل هدوء شال عنه اللحية وابتسم على نفسه كيف قدر يخدعهم بهذا التنكر البسيط .. !!!

طلع من أفكاره على صوت سلمان اللي كان يقود السيارة " نايف كيف نايف .. يا بوس أخاف يموت نايف !!! "
البوس وهو يطالع ورا عند نايف اللي كان مستلقي على رجل راكان وكان ينتفض من الألم كانت الرصاصة في كتفه ولكنه عاجز يتحمل الألم كان يحس أنه يموت في كل لحظه وبصعوبه قال " اذا مت يا بوس سسلم على أهلي !!! " وبصعوبه " تكفى قل لأمي تسامـ...حـني !!! تكفى يابوس "

البوس بهدوء " لا تخاف يا نايف وخلك رجال ما صار لك شيء كلها رصاصة في كتفك .. !!! "

نايف كان ينتفض في مكانه من الألم .. كان يتذكر في هذي اللحظه أمه وكان يتألم وكان يتمنى بس يحضنها ويضمها له يا ما كان يعصيها ويعصب منها بس مب بكيفه أمه تخلت عنه وتزوجت وتركته يتشرد .. والبوس وقف معه هو الوحيد اللي كان معه وقدر يرجع له الأمل .. !!!

ابتسم بحزن وقال " بوس وربي ما أنسى وقفتك معي .. وأمانة قل لأمي اني في حياتي ما نسيتها بس هي تخلت عني !! خلها تسامحني ولا تشيل بخاطرها "
البوس بغموض " قلت لك لا تخاف بتعيش لا تقعد تنتفض مثل البزر !! أنت رجال !! "

سلمان بخوف " بوس شكل انكشفت خطتنا .. أشوف سيارة تلحقنا لها فتره !!! "
البوس بغموض " لا يهمك لازم تضيعه لا تخليه يوصل لنا .. !! "



// × // // × // // × // // × //
// × // // × // // × // // × //





كنت جالسة أفكر بمصيري ايش ممكن يصير .. كانت أفكار تاخذني وأفكار تجيبني مدري للحين شلون بعيش يعني أهلي مب أهلي مدري لين متى بقدر أصبر اذا اللي اسمه أبوي ما عاد يتحملني ويبي مني أدفع له فلوس .. !!!!

حسيت بألم وبضيق في داخلي وربي تعبت من هذي الحياة وتمنيت أني بجد ما تعبت نفسي وسببت هذي المشاكل كلها يمكن لو سكت عن تركي أحسن بس لا مستحيل أرضى أخدع إنسان ... حسيت بملل وطفش من كل شيء وبهدوء غمضت عيوني مستسلمه للنوم لكن بالحقيقه ما كان في أمل أنوم بسهوله .. !


// × // // × // // × // // × //




كنت أطالع بضياع .. مدري وين ممكن أوصل له .. كنا خلف العصابة لحظه بلحظه وفجأه اختفت سيارتهم كان قدامنا أربع استراحات وصعب نفتشها لازم نعرف أصحابها ونأخذ أذن .. !!!

قلت بضيق " زيد أبيك بأقرب وقت تجيب لي أسماء أصحاب الإستراحات هذي وبعدين نخلي بعض الرجال هنا يراقبون بس بطريقه ما أحد يحس أو يشك فيهم ترى هذي عصابة مب سهله ولازم ننتبه " .. !!

قال زيد " حاضر .. ! "

ولكن في بالي شيء كيف انكشفت خططنا كلها لهم معقوله يكون في شخص يبلغهم بخطواتنا .. !!! لكن مستحيل يعني في شخص معنا من العصابة بس كل اللي كان معنا في العملية لهم أكثر من سنة مو معقول .. !!!!!!!!!!!!




// × // // × // // × // // × //



كان البوس يطالع بهدوء المكان .. صحيح حدث تغيير مفاجئ في خططه لكن بالعكس هذا بخليه ينفذ فكره في راسه ولازم تصير وخلاص ما بقى إلا الخطوه الأخيره وتنتهي اللعبة .. !!!

التفت بهدوء لنايف اللي كان يتألم وسلمان يحاول ينتزع الرصاصه وبهدوء قال " انتبه لا يطلع صوتك ترى هم يراقبون كل الإستراحات .. وأنت سلمان لا تشد عليه ما نبي ننكشف .. !!! "

راكان بتوتر " أظن هذي المره يا بوس أنك ما حسبتها صح وربي خايف ينكشف مكاننا والله مني متخيل أنه نتسلم للقصاص .. !!! "

البوس نظر نظره غامضه وابتسم بهدوء كان يدرك معنى الخطر اللي هم فيه لكنه قرر يقلب العقارب والموازين بحيث يعكس الأمور لصالحه كانت في خطه براسه ويشوف أنها بتكون الضربة القاضية والأخيره .. !!!!!



// × // // × // // × // // × //



قمت بخوف والتفت حولي لقيت نفسي في الفراش .. وذكرت اللي صار يمكن كان حلم أكيد حلم مستحيل بسام أصلا وش يجيبه هنا .. وشوي دخلت الحرمه وبخوف قلت " يا خاله أنتي جا ولدك ؟! "

طالعتني بهدوء " ايه جاء .. بس يوم راح جيتك ولقيتك خايفه وتنتفضين مدري وش صار فيك .. !! "
قلت بخوف " خاله اسم ولدك ايش ؟! "

طالعتني بنظره غريبه " ولدي بسام وشو فيه ؟! "
هنا عرفت أني ما كنت أحلم وطاح قلبي خلاص وصل لي وربي راح يقتلني ويدمرني مره ثانيه وبديت أحس بالخوف وهي تناديني بس ما كنت معها ولا أبي أسمعها .. ما ابيها هذي الإنسانه كرهتها لأنها أمه .. أم النذل بسام !!! الله ينتقم منك وربي ياخذك شكلي ما راح أرتاح منه أبد .. !!!

طلعت من أفكاري وأنا أسمعها تكلمني وقلت بضيقه " تكفين اتركيني لحالي أنا تعبانه !!! "

شفتها تطالعني بصمت وتطلع وحسيت أني بصيح كنت ما أبيها تزعل بس وربي ما أقدر أتحمل لييييييييييييه يارب تكون هذي أمه .. وش أسوي وربي تعبت ما فيني حيل أكثر ... !!!!!


// × // // × // // × // // × //



كنت جالس مع أبوي نفطر وحسيت أن أبوي عنده موضوع مدري يخصني أو يمكن يخص أخواني .. بس فكري مب معي للحين مشغول فيها وقررت أروح أحاول أشوفها هذي المره .. !!

طلعت من أفكاري بصوت ابوي يقول لي " فيصل أختك عهد انخطبت وأنا وافقت !!! "
قلت بصدمه " ايش يبا ؟! "
حسيت للحظه أني سمعت غلط لكن أبوي أكد " أختك عهد خطبها سعود وأنا وافقت عليه ! "

استغربت كلام أبوي معقوله سعود يخطب ؟! ما توقعت ياخذ بعد ريم ولا مين أختها وقلت بتردد " بس يبا سألت عهد عن رأيها وبعد كيف سعود ياخذ أختها ؟! يعني مدري بس أحس صعب الموضوع !!! "

أبوي بهدوء " اسمعني وأنا أبوك أنا شايف أن سعود رجال طيب ولا نبي نخسره وعهد بنتي وعارف مصلحتها بس أنا ما أحب أزعلها أبيك تقول لأمك تمهد لها الموضوع لأني عارف اذا قلت لأمك بتقعد تحكي فوق راسي وأنا تعبان .. المهم بالنهاية عهد غاليه علي وأبيكم تجونها بالهداوه عشان لا تاخذ بخاطرها !!! "

سكتت ولا علقت لأن ما لقيت كلام ممكن أقوله بس بجد استغربت من الزواج والفكره كلها وكيف سعود يخطب عهد .. !!!!!!!



// × // // × // // × // // × //



أبوي " اسمع وأنا أبوك لازم تأخذ زوجتك لشهر عسل .. !! " 
قلت بهدوء " أما يبا شهر عسل هذي اللي مثلها يكفي لها أوديها فندق وزود بعد عليها !!! "

طالعني أبوي بعصبيه وقال " لا تنسى أنها بنت أخوي بالإسم الناس بتاكلني في الحكي لو يدرون أنك ما أخذت البنت شهر عسل بعدين عشان تكسبها وتظن أنك تحبها .. !! "

قلت بضيق " يبا يعني مب معقول بقعد ثلاث سنوات أعيشها على هالكذبه وربي ما فيني حيل أنا كل ما أتذكر أنها بنت حرام ما أرتاح لأن اللي سوته أمها مب غريب تسويه وربي خايف !!! "

طالعني أبوي باستهزاء وقال " وش خايف منه خلك رجال وبعدين واذا بنت حرام تراها عايشه عندنا وهي تحت عينك وبعدين ما تدري يمكن تموت بأي لحظه مب شرط ثلاث سنوات لأن الطبيب يقول أن هذا بالكثير أنها تتحمل ثلاث سنوات لكن اذا تعرضت لصدمه أو شيء يوجعها ممكن ما يتحمل قلبها ومن لحظتها تتوفى .. !!! "

ناظرت أبوي بإستغراب على كلمته الأخيره وقلت " وش قصدك يبا !!! "

ابتسم لي وقال " أنت وشطارتك اذا حبتك البنت ثم فجأه صدمتها بشيء وقتها ما راح تتحمل ويمكن تروح فيها لأن قلبها ما راح يتحمل أن الشخص اللي حبته من قلبها يكون خاين لحبها وتقدر تختصر هذي الثلاث سنوات .. !!! "

طالعت أبوي بصدمه وقلت " يبا وش ذا الكلام مب لذي الدرجه بعدين مقدر أسوي نفسي أحب البنت وأنا ما أحبها !!!! "

طالعني أبوي بسخريه وقال " قلبك ضعيف منت طالع على أبوك !!! الدنيا وأنا ابوك تبي رجال قلوبها من حجر مب ناس ضعيفه .. ترى اذا ضعفت الكل يدوسك ولا أحد يرحمك وتذكر كلامي أنت في غابة القوي ياكل فيها الضعيف وأنا خايف على أختك وأمك من بعدي أبيك تكون عون لهم !!! "

قلت بتردد " بس يبا أنا ما عندي مشكله أتحمل ثلاث سنوات وربي صعبه أنا ما أحب البنت ولا أقدر سوي نفسي أحبها .. !!! "

طالعني أبوي بهدوء وقال " بكيفك أنا عطيتك خيارات وأنت واللي تبي تسويه المهم شهر العسل لازم تسويه لها .. !!! "




// × // // × // // × // // × //




منصور فتح الباب بإستغراب وهو يشوف تركي وقال " مب أنت تركي اللي تشتغل عند أبوفيصل ؟! "
ابتسم تركي بهدوء وقال " أهلين أستاذ منصور أنا جايك بموضوع !!! "
منصور " جايني أنا ولا أخوي عبدالرحمن لأن بصراحه ما أحد يجي يبي يقابلني !! "
تركي بغموض " لا يا أستاذ منصور أنا جاي لك مخصوص بموضوع مهم .. !!! "


// × // // × // // × // // × //



كنت متردد ومب متقبل أني أقابل هذا الشخص لكن هذا هو اللي لازم يصير لأنه شخصية هامه أو بالأصح أبوه شخصية هامه لذلك كان لازم أروح له شخصيا ً وبصراحه ما كنت أرتاح لهذا النوع من الناس .. !!!

انتظرت وقت لين جاء وهو يبتسم لي بهدوء " أهلين نقيب عبدالرحمن .. اعذرني تآخرت عليك بس تعرف أشغال ومن هذي الأمور "
طالعت بهدوء وقلت " أهلين فيك أخوي متعب .. !! "
جلس وبشكل متكبر قال " سمعت أنك تبيني بصراحه أنا وقتي مشغول تعرف أبوي وزير ومب شخص سهل وأنا عندي التزامات كثيره تخص أبوي فأتمنى تستعجل بالموضوع اللي أنت جاي فيه .. !!! "

ابتسمت وقلت " طال عمرك بصراحه .. في عصابة نطاردها لنا فتره .. هي عصابة قتل وسرقه وأمس كان ممكن نوصل لها المهم أنه قدر يضيعنا المجرم وعصابته لكن وصلنا لمكان ولقينا أربع استراحات وبصراحه أتوقع حسب مطاردتنا لهم أنهم في أحد هالإستراحات وعرفنا أن وحده من هذي الإستراحه تخصك وحبينا نطلب تسمح لنا نفتشها وطبعا بحضورك شخصيا ً "

متعب بعصبيه " أشوف يا نقيب عبدالرحمن قاعد تتهمني يعني تظن أني أدعم العصابه !!!؟؟؟؟ "

قلت أحاول أحافظ على هدوئي " لا طال عمرك مب المقصد بس ممكن العصابه دخلت الإستراحه بدون اهتمام وبدون علم منك .. خاصه أنه ما فيها حارس ولا شخص فاحتمال أنهم داخل كبير ويمكن يتوقعون أنها مهجوره ؟!! "

متعب " اسمعني أنا مالي في كلامك .. استراحتي تخصني ولا يحق لك لا أنت ولا غيرك يدخلها وأنا مني موافق وكلامك الفاضي هذا ما أعترف فيه ومستحيل عصابة تدخل استراحتي لأنها أصلا فيها انذارات للسرقه ولا شيء وتلقائيا بتصل الجهاز الأمني برقمي يعني لا تخاف استراحتي فيها أجهزه أمنية لذلك أتمنى لا تحاول تدخلها ولا صدقني ما راح يحصلك خير خاصه أنك في مرتبة ممتازه وأظنك محتاج مين يوقف معك ويرقيك .. !!!!!!!!!!!!!!!!! "

سكت وحسيت أن هذا الإنسان مستحيل تتفاهم معه لكن كلامه طمني في أجهزه أمنية يعني شيء طبيعي هم ما راح يفكرون العصابة بهذي النقطه وكان سمعنا صوت أجهزة الإنذار ولا شيء .. !!!

استآذنت وأنا مني مستعد لمقابلة هذا الشخص مرة ثانية كان فيه غرور وعدم احترام غير طبيعي .. !!!!!!!!!!!!!!!




// × // // × // // × // // × //




كان واقف بهدوء عند بنته وهو يحاول يقنعها " اسمعيني وأنا أبوك.. أنا مستحيل أضرك صدقيني لو ما شفت في سعود خير لك ما كان قبلت فيه يوم خطبك تراه رجال ينشرى وصدقيني بترتاحين معه وبتستانسين .. !!! "

عهد والدموع بعيونها " تكفى يبا ما أقدر كيف أتزوج سعود زوج أختي مقدر وربي مقدر أتحمل !!! أختي مستحيل تسامحني وربي مقدر .. !!! "

طالعها أبوفيصل بعصبيه وقال " أختك عند اللي أرحم مني ومنك .. عند رب العالمين !! والدنيا ما راح توقف عندها وسعود رجال طيب وأنا قلت لفيصل يقول لأمك تمهد الموضوع عشان ما أبي أغصبك أبي الموضوع برضاك وأنا أبوك .. !!! "

أم فيصل بضيق وهي تقاطع زوجها " يابوفيصل وش ذا الكلام كيف تزوج البنت لرجل أختها وربي كلام ما يدخل العقل .. !!! "

أبوفيصل بهدوء " أنا وافقت على الرجال لكن اذا بنتي تبي تكسر كلمتي مب مشكله بقوله أنك رفضتي !! لكن ياعهد تأكدي أنك بتخسرين رجال ما يتعوض وسعود كفو .. !!! "

وقام بهدوء لكن وقفه صوت بنته وهي تقول بألم " يبا لا تروح أنا مـ...وافقه !!!!!!!!!!!!!!!!!!!!!!!!!!! "

// × // // × // // × // // × //


قلت بضيق " اليوم قلت لأبوفيصل أني واقفت أتزوج بنته عهود !! "
طالعتني مريم بإستغراب وقالت " معقوله وافقت وش الطاري عليك ليه تغير رايك .. !! "
قلت باستسلام " والله أبوفيصل أحرجني وبصراحه استخرت وارتحت فتوكلت على الله .. !!! "
مريم بفرح " ربي يوفقك ياخوي أنت تستاهل كل خير !! "

قلت بضيق " طيب وأنتي يعني وشلون ما اقدر أتركك خاصه بعد اللي صار !! "
مريم بإبتسامه " لا تشيل همي وأنا قاعده عندك هنا وين بروح .. المهم انت ربي يسعدك ويوفقك وعهد وربي طيبه وتستاهلها وهي تستاهلك !! "



// × // // × // // × // // × //



كانت تبتسم بعد وصلها للرياض بسلام .. وبكل هدوء تقدمت للمطار .. كل شيء تم بسهوله وبضيق نظرت للتقارير الطبيه كانت توجعها لكن مب مشكله راح تقدر تاخذ حقها بكل سهوله وكانت راح توصل للي تبيه مهما صار .. !!!

// × // // × // // × // // × //


قلت بتردد " عمي أنا بصراحه متردد من اللي بقولك بس جاي وأنا بنيتي أقولك كل شيء .. !!! "

طالعني باستغراب وقال " سم ياولدي وش بغيت ؟! "

قلت بهدوء " عمي أنا اسمي فيصل بن راشد .. بصراحه ملكت على بنت عمي قبل فتره لكن جاي أخطب من بناتك .. ويشرفني هالشيء !!! "

طالعني بصمت وقال " بخصوص ملكتك على بنت عمك فالشرع محلل لك أربع بس وين أهلك ليش ما جاء أحد منهم معك !!! "

هنا حسيت بصعوبه وترددت وفي لحظه فكرت أتراجع لكن قلت بهدوء " بصراحه يا عمي بتزوج بدون علمهم لكن تأكد بنتك بتعيش بعز ونعيم وما راح تشوف ظلم بإذن الله .. وبعطيها حقوقها بس الزواج يظل بيننا هذا شرطي الوحيد وموافق على أي طلباتك لأني رجال مقتدر والحمدلله .. !!! "

طالعني بهدوء وقال " مب مشكله ياولدي حنا نشتري الرجال بس المشكله ما عندي من بناتي اللي تنفع لك يعني أكبر بناتي بنت 15 .. !!!؟ "

طالعت بإستغراب وقلت " بس أنا جاي أخطب منك وحده اسمها وعد .. ما عندك بنت اسمها وعد !!! "

شفته يطالعني بتوتر وقال " وعد اها إلا عندي بس يعني .. " وكان متردد وقلت بدون اهتمام " ما يهمني يا عمي أنها تطلقت قبل فتره أنا عارف لكن ما يهمني وبصراحه أتشرف أتزوج بنتك وعد !!!!!!!!!!! "

طالعني بإبتسامه وقال " أجل الحمدلله الله يتمم على خير وأنا موافق "



// × // // × // // × // // × //



ابتسمت وأنا أشوف الشخص اللي ساعدني ووقف معي وقلت بهدوء " الله يخليك يا عم !! "

ابتسم لي بهدوء وقال " ياولدي سمعت أنك ناسي كل شيء .. !! وما تذكر مين أهلك ولا شيء !! "

قلت وأنا أكمل الكذبه اللي قلتها للطبيب وهي أني ناسي كل شيء " ايه يا عم ناسي كل شيء ومني قادر أذكر حتى اسمي .. !!! "

ابتسم وقال لي بهدوء " اسمعني ياولدي أنا وزوجي ربي ما رزقنا بالعيال وأنا بصراحه مستعد أطلعك وأنسبك لي يعني عندي ولد أختي رجال مقتدر وله واسطه ويقدر يضبط الموضوع .. بصراحه بقولك أنا ما عندي خير لكن يعلم الله بتكون لي مثل الولد وأعز ونفس الشيء لزوجتي .. !! وش رايك "

ابتسمت وحسيت أن هذا حل ممتاز أكون تحت اسم شخص وبجي اليوم اللي أوصلك يا بسام وأخذ حقي منك .. !!!!

ابتسمت وقلت بهدوء " اللي تشوفه يا عم .. !! "

ابتسم لي وقال " بس أول شيء من اليوم نادني بأبوي "
ابتسمت وقلت " تآمر يابوي .. !! "

ثم قال بإبتسامه " وأنا بسميك على الولد اللي كنت أتمنى ربي يرزقني فيه .. !!! "

قلت بتساؤل " ايش ؟! "

طالعني وبإبتسامه قال " من اليوم اسمك ياولدي تركي .. !!!! "

ابتسمت لحظتها وحسيت أني بكون بعيد عن بسام بالتحديد عشان لا يوصل وبكذا ما راح أرجع للدار وبظل بنظر الناس تركي لكن برجع وليد وباخذ حقي من كل شخص وربي ما راح أخلي أحد إلا وأخذ حقي منه وأنت يا بسام بينا الأيام ... !!!!!!!!!!!!!!!!!!!!!!!!!!!!!!!!!!!!




// × // // × // // × // // × //


نهاية الفصل التاسع


أحـقـاد تـحـت الـرمـاد

الفصل العاشر


// × // // × // // × // // × //

"
الحياة في كل يوم قد تعطي للمرء دروس وعبر ..
لكن هناك من يقف عندها ويراجع نفسه ليحقق الكثير !
وهناك من لا يعير لها بال ويواصل الطريق ولكن هل سيصل ؟
"


// × // // × // // × // // × //


كنت أحس نفسي ضايعه للحين مصدومه ومب متخيله أن بسام هو نفسه ولد الحرمه الطيبه هذي كيف وشلون مدري .. كانت تحاول تعرف وش فيني بس كيف أقولها ؟؟ ولدك دمرني وحطمني .. ولدك حسسني في لحظه أني مثل أي بنت ورسمت أحلام وفجأه حطمها .. !!!!!!!!!!!!!!!!!

تذكرت الماضي اللي كنت في يوم أعتقد أنه جميل ..

" 
وقف السياره والتفت له وعلى وجهه إبتسامه وقال شوفي .. التفت وشافت قصر بمعنى الكلمه .. انبهرت وانسحرت من المنظر وين ممكن تشوف قصر بهذي الفخامه هي أصلا ما تشوف إلا الدار .. ابتسمت وقلت لبسام " من جد هذا بيتك ؟! "
ابتسم لها وقال بحب " ايه بيتي وبيتك في المستقبل .. !! "
قلت بخوف " بس أمك يمكن ما تتقبلني .. !!! "
بسام بعصبيه " وش دخل أمي .. قلت لك أنا ما تهمني أمي قبلت ولا بالطقاق .. !!! " 
قلت بتردد " بس بسام مهما كان هذي أمك !! "
بسام بضيق " والله ما تدرين هذي مب أم هذي أصلا ما تبيني أستانس كل اللي يهمها كيف تضيق صدري .. المهم عجبك البيت صدقيني هذا بكون لك بس المهم تقبلين نتزوج وربي ما عاد فيني أنتظر يا مرام !!! "

"

كانت كلها أحلام وكذب وخداع .. النذل ولا كان يقول عن أمه كلام فاضي .. الغريب أنه علاقته مع أمه شكلها ممتازه هي دايم تمدحه بس تقول مشكلته أنه تزوج بدون رضاها .. يا ترى اذا درت أم بسام أنه ولدها كان في يوم من الأيام يبيها وش بتكون ردة فعلها ولا أخذها وحطمها !!!

بس أكيد بكون وقتها لازم تعرف أني مجرد لقيطه .. !!!!!!!!!!!!!!!!!!!!!!!!!!!!!!!!!!!!!!!!!!!!!!!!!!

// × // // × // // × // // × //

كنت للحين أفكر باللي سويته مدري كيف تجرأت ونفذت اللي في راسي ما توقعت بيوم بفكر كذا ؟! ايه خطبتها ولا اهتميت بشيء لا أبوي ولا أهلي .. حتى نوره ما اهتميت فيها .. !!!

بس وش أسوي والشرع محلل لي أربع يعني الحمدلله ما سويت غلط بس مدري كانت الأفكار تاخذني وتجيبني وكنت أحس نفسي مدري أنا أسوي الصح ولا أمشي في الطريق الغلط وبدخل بمشاكل ومتاهات لكن كنت عارف أني أبي هذي البنت " وعد " .. !!!!!!!!

// × // // × // // × // // × //


دخل بعصبيه على الإستراحه اللي يعرف مكانها بدقه لا يمكن ينساها .. كانت أعصابه بتنتهي وكان يلتفت وراه كل شوي يخاف أحد يتابعه .. حس أن هذا الإنسان تعدى كل حدوده هو صبر عليه ينفذ الوعد لكن ما شاف شيء بس كلام في كلام .. !!!

دف باب الاستراحه ودخل بعصبيه وقعد يصرخ " وينك .. !!!! وينك يالنذل تبي تورطني !!! وتطلع منها وربي بعيده عنك !!!!!!!!! "
في نفس المكان ابتسم بغموضه وبهدوء قال " هلا والله في متعب ماشاء الله وش جايبك ؟؟! مب على العاده تزورني ؟! "
راكان باستغراب " مين ذا ؟!! "

متعب بعصبيه " اسمعني لا تلعب معي وربي تندم !!! أنا صابر عليك أنت واللي معك عشان تنفذ وعدي وللحين ما نفذته وقلت ما عليه لكن تسوي جريمة ثم تبي تورطني .. !!! أنا صراحه صبرت عليك وأنت إنسان حسافه الواحد يرفعه أنت طول عمرك نذل ومكانك بظل تحت اللي مثلك ما يستاهل من يرفعه !!! "

البوس كان يطالعه بغموض وبهدوء قال " عندك سالفه ولا بس كلام فاضي !!! "

راكان كان ضايع لكن حس أنه فهم شيء هو يعرف أن في شخص يصرف البضاعه ويدعم البوس بالفلوس وشكله هذا هو الشخص المقصود .. كان واضح العصبيه فيه وكان البوس هادي غامض .. !!!

متعب " أنت داري العين فتحت علينا !!! الشرطه تبي تفتش الإستراحه وأنا قدرت أرفض هذي المره لكن ما أضمن أنهم يراقبون الاستراحه ويمكن يفتشها !!! اسمعني أنا صبرت عليك عشان تقتل أخوي بدر !!!!! لكن أنت ما سويت شيء بس كلام في كلام ما شفت منك أفعال وأنا خلاص ما فيني أتحمل .. أنت ورجالك تشوف مكان ثاني ولا أبي أشوفك في استراحتي لكم أسبوع بسسس ولا صدقني بوصلك بيدي للقصاص وبابلغ عنكم وانكم مقتحمين الإستراحه وأنت عارف مين متعب وكيف أقدر أطلع من الموضوع .. !!!!!!!!!!!!!!!!!!!!!!!!!!!!!!!! "

كان كلامه يرعب أي شخص لكن راكان كان خوفه من غموض البوس وابتسامة السخريه اللي على وجهه .. ومتعب قال كلامه وطلع .. كان الوضع مخيف كل شيء واقف ضدهم ... !!!!!!!!!!!!!!!!!


// × // // × // // × // // × //

كل يوم يمر وتقترب لحظة الزواج للحين مدري وين أخذها .. أبوي ملزم علي إلا أخذها شهر عسل .. وأنا ناقص ؟! وربي مدري كيف أتحملها ولا لحالنا بعد .. الله يعيين ويسهل بس .. !!!

والمشكله اللي ما قدرت أخلص منها بسمه .. يبدو لي زياد مب من النوع اللي يرضى أحد يتدخل بشغله حاولت أقوله لكنه رفض يلا مب مشكله بشوف لي حل معها .. !!!

طالعت الوقت وأنا أحس أن فيصل تآخر يعني مطلعني من دوامي ويبيني بموضوع مهم وهذا للحين ما جاء وش يحس به ذا الفيصل ؟!!! وربي يرفع ضغطي لكن ما لي إلا أصبر .. !!!!!

// × // // × // // × // // × //

كان جاي يبي يعطي الحسابات لأبوفيصل وكان واقف بهدوء ينتظر أبوفيصل ينتهي من مكالمته وأذنه كانت على كل حرف يقوله أبوفيصل للشخص الآخر في المكالمه .. !!!

أبوفيصل " يعني ما تعرفين يا أمل !!! السواق رايح يجيب عهد .. يعني مدري متى تبين تنتبهين لبناتك .. كان رحتي معها وش ضرك ؟! طيب طيب .. الأغراض أجليها لبعدين لأن ما في أحد يجيبها ..!! "

هنا ابتسم تركي وبهدوء قال " طال عمرك اذا في أغراض تحتاج شراء ولا شيء تراني مستعد .. !! "
أبوفيصل وهو يكلم زوجته ناظر تركي باستغراب وقال " لا يابوك ما يحتاج !! "

لكن تركي قاطعه وقال " طال عمرك صدقني مستعد بالعكس يسعدني أخدم أهلك لأنهم بمعزتك !! "
ابتسم أبوفيصل ثم قال لزوجته " خلاص بجي تركي موظف عندي .. وبجيب الأغراض .. !! "



// × // // × // // × // // × //


للحين متردده .. كنت أنتظرها ترجع من شغلها وأقولها عن كل شيء .. الحقيقه الكامله يمكن أخسر الشيء الكثير لكن هذا الحل الوحيد .. ما عاد فيني أتحمل وأني أشوف بسام كل يوم .. !!!!

لازم أقولها عن كل شيء وأشوف رايها .. بس أخاف تطردني بالنهايه هذا ولدها .. كانت أفكار تاخذني وأفكار تجيبني لين سمعت صوت الباب وتنفست بهدوء كنت متردده وفكرت بلحظه أستآذن منها وأروح .. !!!!

ابتسمت يوم شفتها وقلت بهدوء " هلا فيك خالتي ؟! "
طالعتني وقالت " ماشاء الله اشوفك اليوم أحسن .. !! "
قلت بتردد " أنا بقولك كل شيء عني !!! "

شفتها تطالعني ثم تجي تجلس عندي وتقول " تفضلي يا بنتي أنا أسمعك !! "

قلت بخوف " أنا اسمي مرام .. أنا صراحه ما لي لا أم ولا أب يعني لقيطه ما لي أصل .. مولوده في دار أيتام لا أعرف معنى الأب ولا الأم .. بس عادي مثل أي بنت في الدار كلنا كنا كذا تقريبا ً .. لا حياة لا شيء والكل يقلل منا .. !!!!

لكن في يوم جت عندي المربيه وقالت في شخص طلب مني أشوف له بنت من الدار يتزوجها واختارتني .. صراحه كنت خايفه لكني قلت المهم بطلع من هالمكان .. وتم زواجي على هذا الشخص بداية حياتي معه كانت سعاده ما حسيت فيها بحياتي .. بس بعدها حطمني ألف مره !!!! دمرني لدرجه تمنيت أني أموت ولا أقعد معه .. !!!

في الآخير طلقني وصار ما لي مكان لا بيت ولا شيء .. !!! "

وسكتت هنا حسيت أني بنهار .. ما قدرت أقولها كل شيء ما قدرت أقولها أنه باعني لصاحبه وصرت مثل البضاعه لهم كل من يبي يشتريني صرت إنسانه تنشرى وتنباع لا أكثر .. !!!!

وأنا رضيت على نفسي كل يوم بحضن رجال وليش طبعا لأني بنت حرام وش الفرق !!! حطمني دمرني الله ينتقم منك يا بسام يا نذل .. !!!! طلعت من أفكاري كانت تشوفني مصدومه وقلت بجرأه " هذا الشخص اللي حطمني يكون ولدك يأم بسام ايه ولدك بسام كان زوجي قبل لا يطلقني ويحطمني في كل لحظه !!!!!!!!!!!!!!!!!!!!!!!!!!!!!! "

حسيت كلامي كان قاسي عليها شفتها مصدومه وتطالعني ولا تعرف وش تقول لكن ما اهتميت كان لازم أرتاح وأقول كل شيء ... تبي تطردني ما عاد يهمني خلاص كل شيء خسرته .. !!!!!!!!!!!!!


// × // // × // // × // // × //


كنت أحس بتعب اللي صار كان جنون ما توقعت ينتهي .. كان نايف للحين نايم وشكله تعبان لكن الحمدلله قدرت أطلع الرصاصه ووضعه صار أحسن بكثير .. لكن اللي صار مب طبيعي نجحنا لكن التهور اللي صار كان ممكن يضيعنا .. !!!

لكن للحين خايف يوصل لنا كل ما أحس أنه ممكن يوصلون لنا ويوصلونا القصاص .. !!!!!!!!!!!! الله لا يقول .. متى نخلص وأسافر مع زوجتي وبنتي وأرتاح .. !!!!!!!

// × // // × // // × // // × //

قلت بعصبيه " هذا إنسان مريض .. !!! لكن صدقني مهما ظن نفسه ذكي بغلط وبتوصلون له !! "
عبدالرحمن بضيق " يا سعود المشكله كل ما تآخرنا في احتمال يقتل شخص !! الموضوع مب بس أنه سطو وانتهى لا الرجال يقتل مع كل عملية وربي مريض والمشكله كل اللي وصلنا له كم استراحه وشكله مب متواجد في وحده منهم بس مازلت أراقبهم .. !! "

قلت بهدوء " أنت هد بالك وإن شاء الله كل شيء يتم مثل ما تبي وتوصل لهم وربك ما راح يضيع حق شخص بإذن الله .. !! "
عبدالرحمن بهدوء " إن شاء الله .. !! "

// × // // × // // × // // × //


اتصلت على بسام وطلبت منه يجي .. كنت خايفه منه مع أن أم بسام قالت لي أقعدي في الغرفه ولا تجين !!! ومن لحظة هالكلام بعدت عني وتركتني في غرفتي وأنا كنت أنتظر بخوف .. !!!!

بس صراحه ندمت أني تكلمت لأن مهما كان هذا ولدها ولا راح ترضى عليه لكن خلاص طلع الكلام ولا ينفع يرجع .. كنت أفكر بأفكار كثيره لكن فجأه سمعت صوت الباب ينفتح عرفت أنه وصل .. وبخوف فتحت باب غرفتي شوي وطليت شفته يدخل ويسلم على أمه ويقول بخوف " خير يما وش صاير ؟! "

أم بسام " بسام حلفتك بالله .. تعرف بنت اسمها مرام !!! "
بسام باستغراب " أي مرام ؟ وشو تحكين عنه !! "
أم بسام بعصبيه " اللقيطه اللي كنت متزوجها !!! "

بسام هنا وقف مصدوم كان باين أنه مصدوم من كلام أمه أكيد يستغرب كيف عرفت .. يارب استررررر .. شوي شفته يقول بعصبيه " أي لقيطه أنا ما تزوجت إلا مناير بنت عمي !!!! "

أم بسام " شف يا بسام أنا تعبانه واللي فيني كافيني .. البنت عندي واعترفت لي بكل شيء قالت لك أنك تزوجتها ثم طلقتها ورميتها بدون بيت ولا شيء .. ليه بسام هذي تربيتي لك مهما كان ما ترمي البنت حتى لو ما لها أهل مب هذا اللي ربيتك عليه .. !!!! "

بسام بعصبيه " مرام عندك !!! بنت الحرام أكيد لعبت بعقلك بكلمتين صدقيني لا تزوجتها ولا شيء هذي وحده كانت تلاحقني وتبيني ولمعلوميتك هذي كل يوم بحضن رجال مستحيل أخذ أشكالها !!!!!!!!!!!!!!!!!!!!!!!!!!!!!!!!!!! "

كلمته ضربتني في الصميم حطمتني .. وسمعت أمه تقول " ايش وش قاعد تقول ؟! "

بسام يكمل " مثل ما قلت لك صح أعرفها بس ما تزوجتها هذي انسانه مريضه دايم من رجال لرجال تبي اللي يدفع لها أكثر !!! كيف أصلا تقعدينها في بيتك !! قولي لي وينها بأي غرفه !!!!!! "

أم بسام " بسام أنت صادق بكلامك !!! " 
بسام بعصبيه " يما تبين تكذبيني وتصدقين بنت حرام !!!!!!!!!!!!! قولي لي وينها وربي لأربيها لك !!! "

أم بسام التفت لغرفتي وهنا عرفت أني بروح فيها .. شفت بسام يركض للغرفه بجنون كان معصب وكنت عارفه أنه بضربني .. شوي وانفتح الباب ودخل كان الشر كله في عيونه وابتسم وبخبث قال " هلا يا مرام أجل جايه تخربين حياتي وتألفين أشياء ما صارت خوفي ربك !!! بس ما الومك مريضه نفسيه الله يشفيك بس !!! لوسمحتي ألحين اطلعي برا البيت ولا اشوفك عند أمي أبد .. !!!!!!!!!! "

كنت خايفه وشوي أشوف أم بسام تجي وتقول " بسام خلها خلاص بعدين أنا أتفاهم معها !!!!!!!!!!!!!! "

بسام بعصبيه " تخسي هالأشكال تقعد عندك !!! بنت الحرام هذي مكانها الشارع اللي مثلها هناك مكانهم .. !!!! "

وبعدها ما حسيت إلا فيه يسحبني من شعر ويضرب فيني حسيت الدنيا تسود فيني كان يسحبني وأنا أحاول أبعده كان يحطمني في كل لحظه في كل وقت هالإنسان ما يبي إلا يدمرني .. !!!!!!!!!!!!!!!

شوي وحسيته تركني كنت ما أقدر أمشي أحس بألم في كل مكان وقلت بضعف " تكفى بسام لا تطقني بطلع لحالي !!! "
شفته يطالعني بعصبيه ويقول " انقلعي يا بنت الحرام !!! لا عاد اشوفك عند أمي !!! "

بديت أزحف للباب كنت أحس بألم والتفت أدور أم بسام لقيتها واقفه تشوف وساكته !!! حسبي الله عليهم .. وبصعوبه قدرت أوقف وقلت وأنا بصعوبه في الكلام " بسام أبي أخذ عبايتي تكفى !!! "

بسام باستهزاء " أقول لا يكثر كلامك أي عبايه !!! اقولك برا فاهمه ولا وربي أرميك ألحين !! "
أم بسام بهدوء " بسام خلها تاخذ عبايتها مب مشكله .. !!! "
بسام طالع أمه ثم طالعني وقال بقهر " بسرعه خذي العبايه ولا عاد أشوفك .. !!! "

بصعوبه وصلت لغرفتي وقعدت ألبس العبايه .. ودموعي غلبتني وطاحت ضعفت ما قدرت أتحمل ذلني وحطمني في كل لحظه بحياتي كان معيشني أحلى سنين حياتي ثم عيشني أسوء سنين حياتي .. !!!!!!!!!

التفت حولي أودع الغرفه صح ما قعدت كثير بس ارتحت في هذا المكان لكن .. حسيت بألم التفت حولي ولقيت سكين بالأرض .. سكين !!!!!! بتردد التفت لبسام شفته واقف في الصاله ينتظرني ما كان يقدر يشوفني وبتردد سحبت السكين وغطيتها بالعبايه .. !!!!

وبهدوء تقدمت للصاله والتفت لأم بسام وقلت " شكرا يا خاله انتي ما قصرتي معي !! "

والتفت لبسام وقلت بإبتسامه " وأنت بحياتك ما قصرت معي صدقني أنا عشت أحسن عمري معك لكنك دمرتني عن كل لحظه في حياتي .. حسبي الله عليك وربي يا بسام ما راح اسامحك طول عمري .. !! "

بسام بسخريه " أنتي مريضه تتخيلين أشياء وما ابيك تسامحني يلا برااا .. !!! "

ابتسمت ومشيت من جمبه كنت بصعوبه أمشي الألم مسيطر علي ثم التفت له شفته يطالعني باستحقار وبكل حقد سحبت السكين وبدون ما أحس بشيء دخلتها فيه .. !!! غرزتها بأقوى ما عندي شفته ينتفض والدم ينزل منه .. !!!

سمعته يقول " مـرا.... !!! لـ... !!! وش....! "

ثم طاح في الأرض والدم ينزل ولحظتها سمعت صرخة أم بسام وهي تنادي على ولدها تجي تحضنه تناديه ابتسمت خلاص قتلته .. أنا وش سويت مدري بس قتلته .. وبهدوء جلست على الأرض أطالعه .. خلاص انتهى كل شيء افتكيت منه للأبد .. !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!!!!!!!!!!!!!!!!!!!!!!!!!!!!!!!!!!!!!

// × // // × // // × // // × //
// × // // × // // × // // × //


قلت باستسلام " أنا موافقه " بالعكس أبي أفتك من هالبيت خلاص ما يهمني مع مين ما أكون .. كنت ملاحظه أن هالإنسان يراقبني له فتره لكن يتقدم لي صراحه ما توقعت .. !!!!!!

أبوي " اسمعيني ان حكيتي لفيصل أنك لقيطه ما راح يصير لك خير !! هذا العز وجاك ولا ابيك تجيني مره ثانيه لو تطلقتي دوري لك مكان ثاني أنتي مب بنتي ولا ابي اشوفك "

سكتت باستسلام أصلا وش أقدر أقول دايم أستسلم له !!!!

// × // // × // // × // // × //


دخلت كل الأغراض .. وربي شغل فاضي لكن وش أسوي لازم أتحمل كلها فتره وكل شيء يصير مثل ما أبي .. بهدوء اتصلت على أبوفيصل وبلغته أني جبت الأغراض ومثل العاده الغبي يشكرني ويبي يحسسني أني مثل ولده ما بقي إلا هي أكون مثل ولدك !!! 

بهدوء مشيت أبي أركب سيارتي ولما شغلتها وقفت كان في امرأه واقفه عند الباب .. باب قصر أبوفيصل كان واضح أنها أجنبيه واستغربت وباستعجال طفيت السياره ومشيت لها وقلت " Hello! Who are you? مرحبا من أنتي ؟ "

كانت بنت أجنبيه يمكن أعطيها 19 أو يمكن أقل .. ابتسمت لي وبعربيه واضحه قالت لي " مرحبا بك أنا أشلي أود مقابلة صاحب المنزل .. !!! "
استغربت مين هذي كيف تتكلم عربي وقلت بهدوء " أنا أشتغل عند صاحب المنزل .. وهو مشغول ؟! ممكن أعرف مين أنتي وليش تبين تقابلينه ؟! "
ابتسمت وبهدوء قالت " لكن أريده في موضوع هام لا يقبل التأجيل .. ارجو أن تبلغه بذلك ؟! "
قلت باهتمام " خلاص لا مشكله لكن ماذا أبلغه من تريده ؟! "
ابتسمت وقالت بهدوء " أريدك أن تبلغه أن أشلي ابنته تريد مقابلته !!! "
انصدمت من كلامها وحسيت أني ما سمعت صح قلت بعصبيه " ماذا ابنته ؟؟؟ ماذا تقصدين بنت من ؟! "
قالت بهدوء " راشد أبوفيصل يكون والدي ؟! "

كانت مفاجآه .. كلامها غير منطقي غريب حسيت أنها صدمة أبوفيصل عنده بنت أجنبيه وشلون .. !!!!!!!!!!! بس ابتسمت حسيت أن في شيء كبير بنفتح باب وأنا اللي بستفيد منه وقلت بكل محبه " على الرحب والسعة أشلي !!!!! "

// × // // × // // × // // × //


كنت للحين مصدومه كيف أبوي يبي يزوجني ومن زوج أختي .. ياربيه وش الحل وربي ما أقدر أتقبله أنا للحين أتذكر أختي كيف راحت !!! وربي للحين مب متقبله أني ما أشوفها خلاص .. وفوق كذا أتزوج من زوج أختي مستحيل !!!!!!

رفعت جوالي بخوف .. مدري ليه لكني كنت مشتاقه له .. هذا الإنسان له فتره يزعجني يتصل ويرسل يقول أن اسمه راكان لكني كنت أرده دايم لكن له فتره ما عاد يرسل ولا يدق .. بصراحه فقدته .. !!!!!!

وربي ضايعه وش أسوي .. المشكله صعب أرفضه أبوي بزعل مني أنا قلت له أني موافقه لكني مني مقتنعه .. حسيت بضيق لكن غمضت عيوني مستسلمه للنوم .. !!!

// × // // × // // × // // × //


" يا رجال أنت مب صاحي أجل تملك على بنت عمك ثم تروح تخطب وحده ثانيه ؟! وش تحس فيه فيصل بجد وش تحس فيه !! "
فيصل بضيق " ياخي فكني جايك أبيك لي عون مب تصير لي فرعون !!! "
قلت باستهزاء " أخبر يوم أني اشكيلك الهم تستهزء فيني تقول ما تفرق تزوج وبس اشوف عندك تفرق !! بدل الوحده ثنتين ماخذ !!! "
فيصل " ياخي وش اسوي وربي البنت دخلت راسي عجبتني صراحه ولا أقدر أتركها !!! "

قلت بدون اهتمام " والله هذي حياتك وبكيفك .. !! المهم قلي وش اخبار اللي يشتغل عندكم اللي كنت شاك فيه !! "
فيصل " تقصد تركي خلاص تطمنت منه بيني وبينك راقبته ولا شفت عليه شيء شكلي ظلمت الرجال !! "
قلت " الحمدلله "
ثم قال وكأنه تذكر شيء " عاد تدري هذي البنت كان تركي خاطبها بس فسخ الخطوبه !!! "

طالعته بصدمه وش يخربط ذا " وش قصدك لا تقولي ماخذها عشان تبي تقهر الرجال ؟!!!! "
فيصل " لا ياخي وش ذا وش لي فيه بسلامته هذي زوجتي وهو ما لي دخل فيه !! "

والله مرات أحس فيصل تفكيره ماش مب مضبوط ولا توه يملك على بنت عمه ويخطب وحده ثانيه !! ايه انا مالك على بنت عمي وأبي الفكه من الزواج كله وهو رايح يجيب الثانيه ... !!!!!!!!!!!!!!!!!!!!!!!!!!!!!!!!!!!!




// × // // × // // × // // × //



نهاية الفصل العاشر

أحـقـاد تـحـت الـرمـاد

الفصل الحادي عشر


// × // // × // // × // // × //



"
النجاح طالما كان طموح البشر ولكن ؟
أمور صغيره قد تصنع الإنجاز والنجاح !!
ونفس تلك الأمور قد ترسم الفشل والتضياع !!
ومتى ما عرف المرء كيف يستخدم ما يملكه من ايجابيات بشكل مميز ؟!
فهو حينها يستطيع الوصول لتلك القمه نعم قمة النجاح !!
"


// × // // × // // × // // × //


كنت أفكر بكل لحظه !! بكره يتم زواجي على وعد .. وآخيرا ً ما صدقت كل شيء صار بسرعه وافق أبوها أنه يكون زواجنا بعد أسبوع والأسبوع مر بسرعه .. !!

التفت للساعه انتهى الدوام .. يلا أروح البيت أريح وأستعد أنا بلغت أهلي أني بسافر أسبوع مع الشباب للبر لأني مني مستعد أعلن لهم أني بتزوج !!!!

التفت للجوال اللي رن .. شفت رقمها وحسيت بصدري يضيق كانت نوره على التلفون !!! لها فتره تتصل مرات أرد ومرات أقول لها أني مشغول !! حسيت أني ظلمتها لكن وش أسوي .. طلعت من أفكاري وابتسمت بكره زواجي وبستانس ونوره بعدين أهتم فيها وبتزوجها وبعيشها بسعاده ولا راح اظلمها .. !!!

قمت بهدوء للباب لكن تفاجآت بشخص يدخل !! قلت بإستغراب " منصور وش جايبك هنا !؟ "

طالعني منصور نظرة حقد وقال لي " عرفت كل شيء أنت بتتزوج على أختي مب هذا العشم فيك يا فيصل وربي ما توقعتها منك أنت بالذات !!!!! "

انصدمت من كلامه كيف عرف وشلون مين قال له ؟! وبصدمه قلت " وش ذا الكلام وش تقول مين قالك !!!!!!!!!!!!!!!!!! "

طالعني بكره وقال " ياولد عمي أنا تبعتك وعرفت كل شيء ياخي ما تبي أختي طلقها ولا تتزوج عليها وربي ما لك داعي يا فيصل .. !!! "

عرفت أن التبرير ولا الهروب ما ينفع فقلت بكل صراحه " الشرع محلل أربع وأنا حبيت بنت وبتزوجها وين الغلط ؟! أختك ما راح أظلمها وبتكون على العين والراس يكفي أنها بنت عمي !! "

منصور باستهزاء " لا واضح .. والدليل أختي تدق عليك ولا اشوفك ترد عليها !! ولا يمكن مثل ما قلت أشغالك تشغلك عنها !!! "
قلت بضيق " منصور شف أنا وربي أعزك لاني اعتبرك اخوي الكبير وبالنهايه أنت ولد عمي .. !! بس كل شيء وله حدود !!! "
منصور بعصبيه دف فيصل وقال " اسمعني يا فيصل تبي تتزوج بكيفك لكن مب على أختي فاهمني !!!!!!!!! "
قلت وانا معصب " منصور لوسمحت اقصر الشر تراك ولد عمي ومثل ما قلت بمثابة اخوي الكبير .. هذا موضوع يخصني مع أختك أنت ما لك دخل !!! "

لحظتها شفت منصور يطالعني بعصبيه ثم قال " انت اللي بتحدني أقول هالكلام !!! تراك ما تعرف بنت سالم مثل ما أعرفها !!! أنا أعرف كل شيء عنهم !!!! "

طالعته بصدمه ؟؟ بنت سالم كيف عرف مين هي بنته معقوله سأل وحسيت أسئلة كثيره بداخلي وش قصده يعرف عنهم كل شيء ؟!

منصور طلعني من أفكاري وقال " في عندهم بنت كبيره اسمها ساره هذي كانت تبيع نفسها بفلوس فاهمني يا فيصل تبيع نفسها بفلوس !!!!! كل يوم من رجال لرجال ولا وماتت بفضيحه وصارت هي وأهلها على كل لسان !!!! صدقني أنا أعرفهم وأعرف بنتهم سارة !!! "

قلت باندفاع " وأنت وش عرفك في بنتهم اللي تقول عنها ؟! "

وبتحدي قال " هذي كانت خويتي أعرفها قد صارت حفله عند أحد أخوياي وكانت فيه ساره هذي المهم أنها ماتت بفضيحه فضحت أهلها وصارت على كل لسان بالله عليك وش ترتجي من كذا عايله بتلقى بنتهم ذي اللي بتتزوجها مثل أختها اذا مو أسوء بعد !!!!!!!! "

حسيت بقهر وقلت بعصبيه " ومستانس بنفسك ياخي البنت ميته وتحكي فيها كذا !!! بعدين ما لي دخل في اختها وانت قلت ماتت ما تهمني وأصلا لمعلوميتك بتزوجها مسيار يعني أي كلام مب زواج رسمي !!!! "

هنا شفت نظرته تغيرت وقال " من جدك مسيار ؟ وكيف أبوها وافق !!!!!!! "

ابتسمت وقلت " الفلوس وبعدين قلت لها بسكنها في شقه على مستوى يعني مب تقعد في بيتهم بالعكس شقه خاصه لها ووافق .. !!! "

طالعني بصمت ثم قال " براحتك بس نصيحة اترك عنك هالعائلة ترى سمعتهم شينة وربي لو يدري عمي ما راح يرضى وأنت عارف هالشيء !! أهم شيء لا تشغلك عن أختي صدقني وقتها راح يوصل الكلام كله لأبوك وللكل أنا بمشيها لك هالمره بمزاجي يا فيصل تذكر بمزاجي ... !!!!!!!!!!!!!! "

وطلع منصور من المكان .. بصراحه ما اهتميت في كلامه ولا يهمني اذا درى أبوي صحيح أني ما أبي ياخذ بخاطره لكن ألحين ما يهمني أبيها وبعدين بفكر بالبقيه براحتي .. ودام عندي الفلوس كل شيء أقدر عليه ... !!!!


// × // // × // // × // // × //



كانت جالسه تتذكر كل لحظه .. للحين مب مستوعبه هي صارت في عداد القتله .. !! قتلت شخص أخذت نفس ما تتخيل كيف صار الموقف مصدومه تتمنى يرجع كل شيء مثل أول ما كانت راح تسوي اللي سوته مستحيل تقتله .. !!!

ندمت لكن الندم ما ينفعها وبدون شعور دمعت عيونها بعد ما كانت مظلومه وبغلطه منها صارت ظالمه .. !!! ندمت على اللي سوته تتمنى أن ربها يغفرلها .. حياتها كلها كانت غلط في غلط هي غلطت في حق نفسها .. كانت تسوي الغلط وتشوف أنها بنت وهذا عذر لكن كيف تقابل ربها وش تقوله ؟! الحين بس حست بالندم بالألم .. كانت تدعي في ظلمة الليل بألم بخوف .. ما تنكر خايفه من اللي بصير للحين ما صدر شيء وبكره بتكون محاكمتها وعلى ما سمعت ما بتنازل أحد وبتنفذ العقوبه .. كانت خايفه ما تنكر .. أن حياته قربت تنتهي وأنه ممكن يتنفذ فيها حكم القصاص كان شعور مرعب لها ما تقدر تتخيله كان تدعي ربها طول الوقت أنه يغفرلها ويسامحها هي غلطت وتعترف بهذا الشيء ... !!!


// × // // × // // × // // × //


تركي قال بهدوء " وش رايك طال عمرك تروحون جميع البر بدل لا يروح فيصل بس .. يعني أولا ً تغيرون جو وبصراحه اللي مريتم فيه ما كان سهل أبد .. وربي تحتاجون لتغيير الجو !!! "
ابتسم أبوفيصل لكلام تركي وقال " والله صدقت يا تركي نحتاج لمكان نغير جو مع أنه ملكنا فيصل على بنت عمه بس للحين الحزن تحسه مازال بالقلوب .. !!! على قولتك بقول للجميع وأنت وش رايك تجي معنا وربي صرت بمثابة ولدي يا تركي !! "

تركي بهدوء " لا طال عمرك ما أقدر أترك الشغل خاصه هذي الفتره في شحنه مهمه بتوصل للمصنع تخص ماكينات جديده للمصنع وشغله تحتاج شخص يتابعها أول بأول ويشرف على أماكن وضع كل شيء بمكانه ولا أنت عارف بتصير حوسه وهذي أمانة لازم أهتم فيها .. !!! "

ابتسم أبوفيصل وقال " الله يوفقك يا تركي أنت إنسان تفرض احترامك وأخلاقك تحكي عنك لو عندي بنت غير عهد كان زوجتك لها وأنا رافع راسي فيك !!! "
ابتسم تركي وبخبث قال " تسلم طال عمرك يكفي معرفتك هذي عندي بالدنيا .. !!! "



// × // // × // // × // // × //



كنت ضايق أمس رحت لخال عمر وطردني وحاولت معه لكن ما شفت انسان قاسي مثله كنت أبي يبلغ أم عمر بأن ولدها ضايع من دونها لكن ما شفت منه أي تجاوب بالعكس قال وبكل بساطه أمه تبي الفكه منه وتقول لازم عمر ينسى أن له أم عايشه .. !!!!!!

والله شيء يقهر يعني وش ذنب عمر مهما كان ؟! يمكن ما ألوم أم عمر أنها تبي تعيش حياتها بس عمر وش ذنبه ينظلم على شيء هو ما غلط فيه لا حياة يقدر يعيش مثل الناس ولا شيء .. حسبي الله على من كان السبب .. !!

طلعت من أفكاري وأنا أشوف عمر قدامي ابتسمت وقلت " سبحان الله .. تدري أنك في بالي .. هلا والله فيك عمر نورت !!! "
عمر يبتسم " السلام عليكم .. تسلم بس عسى في بالك بالخير مب شر "
ابتسمت وقلت " أنت ما يجي منك إلا كل خير .. تفضل آمر يالغالي وش بغيت !!! "

ابتسم وقال " بصراحه أنا جاي ولي طلب يا سعود يعني ترددت لي فتره لكني قررت أفاتحك بالموضوع .. !!! "
ابتسمت وقلت " سم آمر وش بغيت ؟! "

شفته يطالعني بتردد وقال " أنت تعرف أني انطردت من المدرسه واستبعدت لأن ما أحد يتقبل حقيقتي الكل تخلى عني لكن أنت من بد الناس وقفت معي المهم أنا أمس حصلت وظيفة سكرتير بشركه صغيره في بداية عمرها لكن بإذن الله أني متآمل خير .. أنا بصراحه يا سعود أبي أستقر أتزوج أعيش حياتي وربي تعبت يعني لا أهل لا شيء .. أبي أكون عايلة لي .. أبي عيال يشيلون اسمي "

ابتسمت استانست من كلامه ما يآس ما فقد الأمل بالعكس يبي يبني حياته وقلت " ربي يوفقك والله شيء ممتاز أنك ما استسلمت وبإذن الله ربي يرزقك في بنت الحلال اللي تبيها !! "

طالعني بنوع من الخجل وقال " بصراحه سعود أبي أختك .. عارف أنها يمكن أكبر مني بسنه لكن ما يهم أنا بصراحة يشرفني أخطبها وأتزوجها طبعا بعد ما تخلص العده .. وأتمنى أقدر أسعدها واللي تبيه أنا مستعد له بإذن الله ويكفيني شرف أني أخطب أختك يا سعود .. !!! "

انصدمت أكيد انصدمت توقعت يقول أنا أمزح كيف يخطب أختي ؟؟!؟ مب الغلط في أنه خطب لكن أختي أكبر منه كيف بقولها معقوله تتزوج من بعد زوجها ومين عمر إنسان بدون هوية معقوله تقبل حسيت عمر فاجآني صدمني بكلامه ما توقعت ولا لحظه أنه يفكر كذا ويخطب أختي .. !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!!!!!



// × // // × // // × // // × //



بكره ليلة زواجنا أنا ومحمد .. وعلى كلامه بنسافر لماليزيا شهر عسل .. كنت مرتبكه بس حسيته متغير معي كان يجي ويسلم ومرات يجلس ويسولف معي على خفيف حسيته طيب يمكن مواجهتي الأولى معه كانت مبالغه فيها .. لأنه ما كان بالحقد ولا الكره اللي تصورته .. !!

ابتسمت على صوت مريم وهي تقول " ايه مشغول بالك بحبيب القلب خلاص ما عاد لنا أحد .. !!! نسيتينا من ألحين كيف لما تتزوجون "
ابتسمت وقلت " أنتي عارفه أنك أختي مو أي أحد مستحيل أنساك بعدين تراني قاعده عندك مني رايحه مكان ثاني يعني زوجي ما هو إلا أخوك يعني قاعدة على قلبك .. !! "
منال بحب " عسل على قلبي .. وربي ما يحتاج يسعدني يختي .. وأنتي فوق راسي دوووم !!! "

هنا جاء تركي يعني ما كنت احتك فيه أكثر بس كان طيب ويعطي للبيت جوه الخاص مع أنه الفتره هذي ما صار يقعد معنا كثير وخفت أني أزعجه وكنت أقوله اذا أزعجه يقولي لأني كنت أشوفه أخوي الصغير وأعزه كثييييييير بس هو كان دايم يقول لا بالعكس انتي ما يجي منتس إلا كل خير .. !!!

ابتسمت وقلت " تعال تركي اجلس معنا ! "
تركي بابتسامه " ايه بجلس بعد خايف تحسبين اني منزعج منك ولا شيء .. موو انتي عليكي تفكير كذا سلبي مدري وشلون !!! "

ابتسمت .. أعترف تفكيري سلبي مرات كثيره بس وشو أسوي اذا ما شفت شيء يستاهل بحياتي ما أنكر أنه بسمه كانت معطيه الشيء الكثير لكن بالنهاية كان جو الدار يوجع ومحزن .. ابتسمت وقلت " لا خلاص بتعلم منك التفكير الإيجابي "

تركي بإبتسامه " يوه فللللللله أحد يمدحني العادة الكل يقول أني ما أفهم شيء ولا مني خير .. لكني أنتي رفعتي معنوياتي كثيييييييييييييير بكلماتس ... !! "

ابتسمت وربي أنه يدخل القلب ربي يسعده يعلم الله اني اشوفه مثل أخوي ابتسمت وقلت " وربي سواليفك ما في مثلها .. !! "

على دخلة محمد وهو يطالعنا بعصبيه استغربت وحسيت بخوف لما سمعته يقول بعصبيه " أنت وش مجلسك هنا رح لغرفتك ذاكر أحسن لك ما بقي شيء على الإختبارات النهائية ولا بس فالح تحكي مع الحريم .. !!!!!!!!!!!!!! عاجبتك سوالفهم !!! "

تركي بطفش " ياخو لا تنفخ فهمنا تبي تطردني وبس خايف على زوجتك تراها مثل أختي يعني لا تخاف ما راح أكلها !!! "

ضحكت من كلامه وابتسم لي تركي وطلع لكن بلعت الضحكه لما شفت نظرات محمد وكان يقول وأحسه شوي ويضربني " ممكن أفهم يا بنت تركي وشلون تطلعين بهذي الملابس قدام أخوي تراه مرااااااااهق عمره 17 فاهمه مراااااااااااااهق !!!!!!!!!! ولا صدقتي أنه أخوك ؟!؟؟؟ "

مريم قالت باندفاع " انت مجنون هذا اخوك ترى وهذي بتصير حرمتك يعني هي مرة اخوه واكيد بتكون مثل أخته !!! "

لكن قاطعها محمد بعصبيه وقال " أقول لا تهرجين بشيء ما تفهمين فيه !! أخوي على عيني وراسي بس الرسول صلى الله عليه وسلم قال (( الحمو الموت )) فلا تحكين بشيء ما تفهمينه .." والتفت لي وقال " وانتي انقلعي بدلي هالملابس ولا صدقيني ما راح يصير لك خير .. !!! "

قمت بخوف ما أنكر كلامه صح بس ما فكرت كذا .. ويوم وصلت غرفتي سكرت الباب بخوف وكنت أسمعه صوته برا وهو يتطاق مع مريم وحسيت بقلبي ينبض بقوه وأحسه شوي ويطلع من ضلوعي .. !!!!!!!!!!!!!!!!!!!!



// × // // × // // × // // × //




ابتسمت قدرت أتملكها أوصل لها .. كانت تتكلم معه بضعف بخوف قدر يملكها ويوصل لقلبها وقال بحب " قلبي أحس في داخلك كلام كثير .. حاس أنك متضايقه وتبين شخص تفضفضين له !!! "

قالت بهدوء " راكان تدري ايش يعجبني فيك أنك تفهمني دايم تفهمني !!! أهلي مب مهتمين فيني وربي ما أحد سائل فيني أبوي يبي يزوجني زوج أختي .. !!! وربي ما أقدر أتخيل الموضوع بس ما أقدر أرد أبوي لأني أغليه بس ودي أحد يفهمني أنا للحين بداخلي ريم أتخيلها وأتذكرها وربي حاسه أني السبب .. !!! "

ابتسم راكان وبحب قال " عهد لا تزيدين على نفسك شيء ما تقدرين عليه .. بعدين لا تحملين نفسك ذنب ما لك دخل فيه !!! "

همست بألم " لأنك ما شفتها يا راكان وهي تموت بين يدي .. حسبي الله على من كان السبب وربي أنهم أنذال ربي ينتقم منهم .. !!! "

قلت باستغراب وفضول " ليه وش صار لها ؟! "

عهد بألم " يومها كانت تعبانه تركناها في البيت كانت حامل !! لما رجعنا لقينها طايحه وتنزف .. وقالت لنا أن في ناس اقتحموا البيت وانسرق كل شيء غالي وهي ضربوها لين نزفت ولا قدرت تتحمل ماتت .. !! وربي للحين أتمنى أنتقم منهم كل ما تذكرت كيف ماتت بين يديني ما أقدر أتحمل ... !!! "

قلت بهدوء " وسعي صدرك وبإذن الله بتمسكهم الشرطه .. !! "

عهد بخوف " راكان وش أسوي ما أبي أتزوج سعود وربي مني متحمله أني أخذ زوج أختي .. كل ما أتذكرها أحس أني بصيح كيف أخذ زوجها أحس ما راح تسامحني وربي ما أقدر .. !!!!! وبعد ما أقدر أعصي أبوي وربي مدري وش أسوي .. !!! "

راكان باندفاع " وش رايك تتزوجيني ؟؟! أخطبك وتتزوجيني " !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!!!!!!!!!!!!!!!


// × // // × // // × // // × //
// × // // × // // × // // × //



الليلة آخر ليلة مع أخواني وبتركهم يمكن للأبد .. كل شيء تم بسرعة وبكره أصير لفيصل كان شيء غريب ما تخيلت بيوم أكون لهذا الشخص لأنه أصلا ما جاء في بالي حسيت بضيق بفترق عن أخواني .. قمت بهدوء أبي أودع بيتنا .. وربي راح أشتاق له .. !!!

مشيت بهدوء للصاله كانت ظلام في ظلام حسيت بالضيق كل شيء بفارقه مب متخيله وبديت أتذكر الماضي اللي أتمنى في يوم يرجع :

"

ساره " هي وعد !! انتي بتدرسين زين ولا كيف ؟! أوف تراا طفشتيني وربي ما فيني عليك أنتي من يقواك !!! 
وعد بقهر ( كانت بنت 14 ) " أنا أحبك ساره ليه تحبين تزعليني عليك تراني ما أحب أدرس طفشت طفشت دراسه في دراسه في دراسه أنتي ما تطفشين !! "
ساره " كلنا نطفش أحد يحب الدراسه بس أنتي لازم تبدعين عشان تطلعين دكتوره .. !!! "
وعد " وشو دكتوره أقعد أعالج الناس !!!!!! مستحييييييييييل كان أرجع لكم كل يوم ومخي ضارب على الآخر !! "
ساره بإبتسامه " أنا أشوف أنك بتطلعين دكتوره تتحدين !!! "
وعد "ايييييييييييه أتحدى تحدي أصلا بتخسرين !!! "
ساره " شوفي اذا صرتي طبيبه لك مني فلوس كثيييييييييييييره هديه .. !! "
وعد باندفاع " صدق ؟ ياسسسسسسسسسسسسسسلام أجل بصير طبيبه دام كذا !!! "

"

ابتسمت بألم .. شايفه كيف يا سارة مستحيل أصير دكتوره خلاص حياتي انتهت .. تخيلي طلعت مو أختك .. مشيت بألم لغرفة البتول ومها .. وبهدوء فتحت الباب لقيتهم نايمين ياحبي لهم وربي ما أقدر أتخيل أنهم مب خواتي !! وربي مهما صار مستحيل أتخلى عنهم اذا احتاجوا لي .. !!!

قربت بهدوء لمها لقيتها منسدحه ببراءه على الفراش والبطانية في جهه وهي في جهه وبهدوء غطيتها بالبطانية .. والله راح اشتاق لها ولكل شيء .. من يومي كنت أهتم فيها كنت أعتبرها أختي وبنتي مثل ما ساره اعتبرتني مثل بنتها مب بس أختها .. !!

ابتسمت والتفت للبتول اذا في انسانة كانت لي اخت فهي البتول طقاقنا حبنا كل لحظه معها كانت لحظات أخوه بمعنى الكلمه .. مع أني أحسها تكرهني ألحين لكن مستحيل أنسى أي لحظه معها .. ايه البتول يا ما كانت تطاق معي على لعبه على أي شيء بس كان بالآخير أوقف معها توقف معي .. !! كانت دايم تطاق مع أمـ..ي وأبـ...وي .. ايه أمي وابوي كانوا بالنسبه لي كل شيء مع كل اللي أشوفه كنت أحبهم وللحين أعزهم .. !!!

قربت من البتول كان ودي أضمها لكنها بتحس فيني وقربت منها بهدوء وبستها على جبينها ... وقلت من قلب " وربي يالبتول ما راح أزعل منك مهما صار انتي اختي وتاج على راسي " وبهدوء انسحبت .. ودعتهم وخلاص كل شيء شكله بنتهي بيني وبينهم .. لأن سالم مستحيل يسمح لي أرجع حتى لو تطلقت حياتي في هذا البيت وهذا المكان انتهت .. !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !



// × // // × // // × // // × //



ابتسمت بهدوء لأول مره أحس بالراحه هذي وين كنت أول عايشه .. الصلاه لها راحه وسكينه في القلب ولأول مره مدري من كم أصلي الفجر ولا في وقتها .. ابتسمت حسيت براحه وبسعاده ايه سعادة حقيقيه مب سعادة فلوس ولا سعادة دنيا لا سعادة ثانيه راحه في النفس .. وين من زمان عن ربي .. سبحانك ربي اغفرلي وارحمني .. !!!

كنت أحس نفسي مرتاحه ورغم أن اليوم بكون قرار المحكمه يمكن يتنفذ فيني القصاص وما أنكر أني خايفه لكن الحمدلله على كل حال بس خايفه أن ربي ما يغفرلي .. وقمت أصلي لي كم ركعه وأتوب لله عن كل ذنب وغلط ارتكبته في حياتي .. !!!!


// × // // × // // × // // × //


للحين مصدومه من اللي صار ما تدري كيف بسام راح .. !! ما تدري تبكي عليه ولا .. استغفرالله .. مهما صار هي ضاق صدرها لما سمعت الخبر .. زوجها انقتل وعلى يد انسانة كانت حبيبته أو شيء من هالكلام .. !!!

ربي يغفرله مهما كان ومهما صار منه ما لها إلا تذكره بالخير وتدعي له .. لكن ما تنكر فرحت أنه راح وافتكت من همه .. طلعت من تفكيرها على صوت الجرس وبهدوء قامت تفتح الباب وتوقعته خالها اللي قال أنه بجي ألحين يبيها بموضوع .. !!

بهدوء فتحت باب الشارع ووقفت مصدومه .. مب مستوعبه اللي تشوفه ما كانت تبي الشيء الكثير عشان تدرك الشخص اللي كان واقف قدامه هو ما غيره أخوها ماجد .. !! وليد أو ماجد أي كان الإسم ابتسمت وبسعاده قالت "ماجد تكفى قول لي أني ما أحلم !!! "

التفت لها تركي وبإبتسامه قال " اشتقت لك مناير وربي اشتقت لك !!!!!!!!!!! "

ضمته ما يهمها صح مب أخوها لكن تناست هالموضوع هي بنظرها أخوها ما يهمها شيء وبحب دخلته داخل وهي مستانسه برجعته بس كيف ما تدري ولا فكرت .. المهم أن ماجد رجع لها وشكل السعاده بتفتح لها أبوابها .. !!!!!!!!!!!!



// × // // × // // × // // × //



عبدالرحمن بعصبيه " يخسى والله ما فيه مستحى ذا البني آدم جاي يخطب أختك وهو لا أصل ولا فصل .. !!! أقول رده بس ما بقي إلا هي !! "
قلت بضيق " عبدالرحمن ما جبتك تصير لي فرعون ياخي أبيك تعوني بالنصيحه وبعدين مب المهم أنه بدون أصل أنا دايم كنت أقوله كذا كيف ألحين أجي أرفض ياخذ أختي عشان ما له أصل وبعدين عمر بالتحديد أمه معروفه بس هي ما تبي تعترف فيه !!!!!!! "

عبدالرحمن بعصبيه " أنت غبي يا سعود ؟! الولد ولد حرام !!! فاهم ايش ولد حرام يعني اذا انكتب لأختك عيال الكل يناديهم ياعيال الحرام !!! الكل بتهزا فيهم بالله ترضاها ياخي حرام عليك تظلم أختك فيه وبتظلم عيالها لما يجون مهما كنت تعزه الكلام شيء والواقع شيء أنت بين ناس يفرضون عليك أشياء وبصراحه اللي أمثال عمر مفروض يتزوج وحده مثله لقيطه أما يجي ويبي ياخذ من بنات القبايل والأصل والفصل ما بقي إلا هي .. !!! "

قلت بضيق " أصلا ما فتحت لأختي موضوع وبعدين ما راح أغصبها ... اذا هي ما تبي براحتها !!! "

عبدالرحمن " ارفض ولا تفتح لها موضوع أصلا الموضوع ما يستاهل وكله على بعضه ما له داعي عمر هذا أخذ أكبر من حجمه بس أنت فهمه أن عيال القبايل ما راح يوصل لهم تحترمه تعزه على عيني وراسي لكن مب يجي يخطب من بناتنا .. !!!!! "

// × // // × // // × // // × //


قلت بصدمه " يبا وش يجيبكم البر ؟! أنا بروح مع أخوياي ؟! "
أبوفيصل باهتمام " براحتك أنت بتسبقنا اليوم تجهز أمورك وأمورنا !!! "

صراحه كلام أبوي صدمني ألحين أنا مخطط أقضي هالأسبوع مع وعد وشلون ألحين .. خفت أتكلم يشك في الموضوع !! فما لقيت إلا أني أسكت لين ألقى لي حل بكره أما ألحين أهم ما علي أروح أجهز نفسي للزواج .. وابتسمت بهدوء وأنا أنتظر لحظة لقائي مع وعد .. !!!



// × // // × // // × // // × //


قلت بعصبيه " وش ما راح تجي زواجي ألحين صاحبي وخويي ولا يجي زواجي صدق منت كفو أخوه !! "
فيصل بالتلفون يقول " ياخي وسع صدرك وش فيك .. بعدين لا تنسى أنا بتزوج اليوم لكن ولا تزعل بتجهز وبحضر أسلم وأبارك لك سريع وبمشي .. ربي يوفقك يا محمد وتسعد بحياتك وأشوف عيالك المهم لا تنسى تسمي أحد عيالك علي بس .. !!! "
ابتسمت وقلت " وانت بعد ! "
قاطعني فيصل يقول " ما يحتاج تآمر آمر .. !! "

// × // // × // // × // // × //


كانت تذكر ولدها في كل زاوية .. للحين ما هي متخيله شيء مصدومه صدمه لا يمكن تروح .. ايه ولدها بسام بين لحظه والثانية كان بينها ثم راح اختفى بسام وكل شيء معه .. كرهت اللي اسمها مرام لا يمكن تسامحها ولا راح ترتاح لين تشوف القصاص يتنفذ فيها وراسها يطيح ايه .. مستحيل تسقط حقها لو ايش ما صار .. !!!!

هذا ولدها بسام الغالي مستحيل يروح دمه .. قتلته بدم بارد هذي نظرتها .. ولا كانت تبي تبين أنها مظلومه .. حسبي الله عليها الظالمه قتلت ولدي وهو صغير بعز شبابه هالمريضه الحقود .. !!!!!!!!!!!!!!!!!!!!!!!!



// × // // × // // × // // × //


ابتسم وهو يدخل وعد الشقه كل شيء تم الحمدلله مب متخيل أنها صارت له .. ابتسم وقرب منها بعد ما سكر الباب .. وهمس لها بحب " هذي الشقه استآجرتها لك وهي تحت تصرفك أي شيء تبينه سويه ومتى ما بغيتي شيء أنا مستعد وبإذن الله أقدر أسعدك يا وعد .. أنا بسوي كل اللي أقدر عليه وبطلعك من هذي الحياة اللي كنت تعيشينها بتشوفين العز والفلوس والنعيم ولا أبي منك شيء بس تسعديني وتحترميني كزوج لك .. !!! "

أما هي كانت خايفه .. كانت تسمع كلامه وخوفها يزداد حست أنها ما تستاهله حست أنه طيب وهي إنسانه ما لها قيمه وهي بالنهاية لا أصل ولا فصل لكن ما قدرت تقول كلمه كانت مسلمه له كل شيء اللي يقوله بتنفذه وبس تبي الليلة تمر على خير لأنها للحين مب متخيله أنها تزوجت .. !!!!!!!!!!!!!!!!!


// × // // × // // × // // × //



كنت حاس بالتوتر بيني وبينها .. كل شيء تم وخلاص نجد زوجته رسمي .. وبصراحه ما له إلا يعيش معها ويحاول يتأقلم عليها وتتأقلم عليه لأنه محتاج لها ألحين وبعدين ما يبي حياتهم تكون ضيق وقلق لذلك قرر يكون طيب معها وكلها كم سنه وخلاص ينتهي كل شيء .. !!!

// × // // × // // × // // × //


في مكان مظلم كان جالس بهدوء و بصمت كان يحس كل شيء يمشي مثل ما يبي ويمكن أفضل .. ابتسم وبهدوء تقدم للغرفه اللي يعرفها بشكل ممتاز هذي الغرفه في البيت مستعد يروح لها وهو مغمض عيونه .. !!!!

ولما وصل للباب سمع ألمها صرخاتها المكتومه وابتسم وبهدوء فتح الباب كانت تنتفض من الألم تبكي وجع وعذاب لكن هو لحظتها كان على قلبه غشاوه .. كان بس يطالعها بسخريه .. باستهزاء ويظن أنه بحقق كل شيء يتمناه وأنه بوصل للي يبي .. !!! كل شيء رسمه يمشي صح وما أحد كشفه .. !!!

ابتسم بغموض ومشى بعد ما ترك ضحيته .. واتجه للصاله وجلس بهدوء وهو يفكر بشيء جديد .. !!!

// × // // × // // × // // × //

نهاية الفصل الحادي عشر
أحـقـاد تـحـت الـرمـاد
الفصل الثاني عشر


// × // // × // // × // // × //




"


الماضي والذكريات تظل راسخه في قلوب البشر … 


قد تحتوي الذكريات على ما هو سعيد وما هو حزين ولكن ما يميزها أنها تظل ذكرى في داخلنا .. !!


فالسعيد نظل نرسخه ونحفره في القلوب والحزين منها نستفيد ونتعظ منه .. !


ولكن من يقف عند تلك الذكريات دون أن يتحرك ليبكي الأطلال حينها يكون قد أعلن الخساره .. !!


"






















// × // // × // // × // // × //






قمت بهدوء من النوم .. حسيت بنوع من الراحه من زمان عن الراحه أيامي كانت كلها شغل لكن الليلة هذي كانت أحد افضل الليالي تزوجت من اللي دخلت قلبي وتمنيتها .. !!! 


ابتسمت والتفت حولي أدورها لكن ما لقيتها ؟! غريبه وين بتكون راحت لكن ما يحتاج أفكر كثير .. أكيد بالصاله وقمت بهدوء عن الفراش وغسلت واستحميت سريع .. !


ثم مشيت للصالة وﻻحظت التلفزيون شغال لكن ما في أحد وبهدوء انسدحت على الكنب وأنا مرتاح لأني سمعت صوت بالمطبخ وبشكل منطقي بتكون هي بالمطبخ .. !!!


ما حبيت أناديها وأزعجها قلت خليها براحتها لين تجي .. وشوي أشوفها طالعه من المطبخ مبتسمه .. رديت الإبتسامه وقلت " هلا والله بالعروس … هلا وغلا .. “ وبابتسامه " تعالي اجلسي هنا وخلي عنك شغل المطبخ !!! “


وعد بهدوء وحسيت أنها نوع من الخجل " اممم فيصل ممكن تجيب أغراض عشان أسوي فطور يعني ودي أنا أسوي الفطور !!! “


قلت بضحك " من جدك تسوين فطور ؟ انا تراني من متزوجك لاني جوعان وﻻ ابي من تطبخ لي ﻻ !!! متزوجتك ابي استانس ولانك خشيتي مزاجي ؟!!!! “


مدري لكن شكل كلمتي الأخيره كانت مب في محلها لاني شفتها تطالعني بنظرات غريبه وتقول " مب مشكله أنا أبي أسوي فطور .. أنا أحب أسوي الفطور !!! “


قلت بابتسامه " قلت لك ما يحتاج الحين اتصل واطلب الفطور .. اجلسي ما يحتاج تتعبين نفسك !! “


قالت بعدم استسلام " ﻻ تعب وﻻ شيء أنا أبي أسوي الفطور .. وبصراحه ما أحب أكل شيء من برا !!! “


طالعتها باستغراب وقلت " أما من جد .. أوكي مب مشكله أجيب الاغراض اللي تبين بس سوي شيء خفيف بجيب الاغراض من تحت عند البقاله .. !! “










// × // // × // // × // // × //
















“ كانت تشوف يده تمتد لها وهي تحاول تبعد لكن في كل لحظه تحسه يقرب أكثر كان يصرخ باسمها !!! كانت خايفه خايفه تبي تهرب وتهرب لكن ما تقدر … !!


حاولت تبعد لكن كل ما تبعد هو كان يقرب أكثر وفجأه وصل لها وبدا يحاول يقتلها كان تتنفس بصعوبه لكن لكن كل شيء انتهى سواد وظلمه ومن ثم ؟؟؟؟؟؟؟؟؟ "


قامت بخوف من النوم .. !!! التفت حولها برعب وحست أنها تشوفه في كل لحظه وكل جهه .. كان بالنسبه لها رعب خوف وفي كل جانب تشوف بسام في وجهها .. ايه بسام اللي قتلته واللي صارت تشوفه باحلامها وتحس بكل لحظه أنه بجي ينتقم منها .. !!


هي اللي غلطت وﻻزم تتحمل وتدفع ثمن أغلاطها .. ذكرت لحظات حياتها وأمور كثيره مرت فيها .. الدار وأيامه .. ومن ثم بسام وأيامه بدايتها كانت فرح لكن بعدين انقلبت جحيم ثم حياتها ما بعد ذلك من ضياع وظلام هي اللي ضيعت نفسها … ويمكن لاول مره تتمنى أنها ترجع الدار وتحس بشوق كبير للدار تذكر رفيقتها المقربه أول في الدار يا ترى وش حياتها هي للحين مثل ما هي وﻻ تغيرت .. كانت افكار كثيره في بالها بس يمكن من زمان ما ذكرت صاحبتها أو حتى فكرت فيها .. !!


وهنا رجعت ذاكرتها لبعيد لعدة سنوات في الماضي …. 


“


كانت واقفه مع صاحبتها تهاني اللي كانت أقرب إنسانه لقلبها .. !! 


ابتسمت وهي تلتفت حولها وتتأكد أن ما أحد فيه وبهمس قالت " يلا تهاني نهرب يلا !! “


تهاني بخوف " مرام اذا مسكتنا أم علي بتضربنا !! “


مرام بشجاعه " ﻻ تهمك العجوز هذي وبعدين ماما منال مستحيل تخليها تضربنا هالعجوز !! .. “ 


ثم بدت تمشي بشويش وتتلفت حولها تتأكد محد فيه وتشوف الباب بفرح ما كانت فيه الحارسه وهذي فرصتهم .. !! 


وباندفاع مسكت تهاني وانطلقت فيها للباب لكن قبل ﻻ توصل بشوي طاحت تهاني والتفت بعفويه لها وﻻ تنصدم أن أم علي مسكت تهاني وتطالعهم بعصبيه !!!


وتقول " كنت حاسه فيك!!!! تحسبين ما في حارسه لكني أراقب من بعيد "


ثم قالت باستهزاء " ودايم تسحبني هالهبله معك !!! “


هنا اندفعت مرام بعصبيه " ﻻ تقول عن تهاني كذا أنتي العجوز الهبله !!!!!!!! “


هنا طلعت أعصاب أم علي وتقدمت لمرام وقالت بعصبيه " اسمعي يا بنت اذا ما بلعتي لسانك .. واحترمتيني وربي ما يحصل لك خير !!! “


هنا وصلت منال اللي قالت بنوع من العصبيه " وشو فيك أم علي وشو فيكم يا بنات !!! “


أم علي بعصبيه " هذا من دلعك الزايد لها يا منال البنت كانت تبي تهرب من الدار وانتي داريه أي مسئولية بتطيح علينا وﻻ بعد ماخذه تهاني معها !!!!!!!!!! “


مرام بنوع من البراءه اللي تبي تكسب فيها منال " ماما منال .. أم علي تخوفنا حنا ما كنا نبي نطلع بس هي خوفتنا !! “


منال بحب " مرام بمشيها لك هالمره مع أني أعرفك وانتي يا أم علي ﻻ تهتمين باهتم فيهم وما راح يحاولون يهربون .. !!! “


أم علي " ايه اتمنى تنتبهين لهم لاني طفشت منهم وﻻ عاد اتحملهم خاصة بنت الحرام هذي .. !!! “


منال بعصبيه " أم علي الله يهديك وش تحسين فيه !!! مب ذا كلام عاقل !!!!!! “








أيام مرت وناس مرت في حياتها وهذي الكلمه ظلت راسخه بنت حرام .. !!! ليه أمها كانت رخيصه وباعت نفسها لشخص .. وبالآخير أمها تخلت عنها رمتها وعاشت طول عمرها في الدار ﻻ أهل ﻻ أحد بنت بدون أصل .. !!!


وش تقول وش تتكلم يا ما كانت تتألم لان امها مب حولها وﻻ حتى اهلها وﻻ احد ما كانت بنت مثل البنات ﻻ هي كانت بدون شيء ﻻ هويه ﻻ مكان ﻻ انتماء .. تتمنى تكون احد فقيره وﻻ غنيه .. مسكينه وﻻ قويه ما يهم بس تكون شيء … شعور أنك ﻻ شيء في الكون ﻻ قيمه ﻻ هويه ولربما ﻻ شيء !!! ببساطه شعور ﻻ يمكن توصفه وﻻ تعبر عنه … !!!!!!!!!!!!!!!!!!!!!!!!!!!!!!!!!








// × // // × // // × // // × //






ابتسمت لها بحب وقلت " تسلم ايدك على الفطور .. !!! “


حسيت بنوع من السعاده شكل اختياري لوعد كان صح البنت طيبه واحسها على نياتها .. رفعت جوالي وانتبهت أن الوقت كان الساعة 9 واللي شدني أكثر المكالمات التي لم يرد عليها .. !!!


كانت 9 مكالمات لم يرد عليها وهي من ابوي وما استغربت لاني ذكرت اني كذبت على أبوي وقلت له أني بروح البر مع اصحابي وأمس قال بجي هو وأهلي الساعة 10 !!!


مدري وشلون بصرف الموضوع .. ما لي إﻻ أروح لهم بس وعد وشو اقولها ؟!!!


قمت بهدوء ورحت المطبخ وقلت بهدوء " وعد "


التفت لي وقالت " سسسم "


قلت " اعذريني بس ﻻزم أروح للبر مع ابوي عارف يمكن تستغربين اننا عرسان وبتركك بس وربي غصب عني !! طيحت نفسي في موقف شوي معقد وﻻزم أروح لهم البر على أساس أنهم يحسبوني هناك ولين خلصت وضبطت أمورهم رجعت إن شاء الله .. !!! واذا بغيتي تجيبين أهلك كلميهم ما عندك اشكال أو حتى تروحين لها بس ارسلي لي رساله .. !!! “


شفتها تطالعني بحيره ومدري ليه توقعت اللي تفكر فيه وكنت حاسب حسابه .. وقمت بهدوء لغرفة النوم وسحبت كرتون في أحد الأكياس وجيت عندها ومديت يدي .. !!!


“ وعد هذا صندوق فيه جوال وشريحه يعني ﻻ تشيلين هم كل شيء جاهز .. مدري بس توقعت ما عندك جوال وسواء عندك وﻻ ﻻ هذا جوال ممتاز ورقم حتى مميز والشرح تركيب الشريحه وكل شيء موجود اذا ما كان لك في هالأمور !!! “


طالعتني باستغراب وقالت " ليش كلفت على نفسك ما له داعي وربي ما كان يحتـ "


قاطعتها " زوجتي يحق لها تكشخ بكل شيء .. يلا انا استآذن ما ابي اضيع وقت ومثل ما قلت لك اي شيء تسويه بلغيني برساله والليله بكون هنا بإذن الله "






// × // // × // // × // // × //










بهدوء قال " ما يحتاج طال عمرك لما أخلص شغلي بروح لبيتكم وانتبه لي ما طلبت شيء .. !!! “


أبوفيصل بإبتسامه " ربي يحفظك ياولدي وربي ما أدري وش أقول فيك !! يعني انت يوم عن يوم تثبت أن ظني ما خاب فيك !!! “


تركي بهدوء " أفى عليك عمي ما يحتاج بيتكم هو بيتي واهميته لكم مثل اهميته لي وما ألومك اذا ما ارتحت للعمال !!! “


أبوفيصل " هذا هو الواحد ما يضمن العمالة الأجنبية وأنا ما قلت لك هالكلام إﻻ لاني اعتبرك ولدي .. !!! “


تركي ابتسم بغموض وقال " بإذن الله بكون بيتك تحت عيني وﻻ راح تغفل عيني لين أشوفك راجع .. !! “


ابتسم أبوفيصل وقال " ما يحتاج ﻻ تتعب نفسك بس شيك عليه شوي يعني المغرب كل يوم بينما نرجع هو ما راح نطول يمكن اسبوع بس .. !! “








// × // // × // // × // // × //










عبدالرحمن بحرص " أنت متأكد زيد من المعلومات !!! هذي معلومات خطيره .. ! “


زيد بهدوء " ايه عبدالرحمن حنا زرعنا أشخاص في هذي المنطقه كامله ويبدو لي أن استراحه متعب فيها العصابه !! لأنه لمحنا شخص تقريبا نفس ملامح الضحية اللي حسبنا أن العصابة خطفته واللي يبدو أنه منهم !!! كان مثله اللحية والشكل لكن كان فيه شيء غريب !! “


عبدالرحمن بتساؤل " وش الغريب ؟! “


زيد باستغراب " حسب كلام اللي شافه كان مب يبين أنه شايب ملامحه للي يدقق يحس أنه مب شايب يعني ملامحه ما تحسها رجل كبير بالاربعين صحيح كان عنده لحية ويحسسك أنه كبير لكن اللي يدقق يكتشف أن في الموضوع لعبه .. !!! “


عبدالرحمن بصدمه " قصدك أنه متنكر !!! “


زيد " ومعناها أن هذي العصابه مب سهله ومدري لكن أحس يا عبدالرحمن هدفهم مب سرقة في شيء ثاني يبون يوصلون له … بس ايش هو مدري .. لكن وش رايك نقتحم استراحة متعب .. !!! “


عبدالرحمن باندفاع " ﻻ ﻻ تحاول .. انتبه الموضوع حساس ﻻ تنسى أول شيء هذي استراحة مين !! وبعدين يمكن نقتحمها ويقدرون يهربون وﻻ نثبت عليهم شيء ومتعب راح يعتبرها انتهاك لممتلكاته .. وﻻ تنسى ما ندري متعب متعاون معهم وﻻ جاهل وﻻ يدري عن اللي يصير .. !!! “


وكمل عبدالرحمن باهتمام " ﻻزم نظل نراقبهم بهدوء نبي نعرف خطوتهم القادمه وأبي تراقب الشخص اللي يتنكر أنا بديت أتأكد أنه هو زعيمهم البوس واذا وصلنا لهذا الشخص بنقدر نكشف كل شيء عنهم .. !! “


“ لذلك ﻻ أحد يسوي شيء لين تجي أوامر .. مجرد مراقبه بصمت وبهدوء لهم ولكل شخص بالإستراحة .. !!! “












// × // // × // // × // // × //






ابتسمت لأبوي لما شفته وصل .. وتقدمت له وقلت باحترام وأنا أحب راسه " هلا والله يبا .. هلا وربي نورتم !!! “


أبوي بإبتسامه " يازين هالبران وربي تحس بالبساطه في الحياة وتحس بالروح ترد لك .. حياة الأولين ما لها مثيل !!! “


ابتسمت وقلت " صدقت يالغالي صدقت وربي "


ثم قلت لامي واخواني " هلا والله نورتم .. هلا يما نورتي يالغاليه "


أمي بإبتسامه " هلا فيك يا فيصل !! “


ثم دخلنا وجلسنا في الخيمه .. قدرت أخلص كل شيء بوقت قياسي وكان التعب ماخذني .. ﻻ والمشكله انا قايل لوعد برجع لها الليل مدري كيف أقنع أبوي .. !!!!


لكن في بالي فكره يمكن تنفع .. وطلعت من أفكاري على صوت أبوي وهو يقول " إﻻ ما قلت لي وين أخوياك مب طالع معهم !!! “


حسيت بارتباك لكن قلت " إﻻ يبا لكن هم شوي بعيدين وبعدين بغيت تاخذون راحتكم .. بس اذا يبا ما يزعجك الليل اروح انام عندهم !!! “


أبوي ابتسم وقال " براحتك متى ما بغيت تروح لهم .. وﻻ بتنام معهم بالخيمه براحتك !!! “


ابتسمت لابوي وارتحت نوعا ً ما لكن صعبه بظل طول الأسبوع أجي وأروح من هنا لوعد شكلي بجيبها للبر .. بالمره يكون شهر عسل بس بطريقه جديده .. !!!


ضحكت من الفكره لكن طلعت من افكاري لكلام أبوي وهو يقول " ترى عمك حمد ومرته بجون بكره إن شاء الله ومعه عياله مع أن عبدالرحمن مب أكيد لكن منصور وأكيد نوره معه !! ويمكن بعد نسيبنا سعود يجي “


حسيت بنوع من الضيق مب وقته ﻻ منصور وﻻ حتى نوره .. كيف بواجه نوره أكيد ﻻزم بلتقي معها خاصه لي كم يوم ما أرد على تلفوناتها .. حسيت بضيق لكني ابتسمت وقلت لأبوي " زين يوسعون صدورنا وهم بعد يستانسون "


لكن في داخلي مدري وش بسوي لكن مب مشكله ألحين أهم شيء استانس ثم أروح لوعد واجيبها ونستانس .. والباقي بكره نشوف له حل وكل الأمور راح تتسهل بس الله يستر ﻻ يتكلم منصور للحين مب متطمن له .. !!!!




// × // // × // // × // // × //














منصور بإبتسامه " يبا والله مدري بس يعني أنا مواعد الشباب اليوم عزيمه بروح لها حفلة مسوي واحد من الشباب بمناسبة أنه بعد اسبوع بتزوج فمدري يمكن أنام عنده تعرف بنطول في السهر وﻻ أظن بقدر أرجع اعذرني .. !!! “


أبومنصور بضيق " الله يهديك يا منصور خلك مثل أخوك عبدالرحمن قلبه بشغله .. تراك بكري ومن بعدي أبيك تشيل البيت !!! “


منصور بضيق " يبا عبدالرحمن شيء وأنا شيء ثاني كل إنسان وله طريقته بالحياة مب ﻻزم أصير زي عبدالرحمن عشان أعجبك .. !!! أنا ما قصرت في الشغل واذا سهرت مهو غلط وﻻ عيب دام أني مسوي شغلي وﻻ مقصر بشيء .. المهم يبا انا استآذنك لانه هذا هو يتصل وبصراحه مني حاب أتآخر عليه !!! “


أبومنصور " طيب براحتك .. وﻻ تنسى بكره تلحقنا للبر عشان عمك أبوفيصل هناك !! “


منصور بإبتسامه " إن شاء الله " ولما ابتعد عن المكان رد على جواله وبإبتسامه قال " هلا بالغالي هلا فيك يا تركي .. !!!!!!!!!!!!!!!!!!!!!!!!!!!!!!!!!!!!!!!! “


// × // // × // // × // // × //

يتبع ..



// × // // × // // × // // × //






ابتسمت وأنا أطالع الشوارع كان منظر الشوارع نوعا ً ما مميز نظافته والمظهر الحضاري يجعلك تشعر بمدى التطور اللي تعيشه هذي الدوله ببساطه كانت حضارة مميزه فهي رغم العيوب اللي تمتلكها فهي تمتلك ايجابيات جميلة من اهتمام بالنظافه وكذلك رخص مميز في الأسعار .. !!


هذي كانت نظرتي لماليزيا .. البلد اللي تجذب الكثير من السياح خاصه المسلمين ولأنها بلد مسلم ومميز .. !!!




التفت لغرفة النوم .. وتذكرت أول ما وصلنا قبل كم ساعه كانت خايفة بشكل غير طبيعي .. !!!


لكن أصلا طمنتها أن كل واحد ينام بغرفه لين نتعود على بعض لكن مب هذا السبب أنا ما كنت ابي أنام معها بغرفه وحده .. !!


ولذلك نمت بالصاله وتركتها تنام بغرفة النوم .. يمكني تقبلتها نوعا ً ما لكن صعب أنام معها بغرفه وحده هذي بالنهاية مب زوجتي !!!


أنا متزوجها وبطلقها وﻻ مستعد بعد تحمل مني ثم يجيني ولد مريض !! وبعدين بكون ولدها هي ايه هي بنت الـحرام مستحيل أتقبل هذي الفكره أن ولدي يكون ولد بنت حرام !!!!!!!


وبهدوء انسدحت على الكنب وأنا أبي النوم عشان أرتاح لي شوي .. !!!





// × // // × // // × // // × //










ابتسم بخبث وهو يطالع البيت الكبير .. كان كبير قصر لكن كان قصر مظلم ويشعر صاحبه بالخوف .. !!!


ابتسم كان ينتظر هذي اللحظه من زمان يبي يوصل لهذا المكان ويبي يكون بيده عشان يوصل للأوراق اللي يبيها .. !!!


كل هذا الحلال والمال راح يكون له وما راح يكتفي يبي شيء أكبر .. !!


هدف أكبر وأضخم شيء كبير ما يقدر يوصل له أي أحد إﻻ هو .. !!!


كانت أفكار كثيره تتجمع في داخله .. تقدم بهدوء للقصر وهو يحس بنوع من السعاده .. التفت للعمال ووصاهم ينتبهون للبيت .. !!


الكل كان عارف أن تركي بجي يزورهم وأبوفيصل بلغهم .. !!!


ابتسم تركي وصار يمشي حول القصر .. في حديقة القصر بشكل أدق لين صار خلف القصر وجاء عند الباب الخلفي والتفت حوله لما تأكد أن ما في أحد وبهدوء وحرفيه منه قدر يفتح الباب .. !!!!!


تقدم بهدوء كان القصر كله مظلم وبهدوء طلع كشاف كان حاسب كل شيء صعب يشغل النور وﻻ بنتبه العمال ووقتها بكون بموقف سيء لكنه حسب كل خطوه له صح .. !!!


قعدت يطلع الدرج بهدوء .. وين ممكن يلقى الأوراق اللي يبيها أكيد بتكون بغرفته أبوفيصل بس وين غرفته ؟!!


طلع فوق وبهدوء بدا يطالع الصالة والغرف وبخبث ابتسم عرف غرفته ما يحتاج الموضوع أكيد بتكون مميزه والأكبر بس لحظه زوجته معه في الغرفه معقوله أنه يترك كل أوراقه هناك بسهوله ؟! 


إﻻ اذا كان له خزنه وﻻ شيء .. تقدم بهدوء لغرفة أبوفيصل وكان الباب مقفل .. هذا يأكد أنه في شيء مهم بالغرفه .. !!!


وبدا بحرفيته المعهوده يلعب في الباب لين قدر يفتحه كان صعب لكن قدر ودخل وإبتسامه على وجهه .. !!! 


تقدم للغرفه وبدأ يفتش فيها بهدوء كان يبي يوصل لخزنه وﻻ شيء مميز .. وآخيرا وصل لخزنه مخفيه بالزواية بشكل ما يلاحظ لكن هو ينتبه لهذي الأمور مب غريبه عليه وﻻ جديده .. !!!


تقدم للخزنه بهدوء ولقى أنها أرقام مب مشكله هذي سهله بقدر يحلها ويوصل للأرقام مهما كلف الثمن حتى لو كسر الخزنه ﻻزم يوصل للأوراق اللي يبيها … !!!!!!!!!!!!












// × // // × // // × // // × //






تذكرت يوم يقول لي أقدر أنادي أهلي أو حتى أروح لهم حسيت بنوع من الضيق أي أهل اللي أروح لهم أو حتى أناديهم .. !!! 


هو يقصد أهلي اللي اكتشفت فيما بعد انهم أصلا مب أهلي .. !!!


اذا اللي يتسمى أبوي قايل لو تتطلقين وتجين لي قتلتك !! لانك مب بنتي وﻻ ابي اشوفك مره ثانية .. وقالها بعد زواجي بتنتهي كل علاقه فيني وﻻ يبي يشوفني مره ثانية !!!


حتى أخواتي ما يبون ﻻ البتول وﻻ مها وحتى اللي كانت اسمها أمي ما عاد تبيني كلهم ما يبوني .. !!!!




لكن ما توقعت أن فيصل كذا ما توقعته طيب كذا ليتني علمته كل شيء لكن مدري ما أقدر أتراجع ألحين و .. !!!!!!


أصلا اذا عرف حقيقتي مستحيل يبقيني زوجته بطلقني بدون ﻻ يهتم فيني .. بالنهاية هو أهم ما عنده سمعته وإسمه وأنا .. !!!!!!!!!!!!!!!






// × // // × // // × // // × //






ابتسم لما قدر يفكها .. توقع الأرقام اللي في باله يعرف كل شيء مهم ممكن يساعده كان حاسب كل خطوه وكان الرقم سهل ما يحتاج ذكاء كان تاريخ وﻻدة فيصل !!!!!!!!


ابتسم وهو يفتح الخزنه لكن وقف مصدوم من اللي يشوفه … كانت في ثلاث خزنات داخل الخزنه وحس بقهر .. ما توقع ابوفيصل حذر لذي الدرجه مستحيل يوصل لأرقام اللوحات الثلاث .. !!!!!!


وحس أنه أذكى مما توقع لكن مستحيل يخسر وبدا يفكر وش الحل وين ممكن تكون الأوراق اللي يبيها في أي خزنه من الثلاث والأصعب ايش بكون رقمها السري ؟!!!!!!!!!!!


















// × // // × // // × // // × //






ابتسمت وأنا أدخل الشقه كان الوقت متآخر وأنا توقعت أنها نايمه فدخلت بهدوء حتى ﻻ أزعجها في حال كانت نايمه !!!


الخوف بس أبوي يحتاجني لشيء ووقتها أتورط لأن صعب أوصلهم بدري لكن ﻻزم أقول لوعد نروح البر وأسوي لها خيمه بس صعبه أخليها لحالها مدري وش أسوي مب مشكله أشوف لها حل .. !!!


دخلت غرفة النوم ولقيتها نايمه .. ابتسمت شكلها تعبت .. يلا مب مشكله تمنيت تكون قايمه ونسولف .. !!!


بهدوء طلعت وجلست في الصالة قعدت افكر بعمي حمد واذا جاء مع عياله !!!


نوره وش أسوي معها والله مدري هي طيبه وﻻ تستاهل حتى لو ما حبيتها !!! أطلقها ؟! صعب المشكله كان يمكن تصير مشاكل بين أبوي وعمي وبعد هي يمكن تتحطم بسبب أني خطبتها ثم أتركها .. !!!!!!!!




ما لي إﻻ أتزوجها خاصه أن وعد ضامنها ما راح ترفض بس ﻻزم ما أقصر في حقها .. أوفيها حقها لكن وعد ؟!


ايه وعد مب مشكله بالنهاية زواجي منها مسيار يعني ما لها بالنهاية حق تطالبه وهي أصلا باين أنها حبيبه وﻻ هي اللي تدور مشاكل .. !!!


ابتسمت وأنا أحس مشاكلي كلها بتنحل وبديت أحاول أنام وارتاح عشان اقوم بدري .. !!!!








// × // // × // // × // // × //






كان يمشي بهدوء في ظلمة الليل .. كل شيء تم مثل ما يبي ويمكن أكثر تفكيره كان صح لأعلى درجه .. !!!


طلع من أفكاره وهو يشوف مشعل جالس ضايق وكان يبدو أنه مب بخير ؟!


تركي " خير مشعل وش فيك !! “
مشعل بضيقه " وﻻ شيء !!! “


كان تركي يعتبر مشعل مثل أخوه الصغير كان يعزه .. فقرب منه وقال بعصبيه " ﻻ تقول أن زوج أمك ضربك مره ثانيه !!!!! “


مشعل بتردد " ايه بس هو قايل لي لو تقول لأحد بطلق أمي ويرمينا في الشارع !!! “


تركي بعصبيه " تعال معي أوريك فيه .. !! “


مشى تركي بعصبيه لبيت مسعد اللي هو زوج أم مشعل وطق على الباب بعصبيه لين جاء مسعد يفتح الباب وهو يقول " وشو بلاك انت أحد يضرب على الناس كذا في الفجر ؟! الناس تنام وأنت جاي تزعجنا !! “


تركي بعصبيه " ما لي حكي مع أشكالك .. هي كلمه وربي اذا شفت مشعل متضايق مره ثانيه صدقني يا مسعد ما راح يحصل لك خير !! ياخي خف ربك في الولد !!!!!!!! “


مسعد باستهزاء " تكلم عن نفسك أول يالحرامي !! سارق حلال غيرك وجاي تحكي فيني !! “


تركي بعصبيه " مالك دخل فيني !!! وانت تعرفني صبري قصير ﻻ تاخذ علي واجد وتتساهل في الكلام معي وﻻ ما راح يصير لك خير " 


مسعد لمشعل " ادخل ادخل !! مني قايل غير حسبي الله عليك من ولد أنا مدري وشلون أبوك كان مستحملك !!! “


تركي مد يده وفيها فلوس لمشعل وقال " هذي لك ولأمك !! “ والتفت على مسعد وقال " لو تقرب من فلوس الولد وﻻ أمه صدقني ما يحصلك خير .. !!!! “


مسعد بسخريه " طيب طال عمرك !! مب أنت صاير مب سهل ترمي بهذي الفلوس مدري مين وين تجيب لكن مب غريبه على خبره مثلك !!! “


تركي ما اهتم لكلامه ومشى لبيته وهو مبتسم للنصر اللي حققه وبكذا قربت نهاية أبوفيصل وبرتاح منه ويمتلك كل شيء ممكن يبيه .. !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!!!!!!!!!!!!!!!!!!!!!!




// × // // × // // × // // × //






طلعت أتمشى في الطرق كان الوقت كان صباح لكن ماليزيا جميله والطبيعه فيها خلابه .. !!


حتى الشوارع عندهم مميزه .. بصراحه حسيت بسعة صدر وأنا أتمشي .. لكني ﻻزم أرجع أخاف بعد تصحى وﻻ تشوفني ويمكن يصير لها شيء مدري ليه الخوف المبالغ فيه بدون سبب .. !!!


وصلت للغرفه حقتنا في الفندق لكني وقفت مستغرب كانت مفتوحه غريبه ؟!


تقدمت بسرعة لغرفة النوم ما لقيت أحد والعبايه مختفيه وين راحت هذي معقوله هربت !!!! وﻻ تنتظر أحد !!!!!!!!!!!!!!!!!!!!!!!!!!!!!!!!!!!!!


معقوله تنتظر أحد وربي ما استغربها عليها العرق دساس والله لأذبحها بيدي لو تفكر تلعب علي من وراي .. !!!!!!!!!!!!!!!!






// × // // × // // × // // × //








ابتسم وبهدوء تقدم لبيته ومسك الملفات بيده وهو يحس بالمكسب .. وصل للي يبيه وراح يوصل لشيء أكبر .. !!


بهدوء تقدم لغرفته وحط فيها الملفات ثم تقدم لغرفتها .. الإنسانه اللي مازلت تتعذب .. !!! 


وبهدوء فتح الباب وشافها جالسه وهي تنتفض ويوم فتح الباب انتفضت أكثر وقعدت تصيح تصيح بخوف كان منظرها يرعب الإنسان لكن هو ما كان مستغرب لأنه هو سبب عذابها كان يدمرها في كل لحظه !!!


ما كان يشبع من عذابها ما يدري ليه كل ما يشوفها يتمنى يقتلها اللي سوته هذي الإنسانه فيه مب سهل .. !!!


وباستحقار دخل لها أكل وقال " كلي ﻻ تموتين وﻻ تحاولين ما تاكلين لأني وقتها بعطيك الأكل بالقوه !!! أنا مني مستعد تموتين علي ألحين أنا محتاجك للحين فاهمه !!! “


هي هزت راسها باستسلام كانت هذي الإنسانه منهاره متدمره تبكي كل يوم تتعذب كل يوم ومستعده تسوي أي شيء ويفكها … !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!








// × // // × // // × // // × //










كان يحس بالنار تشب فيه .. كان يحس بالشياطين فوق راسه .. !!!


أفكار كثيره تدور ويفكر فيها بس مع ذلك ما وصل لشيء .. !!!


راح سأل الكونتر عن حرمه متحجبه طلعت لكنه أكد أنه في هذا الوقت ما شاف ما يدري وش يفكر فيه كانت أفكاره متجمده .. !!!


يبي بس يشوفها وممكن يقلب الدنيا عليها .. حس بأعصابه وصلت لقمتها وطلع للغرفه يمكن ما دور فيها زين ؟؟! 


يمكن أفكار مجنونه لكن ما يدري وش يفكر ويوم وصل للغرفه ودخلها انصدم كانت فيه وبعصبيه صرخ فيها وهو يشوفها تفك العبايه " وين كنتي فيييييييييييييييييه !!! والله مب الشره عليك الشره علي اللي تاركك لحالك ما صدقتي تقعدين لحالك إﻻ هجيتي مين طالعه معه أكيد مع واحد !!!!!! كنتي متفقه معه صح عشان تهربون تكلمييييييييييييييييي "


وبعصبيه تقدم لها يبي يضربها يسوي فيها شيء لكنه شافها تبكي بشكل مخيف .. استغرب ما توقع من كلامه وحس بهدوء وأن في شيء وسكت ينتظرها تتكلم وبهدوء تكلمت وهي تقول بخوف " أنا قمت وﻻ لقيتك فخفت أنك تركتني .. !!! فما عرفت وش أسوي طلعت أدورك وربي آسفه !!!!!!! “


استغرب وش تقول هذي تركها وليه يتركها وشافها تحضن نفسها وتبكي بخوف وقف مبهوت مصدوم حس أنه ظلمها وفوق كذا ليه هي كذا خايفه مره في شيء غريب فيها يمكن في ماضيها ايه ﻻزم يعرف هي كيف كانت عايشه في الدار ومين يدري يمكن ما تكون مثل ما تصورها ….


// × // // × // // × // // × //






عبدالرحمن بعصبيه " كيف تقول حست العصابه عليكم يعني كلهم تركوا المكان .. !!! “


زيد " ﻻ شكل باقي شخص على حسب المراقبه في شخص ناقص ما طلع للحين .. !!! “


عبدالرحمن " اسمعني أبيكم تراقبون المكان اذا طلع هذا الشخص أبيكم تمسكونه .. !!! “
// × // // × // // × // // × //






كان راكان يبتسم وهو يتذكر كيف البوس كشف أنه المباحث كشفت أنهم في الإستراحه وﻻ وخطة الهروب من الإستراحه بشكل ما يشكك المباحث كانت خطه ذكيه لكن بقي هو ﻻزم يتمم الأمر بشكل ممتاز .. !!!


وقام بابتسامه يقفل كل شيء ويمسح كل شيء ممكن يدل عليهم وبهدوء طلع من الباب الخلفي وبدا يتلفت حوله ولما تأكد أن كل شيء تمام .. !! 


قعد يمشي مسافه لين وصل للمكان اللي مفروض تكون فيها السيارة اللي تنتظره .. !!! 


لكن اللي انصدم فيه لما شاف ما يفوق خمس أشخاص واقفون حوله وكل واحد مصوب مسدس وعرف لحظتها أنه طاح في فخ المباحث .. !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!!!!!!!!!!






// × // // × // // × // // × //








كانت جالسه بصمت باستسلام القرار صدر وهي خلاص استسلمت بتنفذ فيها حكم القصاص .. كانت متوقعه ما في أحد بتنازل وﻻ راح ترفض هالأمر .. وبتنفذ فيها الحكم كانت خايفه من الموت ما راح تكذب بس كانت في كل لحظه ندمانه على كل لحظه ضاعت من عمرها بدون ﻻ تذكر ربها .. !!!


ايه ربها سبحانه وتعالى هو الوحيد اللي بيده كل شيء ما كانت تذكره لكن ألحين عرفت أن القرب من الله هو السعاده اللي ما قدرت في يوم توصلها وابتسمت وهي تسمع آذان الفجر يتردد صح كانت في السجن لكن كان يتردد داخلها في قلبها من لحظة سمعت السجانه تعلن لهم عن أن الآن وقت صلاة الفجر هي تردد بداخلها الآذان حست بضعف وتمنت لحظتها أمنية وحده تموت وهي في سجادتها وتكون ساجده حيث أقرب ما يكون العبد إلى ربه .. !!


“ ﻻ إله إﻻ أنت ربي سبحانك إني كنت من الظالمين " 








// × // // × // // × // // × //






نهاية الفصل الثاني عشر
أحـقـاد تـحـت الـرمـاد
الفصل الثالث عشر


// × // // × // // × // // × //




"


قد يمر المرء منا بمواقف شديدة وتكون صعبه …
وقد يسقط المرء منا مرات عديده وقد يتراجع ..
لكن هناك من يواصل وهناك من يقف ؟
دائما ً للمرء الخيار بالمواصله أو الوقوف لكن هناك من يرفض أن يواصل رافعا ً راية الإستسلام وليسلم بهزيمته …
وهناك من ينهض ليقاتل من جديد ومن يعلم ربما أقوى من السابق ؟!


"






















// × // // × // // × // // × //






قمت بصعوبه من النوم .. حسيت نفسي متكسر وتعبان التفت للساعة وانصدمت لقيت الوقت تآخر وأبوي متصل ﻻ حول أكيد يبيني أفطر معهم .. !!!


قمت باستعجال وبديت ألبس .. واتصلت على أبوي وقلت له شوي وجايكم !!!


المشكله وين شوي المسافه بعيده لا ما ينفع الموضوع كذا وأمس فكرت بحلول كثيره وشكلي ما لي إﻻ أروح معهم ولين رجعنا من البر أرجع لوعد وخلصنا .. !!!


لقيتها في الصاله جالسه تطالع التلفزيون وطالعتني مستغربه وقلت " اسمعي أنا بروح لأهلي ويمكن أقعد لي كم يوم إن بغيتي روحي لأهلك واذا بغيتي تقعدين براحتك!!! “


طالعتني باستغراب وقالت " أقعد لحالي ؟! “ 


قلت بدون اهتمام " وش لحالك قلت لك تبين روحي لأهلك ما يحتاج أعيد كلامي يا وعد يلا تآمرين بشيء .. !! “
وعد باستسلام " ﻻ بس سويت لك فطور "
ابتسمت وقلت " تسلمين لكن ﻻزم أفطر مع أهلي "
وعد " طيب خذ معك على الأقل شاهي وﻻ شيء تشربه "
ابتسمت لها وقلت " طيب اوكي هاتي شاهي سريع .. !! “




// × // // × // // × // // × //




ابتسمت كانت تأكل بهدوء بس واضح أنها طلعت من خوفها .. صراحه خفت من اللي صار لها ما عرفت أتصرف في البدايه كانت تنتفض حسيتها بتموت مهما كنت أكرهها ما أتمنى تموت بسببي .. ربي يسامحني بس والله غلطت من البداية أني تزوجتها وأنا ما أبيها بس عشان أبوي !!!


اذا على فلوسها البنت واضح أنه ما يهمها الفلوس شكلها طيبه وأنا ظلمتها .. !!!


طلعت من أفكاري على صوتها تقول بخجل واضح " ماودك تأكل ؟! “ 
ابتسمت وقلت باندفاع " ﻻ يكفيني أشوفك تاكلين كذا أشبع !! بعدين أنا ماكل الصبح لما قمت منب جوعان ﻻ تشيلين هم .. !! “


ابتسمت ولكن فجأه ذكرت كلام أبوي يبيني أذبح البنت أخليها تتعلق فيني ثم أخونها مع غيرها عشان تنهار وخاصه أن قلبها ما راح يتحمل أي صدمه قويه .. !!!!
بس لحظه ألحين مب على كلام أبوي أن البنت ما تدري أن قلبها ما راح يتحمل يمكن ثلاث سنوات بالكثير .. بس هي تعرف من قبل أن قلبها مريض وﻻ ما تعرف شيء أصلا ؟!


مو معقول أكيد تعرف لأن المرض كان معها من وهي صغيره !!! بس تفاقم في الفتره الأخيره وهي ما تدري بس مهو باين أنها مريضه وﻻ قد شفتها تاخذ أدويه مثلا ً ؟! مدري أسألها ؟!


فكرت وفكرت لكن أجلت الموضوع مب وقته ألحين حسيت الجو مب وقته أبد .. !!


ثم اندفعت أقول " نجد وش رايك نتمشى في ماليزيا بعد ما نخلص فطور وربي بتعجبك أنا يعني لفيت كذا شوي واضح أنها على مستوى جمال وطبيعة وبعدين فوق كل هذا النظافه عندهم خيال صراحه .. !!!


ابتسمت وقالت " خلاص أتجهز "


قلت " ﻻ كملي فطورك أول بعدين نروح .. خذي راحتك ما راح تطير ماليزيا !! “


وضحكت على كلامي وابتسمت وأنا مقرر هذي الفتره يكون تعاملي أفضل يعني على الأقل لين أفهم كل شيء لأن حاس أن أبوي ما قال كل شيء عن البنت وأن في أسرار بحياتها وفوق كذا واضح أنها طيبه وعلى نياتها مب راعية شر ومشاكل ؟! 


// × // // × // // × // // × //






أبوفيصل " هلا بولدي وينك طولت ما صارت ﻻ يكون خيمتكم بعيده ؟! يعني مو معقول لك أكثر من نص ساعة عشان توصل .. !! “


قلت بهدوء " ﻻ يبا بس قمت وتغسلت يعني ولبست وهذا اللي آخرني وﻻ الخيمه مب بعيده مره وعلى كل أخوياي خلاص بمشون لأن عندهم أشغال وأنا بقعد عندكم حتى جبت معي ملابسي وأغراضي .. !! “


أبوفيصل " أحسن لك وربي يا فيصل هالقعده بين الأهل ما يعادلها شيء أسألني أنا .. يوم أني مثلك كنت مسافر في الخارج وشغلي برا طبعا وقتها أشغال أبوي كلها برا لكن الحمدلله قدرت أنقلها هنا القعده في بلدك وبين أهلك تسوى كل شيء .. !! “


ابتسمت على كلام أبوي وقلت " صدقت يالغالي " والتفت لأمي واخواني كانت أمي تجهز الفطور وعايشه الجو .. وعهد تلعب مع مهند كوره كانوا عايشين جو .. حسيت أن الفتره الماضيه انعزلنا كل واحد بنفسه محد مع الثاني والكل ابتعد عن الثاني بجد كنا محتاجين للطلعة هذي عشان نغير النفسيات وكل شيء .. !!


ابتسمت وتقدمت لأخواني بعد ما استآذنت من أبوي وقلت لهم " انتي ومهند ضدي وطبعا هي محسومه لي بس يعني اطقطق عليك واستانس "
مهند بعصبيه " ﻻ ما ابيها هذي غبيه ما براسها كوره "
ابتسمت لكلامه " عادي يا رجال سلكها حارس مرمى !! “
عهد " ﻻ ما ابي انا طفشت من الكوره بروح اساعد أمي "
قلت بسخريه " ايه دريتي أنك بتتصفقين !!!!! انسحاب يا فاشله تنسحبين " وقعدت أضحك ابي أنرفزها أعرفها تحب التحديات بشكل جنوني ….
التفت لي وقالت بتحدي " ما الفاشل غيرك والحين بثبت لك "
ابتسمت لاني عرفت كيف اخليها تلعب .. ولحظتها بدينا اللعب وكان مهند مب عاجبه أن عهد معه لكني ما اهتميت وكسرت راسهم الأثنين …. 


ابتسمت لأبوي يوم رجعت له وأنا أضحك وقلت " وربي يلعبون لكن قدرت عليهم !!! “


ابتسم لي وقال " الله يوفقكم "


هنا ذكرت شيء وقلت لأبوي " يبا للحين على رايك بتزوج عهد من سعود ؟! “
ابوي طالعني بعصبيه وقال " فيصل أظن الموضوع انتهى وأختك وافقت وخلاص ﻻ تزعجني في الموضوع بعدين ﻻ تخاف بنسوي خطبه وبس بنخلي الموضوع خطبه بشكل مؤقت لين كل واحد منهم يطلع من الماضي ويتقبل الثاني ثم ملكه وبعدين الزواج مب مستعجلين عليه ﻻ تخاف منب مستعجل في الموضوع وأنا أعرف وين مصلحة أختك فيه … "


عرفت لحظتها أن أبوي معزم ومستحيل يتنازل لكن يمكن يكون في زواجهم خير .. الله يتمم على خير !!




// × // // × // // × // // × //




ابتسم منصور بسعاده وقال " والله يا تركي ما في منك وينك عني من زمان أنت … وربي أنك فاهمني .. !! “


ابتسم تركي وقال " وعندي لك بنت تعجبك دفعت لها وكل شيء بكون تمام "


منصور " يا شيخ وربي حفلاتك ما في منها .. ووين البنت ؟! “


ابتسم تركي ونادى على شخص خارج الغرفه وكانت بنت أجنبيه تقدر تعطيها 19 سنة .. وكانت جميله بشكل واضح .. !!!!!


منصور انذهل وقال بصدمه " من جدك أجنبيه كيف قدرت توصل لهذي البنت وربي أنها غير طبيعية !!! “


ابتسم تركي بخبث وهمس في أذن البنت الأجنبيه ثم قال " أقدملك هذي أشلي .. طبعا تحكي شوي عربي لكنها مب مره .. لكنها تعرف كل المطلوب .. !!! “


قال منصور " تركي وش تبي بس أكافيك فيه .. !!! “
تركي بغموض " الحين ما ابي منك شيء بس وسع صدرك وأخليك الاستراحه وضبطتها لك وكل شيء تبيه فيه .. أشوفك على خير "


ومشى تركي وتركه مع البنت الأجنبيه اللي كانت تنظر له نظرات سخريه واحتقار لكن لحظتها ما كان منصور ينظر إلى لشيء واحد شهوته اللي غلبته وﻻ كان مدرك أو حتى مستعد يفكر في نظراتها ..


وهي لكي ﻻ تترك للشك مجال عنده تقدمت بهدوء وهي تبتسم له وهو في لحظتها استسلم لنفسه واتبع هواه ولم يدرك أن الليل وإن غطى ظلامه وستر ما يخفيه وإن كانت للبيوت جدران تعجز الناس عن رؤية ما في داخلها فإن هناك فوق سبع سموات من يرى ما تخفي الأعين وما تخفي القلوب .. !!!


سبحانك ربي ﻻ إله إﻻ أني كنت من الظالمين 




// × // // × // // × // // × //




حسيت بخوف كان الوقت متآخر وبصراحه ما قدرت أفكر أني بنام يمكن كم يوم لحالي .. !!! 
المشكله مستحيل يستقبلني أبوي .. حسيت بضيق ليتني أعرف مين يكون أبوي الحقيقي وأمي بعد ودي أعاتبهم أقولهم ليه يتركوني !!!
مدري حسيت أني بديت اسمع أصوات أتخيل مدري مني مرتاحه وقررت لحظتها أني بكره أروح لأهلي أحاول أخليهم يقعدوني عندهم بس لكم يوم .. !!!


حسيت بضيقه يعني حتى لما أتألم وأحس بالخوف ما راح يكون عندي أحد حولي !!!


فيصل مستحيل يظل معي ماخذني أي كلام وأنا متأكده أنه بالآخير راح يرميني مستحيل يخليني عنده .. في النهايه هو مالك على بنت عمه نوره ايه وهو يبيها أنا بس فتره وبمل مني .. !!!


وقتها وين أروح لمين ﻻ أهل يبوني وﻻ أحد يبيني .. !!! حسيت بالضيق وما عرفت وش أسوي وحاولت أغمض عيوني وأنا أقول لنفسي بنام بنام بنام ﻻزم انام لين حسيت النوم يغلبني .. !!!




// × // // × // // × // // × //




كنت أحس بعصبيه .. كان ينرفزني هذا الإنسان وبروده .. وقلت وأنا أحاول أمسك أعصابي " اسمعني يا راكان الإنكار ما راح ينفعك صدقني تعاونك معي ممكن نقدر نخفف عليك الحكم وﻻ ننفذ فيك القصاص .. !!! لكن الإنكار ما راح ينفعك وﻻ عصابتك بتنفعك "


راكان بهدوء " قلت لك أنا ما أعرف شيء البوس هو البوس والعصابة هي العصابة أعرف أسمائهم الأولى بس !!! ما أدري كل واحد من وين أو وش اسمه الحقيقي والبوس نعرفه كذا البوس .. !!! ما أحد يعرف عنه كل شيء .. “


حسيت بعصبيه وقلت " يعني وش آخرتها .. اسمعني راكان الموضوع مب سهل ترا في ناس تموت بسببكم !!! لازم أوصل للعصابة فاهمني وراح أوصل لها إذا تعاونت بتسهل علينا ويمكن نخفف عنك أما اصرارك أنك تظل ساكت ما راح ينفعك بشيء .. !!! "


راكان " صدقني ما أقدر أقول شيء مهم كل اللي أعرفه قلته .. حسب كلام البوس باقي عملية وكل شخص يروح لطريقه لكن متى وكيف وشلون ما لي علم بشيء .. !!! لكن .. أنا مستعد أني أتعاون معكم ونمسكهم !!! "


قلت بهدوء " وكيف ؟! "
راكان بتردد " بصراحة مدري اذا تقبل بس أنا مستعد أتعاون معكم بس لا تحكمون علي قصاص .. !!! ما أبي أموت تكفون .. !!! "
قلت باهتمام " مب مشكله أنا مستعد أتكلم بالموضوع وممكن يخف عنك الحكم !!! "


راكان طالعني وهمس " أني أرجع لكن أساعدكم وأوقف معكم !! يعني أسوي نفسي معهم لين تقدرون توصلون للي تبون وتقبضون عليهم .. !!! "
قلت" تحسبني ما نفهم يعني تبي ترجع لهم ثم تختفون ولا عاد نوصلك ولا توصلنا .. !!! "
راكان " طيب وش الحل بنظرك أنا هذا اللي أعرفه قلته لكن إذا رجعت وساعدتكم بمعلومات صدقني بتستفيدون وبعدين بالنهاية دام ممكن أنجو من القصاص .. !!! خلاص ما يهموني بالعكس بحياتي ما ارتحت بشغلنا ولا اللي نسويه .. أبي أتزوج وأعيش مثل غيري ... !!! "


قلت بعد فترة تفكير " ممكن أسمح لك ترجع لهم وننفذ اللي تقول عليه لكن بترك معك جهاز تنصت عشان أسمع وأعرف كل شيء يصير .. وصدقني إذا حاولت تلعب معنا يمين ولا يسار ما راح يحصلك خير ولا تظن أننا راح نكون أغبياء .. !!! نبي نوصل لكل شيء ولا تنسى نعرف عنك كل شيء وفي حال هربت ولا سويت شيء وقتها ما راح يحصلك خير .. !!! "


راكان " خلاص تم وصدقني أنا أتمنى أرتاح من عذاب الضمير اللي عايشه أبي أعيش حياتي مثل غيري وأرجع لأهلي .. !!!!!!!!!!!!!!!!!!!!!! "






// × // // × // // × // // × //






ابتسمت وقلت بهدوء وأنا أحاول أغير جو التوتر اللي صاير " صدقيني نوره ما نسيتك بس انشغلت هذي الفتره .. افى بس عليك لا تقولين نسيتك وبعدين أنتي عارفه يعني أشغالي وشايفه كيف منشغل مع أبوي وأبوك ... وربي الشغل ياخذ وقتنا كله .. يعني الواحد يرجع تعبان وينام يالله بعد .. !!! "


نوره " ما قلت شيء يا فيصل بس وربي خفت كل ما ادق عليك تقطع الخط ولا ما ترد خفت أنك زعلان ترا اذا ما تبي نكمل زواجنا عـ ... "


قاطعتها وقلت " وش ما نكمل تستهبلين افى بس عليك مب ذا العشم فيك نوره بعدين أنتي عارفتني لو ما ابيك بقول لا تخافين .. ومب ذا كلام تقولينه .. وأشوف ماشاء الله صايره جريئه مره وحده تقولين اذا ما تبي نكمل زواجنا ؟؟ الله بس يهديك بجد ما لك داعي لذي الدرجه زواجنا ما له قيمه عندك .. !!! والله ما هقيتها منك يا نوره .. !!! "


نوره بخوف " لا مو كذا !! بس "
قطعت كلامها مره ثانية وقلت " لا بس ولا شيء روحي استانسي وانسي كل اللي صار وأتمنى ما تفكرين هالأفكار الغبيه اللي براسك ولا وقتها بكون معي حساب ثاني معك !!! يعني مو معقول اذا ما اتصلت تفكرين أني ما أبي أكمل زواجنا .. !!! "


وبدون ما اهتم فيها وهي تحاول تناديني بعدت عن المكان وانا أحس بضيق ما عجبني أنها تفكر أني بتركها أجل لو تعرف أني متزوج وش بتسوي ؟ لكن مب مهم ألحين واضح أنها راح تطلع الأفكار الغبيه من راسها لان مستحيل أفكر أتركها مهما كان ما أرضى لبنت عمي تكون مطلقه وبعدين أبوي وعمي وش ممكن يصير بينهم بسبب الطلاق .. !!!!!






// × // // × // // × // // × //



// × // // × // // × // // × //













وصلت للمكان المتفق نلتقي فيه كنت حاس بخوف لو انكشفت الخطه بتكونة نهايتي .. وأنا من كل جهه في خطر .. !! تقدمت بهدوء وحسيت بنوع من الراحه لما ما لقيت البوس مب وقته ألحين وقلت بابتسامه لعبدالعزيز " وشلونك عزيز .. !!! "

طالعني وقال " وينك مختفي البوس كان يسأل عنك وانشغل وراح وقال أنك لما يوصل راكان تبلغونه لا يروح مكان أبيه ضروري .. !!! "




ابتسمت بهدوء وقلت " لا بس انشغلت بموضوع لا تشيل همي .. !!! "










// × // // × // // × // // × //










ما كنت أبي أرجع لبيتنا .. لكن ما قدرت مدري وشلون نمت أمس لحالي بالشقه وما أقدر أتحمل أكثر من كذا أنام لحالي .. أحس بخوف .. تقدمت للبيت وطقيت الباب كنت خايفه كيف بستقبلوني هل راح يرضون أنام عندهم بس هالأسبوع .. !!!!!




ابتسمت يوم انفتح الباب وشفت أبوي وقلت وأنا أتقدم بحب راسه " هلا يبا "




شفته يدفني ويقول بعصبيه " خير وش تبين ؟! جايه تبين فلوس .. الله يعطينا ويعطيك .. !!! شايفه الحاله أظن ياختي "

استغربت نبرته وقلت بألم " يبا انا وعد ؟! "




طالعني باستهزاء وقال " وعد مين أقول اسمعي بيتنا ماهو لاستقبال بنات الشارع .. !!! أنا قلت لك انسينا اذا زوجك طلقك دوري لك مكان غير هالمكان يلا لا أشوفك على الباب "

حسيت بضيق بقهر وقلت وأنا أمسك الباب قبل لا يسكره " يبا تكفى بس هالأسبوع .. فيصل رايح البر مع أهله وخايفه اقعد لحالي بس هالأسبوع .. !!! "




طالعني بعصبيه وقال " ما تفهمين ما لك مكان في هذا البيت .. دوري لك بيت يشيلك لكن هالبيت انسيه والله ما راح تطبينه واذا فكرتي تجين مره ثانيه بروح اشتكي عليك واقول اني أنكر أنك بنتي .. !!!!!! "




انصدمت من كلامه لذي الدرجه مب طايقني ويكرهني وقلت بعصبيه " حسبي الله عليك هدمت حياتي وربي ما راح أحللك في حياتي كلها .. مني قايله غير تشوف يوم في بناتك ياللي كنت اسميك ابوي !!! كذبت علي وعيشتني بكذبه ويوم احتجت لك طردتني .. حسبي الله عليك !!! "




كنت أقوله كذا لكن بقلبي ما كنت ولا يمكن أتمنى يصير شيء لمها ولا حتى للبتول لانه لو عندي حتى خوات صدق مستحيل أعزهم مثل البتول ومها كانت غلاتهم كبيره بداخلي لكن هو تمنيت يموت يختفي ربي ينتقم منه كرهته على كثر ما حبيته والقهر اني في يوم من الأيام ناديته أبوي .. !!!!




بعدت عن البيت بضعف بهزيمه حسيت بالألم بالقهر ... وأنا مدري وش أسوي .. يعني وش أسوي مدري لكني خلاص استسلمت برجع للشقه والله يعيين .. ما لي أحد أروح له ولا أحد !!! حسيت بضيق ولكن مب مهم ما يستاهل هذا الإنسان اضيق صدري عشانه .. حسبي الله عليه مدري وشلون كان أبوي .. !!! صح أنه مب أبوي لكن ما أنكر أنه لو أبوي كان تحملت كل شيء لأن شعور العائله والأهل ما في مثله أبد .. !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!










// × // // × // // × // // × //










البوس " وينك متآخر ؟! ممكن أعرف سبب التآخير ؟! "

راكان بتوتر " لا بس نفذت اللي طلبته مني .. أقصد يعني أني أطلع من الإستراحه ومسحت أي شيء يدل علينا .. !! "

البوس بابتسامه " تعجبني .. لكن هذا التآخير ما عجبني !! مفروض من زمان وصلت "

راكان بهدوء " لا بس تعرف زرت أهلي وضاع الوقت معي .. اعذرني بوس .. !! "

البوس بسخريه " الأهل .. مب مشكله لكن لا تنسى هذا الكلام الفاضي ما راح نتقبله كل مره منك .. وأنت تعرف الخطه الجايه ما راح تكون سهله بتكون عمليه كبيره وأخيره نضرب فيها بقوه " 

راكان " لا تهتم بوس بإذن الله تتنفذ العمليه تمام التمام .. !! "




ابتسم البوس بغموض وقال " لا تهتم راسم لكل شيء وبالطريق الصح .. ومتى ما جاء الوقت المناسب بعطيكم الخطه والمكان اللي ننفذ فيه العمليه .. !! " 










// × // // × // // × // // × //













ابتسمت وقلت " كيف ماليزيا عجبتك !!! “

طالعتني بابتسامه وقالت " ايه حلووووووه خياااال صرااحه !! “ 




حسيت بنوع من السعاده على كلامها .. وابتسمت لها وقلت " صدقتي وربي .. !!! “




انسدحت على الكنب وقلت بدون اهتمام كبير " مثل أمس ارتاحي في الغرفه وأنا بنام بالصاله .. أوكي ؟! “




طالعتني بصمت ثم قالت " ﻻ محمد أنت نام بالغرفه وأنا أنام هنا .. أنا أرتاح في الكنب يعني عادي متعوده !! “




طالعتها وقلت " متعوده ؟! ما يهم قلت لك بتنامين بالغرفه ﻻ تحاولين تناقشيني كثيييير .. !!! “




طالعت بصمت ثم قالت " بس ما أبي أزعجك .. خليني أنام بالصاله يعني ترتاح بالغرفه اليوم وأنا عادي وربي أنام بالصاله .. مب مشكله ؟! “




قلت بدون اهتمام " نجد خلاص قلت لك نامي بالغرفه مب ﻻزم تتناقشين كثير بالموضوع وﻻ بجد بتخليني أخذ بخاطري .. وبعدين أنا بالصاله أفضل يعني تخيلي مثلا يدخل حرامي ؟! ما أظن تبينه يخلص عليك .. لكن أنا بنتبه له وأمسكه .. !!! “




طالعتني بصدمه وقالت " أما حراااااااامي !!! “




ضحكت على نظراتها وقلت " ما تدرين يمكن .. المهم تبين تسهرين على الفيلم شكله فيلم بطل بس أنه ررررررررعب واضح .. !!! “




طالعتني بخوف وقالت " ﻻ ﻻ تقول !!! رعب ما أحب هالأشياء أبد وربي ما راح أقدر أني أنوم وبصير أحلم طول الوقت .. !!! “




ابتسمت وقلت " وش دعوه شكلك تتأثرين كثييير ترا كله فيلم مب حقيقي لكن براحتك أجل نامي اذا حبيتي أنا بسهر ومتى ما جاء النوم برقد .. !!! “




ابتسمت لي وقامت وقالت " طيب خلاص فمان الله تصبح على خير "

رديت بابتسامه " وأنتي من أهل الخير "




ابتسمت لها وربي مرتاح بشكل غير طبيعي ما توقعت أني بقولها لكن هذي الإنسانه بديت أعزها وأشوفها بشكل ثاني مب مثل ما توقعت لكن بالنهايه كل ما أتذكر أنها لقيطه يضيق صدري .. !!!!




يعني مهما كان في النهاية بنت حرام صعب صعب أكمل حياتي معها .. بس وربي ما أحب تظل كذا البنت على غبائها مب داريه بشيء ﻻزم تعرف أن حياتها يمكن ما تستمر أكثر من ثلاث سنوات .. !!!!




مهما كان هذا من حقها تعرف .. يعني مو معقول تقعد وتعيش وهي ماتدري عن شيء .. !!!!










// × // // × // // × // // × //







زيد " عبدالرحمن أنا مب مرتاح لراكان وأخاف يقلب علينا .. !! ما تضمنه حتى مع جهاز تنصت يعني ما تدري .. !! “




ابتسم عبدالرحمن وقال " ﻻ تشيل هم أصلا في شرطي مراقبه وعرفنا مكانهم بس ما نبي نستعجل ونقبض عليهم أبي أمسكهم بالجرم وأثبت عليهم كل جرائمهم لأن واضح أنهم حريصين يعني حتى لو افترضنا أنه خدعنا حنا مراقبين المكان اللي هو فيه والعصابه بعد يعني أي حركه مشبوهه نقبض عليهم .. !!!




زيد " والله انك ذيب حاسب لكل خطوه دام الموضوع كذا أجل نقدر نقول أن العصابه قربت تطيح في يدنا .. !!! “




عبدالرحمن بتردد " العصابه مب صعبه بس البوس أحسه من النوع الصعب اللي نوصل له .. وأنا أبي أوصله لأني اذا وصلت له كلهم بكونون طايحين بيدنا وبعد أنا خايف أنه يكون في شخص يدعمهم يعني بصراحه أنا شاك في متعب مب مرتاح له .. !!! “




زيد " بس أنت عارف عبدالرحمن مين متعب ومين ولده يعني صعب أنه يكون معهم وحتى لو صار ما أظن بنقدر نوصل له .. !!! “




عبدالرحمن لحظتها سكت وانشغل في أفكاره … !!!










// × // // × // // × // // × //













وصل منصور للمخيم وحسيت بنوع من الخوف من مقابلته خاصه بعد آخر مقابله بيننا .. !!!




طلعت من أفكاري وأنا أشوفه يسلم على أبوي ويبتسم .. حسيته مستانس فقلت بس شكله أجل ناسي السالفه وابتسمت له وقمت وسلمت وﻻ بين شيء أنه يتذكر السالفه أو حتى شايل علي بخاطره .. !!! 




وقلت باستفسار " ماشاء الله اليوم مستانس يا منصور ؟! “

منصور بضحك " حاسدني ياولد عمي .. “




ابتسمت وقلت " بالعكس ربي يسعدك لكن مستغرب هالفرحه أحس أنها يعني زايده عن الطبيعي .. !!! “

منصور " ﻻ ما به إﻻ كل خير .. بس واحد من أخوياي بتزوج ومستانس له .. !! “




وضعنا بالسوالف وشوي وصل سعود كان مستانس وسلم وجلسنا في سواليف ومن سالفه لسالفه .. !!










// × // // × // // × // // × //










متعب باستهزاء " أجل بتنفذ فيها حكم القصاص .. !!! النذله تستاهل تركتني عشان مين عشان هذا بسام !!! وفي الآخير قتلته أصلا هو اللي باعها ورماها لي .. وأنا عزيتها ورفعتها لكن كفوها .. بس مازلت مقهور أني ما قدرت أدمرها بيدي .. !!! “




وكمل بهدوء وهو يكلم شخص ثاني " اسمعني أبيك تبلغ البوس أن ما عاد فيني صبر .. !!! “




وكمل " صبرت بما فيه الكفايه أظن .. يكفي اللي صار .. ما نفذ وﻻ شرط من اللي اتفقنا عليه .. وطلعته من استراحتي أحسن شيء سواها لأن بصراحه ما فيني حيل مشاكل ويكفيني اللي صار .. !!! “




وكمل " بلغه بنفذ المهمه وﻻ يرجع المبلغ اللي عطيته وينتهي كل شيء بيني وبينه يعني فوق أني أبيع بضاعته وأوصلهم المبالغ وﻻ أطلب فوائد للحين ما سوى شيء يستاهل .. !!!! “
















// × // // × // // × // // × //













كنت أفكر للحين بموضوع عمر من لحظة ما علمني أنه يبي يتزوج أختي للحين ما فكرت وش أسوي .. للحين ما بلغت أختي بشيء لكن ناوي أبلغها خلال اليومين الجايه .. !! بس مدري كلام عبدالرحمن وأنه منطقيا ً مفروض ما أقبل في عمر .. !!




بس الرجال ما فيه عيب بس مشكلته أنه لقيط .. وربي مدري وش أسوي … طيب لو بلغته أني بخطب له ممكن يقتنع وﻻ .. حسيت أفكاري مشوشه .. !!!!!




ﻻ وفوق كذا عهد وزواجي منها خلاص موافقتي طبعا عطيتها لعمي وﻻ أدري هل بندم وﻻ كيف ؟! ربي يكتب اللي فيه الخير .. !! 




وربي مدري صراحه وش أبدي من المواضيع لكني ألحين بغير جو وربي يسهل .. طلعت من أفكاري على صوت عمي أبوفيصل يسألني عن أحوالي ابتسمت له وقلت " بخير يا عمي .. !! “










// × // // × // // × // // × //










كان يتقدم بهدوء لغرفتها .. كانت أفكاره كثيره لكن ألحين هو مشغول فيها .. صحتها كل ما لها تسوء وش يسوي مستحيل يوديها المستشفى ما راح يمر عليهم اللي فيها ببساطه .. !!!




فتح الباب ودخل وابتسم بسخريه وقال " كيفك اليوم .. !! “




كانت تطالعه بنظرة ألم والدموع بعيونها وهي مربوطه .. وكانت تتمتم بكلام ما ينفهم .. !!!




ضحك باستهزاء وقال " تدرين أنتي اللي حطيتي نفسك بهذا الموقف .. وﻻ مين قالك تقبلين تتزوجيني غلطتي وصدقيني بتندمين كثير قبل ﻻ تشوفين الموت .. !!! وأحذرك بتاكلين بالطيب وﻻ بالقوه ما يهمني .. !!!! “




طالعته بألم بإستسلام .. ولحظتها تركي كان يحاول بكل قوه ينتزع كل رأفه في داخله كان يحاول ما يدخل الشفقه في قلبه لأن الحقد سيطر عليه وبدأ يسيره .. !!!!!!!!!!!!!!!!!! 
















// × // // × // // × // // × //













نهاية الفصل الثالث عشر


أحـقـاد تـحـت الـرمـاد

الفصل الرابع عشر



// × // // × // // × // // × //




"



للمرء في الحياة أن يرسم الأحلام .. !

وترى كل شخص يسعى لتحقيقها ..

ولكن هناك من يقاتل لذلك وهناك من يرسمها فقط لتظل رسوم في الورق ﻻ أكثر .. !!!






"





// × // // × // // × // // × //





متعب " ممكن أفهم وش قصدك ؟! “

البوس بغموض " اسمعني متعب كل شيء بيني وبينك انتهى .. انسى الموضوع على الآخر ما يجمعني معك صار من الماضي أنا بنفذ العمليه الأخيره وبسافر برا .. !! “



متعب بعصبيه " وأخوي واتفاقنا أنك تقتله ؟؟؟؟؟؟؟ "



ابتسم البوس بخبث ومد ورقه وقال " هذا عنوان شخص بنفعك بتخلص منه بس تدفع مبلغ على مستوى وبنفذ كل اللي تبيه وﻻ بختفي ما راح تشوفه مره ثانيه يعني شغله مضمون .. !!! انا مب فاضي لك ولمشاكلك عندي أمور أهم .. وأظن كذا كل شيء بيني وبينك ينتهي وأتمنى ما تحاول توصل لي وﻻ صدقني ما راح يحصل خير .. !! “



متعب بابتسامه " دام الموضوع كذا مب مشكله لكن أنت اللي ﻻزم تنساني وانتبه تمسكك الشرطه لأني مب ناقص مشاكل لأنك تعرف وقتها مستحيل أخليك عايش لأنك راح تفضح كل شيء وأنا مب مستعد أنفضح .. !!! “



البوس " ﻻ تهتم حتى اذا انمسكت اسمك ما راح أطريه .. وﻻ تخاف اللي مثلي صعب كثير ينمسك .. !!! “



متعب " المهم الحين كل شيء بيننا انتهى واعذرني لكن أتمنى تمسك الباب وﻻ عاد أشوفك وتنسى اسمي وكل شيء عني "



البوس بتساؤل " مين انت ومن الأساس من قال أني أعرفك ؟!!!!! “



// × // // × // // × // // × //





ابتسمت وقلت لأبوي " والله الحمدلله استانسنا كثير صراحه هناك .. وتونا يعني من شوي واصلين وديت نجد للبيت وجيت أسلم عليك "
أبوي " مستانس أجل !!! أقول ﻻ تتعلق في البنت ترى كلها كم سنه وتموت .. وبعدين ﻻ تعطيها وجه زايد تراها بنت حرام .. !!! “



ضاق صدري من كلام أبوي تخيلت أنها تموت وربي مدري ما تقبلت الموضوع بديت بجد أتعلق فيها البنت طيبه وربي تفرض علي أحترمها وأعزها .. وأبوي تفكيره بس في فلوسها .. بس كلامه صح بالنهاية هي بنت حرام ﻻزم ما أتعلق فيها .. !!!



طلعت من أفكاري وقلت " يبا ما يحتاج أكيد ما راح أتعلق فيها .. بس يعني بما أنها زوجتي أستانس معها .. بس يبا البنت تدري أنها مريضه بالقلب ؟؟؟؟ "



أبوي طالعني وقال باستغراب " اكيد تدري بس انتبه تقول لها أنه تضاعف وبتموت بعد كم سنه مب ناقص تنهار علينا وﻻ بعد تكشف كل شيء ووقتها نخسر فلوس أخوي .. !!! “



قلت باستغراب " يبا البنت مب باين عليها تدري وربي ما أحس أنه فيها شيء أنا صراحه شاك بكلام الطبيب .. !!!!!!! “



أبوي بدون اهتمام " اذا تبي تتأكد رح لزياد هو عنده اسم الدكتور مدري الدكتوره المشرف على حالتها … !! “



لحظتها قررت أهتم في الموضوع كنت بجد أبي أعرف هل تعرف نجد بشيء مو معقول مب باين عليها ﻻزم أعرف سالفة مرضها هي حقيقه وﻻ ايش ؟!!!!!!





// × // // × // // × // // × //







كنت جالس في الشقه .. من كم يوم رجعت من البر وصرت أقعد في الشقه مع وعد مرات أنام عندها ومرات أروح عند أهلي بس أبوي بدا يشك فيني وﻻ يرتاح لي .. !!!



على أني أقوله أني نايم عند خويي .. أما نوره فمن سالفتي معها في البر ما اتصلت .. والله شكلها زعلت لكن ﻻزم أدق عليها الليلة أشوفها وأطيب خاطرها على أن ما عجبني كلامها وللحين بخاطري لكن مهما كان ما الومها لاني كنت ما أرد عليها وﻻ أعطيها وجه فما تنلام على تفكيرها .. !!!



طلعت من أفكاري على وعد كانت جايبه الغداء ابتسمت لها وربي حاس حياتي معها أني مستانس للحين يعني عايش بسعاده ومستانس فيها وهي شكلها مستانسه بعد .. !!!



بس الغريب علاقتها في أهلها ما تبي تزورهم مدري ليه .. قلت باستغراب " إﻻ وعد متى لك نيه تزورين أهلك ما اشوفك أبد مهتمه فيهم من يوم جيت من البر وتصرفين ؟! أنتي نمتي عندهم يوم أني في البر عند أهلي وﻻ ؟! “



قالت بابتسامه " إﻻ بس يعني مني حابه أروح دايم لهم " وكملت بتردد " بعدين أبوي يعصب لين شافني يقول البنت ما لها إﻻ بيت زوجها ومفروض ما تترك بيته "



ابتسمت وقلت " شكله عقليته قديمه شوي يا حليله بس واضح أنه حبيب يعني وطيب يدخل القلب “



قالت بضيق واضح " ايه مرررررررره واضح "



طالعتها باستغراب لكن بجد وش اللي يخليه يوافق يزوج بنته مسيار إﻻ أكيد أنه مب من النوع الطيب لكن ما ينلام الفلوس يحصل له مثلي ويقول لا قلتها باستهزاء في داخلي ثم التفت لوعد وبديت أفكر وش نهاية معها أنا بجد مرتاح معها بس نوره صراحه مستحيل أتخلى عن بنت عمي عشانها مهما صار .. !!!



بس لمتى بظل معها في النهايه ﻻزم أفكر في عيال وهي مجرد ماخذها استانس معها وبعدين بطلقها وﻻ وش بسوي فيها ؟؟؟؟؟









// × // // × // // × // // × //









عمر بعصبيه " ياخي ابي جواب سعود وربي ما فيني .. كل مره تقول للحين ما استشرت أختي مب كلام ياخي ذا والله ما فيني صبر أكثر ؟!!! “



طالعته بتردد .. أعترف أني كنت أصرفه وكل ما سأل أقول له أختي ما استشرتها وأنا أصلا ما فكرت استشيرها لاني مدري خايف توافق ايه خايف من كلام عبدالرحمن أن عيال أختي ما يكون لهم أصل اذا تزوجت عمر لأنه بالنهايه مب معروف أبوه صح أمه عارفها لكن أبوه !!! وبالنهايه هو ولد حـرام !!!!!!!!!!! 



حسيت أني أناقض نفسي كيف أفكر كذا وأنا اللي وقفت مع هالفئه في حياتي كلها وألحين برفض شخص لأنه لقيط ؟! وشو ذنبه عمر طيب وﻻ شيء بس مدري مدري .. !!!!



طلعت من افكاري وعمر يقول " واضحه يا سعود عيونك تحكي باللي عاجز تقوله أنت ما تقدر تزوج أختك لولد حرام كيف أصلا ترضى أخت الدكتور سعود تتزوج عمر ؟؟؟! وعمر مين المدرس اللي ما له ﻻ أصل وﻻ فصل .. صح ما تقدر تقبل .. !!!!!!!!!! بس كلام كلكم تقولون لكن محد يقدر يسوي شيء .. على كل ما أنقص فيك يا سعود أنت أحسن من غيرك وقفت معي كثيييير لكن مب مشكله أختك ربي يعطيها اللي أحسن مني !! “



“ ويعلم الله اني بغيتها عشانك اخوها ويكفي أن بتصير عندي عائلة لكن مب مكتوب لي .. !!! “



“ على كل انا ما الومك يا سعود على شيء وما اقول غير ربي يعطيك العافيه على كل شيء سويته وربي ما قصرت معي .. !!! “



وربي كان كلامه كله يوجعني ما قدرت أتكلم بشيء ظليت أسمع له وهو يتكلم كنت أبيه يفرغ اللي في داخله وﻻ راح الومه على شيء .. لكن آخر كلامه حسيت أنه يعني كل شيء بيننا بنتهي وﻻ راح يجي ما تمنيت كل شيء بيني وبينه ينقطع … 



اندفعت ومسكت يده وقلت " ﻻ يا عمر مهما صار تظل أخوي !! وأبيك تظل تجي عندي بين فتره والثانيه ﻻ تقطع وتقول هالكلام اللي يوجع يالغالي .. !!! “



هنا سحب عمر يدي وقال بترجي " تكفى يا سعود خلني وﻻ تزعجني ترا اللي فيني مكفيني وانت اخوي على عيني وراسي لكن مزاجي تعبان الحين ومب فاضي احكي بشيء .. !!! “ 





تركته حسيته تعبان مب مستعد بعد صدمته فيني وحسيت بضيق ما أقدر ألومه وﻻ أعاتبه لأن كلامه واقعي والألم اللي فيه ما ينلام عليه .. بس تمنيت أنه تركني أبرر له تصرفي أو ؟! يمكن لو تركني ما قدرت أصلا أبرر رفضي له وش بقوله ؟!؟؟؟ للآسف أنا مثل غيري ما اختلفت بشيء رفضته عشانه لقيط … !!!!!!!!!!!!!!!!!!!!





// × // // × // // × // // × //





أبوفيصل بإبتسامه " الله يسعدك ياتركي وربي أنك رجال ينشد فيه الظهر .. وماقصرت عارف أني أتعبتك معي هالفتره خاصه لما كنت في البر وتستاهل مكافآه برفع لك في راتبك .. واي شيء تحتاجه ياولدي آمرني .. !!! “



قلت بابتسامه " ما يحتاج طال عمرك .. واللي يهمني دايم أني أكون حولك عشان أتعلم منك طال عمرك .. !!! “



أبوفيصل " يعلم الله يا تركي انك غالي عندي كثير وثقتي فيك ألحين ما لها حدود .. كنت شايف فيك من أول ما جيت كل الخير وأنت كل يوم تثبت لي هالكلام .. !!! “



ابتسمت بهدوء .. وافكاري راحت بعيد كل اللي نفذته صار صح وتخطيطي مشى عليه .. !!! أخذت الأوراق من بيته وصورتها ورجعت الأصل والنسخ عندي ومن هذي الأوراق راح تكون نهايتك يابوفيصل وحلالك هذا اللي مستانس فيه بكون بيدي .. !!!!!!!! “





// × // // × // // × // // × //





قلت بهدوء " هلا وغلا نوره كيفك ؟! “

نوره " ماشي حالي انت كيفك ! “

قلت بضيق " أفى الحين ادق مشتاق لك وهذا ردك ماشي حالي !!! شكلك متضايقه أني متصله ؟! “

نوره باندفاع " ﻻوالله مو كذا فيصل بس مدري مب متعوده يعني أنك تتصل بس هذا الموضوع .. !! “



قلت بابتسامه " أجل تعودي بتصل عليك كثير وتراني الحين مشتاق لك زمان .. يعلم الله انك في بالي يا نوره من فتره ابي أتصل عليك لكن ما ألقى وقت فراغ .. !!! “

قالت بخجل " صدق يعني .. ودك تتـ.. يعني تتصل ؟! “

قلت " وتشكين في هذا الشيء .. غلاتك كبيره نوره وﻻ ما خطبتك وملكت عليك بس الشغل ياخذ وقتي .. !!! “

ابتسمت وقالت " شكل بحسد الشغل كذا !! “



ضحكت على كلامها وبدينا ننسجم ومن سالفه لسالفه ومر وقت كثير وشوي انتبهت للوقت حسيت أنه مر بسرعه وابتسمت من قلب وقلت بهدوء " والله السواليف ما تنمل معك نوره لكن تعرفين للوقت اهميته وأنا بصراحه تعبان ودي أنااام بكره وراي شغل كثير .. “



نوره بابتسامه " طيب ما ازعجك ربي يوفقك وانتبه لنفسك !! “

ابتسمت وقلت " تآمرين وانتي بعد يلا فمان الله .. !! “



انتهت مكالمتي معها بس تغيرت نظرتي بديت أرتاح لها مكالمتي اليوم كسرت الكثير من الحواجز وشكلي انشغلت من جد عن نوره مهما كان هذي بتكون زوجتي وأم عيالي أما وعد مهما كانت بطفش منها في الآخير .. !!!!!!!







// × // // × // // × // // × //

يتبع ...

// × // // × // // × // // × //



كنت جالسه أفكر لين طلعت من أفكاري على صوت الجوال استغربت وابتسمت إﻻ استانست ما صدقت اسم راكان له فتره جواله مقفل وباندفاع رديت وقلت " وييييييييييينك راكان وربي مشتاقه لك .. !! “



راكان بابتسامه " هلا عهد .. سامحيني بس انشغلت في موضوع مب مهم .. عهد أنا ما عاد فيني أتحمل بجي أخطبك اليوم موافقه ؟! “



عهد بألم " ﻻ راكان أنت مجنون .. !!! اصلا كيف عرفتني وبعدين أنا مخطوبه لسعود وخلاص وافقت .. !! “

راكان باندفاع " اسمعي أنا بقول أن اختي صديقتك ومدحتك لي ومن هذا الكلام .. !!! “



عهد بتردد " والله مدري راكان أبوي صعب وﻻ أظن يقبل وانا بصراحه ما اقدر على زعل أبوي وصعبه اوافق عليك دون سعود بقول لي ليه موافقه عليك بالذات .. !!! “



راكان " ما عليه أتقدم ونشوف وش يصير .. !! “









// × // // × // // × // // × //





منصور بابتسامه " اشلي تدرين انتي ما في منك أنا مستانس معك كثيييير .. بس تعرفين ﻻزم أروح لأهلي وبكره بكون موعدنا الليل نفس هالوقت .. !! “



أشلي ابتسمت وقالت " حسنا عزيزي وأنا ﻻ أستطيع منعك من الذهاب لأهلك رغم أنني أود ذلك "



ضحك منصور من كلامها وقال " لذي الدرجه تحبيني ؟! “

اشلي بابتسامه " وهل عندك شك بذلك يا عزيزي .. !! “



ابتسم لها منصور وقام يتجهز وطلع من الإستراحه وبعد وقت ليس بالطويل دخل تركي للإستراحة وابتسم وهو يشوف أشلي وقال بابتسامه " كيف مستانسه معه .. !!! “



أشلي باستحقار " أنت تعلم أني أتمنى قتله في كل لحظه .. أنه إنسان مريض ولكن أظني قد اقتربت من تحقيق ما أريد .. !! “



تركي بابتسامه " ﻻ تخافين الاوراق اللي عطيتيني وبعد اذا سويتي كل اللي اقولك عليه باخذ حقك وحق أمك من هذا النذل أبوفيصل يكفي ما سوى فيكم .. وصدقيني بعطيك فلوس تغنيك عنه وعن اشكاله وﻻ بعد فلوس من حلاله هو .. !! “



أشلي ابتسمت بحقد وقالت " فقط أود أن أعرف أنت ما هي مصلحتك من ذلك كله .. أنا أريد الإنتقام ممن حطم قلبي أمي وقلبي ولكن أنت هل لك سبب من ذلك ؟! “



تركي " عدة أسباب بس يكفي تعرفين أن الفلوس أهمها لأن الفلوس اللي معه أصلا مب له وﻻزم ترجع لصاحبها برضاه وﻻ غصبا عنه … !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!! “





// × // // × // // × // // × //





تقدم محمد من العياده كانت المشرفه على حالة نجد دكتوره لها سمعة ممتازه والكل يثني عليها .. كان متحمس يكشف شيء من مرض نجد ويعرف وش الموضوع بالضبط وكان يبي يقول لها كل شيء مهما صار ما يبي يكون ظالم حتى لو كانت بنت حرام .. !!!!!



ابتسم وهو يسمع اسمه وتقدم لمكتب الدكتوره كانت محتشمه وواضح أنها تفرض احترامها وبهدوء القى سلامه وردت عليه ثم قال " دكتوره شذا أنا بصراحه زوج نجد .. مريضتك اللي تعاني في قلبها .. “

// × // // × // // × // // × //

الدكتوره شذا " المريضه نجد هذي الإنسانه ﻻ يمكن تروح عن بالي … ماشاء الله تزوجت والله أنها تستاهل كل خير .. بس وينها ليش ما جت معك .. !! “



قلت بهدوء " صراحه يا دكتوره شذا انا جاي بسألك عن مرض نجد وكيف يعني أتعامل معه وكيف أتعامل معها "



الدكتوره شذا " اسمعني اخوي … بصراحه نجد مريضه مب دايم تلقى مثلها يعني أول شيء مرضها كان معها من وﻻدتها .. كان أمل أنها تعيش وهي صغيره صعب لكن ربي كتب لها الحياه ولحظتها بدأت معاناتها مع المرض لكنه مع نجاتها وحياتها بعد كم سنه خف عليها وصار سهل التعايش معه .. !! “



“ وبعد نجد كانت إنسانه قويه مؤمنه متحديه .. بحياتها ما اشتكت أو تألمت كانت تقاوم وتتحمل والحمدلله عاشت مثلها مثل غيرها لكن اللي بصراحه مدري وشو صار لها بعد ما عرفت أنه قلبها ما يتحمل أكثر من ثلاث سنوات .. !!! “



سكتت حسيتها تنتظر مني جواب .. وش أقولها أن نجد ما تدري عن شيء بعدين قلت بتساؤل بدون ما اهتم للجواب اللي تنتظره " طيب وش الأدويه اللي مفروض تلتزم فيها لاني مني شايفها تلتزم بدواء معين ؟!؟ "



قالت " بصراحه في بعض الأدويه وصفتها لها بس ما في دواء معين يعني تلتزم فيه بس أدويه في حال سائت حالتها وهي عارفتها بس ما قلت لي وضعها كيف الحين ؟ هل هي مستانسه .. !!! “



ابتسمت وقلت " ايه مستانسه وباحسن حال .. المهم ما اطول عليك دكتوره شذا أنا وراي اشغال بس حبيت استفسر في هذي الامور .. !!! “









// × // // × // // × // // × //





{ قُلْ يَا عِبَادِيَ الَّذِينَ أَسْرَفُوا عَلَى أَنْفُسِهِمْ لا تَقْنَطُوا مِنْ رَحْمَةِ اللَّهِ } [الزمر:53] 



بكت تألمت وحست نفسها ضعيفه وين كانت عن ربها .. لما قرت الآية حست بلذه براحه نفسيه .. ايه عرفت ربها وأن المتعة الحقيقيه هي في لذة الإيمان وهي قمة السعاده لمن بحث عن السعاده لكنها كانت ضائعة في طريق مظلم ما له بدايه وﻻ نهاية لكن على الأقل هي قدرت ترجع للطريق الصحيح .. !!!!



غمضت عيونها ثم فتحتهم كان هذا آخر صباح لها اليوم بتنفذ فيها حكم القصاص وتغمض عينها عن الحياة كانت مستانسه أنها قدرت ترجع لربها وتتمنى يغفرلها .. !!



عرفت أن الايام اللي قضتها في السجن تغنيها عن أي يوم كانت خارج السجن ايه لانها كانت مسجونه في الدنيا وهواها يبتغي الدنيا ولكن الآن تحررت من سجن الدنيا صارت تطمع في الآخره .. !!!



ابتسمت رغم كل الخوف كانت تشعر بنوع من الراحه لأنها رجعت للطريق الصحيح وكانت من قلب تقول " الحمدلله يارب اني رجعت للطريق الصحيح "





سبحان الله وبحمده .. سبحان الله العظيم ..











// × // // × // // × // // × //









كنت أفكر وش أسوي أبلغها بكل شيء وأن حياتها يمكن ما تستمر أكثر من ثلاث سنوات ؟!؟ 



وﻻ مب مهم وربي مني داري .. الغريب هي أصلا ما تكلمني في مرضها أبد .. يعني طلعت صدق مريضه ومتصبره !!! ﻻ يكون عشان كذا خايفه مني ﻻ حول .. وربي مدري وشلون بكمل حياتي معها أخاف تمرض علي فجأه وﻻ أدري وش أسوي والله مشكله .. !!!



حسيت أفكار كثيره تاخذني وتشوش فيني .. لكن ألحين بروح الشغل وبعدها أشوف الحل أبلغها وﻻ وش أسوي .. !!!!





// × // // × // // × // // × //





كنت أحس بنوع من الضيق اذا فتح لي موضوع أهلي ما أحب أتذكرهم أبد .. يكفي اللي جاني من اللي اسمه أبوي بس بالنهايه راح يعرف كل شيء .. مستحيل يظل الموضوع مخفي عنه بعدين أصلا هو بالنهايه بتركني وبروح لها بنت عمه !!!!!!!!!!!!



طلعت من افكاري وانا اسمعه يكلمها !!! وربي ما عدت أتحمل له كم يوم يكلمها لمتى بصبر عليه متى بس ارتاح من هذي الحالة .. !!!



تقدمت بعصبيه ولما شافني شفته يسكر ويطالعني باستغراب ويقول " وشو فيك ؟! “



قلت " وربي ما فيني يا فيصل يعني تحسبني بدون قلب حرام عليك تكلمها قدامي وتضحك يعني هي زوجتك ما قلت شيء وهي اللي بتاخذها في النهايه وﻻ تبيني بعد ما قلت شيء بس تقعد تكلمها قدامي وتضحك ومستانس كاني ما لي قلب يعني وربي ما عاد فيني !!!!!!!!!!!! “



كنت منهاره من كل شيء حولي وفوق ذا برود هذا الإنسان يكبر علي كل شيء كان بارد بشكل غريب شفته يطالعني مستغرب ثم يقول " وشو فيك يعني وشو تبين مني ؟! البنت ترى لها فتره ما اكلمها عادي وهي زوجتي انتي قلتيها واذا يضايقك محد قالك تتسمعين علي .. !!! “ 



ثم كمل " بعدين تراني أطفش من هالحركات والكلام .. أنتي عارفه كل شيء عني وﻻ كان رفضتي محد أظن غصبك علي .. !!! “



بغيت أضحك من كلامه محد غصبني ؟! أصلا غصب بختاره وﻻ كنت بقعد عندهم وهذا اللي اسمه ابوي مستحيل يصبر علي هو أصلا يبي يرتاح مني لكن وش أقول حسبي الله ونعم الوكيل .. !!!



طلعت من افكاري وانا اشوفه يطلع من الشقه .. حاولت ألحقه لكنه طلع شكلي بخسره واذا خسرته بتكون هذي النهاية أكييد .. !! حسيت بالتعب وبالألم مدري وش أقول وش أفكر حسيت كل شيء حولي مشوش وبالتعب يتملكني لين طحت !!!!!!!





// × // // × // // × // // × //



كنت متضايق كثير مدري وشو فيني كنت أبي أتزوجها ولما تزوجتها استانست بس مدري بديت أطفش أو يمكني بديت أميل لنوره .. !!



شغلت السياره بضيق كانت أفكار كثيره تاخذني وتجيبني وربي مدري وش بسوي بس شكلي بخلص كل شيء بيني وبين وعد وأرتاح أنا صراحه خايف أنكشف وخاصه منصور ما أضمنه ووقتها أبوي مستحيل يسامحني وﻻ حتى عمي وبتفرقون وبتصير مشاكل في العايله .. !!!!



أجل بتوكل على الله وبنهي كل شيء بيني وبينها شكل حبي لها بس نزوه ومليت منها خلاص .. !!!!!!!!!!!!!!!!!!!!!!!!!!!!!





// × // // × // // × // // × //







قلت بهدوء " بصراحه مني مرتاح لراكان وﻻ أضمن أنه يخون .. !! صحيح أننا نراقبه بكل خطواته بس بعد ما نضمنه معنا .. يعني اللي مثله ما يرتاح لهم الشخص ويكفي أنه قتل ناس يعني !!! “



زيد " معك ياعبدالرحمن وﻻ ألومك بس ﻻ تخاف حنا نراقبه وخله يظن أنه بخدعنا وقتها بكون غلط غلطه كبيره وبنمسك فيه .. !! “



قلت " بس أنتظر عمليتهم الجايه عشان نمسكهم جميع .. !! المهم تنتبهون لكل شخص منهم خاصه أننا عرفنا المكان اللي هم فيه ألحين لأن يمكن اذا طول الوضع نهاجمهم ونمسكهم ونخليهم يعترفون بكل شيء .. مع أني أتمنى نمسكهم وهو في احد عملياتهم خاصه مع كلام البوس أنه يجهز لعملية كبيره ما ابي يضيع منا قبل ﻻ نعرف كل شيء واذا في شخص يدعمهم وﻻ وش وضعهم .. لأن ما أتوقع الموضوع بس سرقه في شيء أكبر من كذا .. !!!!!!!!!!!! “





// × // // × // // × // // × //





نهاية الفصل الرابع عشر
أحـقـاد تـحـت الـرمـاد
الفصل الخامس عشر


// × // // × // // × // // × //




"


الحياة مجرد دقائق معدوده والمرء ليس إلى عابر سبيل .. !!


هناك من يترك الدنيا بالذكر الطيب فيظل محفور بين قلوب الناس .. !


وهناك من يترك الدنيا ويخلف وراءه الشر فلا يذكر بين الألسن إلى بكل شر .. أنت لك الخيار في النهايه أين تريد أن تكون ؟






"




// × // // × // // × // // × //






طالعني باستغراب حسيت كلامي مب عاجبه لكن ما اهتميت حسيت بضيق وأحس براسي مصدع مدري وشو فيني هذي الفتره أحس نفسي مب طيب .. !!!


محمد باستغراب " ياخي وش فيك يا فيصل الحين تتزوج البنت ثم تقول طفشت منها ؟!!! الزواج لعبه برايك يعني وﻻ ايش ؟؟؟؟؟ ياخي خف ربك مب من أول قلنا لك ﻻ تترك بنت عمك وقلت ﻻ عادي بتزوج تبيها ومدري ايش وألحين طفشت منها ياخي وربي أنك ترفع ضغط الواحد .. !!!!!! “


قلت بضيق " ياخي مدري صدقني انا نفسك ضايع .. أول كنت ابيها لكن الحين ما عاد لي نفس فيها !!! وبعدين بالنهاية برجع لبنت عمي يعني ما فرقت .. البنت بطلقها وبرجعها لاهلها وبعطيها فلوس تكفيها وش تبي بعد أظن كذا أوفيت حقها وﻻ أظلمها .. !!!! “


طالعني محمد وقال " ﻻ يا شيخ بالله عليك ؟ بعد ما تزوجتها طفشت وبترجعها وبتعطيها فلوس هي شيء تشتريه وتبيعه ياخي ماش أنت ما عاد تعجبني صحيح أنك خويي لكن الغلط غلط والصح صح ما توقعتها منك يا فيصل على كل هذا موضوع يخصك !!! واذا على الصدق زواجك من هذي البنت كان اساسه غلط وﻻ تاخذها مسيار على اي اساس ؟؟؟؟ بس وش اقول الله يهديييك بس .. !!! “


طالعته وسكت حسيت الكلام ما ينفع يمكنه صادق مدري أحس راسي مشوش علي وصداع وافكاري تروح يمين ويسار ومني قادر أركز أبد .. !!!!!!




// × // // × // // × // // × //








مرت هذي الفتره علي براحة نوعا ً ما حسيت أن محمد طيب ويمكن فكرتي عنه في البداية كانت غلط .. !!!


وحتى عمي ما يحتاج ما في مثله وبعد مريم هذي أختي اللي مافي مثلها وتركي نادر ما اشوفه واعتبره بمثابة أخوي الصغير يمكن مرة عمي هي اللي مب متقبلتني ودايم ترمي كلام علي واتمنى مرات كثيره أني أرد لها الكلمه بثلاث لكن أفكر في محمد وعمي ما أحب أضايقهم واقلب البيت مشاكل فاتحمل منها وهي بالنهاية تظل بمثابة عمتي ويمكن أمي ؟! 


ياني اتمنى اشوفها .. حتى صور ما في وسألت عمي وقال ما نحتفظ لها بصوره بس شفت صورة أبوي كان واضح شموخه وعزته ياني تمنيت أقابله أحضنه أضمه .. بس ربي ما كتب أني ألتقي فيهم بإذن الله بكون اللقاء في الجنه يااااارب .. !!!


طلعت من افكاري على صراخ مريم وهي تقول فوق راسي " وين وصلتي شكل للحين عقلك في ماليزيا ايه ما الومك .. !!! “


قلت بخوف " وربي خوفتيني فجأه تصارخين فوق راسي !!! “
طالعتني من فوق لتحت ثم قالت بنوع من الاستهبال " ياي يالجبانه !!! خلي قلبك قوي .. !!! “


طالعتها بصمت ثم قلت بتساؤل " مريم انا بصراحه في فكرة ابي اسويها بس مدري عمي وﻻ محمد بوافقون !! “


مريم بتساؤل " وش ناويه عليه ؟! “


قلت " بصراحه ودي أقدم أوراقي وأشتغل في الدار .. يعني انا عشت هناك وأعرف كل شيء هناك وأعرف الحرمان اللي يعيشونه الأطفال هناك يعني تخيلي لما تحسين انك بدون أهل بدون أحد فاقده لكل شيء في الحياة مجرد انسانه أو شخص ﻻ يمتلك الهويه … وربي ألم معاناه فقدان حرمان !!! ودي أقدم لهم شيء لأني لقيت شعور الحنان شعور العائله أبي أحسسهم فيه !!! “


طالعتني مريم بنظرات غريبه !! وقلت بخوف " وش فيك كلامي فيه غلط وﻻ شيء ؟! “


مريم بابتسامه " اوخس حسيتك كذا مدري وشلون بس احسد اخوي عليك تدرين لو اني رجال كان تزوجتك !!!!! “


حسيت كلامها يخوف قلت بخوف " وش تخربطين انتي !!! صايره ترمين خيط وخيط !!!!


طالعتني بابتسامه وقالت " استهبل بس يعني وربي كلامك عجبني بشكل ما تتوقعينه بصراااااحه انا بعد ودي اسوي شيء تدرين احس حياتي كذا ما فيها شيء صح أني أدرس بس ما لي طموح ما لي شيء في الحياة افكر فيه بس ابي اخلص واجلس في البيت ويمكن انتظر الزواج !!! “


طالعتها باستغراب وقلت " ليه بالعكس ﻻزم يكون لك طموح واهداف لان الحياة بدون طموح واهداف ما لها معنى !!! “


قالت " وشو اهداف هي مباراه كوره !!! “
قلت بملل " مدري انتي غبيه وﻻ تستغبين !!!!! اهداف يعني حلم تبين توصلين له "
قالت " ﻻ ما لي شيء ابي اوصل بس استااااااانس طول عمر "
قلت بهدوء " ﻻ لازم يكون لك هدف معين ترسمين لك احلام وتقاتلين عشان تحصلين عليها !! ما اقولك ﻻ تستانسين بالعكس حلو انك انسانه ما تشيلين هم وموسعة صدرك بس ﻻزم لك اهداف وطموحات وترسمين لشيء وش تبين مثلا بعد ما تخلصين دراستك !!! “ 
طالعتني بتفكير ثم قالت " صراحه مدري ما لي شيء افكر فيه بس ابي اخلص وارتاح يعني .. !!! “


ابتسمت وحسيت بمتعه في الموضوع لأن بصراحه بسمه كانت دايم تحث أن أكتب طموحاتي واهتماماتي واحلامي وحتى كانت تحفزني اني اقرى في الكتب والروايات وأنها تفيد وتطور الشخص مع أن آخر فتره لي في الدار تحطمت وانهارت كل طموحاتي لعدة اسباب وصرت سلبيه بشكل كبير لكن عائلتي جددت لي الأمل .. !!!


طلعت من افكاري على صوت مريم وهي تقول " هيييييي وين وصلتي شكلك رحتي بعيد طيب تعالي انتي وش هدفك وش تبين يعني تصيرين "


قلت بتحدي وإصرار " انا قررت أبي أصير مربيه في الدار أدرسهم أزرع فيهم الأمل والطموح والتحدي والإصرار !!!!!!!!!!! “






// × // // × // // × // // × //










كنت واقفه أطالع الشمس بضعف بألم هذي المره الأخيره وكل شيء ينتهي .. “ يارب اغفرلي وارحمني برحمتك .. !! أتذكر لحظات حياتي وكل لحظه مرت .. مريت في ناس في أشخاص البعض أثر فيني بالإيجاب والبعض هدم حياتي .. !!!!


انا خلاص كل شيء بحياتي انتهى هذي هي اللحظه الأخيره .. !!! ابتسمت بضعف وهنا رجعت ذاكرتي للماضي ولذكريات منه ..:


“ 
كنت حاسه بملل هذي الفتره يراقبوني كثير عشان ما أهرب وبعد انفصلت عن صاحبتي تهاني يبون يبعدونها عني .. لكن مب على كيفهم هذي مثل أختي ومستحيل أبعد عنها … !!!!!! 


كنت أمشي أدور وين ممكن أحصلها .. !!! خايفه أنهم ينقلونها لمكان ثاني وﻻ عاد أشوفها .. وبينما أمشي وأشوف فيه مربيه قاعد تهاوش بنت شكلها ضعيفه .. !!!
وبنوع من الدفاع تقدمت وقلت للمربيه " هييييه وش فيك تهاوشينها عشانها ضعيفه تتقوين عليها … تطاقي معي أنا ما اخاف وﻻ اهتم فيك !!! “


داريه أنه تهور لكن ما اهتميت وشفت المربيه تطالعني باحتقار وتبعد عنا ابتسمت والتفت للبنت وقلت لها " ﻻ تسكتين عن حقك خليك قويه مثلي وصدقيني الكل بخافك أما تظلين ضعيفه ما ينفع هذا الكلام .. !!! “


طالعتني وضمتني وقالت " شكرا انتي طيبه "
حسيت بنوع من الخجل وقلت " ما سويت شيء .. وش اسمك ؟ "
طالعتني بحب وقالت " انا اسمي نجد .. أنتي وش اسمك ! “
قلت بابتسامه " أنا أختك مرام أي شيء تبينه أنا مستعده له يا نجد اعتبريني اختك الكبيره ﻻ تهتمين في أحد "


مرت ايام وانا وياها تمام .. وتهاني اختفت ما عاد شفتها وآخر ما سمعت أنها تزوجت وكنت أتمنى ألتقي فيها لكن ما أنكر هذي الإنسانه اللي اسمها نجد كان طيبه وحسيت فيها انسانه تحتاج من يوقف معها لكن كل شيء انتهى يوم تفرقنا .. !!!!


بسببي ورطتها في مشكله كبيره حاولت أهرب هي ما قدرت وأنا قدرت وقعدت كم أسبوع برا لكن خفت أنها تنضرب بسببي فرجعت للدار ولقيتها من جد انضربت بسببي ووقتها تلقيت اهانات وضرب ولكن تحملت بس ما عاد شفتها أبداً وﻻ أدري وش صار فيها لأن بعدها هربت وﻻ رجعت مره ثانيه للدار إلى وانا كبيره .. !!! “






“


حسيت بالألم بالضيق .. كل من عزيته وأغليته يتألم بسببي ويختفي ياني تمنيت ألتقي في تهاني وبعد نجد كنت معتبرتهم مثل أخواتي ويمكن أكثر .. حسيت بالألم بالضعف بالإستسلام .. !!!


ولحظتها ذكرت قول الله تعالى {وَمَن يَقْتُلْ مُؤْمِناً مُّتَعَمّداً فَجَزَاؤُهُ جَهَنَّمُ خَالِداً فِيهَا وَغَضِبَ ٱللَّهُ عَلَيْهِ وَلَعَنَهُ وَأَعَدَّ لَهُ عَذَاباً عَظِيماً} [النساء:93].




انهرت في مكاني كيف كيف قتلته أنا وش كنت أفكر فيه !!! حسيت بالخوف بالرعب ودعيت من قلب أن ربي يغفرلي .. !!! حسيت بنفسي بموت وأن كل لحظه تقربني أكثر للموت ما كنت خايفه من الموت لكن كيف أقابل رب العالمين وأنا قتلت نفس .. !!!!!


لكن بعدها ذكرت قوله تعالى قال تعالى
{قُلْ يَا عِبَادِيَ الَّذِينَ أَسْرَفُوا عَلَى أَنفُسِهِمْ لَا تَقْنَطُوا مِن رَّحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ } [الزمر : 53]


دعيت من قلب .. يارب اغفرلي وارحمني برحمتك .. يااااااارب .. !!! كنت منهاره ومستسلمه وكنت خايفه خايفه .. !!!!!!!!


قال تعالى {يٰأَيُّهَا ٱلَّذِينَ ءامَنُواْ كُتِبَ عَلَيْكُمُ ٱلْقِصَاصُ فِي ٱلْقَتْلَى}
[البقرة:178].




أن الحياة مجرد لحظات فما يعلم المرء منا متى يفارقها .. ولكن التساؤل المطروح دائما ً وقد يكون تكرر على الجميع منا ماذا علمنا للآخره ؟ نعم ماذا عملنا فهناك من يفارق الدنيا بالخير وهناك من يفارقها بالشر .. جعلنا الله جميعا ً ممن يفارق الدنيا بالعمل الصالح والخاتمه الحسنه ولكن لينتبه المرء على كل دقيقه يقضيها فالمرء منا محاسب على كل لحظه ودقيقه وساعه ويوم وسنه يقضيها أين كانت ومع من من الناس وبخير هي أم غيرذلك .. !!!




// × // // × // // × // // × //




متعب بسخريه " أجل نفذ فيها القصاص !!! هذا جزاتها وجزاة كل شخص مثلها … تقتل انسان ؟! على بالها ما في قانون ﻻ وفوق كذا وش تنتظر من هذي الأشكال اللي تبيع شرفها ما وراها خير .. !!! “


ثم كمل متعب بسخريه " ايه تمنيت أكسر راسها لكن خلاص راحت !! المهم أبيك تشوف الشخص اللي عطيتك عنوانه وأبيك تكلمه بالموضوع أبي كل شيء يصير بهدوء .. أخوي أبيه يختفي من هذي الحياة .. أبوي ما فيه يتحمل تعب ويمكن في أي لحظه يموت أنت تعرف .. بس اذا عاش أخوي ما راح أكون بخير لأن وقتها بتصير مشاكل ما لها أول وﻻ آخر أبيك تخلصه بحادث سياره عشان ما أحد يدري .. يعني يصدمه يسوي فيه شيء ويخلص أبي كل شيء بصمت يصير … !!!!! “




// × // // × // // × // // × //




كنت جالس مع أبوي وعمي في المجلس مدري ليه طالبيني وأشوف أبوي يطالعني ويقول لي بتساؤل " ها يا فيصل نتمم الأمور على ما اتفقنا أن الزواج بعد شهر وهذا هو الشهر خلص .. من ناحية نوره جهزت وأظن انت بعد جاهز يعني نتمم الأسبوع الجاي ؟ حنا حجزنا صالة وكل شيء بس باقي نوزع الدعوات ومن هذي الأمور "


ابتسمت وبثقه هذي المره قلت " بإذن الله يبا .. “ والتفت لعمي شفته يراقب بتوتر وقلت " بإذن عمي حمد بنتك بتكون بعيوني وبحطها على راسي "


ابتسم لي وقال " الله يخليك يا فيصل هذا العشم فيك ياولد أخوي وما يحتاج ولد أبوك وأبوك من عمره وهو طيب وأصيل .. !! “


ابتسمت وقمت حبيت رأس أبوي وعمي واستآذنت منهم عشان أروح لأمي وأهلي وأبلغهم .. دخلت الصالة وكانت أمي جالسه تقلب في مجله من مجلات الموضه كعادتها ابتسمت وقلت " هلا بالغاليه " وحبيت راسها …


“ ابشرك يما كل شيء تم وبإذن الله مثل ما اتفقنا الاسبوع الجاي الزواج " 


ابتسمت بسعاده وقالت " وآخيرا بحتفل فيك يالغالي وبإذن الله بكون زواجك أفضل زواج وبخلي الحريم كلهم يحكون فيه "


ابتسمت أعرف أمي تحب هالسواليف وقلت " مب مهم يما المهم يكون زواج على مستوى وبس "


وقمت من مكاني بطلع فوق أشوف مهند وبالمره عهد !! هذي البنت مدري وش فيها صايره مب طبيعية طول الوقت بغرفتها ؟! 


وصلت لغرفة مهند أول ودخلت وكالعاده يلعب في السوني وكان متحمس وابتسمت له وقلت بحماس " مهند وش رايك ألعب معك " طالعني بنظره وقال " عادي يلا "


حسيت أننا بعدنا عنه يعني أنا وعهد يمكن نتحمل لكن مهند صغير وبدل ما ننتبه له ونهتم فيه تركناه وغرقنا في احزاننا من فراق أختي وما صار بعدها من أمور .. !!!!


حسيت بألم وبحب جلست ألعب مع مهند وأفكار كثيره في راسي تدور .. !!!






// × // // × // // × // // × //






راكان بتردد " عبدالرحمن بالله ﻻ تحاول تسحبني مره ثانيه ترى البوس مب غبي .. ذكي ويفهم كل شيء واذا شك فيني صدقني بتخلص مني ويقدر يفلت منكم .. !!! “


طالعته وقلت " سامحني راكان بس كان عندي تساؤل ما قدرت ألقى حل أمثل من كذا وبعدين ﻻ تهتم ألحين نروح ونتركك .. البوس يشتغل لنفسه وﻻ في أشخاص يدعمونه وأكبر منه "


طالعني وقال بعد فتره " بصراحه مدري لكن ممكن في ناس يدعمونه لأنه لما نسرق يبيع بضاعتنا وبدون ﻻ أحد ينتبه فأكيد في شخص يهتم في أمر البضاعة ويمكن يكون هو من يشتغل عنده البوس مدري صراحه ما أقدر أقولك شيء أكيد .. !!! “


ثم كمل " اسمع أنا من أعرف جديد ببلغك ﻻ تهتم وأنتم بعد تتجسسون لكل شيء يصير ….!!!









// × // // × // // × // // × //






استغربت البنت هذي اختفت وين مدري ؟! فجأه بدون سبب وﻻ شيء ما عاد شفتها .. حاولت أتصل عليها لكن ما في رد غريييبه ؟! يكون عند تركي علم في الموضوع .. !!!


بتردد اتصلت على تركي ولما سمعت صوته قلت " هلا تركي أنا منصور " 


قال " هلا وغلا ياطويل العمر سم آمر !! ؟ "
قلت بتردد " تركي تعرف لي وين أشلي اختفت ما شفتها اليوم وتاركه رساله تقول ما تقدر تستمر معي وش السالفه ؟؟؟؟؟؟؟ "






// × // // × // // × // // × //

يتبع ..
// × // // × // // × // // × //








كنت متردده .. راكان ناوي يتقدم لي على كلامه الليله بس مدري خايفه أبوي يرفض أصلا أكيد برفض في النهاية أنا مخطوبه لسعود ؟ فـ على أي أساس برفض سعود وعشان شخص ما يعرفه !!!!
بس انا ما اتمنى سعود مع معزتي له لكن كأخو لأنه زوج أختي لكن ما أقدر أتخيله زوجي مستحيل أخذ زوج أختي بس وشلون أقول لأبوي ما أتوقع يتقبل كلامي .. !! 


كنت محتاره ما أعرف وش أسوي يعني رضاء أبوي كبير عندي بس مب على حساب أني أتزوج سعود لكن اذا رفضت سعود وقبلت راكان كيف بقتنع أبوي بعد يمكن يحسب أن بيني وبين راكان شيء .. !!!!!!!!!!!!!


مدري أفكار تاخذني وأفكار تجيبني وأنا أحس نفسي بجد ضايعه مدري وش أبي أو كيف بوصل للي أبي .. !!! 




// × // // × // // × // // × //




كنت أطالع البحر وأتذكر مواقف من حياتي .. كل ما أنتظر باب ينفتح لي وﻻ شيء .. أشوفه يتقفل في وجهي .. أنا مب مستغرب رفض سعود اللي مثلي مين يتقبله .. !!!


حسيت بضيق وأن الدنيا كاتمه علي مدري وش أبي وﻻ وش راح أسوي ﻻ طموح راسمه وﻻ شيء في بالي .. حاس الدنيا مظلمه بعيوني !!








// × // // × // // × // // × //






وصلت للبيت وأنا أحس بالتعب .. اليوم تعبت من الشغل وكثرته وإلى لقيت أمي جالسه بالصاله وكانها قاعده تنتظرني تقدمت لها بحب وقلت " هلا في الغاليه هلا في أم محمد "


طالعتني أمي بنظره وقالت " ما بغيت تشرف "
طالعتها باستغراب وقلت " شكل عندك موضوع .. !!! “
قالت " ايه .. أشوف أن بنت الناس لعبت براسك ومستانس بحياتك معها .. !!! “


فهمت هنا أن أمي متضايقه من نجد وشكلها بتقلبها مشكله فقلت أحاول أهديها " يما مهما كان ﻻزم أحترم ترى البنت وربي ضعيفه وبعدين تعبانه يعني وش أسوي برايك .. !!! “


قالت بعصبيه " اللي مثلها ماينحرم وش تنتظر من وحده عرقها دساس !!! هذي أمثالها ما تآمن لهم .. !!! “


محمد " يما وش ذا الكلام افى عليك أخبر عقلك أكبر من كذا بعدين ما يهمنا وش البنت في النهاية أنتي عارفه وضعها وهدي ﻻ تسمعنا وتخرب المواضيع كلها .. “


طالعتني وقالت " ايه خايف على مشاعرها أكيد ما ترضى عليها زوجتك هذي "
هنا حسيت أن أمي ﻻ يمكن تتقبل مني كلام أي كان فقمت حبيت راسها وقلت " الله يخليك لي يما تراك أمي وﻻ تظنين ﻻ هي وﻻ غيرها يجي مكانها .. أنا أحترمها لأن ما شفت من البنت غلط ومهما كان ربي ما يرضى الظلم .. وأنا مني حاب أظلم البنت معي وﻻ تنسين أن البنت مريضه ويمكن كلها ثلاث سنوات وأنتي .. “ قلتها بضيق " عارفه وش بصير "


وقمت حبيت راسها وطلعت فوق يعني صراحه أمي مدري وش فيها معصبه نفسها على شيء مب مستاهل .. !!!! يعني شايله على البنت وهي ضعيفه .. والله مدري وش أقول .. !!! 


يوم وصلت لقيت مريم جالسه وتطالع في التلفزيون وقلت بتساؤل " وين نجد ؟! “


مريم قالت بدون اهتمام " مدري عنها يمكن بالغرفه تلقاها !! “


مشيت للغرفه ودخلت ولقيتها قاعده تكتب في دفتر ويوم سلمت طالعتني وابتسمت وردت السلام وقفلت الدفتر .. ذكرت أني ملاحظ هذا الدفتر دايم معها وتكتب فيه شكله زي مذكراتها أو كذا صراحه جاني حماس أخذه في يوم وأقراه طلعت من أفكاري على صوتها وهي تقول " امم محمد أنا بصراحه ودي أقولك موضوع !!! “


قلت بتساؤل " هلا آمري "
طالعتني بتردد وقالت " انا بصراحه محمد ودي يعني أني أقدم أوراقي وأشتغل في الدار .. !! “
طالعتها باستغراب وقلت " ليه ؟! “
طالعتني بهدوء وقالت " يعني بصراحه انا عشت هناك وحسيت بمعاناة الأطفال يعني ودي أشتغل وأقدم له شيء وأقضي وقت وأستفيد !! “


قلت بنوع من الملل " معليش نجد بس ماله داعي شغلك وبعد في الدار وش لك في هذي الأمور .. فلوس وعندك وكل شيء عندك !!! “


طالعتني بصمت ثم قالت " مو عشان الفلوس ابي اشتغل واستانس "
قلت بضيق " نجد شغل ما في انسي هالموضوع لا في الدار وﻻ غيره أي شيء تبينه أنا مستعد أعطيك اياه .. !!!! “


طالعتني وقالت بهدوء " محمد ﻻ تردني ما أبي إﻻ اشتغل هذا طموحي أبي أسوي شيء في حياتي طلبتك !!! “


قلت بعصبيه " نجد قلت لك خلاص يعني خلاص مب لازم أعيد كلامي وﻻ أنتي بس تبين مشاكل وﻻ تعرفين كيف تبدينها .. !!! “


قالت " خلاص اسفه " وطلعت من الغرفه وربي ترفع الضغط يعني فوق شغلي وكل ذا وجايه تزيد علي بكلام فاضي أجل تشتغل وﻻ وين بتشتغل في الدار ما بقي إﻻ هي هذا اللي كان ناقص .. !!!!!








// × // // × // // × // // × //










كنت حاس بنوع من الضيق مدري وش رجعني وجيت لها كنت قاعد بالشقه وهي رايحه تسوي الشاي ولا كلمتني من جيت بس تطالع .. !! 


لازم أبلغها أن كل شيء بيني وبينها بنتهي لكن المشكله متردد مدري أتركها وﻻ كيف .. !!!!


حاس بالضيق وبالقلق مدري وش أسوي .. أفكار تاخذني وأفكار تجيبني !!!


طالعتها وهي تجيب لي الشاي وصبت لي وجلست ساكته .. فكرت أقولها ألحين وﻻ كيف .. حاس صداع كثييير براااسي .. !!!! وياخذني ويرجع مدري وش فيه له فتره هذا الصداع في راسي .. !!!!






// × // // × // // × // // × //




ما صدقت طلع الصبح ورحت أقدم كنت رايحه للدار بسألهم عن كل هذي الأمور يعني كيف الوظيفه وكيف أقدم .. صح أن محمد رفض بس أنا مني مستعد أتخلى عن حلمي كنت أفكر أكلم عمي بعدين أحس هو بقدر يقنع محمد .. !!!!


بالمره أروح أشوف بسمه .. بس خايفه يدري محمد ويتضايق خاصه أني ما قلت لأني عارفه برفض كل ما أطلب منه ياخذني لبسمه يأجل الموضوع .. !!!


لكني بلغت زوجة عمي وقالت براحتك مب مشكله .. وأنا بقنع محمد بكل الموضوع لما أحس أن الموضوع سهل واقدر أتوظف في الدار وبكلم عمي عشان يقنعه .. !!!!




// × // // × // // × // // × //




كنت جالس في المكتب وإلى التلفون يرن .. رفعته بضيق من كثرة الشغل وقلت " هلا ..! “


وأسمع صوت أمي تقول " هلا فيك ياولدي وشلونك بشرني عنك " ابتسمت لها وقلت " هلا في الغاليه أنا بخير يما .. بس خير وش الطاري متصله مب على العاده .. !!! “


قالت بتساؤل " ﻻ بس حبيت أسألك زوجتك أخذت أذنك أنها بتروح للدار ؟! “


قلت باستغراب " وليش تروح ﻻ قولي لها ﻻ تروح وﻻ تفكر حتى !! اذا رجعت من الشغل نشوف ويصير خير "


قالت باستهزاء " وش أقلها البنت راحت خلاص وقالت لي أنها ماخذه أذنك .. !!! “


قلت بضيق " وش تقولين كيف راحت هي علي كيفها تروح متى ما تبي !!!!! “
قالت باستهزاء " الله العالم رايحه لمين تعرف بنت حرام ما ترتجي من وراها خير يمكن في أحد تبي تقابله هناك وﻻ شيء "
هنا ذكرت بسمه وتحذير أبوي لي وقلت بعصبيه " وربي لأربيها مب على كيفها تطلع بدون شوري .. خلاص أنا رايح لها قبل ﻻ توصل هناك .. !!!!!!!! “






// × // // × // // × // // × //






كنت اطالع التلفزيون وأشرب في الشاهي وكل ما أشرب فيه أحس براسي يصدع أكثر .. !!!!!
حسيت باعصابي تفلت وقلت بعصبيه وأنا أدف الشاهي " وش أنتي تحطين بالشاهي ممكن أفهم أنا من أشرب الشاهي ذا وراسي يصدع لي شهر وراسي كل ما له يلعب فيني أكثر "


طالعتني بصمت وهي ساكته وحسيت أعصابي بتفلت وقلت " هي وش فيك ما تسمعين !!!! أحاكيك .. شكل أهلك مب عارفين يربونك ويبدو لي أنك ما تفهمين على كل اسمعي يا بنت الناس أنا طفشت منك وﻻ عاد لي فيك بطلقك وبرسل لاهلك وأظن كم ريال يسكتونك ويكفون … !!!! “


قالت بنوع من الاستهزاء " مب على كيفك متى ما تبي تطلقني ومتى ما تبي تتزوجني .. !!! أنا سكت لك بكيفي لكن مب يعني تهيني وتسوي اللي تبي .. !!!! وأصلا اذا انتي ما تبيني ترى ما هميتني لا تحسب أني متزوجه حب فيك أنا عندي اللي يغنيني عنك وبعزني أكثر منك .. !! “


وعطتني ظهرها ومشت وحسيت أعصابي قفلت فقمت بعصبيه وأنا ناوي الشر ما توقعت هذي الإنسانه تافهه ونذله لذي الدرجه بكل وقاحه تقول أن عندها أحد تحبه وربي ما يصير لها خير .. !!!


لكن من قمت وأنا حاس نفسي بديت أنهار مب قادر أوقف على رجولي حاس بتعب بضعف طالعتها بعصبيه وصرخت فيها " يانذله وش تحطين في الشاهي يالخسيسه !!!!!!! “


التفت لي وطالعتني من فوق لتحت وقالت " وش فيك لذي الدرجه ضعيف ما أحط شيء بس حبة مخدرات عشان أخليك بيدي وألعب فيك مثل ما أبي .. !!! “


انصدمت وش قاعده تخربط هذي قلت " وعد وش تقولين ليه هذا الكلام وش تخربطين أنتي .. !!! “
طالعتني باستهزاء وقالت " الغبي اللي مثلك ما يحس .. !!! من أول يوم تزوجنا وأنا أحط لك حبوب في الشاهي أبي أخليك تصير ضعيف وما تقدر على شيء !! أجل تحسبني موافقه عليك بكيفي ؟! ﻻ أنا وافقت عشان أخذ حق غيري منك .. !!! “


طالعتها بصدمه كنت أحس بتعب وقلت بصراخ " انقلعي عن وجهي عزيتك وأنتي من الشارع ورفعت قيمتك !!! أنتي منافقه نذله انقلعي عن وجهي اطلعي برا شقتي "


طالعتني من فوق لتحت وقالت " اذا فيك خير اطردني أما الكلام هذا خله لنفسك .. !!! “


وبصعوبه قمت وكانت معطيتني ظهرها وركضت أبي أمسكها وناوي أقتلها .. حاس نفسي منهار ومب قادر لكن قبل لا أوصلها حسيت بشخص يدفعني بقوه على الأرض .. !!!!!


وحسيت بالدنيا تسود في عيوني .. كل شيء مظلم وأحس نفسي أتنفس بصعوبه وأسمع أصوات … !!! 


“ والله وطلعتي مب هينه ياوعد قول وفعل .. وصدقيني اللي وعدتك فيه بتم "


“ طيب وش بتسوي فيه ؟! “


“ وﻻ شيء بس انه صاير بيدي وكذا أرتاح منه وأدمره بطريقتي .. “


“ ممكن أفهم ليه تبي تسوي فيه كذا .. وربي أحسه طيب مدري ليه أنت تبي تسوي فيه كذا "


“ ما شفتيه كان يبي يرميك وبرجع لبنت عمه اصحي .. هذي الأشكال ما وراها خير ما عليك منه أنا بأمسحه بدمره بخليه يتألم ويتمنى الموت وﻻ يشوفه .. !!! “


كان كلام كثير مين هذا الصوت مب غريب قلت بضعف " وعد .. وعد قوميني !!! أنا تعبان "


وأحاول أفتح عيوني ومني قادر حسيت بشخص يقرب مني ويقول بهدوء" وشلونك ياولد أبوفيصل وشلونك يافيصل .. !!! “


فتحت عيوني بصعوبه ولما شفت الشخص وقفت أفكر أفكر وانصدمت مستحيل اللي أشوفه قدامي كان " تركي " واقف يطالعني بسخريه ووعد جمبه تطالع فيني بخوف وش اللي يصير أنا بحلم وﻻ ايش .. !!!


قلت بخوف " وش جابك أنت .. أنتي هذا حبيبك يانذله .. !!! “


وجيت بقوم وﻻ تركي يحط رجله علي ويقول باستحقار " وربي لأربيك ياولد أبوفيصل تحسب أنه عز أبوك بنفعك وربي راح أدمرك وراح أعلمك مين تركي تحسب أني غبي عندك !!! عارف عنك كل شيء وداري من أول أنك تلحقني وفاهم كل شيء وأنت كنت مثل الغبي ما تدري كيف خططت ورسمت .. وربي أنك طحت بيدي وﻻ راح يفكك مني ﻻ أبوك وﻻ غيره .. !!!!!!!!! “


غمضت عيوني بخوف !!! يارب أنا أحلم وﻻ ايش من هذا الإنسان وش جابه وش يبي مني حسيت بالظلام يغطي المكان وكنت حاس بالخوف كيف وصلت ووش صار حسيت كل شيء ينسحب مني مني قادر أفكر صح .. !!!!!!!!!!!!!!!!!!!!!!!!!!!!!!!!!!!!!




// × // // × // // × // // × //






كنت حاس بأعصابي منتهيه .. كيف تروح من ورا ظهري على كيفها متعودة على حياتها أول في الدار ﻻ حسيب وﻻ رقيب .. لكن خايف تقابل بسمه وتقولها ذيك شيء وربي ما خططنا صح .. المشكله أبوي وش بقوله لين خرب كل الموضوع .. !!!


حسيت بنفسي معصب وتمنيت أني أوصل وأمنعها تقابلها ﻻ يمكن تقابلها وﻻ كل شيء بخرب والموضوع بنتهي .. !!!!






// × // // × // // × // // × //






ابتسمت لبسمه وقلت لها " وربي مشتاقه لك كثييييير ما تدرين لي فتره وأنا أبيهم يجيبوني وﻻ نسيتك بس محمد منشغل والكل ينشغل سامحيني "


ابتسمت لي وقالت " ﻻ عادي المهم اني أشوفك مستانسه وبأحسن حال .. !!! “


ثم قالت لي " ها بشرني كيف حياتك مع اهله شكلك مستانسه مره معهم "
ابتسمت لها وقلت " وربي مستانسه كثيييييييير .. !!! “


طالعتني بحزن استغربته قلت " وش فيك بسمه ليش تطالعيني كذا .. !!! “


بسمه قالت " شكلك قويه دايم يا نجد شكل ما أثر فيك خبر مرضك !! وربي انك تكبرين بعيني كل يوم "


استغربت كلامها وقلت " مرضي ليش يآثر فيني أنتي داريه هذا من زمان وانتهى يعني تعودت معه والحمدلله ألحين صرت أحسن من أول بكثير وﻻ صار يآثر فيني "


طالعتني باستغراب وقالت بخوف " عمك ما قال لك .. !!!!!!!!! “
استغربت وش تقول " يقول لي ايش "
شفتها تطالعني بخوف متردده حسيت أن في موضوع كبير وقلت بخوف " بسمه ممكن أعرف وش فيه وش الموضوع اللي ما قاله عمي لي ؟؟؟؟؟؟؟؟؟؟؟؟ "










// × // // × // // × // // × //




نهاية الفصل الخامس عشر
أحـقـاد تـحـت الـرمـاد
الفصل السادس عشر


// × // // × // // × // // × //




"


المواقف تكشف الأقنعه وتكشف الحقائق .. !!
والشخص القوي مهما مر من مواقف وتلقى من صفعات ﻻ يعرف اليأس وﻻ الإستسلام بل يعرف القتال حتى النهاية .. !!!






"




// × // // × // // × // // × //






“


كان يطالعني بصدمه وقال " وعد وش جابك عندي !!!!! "
قلت بهدوء " بغيتك بموضوع مهم "
قال بضيق واضح " أدخلي .. !!! "


لما دخلت التفت حولي لقيت بيته مب مره مثل بيتنا ويمكن أسوء حسيت بضيق وشلون ببدء الكلام معه كنت خايفه منه خايفه بعد ما يعرف الحقيقه يمكن يسوي فيني شيء .. من يومي ما أرتاح له بس مدري .. !!!!!!!!


طالعني وقال بعصبيه " بعدين تعالي كيف ما تغطين وجهك مب قايل لك أهم شروطي وجهك تغطينه !! "
قلت بتردد " أنا آسفه بس !! "
قاطعني " بلا بس بلا كلام فاضي وربي يا وعد ترى هالكلام ما يمشي معي .. المهم وش بغيتي يعني جايه هالوقت أصلا وش طاري عليك تجيني يعني لا شفتك مهتمه حتى أني شاك أصلا أنك مغصوبه تتزوجيني !!!!!! "


يالله هذا الكلام يمكن لوسمعته أول كان صرخت وقلت لك ايه أنا ما أبيك ويمكن وقتها تكون الرجل الشهم اللي يطلقني ويتركني لكن ألحين مدري هل حياتي معك فيها خير ولا لا .. !!!


طلعت من أفكاري وقلت باستسلام " تركي أنا بقولك شيء مهم !! "
تركي بهدوء " خير وش عندك ؟! "
قلت " تركي أنت لازم تعرف حقيقتي تعرف كل شيء .. !! وربي يا تركي أنا ما خدعتك ولا شيء أنا توني عرفت كل الحقيقه وشفت أني لازم أقولك ما يهمني بتطلقني ولا بتخليني كل شيء راجع لك " تنفست شوي حسيت أني مب قادره أكمل خايفه خايفه بشكل غير طبيعي !!!


شفته يطالعني بصمت ثم يقول " وش فيك كأنك بتموتين ... هدي وتكلمي ولا تخافين !! وبعدين ايش حقيقتك يعني ؟؟! مني فاهم ؟!!!!!! "
قلت وأنا متوتره " تركي أهلي مب أهلي أنا مب بنت سالم !!! أبوي سمعته يقول كذا وأنا لقيطه ما لي أصل " سكت وغمضت عيوني استسلمت خلاص ما يهمني ايش يصير .. !!!


كنت خايفه كنت أنتظر أنتظر أنتظر اسمعه يطردني ويمكن يرمي علي كلمتين لكني ما سمعت شيء وفتحت عيوني بصعوبه وشفته يناظرني بغموض يناظرني بصمت حسيته مصدوم من كلام يمكن مب مستوعب .. !!!


فجأه قام بعصبيه وقال بقهر " كيييييييف منتي بنتهم أجل من بنته !!!!!!!!!!! مستحيييييييييييل مب هذا اللي رسمته في راسي مب هذا !!!!!!!!! "


استغربت من كلامه وشو يخربط هذا !!! وحسيت أني ضايعه وحسيت بالخوف ايش يقول هذا !! هل بخليني ولا بتركني ما عرفت ولا شيء .. !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!!!!!!!!!!!!!!!




طلعت من أفكاري بعد وقت قعد يصرخ وكان معصب طالعني ثم قال " ممكن تفهميني كيف أنتي مب بنتهم أنا سألت كيف ؟؟؟؟؟؟؟؟؟ "


طالعت فيه بضيق وقلت " مدري سمعت أبوي يقوله وهو مهددني اذا قلت لك .. !!! “
طالعتها وقلت " وليه طيب تقولين لي ؟! انتي متوقعه مثلا برضى فيك وانتي بنت حرام .. !!! “


حسيت بغصه بضيق في داخلي بنت حرام .. !!! وحسيت بدموعي تتجمع كنت مب قادره أمسك نفسي وقلت بضيق " لا بس ما حبيت أعيش على كذبه .. خلاص اذا تبي تطلقني مني قايله شيء وعادي أنا متوقعه انك بتطلقني " 


وجيت بطلع لكنه مسكني وقال " وعد انا ما قلت شيء وللحين انتي زوجتي !!! اما اني اطلقك مب على كيفك تقررين اذا بغيت بطلقك بس أول تسمعين كلامي بعدين نشوف نكمل مع بعض وﻻ اطلقك وكل واحد منا يروح في طريق !!! “


وبعدها سألني عن حياتي وكل شيء استغربت لكني كنت صريحه معه قلت له كل شيء حتى عن سارة واللي صار لها كنت منهاره ولقيت انسان يبي يسمعني وكان ساكت وبعد ما خلصت قال لي " انتي شكلك شفتي الظلم كثير بحياتك !!! أنا إنسان واضح وﻻ أحب ألف وأدور .. اسمعي أنا من الأساس ما كنت أبي أتزوجك وﻻ غيرك حتى لذلك زواجني بنتهي وبطلقك .. !!! “


نزلت راسي بألم وقلت " دام من البدايه تقول ما كنت تبي تتزوج أجل ليش خطبتني !!! .. أنا ما ألومك من يرضى في وحده مثلـ … " 


قاطعني وبدون ﻻ يهتم في كلامي " شوفي انا مستعد أساعدك نوصل لأهلك اذا قدرنا ومستعد أسوي اللي أقدر عليه عشان نوصل لأهلك .. أكيد أبوك عنده علمه وﻻ شيء وفوق كذا بأعطيك فلوس تغنيك عن أهلك بس عندي خدمه أبيك تسوينها لي .. !!! “


طالعته بصمت استغربت كلامه وحسيت بنوع من الأمل وقلت " يعني معقوله أوصل لأهلي ؟! “


ابتسم وقال " ليه لا وترجعين لهم وفوق كذا أنا مستعد أعطيك مبلغ يعني ممكن تسوين فيه مشروع بس أبي خدمه منك !!! “


استانست وقلت " أنا مستعده لأي شيء "
ابتسم بهدوء وقال " فيصل أبيك تجيبين لي راس فيصل “


طالعته مستغربه وشو يقول حسيت كلامه غريب وقلت " كيف فيصل مين هذا وايش اجيب راسه مني فاهمه !!!! “


ابتسم وطالعني وقال " هذا فيصل شخص انتي يمكن ما انتبهتي له هو يراقبني المهم أنا أعرفه وأبي أنتقم منه وأعطيه درس وأنتي بتساعديني .. !!! “


استغربت كلامه ولكن ما اهتميت وسكت .. وهو كمل يقول " هذا الشخص له فتره يراقبني وأنا أبيك تطيحينه أبيك تجيبين لي راسه .. !!! “


استغربت وقلت " كيف مني فاهمه شيء أصلا وش يعرفني بفيصل ذا " شفته يبتسم بخبث ويطلع صوره ويحطها في الطاوله ويقول " هذا هو أنتي بس عليك تلعبين فيه أبيه يصير بيدك لعبه .. عاد كيف انتي بنت وفاهمه وبتلاحظينه هو في الحاره ويلف ويدور يراقبني أنا أبيك تطيحينه وتخلينه يلاحقك واللي يبيه ياخذه وبعدها أقولك الخطوه الثانيه … !!!!!! “


حسيت بصدمه وش يقول هذا مجنون !!! قلتها ما ارتاح له حقير نذل يحسبني رخيصه أبيع نفسي عشان ايش فلوس !!!!!!!


قلت بعصبيه " يانذل تبيني أروح أبيع نفسي له ثم تنتقم منه عن طريقي شايفني اييييييييييش أنت !!!!!! “


طالعني بصمت وقال " معليش وعد خليك منطقيه انتي بنت حرام لقيطه وش المشكله عادي ؟؟! تكسبين من وراه فلوس وانا بنتقم منه وكل واحد ياخذ اللي يبي منه !!! “


حسيت بحقد يملي قلبي عليه وعلى كلامه الفاضي وقلت بقهر " مستحيل وربي مستحيل "


وقمت بطلع وما كنت مستعد أسمع له كلمه ولكنه مسكني وهنا صرخت وقلت " شيل يدك أنت ما تصير لي شيء بتطلقني .. وش تبي بعد ما ابي منك شيء .. !!! “


طالعني بنظره قاسيه وقال " مب على كيفك تطلعين دام ما سمحت لك فاهمه !! وقلت بطلقك لكن ما طلقتك يمكن أهون .. اسمعي انا ما أحب أطول الكلام .. !!! مايهمني اذا قدرتي تقنعينه يتزوجك خليه يتزوجك المهم أنا أبيك تجيبين لي راس فيصل فاهمتني وﻻ ﻻ .. !!! “


حسيت كلامه مب منطقي وشلون أجيب فيصل شخص ما عندي إﻻ صورته وش يفكر فيه تركي مدري هذا الإنسان غريب غامض .. !!!!


ابتسم وقال " شوفي وعد انا ابيك تجيبينه بالطريقه اللي تبين تتزوجينه تلعبين عليه وتخلينه يحبك .. حتى جواله اذا تبين أجيبه لك وهو أصلا يراقب المكان يعني بتشوفينه اذا طلعتي .. !!!!


سكت ما عرفت وش اقول وفكرت ارفض لكني سمعته يقول بهمس " ﻻ تفكرين ترفضين .. لأن وقتها ما راح يصير لك خير .. واذا سويتي هالشيء وقتها بتوصلين لاهلك !!!


سكتت خفت منه كنت أشوفه يطالعني بنظرة تهديد وما عرفت وش اقول لكن بضعف قلت " مدري بحاول .. بس مدري وش أسوي .. !!! “


لحظتها كانت نهاية اللقاء وطلقني تركي .. وانا مدري خايفه ومتردده كان تركي معطيني جوال عشان يتواصل معي وكان يرسل لين بين فتره والثانية ينتظر مني شيء عشان يحقق اللي ابيه لكن مدري وشلون أوصله ومره حصلت صدفه التقيت فيه ببقالة الحاره وشفته مدري حسيت فيه إنسان طيب وشو يبي فيه تركي ولحظتها قررت أنسى الموضوع وﻻ أظلمه وش بسوي يعني تركي لي ؟!!!


لكن اللي صار فاجآني أن هذا اللي اسمه فيصل خطبني وتقدم لي !!! كانت صدمه ما توقعت انه ممكن يتقدم لي يعني جاء لي بيدينه بدون ﻻ أتعب نفسي ولحظتها بلغت تركي واستانس من كلامي ولحظتها قال طلبه انصدمت منه ما كنت أفكر أوافق .. !!!!


تركي بهدوء " كل اللي طلبته تخلينه ياكل حبوب بعطيك اياها وبس ما أظن الطلب صعب عليك ..!!! “


قلت بخوف " حبوب ايش …. !!!!!! “


تركي بخبث " تقدرين تقولين مخدرات !!! “ انصدمت من كلامه بهذي البساطه يقولها قلت باستغراب " تستهبل ؟!؟!! “


تركي " أكيد ﻻ .. أنا واضح بكلامي .. الحبوب مخدرات ابيه يدمن عليها ووقتها نشوف الخطوة اللي بعدها !!! “


قلت " مستحيل لو انكشف بروح فيها مستحيييييييل !!! “
تركي باستهزاء " ﻻ تخافين ما راح يكشفك احد انتي خليك ذكيه يعني لما تسوين له الشاهي حطي فيها حبه وشوي شوي بدمن عليها .. !!! “ 


انصدمت كنت رافضه لكن الاغراء اللي كان يقوله أنه بيوصل لاهلي وفلوس تغنيني عن ذل هذا الإنسان اللي يتسمى أبوي وشايله اسمه وهو ما يبيني .. !!!!



“




طلعت من ذكرياتي وتركي يبتسم وهو يطالع فيصل اللي ربطه .. كنت اشوفه يبتسم بحقد بكره بحسد .. أي إنسان هذا ليه كذا حاقد عليه وش مسوي له .. !!!!


ثم طالعني وقال " كفو يا وعد كذا تعجبيني سويتي اللي عليك .. وصدقيني بتوصلين لكل اللي تبينه .. !!! “


حسيت اني نذله خدعته خنته سويت كل شيء .. لانه بالنهاية زوجي صح كان زواج عرفي لكن أنا وافقت عليه من البداية الغلطه كانت اني وافقت بس عشان أنفذ خطة تركي وافقت لو أني رفضت كان ما أحد درى بس سالم ما راح كان يرضى أقعد عنده كان بزوجني بالغصب .. !!!! 


طلعت من أفكاري وأنا أشوف فيصل ينتفض من الألم وهو يقول " تكفون ابي ارتاح تعبان احس نفسي تعبان مني قادر أتحمل الألم " حسيت بضيق وقلت بخوف " تكفى تركي اخاف يموت "


طالعني باستهزاء وقال " ﻻ تصيحين بس عليه هذا النذل الخسيس كان برميك مثلك مثل اي بنت في الشارع استانس فيك وطفش والحين كان برميك .. !!! ﻻ يهمك هذي الاشكال أنتي ما تعرفينه مثلي .. !!! “


كان فيصل يطالعني بضعف كان يحاول يتحرك لكن ما يقدر تركي كان رابطه وﻻ يمكن يتحرك .. !!!


شوي راح تركي وسحب شنطه كانت معه وطلع منها إبره وحسيت بخوف لاني حسيت انه ناوي على شر وقلت " ﻻ يكون بتقتله !!! “


ضحك تركي وقال ﻻ تخافين بخليه يرتاح هو يبي يرتاح بعطيه شيء احسن من اللي ياخذه .. !!! 


وقرب من فيصل وقال له " بريحك يالغالي " ثم فك ايده وعطاه الإبره وفيصل ينتفض من الألم لين بدا يهدى شوي وشوي حسيت بخوف وقلت " تركي يمكن أحد يشك تعرف يمكن يسمع صوتنا أحد لان هذي عماره وأخاف يبلغ أحد .. !!! “


تركي بابتسامه " ﻻ تخافين منب غبي انا عارف كل شيء ومجهز لكل شيء مستحيل أحد يسمعه وهو مربط كذا وبعدين بتركه يروح لبيته أصلا .. !!!


انصدمت من كلماته وش يخطط له هذا الإنسان بس سكت لان حسيت الكلام ما ينفع .. !!!!!


// × // // × // // × // // × //






اتصلت عليها وقلت لها تطلع الحين اني انتظرها وبهدوء طلعت وركبت السياره وهي ساكته وأنا مشيت خفت أسألها وانصدم أنها عرفت أو ما تكون عرفت ثم تشكك في سؤالي .. !!!


وقلت بمحاولة أخوفها " ممكن أفهم كيف تروحين لهذي الإنسانه بدون أذني أنا مب قلت لك ﻻ تروحين .. أنا بوديك .. !!! “


كانت ساكته وﻻ تبي ترد استغربت وش فيها وهنا دريت أنها درت بشيء فكملت وقلت " نجد ممكن تفهمييييني وش فيك ؟؟؟؟؟؟؟ قاعد اكلمك وﻻ صرتي ما تسمعين .. !!! “


وبعد ما قالت شيء وهنا حسيت بقلبي يدق بسرعة خفت خفت مدري وش أقول ﻻ يكون بس تسوي فيني شيء هذي يمكن تفكر أنها ميته ميته فتاخذني معها .. !!!


وبعدين طلعت من افكاري وأرسلت لابوي رساله ابلغه أن نجد عرفت أنها بتموت بعد ثلاث سنوات لان هذا واضح أنها عرفت وسكوتها دليل وظليت ساكت لأني ما كنت مستعد أفلت أعصابي ووقتها ممكن أفضح كل شيء … !!!!!


وصلت البيت ووقفت السيارة والتفت لنجد وقلت " نجد ؟ "


كانت ساكته وشكلها سرحانه وحسيت باعصابي بتفلت لكنها هنا نطقت وقالت " ليه ما قلت لي وعمي ليه ما قال لي أن باقي لي في حياتي بس ثلاث سنوات .. !!!! أنتم ليه ما علمتوني بالحقيقه .. !!! “ 


سكت وش أقول ؟ يعني اقولها عشان ما نبيك تعرفين اننا نبي نسرقك بعد ما تموتين .. !!! حتى وإن كانت بنت حرام هذي انسانه لها أحاسيس حسيت أن أبوي ظلمها كان رفض ياخذها وقال لها كل شيء أما يظلمها وعشان ايش فلوس … !!!


قلت بضعف " انزلي والحين ابوي بفهمك كل شيء " كنت ضعيف مب قادر أواجهها تركت كل شيء لأبوي ودخلنا وشفت أبوي ينتظرنا وهناك أخذ نجد لغرفته وﻻ أدري وش صار بينهم … !!!!!






// × // // × // // × // // × //




ابتسمت وقلت " يشرفني ياعمي أتقدم لبنتك .. !! “
طالعني بنظره ثم قال بهدوء " ياولدي اعذرني لكن البنت مخطوبه .. “
قاطعته وقلت " عادي عمي انت خيرها يمكن تبيني وﻻ تبيه ؟! “


هنا قام بعصبيه وقال لي " شكلك داخل المكان الغلط !!! أقولك البنت مخطوبه تقولي خيرها ؟!!! أنت صاحي وﻻ فيك شيء .. اسمعني تيسر ياولدي ودور لك بنت في غير هالمكان .. !!! “


هنا سكتت وقمت وطلعت من المكان يعني ما استغربت رده بالعكس تمنيته وتوقعته .. ولحظتها رفعت الجوال اتصل على عهد وبلغتها باللي صار وكانت خايفه أن أبوها يشك فيها .. بس طمنتها في الكلام ولكنها ظلت متضايقه أنه معناها بتصير زوجة لسعود لكني أكدت لها أن في بالي خطه بسويها أقنع فيها أبوها .. !!!!!






// × // // × // // × // // × //






شفته يصحيه ويقول " اسمع الحين رح لاهلك وكل شيء عادي لكن صدقني يا فيصل اذا حكيت كلمه وحده أبلغ عنك وأدخلك أنت وأهلك في السجون وتصير سمعتكم على كل لسان وﻻ أظنك تبي هالشيء .. !!!!


واذا ظليت ساكت كل شيء تبيه بجيك حبوب ابر اللي تبيه وبترتاح وما ابي منك ﻻ مبلغ وﻻ شيء .. !!! 


كان فيصل يطالعه وهو ينتفض حسيت بألم لمنظره كان يتألم ويتنفس بصعوبه وقال باستسلام " إن شاء الله مني قايل شيء .. !!! “


ابتسم وقال " خلاص رح لأهلك وعش حياتك ومتى ما بغيت شيء تعال هنا وبلغ وعد وهي تتصل علي .. “


وهنا شال فيصل شماغه وطلع من المكان وهو يمشي بشويش التفت لتركي وقلت له " وش ناوي عليه ليه تبيه يرجع لأهله "


التفت علي وقال " اسمعي أنتي اللي تبينه بتاخذينه بجيب لك عنوان أهلك وبحاول أعرف القصه كلها من سالم أما غير كذا ما لك دخل في شيء .. !!!! ﻻ تسألين وﻻ عليك من هذا الإنسان هذولي حسابهم معي وانتي ما لك دخل في الموضوع .. !!! “


سكتت ما لقيت شيء اقوله هذا الإنسان غامض مدري وش يخطط له أو يرسم له … !!!!!!!!!!




// × // // × // // × // // × //
يتبع ..
// × // // × // // × // // × //


طالعت أبوي وقلت له " يبا وش أسوي وش صار معك !!! أنا مدري أخاف تطلب الطلاق ويخرب كل شيء خططنا له .. !!! “


ابتسم لي أبوي وقال " خلاص أنا سويت كل شيء معها .. نجد بنت عاقله وقدرت تتفهم الموضوع .. قلت لها اني لما عرفت أن باقي عليها ثلاث سنوات وفي احتمال ما تعيش أكثر من كذا .. فانه ما بغيت أجرحها وأوجعها بغيتها تعيش آخر لحظات حياتها مستانسه معنا بدون ﻻ تحس بشيء وطبعا هي صدقت كل كلمه قلتها وبصراحه هي سألتني اذا هذا سبب موافقتك على الزواج يعني أشفقت عليها لكني قلت أنك وافقت وبدون ﻻ تدري عن شيء ثم أنا قلت لك أنه يمكن ما تعيش أكثر من ثلاث سنوات وأنت قلت مب مهم وكل شيء بيد الله .. يعني ببساطه ﻻ تخاف البنت قدرت أفهمها وهي تشوف فيني عمها الشهم اللي مستعد يسعدها .. !!! “


حسيت كلام أبوي طمني لكن في النهاية هي مازلت تظن أنه بين أهلها طيب وين المشكله صح أننا نكذب لكن هي بتعيش آخر حياتها مرتاحه واذا ماتت بكون حلال عمي لنا اللي هو أصلا مفروض يكون لنا لأنها بالنهاية بنت حرام يعني بدل ﻻ تعرف الحقيقه وتنصدم وتعيش حياتها بألم بنخليها تعيش آخر عمرها مستانسه من جد .. !!!!!!!!!!!!!!


طلعت بعد كلام أبوي لغرفتي واللي جهزها أبوي بشكل يتناسب معنا .. غرفتي كان بجنبها غرفه ثانيه مالها استخدام فاضافها لغرفتي وصارت نوعا ما جناح عشان ناخذ راحتنا بشكل كامل .. !!!


دخلت لقيتها تكتب كعادتها مدري وش تكتب في هذا الدفتر طول وقتها تنشغل فيه .. ابتسمت وسلمت عشان تنتبه لي شافتني بنظره غامضه ثم رجعت لدفترها حسيت بنوع من التوتر .. !!!


قلت بتردد " نجد سامحني أنه يعني ما... “ 
قاطعتني وقالت " انت سامحني أنك تقضي آخر عمرك مع إنسانه بتموت .. واقولك اذا بغيت تطلقني عادي طلقني ترى ما اهتميت .. !! “


استغربت كلامها وكيف أن ما أعني لها شيء قلت بنوع من الضيق " مني مطلقك وﻻ شيء واذا انا ما أعني لك شيء أنتي تعنين لي شيء " حسيت كلامي غريب هي تعني لي شيء وش أحس فيه هذي بنت حرام فاهم يا محمد ﻻزم تتذكر هذا الكلام ﻻ تتعلق فيها .. !!!


أبوي كان يبيها تتعلق فيني وشكلي أنا بتعلق فيها هذي الحقيقه اللي ما أقدر أخفيها .. !! شفتها تطالعني ثم تقول بابتسامه " اهم شيء ما تكون شفقه وأبيك تفهم ما أحب أحد يشوفني بنظرات شفقه .. الموت حق وأنا الحمدلله راضيه عانيت الكثير في مرضي وما أقولك اني ما ضعفت ﻻ بالعكس ضعفت كثير وتمنيت أني أموت عشان أرتاح لكن لما أتقرب من ربي أرتاح وأحس براحة وأقول الحمدلله .. صح أني مني متخيله أنه احتمال بعد ثلاث سنوات ما أعيش لكن الحمدلله أنا اللي مسعدني أني قدرت أوصل لأهلي وأكون بينهم وأعيش آخر حياتي معهم وأنا بس أتمنى يا محمد تسامحني اذا بتعبك هالثلاث سنوات ومتى ما رحت ترى تقدر تتزوج وﻻ تفكر فيني بالعكس انساني .. !!! “


لأول مره تتكلم عن مرضها وكلامها كان مب بسيط كلامها ما يقوله إﻻ رجل قلبه قوي وبجد اكتشفت في هذا اليوم أن هذي الإنسانه تتميز بشيء قلبها قوي بس بايش بذكر ربها سبحان الله .. !!!


ابتسمت أن ربي وفقني فيها مع كل شيء هذي الإنسانه أخلاقها وافعالها اللي اشوفها يخليها تكبر بعيني رغم كل شيء .. !!!


طلعت من أفكاري وهي تقول " الأعمار بيد الله ومين يدري يمكن ربي يكتب لي الحياة أكثر من كذا ويمكن أقل بالنهاية أنا راضيه .. “ هنا وقفت على كلامها معقوله تعيش أكثر من ثلاث سنوات ؟! ايه يمكن الطبيب يغلط يمكن ربي يكتب لها والأعمار بيد الله وقتها وش بسوي أبوي انا وش بكون ردة فعلي صراحه مدري .. !!!


ثم كملت بمرح " بس ﻻ تتوقع أني بتنازل عن اللي ابيه انا قلت لك بشتغل في الدار ﻻ تحرمني من هالشيء يا محمد هذي أمنيتي .. !! “


هنا ضاق صدري رجعنا للدار وقلت " ﻻ انسي هذا الموضوع لوسمحتي تبين أي شيء من عيوني لكن فكرة الشغل في الدار ﻻ انسيها مره وﻻ تفكرين فيها "


هنا قالت بضيق " وربي ما لك داعي يا محمد يعني إﻻ تبي تردني لكن معليش كلامك على راسي لكن بشتغل برضاك وﻻ بدون رضاك .. أنا أخذت موافقة عمي وﻻ يهمني شيء ثاني " 


حسيت بعصبيه كيف تأخذ موافقة أبوي لذي الدرجه ما لي قيمه أنا زوجها وقلت بعصبيه " من جدك نجد على أي أساس تقولين لأبوي هو زوجك ؟؟؟؟؟ وﻻ انا !!! يعني الموضوع لي وﻻ حبيتي تاخذينها تحدي يعني وتثبتين كلمتك فوق راسي .. !!!! “


طلعت من الغرفه معصبه وحاس بالكره لها ما استانست شوي إﻻ قلبت مزاجي !!! يعني من جدها تقول لأبوي وانا مستغرب أصلا كيف أبوي يقبل وهو عارف أن هذي اللي ما تتسمى هناك وممكن تقول بكلمه هنا وﻻ هنا وتعرف نجد أنها لقيطه .. !!!!!






// × // // × // // × // // × //




“ وصلت لشيء ؟؟ "
قلت بضيق " بصراحه يا زيد مني مرتاح للحين ما نشوف تحرك مدري كيف يفكر زعيم عصابتهم يعني مني فاهم وش يخطط له حسب كلامه في عملية كبيره لكن وش هي العملية ما ندري وراكان للآسف ما يقدر يأخذ علم منه وﻻ شيء "


زيد بتساؤل " والله مدري مرات ما ارتاح لهذا راكان ومرات أقول أنه بتعاون معنا .. !! “


قلت " مب مشكله نصبر المهم هم تحت مراقبتنا وهذا أهم شيء وباقي الخطوات نشوفها شوي شوي أهم شيء ﻻ يختفون عن العيون .. “


زيد " إن شاء الله بنمسكهم في النهاية وبنوصل للخيوط كلها "
قلت بنوع من الحماس " الله يسمع منك يا زيد .. !! “




// × // // × // // × // // × //




وصلت كنت أحس نفسي منهار مصدوم مدري وش أقول كنت ضايع بمعنى الكلمه وﻻ عارف وش أفكر وش أقرر .. !!!


كنت حاس بتعب كبير في جسمي .. دخلت بهدوء للبيت وبديت أطلع الدرج ما تمنيت أحد يسمعني أو يدري أني جيت ولما وصلت للصالة لقيت أختي عهد جالسه بالصالة وقاعده تكلم مدري ليه بس حسيت بكره وتقدمت لها مع كل تعبي وقلت بعصبيه " وش قاعدة تسوين للحين ومين تكلمين "


شفتها مصدومه من دخلتي عليها وبعصبيه سحبت منها الجوال وسكت أنتظر أسمع الطرف الثاني ولقيت صوت بنت تتكلم .. حسيت بالغلط اللي سويته لكني ما اهتميت وقفلت الخط في وجهها وقلت " مين هذي اللي تكلمينها لآخر الليل .. !!! “


طالعتني بصدمه وقالت " وانت وش دخلك جاي آخر الليل وشف ملابسك كيف وبعد كل هذا تسألني ليه أكلم صديقتي .. وش دخلك أنت ليه أكلمها أبوي عشان تحاسبني .. !!! “


حسيت بكل الحقد اللي ضد تركي تجمع بداخلي وبعصبيه سحبتها من شعرها ودفيتها على الارض وقلت لها " وربي يا عهد لو اشوفك قاعده لهذا الوقت سهرانه ما يصير لك خير فاهمه .. !! “
ورحت لغرفتي كنت مب قادر أتحمل أعصابي متدمره وكل شيء حولي ممكن أدمره والتفت شفت رسالة وصلت لجوالي ولقيتها منها " نوره " اوه هذي مب وقتها أبد فاضي لها أنا اللي فيني كافيني وبدون ﻻ اهتم قفلت الجوال ورميت نفسي على الفراش كنت تعبان من كل شيء بس أبي أنام .. !!!!!!!!!!!!!!!!!!!!!!!!!!!!!!!!




// × // // × // // × // // × //






قلت بضيق " يبا كيف توافق لها تشتغل بالدار .. مب أنت تبي تبعدها عشان ﻻ تلتقي بهذي اللي اسمها بسمه .. !! وأنت الحين تجمعهم مع بعض ؟؟؟! “


طالعني أبوي وابتسم وقال " وتحسب أني ما حسبت حساب لهذي الأشياء .. !!! ﻻ تخاف بسمه تكلمت في موضوعها وبتم نقلها لدار ثاني "


قلت بضيق " حتى يبا كيف تكسر كلمتي انا زوجها وﻻ ابيها تشتغل !!! “
أبوي بابتسامه " انا عارف يا محمد لكن أنت افهمني .. !! هي لما تشوف اني دايم اوقف معها وأكون سند لها بتحبني وبتظل تعتقد دايم أني مستحيل أضرها بعدين خلها تشتغل وش بتضرك فيه ؟!؟؟! “


قلت بعصبيه " يبا زوجتي وأنا حر ما ابيها تشتغل !!!!!! “


قال ابوي باستهزاء " مصدق أنت زوجتي !!! ترى زواجك منها كلها كم سنه وينتهي يعني زواجك عشان نضمن فلوسها ﻻ أكثر وﻻ أقل فلا تكبر الموضوع خلها تشتغل وخلها براحتها وﻻ ترد لها طلب .. !!! “


طلعت من عند أبوي مب مقتنع في كلامه وحتى لو مب متزوجها إﻻ عشان فلوسها مب معناها أترك تلعب على كيفها .. !!! بمشيها هالمره لكن وربي لوتفكر تبلغ أبوي مره ثانيه بشيء وانا رافضه ما يحصل لها خير أبوي ما له دخل مهما كان اللي يبيه وبصير فلوسها بياخذها لكن هذي زوجتي وأنا المسئول عنها مب هو .. !!!!!!!!!!!!!!!




// × // // × // // × // // × //






كنت جالس أمشي أحس نفسي ضايع ميت ايه ميت كنت جسد لكن بلا روح ﻻ أهل ﻻ وظيفة قدمت استقالتي خلاص أنا منهار مب متحمل الحياة وبديت أفكر بحل أنتحر ؟! هل الحل اني أنتحر وربي تعبت مني قادر ابي ارتاح من هذي الحياة يارب تاخذني وتريحني .. !!! 


كنت أمشي هايم على وجهي وﻻ أدري وين أروح ﻻ فلوس ﻻ شيء خلاص ما فيني أروح الوظيفة صحيح أنهم للحين ما قبلوا استقالتي لكن خلاص والله تعبت الكل ضدي تلميحات كلام جارح استهزاء ليه عشاني ولد حرام .. !!!!!!!!


وبسببها هي أمي اللي جالسه مستانسه بحياتها حسبي الله عليها ربي ﻻ يسامحها وربي كرهتها .. !!!!!!!!!


حسيت بكره بألم حتى سعود في النهاية باعني أكيد ليه يرضى فيني عشان أتزوج أخته أنا ولد الحرام أخذ أخته بنت الحسب والنسب مين يرضى فيني وﻻ أحد .. !!!


وصلت لحارة ﻻ أدري وش هي وﻻ وين هي كنت ضايع وﻻ مستعد افكر وباستسلام طحت على الأرض كنت منهار وتمنيت لحظتها أني أموت ويمكن اذا لقيت شيء حاد أقتل فيه نفسي وأرتاح ايه خلاص أنا يأست وأنا جبان ضعيف ما أقدر أتحمل أكثر .. !!!!


حسيت بدموعي بتنزل لكن هنا بس سمعت الآذان ينطلق ايه آذان الفجر يالله .. سمعته وهو ينطلق يالله يارب .. !!!


الله أكبر ** الله أكبر 
الله أكبر ** الله أكبر 


الله على الآذان سمعت كل كلمه استشعرتها من لحظة الله أكبر حتى ﻻ إله إﻻ الله وربي حسيت براحة بهدوء في داخلي وبصعوبه قدرت أقوم بروح المسجد يمكن ربي يهديني للطريق الصح اللي أروح له ويوفقني .. !!! 
دخلت المسجد وأنا منهار وتعبان وأتمنى ربي يسهل لي ودعيت من قلبي أن ربي يسهل لي ويوفقني ويفرج من همي .. !!!!






// × // // × // // × // // × //








كنت ضايقه فيصل ضيقني بكلامه مدري وش فيه راجع متآخر وشكله كان معصب يمكن صارت له مشكله بينه وبين نوره .. !!!


بس الحمدلله ان اللي كانت متصله علي هي صاحبتي هذاك الوقت وﻻ لو كان راكان كان ممكن تصير مصيبه لازم انتبه بشكل أكبر .. !!! 


ابتسمت لرسالته بس مازلت أنتظر فكرته كان قايل لي بشوف حل لموضوعنا بس للحين مدري خايفه اذا بتزوج سعود وصعبه بقول لأبوي اني ما أبي سعود خاصه أني وافقت عليه أول يمكن يشك ويرفض لذلك ما لي إﻻ الصبر لين أشوف وش يفكر فيه راكان .. !!!




// × // // × // // × // // × //








قلت بنوع من التساؤل مع أني أعرف أنه مستحيل يجاوبني بشكل واضح " ممكن أفهم وش تخطط له ألحين "
.. ابتسم وطالعني وقال " ﻻ تشيلين هم كل شيء بمشي خطوه خطوه المهم أنتي ألحين عادي نومي بالشقه وكل شيء مثل أول ولو صار شيء اتصلي علي أنا عندي موعد ضروري ألحين ﻻزم أخلصه .. !! “


مثل ما توقعت هذا الإنسان غامض بشكل قلت بملل " تركي وربي مليت متى توصلني لأهلي أبي أروح لهم أبي أعرف مين هم خايفه أن سالم ما عنده شيء وﻻ يعرف شيء "


ابتسم بخبث وقال " ﻻ تشيلين هم هذا سالم خليه علي وأنا بتكفل فيه وأهلك بتوصلين لهم ﻻ تخافين .. !! “


بحياتي ما ارتحت لهذا اللي اسمه تركي لكن ألحين بالذات ﻻزم أوثق فيه لأن كل من حولي تخلى عني وحتى فيصل ما كان فيه خير أكثر منهم وكان ناوي يتخلى عني .. !!!!!!






// × // // × // // × // // × //






كنت متضايقه مدري وش فيه يتضايق وﻻ يبيني أشتغل وﻻ ومب عاجبه أني قلت لعمي عن الموضوع مب أنا متوقعه لو ما قلت لعمي مستحيل يوافق لكنه جاء وقال لي أنه موافق .. !!! 


حسيته مب مقتنع لكن مب مهم .. المهم أسوي شيء خاصة بعد اللي عرفته انصدمت ما أكذب ما صدقت ما اقتنعت معقوله ثلاث سنوات ويمكن ما أكون فيه وأصير ميته … !!!!!


استغفرالله .. وش أقول الأعمار بيد الله واذا ربي كتب علي نهايتي أنا راضيه المهم أعمل الخير .. !!


كنت متضايقه نوعا ً ما وخاصة وأنا اشوف مريم مشغوله في اختباراتها ما ألومها الله يعينها ويسهل عليها .. وأنا حاس بنوع من الطفش عشان كذا بكون الشغل تسلية لي وأستفيد منه وأسوي شيء في حياتي خاصة مع أطفال محرومين من أشياء كثيره بس المهم يقبلوني وخاصة عمي قال أنه بكلم أحد يعرفه عشان يوظفني .. !!!


حسيت بنوع من الحماس لبكره متحمسه أداوم يارب أنك تسهل وتوفقني لما تحب وترضى .. !!!






// × // // × // // × // // × //






كنت واقفه مصدومه من كلماته قلت " وشلون بتسافر ممكن تفهمني ماجد أنا محتاجه لك بعد موت بسام الكل مب طايقني وﻻ عندي أهلي اللي يفزعون لي لكن أنت أخوي "


طالعني بصمت ثم قال " مناير انا اوﻻ اسمي صار تركي ثانيا أخوك بايش أنتي دارية أني مب أخوك أصلا أبوك دخلني على أني أخوك صح بس بالنهاية أنا مب أخوك صعب بظل أعيش معك بعدين أنا بسافر بس مب ألحين لكن حبيت أبلغك لأن سفرتي يمكن تصير مفاجآه وبصراحه اذا سافرت ما أتوقع أني أرجع .. !!! “


هنا اندفعت وقلت " طيب تركي أبي أروح معك تكفى .. !!! “


طالعني باستغراب وقال " أنتي من جدك وش أخذك معي بصفتي ايش مناير ﻻ تنهبلين !!!! “


قلت بضيق " خلاص تزوجني تركي وتصير محرم لي تكفى ما اقدر أعيش بدونك ﻻ أبوي وﻻ أمي وحتى زوجي راح صح أني كرهته لكن كان تاركني في بيته .. خايفه أم زوجي ترميني وربي مني قادر أتحمل يا تركي كل شيء ضدي تزوجني وأنا موافقه ما ابي شيء بس تاخذني معك "


شفته يطالعني باستغراب ثم يقول بضيق " أقول مناير تبين شيء شكلك بديتي ترمين في الكلام وكلامك هذا ما عجبني أبد .. أنا أولا مستحيل أتزوجك أنا عشت معك على أنك أختي ما أقدر أفكر أني أتزوجك بعدين أنتي طيبه مناير تستاهلين اللي أحسن مني ما تستاهلين إنسان مثلي .. !!! “


حسيت بقهر وقلت " وليه انت وش فيك أنت قلتها عشت معي أعرف عنك كل شيء خلاااص !!!!!! “


هنا قال بغموض " بس أنا شخص يده كلها دم كلها حقد وإنسان ما لي ﻻ هدف وﻻ طموح في الحياة ما أنفع لك وأنا جيت أبلغك باللي عندي .. !!! سامحيني مناير كان غلطت في يوم عليك ويعلم الله أني عزيتك مثل اختي وأغلى مع اني بحياتي ﻻ شفت لي أخت وﻻ حسيت بمعنى الأخت .. !!! “


حسيت بضيق بضعف ما بغيته يروح لكن اختفى من قدامي راح ولحظتها حسيت أني ما راح يكون بيننا لقاء وبديت أحس بظلمة البيت والخوف بدا يملي قلبي وتمنيت أنه بسام يرجع ايه لأول مره أتمناه رغم كل شيء كان يملي البيت كنت أحس فيه رجال .. !!!!!!!!!!!!!!!!!!!!!!!!!!!!!!






// × // // × // // × // // × //










كنت قاعد بعد الصلاه ما أبي أطلع وأحس براحة في المسجد الله مع كل الهم والضيق أحس براحة عجيبه وغريبه سبحان الله وشوي بديت أسمع صوت شخص حولي التفت ولا شفت شخص كبير في العمر استغربت وقلت " هلا سم عمي ناديتني "


ابتسم وقال " هلا فيك ياوليدي وش بلاك يابوك اشوفك مب من أهل الحارة بعدين الكل راح لكنك قاعد فيك شيء "


ابتسمت وقلت " ﻻ سلامتك ياعمي "
ابتسم وقال " كان بك هموم فضفض ترى مرات الواحد يحتاج يتكلم ويحكي وأن كان فيه شيء خاص وﻻ تحب تقوله براحتك بس تذكر كلمة كنت دايم أحطها في بالي وأبيك تحطها في بالك ﻻ تاخذ الهم على أنه كبير بالعكس تذكر أن ربك كبير ورحيم وغفور وبإذن الله يجلي همومك المهم ما تيأس وتتقرب من ربك .. !! “


ابتسمت براحه وبدون ما أفكر بديت أحكي لهذا الشخص كل شيء حسيت فيه طيبه كبيره وأخلاق تفرض علي أحترمه وكلامه كان بلسم بالنسبة لي .. !!!!


// × // // × // // × // // × //






في مكان العزاء الكل جالس بصمت والكل حزين رجل طيب رحل من الدنيا كان رجل يذكر له بالخير وخاصة في آخر حياته على عكس عياله الكل يسمع في شرهم لكن المصيبه كانت بفقدان الأب والأخ بعد وبقي له ولد واحد بس وثلاث بنات كان هذا الشخص جالس في زاوية بصمت كان حزين على فراق أبوه لكن اللي مخفف الحزن أن الشخص الوحيد اللي كان بقاسمه في الورث هو أخوه وألحين كل شيء بكون بيده لأن خواته أصلا بيده وﻻ يمكن يسوون شيء بدونه .. !!!


ابتسم متعب بهدوء ثم سكن حتى ﻻ يلاحظ أحد كان يتذكر لحظات أبوه الأخيره وكلماته أنه يصير مع أخوه مثل الجسد الواحد لكن بعد دقائق مات أخوه وبسببه صار له حادث وﻻ أحد راح يكشف الحقيقة خاصة مع وفاة اللي تسبب في الحادث وبكذا اندفنت السالفة مع كل جهة وهو ضمن كل شيء .. !!!!!!!!!!!!!!!!!!!!!


// × // // × // // × // // × //




كان واقف بإبتسامته وبغموضه وهنا أبلغهم بالخطوة القادمه الخطوه والضربة القويه على كلامه وهي السطو على بنك الكل انصدم بايش يفكر وبايش يخطط .. !!! 


“ بنك من جدك بوس ما ظنتي فكرة سرقة البنوك بهذي البساطه وخاصة مع التقنيات في الحماية يعني صراحة صعب الموضوع .. !!! “


البوس بغموض " بنك بس مب أي بنك أنتم لاتهتمون كل شيء أنا رسمته وكل شيء بتم مثل ما أبي أنا بس حبيت أبلغكم فكرة مبسطه عن الخطوة القادمه لكن كل شيء عنها في وقتها " .. !!!


راكان باستغراب " بنك والله مدري بس ما أظن نقدر على هذي العمليه "


ابتسم البوس بخبث وهو يفكر لخطته اللي رسمها في مخيلته … !!!!!!!!!!!!!!!!!!!!!!!!!!



// × // // × // // × // // × //


نهاية الفصل السادس عشر
أحـقـاد تـحـت الـرمـاد
الفصل السابع عشر

// × // // × // // × // // × //

"


إن الأمور ليست دائما ً تقاس من النظره الأولى وكما يقال أن النظرة أو الحكم الأول قد يكون صحيح في عديد من المرات فهو كذلك قد ﻻ يكون صحيح .. !!!


"

// × // // × // // × // // × //



كنت حاسه في ظلمة البيت وحاسه بالضيق يملي قلبي … كيف بعيش حياتي الباقيه .. !!!


ﻻ زوج ﻻ أب ﻻ أخ وحتى أعمامي ما أظن أحد منهم يبي يشوفني .. حسيت بالضيقه تملي قلبي كنت أحاول أنوم لكني خايفه قلبي كان يدق بسرعه من الخوف .. !!!!


مدري كيف بعيش حياتي هنا بدون أحد .. !!! بدون شخص يسندني بدون شيء .. !!!


طلعت من أفكاري على صوت الجرس .. حسيت بقلبي ينتفض يارب مين اللي جاي يمكن " تركي " رجع ؟ ايه اخوي ماجد .. بخوف قمت من فراشي ونزلت تحت كنت أركض من الخوف وكنت حاسه وكأنه في شخص يلاحقني ولما وصلت الباب وفتحته حسيت براحه ثم مشيت لباب الشارع وفتحته ووقفت مصدومه آخر انسانه توقعت أشوفها .. !!!


قلت بألم " عمتي .. !!! “


كانت أم بسام دخلت للبيت ومشيت وراها غريبه وش جابها أكيد تبي ترمي كم كلمه علي .. !!! ايه عمتي أخت أبوي مع ذلك بحياتها ما رضت من زواج ولدها فيني لأنها كانت عارفه الحقيقه اللي كذب فيها ولدها وهي أن ماجد حاول يعتدي علي لكن الحقيقه كانت بسام بس ما صدقت بحياتها واعتبرت أني أنا وماجد سبب وفاة أخوها واللي هو أبوي .. !!!!


سكتت انتظرتها تتكلم لكنها كانت ساكته وتطالع في البيت ثم راحت جلست على الكنب بصمت وهنا استغربت شفتها تصيح بألم وش فيها .. قربت منها وقلت بخوف " عمتي وش فيك ؟! “


طالعتني وهنا بشكل غريب سحبتني لها وضمتني وهي تهمس بضعف " آسفه يا بنتي أنا عرفت كل شيء سامحني وسامحي بسام … وربي انا آسفه .. !!! “




ما عرفت وﻻ فهمت شيء لكني ضميتها أكثر كنت محتاجه لإنسان يقف معي وهذي عمتي وقفت معي ارتحت لها حسيت بحنان الأم فيها وبكيت من قلب وكانت هذي دموع سنوات تجمعت في داخلي … !!!




// × // // × // // × // // × //




“ وشلون يسرق بنك ؟! وايش البنك اللي ناويه ما حدد لكم شيء .. !!!! “


راكان بهدوء " مدري هذا اللي عندي وقلته "
حسيت أن أعصابي بتتلف ما عاد فيني أتحمل أكثر كل ما له الموضوع يتعقد وراكان للحين ما أفادنا بشيء وقلت بقهر " شكل ما منك فايدة أنا أفضل نهاجم مكانكم ونمسك عصابتكم كلها وأنا بطريقتي أجبرهم يعترفون بكل شيء وكل شخص ياخذ حقه وعقوبته .. !!! “


راكان بخوف " مب هذا اتفاقنا … أنت وعدتني تساعدني ما اتفقنا على هذا الكلام ومب ذنبي اذا للحين ما استفدت مني أنا أوصلك المعلومات أول بأول "


زيد بهدوء " عبدالرحمن .. راكان ما قصر .. أنت هد وأنصحك تروح تريح في البيت ترى أعصابك كل ما لها تتعب وصاير ما ترتاح إﻻ قليل "


سكتت ما عرفت أرد بس هزيت راسي باستسلام وموافق لكلام زيد ومشيت من عندهم كل ما لي أتعب أبي أوصل لخيط يخص العصابه شكلي بس بهاجم مقرهم وأمسكهم وأجبرهم يتكلمون … مع أنه الخوف يكونون عنيدين وصعب نوصل لإثبات يخصهم مدري خايف متردد .. ببساطه حسيت نفسي متعب ما فيني حيل حتى أفكر وﻻ أدري كيف وصلت البيت لكني طلعت بدون ﻻ أسلم على أحد وانسدحت في الفراش من التعب .. !!! 




// × // // × // // × // // × //






كنت أمشي للشقه مدري ليه طلبني .. قال يبي يشوفني وكنت خايف أقابله للحين مصدوم كيف صرت مدمن أيه أنا مدمن وربي مني مصدق كنت مب مفكر للحظه أن ممكن هذي النذله تسوي فيني كذا .. حقدت على وعد وتمنيت أقتلها .. ايه وأرتاح منها .. !!! “


دخلت الشقه وشفت تركي جالس على الكنب ويطالع التلفزيون !!! ما كذبت يوم شكيت فيه وطلع كلامي صح ﻻزم أوقفه وﻻ بدمرنا يبي يسرق فلوسنا لكن المشكله ما في يدي شيء لو تكلمت أنا بتضرر أنا بيده مدمن ممكن يبلغ عني وتصير سيرتنا بلسان الكل وأخاف أبوي يدري ويروح فيها .. !!!


طلعت من أفكاري على صوت تركي وهو يقول " هلا في ولد أبوفيصل هلا .. !!! “


قلت بضيق " وش تبي ؟؟ أكيد تبي فلوس عارف ما راح تعطيني هالسم ببلاش ﻻزم تاخذ الفلوس تحب هالفلوس كم تبي يلا اطلب !!! “


طالعني باستهزاء وقال " ما ابي فلوسك وانا قلتها لك من البداية كل شيء تبيه بجيك بدون مقابل لكن هذي خدمه تحب تسويها بالطيب تمام ما تبي تسويها صدقني وعد بتسويها نيابة عنك .. !!! “


طالعته بحقد وقلت " وش تبي ممكن تفهمني ﻻ تتعبني ترى ما فيني اعصابي ما تتحمل كثير "


طالعني ببرود وقال " شف انا بريحك دايم دامك معي صح وأنا اللي أبيه طلب بسيط .. !!! تطلق بنت عمك نوره "


طالعته بصدمه وش يخربط هذا الإنسان وقلت بعصبيه " وش دخلك في بنت عمي يالخسيس وكيف تنطق اسمها .. !!! “


تقدمت بجنون له وكنت بضربه لكن وبدون ﻻ أدري كيف صار هو المسيطر على الموقف وقدر يطرحني على الأرض ويمسكني بقوه وهو يقول " اذا فكرت تتعدى حدودك صدقني أخلصك بجرعة زايدة وتموت موته ما أظنك تتمنى تموتها .. !!! “


حسيت بخوف وقلت بألم " تكفى أسوي اللي ابي بس مقدر أطلق نوره هذي بنت عمي وربي يمكن أبوي يروح فيها … تركي أطلبك تكفى !!! “


طالعني بغموض وقال " مب بس تطلقها ابيك تقولهم أن في بنت تحبها وبتتزوجها وﻻ تقولهم مب أي بنت بنت ما لها أصل بنت حرام .. !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!!!!!!!!!!!!!!!!!!!!!!!!!!! “






// × // // × // // × // // × //






كنت أشوفها تستانس أنها بتداوم رغم كل شيء كنت مستانس لها وفرحان لأنها بالنهاية مستانسه ايه هذي حقيقة ما أنكرها بديت أفرح لفرحها .. !!!


وشكلي أنا اللي تعلقت فيها أتوقع اذا أبوي عرف في أفكاري ممكن كان هدم الدنيا فوق راسي .. لكن ما أقدر أكذب على نفسي وأقول أنها ما آسرتني بلطفها وطيبتها البنت فيها كل شيء ممكن يتمناه الشخص لكن بس بس مشكلتها أصلها .. هذا اللي مخليني خايف منها للحين ما أضمن أنها تكون مثل أمها .. !!!!


ليتها كانت بنت عمي صدق كان استانسنا وعشنا حياتنا وكل شيء طبيعي بس وش أقول .. أفكار تاخذني وأفكار تجيبني .. مرات أحس أني مب قادر أفهم نفسي حتى يعني مدري وش أبي أوصله ؟! أبوي يهمه الفلوس منها لكن أنا ما تهمني فلوسها .. !!!


بالعكس مرتاح لها وأهتم فيها كل ما ذكرت أنه ممكن بعد ثلاث سنوات تصير مختفيه عن حياتي يضيق صدري ما قدر أتخيل الفكره طلعت من أفكار لما ركبت السيارة وهي تبتسم لي وتقول يلا .. !!!


مشيت بالسياره بهدوء كنت ساكت ما تكلمت هي كانت تتكلم بفتره وفتره وكل كلامها عن الدوام ومستانسه فيه واللي قهرني ما فكرت تعتذر أو حتى تسألني برايي شكلها أصلا ما كنت مهتمه فيني وﻻ يهمها موافقتي ايه أهم شيء رضى أبوي .. !!!!!!!!!!!!!!!!!!


طلعت من أفكاري لما وصلتها للدار وهمست لها بهدوء " انتبهي لنفسك ومتى ما خلصتي دقي علي أرجعك لأن اليوم مني رايح الدوام .. !! “


مشت وهي تشكرني .. حسيت بملل مدري وين أروح .. ما لي إﻻ فيصل لي فتره عنه صراحة قطعته بس وش أسوي انشغلت في الفتره الماضيه مره وتوني راجع لكن مب مشكله أتصل عليه وأشوف وش صار عليه أخبر تزوج ذي اللي اسمها وعد يقول يحبها يا حليله بس كنت أستهزء فيه وبكلامه وشكلي بصير مثله .. !!!!!!!!!!!!!!!!!!!!!!!!




// × // // × // // × // // × //




ابتسمت لي وقالت " صدقني يا بنتي أنا ما كرهتك إﻻ من حبي لأبوك ما كنت عارفه شيء وﻻ أدري وش الحقيقه .. !!! لكني عرفت كل شيء بالآخير .. !!! “


قلت بتساؤل " بس كيف عرفتي كل شيء "
طالعتني بصمت وهمست بضعف " مرام علمتني كل شيء "
قلت بتردد " مرام اللي .. “


قطعت كلامي وقالت " ايه مرام اللي قتلت بسام .. !!! بالصدفه لقيت لها دفتر تاركته في بيتي مدري هي كانت قاصده وﻻ ناسيته وقريته كان مذكراتها تسجل فيه كل شيء من الأشياء اللي سجلتها عن بسام قريتها وليتني ما قريتها كانت أشياء توجع لكن وش أقول هذا ولدي .. !!! الله يرحمه .. ومن اللي قريته عن أنه قد اعترف لمرام أنه اعتدى على بنت عمه عشان يقدر يتزوجها ويورط أخوها وياخذ الحلال كله وهذا اللي صار .. صدقني يا بنتي انصدمت ما توقعت أن هذا ولدي من بطني ما توقعته كذا سوى في الناس قريت أشياء أوجعت قلبي .. أنا ما ألومك على كرهك لي وحتى له بس أبيك تسامحيني وتسامحينه ترى هو راح وكل اللي ابيه تسامحينه .. !! “


طالعتها وقلت وأنا مستغرب من كلامي " عمتي حتى أبوي غلط ما كان مفروض يدخل شخص غريب ويخليه على أنه منا وفينا ما أنكر أن ماجد ما غلط معي وكان دايم مثل أخوي لكن بالنهاية عارفه أن هالشيء غلط .. صح أني اشتاق له كثير وحتى أمس جاني لما حسيت محد حولي قلت له يتزوجني عادي أي شيء بس بكون معه لأني كنت محتاجه لشخص لكن لما أفكر ألحين أدري أنه كان غلط كل اللي صار .. وأما بسام ما أقدر أقولك أني بسامحه بسهولة لكن بحاول .. !! “


سكتت عمتي ثم قالت بهدوء " ما أقدر ألومك وأتمنى تسامحينه في النهاية وصدقيني منتي بحاجه ﻻ للغريب وﻻ لأحد انا بجلس معك وبتصيرين بمثابة بنتي أنا محتاجه لبنت تعوضني عن فقدي لبسام وأنا أبي بعد أعوضك لاني ظلمتك كثير يا بنتي .. !!!! “








// × // // × // // × // // × //




صدمني أبوي بكلامه ما كانت وقته الروحه لبيت عمي .. خاصة بعد اللي صار لي مع تركي وخاصة أني بمشي مثل ما يبي .. وربي مني قادر كيف أقول لأبوي خلاص ما أبي بنت عمي .. !!!


قلت لأبوي بهدوء " يبا ما نقدر نآجل الروحه ليوم ثاني ؟! “
قاطعني أبوي وقال " ﻻ انا اتفقت مع عمك نجيه اليوم .. ترى من زمان عن بيت عمك وخاصة أن عبدالرحمن ماخذ له اجازة هذي الفتره .. “


سكتت وش أقول ما في يدي حيلة وجيت بمشي أجهز نفسي وقفني أبوي وهو يقول " اسمع أنا وأخوانك بنسبقك لبيت عمك أنت تلحقنا لما يجي تركي عشان تاخذه معك .. !!!! “


قلت بصدمه " وش تقول يبا تركي وش دخله ؟! “
طالعني أبوي وقال بابتسامه " انا عزمت تركي بصراحة هذا الولد ينحب ويدخل القلب وحتى أن منصور ولد عمك أشوفه مرتاح له .. فقلت خله يجي معنا خاصة أني أحسه مسكين الولد ما له صحبه وﻻ شيء وانت ومنصور تقدرون تصيرون له صحبه .. ونكسب أجر في الولد لأنه طيب ويستاهل كل خير !!! “


طالعت أبوي بصدمه من كلامه وقلت بعصبيه " وش ذا الخرابيط يبا من جدك جايب لي واحد مثل تركي وتقول طيب مدري ايش !!!!!!!!!!!!!!!!!!!!!!!! “


جيت بطلع لكن أبوي وقفني وهو يناديني بعصبيه ويقول " وش فيك تكلمني كذا !!!! تراني أبوك وﻻ أنت ناسي .. ومب تركت تركي بحاله مب أنت بنفسك قايلي أنك شكلك ظلمته وش فيك بديت ترجع مثل أول تشك فيه !!!!!!! “


أشك فيه ؟؟ ليتك تعرف يبا بس .. كنت أفكر وﻻ أدري وش أقول بس همست باستسلام لأبوي " وﻻ شيء بس انا تعبان وبلحقكم وباخذ تركي مب مشكله .. بروح أريح لي شوي ثم أجهز نفسي "


مشيت وتركت أبوي .. النذل تركي كان حاسب لكل شيء لما أبوي عزمه قرر ونفذ عشانه بكون حولي براقب وبنفس الوقت الكل متجمع .. !!!!


أنا دمرت نفسي وطحت في الدمار هذا … بس مب قصدي يارب ساعدني .. الخسيس النذل وربي ما راح أسكت له .. !!!!!!!!!!!!!!!!!!!!!!!!!!




// × // // × // // × // // × //






كنت أفكر وش أسوي بس مدري له فتره مختفي ﻻ خبر ﻻ شيء .. حاولت أوصله شيء لكن ما قدرت أوصل لشيء حتى أمه وخاله ما يعرفون شيء وحسيت أمه كأنها خافت عليه يوم درت أنه اختفى بس يمكن ما عاد ينفع خوفها .. !!!


الله يعيين مدري وش الحل يعني كيف أقدر أوصله .. غلطتي أني رفضت ؟! بس بشكل منطقي حتى اذا وافقت أختي يمكن ما توافق .. ما كان له داعي يتقدم هو من الأساس .. أو كان شفت راي أختي وبعدها قررت .. حسيت بأفكار مشوشه في راسي مدري وين أبي أوصل .. !!!! 




// × // // × // // × // // × //




قمت بصعوبه .. وطالعت الساعة وذكرت ﻻزم ألحق أبوي كان الوقت توه العصر بس ما عاد بقي شيء على المغرب كلها نص ساعة .. ولقيت رسائل من تركي أنه ينتظرني .. !!!


قمت تجهزت ومشيت لكني مريت بالصالة في عهد طالعتها باستغراب وقلت " ليه ما رحتي !!!؟ "


طالعتني بهدوء وقالت " شوي تعبانه فقلت لابوي اني بقعد "
استغربت وقلت باستهزاء " أول كنتي أول من يطير لبيت عمي مدري وش صاير لك شكلك متطاقة مع نوره !!! المهم انا رايح تركي ينتظرني تحت .. !!! “


عهد بضيق " مدري وش فيه أبوي يعطي هذا الإنسان وجه "
قلت بضيق " حتى انا مدري ليه أبوي معطيه وجه لكن وش نقول .. المهم ان بغيتي شيء اتصلي على ابوي وﻻ علي خلاص ؟! “


طالعتني وقالت بابتسامه " أوكي !!! “


مشيت ونزلت تحت ومثل ما توقعت لقيت تركي ينتظر بحماس وشفته يبتسم لي ويقول " كيفك طال عمرك ..!!!!!! “


نظرت له باستحقار .. النذل وش يحس فيه يمثل كأنه طيب .. وبعصبيه شغلت سيارتي وجاء معي طالعته بضيق وقلت " ما في أبوي عشان تمثل .. !!! “


ابتسم وقال " عارف يا فيصل بس تعرف ﻻزم الواحد يمثل حتى مع نفسه عشان تكون خططه ماشية بالشكل الصحيح .. المهم ما قلت لي وشلونك ومحتاج شيء ترى جبت معي ابر للإحتياط تعرف .. !!! “


طالعته بصدمه وقلت " لو امسكتنا شرطه .. !!! بروح فيها " ابتسم وطالعني وقال " أكيد وهذا المطلوب لانك اذا فكرت ما تنفذ المطلوب .. بكون ولد عمك عبدالرحمن هو اللي يمسكك مب أنا .. !!! “


طالعته بعصبيه النذل الجبان .. !!!!!!!! تمنيت أذبحه بيدي لكن مسكت أعصابي لاني كنت خايف منه ما أقدر أسوي شيء ضعيف أمامه .. !!!!!!!!!!!!!!



// × // // × // // × // // × //

يتبع ..

قلت بضيق " سامحني يا عمي لكن يعلم الله هذي الفترة منشغل بأشياء كثيره .. وخاصة في عصابة نطاردها وما نقدر نوصل لها .. وبصراحة العصابه خطيره ومب سهله .. !!! “


سعود بتآييد لكلامي " صدق عبدالرحمن لأنه يجي بين فتره وفتره يطلعني على الجديد وبصراحه أقولكم غريب هذا المجرم اللي يقود هذي العصابة مدري كيف يفكر أحسه حاقد وناقم على المجتمع .. وبشكل منطقي يبدو لي أنه تعرض لشيء في طفولته يخليه ينقم على الجميع الموضوع كما يبدو لي مب موضوع قتل لأجل السطو الموضوع أكبر من كذا وأنا قلت هذا الكلام لعبدالرحمن لأن طريقة عملياته وحتى أنه في كل مره يقتل شخص يعني هذا ما له سبب ؟؟ بس الرجل وكأنه يحب ينتقم من المجتمع بهذي الطريقه .. !!! “


على هذي الكلمة قطع حديثنا صوت شخص يتكلم " تعجبني دائما فلسفتك دكتور سعود .. صراحة لطالما كنت أتمنى ألتقي فيك .. !!! “


التفت باستغراب لمصدر الصوت وشفت فيصل ومعه شخص ثاني .. استغربت لكني قلت بابتسامه " هلا وغلا في ولد عمي وينك ياخي لك وحشه ما تنشاف أبد .. !!! “




وقمنا سلمنا على فيصل وعرفنا عمي على تركي ومين يكون صراحه حسيت بنوع ما أنه ما كان له داعي يعزمه عمي يعني مهما كان هذا غريب وأنا حسيت بنوع من الثقل في وجود هذا الشخص .. !!


سمعته يتكلم مع سعود باحترام وأنه قرأ بعض كتب اللي كتبها سعود حسيت بكلامه تملق ونفاق يبان لي الشخصيات وهذا منافق شكله .. !!!


التفت لفيصل وقلت " ها ياولد عمي وش احوالك وش علومك .. !!! “ 


طالعني فيصل بنظره غريبه ثم قال " بخير بخير .. !!! “
قلت باستغراب " ياخي انت ومنصور مدري وش فيكم منصور من بداية الجلسه وهو يطقطق بالجوال ومب حولنا ووجه تحس مب مضبوط وأنت جاي وقلبك مب معنا لكن ما ألومك شكل قلبك مع اللي داخل .. !!! “


هنا طالعني بعصبيه .. ضحكت وقلت " خلاص خلاص بسكت "




// × // // × // // × // // × //




حسيت أنه إنسان فاضي .. يحسب أن بالي مع نوره .. أنا ألحين ناوي أطلقها مدري وشلون وربي مني قادر .. شوي سمعت صوت جوالي رفعته وشفت رسالة من تركي التفت له شفته يبتسم لي .. !!!


يهددني النذل لازم أسوي الموضوع .. ياربي وش الحل ما أقدر أخيب أبوي الكل متجمع وربي ما أقدر .. !!! 


قمت من المجلس وسمعت أبوي يقول " وين رايح يا فيصل !!! “
قلت بضيق " تعبان بطلع شوي وراجع .. !!! “


طلعت من المكان وقعدت في الحديقه اللي موجوده .. بيت عمي كبير ومسوي في الحوش حديقه على مستوى ممتاز .. حسيت بضيق وش أسوي كيف أقول لأبوي تراني ما ابي نوره ما أقدر وﻻ قدام عمي .. !!! 


طلعت من أفكاري على صوت تركي وهو يقول " ﻻ تفكر سوي اللي اتفقنا عليه وترتاح .. ترى الحين انت مرتاح لكن بتتعب وصدقني وقتها بتتمنى تبيع أي شيء عشان تاخذ ابره .. لكن أنا ما أبي اللي هذا الشيء وبترتاح وبعطيك اللي يكفيك شهر كامل .. !!! “


قلت بعصبيه " ما أقدر تسمعني ما أقدر والله ما اقدر أخيب ظن أبوي أعصبه علي بتعب يمكن يروح فيها .. !!!! “


تركي بعصبيه " ويوم تزوجت هذيك الضعيفه ثم رميتها تبي تطلقها ليش ما فكرت كذا وﻻ عشانها لقيطه .. !!! ما عاد فيني صبر ألحين تدخل وتقول لأبوك وﻻ بدخل وأقوله عن ولده المتعاطي !!! المدمن !!!!!!! “


ضاقت فيني الدنيا ومشيت دخلت المجلس وقلت لأبوي " يبا طلبتك أبيك برا شوي "


ما راح أقول الكلام في وجه عمي على الأقل أخذ أبوي على جنب وأقوله هذا أحسن .. !!!


طالعني أبوي مستغرب وقال " وش تبي ما به غريب تكلم !!! “
قلت بانهيار " تكفى يبا تعال معي ما فيني أتحمل أكثر "
طالعني أبوي بخوف ومشى معي برا .. وتركي تركنا ودخل المجلس معهم … طالعت أبوي ونظرة الخوف في عيونه وقلت بضعف " يبا انا اسف بس ما أقدر والله ودي لكن مب بكيفي ما اقدر !!! “


طالعني بخوف وقال " وش اللي ما تقدر وش فيك فيصل تراك خوفتني !!! “
قلت " يبا ما اقدر أتزوج نوره .. أنا في بنت أحبها !!! وﻻ أقدر أكذب على نفسي وأتزوج نوره "


طالعني أبوي بنظره وقال " وش تخربط أنت فيصل أنت صاحي وﻻ فيك شيء !!!!! وش تترك نوره وتتزوج بنت تحبها مين هذي انت وش تحكي !!!!! “


قلت بتعب " يبا بتزوج بنت حبيتها ما لها أصل بس حبيتها !!! “


طالعني أبوي بعصبيه وقال " وش تقول انت اكيد تمزح جاي تقولي الحين بعد ما اتفقنا على كل شيء وحددنا متى زواجكم أنك بتترك بنت عمك نوره عشان بنت حرام ومستانس بنفسك وانت تقولها !!!!!!!!!!! شكلي ما عرفت أربيك "


ومع هذي الكلمه ضربني أبوي كف خلني أطيح غصب .. ما تحملت جسمي انهار وأنا انهرت وحسيت بالدموع بتتجمع فيني خلاص ما فيني أكثر .. !!! 


تجمع عمي وصار صراخ ما صرت أعرف شيء وكان أبوي يحاول يضربني وأسمع يصارخ فيني ويقول " حسبي الله عليك ما عرفت أربيك انا متبري منك !!! انقلع برا ﻻ أشوفك في بيتي أنا متبري منك .. !!!! “


حسيت بكل شيء ينهار لكن فجأه شفت تركي يتكلم ثم سحبني مدري وش كان يقول النذل الجبان .. أصلا وش يهم أكيد يبي يدمرني خلاص أنا تدمرت .. !!!!!!!!!!!!!!


سحبني لبرا وقال بابتسامه " تعجبني يا فيصل وربي انك كفو .. يلا تعال اخذك للشقه ترتاح فيها وأعطيك اللي تبي "


دفيته بعصبيه وقلت " انقلع عني صدقني لأقتلك يالنذل !!! “ 


بعدت عن تركي ودخلت سيارتي ومشيت وانا منهار .. رفعت الجوال واتصلت بتلقائيه على رقم محمد لما رد قلت بعصبيه " محمد انا تعبان ابي اجيك الحيييييييييييين فاهم !!!!!!!!!!! “ 


// × // // × // // × // // × //




“ عهد أنا ما عاد فيني أتحمل .. شكل ما في حل وبنفترق !!! انا كل اللي ابيه تستانسين في حياتك !!! “ 


قلت بضيقه " ﻻ تقول كذا راكان ﻻ تضيق صدري .. !!! “
راكان بضعف " اسمعي أنا أبي أشوفك ألحين عهد .. على الاقل نتكلم مره أخيره مع بعض وبعدها صدقيني ما راح أزعجك مره ثانيه وﻻ راح تشوفيني وبتمنى أن ربي يوفقك في حياتك مع سعود … !!! “


قلت بخوف " ﻻ تقول كذا للحين ما ندري يمكن نلقى حل ؟! “
قال بهدوء " مدري .. بس عهد انا تحت بتجين وﻻ أمشي ؟! “
عهد " طيب شوي وجايه .. !!! “




// × // // × // // × // // × //




حسيت بخوف لما سمعت فيصل يتصل علي وهو يتكلم بشكل غريب .. قمت انتظرته لما جاء ركبت معه ومشى في السيارة كان يمشي بالسيارة وسكت ما حبيت أتكلم لين يتكلم هو .. !!!


اليوم اتصلت عليه وﻻ رد والحين فجآه اتصل علي يبيني بموضوع وكان واضح أنه تعبان بالتلفون حتى شكله كان واضح أنه منهار .. !!!


شوي تكلم " محمد أبي مسدس تقدر تجيب لي مسدس !!!! “


طالعته بخوف وقلت " وش تخربط .. مجنون انت فيصل وش تبي في مسدس .. انا حسيت أنك مب طبيعي انت سكران !!!!!!!! “


طالعني بعصبيه وقال " ﻻ مدمن مخدراااااات !!!!!!!!! أنا تدمرت يا محمد تكفى طلبتك أبي مسدس أبي انتقم من اللي دمرني ابي تدبر لي مسدس مدري كيف وﻻ ابي اعرف شيء بس تجيب لي مسدس ﻻزم مستعد أدفع أبي أقتله النذل !!!!!!!!!! “


طالعته وقلت بخوف " مجنون تبي تروح قصاص أنت مب صاحي يا فيصل .. أقولك وقف على جمب تقولي مدمن شكلك منت صاحي سكران وﻻ فيك شيء مدري وش صار فيك اسافر وانت كنت مستانس انك بتتزوج اللي تحبها والحين مدري وش قاعد تخربط تقول تبي تقتل ومدمن .. !!! وقف هنا وقف بسرعة "


ما صدقت أنه وقفت ونزلت وقومته وخليته يجلس ورا .. انسدح باستسلام وانا مشيت في السيارة شوي لين يهدى كان منهار ويتكلم بكلام كثير ما سمعت له وﻻ فهمت كثير لاني كنت محتار في اللي صار بفيصل ثم شوي هدى والتفت له لقيته نايم .. !!


كان واضح أنه مب طبيعي معقوله يكون شارب فيصل يشرب والله مدري مني مرتاح الولد مب طبيعي خلني أخذه معي البيت لين يصحى بكره وأشوف وش وضعه لاني حسيت ما له داعي أخذه لبيته وهو في هذي الحالة .. !!!!!!!!


// × // // × // // × // // × //




كنت مصدوم من اللي صار وش اللي سمعته أشوف عمي تعبان وبنهار وأبوي يهديه وتركي بعد .. ومنصور ثارت أعصابه وطلع يدور فيصل ويقول أنه بنتقم منه .. !!!!


وش اللي يصير مدري كل اللي أعرفه فيصل هون من خطبته على نوره .. مدري ليه !!!! للحين ما قلنا لنوره لأن خايفين تنهار نبي نصبر لين نشوف حل لهذي المشكله …. !!!!


صراحه انصدمت وش اللي صار عشان يهون فيصل أنا مدري صراحه لكن بجد ما حبيت أنه ينسحب بهذي الطريقه من الموضوع .. !!!


التفت لسعود اللي شفته يفكر بعمق وقلت له " سعود وش رايك انا مصدوم صراحه "


طالعني وقال " أنا مثلك يا عبدالرحمن مدري وش فيه فيصل وش اللي يخليه يسوي اللي سواه بيني وبينك أنا حسيت أنه مب طبيعي يا عبدالرحمن .. !!! “


استغربت وقلت " كيف مب طبيعي ؟! “


قال " مدري بس ما ارتحت تقول كانه شارب له شيء .. ما كان طبيعي ﻻ وجهه وﻻ شكله "
قلت بصدمه " معقوله يكون شارب له شيء والله مدري صراحه اللي صار مب منطقي فممكن ﻻ تستبعد بس وش اللي يخليه يشرب يعني فيصل من يومه معروف باخلاقه وكيف أنه ما له بحركات اللف والدوران .. وربي صرت محتار وﻻ أقدر أفكر .. !!! “


سمعت عمي أبوفيصل يقول " حسبي الله عليه من ولد طيح وجهي وربي ما لي وجه أقابلك ياخوي "


أبوي همس بحب له " أفى بس وش ذا الكلام انت اخوي وفيصل ولدي .. وان كان فيصل غلط فهذا ولدي وغلط وﻻ أرضى تقاطعه مهما حصل أو تتبرى منه .. وسع صدرك ألحين وما تدري يمكن في سوء تفاهم وينحل الموضوع ﻻ تكبر المواضيع .. !! “


حسيت كلام أبوي منطقي على الاقل الحين لين نعرف وش سالفة فيصل .. بصراحه اشغلني فيصل بافكاري في العصابة وايش تخطيطها الجاي .. الله يعيين ويسهل !! 






// × // // × // // × // // × //




قلت بخوف " وين بتاخذيني .. تكفى راكان رجعني خايفة يرجعون أهلي وﻻ يحصلوني "


ابتسم وقال " ﻻ تخافين ما راح نطول بوصلك مكان نستانس فيه ثم نرجع بسرعة .. أنا مستحيل أضرك .. !!! “


سكتت ما عرفت وش أقول لكني كنت خايفة كنت عارفه اني غلطانه من البداية يوم مشيت معه .. لكن وش أسوي !!!!!!!!!




// × // // × // // × // // × //




“ أنا بس أبي أعرف أنت وش عليك منهم ليه كذا مب طايقهم .. !!! أنا صراحه ما لقيت سبب مقنع في اللي تسويه "


طالعني بنظره غامضه ثم قال " بكره بشوف موضوعك وبجيبلك اللي تبين أكثر من كذا ﻻ تسآلين أحسن لك وأحسن لي .. يلا أنا استآذن وبروح أنام .. !!! “


طلع من الشقه وراح .. هذا الإنسان كل ما له يزيد غموض مدري في ايش يفكر أو وش يبغى من عائلة أبوفيصل لكن بس أبيه يجيب شيء عن أهلي وبس ما يهمني شيء ثاني كل هذا يخصه وﻻ يهمني .. !!!!




// × // // × // // × // // × //






“ يبا معليش هو تعبان وبغيت أخليه معي اليوم بالبيت وبنام أنا وياه بالخيمه "


طالعني ثم قال " براحتك !!! “


حسيت أبوي ما اقتنع لكن مب مهم .. طلعت فوق عشان أخذ لي بطانية لي وله ولقيت مريم و نجد وقلت بتساؤل " ابي بطانيات .. خويي تعبان وجاي ينام عندي .. وبنام معه بالخيمه … !! بالله بسرعة وحده منكم تشوف لي بطانيه " 


مريم بملل " اظن زوجتك هي اللي مفروض تخدمك اما انا انسانه بدرس وراي اختبار "


طالعتها باستهزاء وقلت " ايه باين المذاكره وﻻ احد يذاكر قدام التلفزيون .. !!!!!! “ 


طالعتني بنظره وقالت " ايه هذي انا … وش اسوي ما اقدر اذاكر إﻻ كذا "


انتبهت لنجد وهي جايبة البطانية اخذتها وشكرتها .. ونزلت لفيصل لقيته قايم ويلتفت حوله شكله مستغرب ابتسمت وقلت " انت عندي نام اليوم هنا وبكره تروح لاهلك يا رجال منت مضبوط وجاي تخربط حسيتك شارب لك شيء "


طالعني بصمت ثم قال " شكرا ً .. !!! “


فجأه انسدح وحسيته يبي ينام وﻻ هو مستعد للآسئله سكتت واحترمت صمته ومر وقت وحسيت فيه يغوص بالنوم .. يا ترى وش غير فيصل قبل ﻻ أسافر كان مستانس مع اللي بتزوجها شكل عرف أهله بكل شيء قايل له ﻻ تسوي هذا الشيء ترى بتضيع نفسك لكن ما اهتم بشيء سوى اللي براسه .. !!!!!!!!


بديت أفكر بنجد .. ودي أعرف بمشاعرها بالنسبه لي هل أنا أعني لها شيء ؟!؟! مدري مرات أحس أني بديت أرمي خيط وخيط وﻻ عدت أفكر بشكل طبيعي وش أسوي طيب ما أقدر إﻻ أفكر فيها .. !!!!!!!!!!!!!!!!!!!!!!!! حسيت أني ضعيف وما أقدر أتحمل أفكاري الغبيه .. غمضت عيوني وأنا أحاول أهرب بالنوم .. !!! 








// × // // × // // × // // × //




كانت تتنفس بصعوبه وتتكلم بألم " تكفى تـ...ركي أنا خلاص آسـ...فـ...ه "


كان يطالعها باستحقار وبعصبيه قال " آسف هذي وين أصرفها !!! ﻻ يا بابا مب الأمور تمشي كذا أنتي غلطتي وﻻ راح يكفيني شيء عشان أخذ حقي منك .. فلا تتعبين نفسك .. مهما اعتذرتي وربي ما راح أسامحك كل ألم تحسين فيه بسيط من اللي صار فيني .. سامعه بسيييييييييييييييييييييييييييييييط وليته بس فيني حتى هي تألمت وأنتي ﻻزم تتألمين مثلها ﻻزم أدمرك فاهمه .. !!!!!!!!!!! “


وبعصبيه سكر الباب وقفل عليها .. مب مستعد يتركها تهرب مع أنه عارف ما فيها حيل أصلا تهرب .. لكن لازم يحسب لكل شيء هذا هو دايم يحسب خطواته من البداية للنهاية .. !!!!!!!!!!!!




// × // // × // // × // // × //



نهاية الفصل السابع عشر
أحـقـاد تـحـت الـرمـاد

الفصل الثامن عشر


// × // // × // // × // // × //




“



خطوه .. تتبعها خطوه .. وكلما زدنا اقتراب بدأ الغموض بالذهاب ولكن ماذا بعد ؟!







“




// × // // × // // × // // × //







فتحت عيوني وتذكرت اللي صار أمس كان واقع وﻻ حلم ؟! ﻻ كان واقع أكيد واقع … كله من تركي كله منه حطمني وبسببه خسرت كل شيء بنت عمي خلاص خسرتها وعمي وحتى أبوي وأهلي خسرتهم .. !!!!




قمت من الفراش ولقيت محمد نايم ؟! وش جايب محمد وانا وين أصلا .. نسيت مني ذاكر إﻻ أني شكلي جيت لمحمد مدري هو جاني ناسي بس شكله بيت محمد .. !!!!




حسيت بضيق كل ما أتذكر اللي صار أمس كيف كيف سمعت لتركي .. حسيت راسي مصدع وتذكرت السبب ادماني .. النذل كيف انخدعت كنت مثل الغبي أشرب الشاهي وﻻ أحس معقوله ما حسيت بالتآثير الكبير ؟!!!




التفت لمحمد وبهدوء ناديت عليه " محمد .. محمد .. محمد "




يمكن أكون مزعج بس أبيه يصحى أشكي أشوف وش أسوي طلعت من أفكاري وهو يقوم من الفراش ويبتسم لي ويقول " هاهـ صحيت وجاي تزعجني .. ايه وش عليه تمون يا صاحبي تمون "




ابتسمت على كلامه وقلت " سامحني محمد أشغلتك معي اللي صار لي أمس مو طبيعي .. !! “




طالعني بجديه وقال " خير اشغلتني بعدين تعال أنت تشرب أمس حسيتك مثل السكران وش بلاك فيصل فهمني ﻻ يكون عشان وعد ؟!! “




عصبت من ذكر اسمها وقلت بعصبيه " الله يقلعها النذله هي وتركي هم سبب كل شيء الله ﻻ يوفقهم .. دمروني يا محمد أنا خسرت كل شيء "




طالعني منصدم وقال " وش فيك أنت فيصل .. فهمني تراك أشغلتني !!!!!!!!!!!!!! “

قلت له كل شيء وأنا تعبان وضايق كانت السالفة تقهرني تضيقني .. وهو يسمع ولما خلصت طالعني وقال " معقوله وش اللي تقوله لذي الدرجة يسوي فيك وش يحس فيه هذا مريض ؟؟؟ رح اشتك عليه قلهم انت ما لك ذنب وادمانك ما تدري عنه انخدعت !!!!!!!! “




قلت بعصبيه " من جدك محمد كيف أتكلم بتصير فضيحة فينا ما أقدر وبعدين هو مهددني أنه بفضحني وبثبت أني أنا سبب كل شيء وهو ما له دخل .. محمد أنا ما فيني حيل عليه ألحين أنا ضعيف منهار !!! “




طالعني محمد بعصبيه وقال " ﻻ تقعد تقول ما أقدر وفضيحة اسمع ألحين ﻻزم تتعالج هذا أول شيء بعدين تبعد شره عن أهلك "




قلت بخوف " وكيف تبي أتعالج ؟!!! “




ابتسم وقال " اسمع وش رايك نضبط لنا سفرة للخارج على أساس فترة نقاهه وبعدها أوديك المستشفى وتتعالج يعني نشوف لنا أحد هالدول وأنا بضبط كل شيء وش قلت ؟! “




قلت بضيق " وأنا أقدر أقول ﻻ .. أبوي متبري مني بس ما ابي أطول يا محمد .. أنا خايف على أهلي من تركي !!! ألحين ما أقدر أتكلم محد بسمع لي .. !!! لكن لما أرجع وأتعالج وربي لأوقفه عند حده النذل الجبان .. !!! “




محمد وهو يبتسم " وسع صدرك وﻻ يهمك الحراميه اللي على أشكاله يخسى ياخذون شيء وبعدين أبوك صحيح طيب بس ما ظنتي غبي عشان يلعب عليه وياخذ فلوسكم ﻻ تخاف "




كلام محمد صحيح بس ما يندرى أبوي طيب بزيادة وللحين يظن أن تركي طيب وعلى نياته الله يستر بس .. !!!!







// × // // × // // × // // × //







“ يا راشد هدي أعصابك .. ما ينفع تتعب نفسك .. تكفى عشاني .. !!! “




أبوفيصل بعصبيه " النذل الجبان حسبي الله عليه هذا مب ولدي سمعتي مب ولدي والله ما أحلله وﻻ أسامحه .. !!!! ما عاد لي وجه أشوف أخوي … مدري وش أسوي مدري كيف بنت أخوي بتتحمل أن ولدي النذل هرب ما يبيها وعشان مين بنت من الشارع وﻻ مستانس ولدك يقول بنت حرام !!!!!!!!! “




كمل بعصبيه " مستانس يبيني أموت أكيد يبي يورثني ما توقعت أن ولدي تربيتي يطلع كذا خسيس نذل يترك بنت عمه وبترك الناس كلها تحكي فيها !!! لكن والله ما أخليه يشوف شيء ﻻ فلوس وﻻ هو ولدي وما راح أسامحه أبد !!!!! “




كان يتنفس بصعوبه جلس على الكنب وزوجته تحاول تهديه لحظتها كان هذا أول انكسار لأبوفيصل كان حاس بقهر بألم بضيق .. ما توقع هذي الضربة تكون من ولده .. !! ما كان يدري أن في شخص يحفر له وينتظره يطيح وما كان يدري أن هذي المصيبة ما كانت إﻻ بداية في طريق مظلم يمكن ما تكون له نهاية .. !!!










// × // // × // // × // // × //







“ يبا وش اللي صار .. أنا للحين مصدوم من اللي صار يعني كيف فيصل يطلع منه هذا الكلام .. !!! “




طالعني أبوي وقال بصدمه " والله يابوك مدري أنا نفسك ما توقعت اللي صار .. !!! والله حسافة فيه هذا الولد .. أجل دامه من البداية ما يبي البنت يقعد يخطبها ثم يتركها ليه ؟! اذا ما يبيها براحته بس ﻻ يجي يخطبها ويخلي الكل يحكي على بنت عمه !!!! الكل بسألنا ليش وخاصة أنه ملك عليها يعني زوجها !!!!!! “




طالعت أبوي بصمت وقلت " بصراحه يبا هذا الإنسان جبان حسافة بس فيه … بس يبا ﻻ يآثر هذا الشيء بينك وبينك عمي يعني مهما كان أنتم أخوان !!! “




أبوي طالعني بعصبيه وقال " وش تحسبني هذا أخوي مهما صار واذا ولده ما يعرف يحشم الرجال وﻻ يعرف يقدر الأمور فأنا غير وما راح أتخلى عن أخوي عشان ولده مب كفو !!! .. تدري وش اللي ضيقني أن ذا اللي اسمه تركي الغريب كان أحسن منه وقف معنا !! وقفته وقفت رجل صراحه مع أني ما حبيت أنه تطلع هذي الأمور لغريب "




ابتسمت وقلت " صدقت يبا أشهد بالله ما كان داخل راسي لكن وقفته وكلامه أمس وكيف وصل عمي لبيته وربي تبين معدن الرجال !!! “




أبوي بتساؤل " إﻻ تعال وش في أخوك منصور أنا شايف الولد مب مضبوط .. !!! له كم يوم مب مريحني صاير ضايق ولحاله وﻻ يتكلم وش فيه ؟؟؟؟؟؟!!!! “




قلت باستغراب " والله مدري يبا انا بيني وبينك حسيت أنه أمس مب مضبوط .. لكن مدري لكن أشوفه واسأله .. !!! “




ثم كملت " يبا ونورة وش بنسوي لها أنت شفتها انهارت أمس أخاف تتعب أكثر وأكثر .. أنا أقول ﻻزم نوديها لسعود أحس تحتاج لدكتور نفسي وسعود فاهم ماشاء الله عليه ومنا وفينا … وﻻ وش رايك "




قال أبوي بعصبيه " ليه شايف اختك مجنونه !!!! البنت ما فيها إﻻ كل عافية عادي مب هي آخر وحدة يطلع رجلها مب كفو وبنخليه يطلقها وخلاص بتتوفق باللي أحسن منه "







// × // // × // // × // // × //







والله مدري اللي صار مب سهل يعني أنا للحين مصدوم من اللي صار .. ما توقعت فيصل يسوي اللي سواه .. !!! 

مريم طالعتني وقالت " غريبه ليه طيب ترك بنت عمه وش اللي صار "

قلت باستغراب " والله مدري يا مريم اللي عرفته أنه في بنت يحبها بس ليش ما تكلم من أول توه يتكلم بعد ما صار كل شيء !!! الله يهديه والله يعين عمي أبوفيصل !! والله مسكين كان بنهار أمس !!! “




مريم " ليه طيب ما رحت تشوفه تطمن عليه "

قلت بابتسامه " ﻻ تشيلين هم بروح له ألحين إن شاء الله بعدين أمس ما قصر تركي هذا الإنسان صراحه محترم بشكل كبير وربي وقف معنا وقفة رجال أنا ألحين ما أستغرب حب أبوفيصل له الولد أصيل .. !! “




وكملت بتساؤل " بس تصدقين مدري أحس أني شايفه من قبل حتى سألته لكنه قال لي أني يمكن أتوهم لأنه ما يذكر أنه شافني من قبل بس مدري حاس شايفه مدري أنا أتوهم "




قالت مريم " تعرف الشبه واجد يعني يمكن لمحت واحد قريب منه من أول "




قلت باستغراب " والله مدري أنا بس يعني حسيت أني شفته لكن شكله الموضوع كذا واحد يشبهه .. !!! “










// × // // × // // × // // × //







طالعني أبوي بنظره وقال " وش سالفتك ليه تبي تسافر مع خويك .. وش سالفته لأني يا محمد ما فهمت عليك .. !!! “




طالعت أبوي بهدوء وقلت " يبا خوي تعبان شوي وبطلع معه بروح رحلة علاج .. وأنا أبي أوقف معه ما راح أطول بس أتطمن عليه ثم أرجع إن شاء الله .. !! “




طالعني أبوي وقال بهدوء " براحتك بس ﻻ تطول !! “

ابتسمت وقلت " إن شاء الله يبا "




ورحت قلت لأمي اللي حاولت تمنعني لكن في الآخير اقنعتها أني ما راح أطول .. ثم رحت لجناحي أبي أقول لـ " نجد "




دخلت ولقيتها تقرا في أحد الكتب هذي البنت تحب القراءه بشكل غير طبيعي وتكتب كثير في دفتر معين شكله مذكراتها أو شيء زي كذا .. طلعت من أفكاري وقلت بهدوء " نجد .. أنا بروح مع أحد أخوياي مريض ويبي يتعالج برا .. !!! “

قلت كلامي بشكل سريع ومستعجل حسيت أني متوتر ومتردد .. خايف من ردة فعلها معقوله ما يهمها رحت وﻻ جلست ؟! 




طالعتني وقالت " متى بتروح ؟! بتطول "

ابتسمت رفعت معنوياتي كلماتها وقلت " بكره بإذن الله وما راح أطول إن شاء الله "




طالعتني ثم قالت " طيب انتبه لنفسك .. !! “

ابتسمت ومشيت بروح لفيصل عشان أبلغه أن كل شيء تم وبإذن الله بكره نسافر وراح أتكفل بكل شيء والمستشفى اللي يعالجه ثم أرجع وهو اذا خلص فترة علاجه يرجع بإذن الله … !!! 




أنا بس خايف من هذا اللي اسمه تركي وش يبي منهم .. ما ارتحت لكلام فيصل هذا الإنسان ﻻزم أحد يبلغ عنه لأنه مريض وشكله يتاجر في هذي الأمور وﻻ كيف قدر يوصلها لفيصل وشكله يطمع في فلوسهم يبي يكسب من وراه لكن بسيطه يا تركي بتشوف اللي يوقف في وجهك … !!!!!!!







// × // // × // // × // // × //







طالعني زيد بنظره وقال " وش فيك عبدالرحمن اليوم ما أنت طيب شكلك للحين تعبان !! “

حسيت بضيق بقهر للحين مني قادر أتخيل اللي صار ومن الضيق جيت الشغل أبي أنسى لكن ما قدرت .. قلت بهدوء " ﻻ تهتم زيد ما في شيء بس شوي تعبان !!! “




طالعني باستغراب وقال " أجل وشو له جيت الله يهديك .. أنا أقول ريح في البيت مازلت تحتاج للراحة .. !!! “




قلت بضيق " مب مشكله زيد بعدين أرتاح ألحين بحاول أراجع ملفات العمليات اللي صارت من العصابة وآخر ما توصلنا له مع راكان يمكن أوصل لشيء يساعدنا .. !!! “







// × // // × // // × // // × //










ابتسمت لها كنت أشوفها مكسوره في داخلها .. تبكي ومنهاره ما أقدر أتحمل منظرها كله من النذل فيصل أنا كنت أعرف أنه متزوج وساكت عنه وألحين حسيت بس .. !!!




تقدمت لنوره وقلت لها " ﻻ تزعلين نوره هذا النذل ما يستاهلك !!! “

وكأني ما قلت شيء ما فكرت حتى تسكت حسيت بالألم لها ما ألومها بس بعد مب حل أنها تظل متضايقه وتبكي على حالها مهما كان ﻻزم تنسى خلاص فيصل طلع نذل وأحسن من أنها تتزوجه وهي على عماها ما تدري أنه متزوج .. !!!!




قلت بعصبيه " انسيه يا نوره هذا نذل ما يستاهلك كنت داري انه مب كفو حسافة فيه أنه ولد عمي !!!!!!! “




وطلعت من غرفتها وتركتها تبكي على نفسها .. وأنا مازلت ضايع في جوالي .. أشلي اختفت وين راحت مين هي مدري وتركي أحاول أتصل فيه وﻻ يرد وأمس ما قدرت أتكلم معه وأخذ راحتي ما أبي أحد يشك بشيء .. !!!!!










// × // // × // // × // // × //










التفت لصوت الباب .. شفت تركي جاء وحسيت بنفسي مب مرتاحه بديت أخاف منه وﻻ أرتاح له .. لأنه غامض مدري وش يخطط له يخطط لأشياء كثيره ويفكر بأشياء كثيره ما تدري وش يبي .. !!!




قلت بتساؤل " تركي وش تخطط له فيصل ما تبي تدوره يمكن يتكلم " .. !

جلس على الكنب وابتسم بسخريه وقال " ما يهمني فيصل أصلا ما فيه حيل يقول شيء .. أنا خلصت منه وما أحد بياخذ كلامه واذا تكلم الشرطه بتوصل له قبل أي أحد لأني ببلغ عنه .. !!! “




قلت بضيق " طيب أنا وش أسوي !!! “




بهدوء قال " لاتهتمين .. موضوعك بخلصه هذا الأسبوع وبشوف لك كل شيء تبينه .. !! “










// × // // × // // × // // × //







طالعت محمد .. وقفته معي ﻻ يمكن أنساها !! وقف معي وقفه كبيره وربي نعم الصاحب .. كسبت فيه رجل !!!




قلت بابتسامه " ربي يسعدك يا محمد انت ما قصرت معي .. وربي أنك أخو ما جابته أمي !!! “




ابتسم لي وقال " يا رجال وسع صدرك الموضوع عادي وﻻ يحتاج كل هالكلام اللي تقوله .. وأنا متأكد أنك كنت بتوقف معي اذا احتجت لوقفتك !!! “




كان ودي أروح لأبوي أتسامح منه أعتذر له لكن ما أظن ألحين بقبل مني أي شيء .. وربي يا تركي راح تندم كثير بس أرجع وبكشفك قدام الكل وببين للكل وش أنت من الناس .. !!!!!!!! 




محمد يطلعني من أفكاري وهو يقول " يلا مشينا فيصل !! “




ابتسمت وقلت " يلا مشينا .. “ .. وحنا نمشي في الطريق للمطار مريت على بالي أفكار كثيره وذكريات .. وعد هي السبب ضيعتني انخدعت فيها كانت راسمة كل شيء مع تركي .. !!!! 




حبيتها وعزيتها وخليتها شيء وهي أصلا وﻻ شيء كانت بنت حرام .. عشان كذا ما كان أهلها يسألون عنها .. كنت مستغرب بس ما توقعت أنها بنت حرام كان يبي شكله يتخلص منها ما ألومه بنت ما لها أصل أكيد يخاف على بناته منها بس وشلون شايلة اسمه !!!!!!




مب مهم بالنهاية ﻻزم أنساها وﻻ تهمني كل شيء بيني وبينها انتهى ولايجمعني فيها شيء … !!!! 







// × // // × // // × // // × //










تقدم أبوفيصل بهدوء وقال " هلا فيك ياولدي يا تركي .. سامحني على اللي صار أمس ما حبيت تشوف اللي صار !!! “

تركي بإبتسامه " أفى عليك طال عمرك كل البيوت فيها مشاكل ومهما صار يظل أهل البيت على قلب واحد وأنا متأكد أن ولدك يغليك وأكيد اللي صار سوء فهم وبرجع يتسامح منك .. !!! “




أبوفيصل بعصبيه " ما أبيه يجي يتسامح مني يروح يتسامح من أخوي ومن بنت عمه اللي كسر خاطرها وعشان بنت حرام تخيل يا تركي مستانس بفعلته النذل .. !!! “




تركي بهدوء " وسع صدرك طال عمرك .. ﻻ تتعب نفسك وأنا متأكد فيصل أكيد حصله سوء فهم وﻻ هو منك وفيك طال عمرك !!! “




أبوفيصل بضيق " أنت طيب يا تركي لكن ولدي واللي مني وفيني فيصل للآسف ما طلع رجال وشكلي ما عرفت أربيه .. حسبي الله عليه .. والله ما أسامحه ﻻ دنيا وﻻ آخره .. !!! “




تركي بغموض " طال عمرك عارف الموضوع مب وقته لكن وش ناوي عليه الشغل هذي الفتره أنت تعرف مضغوط ويحتاج وقفة وأنت تعبان .. !!!! مدري وش رايك وش نسوي ؟! “




أبوفيصل بألم " ما فيني حيل يا تركي ما أقدر أروح أنا للحين تعبان من اللي صار .. ولدي طعني في ظهري يا تركي .. يوم عشمت نفسي أنه بتزوج من بنت عمه وبنفرح دفن راسي في التراب صرت أستحي أقابل أخوي وش أقوله وش أكلمه فيه !!!!!!! أقوله آسف أن ولدي نذل وخسييييس !!!!!!! “




أبوفيصل كان يشكي بألم بقهر ومراره وما كان يدرك أنه كان يشكو للعدو اللي ينتظر سقوطه عشان يطعن فيه … !!!!!!




تركي بإبتسامه " طال عمرك أنت ألحين ريح هذي الفتره وبيني وبينك أحسن والشغل مب طاير فيه موظفين يشيلون الشغل وأنا بسوي اللي علي وﻻ راح أقصر اذا تبي شيء آمرني بس طال عمرك !!! “




ابتسم لي أبوفيصل وقال بضعف " الله يخليك يا تركي أنت رجل أثبت نفسك عند المواقف !!!! “







// × // // × // // × // // × //

// × // // × // // × // // × //



“ تكفى راكان ﻻ تتركني .. تكفى !!!!!! “



راكان بضحك " وش فيك تصيحين ممكن أفهم ما استانستي أمس بالسهره مع الشباب وفي الاستراحه !!! “



عهد وهي تصيح " راكان تكفى ﻻ تتخلى عني تكفى !! “



راكان بخبث " أنا ما راح أتخلى عنك ومع كل شيء صار أمس في الاستراحة لكن أنا مستعد أتنازل وأتزوجك وأستر عليك يعني يلا وين تلقين واحد مثلي شهم ويتنازل !!! بس أبوك ما أظنه يتشرف فيني وﻻ أنا من ناحيتي عادي بوافق أخذ وحده مثلك !!!!! “



عهد بانهيار " أنت السبب كذبت علي أخذتني للاستراحه وﻻ كنت أدري عن شيء .. !!! “



راكان بسخريه " صح أخذتك للاستراحه بس أنتي نزلتي وسهرتي وشربتي !!! مب ذنبي أنك غبيه مب ذنبي أن أبوك رفضني لما تقدمت لك اسمعي عهد أبوك شايف نفسه كبير ويحسب نفسه شيء لكن أظن ألحين اذا عرف حقيقة بنته راح يعرف أنه وﻻ شيء !!!! “



عهد بخوف " تكفى ﻻ راكان .. تكفى والله يقتلني ﻻ تقوله تكفى راكان !!! “



راكان بملل " طيب مب فاضي لك عندي شغل أخلصه بعدين أشوف متى أتصل عليك يلا سلام !!! “





// × // // × // // × // // × //





اللي صار لي الفتره الماضية كان شيء يصدم .. انهيارات ورفض سعود لي كلها ضربات كانت قاسية علي لكن ألحين الحمدلله الأمور تسهلت .. صرت مؤذن في المسجد وأرتب المصاحف .. وبعد في بقالة أشتغل فيها .. !!!



كله بفضل الله ثم بوقفة ومساعدة أبوأحمد .. هذا شخص التقيته في المسجد وقلت له كل ما صار لي ووقف معي وقفة .. صرت أشتغل معه في بقالته وكلم الإمام يشغلني مؤذن وأرتب المصاحف والمسجد .. وحتى سكنت في غرفة بجانب المسجد وهي تخص المؤذن .. !!!



صراحه تيسرت أموري وتسهلت الحمدلله .. مع أن سعود رفضني وانهرت لكن رفضه وصلني لهنا ثم تعرفت على شخص مثل أبوأحمد .. طبعا حسب ما عرفت منه ما عنده إﻻ بنت وحيده وﻻ عنده ولد وزوجته متوفيه .. !!!



ما أنكر تمنيت أنه يعرض علي أتزوج بنته أو كان ودي أتقدم لاني تعبت أبي عائلة أبي أرتاح مب بس أتزوج للزواج لكني أبي عائلة حولي ولكن خايف أتلقى الرفض منه ما قدرت أتجرأ في النهاية ما راح ينلام اذا رفضني أنا ولد حرام .. !!!!!!!!!!!!!!!!!!



وعشان ما آخسره كتمت هذي الأفكار في داخلي اشتغلت عنده وبس وصرت أحاول أصير مثل ولده .. !!! 



صراحه صرت أخاف الفرحه لأن أخاف انصدم بشيء كبير من الحزن يوم فرحت اني وصلت لأهلي انصدمت أن أمـي ما تبيني !!!! 







// × // // × // // × // // × //





نهاية الفصل الثامن عشر
أحـقـاد تـحـت الـرمـاد
الفصل التاسع عشر




// × // // × // // × // // × //


“


أنت بيدك الاختيار من هو الشخص الذي تريد أن تكون ؟ هل تريد أن تكون كما يريد الناس أو كما تريد أنت أن تكون !!!! لك الخيار في الشخص الذي تطمح أن تكونه .. !!!!






“


// × // // × // // × // // × //






يا ترى نوره كيفها ألحين ؟! أكيد مصدومه فيني أكيد ما راح تسامحني .. !!! أستاهل لاني ضحيت في بنت عمي عشان وعد ومين طلعت بنت حرام !!!!!!!!!!


النذله الجبانه وربي ما راح أخليها راح أنتقم منها بس أتشافى وأرجع .. !!!! 


حسيت بخوف أتشافى يمكن أموت … وأنا مقصر كثيييير تجاه ربي .. يارب اغفرلي وارحمني .. !!!!


طلعت من أفكاري على صوت محمد .. هذا الصديق والصاحب رجل مواقف طالعته بامتنان بجد وقفته ﻻ يمكن أنساها أبد .. ربي يوفقك يا محمد أنت طيب وتستاهل كل خير .. !!!


محمد وهو يكلمني " هيييييييي فيصل وش فيك أكلمك معي وﻻ ﻻ " !!!! 
ابتسمت وقلت " هلا سم معليه بس كنت أفكر .. “ 
ضحك وقال " ايه تفكر يا سعد من تفكر به .. !!! ناسينا ما عليه براحتك بس كان خلصت من التفكير تراني موجود نسولف "


سكت ما عرفت وش أرد بس ابتسمت لمحمد .. حسيت أني محتاج أسترخي وأريح راسي من كل شيء .. مع أني ما أقدر أرتاح وأنا أحس أن تركي حول أهلي ممكن يضرهم ليتني ما طاوعت محمد كان فهمت أبوي كل شيء وشرحت له موقفي لكني خايف ما يصدقني خاصة بعد اللي صار يمكن حتى ما راح يوافق يشوفني أصلا ً .. !!!


لكن بإذن الله بتشافى وأرجع وأكشف كل شيء وأوقف تركي عند حده .. غمضت عيوني وأرخيت راسي على كرسي الطائره .. !!!!




// × // // × // // × // // × //






" اسمعيني ﻻ تجيبين لي طاري هالضايع .. هذا مب ولدي وﻻ راح أسامحه فهمتي !!! شوفي حتى ما جاء يوريني وجهه لأنه مستحي وعارف أنه غلطان .. !!!! “
أم فيصل بألم " تكفى يابوفيصل عشاني سامحه مهما كان هذا ولدك ﻻ تقسى عليه .. !! “
أبوفيصل بعصبيه " ﻻ تزيدين همي هم .. روحي حطي الغداء ونادي على عهد ومهند .. !!! إﻻ وش فيها عهد ﻻ افطرت وﻻ شيء العادة لما نجي تجي وتسلم وتسولف معي اليوم منعزله في غرفتها هي تعبانه "


أم فيصل بضعف " تعبانه البنت بوديها المستشفى … بس فكر في كلامي هذا ولدك يا راشـ "


قاطعها بعصبيه " خلاص خلاص اسكتي وﻻ صدقيني ما راح يصير خير .. 
أم فيصل بضيق " كيف أسكت هذا ولدي !!! “
أبوفيصل بصراخ " ما تفهمين انتي أقولك اسكتي ﻻ تخليني اسوي شيء ما يعجبك !!! ولدك اللي مزعجتي فيه حط راسي بالتراب صار ما لي وجه أشوف أخوي !!!!! النذل ترك بنت عمه وعشان مين عشان بنت يحبها !!! حسبي الله عليه من ولد "


وقام من المكان وطلع يتجهز يروح الشغل .. كانت الأجواء في البيت غايمه مظلمه وكل ما لها الأمور تزيد ظلمه الكل صار يبعد عن الثاني مسافات .. !!!!! وكل ما له الطريق يزداد ظلام .. !!!




// × // // × // // × // // × //






قلت بهدوء " نوره نبيك تنزلين تفطرين معنا يكفي انسي فيصل هذا مب كفو وﻻ تستاهلين أنتي تستاهلين اللي أحسن منه "


وكأن كلامي زاد الأمور سوء بدت تصيح أكثر .. حسيت بضيق وكره لولد عمي فيصل .. !!!! دمر البنت عدم نفسيته وهو أكيد مستانس وعايش حياته !!!!!


قلت بألم " عشان أبوي وأمي ﻻ تتعبينهم زود تكفين نوره خلاص يكفي "
نور والدموع بعيونها " والله مب بكيفي عبدالرحمن ما أقدر خلني أطلع اللي بخاطري أبي أرتاح بس كم يوم وخلاص بس اتركوني الحين لحالي ما أبي أفطر والله مني مشتهيه .. !!! “


قلت بهدوء " طيب بنتركك على راحتك بس نبي نوره ترجع لنا .. نوره اللي كانت تملي البيت لنا .. يلا أنا بنزل عشان بفطر وبروح الشغل "


مشيت ونزلت تحت شفت أبوي وأمي وكل واحد الضيق باين فيه .. وربي بيتنا انقلب حزن في حزن وحتى منصور ذا مدري وين يروح معه أيام يجي وأيام يختفي ومدري وش سالفته يبي لي أقعد معه .. !!!


سلمت على أبوي وأمي وقلت لهم أن نوره بتصير أحسن بس ﻻزم نصبر عليها شوي عشان تطلع من هذي الأزمه تمنيت صراحه تروح لسعود يعني يمكن يطلعها من اللي هي فيه بإذن الله بس أبوي ماخذ فكرة غلط أن الطبيب النفسي للمجانين ؟!؟!


طلعت برا وقبل ﻻ أركب السيارة شفت منصور وصل .. ناديته وقلت " منصور وش فيك وينك أمس ؟!؟! “


منصور طالعني بنظره وقال بعصبيه " عندك سالفه اخلص تراني مب فاضي .. !! “
قلت بهدوء وأنا ما أبي أفقد أعصابي معه " منصور يعني أنت شفت اللي صار أهلي مب ناقصهم يشيلون همك نتصل عليك وﻻ ترد وﻻ شيء وين رايح له ؟!!! “


منصور بحقد " أدور النذل فيصل وربي أبي بس أوصله لكن ما لقيته مدري وين راح !!!!!! “


طالعته وقلت " واذا لقيته بتضربه بتقتله مثلا يعني ؟؟؟ خلك منه الحين المهم أختنا نطلعها من الصدمه وفيصل بقلعته وشو تبي فيه .. ﻻ تورط نفسك بمشاكل وﻻ تنسى أنه ولد عمي راشد يعني ما نبي تصير مشاكل مع عمي !!!!!! “


قال باستهزاء " يا رجال من زينك أنت وعمك .. “ ثم كمل بضيق " أنا السبب كنت عارف أن النذل متزوج بس ماخذها عرفي فما اهتميت لكن يتخلى عن أختي عشان ذيك النذله !!! والله تخسى وتعقب "


قلت بصدمه " وش تقول كنت تعرف أن فيصل متزوج من جدك ؟؟؟؟؟؟؟ "


منصور بقهر " ايه عرفت بس ما اهتميت لاني ما توقعت أنه بآثر على أختي وهو قال ماخذها عرفي يستانس فتره فما اهتميت !!! “


انصدمت من كلام منصور وﻻ المنطق اللي يتكلم منه قلت بعصبيه " اسمع ﻻ تقول لأبوي شيء عن هالموضوع هو مب ناقصه هم فوق هم وكلامك ذا بعدين نتفاهم معه أنا مب فاضي وراي شغل مهم اليوم وﻻزم أسويه … سسسلام !!!! “


تركت منصور ومشيت وأنا مصدوم من كلامه للحين معقوله لذي الدرجة وش هالأخو وﻻ فيصل كان متزوجها من قبل بفتره …. !!! والله غريب اللي يصير ما أدري وش أقول ﻻ في راسي عقل يفكر ألحين وﻻ أدري … !!!!!






// × // // × // // × // // × //




أبوفيصل بضيق " تركي أنت شايف أن هذا وقته ؟ تجيب لي أوراق أوقعها والله مني رايق يا تركي أنا تعبان للحين مصدوم من اللي صار مني قادر أتخيل أن ولدي يطعني … !!!! “


تركي بهدوء " طال عمرك أنا والله عارف لكن هذي أوراق مهمة وﻻزم تتوقع يعني انا ودي أجلها بس مدير المالية لزم علي أجيبها لك عشان توقعها … !! “


أبوفيصل سحب الأوراق من يد تركي وبدا يقرأ بسرعة ثم سحب القلم وقعد يوقع على الأوراق .. ورقة تتبع ورقة وتركي يبتسم له بهدوء وهو يشعر أن كل ما له يحصد اللي يرسم له وما بقي إﻻ الضربة الأخيره .. !!!!!!!!!!!!!!!!!!!!!!!!!!








// × // // × // // × // // × //




كل ما تتذكر اللي صار تنهار مب مصدقه هي كذا ؟؟؟ كيف هانت نفسها عليها وراحت معه .. !!!!


“ 


وهي خايفة تسأل " راكان وين بنروح أنت قلت بس تشوفني وخلاص .. تكفى راكان وين بتروح علمني "
راكان بابتسامه " ﻻ تخافين مستحيل اضرك بس خليك ساكته بوديك استراحه نستانس مع بعض .. !!! “


حست بقلبها يضرب بخوف وبدت تترجى راكان يرجعها لكنه ما كان يسمع لها .. شوي وصلت الاستراحه ودخل معها وقال بهدوء " يلا عهد انزلي صدقيني بتستانسين .. !!! “


قالت بألم " وشو تبي راكان ما ابي انزل تكفى رجعني "
راكان وهو يطالعها بعصبيه " وش فيك مني مسوي لك شيء .. !!! بس هذي حفلة مسوينها الشباب وفي بنات ﻻ تخافين بس سعة صدر ما راح يصير لك شيء .. !!! “


دخلت مرغمه للحفله كانت حفلة تفتقد لكل وازع ديني .. !!! كانت الحفلة بين الرقص والشرب .. وهي انغصبت وشربت وشربت حتى ضاع كل شيء .. !!! 


“ 


حست بالدنيا تظلم فيها .. عصت ربها ومن ثم خسرت ثقة أهلها صح هم ما يعرفون لكن كل شيء ببان زواجها من سعود اذا تم بكون النهايه لها .. كانت تحس نفسها في كهف مظلم ما له مخرج وضاعت فيه .. !!!!!!!!!!!!!






// × // // × // // × // // × //






قلت بتساؤل " ها زيد بلغني وش صار "
زيد بابتسامه " أبشرك وصلنا للي نبيه .. عرفنا مخططهم .. !!! “
قلت باهتمام " عرفتم البنك اللي يبون يهاجمونه !!! “


زيد " ﻻ طلع مب بنك هذا تعبير بس للموضوع هو يهدف يسطو على أحد أكبر المحلات للذهب في الرياض .. !!! “
قلت باستغراب " محل ذهب ؟!؟؟! يعني بس قال كذا البنك .. طيب مين قالك راكان يمكن يكذب ﻻ تاخذ بكلامه "


زيد بابتسامه " ﻻ زرعنا في جواله جهاز للتجسس عشان نتأكد أنه ما يلف وﻻ يدور وبدون ﻻ نبلغه .. وسمعنا كل شيء كان البوس يقوله عن الهدف واسم المحل وعرفنا كل شيء .. والعمليه بتتم بكره الليل .. !!! “


ابتسمت بفرح وقلت " كفو تعجبني يا زيد وربي كفووووو .. آخيرا بطيحون في ايدنا .. !!!! والله ما يردني عنهم شيء بمسكهم وبوصلهم للقصاص إن شاء الله "


حسيت بفرح وآخيرا ً وصلنا لنقطة النهاية بتسقط العصابة كلها في قبضتنا حسيت مخططهم غبي يعني محل ذهب وحسب المحل اللي ذكره زيد كان مجهز بكل التقنيات ضد السرقة ؟! بس هذا يدل أنهم محترفين عشان كذا بننتظرهم يدخلون عشان نقبض عليهم بالجرم المشهود .. ما نبي نترك لهم طريقة للمفر وعشان نثبت كل التهم ويتنفذ فيهم حكم القصاص .. !!!!!!


الحمدلله لك يارب .. !!




// × // // × // // × // // × //






كنت أنتظر تركي تآخر ما وصل .. شوي وأسمع صوت باب الشقه ينفتح .. مشيت شوي للباب وإﻻ تركي في وجهي وبملامح غامضه طالعته بتردد وقلت له " ها تركي عنوان أهلي .. !!! “


قال بغموض " ألحين رايح أجيبه من سالم تأكدت أنه لحاله في البيت .. وبروح أسئله وتأكدي ما راح أرجع إﻻ العنوان معي .. !!! “


اخواني وأمي مب في البيت غريبه .. !!! وين يكونون راحوا مب على العاده .. عارفه أنهم مب أخواني وﻻ أمي لكن تعودت أن البتول ومها خواتي وأن أمي أمي صعب أنسى اللي صار وصعب أنساهم بسهوله .. !!!


قلت بخوف " تركي تكفى ﻻ تسوي له شيء مهما كان هذا بمثابة أبوي وﻻ أحب أضره مب عشانه لكن عشان البتول ومها تكفى .. !!! “


طالعني بنظره غريبه وقال " انا مني مسويله شيء بس هو اللي أخاف يسوي لنفسه شيء .. !!!! “


ثم كمل بهدوء " المهم قبل ﻻ أروح لسالم تعالي أخذك لبيتي عشان من أخلص لسالم نروح نشوف وين أهلك .. !!! “


قلت بهدوء " خلاص مب مشكله بروح اتجهز "


رحت لبست العبايه ومشيت مع تركي .. عارفه أن اللي أسويه غلط جلستي معه وهو مب محرم لي لكن وش أسوي ما لي غيره هو اللي وقف معي … وبالنهاية أنا بنت حرام .. !!!!


انتبهت لما وصلنا للحي واشر لي عشان أنزل من السيارة .. نزلنا ومشيت وراه لين وصلنا لبيته وبتلقائيه التفت للبيت اللي كنت ساكنه فيه لأنه بجانب بيت تركي .. !!!!!


طالعت فيه وتذكرت الكثير من لحظاتي فيه .. ابوي وامي والبتول ومها وحتى ساره .. !!!! والله ما أقدر إﻻ أغليهم هذولي يعتبرون بمثابة أهلي لاني عشت معهم عمر وحياة .. !!!!!!!!!!!!!!!


سمعت صوت تركي يناديني التفت له وسمعته يقول " يلا وعد ادخلي .. وانا رايح اشوف سالم وأجيك إن شاء الله باخبار تسر خاطرك "


دخلت للبيت وتركي مشى .. حسيت بخوف معقوله أوصل لأهلي ولأمي وأبوي خلاص .. !!!!! كنت أتمنى أعرفهم أبي أحس بحنانهم مشتاقه لهم وبعاتبهم لكن ما راح أزعل عليهم .. بس كنت خايفة مدري تركي بجيب لي عنوان أهلي وﻻ ﻻ .. !!!! 


// × // // × // // × // // × //






// × // // × // // × // // × //













“ هيييييي وين وصلتي بالافكار علمينا نشاركك أفكارك !!! “




طلعت من أفكاري على صوت مريم ابتسمت لها وقلت " ﻻ ما في شيء بس أفكر "




طالعتني بنظره غريبه وقالت " تدرين كلامك ما ينفهم منه يا مرة أخوي شيء … !! “

قلت لها " وش ذي مرة اخوي قولي نجد وﻻ بنت عمي اما مرة اخوي ذي ما عجبتني "




طالعتني بنظره وقالت " آها ما عجبتك ايه اذا رجع محمد نقوله ان مرتك مب عاجبها نناديها كذا !! ؟ "




قلت بملل " أنتي فاضيه يا مريم روحي شوفي لك شيء أنا مب فاضيه لك "




مشيت عن مريم وبديت أفكر بمحمد وسفرته الله يرجعه بالسلامه .. صراحة كبر بعيني وقفته مع صاحبه واضح أن محمد قلبه طيب ومع أنه ما يحاول يوضح هذا الشيء .. ربي وفقني معه ما قصر معي في شيء ودايم يوقف معي حتى عمي .. !!!




الله يحفظهم لي وربي كسبت أهل يسون كل شيء عندي بس اذا قدرت أكسب زوجة عمي كان يا سلام بس للحين هي مب متقبلتني مدري ليه .. !!!!!













// × // // × // // × // // × //







قلت بهدوء للدكتور " يعني كم يمكن تاخذ فترة العلاج يا دكتور ؟! “

الدكتور بهدوء " يعني الموضوع بعتمد على المريض وتقبله للعلاج ولكن بإذن الله يتشافى بأسرع وقت .. !!! “




محمد بتمني " الله يشفيه بأسرع وقت يارب "







// × // // × // // × // // × //







تقدم بهدوء للبيت .. صحيح ما فيه غير سالم لكن ﻻزم حتى الجيران ما يحسون .. !!!! 




ابتسم تركي لما شاف سالم يشرب مثل عادته !!! طول الوقت مب صاحي .. تقدم تركي بهدوء للغرفه ودخل ثم قال بخبث " والله والتقينا يا سالم آخيرا ً .. !!!! “




هنا فزع سالم وقام من مكانه بخوف والتفت لتركي بصدمه وقال " تركي وش تبي وش جايبك .. !!! “




تركي بحقد " جاي أصفي حسابتنا وﻻ تحسبني غبي وما أفهم !!! اليوم بنصفي كل شيء يا سالم بنصفي حقوق لها أكثر من عشر سنين وجاء اليوم اللي أصفيها معك !!!! “




طالعه سالم بصدمه وقال " انت مين وش تبي أي حقوق انت مجنون انا ما عرفك إﻻ لما خطبت وعد اذا تبيه ليش طلقتها !!! “




طالعه تركي وسحب المسدس في وجهه وقال " طبعا ما تذكر مب يا سالم اللي يصفع مب مثل اللي يتلقى الصفعه !!! لكن اليوم كل شيء بنتهي بيننا والحساب بخلص "




انهار سالم من الخوف حس أنه طاح هالمره انكشف كل شيء ما يدري كيف وﻻ ليش ومين هذا تركي لكن الأكيد أنه بخسر كل شيء هذا اللي شعر فيه لحظتها .. !!!!!!!!!!!!!!!!!!!!!!!!!!!!!










// × // // × // // × // // × //










كنت أنتظر بخوف بتردد .. الوقت كان يمشي بشويش وأنا ما عاد فيني صبر .. كانت في هذي اللحظه تمر على ذكريات ولحظات كثيره يالله تمنيت أني ما زلت صغيره .. !!!! 




كنت وأنا صغيره مستانسه يمكن أني كنت أتلقى الضرب أو الهواش أكثر من أخواني لكن كنت عايشة مع أهلي أشوفهم أهلي وأغلى شيء كنت أزعل أضيق أشوف أحد حولي حتى لو مب مهتمين فيني مره لكن ألحين يمكن أوصل لأهلي الحقيقيين .. يعني أبو يخاف علي لأني بنته وأم تخاف لأني بنتها بس ….... اذا سالم ما يعرف شيء مو شرط يعرف وقتها وش بصير فيني يعني خلاص ﻻ أحد لي وﻻ شيء .. !!! 




بس جد ما أنسى وقفة تركي معي هذا الإنسان اللي مدري وش أقول فيه أحسه في مرات أخس الناس وأنذلهم خاصة مع اللي سواه لفيصل ومرات ووقفته معي وبعض المواقف تحسسني أنه إنسان طيب ؟!!! بس مدري ليه حاقد على فيصل اللي سواه فيه مب قليل !!!!




وأنا كأني ما سويت شيء .. !!! حتى أنا شاركته في اللي صار .. وربي ضايقه باللي صار في فيصل … كيف خليته يدمن أنا السبب بس ما كان عندي حل أبي أوصل لأهلي وبالنهاية اذا ما نفذت تركي ما راح يخليني بحالي .. !!!!




طلعت من أفكاري وأنا أسمع صوت شيء ؟! قعدت اتسمع بهدوء .. كأنه صوت شخص يبكي وﻻ شيء زي كذا ؟! 




استغربت وتقدمت داخل البيت .. لاني كنت جالسه بالحوش .. تقدمت بهدوء داخل وإﻻ أحد الغرف كان فيها صوت .. !!! استغربت صوت مين هذا ايش في الغرفه قربت ﻻحظت المفتاح على باب الغرفه .. وواضح أن الغرفه مقفله التفت حولي حاسه بخوف وإﻻ انصدمت شفت مسدس عند طاولة جمب الغرفه اللي فيها الصوت .. !!!!




مسدس مين هذا وش السالفة ؟!؟! خايفة مدري وش أسوي .. التفت للباب وبهدوء فتحت المفاتيح ثم سحبت الباب وحسيت بدقائق تمر بصعوبه شوي انفتح الباب ودخلت ووقفت مصدومه من اللي أشوفه .. !!!!!!!!!!!!!!!!!!!!!!




كانت بنت مربوطه وواضح آثار الضرب على جسمها كان الدم ينزف منها كانت طايحه في الأرض وبصعوبه تتكلم وتآن بألم .. !!! 

حسيت برعب من اللي شفته وبخوف تراجعت .. كان صدمه ايش هذي كيف هي هنا أنا وين ؟؟!!! اللي تأكدت منه أن هذا تركي انسان مب طبيعي فيه شيء وشكله مجرم سفاح !!!!!!!!!!!




شوي وإﻻ حسيت بيد شخص تسحبني برا الغرفه ومن قوته طحت على الارض وبخوف التفت وأنا ما أتمنى الشخص اللي في بالي لكن كان هو تركي شافني .. !!




قفل الغرفه ثم التفت لي بنظرة حقد وسحب المسدس من الطاوله بسرعة هنا غمضت عيوني استسلمت عرفت أنه بقتلني أكيد بقتلني .. قلت بخوف " تكفى أبي أشوف أهلي ﻻ تقتلني تركي تكفى !!!!!!!!!!!!!!!!!!!!!!!!!!!!!!!!!!!! “




كنت أصرخ وأغمض عيوني بقوه حسيت بكل شيء ينتهي وأفكاري وقفت وكل شيء فيني حسيت فيه وقف … !!!!!!!!!!!!







// × // // × // // × // // × //







كان يتنفس بصعوبه مهو قادر يحس بعمره قرب ينتهي ايه شكلها النهاية كان يحاول لكن ما يقدر .. كان يحاول يقاوم ما يبي يموت ألحين خايف على بنته تقعد بالدنيا وحيده .. !!!




حاول لكن قضاء الله فوق كل شيء .. غمضت عينه عن الدنيا لكن الله سبحانه وتعالى ﻻ تغمض عينه عن عباده ولا ينسى أحد ﻻ الظالم وﻻ المظلوم ﻻ المسكين وﻻ المحتاج ﻻ الغني ﻻ الفقير .. !!!




ﻻ إله إﻻ أنت ربي سبحانك إني كنت من الظالمين .. !

سبحان الله وبحمده .. سبحان الله العظيم .. !










// × // // × // // × // // × //










نهاية الفصل التاسع عشر



أحـقـاد تـحـت الـرمـاد
الفصل العشرين






// × // // × // // × // // × //




“







الوقوف عند نقطة الماضي هي مجرد اضاعة في الوقت لكن أن تراجع الماضي لتعلم أين كانت أخطاؤك ولتقوم بتصحيحها في المستقبل هو أمر مطلوب .. !










“




// × // // × // // × // // × //







سمعت طق الباب بشكل قوي .. حسيت بخوف " الله يستر " شيء طبيعي أخاف من طق الباب خاص بهذا الشكل مع اللي أشوفه بحياتي .. تقدمت بسرعة للباب ولما فتحت شفت شخص يرفع بطاقته ويقول لي .. !!! 




“ معك الملازم زيد من المباحث الجنائيه .. أخوي أنت متهم في جريمة قتل مع سبق الإصرار والترصد .. !!!!!!! “




وقفت للحظه مصدوم ثم شوي لاحظت يدخل شرطيين يمسكوني .. حسيت بصدمه بمفاجآه لي .. !!!! مين هالأشخاص وايش جريمة قتل !!!!!




قلت باندفاع " وش تقول اصبر طيب بكلم أبوأحمد أبلغه تكفى خلني أبلغه … !!! “




التفت لي الملازم باستغراب وقال " أبوأحمد هو مساعد بن عبدالله "

استغربت كيف عرفه وقلت بقوه " ايييييييه هو هو … تكفى أبلغه هذا الرجال بمثابة أبوي " 




طالعني الملازم بنظره وقال " شكلك خبيث ومب سهل .. !! “

عصبت وقلت " وش تقول ياخي خف ربك ﻻ تظلم الناس والله ما سويت شيء .. قلت لك أبي أبوأحمد "




قال لي بتأكيد " خبيث !!!! يعني ما تعرف أنك متهم في جريمة قتل أبوأحمد ؟! اللي هو مساعد بن عبدالله "




هنا انصدمت وقفت وش اللي يصير .. !!!! كيف مات أبوأحمد انقتل وأنا متهم في جريمة قتل الرجال .. !!! انهرت وﻻ عاد قدرت أتحكم بنفسي خلاص كل شيء صدمني كيف وشلون ؟! 













// × // // × // // × // // × //










كل شيء صار فجأه .. حسيت بيد تركي وهي تسحبني برا الغرفه ثم يقفل الغرفه ويسحب المسدس من الطاوله بسرعه .. !!!! حسيت في رعب قاتل يجتاحني وعرفت أني كشفت شيء ما كان مفروض أعرفه ويمكن بسبب معرفتي له قرر تركي ببساطه يتخلص مني .. !!!!




كنت مستسلمه ومغمضه عيوني مدري بسمع لي ولصرخاتي وبتركني أشوف أهلي وﻻ شوي وكل شيء ينتهي كنت حاسه بالموت بكل لحظه أبي أرتاح أبي أعرف بقتلني وﻻ إيش ؟؟؟؟؟؟؟




الإنتظار للحظة نهايتك شيء صعب ﻻ يمكن يتخيله المرء أنك تكون قريب من النهاية للحظات شعور ما يمكن يوصف .. !!!!




سمعت تركي يقول بهدوء " تجهزي وتعالي برا أنتظرك .. !!! “




مشى وتركني … ويوم سمعت الباب تنفست وآخيرا ً .. ايه راح ما صدقت أنه تركني معقوله ما راح يسوي فيني شيء أو يخطط لشيء كنت خايفه أنا غلطت لما فكرت أشوف الغرفه … !!!!!




لكن مدري التفت لباب الغرفه وحسيت بفضول مين هذي البنت وليه صاير فيها كذا ووش مسوي فيها تركي .. !!!! ما أنكر أني خايفه وزاد خوفي مع اللي شفته ايه يمكن هذي البنت تعرف شيء عن تركي يخليه يعذبها .. !!! أحس أنه مب إنسان طبيعي هذا مجرم ما في قلبه رحمه وشكله بقتلني وﻻ راح يسأل فيني بس يمكن يخليني أشوف أهلي أول .. !!!!!!!




قمت وخذت عبايتي ولبستها وطلعت لتركي ومشيت وراه لما طلعنا برا الحارة لقينا سيارته ودخل تركي السياره ودخلت وجلست جمبه قدام … !!!!




حسيت قلبي ينتفض كان ساكت شغل السياره ومشى يعني أكيد وصل لأهلي وﻻ ليش ياخذني وﻻ يمكن يبي ياخذني مكان بعيد يقتلني عشان ما ينكشف شيء .. !!!!!!!!!




قلت بخوف " تركي انا آسفه والله مو قصدي "




طالعني بنظره غامضه ثم رجع يطالع قدام بصمت .. بهدوء .. حسيت بخوف منه هذا الإنسان مجرم أكيد وﻻ ما عذب البنت اللي في بيته مين يمكن تكون ؟!؟ بس الأكيد أنا مع مجرم يمكن يذبحني وهو يضحك وﻻ يسأل فيني … !!!! 




قلت بخوف " تكفى تركي ﻻ تقتلني تكفى والله اسفه "




وصحت غصبا ً عني ما قدرت أتحمل انهرت ما أبي أموت ما أبي .. “ والله اسفه وربي مو قصدي سمعت الصوت وفتـحـ... “




قاطعني بهدوء " ﻻ تخافين ما راح أسويلك شيء ؟ وعلى أي أساس توقعتي أني ممكن أقتل إنسان ؟!؟ وﻻ يعني شفتي المسدس والبنت قلتي خلاص هذا مجرم ما في قلبه رحمه بقتلني لأني كشفت سره !!!!! “




كلماته كانت مرعبه لكنه سكت انتظرته يفسر يقول شيء لكنه ابتسم بغموض وشوي وقف سيارته في مكان مظلم كان موقف على جمب الطريق وكان في أحد الأحياء الجديده باين لأن ما في بيوت إﻻ قليل .. كان موقف بصمت حسيت بخوف معقوله يسوي فيني شيء .. !!!!!!!!!!!!




قلت بترجي وبضعف " تكفى تركي آسفه ابي أشوف أهلي بعدين سوي اللي تبي " 




طالعني تركي وقال " اسمعي وعد اذا ما سكتي صدقيني ما أعرف وش بسوي فيك !!!!!! أنا مني مسوي لك شيء بوديك لأهلك بس ﻻزم أقولك كل شيء بداخلي .. !!! وعد ما راح أكذب عليك أنتي شفتي شيء مفروض ما تشوفينه وأي أحد بشوفه ممكن أقتله لكن أنتي .. أكيد بتفهميني أنا بقولك كل شيء أبي إنسان يسمع لي تعبت والله لأن بداخلي كلام كثير وأبي أقول لأحد .. وربي تعبت بس للآسف ما في أحد يسمع لي لكن أنتي بتفهميني لأنك مثلي وعد أنا وأنتي واحد لأننا نشبه بعض في أشياء كثيره تجمعنا يمكن ما عشنا نفس الظروف لكني مريت شوي بظروفك بشكل ثاني .. !!!!!!!!! “




طالعته باستغراب كلامه كان غريب حسيت بقلبي يهدى وجسمي يسكن تأكدت أنه مب جايبني يقتلني هو يبي يتكلم تركي بتكلم ليش وكيف وايش بقول مدري كلامه غريب كيف أنا وهو مثل بعض وعشنا نفس الظروف حاولت افكر ما في شيء يجمعنا … كان منظر تركي يبين أنه مريض فحسيت أنه كان يهذي أو ….. 




وقفت أفكاري وقلت بخوف وتردد وأنا أربط الأمور " تركي أنت ؟ مثلي يعني أنت لقيط !!! “ 




طالعني بنظره وهمس بضيق واضح " ايه هذا اللي بقوله .. !!!!!!!!!!!!!!!!!!!!!!!!!!!!!!!!!!!!! “



















// × // // × // // × // // × //
















حسيت بضيق بداخلي وقلت بألم " وربي ما لي دخل أنا كنت نايم مدري عن شيء .. !!! “




زيد باصرار " بس في أكثر من شخص أكد لي أنهم آخر مره شافوا أبوأحمد كان معك ممكن تفسر لي السبب ؟! “




قلت بعصبيه " واذا كنت آخر شخص ؟!!! يعني انا قتلته !!! أنا صحيح كنت في البقاله ولكن لما انتهى الدوام رحت غرفتي وﻻ أعرف شيء ثاني "




زيد بصرامه " ممكن تفسر لي أجل !!! كيف أنه حسب كلام الشهود أن كل مره أنت آخر من يطلع من البقاله وأبوأحمد مقتول داخل البقاله يعني كيف قفلت البقاله ثم يكون أبوأحمد داخلها مقتول ؟! كيف وصل المجرم للمفاتيح إﻻ اذا كان انقتل بالداخل وانت ما تدري أو أكون صريح أنت قتلته وتركته داخل البقاله وتوقعت خططك بتمشي لكن شخص شاف أبوأحمد داخل البقاله وانتبه له وﻻ كان خططك أكيد بتمشي بدون ﻻ أحد ينتبه ومع الصبح تسوي نفسك مصدوم وتبلغ أو شيء من هالكلام أكيد كنت راسم خطه "




قلت بقهر " وش تقول وش تخربط أنا صح دايم اقفلها بس وربي أبوأحمد هو طلب مني هذي المره أروح وأنه بقعد شوي في البقاله واذا أن البقاله مقفله ترى أبوأحمد معه مفاتيح تأكدتم يمكن مفاتيحه انسرقت وﻻ شيء … !!! مب بس تتهمني بدون شيء مب ذنبي أني اشتغلت عند الرجال وأصلا ليش أقتله رجال وقف معي وما قصر وش يخليني أقتله ليش أدخل نفسي في مشاكل "




طالعني بنظره ثم قال " المفاتيح لقيناها مرميه برا البقاله بس طبعا هذا ما يبعدك عن الشكوك … !!! “




قلت بضيق " حضرة الملازم سؤال ممكن أعرف ليه متهمني ياخي هذا الإنسان مثل أبوي شالني اهتم فيني ليش أقتله !!!!!!!!!! “




طالعني ثم قال بهدوء " دامك تبي تعرف سبب اتهامي .. !! اسمعني يا عمر أنا أنتظرتك تعترف لكن أنت تبي تطول الموضوع !!! بنت أبوأحمد متهمتك أنت بالذات لأنك تقدمت للبنت أمس وهي رفضتك و على كلامها حتى أبوها ما تقبل هالفكره وهذا سبب ضغينه وكره بينكم ومما جعلك تفكر تنتقم من أبوها … !!! عمر أتمنى تعترف ترى الغلط كبير لكن لما تعترف بجريمتك ممكن تهون القضيه ترى هذي جريمة قتل مب موضوع بسيط .. !!!! “







كنت منصدم من كل كلمه يقولها ما توقعت بنت أبوأحمد هي اللي متهمتني !!! بعد كل شيء هي اللي متهمتني .. حسيت بانهيار وتذكرت اللي صار قبل أسبوع 




“”

كنت متردد أكلم أبوأحمد بالموضوع للآن خايف أخسره بس أبي أستقر وهو إنسان طيب أنا بقوله ويمكن يوافق والله تعبت من الحياة كذا ﻻ بيت ﻻ عائلة يعني دام ما قدرت أحصل على أم واب أبي عيال أحس بوجودهم بمعنى للحياة بالنسبه لي لأن فاقد الكثير بالحياه لدرجة أفكر مرات انتحر لكن أذكر أنه حرام وأتراجع عن الفكره !!!!







تقدمت بهدوء لأبوأحمد وقلت " عمي .. “

طالعني بنظرة استفسار وقلت بهدوء " عمي بصراحه ابيك بموضوع يعني مدري وشلون اقوله بس اتمنى ما تزعل مني لما اقوله "




طالعني باستغراب وقال " خير ياولدي خوفتني عسى ما شر "

قلت بخوف " عمي يشرفني أطلب يد بنتك على سنة الله ورسوله "




طالعني بنظره طويله وسكت ما قال شيء حسيت بانحراج وقلت بخوف " آسف عمي اذا تعديت حدودي !!! “




قال بهدوء " عمر نظف المكان وقفل المحل أنا رايح بكره نتفاهم في الموضوع "




وجاء اليوم اللي بعدها ويصدمني من جديد بأنه بنته رفضتني لكن هو كان متقبلني .. !!! 







“”










قلت بقهر " ما لي دخل صح أنه رفضني لكن مو معناها أقتل الرجال مهما كان أنا مب مجرم وﻻ أنت بس تبي تلبسني الجريمه بالغصب ما يهمني بنته وش قالت لكن تذكر ربك ما يرضى بالظلم وربي ما سويت له شيء صدقني !!!!!!!! “




طالعني زيد وقال باستسلام " طيب أنا بالنهاية ما عندي شيء أثبته لكن كان هذا إجراء قانوني وﻻزم يتنفذ على كل بخليك تروح لكن بتظل ممنوع من السفر هذي الفتره لين تنتهي كل الإجراءات اللازمه واعذرني .. !!!




طالعته بضيق وقلت " ﻻ ما قصرت اجراء قانوني وأنت اتهمتني بالجريمه وبكل شيء وش بقي أصلا ما سويته ؟!؟ "




سكت وﻻ رد علي ومشى برا المكتب .. ابتسمت بهدوء أنه كل شيء انتهى على خير لكن جد ما توقعت بنت أبوأحمد تتهمني معقوله !!! مهما كان ما راح أفكر أني أقتل أبوأحمد .. !!!!!






// × // // × // // × // // × //
// × // // × // // × // // × //









تعرف لما تحس الوقت يمشي ببطء غريب تحس أنه ما يبي يمشي كذا كنت أحس وقفت مصدومه وش يقول وش الكلام اللي طلع ما أدري ؟!؟! 



حاولت أستوعب ما قدرت حسيت بمشاعر غريبه زي الخوف عدم الارتياح والاستغراب ويمكن ارتحت شوي أنه مثلي ايه مثلي حس في ألمي حس في شعوري أني بدون أهل .. !!!



يعني مب بس أنا تعبانه في ناس مثلي ؟! أكيد في ناس مثلي ويمكن أكون أحسن من غيري بكثير الحمدلله .. !!!! كنت مصدومه للآن من كلامه تركي ببساطه ما يختلف عني بشيء وكل شيء عانيته هو عاناه وشافه .. سكت ما تكلم بعد كلمته حسيت في داخله كثير ايه هذا الإنسان يبي من يسمع له قلت وانا مستغربه من نفسي لكن يمكن بسبب شعور التقارب لأننا عشنا نفس المعانآه " قول تركي اللي بخاطرك أنا أسمع ؟! “



التفت لي بنظره غريبه نظره ما شفتها من قبل فيه .. سكتت ما تكلمت وهو ما كان متبين اللي فيني لاني كنت متغطيه تماما فما كان يقدر يعرف ردة ملامحي وهذا كان مريحني أكثر .. !!! 



شفته ساكت يمكن يفكر كيف يبدء ويشرح معاناته ما ألومه اللي شافه مب سهل مثلي تعبت وتعذبت .. !! ألم الوحده ألم أنك ما تملك عائلة تحتضنك وتشيلك شيء يوجع ما يقدر إنسان يوصفه لما يكون وحيد ولذلك سكت حبيت يبدء متى ما شعر أنه مستعد .. !!!!



تنفس براحه وكأنه يستعد يبدء ثم بدء يتكلم بهدوء وكأنه يتخيل المواقف ويعيشها من جديد … !!! 





“ 



أنا من فتحت عيوني على الحياة كنت في دار رعاية مدري عن شيء طفل مب واعي للي حوله يمكن بس كنت أعرف أنهم مسميني وليد ليش وكيف ؟!؟ .. طبعا ما كنت مدرك السبب وليش وأمور كثيره ما كنت مدرك لها لكن سنه بعد سنه بديت أستوعب كل شيء بديت أفهم أني مب مثل غيري من الناس يعني غيري يمتلك الأهل وأنا افتقد لهذا الشيء والسبب ما أدركته كذلك من لحظتها .. لكن مع مرور السنوات بدا كل شيء يتضح كنت من اللقطاء .. !!!!!!!



واللي عرفته اللقيط ما له أهل ليش وكيف ما أحد يدري .. !!! ما أحد كان حاس بمدى الألم بس اللي عاشه لما تشوف نظرة الحنان حولك لغيرك وأنت تفتقد هالشيء تحس بألم بشيء مكسور داخلك .. !!! 



“



سكت شوي وقعدت أتأمله بصمت حسيت بشعور تركي لأني عشته صحيح أني ما كنت وحيده مثله في بداية حياتي وكنت عايشه بين ناس أعتبرهم أهلي لكن اللي شفته لما عرفت الحقيقيه حسيت بمعنى فقدان الأهل أو ما يكون لك أهل شعور يوجع لأنك تحس نفسك إنسان وحيد في الحياة بدون شخص بدون أهل بدون أحد يوقف معك !!!!



طلعت من أفكاري على تركي يتنهد بهدوء ثم يكمل 



“



كانت الأيام في الدار تمر يعني مثل بعضها لكن يمكن اللي يغيير علي واللي كان سبب سعادتي وشعوري أنه فيه أمل وجودها هي كانت تعني لي كل المعاني في الحياة لأن ما كنت أحس بأي شيء ﻻ أهل ﻻ عائلة ﻻ شيء هي كانت تعني لي كل شيء ايه كانت تعني لي شيء كبير في الحياة … !!!!



“



طالعته باستغراب وقلت بهدوء بحيث ما أحاول أقاطعه " مين تقصد ؟! “



طالعني ثم همس بهدوء " بنت في الدار كنت أعتبرها شيء كبير بحياتي ما كنت مدرك لمعنى المشاعر وقتها لأنه اللي حولي في الدار كان يحسسوني أن اللي مثلي مفروض ما يتملكون مشاعر لكن من كبرنا كل شيء تغير كل شيء تغير .. !!!! “





سكتت ما تكلمت حسيته يتكلم بحرقه بقهر وكان واضح ضيقه من تذكر السالفه وأنه ما يتمنى يتذكر الموضوع لكني مستغربه للحين وش دخل البنت اللي في بيته بالموضوع اللي يتكلم فيه ؟! تكون هي نفسها البنت اللي كان يحبها في الدار !!! 





انتبهت له يتكلم ويقول " كانت غبيه !!!! غبيه !!!!! كان اسمها … وعد وانقتلت .. !!!!! “



انصدمت من كلامته كان اسمها ' وعد ' وانقتلت !!!!!!!!! استغربت معقوله هذا سبب تفكيره في خطبتي أول مره لأني أذكر أنه قال وقتها ما كان يبي يتزوجني معقوله للحين هذي اللي يقول عنها في باله ؟! بس كيف انقتلت وش صار مدري أفكار كثيره تاخذني وترجعني كنت متوتره بشكل رهيب خايفه وأنا أشوف ملامحه تنقلب لعصبيه وهو يضم أصابعه لبعض بعصبيه .. !!!!!



كان واضح أن السالفه تذكره بماضي ما يبي يتذكره بشيء ما يتمنى يرجع له .. !!!! فضلت الصمت لين يرتاح ويقرر يكمل الموضوع .. !!!!











// × // // × // // × // // × //











كنت أقلب الأوراق حولي أحاول أوصل لفكره لشيء مدري مني مرتاح لكلام عبدالرحمن .. !! المجرم اللي نتعامل معه مريض واضح أنه مريض نفسي وهدفه مب السرقه القتل بس لإيش ؟! أتوقع أنه شاف شيء ممكن في الحياة جعله يتهم المجتمع ويقتل بشكل عشوائي ؟ ومع أنه الظاهر هي السرقه لكن الحقيقه هو أن المجرم مختل نفسيا ً ؟! بس السؤال عصابته هل تشاركه للقتل وﻻ هدفها السرقه .. !!!



أي كانت الأسباب فهذي العصابه ﻻزم تاخذ عقابها وبشكل رادع لها ولغيرها .. !!!



“ سعود ما تعبت "



ابتسمت على صوت مريم وقلت بهدوء " ما نمتي الوقت متآخر ؟! “

طالعتني وقالت " إﻻ نمت وقمت وأنت مازلت تقلب في الأوراق لين متى يعني يكفي ريح ورح نام "



قلت بهدوء " صعبه وأنا أخوك صعبه أرتاح ﻻزم أوصل للشيء الغريب في الموضوع لازم أفهم هذا الإنسان ايش من الناس ؟! مدري وش يفكر فيه وش يخطط له وشو يبي يوصل له أفكار كثيره تاخذني وتجيبني وﻻزم أوصل لشيء ؟! ممكن بإذن الله أساعدهم يمسكونه لأني أحسه مجرم مب سهل من نوع صعب .. !!!!!! “



مريم طالعتني بنظره وقالت بهدوء " مب مشكله بس ترى اذا نمت أحسن ترتاح ؟! “



سكت وقلت مؤيد لكلامها " معك في هذي بريح لي شوي أنام وﻻ أنسدح على خفيف لأني من جد بديت أتعب "



رحت للغرفه وانسدحت في الفراش وأنا أفكر بهذا الإنسان ﻻزم يوصلون له ..!! هذا مختل عقليا ً وبصراحه اللي مثله ما تقدر تضمن تصرفاته .. !!! بإذن الله يمسكه عبدالرحمن ويوصل لعصابته .. 













// × // // × // // × // // × //









وقفت أتأمل فيصل كان منسدح تعبان بالفراش بكره تبدء رحلة العلاج وأنا يمكن كم يوم وأمشي بس أتطمن أنه بدء فترة علاجه لأن وراي أمور كثيره صعبه أتآخر أكثر من كذا .. !!!

ابتسمت وأنا أطالع رسالتها اللي في جوالي .. أرسلت لي تبي تطمن علي .. صراحه ما أنكر سعادتي بهذا الموضوع وﻻ أقدر أخفيها أنا بديت أرتاح مع نجد بشكل كامل البنت هذي مهي مجرد بنت بتمر في حياتي هذي المشكله بتمر لأن كل شيء بنتهي ؟! يارب أنك تشفيها والله ما أقدر أتخيل حياتي بدونها أنا ﻻزم أرجع وأعوضها ونسافر وبعيش حياتي بكيفي وأبوي ما له علاقه في شيء من اليوم ما راح أخليه يفرض علي كيف أعيش حياتي هو أبوي وأعزه لكن ما له دخل في زوجتي وحياتي معها .. !!!!









// × // // × // // × // // × //





كنت ساكته وأنتظره يرجع يتكلم كان للحين ساكت ويتنفس بسرعه وبضيق واضح .. !! حسيت أنها ذكرى ما يتمنى يرجع لها !!! كنت للحين مصدومه من كلماته " كان اسمها … وعد وانقتلت .. !!!!! “ … 



انتبهت له يقول " قبل عشر سنوات تقريبا صار كل شيء .. يمكن لحظتها ما كنت مدرك للأمور بشكل كامل لكن صار اللي صار !!!! “





|| ** || ** || ** || ** || ** ||





كل شيء صار في الماضي .. قبل 11 سنه .. ذكرى ﻻ يمكن ينساها وﻻ يمكن تروح بسهوله ظلت محفوره داخله .. اللي كان يجمعهم مع بعض مب سهل صحيح لحظتها ما كان مدرك للمشاعر ولكن كانت هي تعني له كل شيء وهي كانت تعتبره كل شيء … صحيح كان بنظر الناس هو ما يحس بذاك الشعور ايه شعور الأهل ما حس فيه لكن هي كانت تعني له كل شيء .. !!! 



وهي كذلك كانت تعتبره كل شيء بالحياة ما كانت لحظتها مدركه لشيء بس كان يحميها لما تصير مشكله كان تهرب له وهو كان يحميها كان يتلقى الضرب وكل شيء عشانها .. !!!!



كانت مشاعر طفوله بريئه بين طفلين " وليد " و " وعد " كانوا ما يدركون الحياه بشكل كامل وﻻ يدرون من هم بين الناس ؟! كان الدار هو البيئه الوحيده بينهم لكن بعدها حصل افتراق بينهم لمدة سنة أو يمكن أقل لأنه هناك من كفل وليد لكن ما استمر الموضوع طويل يمكن أقل من سنه ورجع وليد من جديد للدار بسبب أن اللي كفله توفى .. !!!!



رجع شخص غامض انطوائي أكثر مع أنه ظل مع وعد دايم وﻻ تخلى عنها وكان مثل ما هو يدافع عنه لين حصل الافتراق النهائي لما بلغ كل واحد منهم 11 سنه وصار الفراق .. !!!!!!



لحظتها ما كانت وعد متحمله الفراق أو متخيلته … صعب تتقبل فكرة أنه تفارق أقرب إنسان لها لكن كل شيء صار وانتهى كل شيء .. !!! 



في الحقيقه هذا كان الظاهر لكن وليد ما كان مستعد يتركها أو يتخلى عنها وظل يحاول يوصلها … كان يحاول يوصل لغرفه وﻻ طريقه تخليه يطلع برا الدار كان فيه مراقبه شديده في الفتره الآخيره فما حصلت له فرصه يوصل لشيء يساعده أو لطريقه تخليه يوصل لدار البنات عشان يوصل لها …. !!!!



لكن بالصدفه في يوم انتبه للمستودع اللي فيه الملفات الإداريه وانتبه أنه داخل المستودع فيه باب للخروج من الدار .. في الحقيقه ما كان يطلع برا الدار بشكل كامل لكن كان يطلعك للحوش الخارجي … ولما وصل لهناك لقى في أمامه الدار الثاني للبنات كان يفرق بين المبنيين شبك حديدي … !!!



حس بإصرار بتحدي أمامه وتقدم بهدوء لما تأكد ما في أحد حوله يراقبه وطلع الشبك الحديدي … كان في ضعف في امكانيات المباني لكن وقتها كانت قريب الإنتقال وكان بتم توفير نوع من الراحه أفضل للي في الدار لأنه في الدار القديم كان ﻻ يمكن لأحد الخروج إﻻ وقت الذهاب للمدارس ومستشفيات أو من ذلك ولكن في الدار الجديد كان سيتم تصميم مستشفيات بجانب الدار وتوفير مطاعم وأمور كثيره … !!!



طلع وليد فوق الشبك الحديدي وقدر ينزل عند دار البنات كان قلبه يضرب بقوه خايف لكنه كان يتحدى أي شيء عشان يوصل لها مشى بهدوء لين وصل لباب ما يدري ايش بابه كان مفتوح شوي وطل منه ما لقى أحد كان الممر فاضي .. ما يدري هل يدخل هل يتقدم هذا جنون يدري ممكن يصير فيها عقوبه مب سهله هو ولد ويدخل هنا ؟ صح عمره 11 بس خلاص يعني كبر ما ينفع يقعد في هذا المكان وﻻ يقتحمه ويدخله … !!!



قرر ينتظر شوي يمكن تجي وعد يمكن كان في احتمال صح ضعيف بس بصبر شيء ما يبي يدخل وينكشف ويخسر كل شيء ظل يراقب بهدوء وكان خايف ينتبه شخص للباب أنه مب مسكر ويسكره وبعدها يفقد كل أمل …. !!!!



كان أمامه خيارات كثيره ممكن يغامر ممكن ينتظر و … وقف عن التفكير شافها كانت تمشي وتتلفت حولها ولما انتبهت للباب المفتوح تقدمت بهدوء تفتحه ابتسم يعرفها يعرف كيف تفكر مثل ما توقع حتى هي بتحاول توصله سكت لما شافها تطلع وقدام عيونه تمر وﻻ انتبهت له هو كان جالس بهدوء فما ركزت عليه … شافها تقرب من الشبك الحديدي وتتلفت حولها ثم انتبهت له مصدومه … !!!!



قالت بصدمه " ولييييييييييييييييييييييييييييييييييد " ركضت له وضمته ما صدقت اللي تشوفه الإنسان اللي يعني لها كل شيء وقتها شافته جاء لها استانست وهو استانس وقعد يسولف معها ولحظتها مرت أكثر من ساعة بس ما حس أحد فيهم بالوقت ثم قال لما حس أنه مر وقت وهم مع بعض قال بهدوء " اسمعي وعد نصير نلتقي بين فتره وفتره يا أنا أجي أو أنتي تجين … !!!!



قالت بتساؤل " كيف اجيك مدري ؟! وينك "

قال بابتسامه وهو يآشر على المبنى اللي بعد الشبك الحديدي " أنا هنا شوفي هذاك باب مستودع لما تجين تعالي وطلي من هناك وأنا بعد بجي واذا ما لقيتني اتركي ورقه كذا رساله لي عشان أعرف وأنا بسوي نفس الشيء بس أنا بترك الرساله برا لأن صعب أفتح الباب يمكن ينتبهون لي لكن أنا هذاك مستودع ما يدخلون له يمكن أبد لاني ما قد شفت أحد يدخله … !!!!



ابتسمت بحب وقالت " برجع أخاف ينتبهون لي "



قبل ﻻ تمشي مسك يدها وقال " وعد تقبلين هديتي هذي " مد يده وكان فيها سلسال .. استغربت وقالت " كيف جبتها ؟! “



ابتسم بهدوء وقال " مدري لقيتها في المستودع فقلت اخذها واعطيك اياها هديه "

وعد " بس اخاف تكون لأحد ؟! “

وليد بسخريه " ما أظن هناك مبنى أوﻻد بس يمكن بالغلط ومن زمان طايح مدري ومب ممهم " ثم كمل بتأكيد " بس خذيه وﻻ تتخلين عنه أبدا ً هذا هديتي لك اذا تخليتي عنه يعني أنتي ما تحبيني "



ضمته وعد وقالت بإصرار " مستحيل أتخلى عنه مستحيل لو أموت !!!!!!!!!!!!!!!!!!!!!!!!! “



ابتسم لها ومشى وطلع فوق الشبك الحديدي ورجع من حيث جاء وهي كانت تطالعه من بعيد بحب ورجعت بهدوء للدار الخاص بالبنات وتأكدت أنه محد انتبه لها …. !!! “





|| ** || ** || ** || ** || ** ||







كان يتكلم بعمق ولما وصل هنا وقف بهدوء وبدء يفكر من جديد وأنا بعد سكت ما حبيت أزيده في الكلام أو أضايقه أكثر مع أني للحين ما عرفت شيء أحس كل شيء غامض !!! ومازلت مستغربه وش دخل البنت اللي في بيته بالكلام اللي يقوله لكني كنت منتظره وابي أعرف وش يبي يوصل له تركي هو يشكي أكيد في شيء يبي يوصله ووقفته معي تخليني أسمع له ما راح اخسر شيء يكفي وقف معي .. !!!!!!!!!!!!!!!!!!!!





// × // // × // // × // // × //



نهاية الفصل العشرين .. !
أحـقـاد تـحـت الـرمـاد
الفصل الواحد والعشرين










// × // // × // // × // // × //




“







فراغات في الحياة بلا تعليق ؟! أمور تمر ومواقف ﻻ نضع لها تعليق أو قد يعجزنا التعليق عنها !!! 




حسنا بلا تعليق !










“










// × // // × // // × // // × //







غمض عيونه حسيته يفكر ويتذكر وشوي فتح عيونه والتفت لي وكمل ذكرياته بهدوء … !!










|| ** || ** || ** || ** || ** ||







ظل يومين بدون ما يشوفها أو توصله رساله منها وﻻ حب يروح ويشك فيه أحد أو يمسكه شخص لكن هذي المره كان معزم يوصل لها بأي شكل كان … !!!!




تقدم بهدوء للمستودع ووقف مستغرب كان مفتوح شوي وش السالفه … !!! ما يدري وﻻ يعرف ليش ؟!




تقدم بهدوء وطل بشويش بحيث ما ينتبه له الشخص المتواجد في الداخل اذا كان في شخص متواجد لأنه النور كان مشتغل في المستودع .. !!!




ﻻحظ لحظتها المدير أبومالك المسئول عن الدار .. وهو يقول بعصبيه " وش تقولين أنتي كيف ما انتبهتي للسلسال … !!! تدرين هذي البنت اذا كانت تعرف بتصير مصيبه !!! والله أني ما شفت إنسانه غبيه مثلك !!! يعني قايلك انتبهي ما نبي فضايح … !!!!




انتبه لحرمه تتقدم كانت صغيره يمكن في العشرينات تقريبا وهمست بابتسامه خبيثه " ﻻ تخاف حبيبي أنا مضبطه كل شيء والبنت اللي لقيت معها السلسال هذي هي جبتها معي وأنا عندي حل نقنعها تسكت غصبا عنها .. !!! “




سحبت بنت قدام أبومالك انصدم وليد كانت وعد ايه وعد ؟! ليه جايبين وعد وش السالفه ما يدري … !!!! 




أبومالك بهدوء " سعاد وشو له جايبه هذي البنت أنا مب قايلك سوي فيها أي شيء لكن تجيبينها تبين ننفضح والله لو يدري أحد عن اللي يصير والله بروح فيها بخسر وظيفتي وبنسجن !!!!!! “




سعاد بخبث " ﻻ تخاف أنت تعرفني وتعرف كيف أضبط كل شيء وبعدين جايبه لك أكثر من بنت واستانست وكل شيء وش فيك ما تقدر على بزر مثل هذي ﻻزم تعطيها درس عشان ما تدخل !!! وعشان تخليها تسكت غصبا عنها … !!! “




سكت أبومالك وقال " طيب روحي أنا أخلص الموضوع وبعدين أجيك … !!! “




مشت البنت وتركت وعد عنده كانت خايفه وقرب منها أبومالك وبهدوء قال " ﻻ تخافين ما راح أضرك !!!! بس ممكن تعلميني كيف جبتي هذا السلسال … !!! مين عطاك اياه وﻻ انتي جبتيه "




كانت وعد خايفه وتبي تبكي لكن خوفها كان أكبر وقالت باصرار وتكرار لكلامها " ما لك دخل مب لك هذا لي ما أحد له دخل "




قرب منها أكثر وبدا يتعدى حدوده معها ووعد لحظتها كانت طفله ما تدرك شيء أما وليد كان يحس أن في غلط في شيء مب صح ما يدري ايش وركض بعيد عن المستودع كان يدور شيء يوقف فيه أبومالك كان يكره أبومالك يعرف أنه شخص نذل لأنه قد شافه مره قبل كم سنه مع بنت في المستودع وكانت تبكي مثل وعد يمكن يبي يقتلها هذا اللي كان يتخيله بداخله وحس أنه ﻻزم يوقف وينقذ وعد مستحيل يترك وعد تضيع منه مستحييييييييييييييل … !!!!!!!!!!!!!!!




وصل للمطبخ ولما ما لقى أحد ركض وسحب سكين ورجع مره ثانيه للمستودع قرب وطل بخفيف ولقى أبومالك بكل وضاعه كان يحاول يعتدي على طفله ما تدرك شيء ويحاول يفقدها براءتها … رجل استغل منصبه وظن أنه يقدر يظلم ويعتدي على الناس كيف ما يبي .. !!!! 




تقدم لحظتها وليد باندفاع وهو ساحب السكين على أبومالك لكن أبومالك انتبه له وبعد وبدون ﻻ ينتبه وليد دخلت السكين في وعد ايه طعنها … !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!!!!!!!!!!!!!!!!!!!!!!!!!!!




وقف يطالع وعد اللي كانت تبكي طعنها كيف كيف طعنها !!! هذي وعد كيف … انصدم قعد يصيح وينادي على وعد كانت طايحه على الأرض … !!!!!




وأما أبومالك لما شاف اللي يصير بخوف طلع من المكان وﻻ اهتم وليد كان تركيزه على وعد كان خايف عليها ما يبيها تموت كان يناديها وهو يصيح " وعد وعد ﻻ تروحين وعد أنا آسف والله آسف وعد ﻻتتركيني … !!! “




وعد لحظتها مدت السلسال وقالت " قلت لك ما راح أتخلى عنه " لحظتها ما تحمل ركض برا المستودع يبي يقول لأحد يساعده شيء لكنه وقتها فات الآوان كل شيء انتهى حاول يرجع ولقى المستودع ينحرق ايه أبومالك حرقه عشان يمحي كل دليل كان خايف أحد يوصل للحقيقه انتهى كل شيء وظل وليد يلوم نفسه واعترف أنه هو القاتل … ايه كان يشوف نفسه القاتل لأنه كان يطالبه تحافظ على السلسال مهما صار لأنه شافها تموت وﻻ سوى شيء كل شيء كان يؤكد له أنه هو القاتل وهو طعنها بالسكين … !!!!!!!!!!!!!!!




انهار وليد لحظتها حس أنه خسر كل شيء برحيل وعد انقتلت وكان أبومالك يتفق مع المربيه تجيب له بنات وكان يعتدي عليهم كان إنسان مريض نذل ببساطه … !!!!!!!!!!!!!!!!!!!!!!!!













|| ** || ** || ** || ** || ** ||







تنفس براحه حسيت أنه فرغ شيء كبير بداخله وارتاح … حسيت بألم للي صار له وللبنت النذل الجبان اللي اسمه أبومالك كيف كيف ناس تفكر كذا … !!! ما توقعت أحس بهذا الشعور لكني تألمت لتركي حسيت أنه تعب في حياته مسكين .. !!!!!




قلت بهدوء " ربي ينتقم منه النذل الجبان "

ابتسم بحقد وقال " تتوقعين للحين ما أخذ حقه هو وهي كل واحد منهم دمرته مسحته قضيت عليه … !!!! أبومالك قدرت أوصل له وأدمره وأحطمه بدل المره مراااااااات .. !!!! “




ثم كمل بحقد واضح " حتى هي … تدرين أنتي شفتي بنت في بيتي هذي المربيه الحثاله اللي اسمها سعاد !!! عارف بتستغربين كيف وصلت لي وايش تسوي أقولك لعبت عليها خدعتها كانت غبيه بنت مغروره وادعيت أني أحبها وما صدقت صح أنها أكبر مني وعمرها بنهاية الثلاثين لكني تعبت لين أثبت لها حبي وتقدمت لها وتزوجت عيشتها شهر من الحب والسعاده ثم بلغنا أهلها اننا بنسافر برا لأني بكمل دراسه برا وبشتغل برا … !!! لكن تدرين ويش سويت وديتها للبيت الخرابه اللي شفتيه … !!! دفنتها هناك وبديت أذلها وعلمتها بكل شيء ومين أنا وليش تزوجتها كانت مصدومه الجبانه !!!!!!!!!!!!!!!!!!!!!!!!!!!! “




“ أكيد مصدومه ما توقعت أحد بكشف ألاعيبها لكني قدرت أحطمها بدل المره ألف مره خليتها تتمنى الموت وﻻ تشوفه .. !!! خليتها تشوف العذاب وﻻ فوق كذا ما أحد ممكن يفكر يدور عنها أهلها يظنون أني مسافر معها دراسة برا ويمكن أعيش برا هذا تفكيرهم .. !!!!!!!!!!!!!!! “




“ فرغت كل شيء بداخلي حقدي كله خليته تشوفه وفوق كذا خذيت حق وعد بدل المره ألف مره !!!!!!! “




حسيت أنه يتكلم بحقد بعصبيه بكره … كان واضح من عيونه الإنتقام السواد الظلمه … !!!! من شوي كان يتكلم عن الماضي بضعف وحسيت بتعاطف معه لكن ألحين حسيت بخوف منه غمضت عيوني بخوف من كلامه حسيت أني مع إنسان مرات ممكن يكون أطيب منه ما فيه ومرات ممكن يكون أشبه بوحش كاسر يحطم كل من حوله وبلا اي استثناء … !!!!!!!!!!!!!!!!!! 










كان الوقت يمر وكل واحد فينا ساكت لكنه بهدوء حرك السيارة ومشى من المكان وشوي وصل لأحد البيوت استغربت ليه رحنا هنا وش يبي ؟!




قال بهدوء " وعد هذا بيت أخو سالم … حسب كلام سالم أنه اللي جابك له أخوه وﻻ يعرف أكثر من كذا أخوه كان جايبه وحرص أنه ينتبه لك وأنك غاليه عليهم بس ما يدري بالضبط مين أنتي وﻻ مين أبوك بس أخوه ممكن عنده كل حلول الموضوع لذلك جبتك لبيت أخوه … !!! “




حسيت بهدوء وبخوف مين هذا الإنسان اللي بروح له الآن هل بوصل لأهلي مدري أفكار كثيره تدور براسي ؟!




التفت لتركي وقلت " وأنت ما راح تجي معي ؟! “

ابتسم بهدوء وقال " وعد الله يوفقك لكن أنا آسف عندي أمور مهمه ﻻزم أخلصها "




حسيت بنوع من الاحباط وجيت بطلع لكني ذكرت شيء في بالي والتفت لتركي وقلت بتساؤل " تركي أنت ليه خطبتني ؟! عشان اسمي مثل وعد الإنسانه اللي كانت معك في الدار ؟؟؟ لأنك وقتها قلت أنت ما تبي تتزوجني في الأساس !!!! “




ابتسم بغموض وقال " بالعكس لأنك شايله اسمها كنت ناوي أتخلى عن زواجي منك قبل ﻻ تجين أنتي بتسألين يمكن وش دخل اسمها في أني أتخلى عنك ؟! ببساطه لأني كنت أبي أحطم سالم عن طريقك كنت أبي أدمره أعذبه فيك بس كل ما أتذكر أنك تشيلين اسمها ما أقدر أتحمل لأنها كانت تعني لي الشيء الكثير صعب أتسبب في ألم إنسانه … !!!!!!!!! “ 




سكت وﻻ كمل ابتسم بسخريه ثم قال " انتبهي لنفسك وعد سامحيني … فمان الله "




مشى وبعد عن المكان التفت له بصدمه كلماته كانت مصدومه .. !!! معقوله هذا تفكيره وهذا كلامه وليد أو تركي أي كان هذا الإنسان الغامض اختفى فجأه حسيت أنه ﻻ يمكن نلتقي مره ثانيه حسيت باستسلام … !!!




غمضت عيوني وتقدمت بهدوء للبيت اللي يضم ناس يمكن يوصلوني لأهلي كنت خايفه متردده أخاف ما أوصل لشيء .. !!! ويمكن أخسر كل شيء .. !!!










// × // // × // // × // // × //







قلت بهدوء " اليوم موعدنا ﻻزم نراقب المحل بشكل كامل نبي نمسكهم ما نبي تصير أي حالة هروب منهم … !!! “

زيد بابتسامه " ﻻ تخاف هالمره بنوصل لهم بنمسكهم وبنتهي كل شيء "




كنت مب مرتاح بشكل كامل خايف ما نقدر نمسكهم تعبنا وحنا نحاول نوصل لهم هذي المره كل شيء صار قريب لكن أخاف يقدرون يفرون بالذات البوس هو المشكله وﻻ البقيه ما أتوقع لهم نفس التآثير راكان كان مقرب من البوس لكن ما استفدنا شيء بس ينفذ الأمور اللي يطلبها البوس لكن البوس بنعرف في شخص يعمل له ؟!




هل فيه أهداف لعمليات السرقه اللي تصير مدري صراحه وليه القتل ليه دايم يقتلون ؟! أسئله كثيره ما راح نوصل لها إﻻ لما نمسك البوس ونوصلهم للقصاص بإذن الله .. !!
















// × // // × // // × // // × //



















ابتسمت لفيصل لما شفته يفتح عيونه وهو يبتسم قال " وش فيك واقف فوق راسي … !!! “




قلت بهدوء " ﻻ بس يعني حجزت التذكره وسفرتي بعد ساعتين فحبيت أودعك قبل ﻻ أروح !!! “




تقلب وجهه لضيق وقال " ياخي وش فيك مستعجل .. !! “

ابتسمت وقلت " والله الود ودي فيصل اقعد صدقني بس أنت تعرف أبوي ناشب يدق يبيني أروح الشغل يتعطل كثير بغيابي .. لكن ما راح أتركك بظل أتصل كل يوم بإذن الله أتطمن عليك وبتصل على الدكتور وبحاول بين فتره وفتره أجيك اذا قدرت "




فيصل بهدوء " تروح بالسلامه انتبه لنفسك … "

قلت بابتسامه " وانت بعد ربي يشفيك وترجع بالسلامه لأهلك … ﻻزم تشد حيلك بتتعب بس وربي بترتاح بعدها لما تتعالج من هالسموم اللي بداخلك "




فيصل بابتسامه " صدقت إن شاء الله بس مدري هل أهلي ينتظروني أصلا وﻻ ما عاد يهمهم !!! “




قلت باصرار " ﻻ ياخي وش دعوه تراهم أكيد يعزونك مهما صار وأنت بتفهمهم كل السالفه بعدين وش رايك لما أرجع أروح أقول لأبوك كل شيء ؟! “




فيصل برفض " ﻻ ﻻ ﻻ تقول شيء أنا أبي أقول كل شيء لما أرجع وأكشف النذل تركي وربي لأكسر راسه وأعلمه مين يكون فيصل اللي حاول يلعب معه !!! “




قلت " أجل شد حيلك وبإذن الله ترجع أحسن من أول "

فيصل بهدوء " إن شاء الله "
















// × // // × // // × // // × //
















دخلت المكتب بعصبيه وجلست وأنا أفكر وش اللي صار كيف وليش ايش الموضوع مدري !!!!!!!!!!!!!!!!!!




زيد يحاول يهديني " هد يا عبدالرحمن يمكن تآجلت العمليه ما تدري ؟! “




قلت بعصبيه " تآجلت إﻻ قل انخدعنا !!!! تركوا مقرهم ما فيه أحد تعرف يعني ايش هذا كله كان عشان نبعد عن موقعهم ويهربون الخسيس راكان خدعنا والله أننا أغبياء مدري كيف قدر يخدعنا بهذي الطريقه وما أحد منا فكر بالموضوع صح !!!!!!!!!!!!!!!!! “




كنت مقهور ما صار شيء في المحل وﻻ جاء أحد كله كانت خطه من راكان الخسيس عشان يهربون من مقرهم اللي كنا نراقبه لأنه ما تركنا أحد هناك توقعنا خلاص بجون المحل فظلينا نراقب المحل متناسين مقرهم كانت حركه غبيه أننا ما ركزنا على هذي النقطه وماظلينا نراقب مقرهم !!!!!!!!!!!!!!!




طلعت من أفكاري وأنا أسمع جوالي يدق رفعته استغربت كان رقم غريب رديت بعصبيه " نعم ؟!! “




سمعت صوت عميق وهادئ بشكل غريب " أحسنت نقيب عبدالرحمن .. أحسنت ما أقدر أنكر اعجابي فيك ومدى احترامي لك رغم أنك عدوي .. !!! على كل حبيت أبلغك أني وفيت بوعدي راكان وصلك اللي أبيه بنفذ جريمه ونفذت وفي بنك !!! بنك ذهبي من نوع خاص دور حولك وبتوصله … وﻻ تحاول مره ثانيه تعبث معي لأن كل اللي صار كان تدبر مني … "




انقطع الخط … كنت مصدوم من كلامه تحديه يعني كنا من البداية مخدوعين كل شيء كان يصير تخطيط منهم .. !!! انصدمت والتفت لزيد وقلت " زيد بسرعة دور لي عن محل وﻻ بنك وﻻ مكان صارت فيه عملية سطو وقتل بسسسسسسسسسرررررررررررررعه "




بعد بحث طويل وصلنا لقصر تمت فيه عملية سطو وقتل لأصحاب القصر … حسب ما فهمنا أنه صاحب القصر كان يحفظ ما يبلغ المليون ريال في داخل القصر بخزنه … وكان يحفظها للاحتياطات وأنه ما كان يرتاح أنه يضع كل ثروته في البنوك فكان يحفظ مليون بالقصر عنده وبخزنه كانت منيعه كيف ووشلون صارت الجريمه ما قدرنا نوصل بس صاحب القصر وزوجته انقتلوا !!!!!!!! والشاهد على الجريمه طفله ما تدرك شيء شافتهم وللآن غير مدركه للي صار … ما توقعت هذا مقصده أبد النذل الجبان !!!!!!!!!! 




كل ما له يزيد كرهي لهذا الإنسان النذل الجبان خدعنا مب مره وﻻ مرتين دايم كان يخدعنا وكنا متآخرين ما ندرك شيء .. !!!















// × // // × // // × // // × //

يتبع ...




// × // // × // // × // // × //













قبل عدة ساعات :




كل شيء كان مرسوم له من بداية الوصول لراكان كان البوس مخطط أن المباحث تمسك راكان عشان يضللهم بالمعلومات رغم رفض راكان لحظتها هالخطه وخوفه أنه يتلقى عقاب وﻻ شيء لكن قدر يقنعه البوس … !!!!!




كان كل شيء يمشي مثل ما خطط له البوس بشكل تام وكذلك ليلة الجريمه تمت بشكل متمرس … !!!!




“




وقف البوس بابتسامه وقال " كل شيء يمشي مثل ما نبي المباحث مب مدركه شيء وضايعه تظن بنهاجم محل الذهب اللي سمعوه مني لما قلته لراكان … !!! “




وكمل بسخريه " لكن طبعا ما يدرون أني كنت راسم كل شيء أنتم مستغربين لأني ما علمت إﻻ راكان ونفذت الخطه معه كنت أبي أرسم خطه متكامله وعشان ترسم خطه متكامله ﻻزم تخدع أقرب الناس لك وحتى تخدع نفسك اذا استلزم الأمر فمن قلت لراكان الخطه بديت أتظاهر بأني ما أدركت الحقيقه لكن في الحقيقه أنا وراكان كنا نرسم كل شيء صح … !!! “




“ راكان … سلمان … نايف .. اليوم كل شيء بنتهي بننفذ أكبر جريمه بنطلع من وراها بمبلغ يوازي المليون أظن مبلغ كبير يطمع فيه كل واحد منكم أنا من ناحيتي في هذي العمليه ما أبغى شيء مني بحاجة للمال لأني أملك اللي يكفيني فالنصيب كله بكون لكم بشكل كامل … !!! “




ابتسم سلمان وقال " الله يخليك لنا بوس أنت ما تقصر أبد "




ابتسم البوس بغموض وقال " العمليه بتكون على قصر أحد أكبر رجال الأعمال … رجل معروف له اسمه وهيبته .. أنا خليت أشخاص يراقبونه بشكل كبير وقريت في تاريخه وقدرت أعرف أنه يحتفظ بما يوازي المليون داخل قصره طبعا ما أنكر أني حاليا مب عارف المكان لكن المهم ألحين هو وزوجته الوحيدين في قصر لأن ثلاثه من عياله مسافرين بسبب أن واحد منهم مريض فالسفره اللي رايحين لها لعلاج لذلك بكون المكان خالي لنا وبننفذ جريمتنا بشكل كامل … !!!!!!!!!!!!!!!!!!!!!!!!!!!!!!!!!!!!!!!! “







تم التسلل وقدر يوصل البوس مع عصابته لداخل القصر طبعا الحمايه في القصر ما كانت كبيره مجرد حارس وسائق ﻻ أكثر وكان كل منهم غائب في النوم مب مدرك لمرور أحد أبدا ً ؟!؟




دخل البوس والعصابه القصر بهدوء رغم وجود جهاز إنذار لكن حرفنة البوس وأنه درس هذي الأمور وتعلم على بعضها كان الجهاز نوعا ما مب صعب عليه فقدر يلغيه وﻻ يشتغل صوت الإنذار … !!!




بهدوء تم اقتحام القصر ابتسم البوس وهو يحس بالإثاره ؟؟؟! كان يشعر أنه قادر يحطم كل شخص أمامه قادر يوصل للي يرسم له وما يقدر أحد يوقفه هذي كانت ظنونه …..




طلع البوس فوق ولما وصل للغرفة الرئيسيه اللي كان واضح من موقعها وشكلها الخارجي أنها الجناح الرئيسي في القصر ابتسم وقال بهدوء " وصلنا للهدف نبي نتسلل بهدوء وننفذ العمليه "




دخل البوس ومعه العصابه بهدوء كانت الغرفه هاديه ولقى الرجال نايم وزوجته معه ابتسم بسخريه وتقدم بهدوء وحط المسدس على راس الرجال … !!!




ثم أشر لسلمان اللي قرب وضرب الرجل عشان يصحى … والرجل صحى فجأه بخوف والتفت ليصدم من اللي يشوفه وخاصة البوس وهو يآشر بالصمت ثم يآشر لنايف عشان يشغل الإناره … !!!!!!!!!!




ابتسم البوس بخبث وقال " هلا طال عمرك كيفك عساك بخير تعرف جايين ناخذ الكم مليون اللي عندك في القصر … !!!!!!!! “




الرجل صاحب القصر مصدوم كان مصدوم … التفت وصدمه زوجته اللي ساحبها راكان بحقاره وراميها على الأرض … !!!!!! انصدم زوجته مكشوفه وقدام مجرمين حس بالثوره في راسه قام ودف البوس يبي يضربه يبي يسوي شيء ما يصدق مب مقتنع لكن وقف في وجهه سلمان ودفه على السرير … !!!!




قال البوس باستهزاء " طال عمرك ترا راكان معجب بزوجتك وﻻ أظنك تحب نسوي فيها شيء فاحسن لك ﻻ تتحرك وﻻ صدقني ما أقدر أمسك راكان عنها … !!!!!!!! “




صاحب القصر " يا نذل يا حقير منت رجال تخسى جاي تهددني وفي بيتي بمسدس منت رجال الله ياخذك يالنذل … !!! “




وقام مره ثانيه يحاول لكن مسكه سلمان ودفه من جديد وصرخ في نايف جب لنا حبل شيء ياخي ذا بتعبنا واضح … !!!!!!!!!!




البوس التفت لراكان اللي كان يضرب في زوجة صاحب القصر عشان تسكت ثم قال له " سكر فمها مب فاضين لها … !!! “




جاء نايف ومعه العده اللي كانت مجهزه لأن البوس كان راسم كل شيء وكل خطوه … همس لهم بهدوء " ربطوهم وسكر فم الزوجه مب فاضين لحريم … !!!! “




ربطوهم وتركوهم فوق السرير ابتسم البوس بسخريه وقال " والله منظرك يضحك ياخي !!!!! المهم حنا جايين وبنسوي عمليتنا ونمشي .. !!! أبي أعرف وين خزنة الفلوس وكيف طريقتها اذا تحتاج أرقام أو أي شيء وﻻ تطولها ترا ما عاد فيني صبر "




صاحب القصر بعصبيه " يالنذل كل ذا عشان فلوس !!! ياخسيس كان جيتني وطريت وعطيتك !!!!!!! “




البوس باستهزاء " ﻻ كل ذا عشان فلوس مسوي أنك إنسان شريف يابوناصر وﻻ أقول فضايحك قدام حرمتك .. !!! تدري ﻻزم أقول لأن خلاص عداد عمرك قرب ينتهي … أنت الحرامي يا عزيزي ولمعلومياتك أنت اللي سرقت فلوسك من أخوك ونهبت حلاله وشتت عياله !!!! صدقني أنا ما أنكر أني مجرم لكني أشوف اللي أعاقبهم أناس يستحقون العقاب وأنت منهم وأقولها لك صدقني بقتلك بالنهاية بس اذا عجلت تعطيني الرقم بأسرع في قتلك بدون ما أعذبك وبعد بضمن لك أن راكان ما يعتدي على … زوجتك !!!!!!!!!!!!!!!!!!!!!!!!! “




أبوناصر صاحب القصر " حسبي الله عليك تكفى ﻻ تسوي شيء اتركها تروح بعطيك اللي تبي تكفى تكفى طلبتك !!!! “



ابتسم البوس وقال " علمني مكان الخزنه وين هي "




أبوناصر بضعف " الخزنه بتحلصها موجوده في الدوﻻب وهي ﻻزم تدخل أرقام … ارقامها 038443 .. !! “




ابتسم البوس وتقدم للدوﻻب ولقى الخزنه ثم دخل الارقام وانفتحت ابتسم بلذة الانتصار وقال لسلمان " دخل الفلوس " 




ثم قال للبقيه يلا جهزوا بقية الخطه … والتفت لأبوناصر وقال " بحرقك يابوناصر في قصرك بخليك ترتاح مع زوجتك أظني وفيت بعهدي معك وراكان ما راح يسوي شيء بزوجتك … !!! سكروا فمه ﻻ يتكلم ويفضحنا "




أبوناصر " اصبررررر بقولـ … " سكر سلمان فمه بدون ﻻ يهتمون لكلامه … !!!




مشى الكل برا الغرفه وابتسم البوس وقال سلمان انت رح انتظرنا برا وراكان ونايف ولعوا القصر ثم اطلعوا أنا قبل ذا بدور في الغرف يمكن أحصل شيء نسرقه بالطريق … !!!!




مشى البوس بعيد عند الغرف كان ينتظر يوصل لشيء من اللي براسه يمكن يفيده بالخطوه الآخيره اللي كان راسمها … دخل على الغرف وﻻ لقى شيء أكثر من غرفه وﻻ حصل أوراق وﻻ شيء ممكن يفيده … !!!!




تقدم من أحد الغرفه كانت مب مسكره مردوده ودخل ...؟! لقى فراش صغير شكله غرفة طفل صغير بس محد قال لي أنه عندهم طفل ؟؟؟؟؟ انقطع تفكيره لما شاف شخص على السرير … انصدم من اللي يشوفه قرب وحصل طفله نايمه كانت بعمر الثلاث أو الأربع سنوات بالكثير … انصدم كيف كيف مب هذا اللي توقعه طفله في القصر بتموت … !!!!!!!!!!!!!!!!!!!!!!!




لحظتها ترك القسوه ترك كل شيء شال البنت من السرير ولكنها حست ثم فتحت عيونها ودفته بخوف وقال " مين أنت "




ابتسم لها بألم قال " أنا ...؟! “ وش يقول !!!

قالت بخوف " أبي بابا وماما !!! أنت مين … !!! روح ما ابيك أنت"




تردد وش يقول لكنه باندفاع ضمها وقال " أنا اسمي تركي ﻻزم أساعدك بتموتين بابا برا ينتظرك "

صرخت فيه " أنت تكذب تكذب !!! “




سحبها لصدره وقام بدون ﻻ يهتم لصراخها وطقها له … كانت تحاول تفلت … لكنه ما كان بتخلى عنها طلع وﻻحظ أن القصر بدا يحترق … !!!!!!!!!




استعجلوا وشو فيهم استعجلوا مب هذا المتفق مب مشكله ﻻزم أطلعها … ركض والبنت معه وقعد ينزل من الدرج بسرعة وهو خايف يزيد الاشتعال ثم يصبح الهروب مستحيل … !!! كان الحريق في بدايته لكنه بدا يغطي المكان والبنت كانت تحاول تفلت لكن من حست بالحراره والنار استسلمت …




طلع برا وتنفس بصعوبه وفتح باب الشارع وطلع لقى سلمان ونايف استغرب وينه راكان ….




نزل البنت في الأرض كانت ساكنه خاف ماتت ﻻ ﻻ ﻻ ﻻ مستحيل مستحيييييييييل … هدى يوم شافها تتنافس شكله اغمي عليها .. !!!!




التفت لقى الحارس والسائق مقتولين وقال بعصبيه " ليه قتلتوهم "

سلمان " يعني وش نسوي يابوس شافوا وجيهنا انصدمنا لما حسوا كان الحارس يتصل على الشرطه لكن قتلتهم قبل ﻻيصير شيء … وبعدين وش ذي البنت من وين جبتها "




البوس بعصبيه " مدري لقيتها وأنقذتها .. !!! إﻻ تعال وين راكان ؟؟ "

نايف اللي كان مب عاجبه كلام البوس " يقول بستانس في زوجة القصر قبل ﻻ يروح القصر ههههههههههههههه "




البوس بعصبيه " غبي هالإنسان ما يفهم !!! انتبهوا للبنت أنا داخل أجيبه "




دخل البوس بسرعة للقصر وراح لغرفة صاحب القصر وانصدم من اللي شافه كان صاحب القصر مقتول وزوجته مرميه في الارض وراكان يضحك يحاول يعتدي عليها الحقير النذل … !!!




وبعصبيه سحب المسدس وثوره على الحرمه وبدقه متناهيه !!! انصدم راكان لما شاف زوجة صاحب القصر طايحه من طلقة رصاصه والتفت بخوف وشاف البوس اللي قال بعصبيه " مب هذا اتفاقنا راكان حنا ما نعتدي على الناس !!!!! حنا نطبق القانون فهمتني !!! هذي المره براسها المره الثانيه صدقني براسك فهمت !!!!!!!!!!!!!! “




راكان قام بخوف ومشى ورا البوس وقدر البوس وراكان يطلعون من القصر … !!




البوس " يلا نهرب من المكان قبل ﻻ أحد يوصل لنا !!! “

نايف بخوف " والبنت ﻻزم نقتلها يمكن شافتنا !!! “




سلمان بعصبيه " مستحيل ما نقتل اطفال فاهم والله ما أرضى تقتلونها !!!!!!!!!!!! “




البوس " أصلا ما شافت أحد كان مغمى عليها من البدايه !!! خلاص اتركوها ما راح نقتلها … !!! “




مشى البوس وعصابته وترك القصر ضايع وسط اللهيب والحريق وصل الاطفاء وأنقذت البنت من اللي صار … لكنها بتظل ذكرى محفوره فيها …. !!!!!!!!!!!!!!!!!!!!



















// × // // × // // × // // × //
















عبدالرحمن بضيق " صدقني يا ناصر ما راح نتركهم بنوصل لهم بس أنت هد ﻻ تعصب … !!! “




ناصر بصراخ " وش اهدييييييييييييييييييي ابوي مات مااااات انقتل وأنتم وﻻ شيء تسونه !!!!!!!! عصابة على كلامك لها أكثر من شهور وهي تسوي جرايم وﻻ شيء سويته !!!!!!!!!!!!!! الله يقلعكم وربي !!!!!!!! “




هنا انهار ناصر وقعد يصيح انصدم كيف أبوه راح الغالي … !! لما درى رجع ما بلغ أخوانه لأن أخوهم الصغير رايحين معه عشانه مريض وكان سفرة علاجه بس بلغهم أن أبوهم تعب شوي ما يقدر يقولهم اللي سمعه … !! أمه وابوه بعد مب بس أبوه ؟! يعني فقد عزوته والديه … أخته بس نجت ما يدرون كيف طلعت لكنها قدرت تنجوا من الحريق الحمدلله … مسكينه أخته بتظل عايشه بضياع بدون أهل هم كبروا لكن أخته وحتى أخوه شوي مازال بحاجه لهم … !!!!!!




كان منهار وﻻ قادر يفكر أما عبدالرحمن كان يطالعه بصمت وش يقول مصاب ﻻ يمكن يقدر يخففه حس بألم باستسلام للعصابه ايه العصابه فازت وهو خسر على كلام راكان هذي كانت آخر عمليه يعني يمكن يهربون كيف طيب معقوله يسافرون هم ما يعرفون معلومات عنهم لكن يمكن هذي الخطوه الآخيره ﻻزم يراقبون الرحلات هذي الفتره يمكن يمسكونهم بس لما فكر لقى الموضوع صعب مستحيل حس بالضعف بالاستسلام يمكن يسافرون اليوم بكره بعد اسبوع ما يدري حس بالخساره تماما ً …... !!!!!!!!!!!!!!!!!!!!!!!!!!!!!!!!!!!!!!!!!!!!



















// × // // × // // × // // × //










ابتسمت آخيرا ً رجعت ودعيت من قلبي لفيصل يرجع بالسلامه ويرجعه لأهله … لحظة حلوه لما ترجع لها شعور رائع تحس رجعة لأهلك لبيتك لمكانك … !!!!










// × // // × // // × // // × //







ابتسم البوس وقال " شكل ما عجبتك مخططاتي يا نايف "

نايف بنظره " أصلا أعرف وش مخططاتك طول عمرك يا بوس تشتغل غامض ترى حنا نعزك وأنا بالذات ما أنكر أنك ما قصرت معي لكن مب معناها تشتغل لحالك … محد منا يعرف وش تخطط له راكان كان يتعامل مع المباحث بخطه منك وﻻ أحد فينا كان يدر يعني تدري لو كشفت أنا على سبيل المثال راكان أنه خاين ما راح أفكر أنها خطه منكم يمكن أقتله فوريا ً لأني ما ابي أنمسك وبعدين كان ممكن راكان يروح ضحيه ويكشف كل شيء صح ؟! مب هذا احتمال ممكن يوصلون لنا خاصة أنهم على كلامكم كانت المباحث تراقب مقرنا وتشوفنا يعني كل شيء لنا صار مكشوف لهم تقريبا ؟!؟! ممكن أفهم ليه كذا تخطط بغموض يابوس اذا انت شايف أننا مب قد أننا نعرف خطتك فالافضل كنا ننفصل مب تخلينا مخدوعين وﻻ ندري عن شيء "




ابتسم البوس وقال " نايف أنا ما أنكر أني ما أشوف أحد يوازيني أو ممكن يفهم خططي لكن هالمره كان ملزم أتسم بالسريه عشان ﻻ يزل لسان شخص وتنكشف خاصة أنه كل شيء كان مراقب هنا فكنت ﻻزم حتى أخدع نفسي حتى راكان ما كان فاهم الخطه بشكل كامل وبعدين مب مهم في النهاية نجحنا وخلاص كل شيء بنتهي ﻻ تخاف كلها فتره لين تهدى الامور وراح يروح كل شخص منا في طريقه لكن حاليا بنقعد هنا كلكم تلتزمون هذا المكان … !!! “




نايف بعصبيه " والبنت هذيك ممكن أعرف ليه تساعدها كانت تركها تنحرق في البيت يعني قلبك رهيف لذي الدرجه !!!!!!!!!! يمكن تكون شافتنا وتفضحنا !!!!! “




البوس بسخريه " هذي طفله وش بعرفها بعدين ما لك دخل ليش ساعدتها … هذا شيء يرجع لي أنت عليك تنفذ وبس فاهمني يا نايف .. !! وﻻ تحب أفهمك بطريقتي "




سلمان بتهدئه " هدوا شباب وش دعوه ؟! وبعدين يا بوس نايف مب قصده وربي أنت خيرك علينا ما يحتاج بس ﻻ تعصب ما نحب نشوفك كذا "




سكت البوس وقام بهدوء وقال " أنا عندي مشوار مهم بخلصه وبعدين برجع لكم .. !!!!!!! “



















// × // // × // // × // // × //




نهاية الفصل الواحد والعشرين
أحـقـاد تـحـت الـرمـاد
الفصل الثاني والعشرين







// × // // × // // × // // × //




ابتسمت لأمي وقلت " الله يخليك يالغاليه وربي اشتقت لك " والتفت لأبوي " وأكييييييد أنت يالغالي "




كملت بهدوء " حسيت أنها سنه وربي … !! “

أبوي بتساؤل " وكيف رفيقك عساه بخير "

قلت وأنا أتذكر فيصل " الله يعيينه ببدء مرحلة العلاج والله يعيينه "

أبوي بتساؤل " هو وش معه … !!! “


توترت من سؤال أبوي وش أقوله … !!! صعبه أقوله أنه مدمن أكيد بعصب وبقول تصادقه وصعبه بشرح له الموضوع أعرف أبوي ما يقتنع … بسس !!!

أبوي يقاطع أفكاري " محمد وش فيك أكلمك … !!! شكل خويك يعز عليك كثير لدرجة أنك مب حولي "


“ هاه !! ﻻ يبا العفو بس وربي يعني شيء زي كذا هو تعبان وفكري معه ربي يشفيه ويرجعه بالسلامه "

أبوي " الله يشفيه بس بعد ما قلت لي وش فيه الولد ﻻ يكون مريض خطير ؟! “

قلت بتوتر " بصراحه هو ….. “


قطعت كلامي لأن مريم دخلت ابتسمت لأن بشكل تلقائي توقعت أنه نجد جايه معها وهذا اللي صار كانت مريم تسحب في نجد وتقول " البنت ما تبي تجي مسويه يعنني مستحيه !!!!!! “




ابتسمت لما شفت نجد تدخل .. اشتقت لها بجد نويت أغير حياتي معها ﻻزم أشيل كل الأفكار من راسي ايش هي وإﻻ ايش أهلها ما عاد يهمني هذا شيء يهم أبوي أنا بحاول أسعدها على الأقل … سكتت ضاق صدري ايه آخر سنواتها كلها كم سنه ويمكن ما تكون فيه .. !!!!!! 


انتبهت لمريم تصرخ فيني " هييي وش فيك شكل شايف لك وحده هنا ماخذه قلبك !!! مسكينه يا نجد راح عليك محمد !!! “


استغربت كلامه وقلت " وش فيك أنتي "

مريم طالعتني بنظره وقالت " أنت وش فيك نجد لها ساعة تسألك كيفك وش أخبارك بس قلت أفكارك ماخذتها وحده من هناك شكل "

طبعا ما اهتميت لحكي مريم والتفت لنجد وقلت " معليش بس ما كنت مركز … أنا بخير !! أنتي كيفك نجد .. “ والتفت لأبوي اللي كان يقرا في الجرايد وقلت " وأنت يبا وأنتي يما كلكم كيفكم وش أخباركم !!! “ 







// × // // × // // × // // × //







“




ابتسم بخبث … كان يتلفت حوله ويتأكد أنه محد فيه .. كان مخطط للهروب ما عاد يتحمل يجلس في الدار أكثر من كذا .. !!! ابتسم والتفت لوعد اللي كانت ضامه نفسها وتنتفض … 




ضحك بسخريه وقال " يا جبانه !!! خايفه ؟ "

التفت له وقالت " وليد ﻻزم نرجع اذا درا أحد أننا بنهرب بضربونا !!! “

وليد بدون اهتمام " ما يهمني أنا ما أبي أقعد هنا في الدار اذا انتي مستانسه أنا ما أبي … ﻻزم أطلع .. فااااااااااهمه !!!!!!!!!!! “




سكتت طالعته بصمت وقالت باستسلام " أنا بروح معك وين ما تبي بروح معك "

طل بخفيف من ورا الباب يتأكد ما أحد في الممر ووجه نظرته للباب هذي فرصتهم وهمس لها " يلا وعد هذي فرصتنا ﻻزم نهرب .. !!! “

سحبها من ايدها وركض كان مستانس هذي المره بيوصل ما راح يوقف في وجهه شيء .. وصل للباب وفتحه لكنه حس بهروب أصابع وعد من يده .. وقف والتفت وانصدم شاف المربيه تمسك في وعد وتقول " ﻻ تفكر تهرب وﻻ هذي البنت راح أضربها … !!! “ عصب انقهر وصل هذي فرصته يهرب وبتراجع عشان وعد … !! “




سكت وباستسلام رجع .. سحبته المربيه وقالت " والله أوريك شغلك .. لأنك ما تفهم الحكي مره ومرتين وأكثر وأنت تبي تهرب لكن بتشوف !!! وأنتي تعالي … "




قاطعها وليد وقال " وعد ما لها دخل أنا هددتها تطلع معي .. !!! “ طالعت المربيه وعد وقالت " أجل أنتي روحي وأنت مسوي بطل تدافع عنها خليها هي ما راح تاخذ العقاب لكن أنت بنشوف آخرتها معك "




تألمت وعد شافتهم يسحبون وليد دايم يتعاقب بسببها .. وهي وﻻ شيء هو يدافع عنها ياكل العقاب بسببها … كل شيء يسويه عشانها … تألمت ما قدرت تقول أنها مب مغصوبه لأن وليد يحذرها ﻻ تتدخل هو اللي يدير الأمور هي تنفذ وبس … !!!! 










“




// × // // × // // × // // × //













آخيرا رد حست بنوع من الراحه توقعت أنه راح يكون الشخص اللي يوقف معها في هذي اللحظه وقالت بلهفه " راكان .. راكان "

قال بملل " وش تبين يا بنت ترى رديت عليك بس كذا لاني أصلا بغير جوالي … اسمعيني اذا دقيتي مره ثانيه ما راح يحصل خير .. !!! يعني للحين عندك أمل فيني ؟؟؟؟؟ "




عهد بألم " راكان أنا .. في مصيبه .. راكان أنا حامل !!!!!!!!! “




راكان بصدمه " ايشششششششششششششششش تقولين !!!! وش حامل وأنا وش علي اذا انتي بمصيبة تتصلين علي ممكن أفهم … !!!!!!!!!! “




عهد والدموع تسبقني " تكفى راكان تقدم لي تزوجني بس فتره وطلقني تكفى بقتلوني أهلي اذا عرفوا الموضوع !!!!!! تكفى راكان تكفى !!!!!!!!!!! “




راكان " انقلعي وأنا وش دخلني فيك !!!!!!!!! “

عهد بانهيار " أنت السبب في كل اللي أنا فيه !!!!!!! “

راكان بعصبيه " اسمعي ﻻ تسوين مصايبك وتبليني فيه … !!! أنا ما لي دخل بشيء أنتي جيتي للحفله مب ذنبي أنا !!! وﻻ لي دخل فيك واذا أنتي حامل هذا مب شغلي روحي شوفي مين أبوه وخليه يتكفل فيك !!!!!!!! مب تورطيني في مشاكلك !!!!! “




انقطع الخط … كلمة قاتله كلمة مدمره حطمت كل البقايا فيها " روحي شوفي مين أبوه " ضمت نفسها باستسلام انهارت هي خلت نفسها رخيصه وصارت وﻻ شيء وما تقدر أصلا تقول شيء هي في مصيبة وﻻ تدري وش الحل .. !!!!!!!!









// × // // × // // × // // × //







وقف قدام أخوه كان يطالع انكسار أخوه ما يتمنى يشوفه في يوم مهما كان هذا أخوه الغالي أخوه اللي ما راح يرضى مشاكل عيالهم تفرق بينهم .. !!!!


تقدم لأخوه بحب وقال " ﻻ تنزل راسك ياخوي طول عمرك راسك عالي … ﻻ تحسب باللي سواه فيصل بغير شيء ﻻ صدقني أنت غالي وبتظل غالي وولدك فيصل غلط فالله يهديه … ما راح أكذب عليك واقول اللي صار سهل ﻻ بالله !! لكن فيصل ولدي وفشلني مثل ما فشلك واللي تألمت هي بنتي وبنتك بعد نوره !!! 




أبوفيصل بألم " سامحني ياخوي .. ما دريت أن ولدي مب كفو !! ظنيته رجال لكنه كسرني … كسرني في آخر عمري ياخوي !!! 


أبومنصور " ﻻ ياخوي ﻻ تقول كذا أنت ما تنكسر بتظل على راسنا من فوق .. !! فيصل الله يهدييه .. المهم أنت تظل مثل ما أعرفك كبير .. واليوم عازمك وعيالك والكل حتى سعود كلم عليه وبعد هذا اللي يشتغل عندك تركي هذا رجل أصيل يستاهل اعزمهم للاستراحه نتجمع ونمسح كل هالمشاكل ونرجع مثل أول "




قام أبوفيصل لأخوه وضمه ايه ضمه بحب أخوي حس براحه وقفة أخوه معه ﻻ يمكن راح ينساها بحياته هذي هي المشاعر اللي تفوق الكثير من المشاعر … مشاعر أخوه بين أخوين حاولت بعض الأحقاد تفرقهم لكن معزتهم لبعض كانت أكبر من كذا .. !!!







// × // // × // // × // // × //




قلت بضيق " يما وش فيك أنتي مب طايقه البنت حرام عليك وش سوت لك .. !!! “

أمي باستهزاء " وش فيك معصب مب باقي إﻻ تضرب أمك عشان بنت الحرام !!!! عشاني أحاول أفتح عيونك صرت مب طايقه البنت !!! هذي الحقيقه البنت ﻻحظت عليها من سافرت تطلع آخر الليل تنزل تحت وأسمع صوتها تكلم أحد … !!!! “




قلت بعصبيه " يما خافي الله تحكين في البنت !!! وش ذا الكلام تفترين عليها عشان ايش البنت كلها يمكن كم سنه وخلاص يمكن ما تعيش !!!! أنتي وش فيك عليها والله أنا ما شفت منها إﻻ كل خير وﻻ راح أكذب بحق رغم أنها على قولتك بنت " سكتت شوي وكملت وأنا مب عاجبني " حرام لكن ما شفت منها غلط "


أمي باستهزاء " صدق منت كفو تصير رجال تمشي ورا حرمتك على كل أنا نصحتك ونبهتك ﻻ تومن لها واذا منت مصدقني حاول في يوم تسوي نفسك نايم وتراقبها وشف يمكن تسويها مره ثانيه مع أني ما أتوقع لأنك فيه بتخاف تكشفها لكن اذا منت فيه أكيد مب هامها أحد أشكالها ما يخافون الله .. !!!!!!!!! “


طلعت من عند أمي ومب عاجبني كلامها حسيتها تظلم " نجد " وبصراحه ما راح أستغرب هالشيء من أمي للآسف أمي اللي تخاف ربها وتصلي وتطري البنت في شرفها يعني تشكك في البنت ليييييييه وتبي تقنعني أن نجد تنزل آخر الليل وأنا غايب وتكلم أحد !!!!! 




وربي كلام ما يدخل العقل .. مهما كان صح هي بالنهاية مب بنت عمي تركي لكن ﻻزم يفهمون هي زوجتي يعني اللي يمسها بمسني !!!!!!!!! لكن ما ألوم أمي كله من أبوي ما كان ﻻزم يقول لها طعن في البنت قدام أمي فشيء طبيعي أمي ما تحترمها وتحاول تفتري عليها الله يسامحك يـمـا بس … !!!!
















// × // // × // // × // // × //




كانت ليلة حافله تجمعت العائلة كلها بالإستراحه لأول مره من سالفة فيصل .. حتى عبدالرحمن جاء الكل كان متواجد وطبعا الرجال في قسمهم الخاص عند شبة النار والسواليف وكذلك الحريم .. !!!




كان تركي يطالع النار بحقد بكره كان يشوف ضحك وسواليف أبوفيصل مع أبومنصور وكأن ما صار شيء كل شيء رسمه ما مشى مثل ما يبي … !!!




شيء يقهر حركات فيصل ما غيرت بينهم وﻻ كأن شيء أصلا صار بالعكس مستانسين … لكن هو مستغرب كيف أبومنصور ما يحس ما له كرامه بنته تنمسح كرامتها من فيصل وهو يصالح أخوه صدق حسافه فيه … !!!!!




التفت لعبدالرحمن اللي كان يسولف معهم بضحك وفرح أما منصور كان منعزل بمكانه ويحرك في الجوال اللي معه ابتسم تركي بسخريه على منصور ثم رجع يطالع عبدالرحمن وهو يضحك مع عمه ابوفيصل وأبوه أبومنصور !!!!!




ابتسم تركي يوم التفتوا له مسوي أنه معهم لكن قلبه كان بعيد .. في هذي اللحظه بالذات ورؤية النار أججت الماضي بداخله أججت أحقاده مب حقد … ﻻ هذي أحقاد كثيره في داخله تدور .. ويشوف النار ما تعبر عن أحقاده لأن النار تهدى وتنطفي لكن هو ما راح يهدا لين يحطم كل شخص حوله ما راح يرحم أحد ﻻزم يدمرهم .. !!!




كان يكره ابتساماتهم وضحكهم ايه كان حاسدهم يبي يحطمهم يبي يمسح كل فرحة وكل سعاده يشعرون فيها … !!!!!







// × // // × // // × // // × //




“ وش فيك يا راكان من تكلمت بالتلفون وبالك مشغول !! “

راكان بضيق " بالله فكني يا سلمان انا ما أحب أحد يسألني .. “




سلمان " والله مدري وش فيكم كل واحد تقول هموم الدنيا فوق راسه … "


نايف باستغراب " يعني ممكن في أي لحظة ننمسك وننحكم بالقصاص وش تتوقع نكون ؟؟؟ فيه هم أكبر من كذا !!!! وفوق كذا البوس يختفي وﻻ ندري وش يخطط له أنا صراحه مني مرتاح للموضوع والبوس بدا يتعدى على حدوده … كل شيء يبيه يسويه وحنا ما لنا علم … !!!! “




طالعه سلمان ثم قال " يا رجال البوس راسم كل شيء صح ﻻ تشيل هم .. أنت شفت أكثر من مره ما قالنا شيء لكن خططه تمشي ميه الميه وهذا أهم شيء والبوس مستحيل يضرنا بشيء لأن ضررنا هو ضرر له في النهاية .. !!! “




سكت نايف شوي ثم قال " أتمنى هالمره مثل كل مره … لأن هذي المره أي غلطه يعني النهاية … !!!!!! “




// × // // × // // × // // × //


تقلبت على الكنب بتعب وفتحت عيوني حسيت بتعب كبير .. نومة الكنب ما تريح بس وش أسوي ؟! قمت عن الكنب وبتلقائيه التفت للفراش بس ما لقيت أحد ؟! 


غريبه وين راحت هذي .. !! مدري وش النهاية معنا للحين مع أننا تقربنا من بعض لكن مب بالشكل الكامل مدري وش بتكون النهاية معها … يعني ما أنكر أني ارتحت لها بس ما أقدر أتجرء أكثر وأطلب أننا نعيش بشكل طبيعي .. !!!




وبعدين خايف خايف من عدة أمور .. مدري أفكار تاخذني وأفكار تجيبني .. طلعت من أفكاري وذكرت كلام أمي أنها تنزل آخر الليل وتكلم واحد !!! معقوله أمي تكون صادقه بدت الشياطين توسوس لي .. بس هي وينها ؟! التفت للجوال لقيت الساعة ثنتين ونص ؟ وين بتكون …




قررت أطلع وأشوفها لأن الشيطان بدا يوسوس لي لازم أقطع هالأفكار .. قمت وطلعت من الغرفه وكان الصمت هو اللي يغطي على المكان هدوء يسبب نوع من الرعب … لكن حسيت بأصوات تحت وبتلقائيه بديت أمشي بشويش لتحت نزلت وحسيت أعصابي بتفلت معقوله أمي تكون صادقه … " يارب أنها ما تكلم أحد " كنت خايف خايف أنصدم وربي ما راح أتحمل كذا ممكن أ.. !


قطعت أفكاري شفت اللمبه في المطبخ استغربت وتقدمت للمطبخ بسرعة وبدون لا انتبه حسيت بجسم شخص يضرب فيني ولحظتها وازنت جسمي ومسكت هذا الشخص كانت هي " نجد " طالعتها كانت تطالعني بنظرات مبعثره غامضه أو يمكن مستغربه فيني .. وأنا نفسي كنت مستغرب وش فيها هنا ؟! التفت للمطبخ تلقائيا لقيت كأس مويه ولحظتها فهمت كل شيء كانت نازلة تبي تشرب مويه … !!!




تنفست براحه وقلت " آسف نجد ما انتبهت لك "

قالت بتردد " أنا بس خفت لما حسيت بشخص .. “

قلت بابتسامه " ما عليه غلطي بس كنت … كنت أبي مويه ونزلت وما انتبهت أن فيه أحد .. المهم اذا خلصتي اطلعي فوق .. !!! “

وبتلقائيه طلعت مع الدرج لفوق ارتاح خاطري كانت تبي تشرب بس على بالي في موضوع وﻻ سالفه وﻻ شيء .. شكل أفكار أمي راحت لبعيد يمكن هذي السالفة وأمي فكرتها شيء ثاني … الله يهدييك يما أشغلتيني وأشغلتي نفسك .. !


// × // // × // // × // // × //




ابتسم بألم .. حست أنها السبب وهي تشوف ابتسامته كانت الضربات اللي أخذها عقاب وضحى بنفسه عشانها واضح أثرها .. !!!!!


قربت منه وقالت بهدوء " أنا آسفه أنا السبب .. !!! “


ابتسم لها بهدوء وقال " ما يهم تحسبيني خايف منهم !!! هالضرب كله ما راح أسكت عنه … !!! “
ابتسمت وقالت من قلب " أنا بعد مستحيييييييييييييييييييييييل أخاف لأنك معي أنت يا وليد تحميني دايم "


كلمتها كانت قويه حس فيها بشعور المسؤوليه .. وحس أنه مطالب يحميها يهتم فيها والأكيد هي تعني له شيء كبير وﻻزم راح يظل يحميها دايم .. !!!!!


ابتسم لها وقال " أكيد بظل أحميك طول عمري !!! “ ثم كمل بابتسامه " بس بحاول أهرب مره ثانيه "


وعد بملل " ليه تبي تهرب !!! “
وليد بقهر " تبين نظل هنا لين متى وعد !! “ وكمل بحقد واضح " مكان ذل واهانه طول عمرهم يطقون فينا لين متى أنا مليييييييييييت ما أبي أقعد خلاص !!!! “


سكتت وطالعته باستسلام تعرفه لما يحط أفكار براسه ﻻزم يسويها وفكرة الهروب كانت بداخله لذلك مستحيل يتخلى عن الفكره لين ينفذها … !!!!!!!!




“




****** 
******








“ 
وعد بخوف " أنا ما أبي وليد خايفه "
وليد بعصبيه " أنا معك ﻻ تخافين وبعدين وش بنسوي بس بناخذ المفاتيح من دون أحد يحسسس !!! “
وعد بخوف " مدري "


وليد " أجل ﻻ تلحقيني ترا مب ما يهمني اذا ظليتي بس أنا أبي أهرب فاهمه وبعدين أنتي مزعجة ودايم يمسكونك !!!!!!!! “


كلامه يوجع تألمت ونزلت راسها بضعف لكن وليد ضعف هذي اللحظه ما يتحمل يشوفها كذا وقال بمحاولة لتصحيح كلامه " بس أنتي يعني تنفعيني دايم ﻻ تزعلين بس كنت أمزح معك "


قالت بضعف " ﻻ انا ضعيفه عارفه بس وش أسوي ما أقدر أتخلى عنك لأنك تحميني "


ابتسم على كلامها وقال " امممم صح .. طيب أنا بروح انتي انتظريني هنا بشوف المفاتيح اللي بمكتب المربيه عشان نهرب ؟! “


سمع أن فيه باب خلفي والمفاتيح بمكتب المربيه هذا كان أمله الأخير لأنه صار تشدد في الرقابه على العكس الباب الخلفي ما في أحد عنده بس مقفل وما في امكانية لفتحه إﻻ بالمفاتيح ؟! فالحل يسرق المفاتيح




تعجبه الفكره ابتسم بخبث تقدم لمكتب المربيه لقاها شبه مفتوح بس ما يدري هي فيه وﻻ ﻻ … حس بنفس وراه وبتلقائيه التفت معصب وقال " وعد " 


ومثل ما توقع كانت وراه قالت " خايفه بعدين اذا لقينا المفاتيح ﻻزم نهرب بسرعه عشان ما أحد يكشفنا "


ابتسم وقال " كلامك صح !! “ ثم تلفت حوله وقال " أنا بدخل أسحب المفاتيح ثم نهرب مع بعض "


وبمرونه تقدم لمكتب المربيه والقى نظره سريعه لداخل المكتب وما ﻻحظ وجود شخص فدخل بسرعة وبدا يتلفت حوله بتوتر يبي يوصل للمفاتيح … !!!


وين ممكن يحصلها … كانت أفكار كثيره تاخذه وتجيبه بدا يحوس بسرعة وانتبه لأحد الأدراج مفتوح ولاحظ حلقة المفاتيح وبتلقائيه سحب الدرج وابتسم وهو يشوف عدة مفاتيح … !!!!


المشكله ما يقدر يعرف أيهم بالضبط المفتاح لكن كانت مفاتيح كثار فأكيد واحد منهم بخص الباب الخلفي … !!!


طلع من المكتب وتقدم لوعد وسحبها من يدها وقال " هذي فرصتنا المفاتيح كثيره ﻻزم نوصل للمفتاح حق الباب الخلفي عشان نهرب قبل ﻻ يشوفنا أحد ويمسكونا !!!! “


وصل للباب الخلفي بعد ما تأكد من خلو المكان وصدق المنطقه الخلفيه في مبنى الدار كان محد فيه نوعا ما لأنه ﻻ يوجد إﻻ مستودعات وغرف ﻻ تستخدم والباب الخلفي … بدا يجرب المفاتيح يحاول يحاول كان في كل مفتاح يحس بتوتر خايف ينكشفون ووقتها ممكن يخسر آخر أمل تعب وهو يحاول يهرب … ابتسم يوم وصل للمفتاح انفتح الباب هذي فرصتهم وصرخ " لقيته وعد لقيته يلا " 


لكنها تراجعت التفت لها باستغراب وهي قالت " نسيت شيء ذكرت أني نسيت شيء "


قال بنفاذ صبر وعصبيه " وعد هذي فرصتنا ما يهم اللي نسيته يلا قبل ﻻ أحد يشوفنا !!! “


قالت بضعف " ما أقدر بروح أجيبه "


واختفت من أمامه !!!!!!! راحت تجيب غرض ما يدري وش هو بس تبي تجيبه غبيه غبيه ….. انتظر الوقت يمر وخايف تنمسك شوي ووصلت وهي تلهث … !!!


قال بعصبيه " ﻻ يكون أحد شافك "
قالت بخوف " مدري المربيه حاولت تلحقني لكن بعدين اختفت ما شفتها "


قال باستعجال " يلا نطلع قبل ﻻ …. “


انقطع كلامه كانت المربيه تمشي في اتجاههم بعصبيه لحظتها تجمدت رجوله ما قدر يتحرك ووعد حست بالخوف كله هذي المربيه توعدت وليد بالويل اذا فكر يهرب حس وليد بالضياع وقال بعصبيه " كله منك ليه رجعتي ليه يا وعد دايم أنتي سبب فشل كل شيء يا غبيييييييييييييييه "


التفت له وعد بخوف من كلامه وحست بألم في كلماته … المربيه تقدمت بقوه وسحبت وعد اللي شافتها تصيح وقالت " أكيد غاصبها كالعاده أنت غبي وﻻ ايش تحاول تهرب ليش ؟! ما فهمتك أنك بتندم … "


قالت لوعد بعصبيه “ انتي روحي ارجعي لمربيتك ﻻ تشوفين مني شيء ما يعجبك وحسابك بعدين "


ثم التفت لوليد وقالت " أما أنت هددتك بس شكل ما ينفع معك !!! “



“



******
****** 






“


تقدمت له وهي تشوفه يتألم كان يتألم بشكل واضح مهما حاول يبين أنه قوي ضربته المربيه بشكل ما يرحم !!! طبعا هذي المربيه كانت لها السلطة في المكان والكل ينصاع لها … بعضهم كان يستنكر أفعالها وبعض ما يدري وبعضهم ما يهتم أصلا … !!!


قالت وعد ودموعها تنزل " أنا آسفه وليد أنا السبب "
وليد بضيق " ﻻ عادي بس مره ثانيه ﻻ تحاولين تهربين معي … كنا بنهرب بس أنتي رجعتي مدري عشان ايش "


مدت يدها بضعف وقالت " عشان هذي "


طالع اللي في يدها انصدم كان هديته لها أو بمعنى أصح سرقته لها كان سلسال سرقه من أحد المربيات هو تعود على هذا الشيء لكن هذي المره سرقه لها لأنه أعجبها طبعا المربيه ما تدري وهي أصلا كانت مربيه طيبه فممكن كشفت السالفه وسكتت ولكن بالنهاية هذا ما هم وليد لكنه انصدم رجعتها عشان هديته هذا اللي كان يهمها بس ولو هذي الهديه تسببت في مسكتهم !!!!! 


قالت وعد " وليد أنا ما أبيك تزعل "
ابتسم وقال رغم الألم " خلاص باخذك معي وراح نهرب صدقيني راح نهرب آخر شيء "




“












فتح عيونه من هذي الأحلام ذكرياته معها كثيره ﻻ يمكن تنتهي ببساطه هذي أغلى إنسانه كانت له … !!! 


فرحهم ألمهم سخريتهم ضحكهم كل شيء يتذكره … النذل الجبان أبومالك حطم براءتها .. !!! يحقد على أبومالك صح هو عذبه قتله لكن ما يكفيه يتمنى يرجع يقتله ألف مره … !!!!


تذكرها هي مازلت موجوده ابتسم بخبث وقام من الفراش وتقدم للغرفه اللي حافظها هي هناك راح يتلذذ في تعذيبها … !!!!


فتح الباب وشافها مغمى عليها شكل … ما يدري كم لها ما كلت بهدوء راح جاب كأس مويه بااااارده وابتسم وهو يتقدم لها يحس بمتعه لما يشوف ألمها هي هو قدام هذي الإنسانه يصير وحش لأنها حطمت أعز إنسانه له قدام عيونه قتلتها وقتلت براءتها !!!! 


تقدم لها وبابتسامه كب المويه كلها فوق راسها وهو ينتظر افاقتها .. كان متوقع أنها تقوم بروعه بخوف لكن لكن ما صار شيء استغرب انتظر انتظر نزل لمستوى جسمها وهمس " هي قومي ﻻ تسوين نفسك نايمه !!! ترى مب علي بتذوقين عذاب وعد كله فاهمه !!!!!!!! “


قعد يدفها يحاول يحركها لكن ﻻ حياة لمن تنادي … !!! معقوله تكون ؟! تأملها بهدوء وﻻحظ ما في آثار تنفس … ماتت مستحيييييييييييييييييييييييييييييييييييييييييل كيف تموت كيف ﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻﻻ … !!!!!!!! هو ما انتقم لوعد توه باقي كثييييييييييييييييير !!!


بعصبيه ضربها برجوله بدا يضربها بجنون كان ينتظر منها تحس تتحرك لكن وﻻ شيء صار كانت ميته خلاص صارت جسد بلا روح تأملها بانهيار فشل فشل يحافظ عليها النذله الجبانه ماتت كيف تموت كييييييييييييييييييييييييييييف صرخ من قلب " كيييييييييييييييييييييييف تموتين كيف كيييييييييييف يا جبانه قتلتيها قتلتيها والحين تموتين الله ينتقم منك !!! “


بعصبيه راح وقعد يكسر في الاغراض اللي حوله وبجنون بدا يرمي عليها كل شيء يطيح بيده فقد أعصابه خلاص صار ما يحس بدا يحطم بدا يرمي عليها يبيها تقوم !!!


مستحيل يقبل أنها تموت ما خذ حق وعد باقي كثييييييييييييييييييييير كثييييييييييييييييييير ﻻزم تحس بكل ألم بكل دمعة بكل حرقه حست فيها وعد … !!!!!!!!!!!!!!!!!!!!


انهار لأول مره يحس بالألم كذا ليييييييييييييييييييييييييييييه ليييييييييييييييييييييييييييييييييييييييييه ايه هو خسر ألحين شعر بفقدان وعد صح … أول كان يحس بوجود وعد معه لما يضرب هذي الإنسانه كان يحس أنه ينتقم لوعد ويحسها مستانسه لكن ألحين تأكد وعد ماتت وهذي الإنسانه ماتت وش يسوي وش الخطه الجايه تجمد وجلس في مكانه وهو ما يدري وش يفكر فيه … !!!!!!!!!!!!!!!!!




// × // // × // // × // // × //





// × // // × // // × // // × //




ابتسم لوصوله .. مرت ثلاث شهور تقريبا تألم في كل لحظه من لحظات العلاج لكن الحمدلله قدر يتشافى … حس بفرح .. ما بلغ أحد بشيء كان يبي يسوي مفاجآه برجعته خاصه أبوه يبي يقابله يا ترى كيف أبوه وش أحواله !!!


تذكر بنت عمه اللي جرحها حس بألم لكنه بصحح كل شيء وبعدها ذكر النذل ايه تركي … يا ترى للحين قاعد يعبث وقال من قلب " جاء الوقت اللي تندم فيه تركي وربي راح تندم كثييييييييير "




// × // // × // // × // // × //






ابتسم أبومنصور وقال " والله الجو هالفتره صاير يوسع الصدر يبي لنا طلعة نوسع فيها صدورنا … !!


أبوفيصل بشرود " إن شاء الله "
أبومنصور بتساؤل " وش فيك يا راشد ﻻ يكون للحين تفكيرك في تركي وسالفته !!! “


أبوفيصل " والله ما راح أكذب عليك … تركي له ثلاث شهور من استقال وهو مختفي بشكل كامل !!! وهذا شيء يشغل البال والتفكير يعني وش صار وليه استقال ووين اختفى مدري .. !!! و .. “

أبومنصور " وايش بعد "
أبوفيصل " ولدي فيصل مدري وينه يابومنصور مختفي بعد ﻻ اتصل ﻻ شيء والله بالي بدا ينشغل عليه أخاف صار له شيء "


أبومنصور كان متضايق من طاري فيصل لكن ما يقدر يلوم أخوه هذا ولده صعب يتخلى عنه فقال يحاول يطمن أخوه " إن شاء الله أنه بخير ﻻ تشيل هم يا راشد بإذن الله ولدك بخير وباحسن حال "






// × // // × // // × // // × //


















كنت جالسه في الفراش وأنا مصدومه من أحداث الأيام اللي مرت كانت أحداث كثيره وصادمه وللحين أحس كل شيء مب منطقي .. أول شيء اعترافات تركي لي كانت صدمه ماضي تركي ما توقعت أنه تألم لذي الدرجه وبعدين قدومي لهذا البيت للمكان اللي توقعت أني بتوصل لأهلي عن طريقه … حسيت ذكرياتي ترجع للماضي لقبل كم يوم لما وصلت لهذا المكان … !


“




غمضت عيوني وتقدمت بهدوء للبيت اللي يضم ناس يمكن يوصلوني لأهلي كنت خايفه متردده أخاف ما أوصل لشيء .. !!! ويمكن أخسر كل شيء .. !!!


ضربت الجرس وانتظرت لين سمعت شخص يسأل " مين ؟! “
قلت بوهن وضعف " أنا أبي .. أنا ابي صاحب البيت !!! قوله .. “ فكرت وش أقول ثم طرى في بالي شيء وقلت " بنت أخوه سالم !! وعد "


يمكن هذا يخليه يفتح ويمكن يسأل وش جابني ؟! شوي سمعت صوت الباب ينفتح وشخص يتقدم ويسأل باستغراب " وعد بنت أخوي ؟! “


حسيت بألم بقهر وقلت " يا عمي محتاجه لك أنا … أنا " ما عرفت وش أقول لكن أخو سالم قال " تفضلي يا بنتي تفضلي … ﻻ يكون أخوي فيه شيء … "


تقدمت كانت ملامحه شخص يبين عليه الوقار كبير بس مو مره لكنه واضح أنه طيب … !!! تقدمت لداخل وجلست على الكنب وجلس جمبي أخو سالم وقال " خير وعد في شيء صاير لأخوي "


قلت بألم " ﻻ أنا يا … تكفى طلبتك مين يكون أبوي "
طالعني باستغراب وقال بعصبيه " وش قصدك !!!!! “
قلت بانهيار " سالم قال كل شيء يا عمي أنا أدري أنتم مب أهلي وأنت مو عمي .. وسالم مب أبوي وأهلي مب أهلي بس مين أهلي … اللي عرفته أنك أنت يا عمي جراح تعرفهم !!! “
طالعني بصمت وقال " كلام فاضي هذا كلام فاضي أنتي بنت أخوي سالم وهذا الكلام فاااااااضي فاهمه !!! “
قلت بتعب " ﻻ تزيد علي تكفى خلاص أنا فهمت كل شيء … !!! “


طالعني بألم وقال " ﻻ تفتحين جروح قديمه !!! “
قلت بألم " أبي أعرف مييييييين أهلي .. أنت اللي لقيتني لقيت شيء يدل علي أي شيء تكفى قوووووووووول أنا أبي أوصل لأهلي .. !!! “


سكت وقعد يطالعني ثم تنفس بصعوبه وقال " بقولك كل شيء اسمعي أنتي جيتي لبيتي مدري كيف .. في يوم سمعت صوت الجرس متآخر نفس هالوقت استغربت وكنت صاحي وقتها فنزلت ولقيتك كنتي طفله مدري مين أهلك وﻻ لقيت شيء معك كل اللي أعرفه أنك عند بيتي !!! “


حسيت باحباط يعني ما أحد يعرف مين أهلي لييييييييييييييييييييه !!! لكن جاء في بالي سؤال توقعت أنه بوصلني لشيء " طيب ليه أخذتني لبيت أخوك سالم … !!! ليه على طول وديتني له ؟؟؟؟ "


طالعني باستغراب وقال " مين قال أني وديتك له على طول .. يمكن ما تذكرين أنتي يا وعد جلستي في هذا البيت خمس سنوات قبل ﻻ تروحين لبيت أخوي سالم ويعلم الله ما كنا نبيك تروحين لكن ظروفنا وقتها صعبه شوي .. طبعا أنتي وصولك لبيتنا كان مع وﻻدة حرمتي لولدي وقتها صارت فرحتنا فرحتين وقررنا نكفلك .. ولكن بعد فتره صارت لنا ظروف خاصة ومشاكل لذلك شفت أنه أفضل شوي تروحين لأخوي سالم !! "


انصدمت أنا كنت في هذا البيت خمس سنوات تلفت حولي أحاول أتذكر لكن ما اقدر … شكل هذي هي الذكريات السعيده لأن أحس بشيء سعيد حسيت أهلي تغيروا فجأه علي والسبب أني كنت في هذا المكان وبعدها رحت لسالم … حسيت بغصة بداخلي يعني بالنهاية ما لي أهل وانتبهت لآخر كلامه وقلت " الكل تخلى عني !!!! “


حسيت بانهيار تام وقمت باستسلام جيت بمشي لكن حسيت بشخص في وجهي انسانه تطالعني وتقول باستغراب " جراح مين هذي !!! مين هذي اللي جايبها بيتي !!!!! “


هنا حاولت أبرر بالنهاية ما أبي أضر بالإنسان اللي وقف معي وقلت " ﻻ أنا … "


لكن جراح قطع كلامي وقال " هذي بنتنا وعد "
هنا الحرمه شهقت بشكل غريب وقالت " وعد هذي وعد اللي ربيناها .. “ وتقدمت لي وضمتني بقوه انصدمت !!! وش السالفة ليه بس يقول جراح أنه صارت مشاكل بينهم بسببي ؟! وأخذني لأخوه …


جراح قال بابتسامه " أنا يوم أقول مشاكل ما كان مثل ما تصورتي يا وعد … يعلم الله ما بغينا نتخلى عنك لكن أم عبدالله كانت تعبانه وقتها وحست أنها بتقصر بحقك كان مرضها كبير ومتبعها كثييييير كانت خايفه تنضرين وﻻ تعطيك حقك خاصة أنه عندنا عبدالله يعني وأصرت أخذك لأخوي لأنه كان عنده بنت بس وكان في كلام من الأطباء يمكن ما تولد حرمته مره ثانيه وصرت أرسله مصروفك كل فتره ولليوم !! “


وكمل بألم " وتأكدي بغيناك ترجعين لنا لكن أخوي قال أنك مستانسه معه والعيال مستانسين فيك طبعا أنا قلت له ﻻ تقول لها أنها مب بنتكم خلوها تعيش مثل بنتكم واذا ما بغيتوها جيبوها لنا لكن كان يقول لي دايم أنه مستانس فيك "


حسيت بالسعاده ومن كلام عمي جرا... ﻻ أبوي جراح هو طلب مني أناديه أبوي .. من لحظة كلامه وضميت أمي ايه الإنسانه اللي حسيتها بمثابة أمي أكثر حسيت بالحنان حسيت بالراحه حسيت أني لقيت عائلتي الحقيقه صح هو مب عايلتي لكنهم غاليييييين كثييير علي … !!!


ولحظتها وافق علي جراح أظل عندهم وقال لي أني أكون بنتهم بالرضاعة استانست أني أظل عندهم وطبعا بالإسم بظل بنت سالم لكن ما استمرت الفرحه كثير اليوم اللي بعده انصدمنا بخبر مقتل سالم … وقتها قررت أوقف مع أهلي ايه مهما كان ﻻ يمكن أنسى اللي صار بيني وبينهم رحت لهم ووقفت معهم صح أنه ملامح اللي كانت بمثابة أمي ما تقبلتني وكانت مثل اللي محملتني السبب لكن البتول ومها كانوا مستانسين فيني خاصة البتول اعتذرت لي عن كل شيء وقالت أنها تعتبرني أختها بالنهاية ورغم كل شيء … !!! 


لكن ظل سؤال في بالي سالم كيف انقتل معقوله يكون تركي ورا اللي صار كان اسم تركي في بالي لكن ما ذكرت أبد شيء عنه ومريت من بيته فكرت أدخل لكن ألغيت الفكره حسيت أنه أفضل شيء أبعد عن هذا الإنسان رغم كل شيء هو يسبب خوف وفكرة أنه ممكن يكون قاتل فكرة تسبب الرعب فكيف أروح له بنفسي مستحيييييييل … !!!!!!!!!!!!!!!!!!





// × // // × // // × // // × //








فتحت عيوني بهدوء لما حسيت بمغادرتها .. ايه صرت مراقبها أكثر من مره مرات تلاحظني وأسوي نفسي أبي مويه وﻻ شيء ومرات ما تنتبه لي كنت أحاول أوصل لشيء لي ثلاث شهور وحياتنا بدل ﻻ تصير من أفضل لأفضل صارت من أسوء لأسوء كله من كلام أمي وبديت أحس أن أمي كلامها صحيح .. !!!!


ﻻحظت كثرة نهوض نجد آخر الليل في الفتره الأخيره ومن تلاحظني توتر … أكيد في شيء في موضوع وراها بس وش مدري .. !!!


قمت وطلعت من الغرفه أتتبعها حسيت بأصوتها تنزل لتحت وبديت أمشي بشويش لين سمعت صوت الباب ينفتح بشويش ويتسكر .. !!!!!!!!


لحظتها فقدت أعصابي ونزلت بسرعة وفتحت الباب كنت متوقع أشوف لكن أنصدمت أنها تطالعني بنظره غريبه وقالت بصوت ضعيف " يعني ما كنت أتخيل أنت دايم تتابعني ليه شايف علي شيء علمني !!! “


حسيت أني أبي أهرب من اتهامها فقلت باندفاع " نجد أنتي طالعه لمين ها علميني وش مطلعك آخر الليل جاووووووووووووبي !!! “


نجد طالعتني بنظره وقالت بتحدي " وش دخلك لمين طالعه !!! لا يكون مب واثق فيني ؟! “


قلت بعصبيه " وش تتوقعين أسوي وأنا أشوفك آخر الليل تمشين بشويش ما تبيني أنتبه مب مره وﻻ مرتين أكثر من مره !!! “


قالت بهدوء " هي كلها كم مره بس أنا كثرت الموضوع عشان حسيت أنك شاك فيني ومب موثقني … أنا مدري وش شايف علي يا محمد لكن ما توقعت أنك راح تشك فيني … طول هالثلاث شهور قلبت حياتنا .. حاولت أتأقلم بديت أتقبلك لكن أنت دمرت كل شيء باقي بسبب هالشك اللي كنت ما تقوله لكني أشوفه بكلامك وعيونك ومدري ليه أنت شايف علي شيء !!!!!! “


هنا ثارت أعصابي كلامها يدل أن في أحد أكيد تبي تتخلى عني عشانه وتقدمت لها بجنون وسحبتها من شعرها وقلت " يالنذله تبيني أطلقك صح تبين تاخذين حبيبك اللي كنتي طالعه عشانه !!!!!!!!!! “


وكملت وأنا لحظتها فقدت كل الباقي من أعصابي " حبيييييتك عزيتك ورفعتك وآخرتها تبين توطين علي يا بنت الحرااااااااااااااااااااااام !!!!!!!!!! “


وبعصبيه دفيتها على الأرض وقلت " ردييييييييييي مين طالعه عشانه !!!!!!!!!!!! “


طالعتني بصدمه حسيتها مصدومه من فقداني لأعصابي وقالت وكأنها تبي تستفزني أكثر " وش دخلك طالعه لمين !!!! وصدقت أنا ما أبي أكمل معك وليش هذا شيء يخصني واذا في أحد ينتظرني وبتزوجه أنت ما لك دخل فاهم أنت ما تتدخل !!!!!!! أنا ما أقدر أتحمل أعيش معك يكفي تغلط فيني وربي حرام عليك !!!!!!!!! “


عصبت فلتت أعصابي تقدمت لها وسحبتها من شعرها وقربتها مني وقلت " والله ما راح تشوفين غيري لين يجي يومك وتروحين للقبر فاهمه !!!!!!!!! وحركاتك بتتركينها … " ثم دفيتها وقلت بقهر " حسافه يوم أني خليت مشاعري تتحكم فيني … حبيتك من قلب بس طلعتي منتي كفو بس تدرين ماني مستغرب لأن العرق دساس وأنتي بنت حرام يعني مب جديد عليك "


قالت والدموع بعيونها " ليه تغلط علي محمد وش فيك أنا وش سويت حرام عليك شكك يخليك كذا !!! أنت أكيد مرييييييييييض "


قلت بعصبيه وأنا أرمي آخر شيء كنت أتمنى يحطمها " ﻻ أنا مب مريييض وﻻ غلطت اذا ما تدرين ترا عمي تركي اللي تحسبنه أبوك كان عقيم تدرين وش معناها !!!!! أمك خانت عمي ويعني أنتي مب بنت عمي أنت بنت حرام بس خفنا عليك وقلنا خلنا نغطي عليها الحقيقه لين تموت … وأنا بغبائي حسيتك طيبه عطيتك قلبي وأنتي وطيتيه !!!!!!!!!! “


وكملت " الله ﻻ يوفقك حطمتيني … الله ﻻ يوفقك !!!!!!! “


ودخلت وبعصبيه طلعت للغرفه ما يهمني شيء خلاص فجرت كل شيء ما يهمني اذا أبوي درى وعرف كل شيء أصلا آخر همي أبوي يكفي حطمني أني أتزوجها حبيتها وهي طلعت خاينه مثل أمها ايه أمي صدقت أكيد كانت تطلع تكلم حبيبها وتنتظر الفرصه عشان تتزوجه .. حاولت أتقرب منها لكن هي كانت دوم تصدني لعيون حبيبها النذله الجبانه بنت الحراااااااااااااااااااااااام !!!!!!!!!!!!!!!!!!!!!!!!!!!!!!!!!!!!!!!!!!











// × // // × // // × // // × //




عند نجد كانت ضامه نفسها مصدومه هي كانت مسويه كل هذا عشان توقف محمد لأنها ﻻحظت شكه اللي ما له مبرر لكن اليوم صدمها ﻻ هو حطمها كانت تصيح بألم وبدون صوت .. !!!


وش اللي قاله معقوله وﻻ هذا كلام من عصبيته وﻻ ايش ما تدري حست بألم بانهيار … !!!!


كانت كلماته قاسيه وقاتله وكانت جرح ﻻ يمكن يروح انصدمت بالحقيقه ما توقعت وﻻ جاء في بالها أنه بالحقيقه مب بنت أبوها ايه عمها مب عمها وهذولي مب أهلها … !!!!


كانت منهاره وظلت تبكي بألم بضعف … كانت في حالة ضعف ﻻ حدود لها واستسلمت وبدون ﻻ تقاوم للنوم ما فكرت تطلع وﻻ فكرت تقاوم شعور النوم ببساطه كانت تبي تبعد تنسى كل شيء صار اليوم يمكن كل اللي صار حلم … !!!!!!!!!!!!!!!!!!!!






// × // // × // // × // // × //




نهاية الفصل الثاني والعشرين
أحـقـاد تـحـت الـرمـاد

الفصل الأخير



// × // // × // // × // // × //


نقطة النهاية ؟! هي من الأمور التي تسبب ألم نعم النهاية دائما ً حينما نسمعها فنحن تتجه أنظارنا لمعنى الفراق الوداع النهاية نعم ولكن كذلك لكل بداية يجب أن توجد تلك النهاية … حسنا وصلنا لتلك النهاية .. ولكن المهم أن ﻻ نقف عند حدود تلك النهاية بل أن نذهب لما أبعد من النهاية ؟!


// × // // × // // × // // × //



في الحياة يمر المرء بمواقف عدة وقد تسبب بعض من هذي المواقف في تغيير وجهة نظره في عدة أمور وقد تمر بلا تآثير ما أتمناه أن يكون لهذي الروايه مرور خاص ﻻ تمر دون فائدة هناك رسالة بين جنباتها نعم هؤﻻء الفئة تنادي .. تصرخ .. تطالب … يريدون العيش فقط بهدوء كما نحن بلا أن نحملهم ذنوب غيرهم .. بلا أن نضعهم في قفص الاتهام بسبب أخطاء أشخاص آخرين …

ﻻ يحق لنا معاقبة الناس بذنوب غيرهم … ببساطه نحن بأيدنا القرار نحن أفراد المجتمع نستطيع إحداث التغييرات الكثيره وصنع الكثير متى ما أردنا ذلك هؤﻻء الفئة ﻻ يختلفون عنا بشيء ... لست أطالب الكثير ولكن فقط ما أتمنى حقا ً أن ﻻ نراهم يتلقون عقوبات غيرهم أن ﻻ ينظر لهم المجتمع نظرة المذنب أو المجرم ؟! هم أطفال ﻻ يعلمون شيء عن الحقيقة ولكنهم يصدمون بنظرات المجتمع ولماذا ومن أجل ماذا ؟!

من أجل خطأ اقترفه شخص ما … يجب علينا أن ندرك أنه ﻻ يحق لنا معاقبة أطفال بذنب غيرهم هم أطفال فقط لندعهم يكونون من أفراد المجتمع لندعهم يبدعون هم ﻻ يقلون عن أقرانهم فقط افتقدوا لذلك الشعور نعم شعور الأهل شعور الأسرة شعور يشعر به الكثير وربما كذلك البعض ﻻ يقدره بالشكل الكامل … هؤﻻء الفئة افتقدته لم تشعر به يوما ً وربما لن تشعر به يوما ً وبدل أن نحاول أن نعوض عنهم ذلك الشعور ننظر لهم تلك النظرة التي تشعرهم بأنهم " مجرمين " وبأي ذنب ؟! ﻻ شيء فقط غيرهم يخطأ والضحية هم … !!!!!!!!

رسالة لمن يعمل في الدور لتعلم أنها أمانة والله لتسأل عنها والأمانه حمل ثقيل ﻻ يستطيع أي كان حمله نعم لذلك عليك أن تحرص على كل ما تعمل فأنت محاسب أمام الله في هذي الأمانه ….

هنا نقف وهنا ينتهي الحديث لن أتحدث فلم يعد لدي شيء لكن هم لديهم لذلك سأترك دفة الحديث بيدهم ليتحدثون كيفما يشائون وكيفما يرون .. !

// × // // × // // × // // × //


ينتظرني لقاء صعب .. اتصلت على محمد من شوي أبي أبلغه بوصولي لكن شكله نايم لأنه ما رد … الله يعيين ما ألومه الوقت المتآخر وأكيد هو نايم ومرتاح في بيته وبين أهله … استغربت من كلامي يعني حاسده ؟ هذا صاحبي … ﻻ مب حاسده لكن ودي أرجع لأهلي ايه والله مشتااااق لهم كثييييييييير مدري كيف بواجه أبوي و.. عمي وش صار معه أكيد صارت مشاكل بين أبوي وعمي وبسببي … !!!!!

انقهرت ضاق صدري .. أكثر شيء يوجع أنك تسبب بعذاب كل أهلك ايه من أبوي وأمي وعمي وحتى بنت عمي !!!!

ما أحد سلم مني وكله بسبب النذل تركي .. أنا خايف يكون ضرهم بشيء أكبر … الله يستر بكره بوقفه عنده حده ﻻزم يعرف حدوده ويعرف أنه مهما ظن نفسه ذكي فأنا بكون أذكى منه … !!!!!!!

تقدمت للفراش بتعب وانسدحت وأنا أترقب الغد .. بخوف بتوتر بسعاده ايه مشتاق لأهلي مشاعر كثيره مختلطه غمضت عيوني وأفكار تأخذني وأفكار تجيبني … !!!




// × // // × // // × // // × //


رفعت راسي لما حسيت بدخول شخص ؟! طالعته بنظره اندهاش استغراب مو معقول اللي أشوفه هذا ما غيره ؟! عمر !!!

تقدمت له وقلت " عمر وينك يااااااااخي مختفي لي فتره عنك … دورت بغيت أوصلك ليه يا عمر … أنا آسف ﻻ تروح غلطت سامحني بس صدقني مدري وشـ ...”

قطع كلامه وقال بتساؤل " عمر وش فيك تصيح ليه أنت كذا ؟! “

كان منظر عمر بالشماغ ملثم نفسه ودقنه غير مرتب كان وضعه غريب يدل على حزن عميق بداخله … تقدم بألم وجلس على الكرسي وقال " سعود أنا تعبت جيتك أبي تنصحني أبي أرتاح !!!!! “

جلست جمبه وقلت " عسى خير وش فيك وش اللي قالبك كذا وش صار لك ؟! “

عمر بألم واضح " أنا تعباااااااااان يا سعوووووووود والله مني قادر أرتاح كل يوم أشوفه في منامي كل يوم أحلم فيه تعبت حسيت أني خلاص انتهت المشكله لكن عمرها ما راح تنتهي !!!! “

استغربت كلامه مبهم وش يقصد وش بالضبط ؟! “ عمر مني فاهمك … " طالعني بنظره ثم همس بشكل غريب " أنا ياسعود قتلته بيدي هذي قتلته !!!!!!!!!!!!!!!!!!!!!!!!!!!!!!!!!!!!!!!!!! “
انصدمت من كلماته وقلت بخوف " قتلت ميييييين أنت وش تقول عمر انت واعي وﻻ وش بلاك ؟!!!!!!!!!!!! “
عمر بانهيار واضح " واعي وقتلته فقدت أعصابي جاء يقولي بنتي رفضتك وانه هو كان متقبلني هذا اللي توقعته فقلت عادي مب مشكله لكن بعدين وصاني على أغراض أجيبها ولما رجعت لقيته يكلم أحد جيرانه ويقوله عن خطبتي لبنته ويستهزء فيني يقول كيف يقبل إنسان فاشل مثلي عصبت فقدت أعصابي رحت البقاله انتظره ولما جاء سحبت أول غرض طاح في يدي وكسرته على راسه وقتلته ايه قتلته … !!!!!!!!!!!!!!!!! “

كمل بعصبيه " أنا قاااااااااتل يا سعود بقصون راسي تكفى سعود ما ابي أموت تكفى تكفى !!!!!!!! خايف والله خايف مدري وش أسوي "

انصدمت كلماته صادمه غمضت عيوني وأنا أحاول أجمع أفكاري هذا الأسبوع صادم بكل شيء وألحين انصدم برجوع عمر وبمصيبة معه … !!!!!!!!!!!!!!!!!!!!!!!!!!!!!!!!!!!!!!!!!!!!!


// × // // × // // × // // × //


كان المكان مزرعة موقعها مهمل وهي أصلا مهمله كان جالس هناك يفكر ويحاول يوصل لشيء … شعر أنه وصل لمرحلة عجز عن التفكير بشكل كبير … !!!

التفت وهو يشوف الكل يترقبه ينتظر منه إشاره .. له فتره ساكت ما صار شيء وﻻ خطط لشيء … خلاص يحس نفسه انتهى خططته انتهت وكل أفكاره وقفت غمض عيونه وهو يتذكر لحظه بلحظه كيف بدء الانتقام بدء من أبومالك وغيره وحتى أبوساره سالم … !!!!


“

كان يتجهز اليوم بكون هجومه على أبومالك وآخيرا ً بلتقي فيه بحطمه بدمره بخليه يتذوق كل لحظة ألم حست فيها وعد جاء يوم الإنتقام .. !!!!!!!!!!!!!!!!!!!!

تقدم مع عصابته للبيت بعد ما تأكد أنه ما فيه إﻻ أبومالك .. كان يدري أن أبومالك تربطه قرابة مع سعود حيث أنه متزوج أخت سعود وهذا معناه ألم لأبوفيصل ابتسم … من كل جهه يضرب أبوفيصل … !!!!

تقدم بهدوء للبيت ودخله بحرفنه بعد ما قدر يكسر الباب بهدوء وذكاء … وتقدمت من وراه عصابته ابتسم وقال بهمس " أبيكم تمسحون لي البيت وأنا علي صاحب البيت بتكفل فيه لأن بيننا حساب وبصفيه … !!!

بدا يمشي بهدوء ما كان يبي يستعجل يبي يحس بطعم كل لحظة وهو يشوف أبومالك يودع … ابتسم على الكلمه … تقدم لغرفته وفتح الباب بهدوء شافه نايم بهدوء بلا ألم بلا شيء حس بالحقد يغلي في قلبه وعد تألمت … وعد تعذبت … وعد انقتلت … وهذا المجرم نايم ببساطه كييييييييييييف ينام ما يحس ما فيه قلب بداخله !!!!!!!!!!!!!!!!!!!!!!!!!!!!!!!!!

تقدم بعصبيه عنده للفراش ثم دفه برجله ومن قوة الضربة انتفض أبومالك بخوف وقام ولاحظ وجود شخص وقبل ﻻ يفكر بشيء ﻻحظ المسدس في وجهه .. !!!!!!

أبومالك " أنــ.... … أنت مين أنا … ! “
ابتسم البوس وقال " أكيد خايف … أصلا مين ما يخاف من هذا " وأشر على المسدس " خايف تموت صدقني راح تتمنى تموت !!! “

ثم كمل بتساؤل " تذكرني يابومالك .. ما أظن أشكالك ما يذكرون المجرمين مثلك ما يذكرون شيء !!!!!!! طيب تذكر وعد أكيييييد ؟ "

أبومالك لحظتها طالع البوس بصدمه وبدا ينتفض وقال " ﻻ تقتلني ﻻ تقتلني مو أنا ﻻﻻﻻﻻﻻﻻﻻﻻ … " وبدا يحاول يهرب لكن لحظتها وبسرعة انقض عليه البوس وسحبه ورماه على الفراش وقال " وربي أنك نذل جبان !!!!!!!!! أنت إنسان مريض جبان " وهنا كمل بصراخ " تدري لييييييييييييييييييييييييه لأنك حاولت تعتدي على طفله !!! طفله ما كانت تفهم شيء ….. والله أنك مب رجال !!! ألحين أنا كبرت وأبي تسوي رجال قدامي اذا تقدر لكن ما تقدر لأنك جبان … أنا توعدتك أصفي حسابي رجعت يابومالك … وليد رجع وصدقني بتموت فلا تتعب نفسك شوي وبقتلك بس ﻻزم أتلذذ في عذابك !!!!!!!!!! “

أبومالك وهو يصيح " تكفى يا وليد انا اسف والله ما قصدت هي كانت تكذب علي .. سعاد المربيه كانت تخدعني صدقني ما كان قصدي أسوي شيء باحد "

ابتسم البوس باستهزاء وقال " ﻻ شيء طيب أجل اذا تبي تموت بدون عذاب راح تعترف ألحين بكل شيء … !!!!! “

أبومالك بصعوبه " أعتـ .. رف باللي تبي … بس ﻻ تقتلني "
البوس " يلا أنا أسمعك أعترف بكل شيء "
أبومالك بانهيار " أنا كنت في الدار مدير .. كنت مستغل منصبي … كنت أنا والمربيه سعاد متفقين أنها تجيب لي بنات في المخزن ولها نصيب مبلغ فلوس وكانت تقنع البنات عن طريق الفلوس كل البنات كان يجون برضاهم ما في بنت جت بدون رضاها يمكن كم مره بس كنت أقدر أسكتهم محد كان يقدر يتكلم … وسعاد كان تتكفل بصمته واذا صار شيء أو مشكله تبلغني لين طلعت لنا وعد كان بيدها السلسال اكتشفت لحظتها أنها كشفتنا لأن السلسال وجد في المخزن ووجوده كان معناه أنها عرفت المخزن وأكيد شافت كل شيء فكان ﻻزم أسكتها … و "

قاطعه البوس بعصبيه " والباقي أعرفه يالنذل لكن اللي أنت ما تعرفه وعد بحياتها ما كانت تدري عن شيء تدري مين اللي حصل السلسال أنا حصلته لقيته بالصدفه ولقيت المخزن بس ما كنت أدري عن اللي تسويه … لقيت السلسال ووديته لوعد هديه ما دريت أنه بسبب هالسلسال بتموت هي بتروح ضحية هديتي !!!!!! استانست قتلتها وعشان وﻻ شيء … "

أبومالك " ﻻ ما كنت أدري حسبتها تدري ﻻ تتهور وليد ترى بتروح في مشاكل ﻻ تتهور !!! “

لحظتها طلع البوس مسجل وقال " كل شيء صار هنا بس أنت ﻻزم تموت هذا حقك اللي مثلك ﻻزم يموتون … "

ولحظتها قام أبومالك حاول يبعد عن الفراش ويهرب لكن البوس أطلق الرصاصة على رجله ولحظتها غصب عن أبومالك طاح من الألم في الفراش وبدا يصرخ والبوس طلق الطلقه الثانيه على رجله الثانيه وهو يبتسم كان لحظتها ما يشوف شيء إﻻ الانتقام وبدا يطلق ويطلق ويطلق وهو ما يدري عن شيء لين شاف ابومالك جثه ميته ﻻ حياة فيها … !!!!!!!!!!!!!!!!!!!!!!!!!!!!!!

سلمان " بوس وش صاير ؟! “
البوس " يلا نمشي انتهت العمليه .. وصفيت حساباتي "

“

طلع من أفكاره وصل لهنا وبس تذكر الأشرطه اللي جمعها عن كل شخص قتله ﻻزم تتسلم كل شيء انتهى هو وصل لهنا ما راح يوقف لازم يخلص كل شيء ويضع النقاط على الحروف … !!!

قام من مكانه الكل التفت همس بهدوء " بكره موعد الرحله بكره تقدرون تسافرون وﻻ عاد أشوف أحد فيكم كل واحد يروح لحياته انتهى كل شيء "

سلمان بتساؤل " بوس وأنت وين راح ؟! “
البوس بغموض " أنا باقي لي حسابات أخيره ﻻزم أصفيها وبعدها بسافر … أنتم بعد خلاص ﻻزم تسافرون بكره الساعة 8 ما أبي أحد منكم يكون في هذي المزرعة لأني بحرقها ﻻزم نمسح كل أثر لنا وبعدها بسافر بس قبل ﻻزم أصفي آخر حساباتي "






// × // // × // // × // // × //


قلت بتساؤل " ووينه ألحين "
سعود " استآجرت شقه ووديته فيها يعني مؤقت يريح لين أشوف وش رايك صراحه أنا خايف يفكر يهرب يا عبدالرحمن … "

فكرت وقلت " القضية بيد زيد أنا ببلغه وأنت انتظرنا في الشقه وبجي هناك زيد ويقبض عليه والله يعيينه يعني مدري وش نسوي لكن نشوف بس هذا حدود وﻻزم تتنفذ العقوبه الله يهديييه كان مسك غضبه قبل ﻻ يتهور ويقتل !!!! “

سعود بتأكيد " صدقت والله … بس وربي جاني منهار مدري وش أسوي معه هو متعذب ضميره معذبه لذلك أحسه يبي يسلم نفسه بس خايف من العقوبه … الله يعيين أنا بروح له وأنت أرسل زيد وبحاول أهديه "

قبل ﻻ أتكلم دخل أحد الضباط وبيده كانت عدة أشرطه كاسيت صوتيه استغربت وقلت " وش هذا "

الضابط " هذا وصلنا وﻻ ندري مين ووين مصدره !!! “

استغربت أخذت الأشرطه وبديت أركز عليها لقيت أسماء مكتوبة أسماء أشخاص كانت أسماء أحسها مب غريبه ؟! قلت بتساؤل لسعود اللي شفته يطالع بفضول " سعود اسم زوج أختك أبومالك عبدالله صح ؟! “

سعود باستغراب " ايه "

استوعبت هذي أشرطة لأسماء الضحايا اللي قتلتهم العصابه .. غريبه كيف وصلت وايش في هذي الأشرطه ؟! انتبهت لجوالي يرن وكان رقم غريب توقعته هو أكيد ورديت وقلت " أكيد أنت "

قال بضحكه " ذكي ذكي يا حضرة النقيب صرت تفهم بسرعة .. صحيح هذا أنا بس حبيت أقولك كلمة أخيره لأن ما راح تشوف مني شيء وكل شيء بنتهي .. !!! “

قلت بعصبيه " تخسي بوصلك وبوصلك للقصاص فااااهمني يالجبان !!! “

قال بهدوء " مب فاضي لك عندي أمور أهم منك بس اسمع .. هذي أشرطة تثبت الكثير وبتكشف لك أمور كثيره ﻻزم تركز عليها وتعرف حقيقة الأشخاص اللي قتلتهم .. !!!! “

قطع الخط ببساطه ؟! استغربت وش يقصد وبسرعة بديت أشغل الأشرطه وسعود معي كنت أنصدم مع كل شريط هذا مب طبيعي كان كل الأشخاص في الأشرطه يعترفون بأمور رهيبه وشلون ووين ؟! وكيف كنت مصدوم معناها أن هذا الإنسان ما كان هدفه السرقه كان منصب نفسه جلاد على الناس كان يحاسبهم بطريقته هذا مريض مريض وتأكدت أكثر أنه ما أحد بيوقف في وجهه بسهولة ﻻزم أوصله أنا متأكد أنه ما انتهى كل شيء ببساطه أكيد في شيء باقي يسويه … هذا احساسي وﻻزم أوصله قبل ﻻ يهرب ﻻزم أوصله !!!!!!!!!!!!!!!!!!!!!!!!!!!!!!!!!!!!!!!!!!!!!!!!!!

// × // // × // // × // // × //


“ بس هنا وقف … الله يعطيك العافيه .. تفضل " نزلت من التاكسي بعد ما سلمته حقه .. وتقدمت لبيتنا … كنت حاس بارتباك بخوف .. كنت أطالع البوابه كانت مفتوحه مب على العاده لكن أكيد في عزيمة وﻻ شيء حسيت بخوف … !!!!

اذا عزيمه مستحيل أدخل كيف أواجه أبوي يمكن يطردني وﻻ راح ألومه لأني كنت نذل تركت بنت عمي وطيحت وجه أبوي عند عمي وليش كله بسبب تركي النذل يمكن يكون فيه ﻻزم أدخل وأقول لهم كل شيء ﻻزم يعرفون حقيقة تركي بس خايف تركي وقتها يفضحني بينهم أني كنت مدمـن !!!!!!

حسيت بخوف يمتلي في قلبي … وبهدوء التفت على ورا كنت بتراجع لكن اختفت سيارة التاكسي شيء طبيعي أخذ أجره وراح وليه ينتظرني ما قلت له ينتظرني … !!!

حسيت بتعب وقربت للجدار وتمسكت فيه كيف راح أواجه أبوي ما أقدر ما أقدر !!! حسيت بضعف وكنت أبي أتراجع لكن خلاص وصلت ما في مكان للتراجع فجأه انتبهت للحارس المصري اللي عندنا اسمه فارق … يقرب مني وهو مبتسم وبدء يرحب فيني ويهلي .. !!!

بدون ﻻ أهتم في كلامه قلت " مين موجود "
ابتسم وقال " العم أبوفيصل وأخوه كمان موجود "

وقفت بصدمه أخوه يعني عمي فيه عمي !!! كيف وشلون حسيت بخوف بقلبي يضرب بشكل سريع بديت أحس نفسي مب قادر أتحرك مستحيل أواجه عمي مستحيل أواجهه أنا مني قادر أواجه أبوي كيف عمي اللي كسرته اللي تركت بنته وكسرتها .. !!!

طلعت من أفكاري وشخص يحضني من تحت كان مهند كان يضحك ويناديني مهند أخوي كان يضمني ويصيح ويقول " ليه تتركنا كلنا نبيك حتى أبوي كلنا نبيك ليه تتركنا !!! “

ضميته لصدري يالله ياني مشتااااااااااااااق له حييييييييييييييييل وربي ما ودي أترك أهلي أتمنى أقعد معهم العمر كله لكني غبي انخدعت أنا اللي طيحت نفسي يوم خدعتني وعد وتركي كيف خسرت أهلي عشانهم والله ما راح أعديها لك يا تركي وربي لأحطمك والله لأعلمك معدنك يالنذل يالجبان والله اللي يمس أهلي بشيء أني مستحييييييييييل أتركه وأنت يا تركي تعديت حدودك معي مستحيل أخليه يتعدى حدوده مع أهلي !!!!!!

انتبهت لصوت شخص " فيـصـل !!!! “

رفعت راسي كان أبوي يطالعني بصدمه وبجنبه عمي … وقفت أطالعهم سكت وش أقول وش أبرر تبريراتي مب مقنعه مهما كانت أكيد ما كان عذر لي أني أصير غبي .. !!!!

وقفت أطالع أبوي .. وتركت مهند وقمت أطالعه بضعف هو وعمي وباندفاع تقدمت لأبوي وسحبت يده بستها وحبيت راسه وقلت " سامحني يبا سامحني تكفى "

والتفت لعمي وحبيت راسه ويده وقلت " سامحني يا عمي وربي مني كفو والله أني كنت مب كفو !!! سامحني سامحني تكفى سامحني "

سمعت أبوي يقول " وش تبي جاي ممكن أفهم لك ثلاث شهور تاركنا ألحين جاي بعد سواد وجهك تحب راسي وتقول سامحني !!! “

قربت من أبوي أبي أحب راسه لكنه دفني وقال " ﻻ تقرب مني ﻻ تظن حبة الراس تكفي ﻻ ياولدي لا أنت كسرت أبوك أنت فشلتني قدام أخوي أنت طيحت قدري قدام نفسي حسيت أني ما عرفت أربي !!! كيف ترمي بنت عمك عشان وحده ما يندرى وش أصلها !!!!! حسبي الله عليك من ولد حسبي الله عليـ "

قاطعه عمي " ﻻ تتحسب يا راشد هذا ولدك وأنا مب شايل عليه وهي بنتي مسامحه .. أنت مشتاق له ﻻ تنكر يا راشد هذا ولدك وغلط ﻻزم تسامحه مهما كان ﻻزم تسامحه !!!! “

قاطعه أبوي وقال " يخسى النذل أسامحه يخسى !!! “

قلت بألم " وربي يبا أني ما كنت بسوي اللي سويته بس انخدعت والله يبا انخدعت كله منه هو خدعني طيحني قدر يجبرني أسوي كل شيء !!!! “
أبوي بعصبيه " محد غصبك على شيء يكفي كذب لك ثلاث شهور مختفي وتجي تقول مب بكيفي وانخدعت ممكن تقول مين اللي خدعك مين السبب في أنك تطلق بنت عمك !!! وﻻ تقول لي أنها البنت اللي بعت بنت عمك عشانها "

قلت بضعف " ﻻ يبا … تركي كان ورا كل شيء " ولما شفت نظرة أبوي كملت بسرعة " وربي يبا وربي تركي كذب علي خدعني هو سبب زواجي من هذيك البنت قدر يخليها تغريني وتخدعني وأتزوجها تركي يبي فلوسنا يبا النذل وربي كذب علي أجبرني قدر يهددني اذا ما قلت اللي قلته بفضحني … والله يبا "

قاطعني أبوي بعصبيه " رجعت تقول تركي !!!!! أنت وش تبي فيه تركي وتركي وتركي يبي فلوسنا ياخي تحسبني ما عندي عقل تحسب أني مب واعي قلت لك مية مره ﻻ تركي وﻻ غيره يقدر يخدعني بس أنت شكلك كذبت الكذبه وصدقتها … أقول اطلع برا وﻻ أشوفك أنت مب ولدي سامعني مب ولدي !!! “

عمي قال بتهدئه " أفى وش ذا الكلام راشد !!!! “
أبوي بعصبيه " ما تسمعه كل ما قلت شيء قال لي تركي !!!!!!!!!!!!!!!!!! والله ما فيني حيل أسمع كذب منه أكثر من كذا "

قلت بتحدي " يبا وينه تركي والله أخليه يعترف لك وربي يبا هذا نذل وﻻ أستغرب اذا كان يسرق من الشركه "

أبوي بعصبيه " أنت ما تفهم !!!!!!!!!! قلت لك تركي ما له دخل بشيء … تركي أصلا استقال له ثلاث شهور مستقيييييييييييييييل !!!!!!!!!!!!!!! “

طالعت أبوي بصدمه كيف تركي استقال ؟! وشلون بس اللي شفته لحظتها حسيت أن ما لي شيء أقوله … خسرت الدليل اللي يثبت كلامي تركي استقال وشلون وكيف تذكرت بيته ايه بيته

قلت باندفاع " يبا أعرف بيته بروح أجيبه والله يبا أني صادق صدقني !!! وربي يبا ما كذبت عليك بشيء "

طالعني أبوي والتفت لعمي اللي قال " خله يروح يمكن يكون صادق أنا شايف بعيونه الصدق هالمره يا راشد "

أبوي باستسلام " رح شفه وجبه لكن ﻻ تسوي شيء له تجيبه هنا وبعدين يصير خير أصلا أنا كنت ابي أوصله لأنه استقال بدون سبب لكن شف يا فيصل والله اذا تبليته بشيء مب فيه ما راح تشوف مني خير وصدقني وقتها بيتي يتعذرك وﻻ لك مكان هنا أبد "

قلت بتأكيد " موافق يبا وربي أنا ولدك مهما صار صدقني مستحيل أفتري على شخص أنت علمتنا أننا ما نظلم الناس وصدقني هذا تركي مريض وﻻ أفتريت عليه وبثبت لك هالشيء "

// × // // × // // × // // × //

“ طيب وش بننتهي عليه يا عبدالرحمن "
قلت بضعف " والله مدري يا سعود … بس خايف يسوي شيء هو له ثلاث شهور وﻻ فكر يهرب مع أننا ما نقدر نوصله وبالعكس اتصل يبلغني أنه بهرب قريب يعني مدري هذا الإنسان مدري وشلون يفكر !!! “

سعود " الأكيد أنه يعاني نفسيا ً بس الأشرطه هذي مدري يا عبدالرحمن … هذي الاشرطه فيه كلام كبيييييييير بعدين مو معقول الكلام اللي أعترف فيه أبومالك معقوله أبومالك كان يعتدي على بنات الدار !!!!!!!!! معقوله كلامه يكون صحيح "

قلت بإصرار " ﻻزم نتأكد يا سعود هذا الكلام ﻻزم نوصله صحيح أنه في النهاية كلهم ماتوا لكن ﻻزم نعرف الحقيقة نبي نوصل لشيء عشان نعرف مين زعيم هذي العصابة وبعدين اذا هو منصب نفسه جلاد على الناس عصابته وش دورهم وهل في ناس تدعمه أنا صراحه أحس الموضوع أكبر من كذا وأنا خايف يسوي شيء ما ينضمن مريض مثل هذا ما تقدر تضمنه !!!!!!!! “

سعود بتأكيد " أكييييييد بس .. عبدالرحمن طلبتك هالأشرطه ﻻ تطلع لا تشهرون في أصحابها والله اذا درت مريم يمكن تروح فيها اذا كان اللي في الشريط صح … يعني أن زوجها كان !!!!! مدري وشلون أقولها وربي شيء كبييييييير يعني معقوله في ناس كذا معقوله ؟! صراحه مدري ﻻزم تتأكد لكن ﻻ تشهرون في أحد أفضل لأهلهم ما له داعي تقلبون أوجاع الناس "

عبدالرحمن " أكييييييد يا سعود وش ذنب أهلهم يتعاقبون بأخطأء هالناس خاصة أنهم ماتوا بس ﻻزم نتأكد لأن ممكن نوصل لشيء عن طريق هالأمور وببدء في مع أبومالك ودار الأيتام بروح أشوف ممكن أوصل لشيء هناك !!! “


// × // // × // // × // // × //


فتحت عيوني بصعوبه .. وقمت وأنا أحس بكسل تلفت حولي حسيت أني نايم وقت كثير .. مسكت الجوال وشفت الساعه وانصدمت كانت الساعة 12 الظهر لذي الدرجه نمت وﻻ أحد قومني يالله !!!

قمت بصعوبه ولبست واستحميت وطلعت لأهلي أشوف مين فيه و .. ذكرت اللي صار أمس حسيت بضيق ولكن غريبه للحين ما أحد قومني معقوله ما قالت لهم نجد شيء ؟! أكيد ما راح تقول خايفة نطردها تبي تسكت عشان تضمن ما نطردها .. !!!!

تقدمت للصالة ولقيت مريم تطالع التلفزيون وشكلها كانت مندمجه ابتسمت لها وقلت " أشوفك مندمجه "

التفت لي باستغراب وقالت " صح النوم أفطرنا وأنت نايم حاولنا نصحيك لكن أنت ما تبي تصحى !!! “
قلت بدون اهتمام لكلامها " وين أجل نجد ؟! “

طالعتني بنظره ثم قالت " راحت لشغلها !! “
قلت باستغراب " شغلها تستهبلين اليوم اجازة وﻻ ناسيه أنتي "
قالت لي " ﻻ أنت شكلك ما صحيت هي تقول تقدر تروح اليوم مع أنه إجازه ولكن يعني بحسبون لها دوامها اليوم وهي تقول تبي تغير جو وبعد قالت أنها استشارتك أمس وأنت وافقت بس شكلك مازال فيك النوم مب مستوعب شيء !“

انقهرت كيف تروح وتكذب وتقول أنا موافق شكلها ما راحت للشغل رايحه تشوف أحد الجبانه بكل وقاحه تروح وﻻ تهتم وﻻ كأن لي معنى وﻻ كأني قلت لها شيء خايف كلامي هو سبب طلعتها راحت بدون ﻻ تهتم أكيد وش بهمها وهي بنت حرام .. !!!!!!!!!!!!!!!!!!!!!!!!!!!!!

مشيت بدون تردد لمكتب أبوي بدون ﻻ أسأل هو هناك وﻻ ﻻ بس الأكيد ﻻزم أبوي يدري بكل شيء الموضوع ما ينسكت واذا تظن أنها بتلعب على راسي وربي أندمها واذا مب عاجبها الطلاق ينتظر صراحه مليت من هالتمثليه ترجيت فيها خير لكن طلعت مب كفو !!!!!!!!!!!!!!


// × // // × // // × // // × //

يارب وين اختفى هذا الإنسان ؟! ضربت الباب لين تعبت ما في أحد يرد !!! حسيت بضيق ما لي إﻻ أسأل الجيران … انتبهت لبيت أبوسالم حسيت بضيق !!!

وعد وين ممكن تكون الجبانه النذله صح اذا وصلت لها ممكن توصلني لتركي يمكن هي هنا .. !!! تقدمت بعصبيه وطقيت باب بيت أبوسالم … انتظرت وقت لين فتحت لي بنت وقالت " نعم "

قلت " ممكن أعرف وين وعد !!! أبيها "
البنت باستهزاء " نعم وعد ومين حضرتك ما تستحي جاي تطق باب بيتنا وتطلب بنت ياخي خف ربك !!! “

قاطعتها وقلت " أنا زوجها السابق فيصل وبعدين أبيها بسألها عن تركي قولي لها كذا وهي بتفهم !!!!!!!! “

سكرت الباب بقوه .. مين هذي الإنسانه .. حسيت بضيق لكن ما اهتميت انتظرت وانتظرت لين انفتح الباب وسمعت صوتها وهي تقول " فيصل ؟! “

قلت " ايه فيصل اللي دمرتيه أنتي وتركي … انسانه مريضه تافهه !!! ممكن تردين علي وين النذل تركي أكيد تعرفينه وﻻ تحاولين تغطين عليه !!!! “

انتظرت وﻻ سمعت رد وقلت " هي انت ممكن تردين ؟! “
قالت بهدوء " تركي ما أعرف وينه هو اختفى مدري ومب في بيته !!!! “

قلت بعصبيه " ﻻ تكذبين علي فاهمه أكيد عارفه وين مكانه .. وصدقني اذا ما تكلمتي ما راح يحصل خير وأنتي عارفه وش ماسك عليكم !!!!!! “

قالت بعصبيه " أنت وش تبي ما تفهم .. وبعدين تبيها بصراحه والله لو أعرف مكانه لك ما راح أقول !!! “

قلت بقهر " والله مب غريبه عنك يا بنت الحـرا.... “
قطعت كلامي لما صرخت " اسسسسسسسسسسسسسسسسسسسكت يكفي اسسسسكت ﻻ تغلط فاهم ﻻ تغلط انا ما سويت لك شيء مب ذنبي اذا تركي ضرك أنا ما قلت له يضرك … !!! وﻻ تقعد تسوي نفسك الشريف وأني أنا اللي لعبت عليك أنت لعبت علي !!! أنت تزوجتي تستانس فيني وبعدين ترميني تقدر تكذب هالكلام ياخي يكفي كذب مسوي نفسك مظلوم أنت ظلمتني وصدقني تركي أخير منك لأنه ما يكذب ما ينافق مثلك صح أني تضايقت على اللي سواه فيك لكن اللي مثلك يستاهلون !!!!!! حسافة فيك جاي هنا وتغلط علي ياخي ما قلت لك أحترمني بس أحترم أهل هالبيت متوفي أبوهم أتمنى تتركني وتفكني قلت لك ما أعرف مكانه ولو عرفته ما راح اقولك فلا تعب نفسك وتجي هنا وﻻ وربي يا فيصل لأتصل على الشرطه وأقول أنك مضايقنا واذا بيدك شيء تسويه روح سوه ﻻ تقصر تراك ما هميتني وﻻ خفت منك !!!!!!!!!!!!!!!! “

وسكرت الباب .. وقفت مصدومه من كلامتها أنا تقارنني فيها !!!! صح ما أنكر كنت بتركها لكن هي مب تركتني هي دمرت حياتي خلتني أدمن على مخدرات بدون ﻻ أدري تقارن نفسي بها !!!!! حسيت بضيق وبعدت عن بيتها .. ورحت لبيت تركي وقعدت أطالعه … !!!

وش أسوي يمكن يكون داخل وخايف صح ؟! طيب وش الحل كيف أوصله أبوي ما راح يقبل أي كلام مني اذا ما أثبت له … !!! ما لي إﻻ أدخل بيته بالقوه !!!!!!!!!!!!

ايه بدخل بيته برضاه وﻻ بدون رضاه يمكن يكون متخبي داخل وخايف ويمكن أوصل لشيء يوصلني له !!!!!!!!!!

ما لي إﻻ أنتظر الليل يعتم عشان أدخل بيته ألحين صعب أدخل ألحين ﻻزم أنتظر لين الليل بعدين أدخل بيته !!!


// × // // × // // × // // × //



حسيت بضيق من هذا الإنسان يجي ويقعد يغلط !!! الله ﻻ يسامحه وربي أنه ما ينعطى وجه !! لكن مستغربه وش جابه يبي تركي شكله يبي ينتقم منه على اللي صار شكله ما فيه شيء يمكن تعالج … لو أعرف مكان تركي كان نبهته مع كل شيء تركي وقف معي وقدر يوصلني لناس كانوا بمثابة أهلي ايه … !!!

طبعا من وفاة أبوسالم صرت أزور أخواني وأم سالم دايم وطبعا أبوي جراح أبوعبدالله ما كان يقصر معهم بشيء لأنهم بالنهاية عيال أخوه وﻻ كان يقصر معي كنت بمثابة البنت حتى صار يقول لي ناديني يبا ونفس الشيء أم عبدالله وصرت أناديهم بأبوي وأمي خاصة أني بنتهم بالرضاعة .. وطبعا أم سالم لما شافت وقفتي معها اعتذرت لي على كل شيء وقالت أنها ظلمتني .. !!!

ابتسمت لأم سالم لما شافتني وقالت بهدوء " مين كان اللي جاي " 
قلت بدون اهتمام " واحد فاضي مضيع مب مهم ﻻ تهتمين يالغالية " طبعا ما حبيت أقولها فيصل لأن أعرف بتتذكر أنها سبب زواجي من فيصل وبتحس بتأنيب ضمير هي صايره دايم تصيح فراق أبوسالم كان موجع لهم كلهم البتول وأم سالم ومها الكل انهار كانوا محتاجين وقفة شخص فقررت أوقف معهم هالفتره صرت أزورهم دايم أشجعهم … حسيت أنه لي عائلة كبيره أبوعبدالله وأم عبدالله وأخوي عبدالله وبعد أم سالم وخواتي البتول ومها كلهم عائلتي وحسيت ﻻزم أكون قويه عشانهم عشان أهلي .. !!!!!!!!!!!!!!!!!



// × // // × // // × // // × //

“ وش أنت سويت حسبي الله عليك الله ﻻ يوفقك من ولد لييييييه ما تفهم ما تعرف تمسك أعصابك !!!!!!!!!!!!!! “
قلت بعصبيه " يبا أنت ألحين تحط الغلط علي !!!!!! ﻻ تلوميني أشوفها تنزل آخر الليل ومدري مين تنتظر يبا هذي بنت حرام والغلط منها وفيها لذلك أنا مني مستعد أتحملها وربي زين مني ما قتلتها الله ياخذها !!!!!!!! “

طالعني أبوي بعصبيه وصرخ " غبيييييييي ما يهمنا إﻻ الفلوس افهم … اذا فكرت تسحب فلوس أخوي ما قدر أقول شيء بنخسر بتآثر في الشركه أو بتشتري مني الشركه وأنا ما راح أبيع شركة تعبت فيها عمري كله !!!!!!! ما تفهم قلت لك أكثر من مره البنت كلها كم سنه وبتمووووووووووووووووووووووت !!!!!!!!!!!!!!!!!!! حسبي الله عليك من ولد الله ﻻ يبارك فيك يا ولد منيره .. !!!! “

حسيت بضيق بقهر لذي الدرجه أبوي ما يهمه إﻻ فلوسها يبيع ولده ويزوجني في بنت حرام وفوق كذا تلعب من ورا ظهري وللحين ما أدري وش كانت تنتظر أمس الليل وفوق كذا يبيني أسكت أتفرج عشان فلوسها بقلعتها هي وفلوسها والله إن جت أوريها ما راح أكمل معها بطلقها أنا مني مستعد أتحمل … قلت باندفاع " يبا بطلقها سمعت بطلقها صراحه مني مستعد أتحملها ولمعلوميتك ما قربت من البنت وﻻ لمستها وﻻ أبيها أصلا في حياتي ما بغيتها بس عشانك سكتت وتزوجتها شفت فيها الخير قلت يالله خير اكسبه من وراها بس بعد بان أنه وضعها مب زين !! البنت تنزل آخر الليل مدري وش تنتظر صراحه أنا رجال لي كرامه والله مني مستعد أتحملها لأن آخرتها بقتلها اذا بتقعد تلعب من ورا راسي فأحسن شيء أطلقها شف أحد عيال عمي يتزوجها وعطه نسبه من حلالها " وقلت بتأكيد " أنا مني مستعد أتحملها !!!!!!!!!!!!!!!!!!!!!!!! “

طالعني أبوي بعصبيه وقال " اسمع ﻻ يكثر هرجك بتراضيها وبتقول أن اللي قلته كلام فاضي وكذب وﻻ صدقني يا محمد ما راح تكون ولدي وﻻ لك مكان في هذا البيت !!!!!!! “

انقهرت لذي الدرجة قلت بقهر " خلاااااااااااص يبا حرام عليك تبيني أتعذب عشانك تبيني أعيش كذبه مع إنسانه عشانك يبااااااا تراني انسان … تركت بنت عمي اللي كنت أبيها عشانك وسكتت بس خلاص ما أتحمل أنا لي طااااااااااااااااااااااااقه !!!!!!!!! “

لحظة صرختي دخلت أمي وأخواني مريم وتركي … حسيت بضيقي يكثر وش يبون مب وقتهم .. !!

مريم " يبا وش فيكم ؟! “
أمي " يابومحمد وش فيك على الولد !!! والله كل هالمشاكل من وراها بنت ابليس من دخلة بيتنا والمشاكل تجي أكيد المشكله بسببها !!! “

مريم بعصبيه " يما وش فيك البنت ما سوت شيء تراها يتيمه تذكري حق اليتيم !!! “
اندفعت بعصبيه " ما في شيء بس أنا بطلق نجد ما بيها افهموني أبي بنت عمي بتزوجها افهموني !!!!!!!!!!!! “
ما أنكر أنها كذبة اختفيت خلفها بنت عمي راحت من قلبي لكن ضاقت بي الحلول ما عاد بتحمل نجد ايه هذي الإنسانة دخلت قلبي لكن يا حسافة طلعت مثل أمها مب بعيده عنها تنزل آخر الليل تنتظر حبيبها !!!!!!!!! كنت أحاول أرضيها وأشوفها ما تهتم أبد كل ذا عشانه يا ليت أعرفه والله أقتله !!!!!!!!!!!!!!!

طلعت من أفكاري على صوت أبوي معصب وهو يقول " البنت ما ترد من كلامك حسبي الله عليك … اسمع ان رجعت تعتذر لها تفهمها أن كلامك كله كان كذب فاهم يا محمد وﻻ بيتي يتعذرك تطلع برا وتروح تدور أحد يشيلك عنده !!!!!!!!!! “

انقهرت وسكتت والكل سكت الكل كان خايف من غضب أبوي بحياته ما عصب كذا حتى أمي راحت له وجلست جمبه تكلمه وتهديه وتقول له أني بسوي اللي أبيه … !!!

بسكت ألحين لين تجي وأعرف وين راحت له وبعدها أطلقها برضاها وﻻ بدون رضاها وأبوي ما همني بطردني يطردني بس قعده معها مستحيييييييييل أرضى … !!!!!!!!!!!!!


// × // // × // // × // // × //




تلثمت بهدوء وتقدمت بالسلم على جدار بيت تركي من قدام كان المكان فاضي وبهدوء طلعت فوق السلم ووصلت للسور .. جلست على السور وتلفت حولي أتأكد ما أحد يشوف .. وبهدوء تعلقت في السور ونزلت على حوش بيت تركي .. !!!

طبعا السور ما كان عالي على العكس كان يعتبر سور قصير .. لذلك ما وجدت صعوبه في النزول .. تقدمت للباب وفتحته بشويش وسحبت السلم لداخل وسكرت الباب … جاء وقت الحساب يا تركي وربي لأصفي حساباتي معك !!!
تقدمت للباب الداخلي لقيته مفتوح شوي استغربت مين فاتحه وتاركه كذا !!

ترددت من منظر الباب المفتوح لكن صعبه أتراجع ﻻزم أثبت للكل مين يكون هذا تركي … تقدمت بهدوء للبيت وأنا أتلفت حولي كثير خايف أنه حس فيني وبهجم علي فجأه هذا تركي ما تقدر تامن له .. !!!!

تقدمت ولكن ما كان في أثر لشخص .. كانت الغرف مقلوبه فوق تحت كأن البيت انسرق أو صار له شيء .. !!! تقدمت بهدوء لغرفه لقيت بابها مايل وشبه مكسور استغربت ولاحظت آثار غريبه على الباب مثل الدم ؟!

تقدمت للغرفه وانصدمت من منظرها كان منظرها يخوف فيها ملابس مرميه في كل اتجاه وو ؟! كان علامات مدري دم وﻻ ايش قربت بخوف ومديت ايدي ألمسه وكان جاف ؟! بس ايش دم .. !!

حسيت بخوف وفضلت أني أتراجع عن المكان لأن ما فيه أحد وشكل تركي هرب من المكان … !!! طلعت من البيت وأنا أحس بتوتر وعدم ارتياح .. مدري وش أقول لأبوي أكيد ما راح يقتنع أن تركي هرب وترك البيت !!! هذا اللي واضح بس وش هالحوسه اللي في البيت وهذا دم وﻻ ايش اللي كان مغطي أحد الغرف ؟!؟



// × // // × // // × // // × //

يتبع ...
// // × // // × // // × //


كنت ملاحظه الفتره الماضيه أن البتول مب طبيعية لها فتره تشرد تفكر ولما يرن جوالها كنت ألاحظ نظرة الخوف عليها وتبعد عنا عشان ترد ما اهتميت لكن بعدين ما ارتحت حسيت أني ﻻزم أشوف وش سالفتها … !!
كانت جالسه في غرفتها تقرا كتاب ابتسمت .. كنت جايبه الكتاب لها بس ما توقعت تقراه لأني أعرف البتول دراستها ما تهتم فيها لكن الحمدلله قرته … !!

تقدمت لها وقلت " السلام عليكم "
التفت لي بابتسامه وقالت " هلا والله وش السالفة داخله ومسلمه أكيد فيه شيء تبين تتكلمين فيه "

طالعتها شوي ثم قلت " هو صح عندي شيء بس مب شرط تذكري السلام سنه و ﻻتنسين أن رده واجب "
ردت بتلقائيه " وعليكم السلام … يلا تفضلي كلي آذان صاغيه "

قلت بتردد خايفة أنها تعصب " البتول أنا ملاحظه عليك الفتره هذي منتي طبيعية يعني تفكيرك مب حولنا بعدين جوالك كل ما يرن تخافين وتبعدين عشان تردين .. انا مني حابه أتدخل بس خايفة عليك أنتي بمثـا .. “ قطعت كلمتي وقلت تأكيد " ﻻ أنتي أختي "

البتول طالعتني بنظره غريبه وقالت " ما في شيء ﻻ تشغلين بالك !!! “
قلت لها بتساؤل " البتول تراني بحفظ سرك قولي مب لازم تخبين .. ﻻ تشلين همومك لحالك خليني أعرف وش السالفه ممكن أساعد "

البتول بعصبيه " وعد وش فيك تحنين خلاص قلت لك ما في شيء انسي اذا بغيت أحد يساعدني بقولك !!!!!!! “
كنت بتكلم لكن سكتت يوم شفت جوالها يرن وهي سحبته ومن شافت المتصل وجهها تقلب لاحظت الخوف التوتر .. لحظتها ما تحملت وسحبت الجوال من يدينها بسرعة وجيت برد وﻻ هي تقول بترجي " ﻻ وووووعد تكفين ﻻ ترديييييييييين ﻻ ﻻ ﻻ هذا واحد فاضي هذي السالفه واحد مزعجني !!! “

قلت بإصرار " وليه ما تكلمتي بعدين ليه خايفة يوم شفتي رقمه .. ﻻ يكون مسوي لك شيء وﻻ مهددك بشيء !!!!! “

طالعتني بنظره مصدومه حسيت أني وصلت لشيء كبير ولحظتها سكت صوت الجوال وهي طالعتني بنظرة توجع نظره حسستني أنها ضعيفه ومحتاج جد شخص يوقف معها وبألم قالت " هذا واحد كان يدق علي ويزعجني في البداية ثم شوي شوي صرت أسولف معه عادي على أساس أنه يحبني كنت داريه أنه يكذب بس ما اهتميت أخذت الموضوع على أساس أنه تضييع وقت لكن بعد فتره طفشت منه !!! وكنت بتركه لكنه هددني قال لي أنه يقدر يوصلني ويضرني وأثبت لي كلامه لما جاب اسمي وكل شيء عني خفت أنه يسبب لي مشاكل ما قدرت أسوي شيء فصرت أكلمه كل ما يدق وألحين له فتره يطلب مني أطلع معه وﻻ بفضح فيني عند أهلي وفي كل مكان وأنه مسجل كل مكالماتنا !!!!!!!!

طالعتها بصدمه كل ذا شايلته بقلبها ساكته بس هي غلطت من البداية يوم عطته مجال .. بعصبيه اتصلت على الرقم نفسه والبتول تطالعني باستغراب …

كنت أنتظر رد وآخيرا ً سمعت شخص يتكلم بعصبيه " وش علامك ما تردين على بالك بظل أتصل طول العمر .. اسمعي أنت عارفه مين متعب وحذرتك .. ترا ما عاد فيني صبر وصدقيني لأجيب أجلك وأفضح فيك وأخليك وقتها تجين عندي مذلوله "

أي إنسان هذا وش على باله الناس عبيد عنده وﻻ ايش قاعد يتكلم ويهدد وﻻ ماخذ اعتبار لأي شخص حسيت بضيق بكره بحقد وقلت بعصبيه " ﻻ اسمع أنت يا اللي تظن نفسك رجال !!! والله لو تدق على هالرقم مره ثانيه لأبلغ عنك الهيئه وأخليهم يربونك ويعلمونك كيف تحترم حرمات الناس !!! تتصل وتهدد وليه عشان تبيها تطلع معك ما تخاف يصير هالشيء في أهلك ياخي خاف الله وﻻ يعني أعراض الناس مب مهمه وعرضك هو المهم !!! أنا حذرتك وربي ما سألت فيك وﻻ بتهديدك واذا فكرت تتصل مره ثانيه صدقني ما يحصلك خير !!!!! “

وبعصبيه قطعت الخط لأن ما فيني أسمع كلمه التفت للبتول كان تطالعني مصدومه وقالت " من وين هالقوه " ابتسمت له ما أنكر أني غلطت بحياتي وفي أشياء كثيره ما كنت أسويها صح لكن حياتي مع أبوي وأمي أبوعبدالله وأم عبدالله غيرت الشيء الكثير في داخلي .. !!

قلت بابتسامه " تراك أختي يالبتول حتى لو ما كنا أخوان ﻻ يمكن أنسى أيامنا مع بعض ﻻ يمكن أنسى وقفاتك معي ﻻ يمكن أنسى أي شيء أنتي أختي الغاليه واللي يفكر بس يضرك صدقيني ما راح أسكت له أبد .. !!!

ما كملت كلمتي إﻻ البتول تضمني وهي تصيح " الله يخليك ياختي لي ولـ مها وربي وربي أنا آسفه على كل شيء بحياتي ما سويت لك شيء وأنتي كنتي دايم اللي تسوييييين "

ابتسمت لها وضميتها أكثر .. يمكن أنا ما عرفت أهلي وﻻ وصلت لهم ويمكن ما أوصل لهم لكني هنا لقيت ناس حسيت معهم بمعنى العائله أم سالم والبتول ومها أهلي وخواتي اللي ﻻ يمكن أستغني عنهم اللي أحس أني مسئوله عنهم ومستحيل أتخلى عنهم !!!

وأبوعبدالله وأم عبدالله وعبدالله أهلي اللي أحتاج لهم هم الأهل اللي كنت أتمناهم وأحلم فيهم الله يحفظهم جميع لي … الحمدلله يارب على كل شيء صح يمكن راح أمر في آلام ومآسي لكن الحمدلله بظل صامده لأني واثقه ومحسنه الظن في ربي ثم عندي أهلي اللي حولي وجودهم يزيدني قوه في حياتي .. !!!!



// × // // × // // × // // × //


كان معصب من اللي سمعه مين هذي الإنسانه اللي تهدده هو متعب يتهدد ومن إنسانه من الطبقه الكادحه هذي الطبقه اللي ما يعترف فيها اللي يعتبرهم وﻻ شيء أمامه !!!!!!!!!!!!!!!!

التفت بعصبيه للي جمبه وقال " اسمعني يا جاسم تجيب لي كل المعلومات عن خوات صاحبة هالرقم عشان أعرف أيهم اللي رد علي وربي لأجيبها وأكسر راسها بنت اللذين مسويه بتهددني .. ما عرفت وش ممكن أسويها !! “

جاسم باحترام واضح " سم طال عمرك .. وما عاش من يطريك بالسوء .. بنجيب كل اللي تبيه تآمر أنت "

ابتسم بتكبر هذا هو إنسان الكل ينتظر آمره وينفذ ما بقى إﻻ هذي تتكبر والله ما عرفتي مين أنا غير أجيبك هنا تترجيني وتطلبين رضاي !!!!!!!!!


// × // // × // // × // // × //



طلعت من شرودي وأنا أسمع صوت مريم وهي تقول بقهر " ليه ما تبيها عشان مين !!!!! أنت ما تستاهلها أصلا حسافه أنك تتزوجها !!!! نجد ما في مثلها أبد !!!! “

قلت باستهزاء " قلتيها حسافة أتزوجها وأنا صراحه ما أبيها !!! شوفوا لها رجال غيري "

أبوي بعصبيه " مب على كيفك فاهم وربي اذا ما اعتذرت لها وفهمتها أن كل كلامك كان فاضي وكذب والله ما لك مكان في بيتي يا محمد !!!!!!!! “

قلت باستهزاء " ايه خلها تجي وخير مهي أصلا شكل ما لها نية تجي .. هذا حنا الساعة تسع الليل وللحين ما شرفت !!! لنا كم ساعة ننتظرها تشرف .. الله العالم لمين رايحه !!!!!! “

أبوي بخوف " خايف البنت صار فيها شيء .. !!! “
مريم بألم وهي توجه الكلام لي " والله ما راح أسامحك لو صار لها شيء والله ما راح أسامحك "

قلت بعصبيه " ﻻ تصيحين فوق راسي عشان وحده ما تسوى !!!! “
قالت بعصبيه " أنت وش فيك عليها !! كنت أشوفك مستانس معها ليه ألحين انت كذا !!!!! لكن تدري مهما درت والله ما تلقى مثلها .. نجد ما في مثلها !!!!!!! “

قلت باستهزاء " تراك ماخذه مقلب فيها .. على كل بعلمك حقيقتها يا اختي العزيزه عشان تعرفين مين هذي اللي بايعتني عشانها !!! “
أبوي بعصبيه " محمد يكفي ما سويته "
قلت بهدوء " معليش يبا بس ﻻزم مريم تعرف حقيقة هذي الإنسانه .. ترا نجد هذي اللي فرحانه فيها هذي مب بنت عمك وﻻ بنت عمنا "

ثم كملت بحقد " هذي بنت حرام بنت ما لها أصل مهي بنت عمي تركي !!! بس حنا ما نبي الفضايح فسكتنا عن الموضوع !!! عرفتي مين هذي اللي مستانسه فيـ "

أبوي بصراخ " بسسسسسسسسسس يا محمد بسسسسس يكفي خاف ربك وش قاعد تقول خلاااااااص ما أبي أسمع شيء كلكم برا !!! “

مريم بعصبيه " وربي يا محمد أنك إنسااااااااان مرييييييييض وكذاب !!! “
قلت بدون ﻻ أهتم وعشان أسكر الموضوع " صدقتي وﻻ عمرك ما صدقتي … نجد ما راح أكمل معها بطلقها مستحيل أكمل معها "

ما كملت كلامي إﻻ ينفتح الباب ويسبقه صوت شخص واضح أنه يتألم " ﻻ يا محمد أنا اللي بطلب الطلاق مب أنت اللي بتطلقني !!! “

ايه هي نجد رجعت آخيرا ً … وقفت أطالعها كانت ملامحها شاحبه وللحين عبايتها عليها كانت مثل الإنسان اللي فقد شخص غالي .. طالعتها باستحقار أكيد تبي الطلاق عشان تروح لحبيبها اللي تنزل له آخر الليل قلت باستحقار " وين كنتي طول هذا الوقت !!! “

طالعتني بنظره غريبه نظره حسيت فيها تحدي لي وقالت " أنت ما لك دخل !!! طلاق وأنا موافقه طلقني أكثر من كذا ما لك شيء ياولد فهد .. !!!!!!!! “
انصدمت من أسلوبها الكل طالعها باستغراب حتى أمي ما تحملت وقالت بعصبيه " ولد فهد ياللي ما تستحين صدق العرق دساس !!! يا بنت الحرام جايه تخربين بيتنا !!!!!!! “

وتقدمت لها تبي تضربها لكن أبوي صرخ " ﻻ يا منيره .. ﻻ تلمسينها !!! اسمعي يا نجد وأنا عمك ﻻ تصدقين كلام محمد تراه مب صاحـ "

قاطعته بعصبيه " ﻻ يبا ﻻزم تعرف الحقيقه خلاص يكفي أنا مليت منها … تطلع آخر الليل مدري مين تنتظر … بس مب غريبه عليها بنت الحرام هذا عرق أمك يا بنـ …. “

قاطعتني بتحدي " بنت تركي يامحمد بنت تركي هذي هي نجد اسمي هو نجد بنت تركي سامع غصبا ً عليك !!!!!!!!!!!!!! “

انصدمت طالعتها بصدمه أي قوه تمتلكها هذي الإنسانه كيف تقول هالكلام وبتحدي شفت نظرة تحدي استغربت ما توقعت أنها بتكون جريئه توقعتها بتكون منهاره بس أكييييد تبي تستفزني تبيني أطلقها تبي تروح له .. حسيت أعصابي بتفلت وأني ممكن أضربها وأفقد أعصابي .. !!!!!!!!!!!!!!!!!!!!!!!!

التفت لأبوي قبل ﻻ أرتكب شيء أنتظر منه ردة فعل شفته ساكت وبهدوء جلس على الكرسي وفك أزرار ثوبه استغربت وش فيه التفت لها شفتها تطالع أبوي وقالت " وش تبي أقولك عمي فهد ؟! وﻻ أقولك يا أخو أبوي وﻻ تبي أقولك يا فهد !!! والله كثير بحقك فهد لأن العم يشيل الغم لكن أنت يا عمي زدت هم بنت أخوك و كسرتها أنت يا عمي نقصت قيمتي عند عيالك وعشان ايش ؟!!!!!!!! صراحه مدري هذا اللي أتمنى أعرفه !!! "

استغربت كيف تتجرأ تنادي أبوي كذا قلت بعصبيه " هيييي أنتي تراك كبرتي راسك يا بنت الحرااامـ "

قاطعت كلمتي بعصبيه " قلت لك بنت عمك تركي غصبا ً عليك سامع !!!!!! “

أي وقاحه في هذي الإنسانه انصدمت تتجرأ وﻻ أهتمت فيني لحظتها ما قدرت أتحمل تقدمت لها ورفعت ايدي بضربها لكنها قالت " والله لو تمدها أكسرها لك والله ما يحصل خير يا محمد !!!!!! “

انصدمت ايش هذي الإنسانه نزلت ايدي مب خوف ﻻ أقدر أضربها وعارف ما راح تسوي شيء بس انصدمت والتفت لأبوي شفته يطالعنا بضعف ويتنفس بصعوبه كان واضح استغربت وش السالفه قلت " يبا وش فيك ؟! “

هنا قالت نجد " شكل ضمير أبوك صحى يا محمد !!! ها يا عمي يا أخو أبوي يا سندي يا عزوتي ياللي كسرت بنت أخوك !!!!!! وش تبي أقولك ؟! “

مريم قالت بصدمه " وش فيك نجد ليه كذا تكلمين أبوي هو موقف معك كلنا معك !!!!!!! ليييييه كذا أنتي "

نجد بتجريح " أنا جايه أعلمكم حقيقة هذا الإنسان الكذاب " وأشرت على أبوي " هذا الشخص اللي كذب عليكم وعلي وعلى الكل عشان الفلوس ايه تبي فلوسي صح ؟! خذها يا عمي خل الفلوس لك يا عمي استانس فيها !!! بعتني لولدك … خليتني أعيش معه وهو يظن أنه متكرم علي بزواجه متكرم علي عشانه متزوج بنت الحرام !!!!!!! “

أبوي قال بألم وضعف واضح استغربته " يا نجد اللي تبينه أنا مستعد فلوس تبين مستعد بس ﻻ تكسرين ظهري يا بنت أخوي تكفين استري علي !!!!!!!!!! “

انصدمت من كلمات أبوي والتفت لنجد اللي كملت بعصبيه " ايه فلوس فلوس هذي حياتكم تحسب الفلوس بتشتريني فيها !! ﻻ ﻻزم عيالك يعرفون كل شيء … أنا مني بنت حرام … أنا رحت الدار سألت عن كل شيء … أكد لي صاحب الدار أني بنت تركي .. أني بنت عمكم وحتى أنه لما جاء عمي ياخذني وما كان مقتنع صار فحص لي وله وقتها ما عرفت قالوا اجرائات عشان تطلعين ﻻ أكثر بس عرفت أنها فحص عشان يضمن أني بنت أخوه وطلعت بنت أخوه وبدل ما يعترف فيني وش سوى كذب عليكم وقال أني بنت حرام ليييييييييييه مدري !!!!!!! هذا اللي أنا ابي أعرفه يا " وباستحقار " عمي "

وقفت مصدوم كلماتها كانت قاتله صادمه وش تقول هذي شكلها خرفت هذا اللي كان في بالي وبعصبيه قلت " أقول شكلك كذبتي الكذبه وصدقتيها تخسين تكونين بنت عمي !! عمي أصلا كان عقييييييييييييييييييم "

قاطعتني باستهزاء " هذا كلام فاضي .. أصلا أبوي تركي كان يعاني نفسيا ً وقتها وكان يتخيل أشياء ما لها أساس من الصحه أنا مدري ليه وكيف لكن هذا اللي عرفته الشيخ اللي كان المسئول عن قضية أمي قابلته شفته وقال لي كل شيء قالي أمي وصته يقول الحقيقه .. أمي قتلت أبوي ايه بس عشانه أنكرني رفضني كان يضربها كل يوم كان يشك فيها .. الشيخ قال أن أمي قالت أن سبب كل مشاكلها مع ابوي بسبب أحد أخوانه … بس ما قالت له مين ما حبت تسبب مشاكل وحبت تستر عليه !!!!! وهي تحاكمت بالقصاص لأنها قتلت أبوي لما ما تحملت المشاكل معه واتهامه وأنه كان يحاول يقتلني !!! وقتلته .. وبدل ﻻ ياخذني أحد أعمامي كلهم أنكروني ورموني في الدار بعدين جاء هذا " وأشرت على أبوي " وسوى نفسه الطيب اللي جاي يتكرم علي وكذب عليكم كذبته وهو داري أني بنت أخوه بس بعرف لييييييييييييييييييه كذبت .. !!! بس تدري أظني عرفت ليه لأن أنت اللي سببت المشاكل لأمي وأبوي صح !!!!!!!! خايف تنفضح بين أخوانك وبين عيالك خايف يعرفون حقيقتك !!!!!!! “

أبوي قال والألم في عيونه " تكفيييييييين يكفي … خلاص يا نجد خلاص !!!! يكفي حاقده علي تبين تاخذين حقك !!! وش تبين ايه أنا السبب في كل شيء … !!! ايه ما كنت أبي أنفضح .. أنا خدعت أخوي الغبي !!!! كنت أكذب عليه وأقوله حرمتك مب طيبه تراها مب محتشمه وملابسها مب زينه انتبه لها شف وش تسوي أحسها تلعب من وراك وهو صدقني تدرين ليه !!!! لأني خطبت أمك قبل ﻻ يخطبها تركي كنت أبيها ولكن هي رفضتني طردتني وذلتني !!!!!!!!! كيف ما تبيني أكسرها وأدمر حياتها وحياة بنتها !!!!!!! مستانسه أنك فضحتيني بين عيالي استانسي يا نجد لكن وربي ما لك عندي شيء ﻻ مال وﻻ شيء سامعه واذا مب عاجبك روحي للمحاكم وأنا بفضح في سيرة أمك بخليها على كل لساااااان !!!!!!!! “

طالعت أبوي بصدمه أي إنسان هذا .. صدمه لما يكون مثلك في الحياة شخص ما يستحق صدمه لما يكون أبوك اللي تعده كل شيء واللي تتمنى تصير مثله إنسان ما يستحق هالأبوه ما يستحق يكون مثل لك .. حسيت بألم بوجع وقلت وأنا أتمنى أمسك نفسي " يبا يعني نجد صدق بنت عمي !! “

أبوي طالعني بعصبيه " ايه بنت تركي !!! وش تبون بنت تركي !!! كلكم برا أنا مني مستعد أتحملكم برااااااااا كلكم !!!!!!!!! “

الكل طالع أبوي بصدمه كانت ضربه مؤلمه كان جالس على الكرسي ويصرخ يطرد فينا .. أمي طلعت ودموعها تسبقها ومريم بعد التفت لنا بحيره وطلعت وتركي معهم وهو ساكت .. التفت لنجد كان تصيح .. ياني ظلمت هذي الإنسانه كيف كنت أذلها وأهينها وأتهمها أنها بنت حرام وهي بنت عمي ايه بنت عمي !!! كنت بقولها سامحيني لكن هي تكلمت وقالت " عمي أنا ما يهمني أي شيء قلته بس أنت قتلتني يا عمي وربي لما جيتني الدار استانست ما تدري كيف كنت أحس بالوحده في الدار ما تعرفت على أحد كنت أتحاشى الكل بس ثنتين ووحده منهم فقدتها ولما جيت أنت مليت علي حياتي والله يا عمي لو قلت لي كل شيء ما كان قلت شيء عطيتك الفلوس وكل شيء بس أعيش هنا بينكم عائله والله بس هذا اللي كنت ابيه لكن أنت كسرتني يا عمي … لكن ﻻ تتضايق يا عمي فلوسي كلها لك وبترتاح مني يمكن قريب صح يمكن أطول لكنها كلها كم سنه وﻻ راح تشوفني في الحياة بس هي كلمه وحده يا عمي …. الله ﻻ يسامحك وﻻ يوفقك ﻻ بحياتك وﻻ بآخرتك والله ما أسامحك على أي شيء سويته فيني سامعني والله ما أسامحك !!!!!!!!!!!!!!!!!!!!!!!!!!!!!!!!!!! “

طلعت من الغرفه التفت لأبوي شفته يصيح انهار ايه كان يصيح يبكي وأنا التفت بتلقائيه لباب الغرفه اختفت نجد من الغرفه راحت وين بتروح بتترك البيت وﻻ كيف … حسيت بضيق وبهدوء طلعت من الغرفه ولمحتها تدخل غرفتنا وتسكر الباب وتقفله .. حسيت بأمل أنها تسامحني ما يهمني شيء إﻻ تسامحني تقدمت للغرفه وطقيت الباب وقلت " نجد افتحي الباب نتفاهم .. أنا آسف على كل شـ "

سمعت صوتها من بين صياحها الواضح " محمد طلبتك كان لي معزه ﻻ أشوفك بعد اليوم في هالبيت … طلقني وروح تزوج أنا ما أقدر أشوفك وﻻ أسامحك !!! "

كلامها كان طعنه في داخلي … واضح مستحيل تسامحني وﻻ تتحملني .. حسيت بألم لكن وش أتوقع توها مصدومه يمكن بعدين تغير رايها … حسيت بقهر من أبوي ليه كذا يبا … ياه قهر لما يطيح أبوك من عيونك هذا أبوي .. تقدمت من مكتبه وشفته مغمض عيونه وواضح أنه منهار حسيت بألم هذا أبوي مهما كان لكن اللي صار شيء مب سهل ليه يبا ليه يبا كذا .. !!! بعدت عن الغرفه وقررت أطلع برا شوي أخذ لي نفس يمكن كل هذا حلم يمكن ما في شيء وﻻ صار شيء !!!!!!!!!


// × // // × // // × // // × //





انتبه لصوت الجرس وبانزعاج قال " مين هاللي جاي هذا الوقت ما يدرون أن الحفله انتهت !!! “ كمل بملل " جاسم شف من عند الباب وصرفه مب فاضي أقابل أحد ﻻزم أروح البيت ألحين "

وقام بهدوء لغرفته يتجهز كان يحس بسخريه من الناس اللي حوله الكل يطلب رضاه وموافقته الكل يتملقه وبالأصح يشحذ منه ايه هذي نظرته للي حوله الكل يطمع في رضاه عشان شيء اللي يبي رضاه لفلوس واللي يبي واسطته بس هو مب مهتم فيهم ما يهمه إﻻ نفسه .. ابتسم وهو يتذكر خواته كيف صاروا خاتم باصبعه كل الحلال بيده بعد ما خلص على أخوه …. طلع من أفكاره لما على الصوت برا .. وحس بغضب مين هذا اللي جاء يزعجه ﻻ يمكن يمشيها له !!!!

طلع للصالة في الشقه .. وانتبه لوحده داخله وابتسمت يوم شافته ودفت جاسم وتقدمت له وطاحت على رجوله " تكفى يا متعب طلبتك استررررررررر علي .. أنا حامل يا متعب والله لو يدرون أهلي يذبحوني والله يقتلوني تكفى تعال تزوجني بس فتره وعادي طلقني تكفى !!!!!!!!!!! “

طالعها باستحقار هذي أحد حبيباته واللي بالطبع ما يتذكرها مب من طبعه يتذكر أحد إﻻ الفتيات المميزات أما أمثال هذي اللي تجي مذلوله مكسوره ما يذكرها .. !!!!

قال بسخريه " حلوه ذي أستر عليك شايفتني ايش !! فاضي لك .. أساسا ً وش يدريني أنه مني شوفي كم رجال نمت معه بعدين تعال اطلبي أني أستر عليك "

طالعته بصدمه وقالت بألم " تتهمني في شرفي !!!!! “

بسخريه " ﻻ زين عندكي شرف أقول يا بنت الناس روحي شوفي أبوه بعيد عني وﻻ تورطيني في مشاكلك .. “ وكمل بدون اهتمام " ضفها يا جاسم مب فاضي لها "

وقبل ﻻ يجي جاسم قالت بألم " يالجبان يالنذل !!! طبعا ما تذكر اللي مثلك ما يذكرون جرايمهم .. !!! “ وكملت بانهيار تام " أكيد ما تذكر خدعتني وغررت فيني اعتديت علي ثم خليتني لعبة بيدك وش يذكرك يالمجرم !!! “

التفت لها بابتسامه يوم تذكرها ايه منال هذي اللي بنت اللي دقت عليه بيوم وكانت رافعه خشمها تذكر كيف دقت وقالت بالغلط وكان من صوتها رفعة خشم وهو ببساطه يحب يكسر الخشوم !!!

قدر يجيبها ويذلها ويخليها تنفذ اللي يبي وغصبا ً عليها وبتجريح مقصود قال " ذكرتك يا منال .. تصدقين للحين حلووه .. بس بعد أنا آسف ما راح أعترف بشيء مب لي وأرجع أقول دوري أبو ولدك بعيد عني فاهمه !!!! “

طالعته بصدمه وقالت " حسبي الله عليك يا متعب الله ﻻ يسامحك ﻻ دنيا وﻻ آخره .. والله لأظل أدعي عليك كل يوم … ربي ينتقم منك !!!!!!!! “

حس بملل منها وقال بعصبيه " جاسم ضفها برا ﻻ أضفك معها !!!!! “

وبعصبيه سحبها جاسم وطردها برا الشقه .. حس بضيق من كلامها وخوف … وش تبي هذي جايه عنده وتستعرض في نفسها وتبيه يتزوجها ويضف ولد ما يدري منهو ولده مستحيل يفكر يتزوج هذي الأشكال .. !! تسوي المصيبه بعدين تترجاه يستر عليها وش ذا الكلام الفاضي !!!!!!

تنفس بضيق وشال أغراضه وقال لجاسم " ضف كل الأغراض أنا بمشي واذا جت هذي أو شفتها حول العماره أطردها واذا ما نفع خلص لي عليها سوي فيها أي شيء منب فاضي أشوف هالأشكال "

جاسم باحترام " سم طال عمرك !! “

طلع من الشقه بهدوء وضغط على المصعد اللي كان مخصص له بشكل كامل ويمنع لغيره يدخل فيه .. أصلا العماره كلها له بس مب باسمه عشان ﻻ يثير الشبهات ﻻ أكثر … وبهدوء تقدم في المصعد وضغط على الدور الأرضي .. كان يفكر وش يسوي اليوم يحس بملل في البيت ومن شغله لكن هذي العماره هي سعة صدره .. مع أنه بعد بدا يطفش من كثر الناس اللي يجون ينافقون ويشحذون منه !!!!!!!!!!!!!

ابتسم لما وصل المصعد للدور الأرضي .. طلع منه بهدوء وتقدم للشارع شاف حرمه واقفه مع الجهه الثانيه صح متغطيه بس كان واثق أنها منال .. حس باستحقار لها وقرر يروح يرمي عليها كم كلمه قبل ﻻ يرجع البيت .. بهدوء قطع الشارع وقبل ﻻ يوصل لها انتبه لضوء سياره في وجهه .. كل شيء صار بسرعة بدون ﻻ يستوعب فجأه صدمته السياره وحس بنفسه يرتفع شوي ثم يطيح على الأرض بقوه حس بألم وبدون شعور بدا يصرخ بألم … ورفع يده لقى الدم يغطيه ما كان يدري وش يصير بس يحس الألم يقطعه يحس بألم ويحس نفسه ينتفض … تقدمت منه الحرمه وقالت بصدمه " متعب .. متعب " كان يحاول يتكلم مب قادر بدا يصيح بضعف بوهن … بدا يحس بالألم يزيد خلاص فقد كل أحاسيسه .. !!!!!

كانت الحرمه تحاول فيه وهي تحس بخوف صح دعت عليه لكن منظر السيارة اللي صدمته وقوة الصدمه مرعبه انرعبت منال تقدمت بخوف له … أما صاحب السياره نزل وانصدم من اللي شافه وبدون شعور اتصل على الإسعاف … !!!

ببساطه متعب كان ينتفض كان يتألم كانت ببساطه آخر لحظاته .. كان يظن أن طغيانه ما أحد يقدر عليه كان يظن أن ما أحد يقدر يوقف في وجهه لكنه نسى أنه دعوة المظلوم ما بينها وبين الله حجاب … ما درى اذا هو ظلم في رب العالمين اللي ما يسكت عن ظلم وهذا جزاء كل ظالم …



قال تعالى { وَكَذَٰلِكَ أَخْذُ رَبِّكَ إِذَا أَخَذَ الْقُرَىٰ وَهِيَ ظَالِمَةٌ ۚ إِنَّ أَخْذَهُ أَلِيمٌ شَدِيدٌ } سورة هود الآية 102

سبحان الله .. قرى ومدن ودول وحضارات ذهبت بسبب ظلمها وطغيانها .. لننتبه من الظلم فإن للظلم عاقبة وخيمه في الدنيا والآخره .. !!

ببساطه هكذا انتهت الحكايه لمتعب ! هي رسالة واضحه لمن يظلم فالظلم عواقبه وخيمه .. كفانا الله شر الظلم والظالمين .. !


// × // // × // // × // // × //



كنت أحس بيأس بألم بإحباط وش بقول لأبوي مدري للحين أذكر بيت تركي ما أنكر للحين الخوف في قلبي لأن اللي شفته شيء مب طبيعي .. وش السالفة مدري لكن الأكيد هذا تركي وراه مصيبه وشكله هرب يعني ما راح أقدر أثبت شيء لأبوي … !!!!!!

وصلت البيت وحسيت بالضيق يزداد في داخلي … تقدمت بهدوء ولقيت أبوي جالس مع عمي في حديقة البيت كان هو وعمي على كراسي جالسين ويسولفون وقدامهم الشاهي وكان جالس على الأرض منصور اللي كان واضح أنه شارد ومب حولهم أبد … وبصراحه حسيت براحه لما ﻻحظت ملامح أبوي اللي يبتسم .. والله مشتاق له ولابتسامته .. !!

تقدمت بهدوء وقلت " السلام عليكم "
التفت أبوي بضيق لي وقال " ها وينه تركي ما أشوفه جاء معك "
قلت بضعف " تركي يبا ما لقيته في بيته شكله هرب والله مدري وشلون بوصل له !! بس صدقني يبا ما كذبت عليك بشيء حتى أني دخلت بيته لقيت فيه أشياء مب طبيعيه خلتني أشك أن وراه مصايب !! “

أبوي قام من كرسيه وقال " ممكن تفهمني كيف ما حصلته وبعدين تقول دخلت بيته !!!! “

انتبهت لزلة لساني وكيف أبوي انتبه قلت باستسلام " انتظرت شوي لين ما شفت أحد وجبت سلم وطلعت على سور بيته و "

قاطعني أبوي بقهر " حسافة تربيتي فيك تدخل بيوت الناس مثل الحرامي هذا اللي علمته لك يا فيصل وجاي تقولي تركي بعد ها تركي وكل مشاكلك عند تركي !!! اسمع يا فيصل يعلم الله أنك ولدي وﻻ أقدر أتبرى منك لكن أعترف بغلطك وأنا بحاول أسامحك وبخليك تقعد هنا مب عشانك لكن عشان أمك هالتعبانه بتموت على شوفتك !!! “

انتبهت لحظتها لباب البيت اللي كان قدام الحديقه على طول ولاحظت أنه مفتوح شوي شكل أمي تسمع .. حسيت بألم كيف كسرت قلب أمي وأبوي وأهلي وقلب بنت عمي وكله بسبب غبائي صح مب تركي أنا اللي غلطت !!!

قلت بضعف " أنا آسف يبا أعترف أني غلطان بكل شيء .. وسامحني .. !!! “

نزلت راسي بضعف لكن فجأه حست بأبوي يضمني له ويقول " الله يهديك يا ولدي تراك فخري وأنا افتخري فيك مهما سويت ما راح أزعل ما أنكر أنك أوجعت قلبي بس ما اقدر أزعل عليك أنت ولدي يا فيصل "

ابتسمت لكلام أبوي وبتلقائيه سحبت يده وبستها وحبيت راسه وتقدمت لعمي وقلت " سامحني يا عمي تكفى سامحني " وحبيت راسه ..

ابتسم لي وقال " الله يخليك لأبوك يا فيصل وأنا مسامحك ﻻ تشيل هم !! “

ابتسمت حسيت براحة خلاص ما يهمني وش كان يفكر فيه تركي .. لأنه هم وانزاح كل شيء انتهى كل شيء انتهـ … !!!!!!

انتبهت لصراخ الحارس اللي جاء لنا يركض وهو يقول " يا عم أبوفيصل هذا تركي جاي وعم يصرخ ومعصب ويقول أنه بده يفوت !!! “

وقفت أطالع الحارس باستغراب ثم قلت بصدمه " تركيييييي ؟!!!!! “
أبوي طالعني باستغراب ثم قال للحارس " خله يدخل .. !! “ ثم قال لي " أنت رح يا فيصل سلم على أمك وريح قلبها خلها تطمن عليك وما عليك من تركي وﻻ تجي لين يروح "

هزيت راسي باستسلام ما أبي مشاكل وﻻ يهمني وش جابه مع أن فضولي بقتلني بس شوقي لأمي وبعد أختي عهد ومهند أكثر وأهم ..

تقدمت لباب البيت وقبل لا أوصله سمعت صوت تركي يقول " ما يحتاج يا فيصل تروح بالعكس خل الوالده تجي معنا والأهل كلهم ﻻزم يسمعون أو حتى يجون ما تفرق معي لأن في حسابات ﻻزم نصفيها !!!!!!!!!!!!!!!!!!! “

التفت بصدمه لاحظتها جاي بملابس مب على عادته كانت ملابس على مستوى بنطلون وفنيله وملابس فاخره واضحه استغربت وطالعته وقلت " نعم ؟! “

أبوي قال باستغراب " وش قصدك يا تركي "

ابتسم وقال " أتمنى من كل عائلتك يسمعوني يا طويل العمر ﻻزم نعلم الكل بالحقيقه اللي ما يعرفها أحد ﻻزم تعرف حقيقة عيالك ولازم عيالك يعرفون حقيقتك .. “ وكمل باستهزاء واضح " طال عمرك "

انصدمت من لهجته واستغربت أي إنسان هذا وش يبي كيف يجي بهذي الوقاحه كيف يتجرأ مب خايف أفضح حقيقته جاي ويهدد أي نذل وجبان هذا !!!!!!!!!!!!!!!!!!!!!!

// × // // × // // × // // × //



كنت أفكر مصدوم بكلام عبدالرحمن للحين مني متخيل كلامه .. بعد بحثه في الدار وحسب ما سمعنا من اعترافات أبومالك وصلنا لهذي البنت وانصدمت كانت البنت اللي ماتت في الدار يوم احترق واتهم وليد بقتلها وبعد ما تتبع وليد خطوه بخطوه وصل إلى أنه هرب من دار الأحداث وما أحد قدر يوصل لمكانه أبد .. !!!!!!!!!!

ببساطه هذا معناه أن وليد هو أكيد له دخل بالعصابه أكيد بدت الأمور توضح بس بس … وقفت أفكر نظرته نفسها ايه ما أنسى نظرة وليد ذكرت نظراته لما قابلته كيف كان غامض ملتف حول نفسه وﻻ له بأحد .. !!!!

انصدمت من الحقيقه اللي وصلت لها … وليد هو نفسه تركي ؟! ايه تركي ما غيره ألحين عرفت ليه حسيت أني أعرفه أنا ألحين واثق أن تركي نفسه وليد نفس النظرات نفس الغموض !!!

معناها يمكن يهدف يضر عمي أبوفيصل وعياله … حسيت بصدمه وقمت بسرعة من مكتبي وأخذت المفاتيح وقفلت المكتب … !!

رحت لسيارتي بسرعة وشغلتها وأنطلقت فيها وأنا أدعي ربي أني أوصل لهم لازم أعلمهم قبل ﻻ يفكر تركي ويضرهم بشيء .. !!




// × // // × // // × // // × //

يتبع ...
// × // // × // // × // // × //



كان موقف في وسط المكان يطالع بحقد بكره جاء يصفي حساباته آخيرا ً خلاص كل الأمور راح تنكشف وراح يكشف ورقته الآخير ﻻزم يحطمهم ويشتتهم .. ابتسم لما ﻻحظ أن باب بيتهم انفتح بشويش تأكد أنه أهل أبوفيصل يتسمعون هذا اللي يبيه الكل يعرف الحقيقه ايه الحقيقه اللي ظلت مخفيه سنيييييييييين وسنين الحقيقه اللي خلته يشتغل في هذا المكان والحين بحطمهم بدمرهم واحد واحد .. !!!

ابتسم والتفت لأبوفيصل وقال بسخريه واضحه " طال عمرك خلنا نعلمك مين هم عيالك أول شيء … عيالك اللي هم فيصل ولدك وعهد ومهند وطبعا ما أنسى ريم اللي تطلع زوجة سعود !!! “

الكل طالعه بصدمه وهو ابتسم وكمل " رسمت لكل شيء أخذت كل المعلومات عنكم عن كل شيء بحياتكم وخطوه بخطوه قدرت أنفذ اللي أبيه !!!!!!! “

أبوفيصل بتساؤل " أنا مني فاهمك يا تركي أنت وش جابك وش قاعد تقول ؟!! “

تركي باستهزاء " طبعا اللي مثلك يا طويل العمر ما راح يفهم لأنك ما تتعب نفسك مثلنا أنت مرتاح وتاخذ اللي تبي لكن وﻻ تزعل بخليك تصحى على عيالك خلينا نبدء ببنتك ريم الطيبه اللي راحت وماتت وليه ؟! تدري ليه بسبب عصابة اقتحمت هالقصر … " قالها وطالع قصرهم وابتسم بسخريه وكمل " أنا وعصابتي اقتحمنا القصر .. وبصراحه ما توقعت فيه أحد خاصه هي !!! “

وهنا رجعت ذاكرة تركي لذاك اليوم وهذيك اللحظة اللي مازلت مغروسة داخله

“

كان يلتفت حوله بابتسامه ولما تأكد أن ما أحد حولهم التفت لعصابته وتقدم الكل وراه .. بهدوء دخل القصر وهو مبتسم .. طبعا ما كان في حارس وﻻ شيء لأن الحارس كانوا رابطينه بغرفته .. البيت صار بيديهم .. هو بحاول يوصل للي يبي من معلومات ومستندات وعصابته تسرق كل ما في البيت .. !!!

تقدم مع عصابته لداخل القصر والكل انبهر منه .. ابتسم بسخريه هذا هو كل همهم الفلوس ﻻ أكثر .. لكن ما يهمه المهم هو ينفذ ويوصل للي راسمه وبس .. !!!

قال بهدوء " ﻻ تبقون شيء أبيكم تنظفون لي البيت وأنا عندي شغله أخلصها وجاي "

كان غامض دايم كذا بس هم ما يهمهم كانوا منبهرين من جمال القصر وكل واحد بدا يتقدم ويحاول يسرق أكبر قدر ممكن .. !!!

طلع فوق يبي يوصل لغرفة أبوفيصل صح ما يعرفها لكن أكيد بتكون أكبر غرفه .. ابتسم لما شاف الغرفه المقصوده واضح من موقعها وباب الغرفه .. تقدم بهدوء لكن قبل ﻻ يوصل لها سمع صوت تحت صرخه ؟!

حس بتوتر لما سمع الصرخه وبسرعة نزل من الدرج لتحت .. وكانت صدمه اللي شافه ؟! استغربت لما لقى راكان ماسك وحده وهي تحاول تبعد عنه مين هذي ومين تكون .. هو رسم كل شيء وﻻ كان متوقع أن أحد في البيت .. !!!!! 
تقدم لراكان بعصبيه وقال " اتركها يا غبي تبي تفضحنا !!! “ وببساطه فكها وتركها بعصبيه وهي من فكها طاحت بالأرض منهاره .. !!

ثم كمل " ما ينفع أخاف ننكشف خلنا نترك المكان .. “ ونادى " سلمان .. ناااايف يلا خلاص انتهت المهمه " وكمل لراكان " وأنت بعد !! “

ولكن قبل ﻻ يتحرك قال راكان " بس هي شافت وجهي أخاف تفضحنا يابوس !! “
حس بضيق على راكان دايم غبي ما يفهم !! وقال بعصبيه لراكان " خلاص أنتم روحوا برا جهزوا السياره وأنا بخلص عليها .. !!! “

انتظر دقائق لين طلع الكل حس بضيق بداخله .. وبهدوء تقدم للبنت اللي في الأرض وبهدوء سحب سكين من جيبه و وقف .. طالعها بضعف حس أنه مب قادر يقتلها هذي البنت فيها شيء يمنعه ما يدري وش حس فيها ضعف كانت تتنفس بصعوبه ما يتوقع أنها تتحمل يمكن تموت !!!!

بهدوء شالها من الأرض وحطها على الكنب .. وطالعها بضعف بحياته من ماتت وعد ما ضعف لكن هذي المره ضعف مب قادر يسوي لها شيء .. كان يشوفها تتألم حس بألم داخله بشيء ينكسر .. وقالها من قلب " حسافة أنك بنت أبوفيصل حسافه !!! “

وطلع تركها تصارع آخر لحظاتها صح ما راح يقتلها لكن مستحيل ينقذها خلها تموت هذا أقل شيء يستاهله أبوفيصل .. !!!!!!!!

“

ابتسم بخبث وكمل " بس تدري بجد للحين أقولها حسافة أنها بنتك ريم بالذات هي من بين عيالك حسافة تكون بنتك !! كانت طيبه لكن راحت ماتت … " وكمل بسخريه " أكيد توجعت طال عمرك لما راحت بنتك تدري كنت أتمنى أشوف الوجع فيك حتى أشفي الحقد اللي بداخلي عليك "

أبوفيصل بصدمه " أنت تسببت بموت بنتي !! تركي أنت أكيد مب صاحي ..؟! .. أنا للحين مني فاهم أنت وش جاي هنا تسوي ؟! جاي تقولي أنك ورا موت بنتي !!!!!!!!!!!!!!!!!!!!!!!!! “

فيصل بعصبيه " قلت لك يبا نذل وربي نذل جبااااااان " وتقدم لتركي لكن تركي قال بتحدي " انتبه تقرب وﻻ تسوي على راسي أنك الطيب اللي ما في مثلك .. !!! “

فيصل كان لحظتها فاقد أعصابه وممكن يحطم تركي لكن أبوه سبقه وقال " وقف يا فيصل !! “ وبتلقائيه فيصل وقف والتفت على أبوه اللي كان وراه واقف وبجمبه أبومنصور .. !

أبوفيصل " تركي ليه سويت كذا ليه تسببت بالضر لبنتي !! يعني فيصل ما كذب أنت سبب اللي صار له وطلاقه من بنت عمه وزواجه من هذيك البنت !!!!!! “

تركي بحقد " ﻻ صدقني ﻻ أنت وﻻ أحد عارف شيء وراح تفهم كل شيء وخلني ألحين أتكلم عن فيصل ولدك الكبير والولد اللي تفتخر فيه .. فيصل اللي بس متعود يحط سبب مشاكله على الناس .. !!! ما راح أكذب وأقولك مب أنا السبب إﻻ أنا دمرت كل شيء ممكن أدمره في طريقي تعرف ليه يابوفيصل بس أبي أشوف شعور الألم فيك وفي عيالك .. !!! خلنا من الكلام وخلني أعلمك مين هذا " وأشر على فيصل " ولدك المحترم كان مختفي له فتره تدري ليه ﻻ تظن مستحي يقابل وجهك ﻻ بس كان يتعالج من ادمان المخدرات !!!!!!!!!! “

أبوفيصل بصراخ " وششششششش تقول !!!!!!! “
فيصل بعصبيه " تركي يانذل يكفي أطلع برا !!! “ وتقدم له بعصبيه ومسك ملابسه وقال بتهديد " أطلع برا يا تركي كان تبي تعيش وﻻ صدقني ما يمنعني عنك أحد !!!!! “

تركي سحب يد فيصل ونزلها وقال " ﻻ تهدد أنا ما خلصت جيت وبصفي كل حساباتي وبعدها بروح !!! “
أبوفيصل بصدمه وبدون ﻻ يهتم بكلام تركي " فيصل صدق اللي يقول أنت كنت تتعالج "

فيصل التفت لأبوه بألم وتقدم له وسحب يده وحبها وقال " صدقني يبا هو السبب البنت اللي تزوجتها كانت تحط في الشاهي حبوب مخدرات ما كنت أدري والله ما كنت أدري !!!!!! “

أبوفيصل بعد فيصل عنه وقال " ليه يابوك لذي الدرجة ما تفهم غبي .. ﻻ حول وﻻ قوة إﻻ بالله " وراح بصعوبه وجلس على الكرسي وهو يحس بالدنيا تدور فيه !!!

تركي باستهزاء " تونا ما بدينا وبتنهار يا بوفيصل لكن ﻻ تزعل دايم الحقيقة توجع ومره .. “ وكمل وهو يطالع أبومنصور " ماودي أزيد على أبوفيصل همومه وخلني أتكلم عن منصور يابومنصور "

لحظتها منصور اللي كان طول الوقت جالس على الأرض وشارد وﻻ هو يفكر بشيء التفت لتركي وقال بعصبيه " أنت وش تبيييييي وش جاي هنا تسوي !!!!!!!! ﻻ تتكلم عني وﻻ ما راح يحصلك خير فاهم !!!!!!! “

فيصل كان جالس عند أبوه يهديه ويلتفت لتركي ويسمع له بحقد كان يبي يروح يحطمه يدمره !!!

تركي كمل بدون ﻻ يهتم لأي شخص " منصور اللي كان يسهر الليالي الحمراء باستراحه له يجمع البنات والشراب ومستانس مكيف بنفسه !! سويت له حفله وضبطتها له وتدرون وش سويت جبت له بنت مصابه بالإيدز وخليتها تنقل له المرض !!!!!!!!!!!!!!!!!!!!!!!!!!!!!!!!!!!! “

منصور لحظتها قام من مكانه بصدمه وقال " يعني أنت السبب في نقل المرض لي !!!!! هذيك البنت اللي اسمها اشلي كانت مريضه .. هي اللي نقلت المرض "

تركي بحقد " ايه نقلته لك لأني اخترتها لهذي المهمه عشان كذا عشان أحطمك كنت تحسب نفسك شيء هذا أنت ضعيف منهار "

أبومنصور كان واقف مصدوم من كلام تركي وش ذا اللي يقوله ولده كان ضايع وصايع .. وهو وﻻ عنده علم والصدمه الأكبر ولده مريض بالإيدز ايه يصارع يعني لحظاته الآخير التفت لمنصور توه يحس أنه متغير …

منصور بضعف طاح على الأرض وقعد يصيح بألم " سامحني يبا طيحت راسك سامحوني سامحوني !!!!!! “

أبومنصور كان واقف مصدوم يحس نفسه مب مستوعب شيء التفت لتركي ثم رجع التفت لمنصور اللي كان منهار ويصيح بألم وثم لأخوه اللي كان جالس على الكرسي وجمبه فيصل يكلمه … !!

تركي كان يطالعهم منهارين محطمين وتوه ما خلص كل شيء باقي ما خلص … وكمل بحقد " هذا ومنصور خلصنا منه .. مين نتكلم عنه .. آها ذكرت عهد بنت راشد .. بنتك يابوفيصل "

لحظتها أبوفيصل اللي كان جالس ومنزل راسه بضعف رفع راسه بصدمه لتركي .. وبعصبيه قام من الكرسي وقال لتركي " اسمعني يا تركي أنا رفعتك وعزيتك وعديتك ولدي .. ﻻ تطري عيالي بشيء وﻻ صدقني ما راح أسامحك !!! “

فيصل كان واقف ساكت يحس ما فيه يتكلم كان مصدوم من كل شيء يحس اللي يصير كابوس تركي هذا مين كيف جاي يتجرأ عليهم حطمهم واحد بعد واحد … حس بحقد عليه يتمنى يقتله يحطمه !!!

تركي بدون اهتمام لكلام أبوفيصل " ايه نسينا نبارك لك الحفيد الجاي يابوفيصل "

ولحظتها وعند باب بيت أبوفيصل اللي الكل كان يتسمع بهدوء مصدومين من الاعترافات من الكلام اللي يصير الكل كان منهار ولحظة كلمة تركي الآخيره وبدون وعي شهقت عهد بخوف بانهيار .. أمها التفت لها وهي تنادي عليها كانت تنتفض في مكانها تركي عارف سرها عارف كل شيء .. !!!!!!!!!!!!!!!!!!!!!!!!!!!!!!!!!!!!!!

تركي ابتسم لما سمع صوت عند باب بيتهم وعرف أن عهد تسمع كمل لما شاف نظرة الصدمه من ابوفيصل وفيصل والكل وقال " حفيدك اللي من بنتك عهد !!!!!!!!! “

فيصل بصراخ " يكفي يالخسييييييييييس يكفي يا نذل يا جبان ﻻ تطري أختي يا عدييييييييييييم الشرف !! “

كمل تركي بدون اهتمام " عهد كانت على علاقة بصاحبي راكان أنا دبرت كل شيء رسمت له قلت له أبيك تجيب لي راسها وجابها وخذها معه الحفل عاد تدري وش المشكله يابوفيصل أن راكان يقول لي للحين ما ندري الولد ولد مين من كثر ما نامت مع الرجال !!!!!!!!! “

مرات بعض الضربات تؤلم لكن مرات بعض الكلمات تقتل .. هذي كانت صدى كلمات تركي الآخيره لحظتها فيصل فقد الباقي من أعصابه وتقدم بجنون لتركي ومسكه ودفه على الأرض وبدا يحاول يضربه وأما أبوفيصل كان يتنفس بصعوبه ومسك الكرسي وهو يحس بانهيار وبألم بنته حبيبته وش اللي يقوله تركي مب مصدق معقوله بنته ضاع شرفها باعتهم داست بهم تحت التراب .. !!!!!!!!!!!!!!!!!!

وبداخل البيت كانت عهد تصيح خلاص انفضح سرها كانت منهاره وأمها من سمعت الكلام انصدمت كانت واقفه مصدومه بنتها هذي بنتها معقوله .. !!!

أما تركي صحيح أن فيصل كان يحاول يضربه لكنه مب قادر تركي مب سهل كان يقود عصابه وﻻ يعجز عن إنسان مثل فيصل .. وبعد فتره لما انهك فيصل قدر تركي يسيطر على الموقف ويدفه ويرميه .. وبعصبيه قام من الأرض وقال " ﻻ تلعب معي يا فيصل صدقني أقدر أكسر ايدك وأخليك تعرف مين هو تركي "

فيصل كان طايح على الأرض ومقهووووور منهار كان يصرخ بحقد ويقول " يالجبااااااااااااااااان وش تبيييييييييييييييييي كل ذا عشان فلوس كل ذا عشان فلوس الله ياخذك وينتقم منك !!!!!!!!! “

تركي بهدوء " هذي حياتكم يا عيال ابوفيصل تظنون كل شيء الفلوس هذا أنتم ﻻ شرف وﻻ نخوه وﻻ كرامه أنتم ما تشرفون أحد ألحين بعد هالفضايح بنت باعت شرفها وولد راعي مخدرات … خلوا فلوسكم تنفعكم تحسبون همي الفلوس مثلكم ﻻ أنا بس حبيت أدمركم أتلذذ في عذابكم أحطمكم !!!!!!!!!!!!!!! “

والتفت لأبوفيصل وقال بحقد كبيييييييييير " أنت يالشايب جاء دورك ﻻزم عيالك يعرفون حقيقتك يابوفيصل .. تدري ما ألوم عيالك على شيء لأنهم طالعين عليك على خستك ونذالتك !!! “

أبوفيصل رفع راسه لتركي بضعف وقال " يكفي يا تركي .. ما فيني حيل أتنفس .. وش تبي مني يا تركي !! “

كمل تركي بحقد " هذا وﻻ شيء ما شفت شيء ﻻزم أعلم عيالك عنك وعن أصلك حتى أخوك وولد أخوك ﻻزم يعرفون كل شيء .. “

وكمل بابتسامه " وخلنا نبدء بآشلي اللي نقلت المرض لمنصور .. تدري مين تكون هذي ياطويل العمر !! “

أبوفيصل فك أزرار ثوبه وطالع تركي بكره كان يحس أن هالإنسان ما راح يوقف ما كان يدري وش يخطط له وش اللي بكشفه تركي عنه ما كان يقدر يفكر أصلا …

كمل تركي بابتسامه " أشلي بنت جوليا يابوفيصل !!!!!!!!! “

لحظتها رفع أبوفيصل نظره بصدمه وقال " جوليا !!!!! “
تركي بابتسامه " ايه جوليا اللي تزوجتها وأنت برا .. ولما مليت رميتها ورجعت هنا .. ولما جت تهددك وخفت تنفضح قدام عيالك وأهلك ببساطه صرفها وايش سويت نقلت لها مرض الإيدز عشان تموت !!!!!!!!!!!!!!!!!!!!!!!!!!!!!!!! وت“

وكمل باستحقار " هذا أنت يابوفيصل نذل جبان !! هذي هي جوليا جاها بنت ربتها وتحملت كل شيء .. جوليا ماتت لكن بنتها ورثت عنها المرض والحقد … وخذت حق أمها منك في ولد أخوك منصور .. اللي انتقل له المرض .. !!! ﻻ تلوم عيالك يابوفيصل على اللي صار هم طالعين علييييك هذا هي حقيقتك .. !!!!!!!!!!! “

أبوفيصل بألم بانهيار واضح " أنت وش تبي !!! ليه كذا أنا وش سويت لك يا تركي .. شغلتك عندي عزيتك عدتك من عيالي وهذا جزاتي ترد الكرم بالحقد والانتقام !!!!! ليه يا تركي ليييييييه "

تركي لحظتها طالع أبوفيصل بحقد وبكره ما يمكن يوقف السبب اللي ما يتمنى يذكره ما يتمنى يقوله لكنه بكسر أبوفيصل أكثر ﻻزم يعرف ابتسم ورجعت ذاكرته للماضي قبل 14سنة .. !!!


“

اليوم كان في حفل في الدار وكان في زيارات من أشخاص كثر في الدار كان حفل خيري وكان دعوة لكفالة الأطفال وكسب الأجر فيهم .. كان الأطفال وقتها مستانسين أغلبهم لكن اثنين نوعا ً ما مب مرتاحين .. “ وليد " و " وعد " كان كلهم واحد منهم خايف أنه أحد يكفله وبعدها يكون فراق بينهم .. !!!!

وليد كان يمشي وبجمبه وعد بالتمام كان يلتفت حوله بكره يكره الناس ما يحب يشوف أحد كلهم مستانسين وهم هنا ما أحد يهتم فيهم .. كان يحس بنوع من الكره ضد الكل وكل هذا كان بسبب تعامل بعض المربيات أو حتى المربيين معه … انتبه لحرمه تلف حول الدار بضياع كأنها تدور شيء استغرب شافها تتلفت بغرابه .. لين انتبهت له طالعته بغموض غريب وتقدمت منه بهدوء ونزلت لمستواه وقالت " وش اسمك ؟! “

طالعها بنظرة حقد ولحظتها وعد شدت على ايده بقوه قال بدون اهتمام " ما لك دخل !!! “

طالعه بضعف وقالت " ممكن أسألك سؤال "
وليد سكت وﻻ رد 
كملت بدون اهتمام لسكوته " تعرف ولد عندكم هنا في ايده حرق كبير وﻻ شيء يعني !!! “

طالعها بنظره غريييييبه ثم مد ايده اليسار وقال " مثل كذا يعني " 
طالعته الحرمه بصدمه وقامت من مكانها واختفت .. استغرب شكلها مجنونه ما اهتم وبابتسامه قال لوعد " خلينا نجلس تعبت وأنا أمشي " وكالعاده وعد هزت له راسها بموافقه تامه .. !

بعد عدة أيام جات المربيه وهي تقول أن في حرمه بتكفله كان رافض للفكره صرخ استنكر ووعد كان يشوفها تصيح تتألم لفراقه لكن ما أحد اهتم فيه .. وحس بحقد وقرر لحظتها يقتل هذي الحرمه اللي بتكفله ما يبيها كان يبي يتخلص منها وبس ….

ولما أخذوه لها كانت نفس الحرمه اللي جت ذيك المره الدار حس بحقد وقال بعصبيه " وش تبييييييين أنتي ما أحبك روحي انقلعي عن وجهي "

ابتسمت له بحب وقالت " عادي بعدين إن شاء الله تحبني "
لحظتها قالت المربيه بنوع من الضيق " ترى يمكن يزعجك أنا حذرتك "
الحرمه بضعف واضح "ﻻ تهتمين أنا دخل قلبي هذا الولد وبتحمله ولو مليت منه برجعه لكم .. !! “

المربيه بابتسامه " صراحه ما ودي يرجع لانه راعي مشاكل وبنفتك منه ومن مشاكله "

هنا ودع الدار بس ما كان آخر مره لأنه كان مكتوب له يرجع له من جديد … ما شاف وعد وﻻ ودعها لحظتها .. وﻻ توقع أصلا يرجع خذته الحرمه وحس بحقد لها .. مشى معها ولقى سيارة تنتظرهم وركب معها ورا وانطلقوا لوجهه مجهوله .. !!!

وصل لبيت نوعا ً ما ما كان سيء كان واضح أن حالة أهله المادية مب سيئه .. تقدم بكره وهو يشوف البيت اللي بسكن فيه .. !!

عاش ما يقارب الثلاث شهور مع هذي الحرمه ما ينكر حس بالسعاده عيشته بسعاده ما توقع يشوفها كانت له مثل الأم كانت لوحدها في البيت هي وخادمتها والسائق الخاص فيها شافها تعامله بعطف غريب لكنه لأول مره يتقبل انسان حس بحب لها لكنها بعد الثلاث شهور انهارت بسبب المرض … !!

كان واقف عندها شايفها تتألم في الفراش كان يحس بالضيق لها كان يحسها مثل أمه استانس معها خايف تروح قال بألم " ﻻ تروحين "
ابتسمت بهدوء وهي تطالعه وقالت بضعف " أنا يا وليد أبي أقولك شيء أنا تعبت في حياتي كثير أنا تدري ليه أخترتك أنت "

طالعها وليد بحيره وﻻ تكلم
كملت وهي تطالعه بحب " أنت .. “ وكمل بخوف " أنت ياولدي ولدي أنا عرفتك أنت ولدي !!! “

طالعها وقال بابتسامه " وأنت مثل أمي مع اني ما أعرف مين أمي "
حست بألم لما فهم مقصدها قالت " ﻻ أنت ولدي أنا مب ولد غيري أنا أمك يا وليد .. “ ومسكت ايده اليسار وسحبتها وقالت " تدري هذا من مين "

استغربت وليد كانت تقصد الحرق هو ما يدري وقال " ما أدري بس من أول وهو فيه "

ابتسمت له وقالت " وليد أنا بقولك الحقيقيه اللي ظلت مختفيه .. بس أبيك تفهمني وتسامحني .. أنا يا وليد كنت عايشه مع أهلي كنا ناس مب أغنياء وﻻ فقراء ولكن حالنا مب سيء .. كانت حياتي كلها في دراستي ما أفكر بغيرها خاصة أني كنت أول بنت من عايلتنا سمحوا لها تدرس كنت أحس حلم كنت أحس بمتعه كنت أبي أرفع راس أبوي بين الناس " وسكتت وكملت بغصه ودموع تنزل " لكن وطيت راسه بالتراااب !!!!!! “

طالعها وليد بحيره ما كان مستوعب كل شيء لكنه سكت حس أنه ﻻزم يسمع وبس …

كملت بضيق وهي تذكر ذيك اللحظات " كان في شخص يترقبني دايم ﻻحظت هالشيء وعطاني رسايل كم من مره ما عجبني وضعه وبغيت أقول لأبوي لكن خفت يعصب مني قريت رسايله كانت حب وغرام وكلام فاضي .. اليوم اللي بعده قلت أن شفته بوقفه عند حده وهذا اللي صار لما شفته كلمته حذرته .. لكنه ما اهتم وعرض علي أي مبلغ أحلم فيه كان مقتدر ولكن بعد ما عجبني ورفضت وقلت له كانه يحبني يقدر يجي لأبوي ويتقدم لي .. !!! “

وكملت بضيق " ما كنت مقتنعه بكلامه وﻻ كان أصلا عاجبني لأنه ما شافني وﻻ يعرف شكلي وبس يترصد لي ويقول كلامه الفاضي وﻻ يرمي لي رساله عشان ما أحد يشوفه وبعد كلامي انقطع فتره توقعته نسى كل شيء لكن .. “

سكتت هنا ما قدرت تكمل هذي اللحظة اللي حطمت حياتها .. لكن بعد فترة صمت كملت بألم " كان ينتظر أقرب فرصة عشان يقدر يوصل لي .. وفي أحد الأيام كانوا أهلين معزومين لبيت عمي وأنا ما بغيت أروح .. كنت تعبانه والكل راح ولحظتها سمعت صوت الباب توقعت واحد من أهلي وفتحته لكني انصدمت وأنا أشوفه يدف الباب ويدخل وجيت بصرخ لكنه مسكني … ما رحم ضعفي كان يبي ينتقم مني لأن أخوي سالم كان مشاركه بصفقه وقدر يسرقه !!!! واعتـ... … “ قعدت تنتفض وهي تتذكر ذيك اللحظات المؤلمه وصاحت من قلب لحظتها وقالت " ما رحمني اعتدى علي … وما كفاه هذا فضحني بين الناس أهلي عرفوا .. أبوي مات ما تحمل وأمي انهارت وأخوي سالم صار يبي يذبحني هربت منه ما قدرت .. خفت يقتلوني .. خاصة لما دريت أني حامل " وطالعت وليد بحب كبير " ما كنت ابيك تموت ما لك ذنب بشيء … "

وكملت بانهيار " أنت ولدي يا وليد .. أنا آسفه تركتك بس ما قدرت خفت يوصل لي أخوي ويقتلني وما عرفت وش أسوي بس سويت الحرق اللي في يدك عشان أقدر أوصلك مع أني ما كنت ضامنه لكن قلبي دلني عليك وشكل الحرق أكد لي أنه أنت ولدي ما غيره … لي سنة وأنا أدور في كل دار وصلت لكثير بس كنت متأكده مع أن بعضهم فيهم حروق لكن ما أحد كان أنت أنا أعرفك لأنك ولدي "

وسحبته بهدوء لها وضمته بحب وقالت " ﻻ تزعل مني والله مب بكيفي اللي صار .. أنا آسفه على كل شيء .. أنا تعبت يا وليد وأبي أرتاح خلاص ما فيني على الهم أزود .. والله تعبت بس أبيك تسامحني أبيك تدعي لي يا وليـد "

وليد طالعها بغرابه وقال " يعني أنتي أمي أنا ؟! “ وكمل بضعف " ليه تركتني أنا وش سويت ما تحبيني عشان تتركيني "

طالعته بألم وقالت " ﻻ أنـ "
قاطعها وقال بحقد " ومين أبوي مين هو وينه "
قالت بألم " راشد اسمه راشد بن فيصل هو وأخوي سالم الله ﻻ يوفقهم ﻻ بالدنيا وﻻ بالآخره حطموني حسبي الله عليهم "

والتفت لولدها بضعف " وليد أنا أمك وأحبك سامحني .. “ وبضعف سحبته تبي تضمه لها تبي تحس بولدها كانت مشتاقه له ظلمته ما تدري هل اللي سوته من البداية كان صح ؟!

ضمته ولحظتها نست أي شيء ثاني ضمته بحب وقالت بحب له " وليد أنت ولدي أبيك تدعي وأبيك تفهم ﻻ تظلم الناس .. ﻻ تخلي أحد يتوجع مثل ما أبوك حطمني وهدم حياتي … "

وليد ظل يطالعها وهي تبتسم له وتضمه كل شيء ثم تفكه لين شوي هدت وغفت ولكنها ما قامت أبد … توفت يومها والخادمه اللي كانت في البيت قالت لها أم وليد اذا صار لي شيء رجعي وليد للدار وكانت معطيتها اسم الدار …

وبعد وفاة أم وليد رجعت الخادمه وليد للدار لكن لحظتها رجع شخص ثاني ظل ذاك الكلام محفور بداخله صح ما بين لكنه ظل محفور اسم الشخص اللي ﻻزم ياخذ حق أمه منه ظل بداخله راشد راشد راشد وما نسى بعد أخوها سالم .. !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!!!!!!

“

غمض عيونه يتذكر أمه ياه تمنى يشوفها صح وقتها ما أستوعب كل شيء لكن ألحين فهم وحس أن أمه تألمت وبسبب هالنذل اللي واقف قدامه طالعه بحقد وقال " تبي تعرف ليه بغيت أنتقم منك .. بقولك هذا حقي يابوفيصل اللي سرقته مني .. أكيد ما تذكر لكن أنا مستحيل أنسى اللي قالته أمي لي مستحييييييييييييييل … !! “

أبوفيصل باستغراب والتعب يغطي ملامحه " أنا مني فاهم يا تركي .. أنت وش تبي وش سويت لك !!!!!!! “

طالعه بحقد وقال " أنا ولدها يابوفيصل ولد بشاير .. !!!!! “
طالعه باستغراب وقال " مين بشاير أنا مني ذاكر هالإسم "
حس تركي لحظتها بكره كبير في داخله وقال بعصبيه " بشاير اللي اعتديت عليها اللي حطمتها اللي قتلتها نسييييييتها اللي كانت أخت سالم !!!!!!!!!!!!!!!!!! “

أبوفيصل لحظتها طالع تركي بصدمه ورجع الماضي في ذاكرته …

“

كان هو حالته المادية متميزه وأبوه كان معروف بين الناس الكل يطريه ما سك منصب وتاجر وشخص له سمعته وهو كان في عز شبابه مغتر بنفسه يشوف كل شيء يبيه ياخذه وكان أقرب شخص له هو سالم الفقير المسكين كان يستانس فيه خاصة لما يشوفه ضعيف وفقير وهو بأفضل الأحوال وكان سالم ما يحتاج شيء لأن هو راشد ما كان مقصر معه بشيء …

لين جاء يوم ونصحه سالم بصفقه يدخلونها مع بعض ويكون على راشد رأس المال واللي بشوف الشغل والصفقه وكل شيء سالم لكنه سرقه وخذ كل شيء واختفى حس بحقد كيف يجي تافه مثل هذا ويسرقه ظل يدور لين وصل له .. وبدا يتقرب بيته كان عارف أن لسالم أخت وحده .. شافها يوم تطلع من البيت وصار يتبعها وعجبته فكرة أنه يسوي نفسه مغرم فيها لين يجيب راسها وهذا اللي صار لكن شاف صدها ورفضها حس بكره وقرر يراقب بيتهم لين يشوف وش يسوي ﻻحظ بيوم أنه الكل طلع بروح إﻻ هي كانت في البيت شافها فرصة مناسبه … !!!

ركض بسرعة لباب بيتهم والتفت يتأكد ما أحد يشوفه ابتسم وظل يطق الباب وشوي انفتح وبسرعة دفع الباب ودخل وشافها وكانت طبعا لحظتها ﻻ عبايه وﻻ شيء يغطيها ابتسم لها وخاصة شافها حلوه وفوق كذا بياخذ حقه من سالم …

تقدم لها بوحشيه فقد كل انسانيه لحظتها صار ما يشوف شيء … كانت تنادي تترجاه لكنه مسكها قبل ﻻ تفكر تصرخ هددها يقتلها لو تكلمت سكتت خافت بدت تترجاه بهدوء يرحمها يرحم ضعفها " تكفى راشد ابعد تكفى .. وربي يقتلوني أهلي .. تكفى أخاف ربي يعاقبنا … حرام عليك اذا تحبني اخطبني من أبوي .. تكفى طلبتك طلبتك!!! “ قعد يضحك ما اهتم في كلامها تقدم لها بدون اهتمام بأي شيء وكسرها وحطمها وقتل عفتها … وببساطه طلع ونشر فضيحتها بين الكل بس عشان يكسر راس سالم نسى كل شيء وتاب بعدين وفكر يوصل لها لكنه ما قدر عرف أن أهلها تركوا المكان وبس … !!!!!!!!!!!!

“

أبوفيصل كلمة تركي وأنه ولد بشاير والماضي اللي انفتحت كانت الضربه القاضيه بصعوبه مسك الكرسي وجلس عليه وطالع تركي بألم وقال " يعني أنت ولد بشاير يعني ولدي أنا !!!!!! “

تركي بحقد " ايه للآسف يابوفيصل كنت ولدك من لحمك ودمك تخيل أني أخو فيصل وأخو عهد وأخو مهند .. " وكمل بألم " وأخو ريم .. أنا أخوهم أنا ولدك .. لكن ولدك بالحرام !!!!!!!! اعتديت على أمي ما رحمت ضعفها وﻻشيء وألحين جاي تسألني ليه سويت كذا هذا قليل بحقد وأصلا عيالك طالعين عليك على حقارتك ونذالتك … مب غريب منهم .. كفوك هذا حقي وخذيته وكسرت راسك .. وعندي أوراق ممكن توديك في البلاوي واذا على فلوسكم ما ابيها خلوها لكم استانس أنت وعيالك فيها أنا حقي خذيته لما دمرت ودمرت عيالك غير كذا ما لي شيء وﻻ أبي شيء … "

قال آخر كلامه ومشى عنهم بدون اهتمام .. أبوفيصل كان يطالع تركي يبعد وبشاير تدور براسه وهي تترجاه قتلها وهدم حياتها وهذا ولده حطمه … ايه ولده … حس بألم بقلبه كان يشوف تركي يمشي ويبعد وبدا يحس الدنيا تسود بعينه بنته حطت راسه بالتراب وولده طاح وولد أخوه راح ضحية وكله بسببه هو وغلطته في الماضي … هذا جزاة الظلم .. ظلم وﻻ راح يتسامح منها هو تاب بس وش الفايده هي يمكن ما سامحته … بضعف طاح في الأرض منهار وهو يتنفس بصعوبه مهو قادر يحس نفسه خلاص بموت بدت الدنيا تسود بعينه .. !!!!!!!!

أما فيصل قام مثل المجنون وركض لداخل البيت يدور عهد يبي يقتلها كان مب مصدق … دخل بدون اهتمام بشيء ولقى عهد طايحه وأمه عندها ومرة عمه ركض لها بعصبيه وسحبها من بينهم وبدا يضربها بحقد بكره وهو يصرخ فيها " طيحتي راسنا فضحتينا الله ياخذك " فقد لحظتها كل عقل بداخله كان يبي يفرغ الحقد اللي بقلبه كان يحس الدنيا أظلمت بعد كلام تركي وفجأه طاح بالأرض يصيح انهار وهي انهارت … وأبومنصور كان برا طايح جمب ولده مصدوم وأبوفيصل طايح ينتفض في مكانه من اللي سمعه هذا ولده مب متخيل مب متخيل اللي صار أبد .. !!!!!!!!!!







// × // // × // // × // // × //





وصلت بخوف وقفت السيارة بسرعة ونزلت وركضت للفله .. انصدمت شفت أبومنصور طايح بالأرض وجمبه منصور يصيح وشفت عمي أبوفيصل منهار ينتفض بالأرض … ركضت له بخوف وقلت له " وش فيك عمي وش صاير "

شفته يتمتم بغرابه بس سمعت اسمه " تركي يا سعود تركي طلع .. و...ل.....دـــ … طـ … لـ..ع... ولـ... “

قمت بخوف لما سمعت صوت صراخ داخل وبعصبيه ركضت انصدمت من اللي أشوفه ما توقعت اللي شفته كان فيصل يضرب في وحده ويصرخ … وبعصبيه تقدمت سحبته وحاولت أغض بصري بأكبر قدر وقعدت أدف فيصل وأسحبه معي واقول " وش فيك أنت انهبلت .. !!! “

فيصل بصراخ " فكني يا سعود فضحتنا عهد فضحتنا طلعت حامل !!!!!!!! النذله فضحتنا خلني أقتلها !!!!!!!! “

كلامه صدمه صدمتني لكني قلت له باستعجال " أبوك بموت .. أبوك يتنفض "

طالعني بضياع وطلعت من الفله وهو لحقني وبخوف شلت أبوفيصل وقلت لفيصل يساعدني وأخذته لسيارتي وبسرعة انطلقت للمستشفى وش صار مدري وﻻ كان وقت أسأل لكن صارت مصيبه هناك حتى منصور أشوفه يصيح وأبوه جمبه مدري وش السالفه تركتهم لكن راجع أشوف وش السالفه … !!!!!!!!!!!!!!!!!!







// × // // × // // × // // × //



كان يمشي للاستراحة .. عشان يبلغهم أن كل شيء ينتهي وكل واحد يروح لحياته خلاص اليوم صفى كل حساباته .. حس بنفسه خالي انتهت الحياة هنا بالنسبه له وﻻ وش بسوي ؟! ما يدري …

تقدم بهدوء للاستراحه لكن قبل ﻻ يدخل سمع أصواتهم وقف يتسمع لما سمع طاري اسمه …

نايف بعصبيه " أنا مب مرتاح لحركات البوس صراحه يا شباب أنا اقول ﻻزم ننتبه أخاف ننمسك حنا وﻻ يصير لنا شيء "
سلمان باستغراب " ياخوي وش فيك هذا البوس من يومه كذا بس ﻻ تشيل هم هو قال خلاص كل شيء كل واحد منا بروح لحياته بس هو باقي له بصفى آخر حساباته وكلن ياخذ الباقي له وخلاص وش فيك شايل هم "

نايف بعصبيه " آخاف آخر حساباته حنا يعني يتخلص منا يبلغ الشرطه .. أنا اقول ﻻزم نخلص عليه قبل ﻻ يخلص علينا !!! “
سلمان بعصبيه " نسيت من البوس هذا اللي عزنا ورفعنا وجاي تخربط ذا الكلام !!! “

راكان بدون اهتمام " والله صراحه أنا مع نايف أنا أقول خل نمسكه اذا جاء ونربطه هنا ونبلغ الشرطه عليه كذا نرتاح وبالعكس تصير حصتنا كبيره في الفلوس لأن بناخذ كل حقه … ونرتاح أن أحد يكشفنا وﻻ يبلغ علينا !!! “

سلمان بعصبيه " ﻻ أنا مني معكم أبد !! “
نايف " معليش سلمان رايك لنفسك .. أنا خلاص اتفقت وراكان اذا ما تبي تصير معنا اعذرني بنخليك معه هنا اذا جاء بنمسكه ونربطه ونخليهم يمسكونه وحنا بنطلع منها ونهرب وﻻ أحد بيوصلنا !!! “

سلمان بضيق " بس "
راكان " ﻻ بس وﻻشيء سلمان كل يهتم لنفسه حتى حنا ما نهتم في بعض لكن البوس يقدر يضيعني لكن اذا اجتمعنا ضيعناه وخليناه يروح فيها لحاله وحنا خلاص كل واحد بعيش حياته بعيد عن الثاني "

انصدم من اللي يسمعه … لكنه وصل في الوقت المناسب يمكن اذا تآخر له شوي كان راح ضحيه لمخططهم ابتسم بخبث هو البوس هو وليد هو تركي المخطط البارع مين هذولي عشان يغلبونه ويخططون عليه …

بعد عن الاستراحه وبهدوء ركب السياره وسحب أحد الشرايح الكثيره اللي موجوده عنده ودخلها على أحد الجوالات اللي معه واتصل على الرقم اللي حافظه بتلقائيه …

انتظر لين سمع صوته وقال بابتسامه " حضرة النقيب أنا حبيت أبلغك عن استراحة مشبوهه تحتوي عصابة اجراميه .. وأتوقع أنكم تبحثون عنهم لكم فتره .. “ وقال الموقع ثم سكت انتظر رده ..

عبدالرحمن " سجلت الموقع بس أنت مين "
ابتسم بخبث وقال " سجل عندك فاعل خير !!!!! “

وقطع الخط ونزل المناديل اللي كان مغطيها على فمه عشان يغير شيء من صوته وما يتعرف عليه عبدالرحمن .. ابتسم بخبث وهو يقول " الله يوفقك يا نايف خطتك ذكيه بس اللي ما تدري عنه أنك بتطيح فيها " وقعد يضحك بابتسامه ولف بالسياره وقرر يرجع لبيته وياخذ الباقي من أغراضه وبعدها يسافر عشان يمسح أي شيء عنه لأن أكيد عبدالرحمن بعرف باللي صار لأبوفيصل ووقتها بحاول يوصل له ويمكن بعد يربط الامور ويكتشف أن البوس وتركي ووليد هم شخص واحد .. !!!!!!!!!!!!!!!!!!!!!!!!!!!!!!!!!!!!!







// × // // × // // × // // × //


// × // // × // // × // // × //




قلت بتعب " هذا اللي صار ياعبدالرحمن والله شيء ﻻ على البال وﻻ على الخاطر … !! “

عبدالرحمن بحقد " النذل اذا على كلامك معناها البوس للعصابه هو نفسه تركي وهو نفسه وليد .. “
قلت بضيق " وهو يكون ولد أبوفيصل تخيل !!!!!!!!!!! “
عبدالرحمن بصدمه " معقوله كيف هالكلام هذا كلام كبير يا سعود يعني معقوله وبعدين .. والله ذي فضيحه يا سعود لو تطلع لأحد نصير على كل لسان !! “

قلت " ﻻزم ما أحد يدري بس ألحين ﻻزم تمسك تركي وتنتبه ترى يمكن يسافر !! “

عبدالرحمن " ﻻ تشيل هم حطيت اسمه من الممنوعين للسفر ومستحيل يسافر .. بس الله يستر ﻻ يكون في شيء براسه هذا الإنسان مب سهل على اللي صار كله واضح أنه وضيع .. !!! “

قلت بتساؤل " وعصابته مسكتوها .. !! “

عبدالرحمن باستغراب واضح " ايه مسكناهم كلهم بس الغريب كيف واحد متصل وبلغنا عنهم وقال فاعل خير ؟! والمشكله ما استفدنا شيء العصابه ما تعرف إﻻ أنه البوس مين وكيف ما يدرون واللي عرفته بعد كل واحد منهم ساعده البوس ووقف معه .. !!! “

قلت بدون اهتمام " الله يعيين المهم ألحين دامه ما يقدر يسافر يعني تقدرون توصلون له بس بيته راقبتوه "

عبدالرحمن " بيته ما في أحد أبد على أنه شكله جاء اليوم وفضى البيت لأن على كلام فيصل كان في أغراض في البيت لكني ما لقيت وﻻ شيء كل شيء فاضي وحتى باب الشارع كان مفتوح .. !!! “

قلت بضعف " الله يعيين والله مصيبه هذي .. “ …
عبدالرحمن وهو يتلفت حوله " ما في دكتور نكلمه نسأله عن حالة عمي وينه فيصل راح وﻻ عاد رجع "
قلت بتهدئه للوضع " ﻻ تستعجل هد إن شاء الله ما فيه إﻻ كل خير .. تلقى الطبيب بس يشرح حالة عمي أبوفيصل لفيصل ﻻ تستعجل … !! “

سكت عبدالرحمن لحظتها وأنا بديت أفكر باللي صار شيء غريب كيف صار اللي صار … وعهد !! هذي الإنسانه اللي كنت برتبط فيها .. الله يكفينا الشر بس والله يرحمنا برحمته …











// × // // × // // × // // × //












كنت جالس مع أخوي في غرفته .. للحين مصدوم من اللي صار وللحين أحس بقلبي يوجعني وكل ما أتذكر منظر نجد أحس بألم كيف كسرت هذي الإنسانه كيف ظلمتها .. !!!

الكل نام أبوي ما شفته أبد من صار اللي صار بس راح لغرفته ونام من التعب وأمي وحتى مريم الكل راح نام واختفى في غرفته .. التفت للساعة كانت ثلاث الفجر يمكن باقي ساعة وشوي على صلاة الفجر شكلي بكمل لين أصلي الفجر وربي محتاج أصلي … ولصلاة الفجر راحة خاصة .. !!!

التفت لأخوي تركي كان نايم بعمق .. وحاولت أنام صح مب متعود لي فتره عن نومة الأرض لكن ما تفرق حتى لو على الفراش ما راح أنام لأن الضيقه بداخلها ما مثلها شيء … شكلي خسرت نجد مدري وش ناويه بتترك البيت وﻻ ايش .. هل أتزوج عشان أنساها !!!

حسيت بأفكار كثيره بداخلي غمضت عيوني أبي أنام لكنـ... وقفت عن التفكير لما سمعت صوت باب ينفتح ؟! مين قايم هالوقت ذكرت معقوله تكون هي نجد هي كم مره تقول أمي أنها تنزل يعني معقوله تكون صدق في أحد تنتظره وﻻ تكلم أحد وﻻ ايش ؟!

بس هي بنت عمي قبل كل شيء ؟!!!!!! واذا بنت عمي وش دخل يمكن تكون … " استغفرالله " وش ذي الأفكار .. قررت أقوم أشوفها ودي أكلمها اذا كانت هي هذي فرصتي أشرح لها موقفي وبالمره لحالنا نكون يمكن تسامحني .. !!

فتحت الباب بهدوء عشان ﻻ يحس تركي ورجعت سكرته والتفت لغرفتي لقيتها مسكره يمكنها سكرت باب الغرفه بعد ما نزلت .. تقدمت بهدوء لغرفتي وفتحت الباب وصدق انفتح مب مقفل أكيد هي اللي نزلت … حست بنوع من السعاده وبديت أنزل الدرج بخفيف ما أبيها تحس خايف تصرخ وﻻ ترفض تكلمني أبي أكلمها ﻻزم أفهمها موقفي … أنا غلطت وابي أرجع لها مستحيل أتخلى عنها .. !!!

تقدمت بس ﻻحظت ما في نور تحت إﻻ نور الصاله خفيف .. !! يمكنها في المطبخ تقدمت للمطبخ لكن ما في أحد !!!! وين ممكن تكون حسيت بقلبي يضرب بقوه خفت معقوله هربت بتتركنا وﻻ ﻻ تنتظر أحد ايه أكييييييد ما نزلت آخر الليل إﻻ وراها مصيبه … !!!

حسيت بالحقد بداخلي وربي ما همني بنت عمي وﻻ غيره لو تطلع وراها مصيبه قتلتها وﻻ سألت فيها … !!!!!!!!!!!

تقدمت بهدوء ما ابيها تحس ﻻزم أعرف وينها حاولت أدور في الصالة ومجلس النساء لين انتبهت لنور طالع خفيف من مجلس الرجال … آخيرا لقيتها هي بمجلس الرجال بشوف وش وراها نازله آخر الليل .. !!!

تقدمت بهدوء بس ما دخلت للمجس بس ظليت اتسمع بس ما في صوت ؟! معقوله حست قربت من مدخل مجلس الرجال طبعا مجلس الرجال عندنا بدون باب بس مدخل له .. التفت بهدوء للمدخل وشفتها لكني وقفت مصدوم ايه انصدمت من اللي أشوفه " نجد " كانت تصلي .. !!!!!!!!!!!!!!!!!!!!!!!!!!!!!!!

معقوله تصلي يعني نزلتها لليل كانت للصلاه .. عشان كذا كانت خايفه ما تبيني أدري ؟! تبي تصلي بآخر الليل وﻻ أحد يدري عنها .. !!!

قال تعالى { أَمَّنْ هُوَ قَانِتٌ آنَاء اللَّيْلِ سَاجِداً وَقَائِماً يَحْذَرُ الْآخِرَةَ وَيَرْجُو رَحْمَةَ رَبِّهِ قُلْ هَلْ يَسْتَوِي الَّذِينَ يَعْلَمُونَ وَالَّذِينَ لَا يَعْلَمُونَ إِنَّمَا يَتَذَكَّرُ أُوْلُوا الْأَلْبَابِ} [الزمر:9].



وقفت مصدوم معقوله !! أنا شاك فيها وأقول تنتظر حبيبها وهي تنزل للصلاه … حسيت أني من جد ما أستاهلها هذي الإنسانه ابتسمت وأنا اشوفها تصلي بهدوء بخشوع خايفه أشوفها كانت تقوم الليل وتتعب عشان تصلي يالله …

بحياتي ما فكرت أقوم .. وين أنا ووين هي .. !!! فرق كبير ﻻ أقوم الليل وﻻ أفكر وأشكك فيها وأتهمها بشرفها وهي ما سوت شيء ما ألومها اذا ما سامحتني .. قمت بهدوء عشان ﻻ تحس وطلعت فوق .. ورجعت لغرفة تركي بعد ما فتحت الباب بهدوء .. وانسدحت على فراشي بالأرض … هذي الإنسانه كل ما لها تدخل قلبي أكثر أخلاقها طيبتها تقوم الليل وﻻ تبي أحد يدري وين أنا ووين هي .. !!! يارب أنها تسامحني ألحين أنا متمسك فيها أكثر مستعد أنتظرها طول العمر مب مشكله بظل أترجاها أسترضيها لين ترضى مستحيييييييييييييييييييييييييييييييل أتخلى عنك يا " نجد " مستحييييييييييييييييييييييل !!!!!!!!!!!!!!!










// × // // × // // × // // × //




“ اسمعني فيصل هذا مب حل ﻻزم تهدي .. هذي أختك مهما صار "
فيصل بعصبيه " أي أخت يا سعود هذي القتل فيها حلال سامعني !!!!!!!!!! “

قلت " بس ﻻ تنسى بتفضح نفسك كذا بتصير أختك على كل لسان ما أظن ترضاها … !! “

سكت فيصل وهو يحس نفسه ضايع وبدا يطالع الطريق حوله ويقول " خييير لكن ما ابي أشوفها بوجهي والله مني متحملها لكن اذا أبوي طلع من المستشفى حسابها عندي وربي ما يفكها مني غير الموت !!! “

حسيت بضيق من كلامه .. بس والله ما ألومه على عصبيته اللي صاير مب شيء سهل لكن وش نقول وعمي أبوفيصل حالته للحين غير مستقره الوضع مب مطمن أبد … !!!

فجأه ﻻحظن فيصل يزيد السرعة استغرب والتفت له " فيصل وش فيك " ولحظتها انصدمت للشخص اللي فجأه صار فوق السياره وكان تركي .. !! انصدمت وصرخت فيه" وش سويييييييييييييييييييييت يالمجنون قتلته !!!! “

فيصل بعصبيه " هذا جزاته النذل … .. “

عصبت ونزلت من السيارة بسرعة شفت تركي طايح بدمانه وش جاب هنا .. كان طايح ينتفض بدمانه وفيصل في السياره يطالع بصدمه .. حركت تركي وقلت له " تركي تركي تسمعني !! “

شفته يفتح عيونه بصعوبه ويقول " سعود !! .. أنت مره ثانيه .. تذكر يا سعود يوم الدار … سعود أنا … سعود أنا "

وسكت حسيت برعب وبسرعة اتصلت بالاسعاف وأنا أشوف فيصل في السياره مصدوم !!!!!!!






// × // // × // // × // // × //





قمت بصعوبه … التفت للساعة لقيتها 6 الصبح .. يوه ما نمت كثير لكن مب مشكله .. حسيت بسعاده كل ما أذكر اللي شفته أمس … نجد الله يسعدها بروح أشوفها يمكن أقدر أكلمها يمكن تغيرت نفسيتها.. قمت بهدوء وغسلت وجهي وطلعت وما حسيت بصوت أحد شكل الكل نايم انتبهت لغرفتي ورحت لها طقيت الباب بهدوء .. ومن ثم فتحته … كان مفتوح !!!!!!

حسيت بفرح ودخلت الغرفه والتفت في الغرفه لكن ما لقيتها استغربت معقوله للحين تحت ؟! مب مشكله بنزل لها ﻻزم أكلمها ما عاد فيني أتحمل على الأقل أبيها تسامحني أول شيء ثم بعدين بقنعها ترجع لي …

نزلت تحت ومشيت بشويش لمجلس الرجال وانتبهت انها منسدحه على السجاده نايمه !!!!!!!! ابتسمت بهدوء يا حليلها نامت بس ما تنلام من التعب اللي فيها أمس تعبت كثير بسببي وسبب اللي صار .. تقدمت لها بهدوء وجلست جمبها أطالعها كانت نايمه بهدوء ما تحس أنها نايمه … ابتسمت بهدوء وحسيت بغصه كيف خليتها تتألم وحطمتها ذكرت ذيك الليله يوم اقولها أنها بنت حرام وربي مدري وش كنت أحس فيه .. !!!

قربت ايدي منها وهزيت كتفها بهدوء " نجد .. قومي يلا .. “ وقلت بابتسامه " نجد سامحني وربي آسف على كل شيء عارف إني مب الإنسان اللي يستاهلك … بس والله يا نجد أنا آسف على كل شيء ومستعد أعوضك عن كل شيء اللي تبينه مستعد اي شيء ما عندي مشكله بس تكفين سامحيني وخلينا نرجع لبعض … نجد وربي أول ما تزوجتك ما كنت متوقع أني أحبك أو تصيرين من اهتماماتي لكنك سكنتي قلبي .. “ استغربت وش بلاها نومها ثقيل .. قربت ايد من كتفها وبديت أهزها بقوه وأقول " نجد يلا وش فيك !!! قلنا لك آسفين ﻻ تزعلين "

ما في استجابه ما في حركه حسيت بقلبي بطيح في مكانه شكلها تستهبل وﻻ في شيء حاولت أطالعها في تنفس وﻻ شيء ؟! مدري مني عارف هنا انتفضت وبخوف تقدمت وشلتها وبديت أناديها أقومها بس ما في استجابه حسيت بالدنيا تسود بعيني صرخ فيها " نجد نجد !!!!!!!!!!! وش فيك اصحي ﻻ تستهبلين وربي عليك استهبال مثل وجهك !!!!!!!!!!!!! تكفين قوميييييييييييييييييييييييييييييييي "

بديت أحاول أحركها لكن ما في استجابه وقفت مصدوم للحظه معقوله راحت ﻻ أكيد تمزح ﻻ يمكن … قربت من أذنها بهدوء وقلت " نجد ﻻتمزحين أي شيء إﻻ هالمزح "

أنتظرت استجابه لكن ما في .. حركتها على أمل بديت أهزها بقوه ابيها تحس .. صرخت " نجد بالله قوميييييييييييي خلاص يكفي !! “ ما في حركه … غمضت عيوني بضيق معقوله يعني ايش ؟! نجد راحت وهي مب مسامحتني وهي كارهتني … نجد ماتت .. !!!!!!!!!!!!!!!!!!!!!!!!!!!!!!!!!!!!!!!!!!!!!!!!!! !!!!!!!!!!




// × // // × // // × // // × //





اللي صار صدمه للحين مني متخيلها اللي سواه فيصل ما يسويه عاقل كنت أنتظر الطبيب يطلع .. أبوفيصل طلع من العنايه المركزه ويقولون حاليا بغيبوبه لكن يتوقعون يصحى خلال فتره .. كنت واقف أنتظر الدكتور يبشرني بخصوص تركي أو وليد … خايف يصير له شيء ويروح فيها فيصل حسبي الله عليه هالمجنون !!!!!!!!!!

طلع الدكتور تقدمت له بسرعة قلت " بشر دكتور "
طالعني بنظره استسلام وقال " والله مدري وش أقولك سعود .. ألحين ما نقدر نسوي شيء وكل شيء بيد رب العالمين هو ألحين في غيبوبه وما أقدر أقولك بصراحه اذا بصحى منها وﻻ ﻻ يعني وضعه للحين غير واضح … “

ﻻ حول وﻻ قوة إﻻ بالله .. كلام الدكتور صدمه يعني اذا تركي ما راح يصحى وبظل في الغيبوبه بكون فيصل وضعه مب زين .. الله يهدييك يا فيصل ليه صدمته !!!!!!!! ليه تهورت .. !!!!!!!!

// × // // × // // × // // × //


// × // // × // // × // // × //
بعد مرور عدة أسابيع ، 
// × // // × // // × // // × //




تقدمت بضيق وأنا أطالع غرفتنا .. هذي الغرفه هي آخر مكان احتضنها حسيت بالضيق يملي قلبي راحت نجد … ليه يا نجد رحتي وتركتيني .. للحين مصدوم مني مصدق !!! اللي زاد ضيقي مدري هي سامحتني وﻻ ﻻ .. !!!

حست بكره ورحت لمكتب أبوي فتحت الباب بعصبيه شفته جالس بمكتبه شارد هذا وضعه من صار اللي صار بس حتى هذا ما يعفي أنه هو السبب في موتها في موت الغاليه في موت " نجد " طالعت أبوي بحقد وقلت " مسوي أنك ضايق هذا اللي كنت تبيه هي قالت بترتاح مني ارتحت يبا منها ؟! خلاص حلالها بصير لك مستانس في الفلوس خلاص ارتحت ما انفضحت قدام أخوانك بس والله ما أسامحك منت أبوي وﻻ أفتخر فيك سامعنييييييييييي !!!!!!!!!!!!! “

رفع أبوي راسه بضعف وقال " يا محمد ﻻ تزيد همي .. تظن أني مستانس هذي بنت أخوي والله قلبي متقطع عليها وندمان على كل شيء .. أنا السبب وﻻ راح أقولك ﻻ وﻻ يمكن أسامح نفسي بس طلبتك يا ولدي ﻻ تزيد علي تكفى ﻻ تزيد علي ترى ما عاد فيني .. !!! “

طلعت من الغرفه بضيق وانتبهت لصوت مريم في الصاله كانت تصيح ضاق صدري مسكينه هي ما لها ذنب بكل شيء ووقتها نجد كانت ضايقه منها حتى … كرهتنا كلنا ليه يا نجد رحتي وتركتينا منهارين ضعاف .. !! كنا نشوفها الأضعف طلعت هي الأقوى بيننا .. تقدمت لمريم وقلت بضعف " ﻻ تصيحين يا مريم ادعي لها بالرحمه "

مريم بضيق " راحت يا محمد بدوون حتى ما أطلبها ما تزعل منها بدون ﻻ أقولها مهما صار ما أبي نتفرق ما توقعت يا محمد تروح كذا .. !!! أخاف أنها تظن أني كنت داريه وساكته والله ما كنت أدري بشيء .. أنا للحين مدري وش السالفه مصدومه مني فاهمه شيء … بس هي راحت قبل ﻻ أفهمها وتفهمني قبل ﻻ أشكي لها وتشكي لي راحت أختي يا محمد … !!!!!!!!! “

ورجعت تصيح حسيت بضيق يعتريني ما قدرت أهديها ما أنا اللي فيني كبيييييييير وأحتاج من يهديني .. !!! تركتها ومشيت لغرفتي يمكن ألقى شيء يريحني شوي مدري بس كذا أبي أروح الغرفه .. دخلت لها وهي على نفس ما هي من آخر لحظات كانت فيها نجد قبل ﻻ تنزل وتصلي وبعدها تفارق الحياة .. !!! مدري هل الغرفه كانت متوقعه أنها بتكون آخر ليلة لنجد هنا ؟! عارف أن أفكاري مجنونه بس ما عاد بقي فيني عقل … تقدمت بهدوء للتسريحه انتبهت لدفتر وشو جابه ؟! بهدوء فتحته لقيت مكتوب :

“

حينها ﻻ أتواجد في هذي الدنيا حينها فقط يحق لأي كان بأن يقرأه .. حينما أكون قد فارقت الأحباء والأصدقاء جميعا فقط قبل أن تقرأ أطلب منك أن تدعي لي بالمغفره .. !

“

الله يغفرلك ويرحمك .. ابتسمت بهدوء .. هذي مذكراتها يمكن فيها شيء مهم شيء كتبته عني عن ذاك اليوم بسسس .. خايف أشوفها كاتبه أنها مستحيل تسامحني أنها … حسيت بأفكار تاخذني لكن ما اهتميت بديت أفتح ولقيت أول صفحه وخط يبان أنه لطفله …

“

ماما بسمه قالت لي اكتبي كل شيء تبينه يا نجد في الدفتر …. وشرت لي دفتر هذا الدفتر عشان أكتب فيه ويصير صديقي "

“

قلب الصفحات وبديت أشوف الذكريات لحظات مؤلمه ولحظات سعيده ولحظات رائعه :

“

تعرفت على بنت شريره اسمها مرام … أحسها ما تحبني ما أدري ليه

“

**************


“

مرام ما تحبني وشافت دفتري وضحكت عليه وقالت هذا الدفتر للصغار مثلي وأن بسمه ما تفهم شيء أنا ما أحبها وأبيها تموت لكن بسمه تقول ﻻزم ما نقول كذا

“

**************
“ 
اليوم حسيت قلبي يوجعني مره لأن مرام ضربتني وقالت أنتي بتموتين لان قلبك مريض … بس أنا عارفه ما أحد يعرف متى نموت إﻻ الله وأنا أحب الله وﻻ أخاف أني أموت "

“


**************

“

مدري ليه مرام ما تحبني تستانس لما تضربني وتضحك علي بس أنا ما أكرهها عشان بسمه تقول ﻻزم ما نكره أحد ﻻزم نحب الكل ونصير طيبين مثل رسولنا محمد صلى الله عليه وسلم

“


**************

“ 
أنا أكره مرام أبييييييييها تموت تضربني وبس وتكرهني أبي أقتلها وأنا ما أبي أكتب مره ثانيييييييييه خلاص أنا تعبانه قلبي يوجعني أبي أموت وأرتاح منك يا مرام

“


**************

“ 
أنا خلاص قررت أرجع أكتب من جديد بس خلاص مرام صارت صديقتي صارت طيبه مره أحبها تغييرت صارت تحبني وصرنا أصدقاء

“

**************


“

في واحد يبي مرام يتزوجها بس أنا قلت لها ﻻ تروح وهي تقول مستحيل تتركني 
“


**************


“

مرام راحت وتزوجت تركتني ما أحبك يا مراااااااااااااااااام ليه تركتيني أكرهك..... ليه تركتيني لحالي .. ما أحبها … كلهم ما يحبوني يبون قلبي يوجعني عشان أموت … ما راح أكتب مره ثانيه

“

**************

ﻻحظت صفحة فاضيه قلبت الصفحه اللي بعدها ولقيت أنها رجعت كتبت لكن كان بأسلوب شخص كبير واضح أنه بعد سنوات

“

قررت أرجع أكتب كل ما أذكر الدفتر أضحك .. ذكريات حلوه ومرام للحين بداخلي مع كل شيء هي أختي اللي مستحيل أنساها مع أنها شكلها نستني … وبسمه للحين معي بكل لحظه هي الإنسانه الأقرب لي … مرضي في قلبي كان صدمه لكني عايشته في حياتي وتحملت والحمدلله عايشه ومرتاحه وأحس نفسي بأحسن الأحوال رغم كل شيء ….

“


**************

قلبت الصفحات لين وصلت لتاريخ وصولها بيتنا وقريت بتركيز

“

وصلت لبيت عمي كانت لحظة عصيبه ارتحت للكل بس حسيت مب كلهم مرتاحين لي يعني مرة عمي مب مرتاحه وهذا الشخص اللي اسمه محمد شكله مب مرتاح لي … الله يعيين لكني بالنهاية يكفيني عمي وطيبته ومريم الأخت والصديقه …

“

**************

قلبت لين وصلت لحظة زواجنا …

“

كانت صدمه اللي صار أتزوج محمد ما تخيلت الموضوع مني مقتنعه ومني مرتاحه بس ما أقدر أكسر خاطر عمي ﻻزم أوافق عشانه مستعد أسوي أي شيء على وقفاته معي ومستحيل أرده ..

“

**************

“
بعد فتره من زواجنا رغم كل شيء ارتحت لمحمد حسيت معه بالآمان ما أدري بديت حتى أحس بمشاعر جديده له يمكن ما أحب أعترف بهذا الشيء لكني مرتاحه معه مره وأحس بنوع من المعزه له … الله يحفظه لي

“

**************

هنا لحظة معرفتها أنها بعد ثلاث سنوات احتمال تموت

“

انصدمت من اللي عرفته ثلاث سنوات ويمكن ما أعيش .. يارب رحمتك .. أنا راضيه بقضاء الله وقدره وعارفه أن الأعمار بيد الله لكن يوجعني قلبي لما أشوف محمد عايش معي وراضي يمكنه ما يبيني .. ولا مين يرضى بإنسانه مثلي .. أتمنى يتركني اذا ما كان يبي يمكن أتألم بس أهون علي من أنه يتألم هو ..

“

**************

حسيت بتوتر وقلب في الصفحات لين وصلت آخر صفحه

“

اليوم تلقيت صدمتين قاتله .. اليوم أسوء أيام حياتي .. اليوم عرفت حقيقة كانت مخفيه عني وليتها ظلت مخفيه … أمس أوجعني من سكن قلبي … محمد رمى علي كلام يوجع اتهمني أني بنت حرام كانت صدمه ما تحملتها ومن جاء الصبح رحت للدار ولقيت هناك بسمه وسألتها ووقتها نادت لي مدير الدار وبلغني بكل شيء عرفت الحقيقه عمي طلع ما يستاهل محبتي ما يستاهل شيء كلهم خدعوني .. !!! والصدمه الثانيه أختي الغاليه مرام راحت .. عرفت أنه تنفذ فيها حكم القصاص لأنها قتلت شخص … انصدمت من هذي الحقيقه مرام الطيبه كيف يا مرام قتلتي !! … الله يرحمك يالغاليه …. قلبي يوجعني يقطعني على اللي عرفته أختي راحت وعمي بعد راح مب عمي هذا مب عمي هذا إنسان حاقد ما يهتم إﻻ بنفسه .. الله ﻻ يسامحك يا عمي على كل شيء سويته وأنت يا محمد حسبي الله عليك قتلتني بدل المره ألف وتبيني أسامحك !!!!!!

“

**************

انصدمت يعني ما سامحتني ﻻ ﻻ ﻻ يااااااااااااارب حسيت بالضيق تمتلي بداخلي جيت بقوم لكن انتبهت لورقه داخل الدفتر سحبتها ولقيت مكتوب فيها :

“

ما تجرأت أكتب هالكلام في الدفتر ما قدرت أنام مدري ليه بس أبي أكتب هالكلام .. ما أنكر أن كرهت عمي وكرهت محمد بعد ما حبيته … اللي بداخلي ما راح يحسون فيه بس قررت أكتب وصيتي كنت بين فتره وفتره أكتبها لأني ما أدري يمكن ما أعيش .. وقررت اليوم أكتبها لأن يمكن ما أعيش لبكره …

ما اقدر أقول أني بحبك يا عمي وﻻ يا محمد لكني بسامحكم مب لأني طيبه بس لأن بسمه علمتني أنه لما أنام ما أبقي في قلبي غل وأقتدي قبل كل هذا في رسولنا خير البشر محمد صلى الله عليه وسلم .. ما راح أكذب مستحيل ترجع معزتكم مثل أول .. لكني مسامحتكم الله يسامحكم …

مريم أنتي صاحبتي وأختي اللي بتظلت معزتها بداخلي مهما صار ربي يسعدك يالغاليه ويوفقك بحياتك …

تركي أخوي الصغير الله يوفقك وانتبه لنفسك …

أم محمد … ربي يخليك لعيالك ما ألومك على أي شيء لأنك أم وتحبين لولدك الأفضل وما كنتي شايفتني الأفضل ويعلم الله ما شلت عليك شيء لأنك كنتي واضحه … ربي يوفقك ويحفظك لعيالك

أنا مسامحه كل إنسان غلط علي بيوم مسامحته … والله يسامحني وأتمنى الكل يسامحني …

“


ابتسمت يالله يا نجد سامحتينا … كأنك حسيتي أنه يمكن تموتين … الله يرحمك يالغاليه والله كنتي تستاهلين اللي أخير مني … الله يرحمك ويسكنك فسيح جناته يالغاليه …

انتبهت لملاحظه تحت قريتها " أتمنى منك يا محمد تتكفل في فلوسي بعمل الخير .. من صدقات وكفالة أيتام "

ابتسمت والله ما طلبتي شيء يالغاليه والله لأسوي كل اللي تبين وربي يالغاليه … حسيت بأمل بداخلي رغم ألمي على فراقها لكن حسيت أني بقدر أسوي لها شيء ايه الدعوه وبتكفل في فلوسها بالخير …

صحيح أن نجد راحت لكن نجد انزرعت بداخل كل واحد فينا بأخلاقها بتعاملها بحبها بطيبتها ايه نجد البنت اللي رغم كل شيء كانت أفضل منا كانت في الدار تربت هناك لكنها عطتنا دروس كبيره في الحياة هي راحت لكن صارت بقلوب كل واحد فينا وغيرت حياتنا بفضل الله ثم هي للأفضل … الله يرحمك يا نجد .. !


// × // // × // // × // // × //

في الفتره الماضيه كانت فتره موجعه مؤلمه اللي صار مب سهل ما أنكر .. للحين مني مصدق أني في لحظه كان بتنفذ فيني حكم القصاص لكن الحمدلله انكتب لي عمر جديد .. ايه عمر هذا أنا .. تنازلت عني بنت مساعد الله يحفظها ما توقعت أبد سامحتني وتنازلت عني .. تمنيت أوصلها أسوي لها شيء على اللي سوته لكن ما قدرت أوصلها لكني بظل أدعي لها " ربي يسعدها ويوفقها ويحفظها "

ابتسمت وأنا أرتب المصاحف .. أشتغل مؤذن في أحد المساجد حاس براحة .. هالراحه ﻻ يمكن تعوضها أي راحه وبين فتره وفتره أروح لبيت أمي ايه بس هي ما تدري أتفرج بهدوء وأشوفها هناك وعيالها اللي هم أخواني الله يسعدها متأمل أنها يمكن في يوم تسامحني …

ابتسمت لما جاء وقت الآذان وتقدمت بهدوء عشان آذن للصلاه .. بجد صرت أحس براحه ولذه في الصلاه .. الحمدلله يارب .. !!



// × // // × // // × // // × //



كنت موقف أتكلم مع فيصل كنت شايفه منهار في السجن .. حياتهم ضاعت ووضعهم من أسوء لأسوء مدري وش أسوي اللي يصير شيء ما يتحمله شخص .. الله يهديك يا فيصل على اللي سويته … !!

تركي للحين في غيبوبه وأبوفيصل صحى بس عاجز مشلول بشكل كامل .. وأما عهد فهي من الصدمه طيحت الولد وقدرت أستر على الموضوع عن طريق طبيب أعرفه لكنها صارت أقرب للجنون صارت مب صاحيه ومازلت أحاول أعالجها لكن حالتها سيئه مررره .. وأبومنصور معزول في بيته وﻻ يكلم أحد .. ومنصور في المستشفى وحالته من سيء لأسوء والمرض بدا يسيطر عليه بشكل كامل .. وعبدالرحمن صار يضيع كل وقته في الشغل وﻻ أشوفه أبد وبس يجي يسأل عن تركي اذا صحى … كنت أحس الحقد بعيونه يبي ياخذ حق عمه وأبوه من تركي !!!!

حسبي الله عليك يا تركي وش سويت فيهم حطمتهم ودمرتهم … وهذا فيصل ضايع للحين ما ندري وش بصير فيهم وش بحاكمونه .. !!! الوضع كل ما له أسوء وتركي ما في أي اشاره تدل أنه بصحى والدكاتره ما يقدرون يسون شيء وﻻ حتى يدرون اذا بصحى ومتى ممكن يصحى .. !!


// × // // × // // × // // × //



كانت الأجهزه حوله تدق بهدوء .. وهو كان غايص في الظلام ما يحس باللي صار حوله … !!!
كانت الذكريات تتدفق بداخله بشكل رهيب .. !!!

“

“ أنا ولد بشاير … نسيتها اللي اعتديت عليها "


“
************

“

دخل بيت سالم .. تقدم بسرعة ووصل له وكان جالس في الغرفه مب صاحي كالعاده مب جديده عليه أنه يسكر .. !!!

سحبه تركي بعصبيه وشغل المويه على وجهه وقال بصراخ " اصحى يالحرامي اصحى … !!!!!!!!! “

ثم سحبه ودفه على الأرض وطالعه بحقد … قال سالم بخوف " تركي وش تبي وش جابك هنا "

قال تركي بحقد " أول شيء قلي وعد اللي أنت مربيها من بنته من وين جايبها "

سالم بحقد " وش دخلك فيها اطلع برا ﻻ أبلغ الشرطه "
تركي باستحقار " وأنا ببلغهم عن الخمر اللي عندك ووقتها أشوف وش بتسوي … "

ولحظتها تركي سحب المسدس وقال بعصبيه " ما عندي وقت بتتكلم وﻻ أخلص عليك …. !!! “

سالم بخوف " خلاص خلاص بقولك أخوي هو اللي جابها لي والله هو جابها مدري عن شيء ثاني رح أسئله … أخوي جراح تكفى تركي ﻻ تقتلني … "

طالعه تركي بحقد وشد يده على المسدس قال سالم بخوف " قلت لك الصدق وش فيك نزل المسدس والله هذا الصدق "

تركي بحقد " عارف أنك صادق بس ﻻزم تموت تدري ليييييييه يا سالم !!! “

سالم بخوف " حرام عليك والله أنا بعطيك اللي تبي فلوس خذ تكفى ﻻ تقتلني ﻻ تيتم عيالي تكفى "

تركي باستحقار " تدري مين سبب موت بنتك !! ساره … اللي حطت راسك بالتراب "

سالم يطالعه بخوف .. كمل تركي " أنا كلمت واحد اسمه متعب عنها وخليته يجيب راسها ويكسره … تدري ليه لأني أبي أنتقم منك ﻻ حتى وعد خطبتها أبي أخذ حقك منك لكنها قالت لي أنها لقيطه … أكيد تبي تعرف ليه وتبي تعرف ليه راح أقتلك ألحين "

سالم بصياح " تكفى ﻻ ﻻ ﻻ تركي والله آسف لك كل شيء ﻻ تموتني تكفى طلبتك .. “

تركي بصراخ لما ﻻحظ أن سالم يقرب منه " ﻻ تقرب وﻻ بخلص عليك ألحين .. وﻻ تترجاني يالنذل … نسيييييييييييت بشاير يوم تترجاك وتطردها .. وهي مظلومه لأن خويك النذل راشد اعتدى عليها هي وش ذنبها كنت تبي تقتلها وتقتلني !!!!!!!!!!!!!!!!!!!!!!! “

سالم بصدمه طالع تركي ولحظتها طاح على الأرض يصيح " والله ما كان قصدي ما كنت أدري وﻻ دريت إﻻ متآخر أن راشد ورا السالفه ما قدرت أوصل لبشاير سامحني يا تركي تكفى ما كان قصدي تكفى سامحني ولك مني اللي تبي تكفى يا تركــــ "

انطلقت الرصاصه بحقد من تركي وقرب منه وقال " ما عاد ينفع يا سالم هذا حقي وخذته منك .. !!!!!!!!! “

وبعصبيه دفه برجله على الأرض وترك البيت وهو يحس أنه أخذ حقه من اللي يكون خاله ابتسم بحقد وراح لبيته عشان وعد اللي تنتظره .. !!!

“

************

هنا بدا يشوف عدة أشخاص يترجونه أبومالك وسالم وأبوفيصل الكل كان يترجاه الكل وهو ذلهم خذ حقه منهم حس بظلمه وسواد .. !!!!!!!!!!!!!!!!!!!!!!!!!


************

“

كان هذا أول له في الدار بعد وفاة أمه .. رجع للدار بألم وبمعاناه .. ابتسم يوم شاف وعد كانت تصيح جت تصرخ عليه " ليه تركتني ورحت مع هذيك الحرمه ما أحبك "

ابتسم بحب وقال " وعد أنا رجعت لك وﻻ راح أخليك للأبد بنظل مع بعض "

ابتسمت له وضمها .. وظل كلام أمه راسخ وهو مقرر ياخذ بحقه لما يكبر .. !!!

“

************


“

كان هذا آخر يوم له مع وعد وبتفرقون عرف بها الشيء بس ما حب يقولها ويوجع قلبها يعرفها تحبه ومتعلقه فيه مره .. خلاص بكره كل واحد منهم بروح لقسمه هي بتروح لقسم البنات وهو بروح لقسم الأوﻻد خلاص وبتركون هالقسم حق الأطفال اللي جمعهم وجمع ذكرياتهم كان يبي يوم خاص له ولوعد … ابتسم لها وقال " وعد اليوم بنروح مكان بعجبك "

ابتسمت له وعد بحب وقالت " وين "
قال بابتسامه " مب ألحين بنروح له بعدين على الساعة ثلاث .. “
قالت بضيق " ﻻ متآخر يضربونا بعدين "
قال بتأكيد " ﻻ تهتمين أنا بسوي خطه "

“

************

“
تقدم بهدوء لها في الفراش وقومها وبهدوء تسللت معه .. كان راسم كل شيء كان الوقت تقريبا الساعة ثلاث انتبه للطرق وبهدوء بدت تطلع معه درج ورا درج ودرج ورا درج .. لين وصل للباب وابتسم يوم لقى الباب مفتوح .. لأنه العصر سرق المفاتيح وفتح قفل باب السطح … وما أحد شكله انتبه لأنه رجع المفاتيح .. ابتسم وفتح الباب ووعد وراه تمشي …

ابتسم يوم طلع لبرا الحريه لها معنى خاص .. يستانس لما يحس في الحرية ﻻحظ أن وعد تضم ايده بقوه ابتسم لها وقال " ﻻ تخافين أنا معك "

تقدم بهدوء لأحد السلالم وابتسم والتفت لها وقال تطلعين فوق السلم .. حس فيها تضم ضراعه أكثر .. كان يدري أنها بتخاف لكن يبي يطلع فوق عند الخزان عشان يبان لهم كل شيء … كان هو جريء هي عكسه .. بس السلم كان من نوع اللي درجاته متتابعه وسهل الطلوع عليه لكنها رفضت بدا يترجاها لين رضخت باستسلام ومشت قدامه عشان ينتبه لها لو طاحت …

ظلت تطلع بخوف درجه درجه لين وصلت وبصعوبه .. ثم لحقها وطلع انبهرت من المنظر .. كانت تشوف كل شيء الدار والبيوت اللي جمب الدار وكل شيء … جلس هو بهدوء على الأرض وهي جلست جمبه وضمته بحب وقالت " أحلى هديييييه هذي "

ابتسم وظلوا يطالعون المكان ظل صامت يفكر بأمه وفي وعد ما يدري وش بسوي اذا كبر بس الأكيد ألحين يبي يعيش حياته ويستانس ..

التفت لوعد ﻻحظ أنها نامت ابتسم لها .. كانت نايمه بهدوء على كتفه شوي وانطلق آذان الفجر ليغطي المكان بروحانيته وخشوعه ابتسم بهدوء وهو يتسمع للآذان ..

***
الله أكبر .. الله أكبر
الله أكبر .. الله أكبر

أشهد أن ﻻ إله إﻻ الله .. أشهد أن ﻻ إله إﻻ الله 
أشهد أن محمد رسول الله .. أشهد أن محمد رسول الله

حي على الصلاه .. حي على الصلاه
حي على الفلاح .. حي على الفلاح

الصلاة خير من النوم .. الصلاة خير من النوم

الله أكبر .. الله أكبر
ﻻإله إﻻ الله

***

غفت عيون وليد الطفل بجانب وعد .. وكان لحظتها يحس بالراحه والأمان والأمل … وكانت لحظتها الشمس تبدء تعلن عن بداية يوم جديد … 
“

سبحان الله وبحمده .. سبحان الله العظيم

// × // // × // // × // // × //

كانت تمشي بخوف خايفه من الفضيحه .. خايفه من أهلها .. وخايفه على طفلها … متعب حطمها ودمرها … راح هو وهي بتتعذب … تقدمت بخوف للمسجد خايفه أحد يشوفها ضمت طفلها بحب وبهدوء حطته عند باب المسجد بهدوء .. هي ما تبي تفارقه بس خايفه من أهلها بقتلونها اذا عرفوا الحقيقه .. ضمت طفلها بحب وحبته والتفت حولها وبعدت عنها وبعدت عن المكان وهي تعتقد ما أحد يشوفه ولكن الله سبحانه وتعالى يعلم ما تخفى السرائر والقلوب وﻻ تخفى عليه خافيه سبحانه وتعالى … !

وفي نفس المكان طلع أحد الأشخاص رجل في نهاية الثلاثينات .. كان الإمام في مسجد الحاره كان يتقدم بهدوء وهو يستمع للآذان بهدوء وروحانيه .. انتبه فجأه لصوت صياح طفل … استغرب وتقدم بهدوء انتبه للطفل اللي عند باب المسجد تقدم بهدوء وشاله انصدم .. كيف في أحد يترك هالطفل هنا حس بحب له ضمه بحب … كان متشغف على طفل خاصة أن حرمته الله ما كتب لها تحمل ابتسم بحب وهو مقرر يكفل هذا الطفل .. ! 
وهو يتذكر حديث الرسول صلى الله عليه وسلم " أنا وكافل اليتيم في الجنه كهاتين وأشار إلى اصبعه السبابه والوسطى "



// × // // × // // × // // × //


تمت بحمدالله ..
النهاية ...



