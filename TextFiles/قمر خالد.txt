
نبذة عن القصة.... 
خالد ..امير احلام ملايين البنات.. وسيم .. اسمر .. عريض ..بدوي ههههه يحب الحب وغروره واعتداده بنفسه لانه عربي... كبير..
حب بنت من كل اعماق قلبه.. وعاش على حبها واضطر بالاخر انه يدوس على قلبه وياخذ غيرها .. اللي مسرع ما استوت اكبر زوبعه في حياته
قمر.. حوريه بشريه.. جمال ورقه واخلاق وستر.. تربت بحظن يدها.. عاشت وكلت من يد الدين والاخلاق.. تعيش الحب.. وتحلم للحب.. وتكتب بالحب .. ولكن احلامها كلها تبخرت وكل احاسيسها اندفنت لما تزوجت من ولد عمها خالد عشان مصلحه العايله ..
عايله بن ضاحي.. قبل 10 سنوات كانوا من افضل العوايل.. عايله معروف ععنها بمجال التجارة والحرفه والمقاولات .. اسم وسمعه طيبه بالكويت.. البداوة ظلت فيهم على الرغم من التحضر الواجب في هاذا الوقت.. بعد موت احد افراد عايلتها بحادثه انتقام قديم .. تقطعت الاواصر .. الكل ابتعد عن الثاني .. المصارعات على المواريث والثروة فرقت بين الاخ واخته.. ولكن زواج خالد وقمر .. بدأ منهال يديد بالعايله وفتح الباب امام العديد من الاواصر اللي راح تتجمع مرة ثانيه ... 
في هذي القصه راح تتعرفون على .. الحب .. العايله .. احترام الكبير.. واهم شي .. العلاقات الزوجيه الانسانيه .. كيف من الممكن ان الحب ينولد من بعد الزواج.. وكيف ان هذي الظاهرة الجميله انقضى عليها بالحب الفاشل والعلاقات الغراميه خارج اطار الزواج.. مني لكم.. حمران النواظر.. اكتب مشاعري.. واكتب امنياتي.. بالمستقبل اللي لابد ان يكون هو.....
---------------------
الجزء الاول
الفصل الاول ..
في اكبر فنادق عاصمه.. وبافخم صالتين بالفندق.. كانت حفله زواجهم.. خالد بن ابراهيم بن ظاحي على قُمر بنت سعد بن ظاحي ..الكل كان يتحسب لهذا الزواج ويحسب له الف حساب.. لان ان تزوج مدلل نيمه (خالد) على ربيبه سبع (قُمر) كل الاماني راح تتحق وراح تتحقق معاها الاواصر اللي تقطعت على مر السنين من بعد وفاه اكبر الاخوان عبد العزيز بحادثه انتقام هشمت كل العلاقات وفرقت امبين الاخوان والاخوات وماكان شي بينقذ هالكارثه الا زواج العيال ببعض..
انيي اول اللمعرس.. خالد المحطم اللي انغصب على الزواج من بنت عمه عشان العايله واسم العايله ومصالح العايله.. اضطر انه يدوس على احلامه وحياته واهم شي قٌلبه عشان هذا الزواج يتم.. بصاله الرياييل الكل كان فرحان وكان مبتهج والدنيا مو شايلته.. الا خالد اللي كان يطالع الناس والابتسامه البارده على شفايفه اللي ترتعش من الغيض والقهر والالم العميق.. يتذكر حبه العنيف لندى ويتذكر ايامه وياها بلندن والجامعه.. اربع سنوات قضاها من احلى سنوات عمره.. عاشها وكانها اخر اربع سنوات بيعيشها بحياته.. يطالع الناس بعيون حيرانه.. يناشد ابوه.. عمه الصديق جاسم.. اخوانه.. اهله.. اصدقائه اللي انعزموا من كل بقعه وين ما كانوا بس.. محد يسمعه.. يقبض على مسند الكرسي بكل قوته واهو يكظم غضب عميق.. يحس نفسه مثل الكاسر المحبوس داخل قفص عظيم ما يقدر حتى انه يتنفس فيه.. حس ان البشت اللي عليه مثل سترات الميانين يحبسه عشان ما يتحرك.. الوحيد اللي كان حاس فيه اهو عمه جاسم.. لانه يعرف كل شي عن خالد وعن ندى وعن علاقه الحب القويه لان خالد كان يخبره بكل شي من الالف الى الياء.. جاسم عمره 25 سنه كبر خالد.. انولدوا بنفس الفترة.. وعاشوا وتربوا ويا بعض حتى انهم استغنوا عن اصدقاء غير بعضهم بس يوم قرر ابراهيم ابو خالد انه يدرسه برع البلاد اضطروا الصديقين انهم يتفارقون بالجسد بس ظلوا مع بعض بالروح وماشاء الله وسائل الاتصال اتوسعت وصاروا يخصصون يوم بالاسبوع يتقابلون فيه بالنت والكاميرا ويسولفون بالمايك..  
جاسم تقرب من خالد: يا خالد حاول انك تهدي روحك شوي احس ان مسد الكرسي بينكسر اللحين خفف شوي من عصبيتك
خالد يهمس: ما اقدر يا جاسم.. احس اني بموت.. ما ابي هالزواج.. شلون يزوجوني من بنت انه ما اعرف عنها الا ان اسمها قُمر.. وانا قلبي ينشد لندى..
قاطعه جاسم: صل على النبي يا خالد علامك طالع ابوك وعمك شلون فرحانين بالمناسبه.. انت تناسى حزنك شوي مو عشان شي عشانهم.. 
خالد وهو يهز راسه بقوة وصوت الطيران يدق براسه: ما اقدر يا جاسم لا تطلب مني المستحيل.. تدري شنو افكر.. افكر اشرد.. اشرد واحطهم كلهم جدام الامر الواقع
جاسم هز راسه من كلام خالد وراح عنه... اخذ زاويه بعيده عن الفوضى واتصل بمريم اخت خالد 
مريم تتكلم بصوت عالي: هلا جسوم شصاير؟
جاسم: ما صاير شي ... شنو هالهيله اللي عندكم والله وناسه
مريم: هههههههههه أي والله الديجي لاعب بحسبتنا والاغاني على حدها ... وناسه 
جاسم: يا حظكم مو انه يالس هني ويا هالمزاهيق.. يرقصون على الطيران والطبول.. يا خوفي احد منهم يصيبه زار هههههههههههههه
مريم: هههههههههههههه يالله خلصني ليش داق
جاسم: عطيني ارفيجتج نور والله انها غوتني 
مريم: جب.. تدري عاد اهي قالت نفس الكلام
جاسم: ههههههههههه ذبحتها هاا بالدشداشه.. اهي متعوده علي بانطلون وقمصان.. اوريج يا بنت المصريه
مريم: بس عاد ...خلصني ...ليش متصل اللحين؟ 
جاسم: مريم ابيج توقفين يم خالد لين يدخل ولا تفارجينه.. قاعد يخربط ويقول كلام يخرع 
مريم: خير شصاير؟
جاسم: لا ولا شي بس اهو متضايق ليش ان الاهل قرروا عنه وعن مستقبله من دون ما يستشيرونه وقاعد يقول كلام اهو مايحس فيه.. كل اللي ابيج تسوينه انج توقفين يمه.. وتحاولين تهدينه وعطيه عبارات تشجيعيه
مريم: ان شالله عمي ما طلبت يا بو محمد.. ها خلصت اوامرك
جاسم: لا والله وينها نور
مريم : هههههههههههه كاهي واقفه يمي ... تبيها؟
جاسم : ايه والله
مريم التفتت عن التلفون تكلم نور
نور تصفق : هااا
مريم: عمي جاسم يبي يكلمج
نور تطالع مريم باستهبال: شنو ... عمج.. شيبي فيني 
مريم : بس جذي يسولف ... حباب عمي كلميه
نور: روحي زين.. امي يالسه يمي تبيني اكلم عمج؟
مريم ردت على جاسم: تقول لك امها يالسه يمها شلون تكلمك؟
جاسم يضحك من قلب: ههههه مافيها شي خليني اكلم خالتي بعد ههههههههه
مريم: ههههههههههههه 
نور: علامج
مريم: ايقول لج بيكلم امج بعد 
نور: شكله عمج شارب له شي
مريم: الو جسوم ... فارج اللحين بيدخلون قمور 
جاسم: انا اقول اشفيهم الرياييل قاموا مرة وحده يالله نتلاقى عند الباب.. تغطي زين وييبي وياج نور 
مريم: ههههههههههههههههههه يصير خير 
سكر جاسم من عند مريم وراح عند ولد اخوه اللي كان يدور عليه بعيونه.. جاسم كان وسيم بنيته قويه وجماله كان جمال عربي اصيل حتى عيونه من كثر ما اهي حلوة انكتبت فيها القصايد.. بس خالد كان اوسم من جاسم بالف مرة.. خالد كان غير.. ولد عرب فتي قوي الساعد محد يقدر ينافسه لا بالطول ولا بالعرض ولا بالغرور والكبرياء.. لين يشوفه احد يحس انه شموخ العرب كله فيه خصوصا مع خشمه الطويل السليل.. عيونه كانت بنيه مايله للسواد ورموشه كثيفه وحواجبه مرسومه على طول العين.. امه وخواته وبنات العايله كلهن مغرمات فيه وفي جاسم.. بس خالد كان عاشق وحده بس.. ندى .
ابراهيم – ابو خالد – كان مريض بالقلب لذا ما سار ويا الناس بالزفه طلب من جاسم.. اصغر اخوانه.. انه يوقف على يمين خالد عشان يحسسه بالراحه .. واخوه الكبير خليل على يساره.. والفرقه الشعبيه توقف جدام عشان تزف المعاريس 
مصيبه ثانيه بغرفه العروس..
ام خليفه: بسج عاد يمه والله ذبحتيني وانتي تبجين.. ذبحتي هالبنيه واهي تعدل فيج وانتي تخربين كل شي
قُمر وهي تشهق من الصياح: يمه شسويت فيكم؟ انا بنتج يمه.. تسوقيني لشي ما ابيه ولا افكر فيه.. يمه كانت في بالي أحلام وايد.. تقومون تهدمون حياتي وتزوجوني من ولد عمي اللي ما شفته الا مرة وحده بحياتي 
ام خليفه : بس يا قُمر بس بتفضحينا جدام الناس.. اذا مو عشاننا عشان عمج التعبان واعليه حاول المستحيل عشان هالعرس
قُمر: ما ابي يمه.. ابوس ايدج يمه ... يمه تكفين
ام خليفه وخلاص عصبت من اصغر بناتها: بسج قُمر.. بتسكتين وبتمشين الحين ابوج ينطرج على الباب الناس ليل خلينا نخلص ونفتك يا قُمر 
قُمر سكتت.. ما باليد حيله.. راح تنساق يعني تنساق.. تمشي على ريلها لموتها وحياتها المستقبليه.. تتزوج من انسان ما تحبه ولا تعرفه عشان تحبه.. قُمر كانت طموحاتها غير.. ما كانت حاسبه في بالها من بعد الثانويه انها تتزوج ولا تكون حياة زوجيه.. كانت تبي تروح الجامعه وتدرس عشان تصير مدرسه وتدرس بالمدارس.. وتكون لانسان يستحقها.. يحبها وتحبه.. بس كل هذا تهدم يوم زارهم عمها قبل شهرين وخطبها واهلها وافقوا من دون ما يستشيرونها وما فتحوا معاها الموضوع الا بعد ما خلصت المدرسه..
طلعت ام خليفه من الغرفه ودخلت عليها ارفيجتها العزيزة لولوة 
لولوة: بسم الله ماشاء الله قُمر ما غلطوا يوم سموج قُمر.. الف الف مبروك
لولوه هذي كانت وايد غاليه على قُمر.. وزاد غلاها باخر سنه عشان اخوها زايد 
قُمر بصوت يقطع القلب: لولوه.. لولوه الغاليه.. انقذيني لولوه.. ما استحمل والله بموت.. احس اني مثل العنزة يقودونها للذبح.. شسوي بعمري يا لولوه .. ساعديني تراني بموت 
لولوة: جبي زين وايد تمثلين انتي.. شنو ذبح وعنزة.. انه ما توقعت اني اسمع منج هالكلام والله انج بايخه قمور.. قومي شوفي ريلج شحليله والله اني وقفت يم الرياييل وانا اطالعه.. حتى حجابي طاح من كثر ما كنت مفهيه ههههههههههههههههه (مصطلح بحريني يعني سرحت)
قُمر: والله انج متفرغه بحياتج
لولوة : انه مو متفرغه بالعكس.. انه وايد حزينه يا قُمر.. بس هذي قسمه الله ونصيبه انج تتزوجين ولد عمج بالغصب ...بس لازم تتصبرين ...
قُمر وخت راسها تكمل بجيها
لولوة بحنان: انا تمنيتج حق اخوي عشان ما نتفارق ابد.. بس يا قُمر.. احنه مو من مستواكم ولا انتي ناسيه احنه من وانتوا من 
قُمر :لا تقولين جذي...انا كنت مستعده اقبل بزايد لو على قص رقبتي 
لولوة بابتسام زاد من جمالها: ادري فيج حبيبتي ... بس عسى تكرهوا شيئا وهو خير لكم
قُمر باستسلام: خلاص.. انا حياتي انتهت.. ولا يمكن ارد البنت اللي الكل يعرفها.. وابوي راح يعرف اهو شنو فقد في حياته يوم زوجني من هذا المغرور.
لولوة بخبث: والله على الغرور اهو له الحق ... وايد حلو ... بس ما كان لابس بشت
قُمر: بشت ولا بدون ... ما اشتهه ما اطيقه يا ربي ... والله انه مغرور
لولوة: ماادري.. بس انتي الحين جبي ويالله خلي البنت تعدلج ولو انج تخبلين بس يبيلج شوي هني تحت عيونج (وتاشر للمزينه الانجليزيه  GOOD JOB).. 
المزينه: THANK U I DIDIN`T DO ANY THING SHE HAS THE MOST BEAUTIFUL FACE EVER.
لولوة: سمعتي ... حتى المزينه تقول ان ويهج حلو ... يا ملقج والله بقوم عنج
قُمر: وين ... خلج وياي ... ما ابيج تخليني بروحي تطلعين وياي
لولوة: ما يصير انا ما اقرب لج شي .. اخوج وابوج بيدخلونج على المعرس 
بدخله ام خليفه : لا حبيبتي انتي بتدخلين وياي وانه مالي شغل ... 
لولوه: خالتي ما عليه اكفخ بنتج
ام خليفه : لا مو ماعليه.. هالقُمر الحلو تكفخينه.. اسحبج من شعرج.. وشهالكلام.. اذا انتي ما طلعتي وياها من يطلع وياها.. لطوف تعابل عيالها.. ومروو ما تبي تتحرك عن لا يخترب شي فيها.. ونوفه ويا ارفيجاتها من لها غيرج يا لولوه؟؟
لولوة بفرح كبير من حب الخااله لها : ان شاله خالتي.. انا اصلا قلت بطلع وياها بس العوزها الحمارة شوي 
قُمر ضحكت لكلام ارفيجتها وردت حق افكارها وحق الخوف الفضيع اللي فيها.. شلون تعيش طول العمر مع انسان ما تحبه ولا تقدر تحس به ابدا.. واهي موجها مشاعرها لزايد اللي حبها من اول ما شافها ببيتهم في زياره لاخته.. 
قُمر بنت ولا كل البنات.. جمال فتان.. واخلاق عسل.. ودين وستر.. قُمر كانت البنت الوحيده اللي تلبس حجاب وجلباب من بنات العايله.. كانت تحافظ على طول شعرها.. ولا تحط لها من المكياج الا الكحل الغامج اللي يبين جمال عيونها ويخفف حده النظرات اللي يسميها جاسم النظرات القاتله.. قُمر كانت بطبعها هاديه واجتماعيه بصورة رهيبه.. وارفيجاتها كانن ماليات نص الصاله.. تحب الاشياء الرقيقه وتحب الاصاله والعادات الشرقيه على غير خواتها اللي معاصرين الحياه بكل معنى الكلمه.. وهذا الشي اللي خله ام خليل تخطبها لخالد دون خواتها.. جمال قُمر كان فريد من نوعه.. عيونها لوزيه واسعه.. رموشها سود كثييفه متشابكه حواجبها مرسومه على عيونها مثل خالد.. بشرتها كانت بيضه ناعمه على عكس مريم ومروة ونوفه القُمر.. شفايفها كانن موردات.. وخشمها صغير نحيل.. 
بعد اخر نداء لها من لولوة تطلب منها انها تستعد عشان يطلعونها.. استسلمت قُمر خارجيا وطلعت منها عبره كلها الم سالت على ويهها مسحتها عنها المزينه واهي تبتسم لها: (Every thing will be fine. don`t you be worry)
قُمر تبتسم لها.. أي ماخاف.. حياتي كلها تحطمت.. للابد 
دخلت لولوة واهي متغطيه مع بو خليفه.. لبسوها الشنيول الثقيل على شنيولها الفاخر الشفاف.. يودت يدها لولوه وابوها ماسكها من جتفها.. وطلعوا.. مشن وراها الحريم والبنات والمصورة من جدامها.. قُمر ما كانت تشوف شي لان ويهها مغطى عن الرياييل اللي كانوا بزفه خالد.. 
خالد في الطرف الثاني بابهته وكشخته يمشي ويا اخوه خليل وعمه جاسم وابوه من وراهم.. تلاقوا عند باب الصاله وكل اللي بالصاله عيونهم على الباب
جاسم اول من تكلم: مبروك قمورة 
قُمر ردت بصوت شبه مسموع: الله يبارك فيك عمي 
جاسم طالع خالد بنظرات شزر عشان يكلم قُمر
خالد من غير نفس: الف مبروك يا قُمر 
قُمر بغير نفس واهي تصرخ في داخلها (الف رحمه علي مو الف مبروك): الله يبارك فيك 
مريم: يالله بسرعه خلونا ندخل ... ووقفت يم خالد وجاسم يمها 
وقف معاها كان طويل واهي وصلت لجتفه.. دموعها تجمعت بعيونها تعلن التساقط.. اخذت نفس قوي ومشت.. الاضاءة كانت خافته.. والفرقه تطق على اغنيه هب السعد التقليديه.. والجو صار ملائكي.. البنات كلهن ماتن يوم شافن خالد وشكثر كان وسيم.. طبعا ارفيجات قُمر شافن ارفيجتهن احلى عن ريلها بالف مرة بس البنات اللي ما يعرفن قُمر قامن يقولن.. اكيد اهي جيكرة حذاله.. احد يتزوج واحد بهالحلاه لازم اهو جيكر ومو حلو
وسيمه اشطن ارفيجات قُمر تكلم ناديه: والله قهر.. ما ادري اخبصها بطراق على ويهها 
ناديه: اووش وسيمه علامج بتتهاوشين هني بعد.. خليهن بينصدمن لين ترفع الغاليه الطرحه 
وسيمه: بس شنو غاوي ريلها.. يا ربي والله احلى عن زيود اخو لولوووه
ناديه: احلى بس الا وااااااااايد احلى.. ويناسب قُمر ... بس وايد مغرور
شهلا العيميه: يحق له ... احد يتزوج هالقشنقوو.. هنيالج يا قمور... قُمر ماخذ قُمر
ناديه ووسيمه: ايه والله
وصلت قُمر وخالد للكوشه والقوم كلهم وراهم.. الشباب كانوا يرقصون واهم متلثمين لانهم استخفوا يوم شافوا البنات والبنات يضحكن عليهن.. جاسم اول ما شاف لولوة ما شال عيونه عنه.. جاسم قوي عين ولين يطالع بنت حلوة ما يفارج عنها.. لولوة طبعا لاحظت عيون جاسم وتاكدت انه مو المعرس مثل ما فكرت.. بس عطته نظرات اللا مبالاه مع انها انعجبت فيه.. من ما زاد عناد جاسم ركبت قُمر الكوشه على هدوء ومريم ولولوة يساعدنها 
مريم لخالد: تقدر تساعد ولا يدك منشله؟
خالد: مو شغلج.. محد قال لها تلبس هالفستان
مريم: سخيف وربي سخيف
خالد واهو مغاور عيونه عنها: خليت خفافه الدم لج 
مريم : يالله عن الكلام الفاظي ويالله ارفع شنيولها 
خالد يلتفت واهو يتنهد ويرفع شنيول قُمر.. اول ما رفعه وقف قلبه.. ما شاء الله.. في احد بالدنيا يملك هالملامح غير الحوريات.. التف مخه 180 درجه .. وحس عمره يرتجف.. ما ظن ان قُمر الشيطانه الياهل تصير مثل هالحوريه.. قُمر طبعا كانت موخيه نظرها ولا ماعطته ويه 
الكل شهق يوم شاف قُمر.. البنات كلهن.. حتى ارفيجاتها لكن وسيمه الشيطانه وقفت اهي وشهلا وقعدن يصلن على النبي واهن يتشهدن.. عن الحسد طبعا 
مريم: مدي يدج قمور 
قُمر بخوف: ليش
مريم: بنعضها هههههههههههههههه
قُمر انحرجت من مريم .. ساعات تقهر 
خالد بهدوء: ماتبين دبلتج يعني 
قُمر زادت احراجها.. يتكلم وياها بطريقه تبجي الواحد.. مدت يدها المرتجفه.. لبسها الدبله وتوه بيخليها لكن المصورة قالت له انه يبوسها.. خالد تنرفز من السالفه ولكن سواها.. والناس كلهم ميتين من قناع الرومانسيه اللي لبسه خالد في دقايق وكل البنات تنهدن من الموقف
وسيمه: ااااااااااااااه متى بعرس
ناديه: أي والله متى نعرس
شهلا: الحين كل وحده منكن تخربط متى بعرس متى بعرس.. الا قولوا انا اللي انخطبت من 10 سنين متى بعرس
وسيمه وناديه يضحكون عليها 
جاسم لاحظ على خالد انه متعجب من جمال قُمر ولو انه مبرطم شوي وما يعطيها ويه.. حتى جاسم نفسه انصدم.. بنت اخوه مو بس حلوة.. الا كانت حوريه.. الكل بارك للمعرسين من الاهل.. ابو ابراهيم يود يد قُمر ولبسها خاتم ذهب ضخم مرصع بالماس.. لمعت دموع قُمر بالماسات ورفعت راسها تبوس عمها على خده 
بو خليل: ماخطيت يوم خذيتج لخالد ... بنتي واخذت ولدي.. االف مبروك يا قُمر بن ظاحي 
قُمر تاثرت وايد من كلام عمها لكن وين: الله يبارك في حياتك 
تحرك بوخليل يعطي مجال لابو قُمر يهنيها ويبارك لها.. وامها وام خالد اللي عطتها خاتم ثاني مرصع بعد بالماس بس بشكل خفيف 
جاسم: الله بالزين يالحور والله ما خطى الوالد يوم سماج قُمر
قُمر: الله يخليك عمي 
جاسم: أي الله يرحمه الوالد .. ياريته ويانا
قُمر من صج تمنت هالامنيه لانه يدها مستحيل يخليهم يزوجونها بالغصب وسبحت دمعه بعينها.. الله يرحمك يا سبع الخير.. لو تشوف حالتي اليوم شبتقول..
بعد ما هدى الجو شوي على الكوشه.. قعدت الفرقه عند طرف المسرح بالمكان المخصص لهم خلف الستار.. مريم ونوفه يرقصن من خاطر على الاغاني ومريم كانت رقاصه من الزين.. وجمالها كان ساحر.. حتى لولوة ووسيمه وشهلا وناديه عملن جو من باخر الصاله.. وسيمه كانت ترقص لهن مختلف الرقصات والكل يضحك وينعجب بها .. ليما مريم راحت لعندهن اهي وارفيجتها نور 
جاسم يطالع لولوة باعجاب بالغ من بره الصاله واهي تدري بعيونه بس ما تعبره لانها ان سوت حركه ما حركه وياه بتروح عليها.. جاسم ابدوي .. والبداويه طبعهم خطير.. تملكي.. 
يلست قُمر مع خالد.. بنفس الكرسي.. قربهم لبعض كان ولا شي بالبعد والبرود اللي كان بيناتهم.. كانت المصورة تبي تاخذ لقطات رومانسيه او حميميه بين العروسين بس ما قدرت.. خالد يا يوقف واياديه متشابكه وقُمر تشغل نفسها بالبوكيه الضخم.. او لين يلسوا كل واحد منهم يطالع الجهه الثانيه.. راحت المصوة عنهم وخالد قعد يتنهد.. قُمر التفتت له.. تخبلت عليه.. صج وسيم.. اخر مرة شافته قبل 5 سنين كان للحين بالكويت.. كان وسيم بس مو مثل اللحين .. أللحين ستوى ريال .. ولا كل الرياييل .. بس خسارة .. ما تقدر تحس فيه .. ما تقدر تشعر بوجوده
فستانها كان من الحلا والفخامه لدرجه انه طاح على ريل خالد بعد.. فستانها من تصميم امريكي.. الصدر عاري من طرف وتلتف نوع من الحركه على رقبتها تغطي اليد الثانيه.. الفستان محفف بلمعه ذهبيه وحتى داخل الورود المطرزة.. خصلاتها كانت طايحه على جتفها من طول شعرها ولان بعد التسريحه خفيفه ومافيها مثبت بس شكلها كان روعه.. قُمر كانت مفتشله واهي تحمل البوكيه.. كان اكبر منها وثجيل.. بس لولوة واوامرها.. كلمت مريم عن البوكيه اللي بالغرفه اتييبه لها احسن من هذا.. راحت مريم ويابت البوكيه اللي كان احلى وانعم بالف مرة عن إللي عند قُمر.. حتى انه لفت انتباه خالد وتحمد الله عن البوكيه الثاني.. قُمر كانت اللي مصممه الورد بهذا البوكيه.. منسقه الالوان بين الاصفر والابيض.. لان فستانها كان ابيض بلمعه الذهب على الاطراف وبين النقش اليدوي.. خالد كان يفكر في ندى ويتخليها على الكوشه وياه.. حس بالغصه في حلقه وانه ما يقدر يتنفس.. ولا يقدر يسوي شي الا انه يستسلم ويسكت.. يو البنات دفعات دفعات يسلمن على قُمر واكثر الاسباب عشان يشوفن العريس والعروس عن قرب.. لين ما وصلت وسيمه وشهلا وناديه ويت معاهن لولوة لان تدري عن وسيمه وناديه وطبعهن الشيطان 
وسيمه: الف الف الف الف مبروك يا قُمر.. والله انج جيكرة ...صج لي قالوا المكياج فن ... ههههههههه
الكل ضحك وخالد قعد يسمع كلامهن
وسيمه: الا قولي لي ... خدودج علامهم حمر ... خلصتي بلاشر الدنيا.. صج انج مصطنعه
قُمر: طالعه عليج ياللوسه
وسيمه: هااااااا.. جان زين والله انتي تحلمين في ملمح من ملامحي ... ولا شنو ندوي 
خالد التفت من الاسم علباله ندى
نادية: أي نعم ... ولا عاد خشمج يالبلوشيه حلاته والله اموه
شهلا: بس عاد فضحتونا يم المعرس.. توجه كلامها لخالد: الف مبروك عليك بقُمر.. تراها غاليه حطها بعيونك ماقصرت ويانا والله لو مااهي جان احنه نعيد السنه الله يخليها
وسيمه: أي والله الله يخلي براشيمها سنعه ولا احد يشوفها ههههههههههه
قُمر انحرجت من وسيمه وشهلا: بس عاد فضحتوني تراها مديره المدرسه هني
وسيمه واهي ميته من الضحك: ويه يا ربي لا تسمعني . مافيني اعيد السنه بيخلوني اقعد اول كرسي ... هههههههههههههه
ناديه تكمل: جنج بقره جدام الابلات ههههههههههههههههههههههه
حتى خالد اللي حلف على عمره ما يضحك ضحك على خبال ارفيجات قُمر.. حسهن صغيرات وعلى نياتهن.. مثل قُمر.. يطالع قُمر.. واهي تضحك بحياء جدامه.. يا ترى حياتنا شلون راح تكون يا قُمر.. شلون راح نعيش عمر كله مع بعض وانا مااحس بشي تجاهج 
وسيمه تتكلم هالمرة بجديه اكثر: صج صج خلود (خالد فتح عيونه.. اصغر عيالها خلود ) اوه اوه خالد الشيخ.. قُمر عزيزة وغاليه ولو انها تهذر وايد بس حبابه وانا ارفيجتها من يوم الصف الاول أي من بعد لولوة.. حاسب عليها.. وحطها بقلبك قبل عيونك 
خالد بكل جديه: ان شالله اقدر على اللي تطلبينه
الكل استغرب من كلامه الا قُمر اللي ما تعير كلامه أي انتباه
لولوة: يالله يا بنات.. ورانا درب 
قُمر بصدمه: وين رايحه
لولوة: بسم الله الرحمن اهني يا حبيبتي مو انه بس زايد اخوي بيوصلهن 
قُمر لمعت عيونها يوم انذكر اسم زايد.. زايد راعي الجوري مثل ما تسميه وسيمه.. كان كل يوم يوصل ورده جوري لقُمر مع لولوة وقُمر تحتفظ فيها وعقب تجففها وتخليها بكاس بلوري عندها بدارها.. وخت قُمر راسها بس لولوة هزتها 
لولوة: لاتحاتين.. ربع ساعه وانه راده لج 
وسيمه بدت تبجي بس على هدوء: بتوحشينا يالكريهه والله انج كل الخير قمور 
قُمر بجت وياهن.. ارفيجاتها ما راح تشوفهن مرة ثانيه.. وان شافتهن يمكن مرة بالسنه 
قُمر توصي وسيمه واهي تبجي: تكفين وسوم لا تنسيني وكل ما تقصدين ذكريني.. احب قصايدج
وسيمه لمت قُمر: فديت عمرج وانا لي غيرج بالقصايد
ناديه مسحت دمعتها: يالله وسوم حرام عليج بجيتيها.. حبيبتي قمور لا تنسينا تكفين.. تراج بالقلب يا روحي 
قُمر: وانتي ندوي بعد.. وهاج أي شي محتاجه له لاتنسيني (ناديه بنت شهيد ومن اسرة محتاجه وقُمر ما تقصر وياها وويا اهلها)
ناديه: انا اقدر.. انتي الغاليه ام الخير
قُمر: الله يخليج يا بنت الشهيد.. (ناديه تحب الاسم إلى تناديه قُمر لانها كانت على طول تتمنى احد بفخر بكونها بنت شهيد)
شهلا: حبيبتي لا تنسيني تبين حجاب ولا عمل ولا يني انزله باحد دقي علي ام الطبوب انا 
قُمر تضحك واهي تمسح دموعها: ما شاء الله عليج فج الفال لمتد ههههههههههههههههههههههههه
شهلا والكل ضحكن ووسيمه ردت: أي أي هاذا اهو هههههههههههههه العيم عندهم شي غير فج الفيلان
شهلا: ويه على ويهج ماادري منو امه إلى اربع وعشرين ساعه ببيتنا حق هالسوالف
وسيمه: سكتي لابارج الله فيج ياللله نمشي 
ودعن قُمر وراحن عنها وخلن قُمر بذكرياتها.. قعدت قُمر مكانها واهي موخيه راسها تسترجع الذكريات.. الهده.. وايام الامتحانات.. والتوصيلات وسوالف وسيمه وحب ناديه العميق لواحد من الشباب اللي ايون عند المدرسه.. التلفونات والعلاقات وهواش الصف والابلات والفسحه والمحاظرات وربشه وسيمه وناديه.. وتذكرت اول ما شافت زايد عند المدرسه.. البنات كلهن تخبلن عليه ولكن اهو تخبل عليها اهي.. تذكرت صدها لزايد وتخيب امله وتحرق دمه مع انها وايد تعزه.. كانت مراسيله توصلها واهي تشق الورقه وتحتفظ بالورد.. وتوده بس عمرها ما قالت انها تحبه.. يمكن لانها تقدس الحب ما تفكر انها توهبه لكل من.. ومع خالد ما راح توهبه لاحد.. بتحتفظ فيه بقلبها.. لنفسها
خالد من طرف ثاني كان يطالع جاسم اللي الجو عنده عال العال يرقص.. وياكل ويا الفرقه.. والجو كل ما ايي له يخلى من الناس.. الاهل كانوا فرحانين حيل ما شبعوا من الرقص والرباشه والاكل.. ماكو الا اهو.. مع ان النار اللي فيه تخف شوي شوي وتهدى وكانها تستعد لعاصفه بس اهو ما يدري عنها .. عيونه كانت موجهه على الباقه اللي جدامه.. مايطالع الناس القاعده وما لاحظ البنت اللي يالسه تطالعه ودموعها شوي وتسجب حار على ويهها.. اغنيه يوسف العماني (مبروك) كانت مشغله بهذي الحز
شيماء: يالله يا ندى.. مافينا نفشل روحنه اكثر ... لي متى بنيلس هني ... الناس كلها طلعت ما بقى الا اهله 
ندى: مااقدر يا شيماء.. اقوى مني ... اقوى مني 
شيماء: بس يالله قومي نطلع ... الدنيا صارت فير واكيد يبون يقعدون لحالهم
ندى تمسح دموعها وتزيد من كحلتها: بس اول شي اسلم عليها.. واشوفها 
شيماء: لكن يا ندى..............
راحت ندى للكوشه.. تمش بخطى كلها الم وعذاب.. وتحس روحها تتقطع الف مرة بكل خطوة ناحيه حبيبها ورفيق احلى اربع سنوات عاشتها بلندن.. خالد وكانه حس بقدوم احد ناحيته رفع راسه وانصدم كانت ندى.. حبه الاول والاخير.. نبض قلبه مثل ما يناديها.. اللـه يا ندى يايه تسمين قلبي وترطميني بالواقع المرير انج ما راح تكونين لي ولا انا راح اكون لج.. وقف على طول وقُمر التفتت له وطالعت وين ما تطالع عيونه 
ركبت ندى الكوشه وعيونها على قُمر.. قُمر وقفت واهي تبتسم للبنت.. ندى لاحظت الشبه بين عيون خالد وعيون قُمر.. وكانهم مرسومين لبعض من ما زاد الالم بقلبها 
ندى: الف مبروك يا قُمر 
قُمر باستغراب: الله يبارك في حياتج 
بييه مريم وجاسم اللي شهق يوم شاف ندى: انتي ماتعرفيني لكن انه اعرفج.. (تطالع خالد).. خالد كلمنا عنج وايد
خالد انصدم وقُمر استغربت: خالد؟
خالد تكلم بارتجاف: ندى رفيقه الدراسه كانت معانا بجماعه الدراسه والحلقه الدراسيه 
قُمر: اهاااا.... هلا فيج ندى 
ندى واهي حاسه بالغصه تتصاعد فيها.. قُمر وطبيه: هلا فيج.. ها يا قُمر ماوصيج ... خالد بعيونج ... تراه غالي حيل.. علينا
خالد يبلغ الغصه وقُمر ترد من غير نفس بس بابتسام: ولا يهمج .. مهما كان.. اهو ولد عمي قبل لا يكون زوجي 
ندى: يالله ... انه اترخص
خالد بلهفه: وين؟
ندى تلتفت له: وراي درب للمطار ... اليوم برد لندن
خالد اللي نسى وجود قُمر: ليش؟
ندى بارتباك: بروح اكمل دراستي.. و... ما عندي احد بالديره بعد.. مالي قعده
خالد يطالع ندى بكل الم: الله يحفظج ... من كل شر
ندى: وانت بعد .. يالله اشوفج على خير يا قُمر
قُمر اللي ضاعت بالموقف: الخير بويهج 
راحت ندى واهي ترفع الغشى على ويهها تخبي دموعها اللي نسفت ويهها بحرارة وعنف.. وخالد من شده الالم قعد على الكرسي مكانه.. حس انه ميت .. روحه راحت ويا ندى.. وعيون ندى.. حبيبته ندى.. اخ ياقلبي.. مااقدر استحمل اكثر.. انا شمقعدني هني.. لازم اروح وراها.. معاها انا انتمي.. ليش يحملوني فوق طاقتي.. ليش يا ندى ييتي ومرضتي روحي اكثر واكثر.. جاسم ومريم يوا عند خالد من بعد ما شافوا حالته من روحه ندى
مريم لاحظت شحوب خالد: خالد اسم الله عليك علامك
خالد: ولا شي.. يالله خلونا نقوم نروح 
جاسم: تو الناس وقت ما قطعتوا الكيك وانا خاطريه فيه 
خالد: خاطرك فيه خذه كامله وياك ... ماابي شي 
جاسم يطالع مريم: عادي اخذه
مريم : انت من صجك بعد ... ها قُمر شرايج.. تقومون
قُمر حست ان روحها بتطلع ... بتكون بروحها ويا خالد بارتجاف: وين
مريم: وين بعد ...المطار 
جاسم: بسم الله علامكم اختفستوا مرة وحده.. اللي يتنافض واللي يرتجف.. ههههههه صج معاريس 
مريم: والله انك فاررغ من الزين ... يالله انه بروح اخبر ابوي عشان يقومون
خالد: سررعي الله يخليج
مريم: ان شالله 
راحت مريم وسحبت وياها جاسم عشان تخبر ابوها.. قُمر تمت تطالع خالد من طرف عيونها.. خالد وايد تاثر من البنت اللي يات وتغير من يوم ما ركبت الكوشه عشان تسلم.. شتكون بالنسبه له.. لازم مكانتها جبيرة ولا خالد ما بيتغير جذي مرة وحده.. بس انا شيهمني.. انا من بيفكني من هالمصيبه.. بطلع وياه.. بنكون روحنا.. يا ربي استر على عبيدك.. الهمني الصبر يا يا ربي 
خبرت مريم الكل ان خالد يبي يروح مع ان رحلتهم الساعه 3 واللحين الساعه 1:30 محد اعترض وقام ابو خليل وابو خليفه للمعاريس وكل الاهل.. غطوا قُمر مرة ثانيه.. ولولوة للحين ما وصلت
قُمر لمريم: وينها لولوة
مريم: ماادري.. شكلها راحت
قمر ارتبكت: اهي قالت ما بتروح ... ربع ساعه وبترد
مريم: ماادري قمور ... يمكن غيرت رايها
قُمر: من دون ما تقول لي 
مريم مستغربه: علامج قمور هدي بالج ... خبري فيج رياله ههههههههههه
قُمر: لا يا مريم بس......... 
سكتت قُمر.. شتقول.. مافي كلام بالدنيا يمكن يوفي بمشاعرها.. خايفه.. ومرتبكه وحاسه روحها بتطلع من جسدها.. ماتبي خالد.. ماتبي تكون وياه بمكان لروحها.. ما تعرفه.. هذا انسان غريب عليها.. ما تحس باي قرب تجاهه.. دموعها اخذت حريتها.. تتنااثر يمين ويسار.. والكل يبجي من خواتها.. حتى مروة اللي ما تبي مكياجها يخترب قعدت تبجي على اختها الصغيرة اللي ما شافت الدنيا للحين تتزوج مرة وحده.. قُمر كان شكلها يقطع القلب.. امها على يمينها وابوها على يسارها والكل حواليها.. تبجي بصمت وعيونها خايفه.. الكل حسباله انها دموع فراق الاهل بس اهي كانت تبجي من الالم والمرارة اللي بقلبها.. شراح اسوي بعمر كله مع انسان مااشتهيه ولا اواطنه بعيشه الله.. انا شسويت يا ربي عشان تعاقبني جذي 
قُمر: يودي يدي مريوم والله اني بطيح اللحين
مريم: بسم الله عليج حبيبتي ما بتطيحين وان طحتي قوليلي عشان اصورج هههههههههههههههه
قُمر : مريم
مريم: اتغشمر هههههههههههههههههههههه 
جاسم: فجي يدج عنها انا بيودها
ويود جاسم يد قُمر واهو اللي دخلها الليموزين اللي كان موقف للمعاريس.. ركبوا فيه اربعتهم ومريم وجاسم اللي كانو حاشرين الجو ولا عن خالد كان ساكت واهو يسمع السوالف وقُمر تحس بالتعب والارهاق.. من قعدتها لصلات الفير للحين واهي ما رقدت 
في بيت بو خليل الحفل كان غير.. الفرقه تعزف والمنزل مزين بمصابيح بشكل هندسي حلو وعلى النخيل بعد.. اول ما دخلوا.. خالد راح غرفته القديمه عن الرياييل وقُمر راحت غرفتهم المشتركه.. النسوان ظلن بالصاله والبنات راحن وياها.. حست بالارتباك والخجل اول ما دخلت الغرفه.. الكل كان يمدح بالديكور وكل شي.. الا قُمر.. كانت تسحب لها جلابيه بشكل عشوائي من غير نفس تلبسها عشان بيروحون المطار بعد شوي.. لبست جلابيه ورديه مطرزة باليد بحبات خرز على شكل الورود.. الكم كان وسيع يبين نحول رسغها.. والحنه بلون الاحمر الروعه خلاها تصير مثل القُمر.. مسحت المكياج والكل حرج عليها.. قامت مروة حطت لها مكياج وردي خفيف بينها بمنتهى الجمال.. فتحت شعرها عن التسريحه اللي كانت مثبته بالطرحه وما حطوا عليه الا سبري خفيف لانه قُمر وايد تخاف على شعرها من هالمواد 
قبل لا تطلع من الدار التفتت لحوض الكريستال.. قعدت تحوس بالاوراق اللي فيها ..ريحتها حلوة وينبع منها الصدق .. التفتت لمريم
قُمر بحزن: مريم.. ابيج تقطين اللي بالحوض اوكيه
مريم: ليش شكله جوري .. مروو يابته لج 
قُمر:لا ماابيه لين رديت بسوي لي واحد غيره
مريم :ان شالله امرج ولا امر الحكومه .. يالله خالد ينادينا 
نزلت مريم وظلت قُمر مكانها .. تسلم على خواتها .. وتوصيهن بالخير بامهن وابوهن 
صارت الساعه 2:30 وتحركت السيارة للمطار.. خالد وقُمر وجاسم ومريم بالاكس فايف السوده.. بس هاذول اللي راحوا المطار لان خالد ماكان يبي احد يروح المطار عشان ما يتعطلون مع ان شغلهم زاهب قبل لا يروحون.. خالد وجاسم كانوا قاعدين جدام والحريم ورى.. قُمر كانت يالسه تطالع الدنيا من برع الدريشه.. سرحانه تفكر.. لو ان زايد كان زوجها.. شنو راح تكون مشاعرها.. أي شي الا هالشعور المخيف.. مسرع ما نفضت هالافكار من بالها لانها حستها عار عليها وتعتبر قله احترام لخالد على الرغم من انها ما تهتم فيه 
خالد كان يرد على كلام جاسم بجمل مقتضبه (زين.. الحمد لله.. مو وايد.. اذا عن جذي لا تحاتي.. ان شاء الله) بس هذا كان كلام خالد.. لانه مخه كله ويا انسانه وحده.. ندى.. شلون تحملت ويات تشوفني قبل لا تسافر.. وباي يوم.. يوم عرسي.. تذكر اليوم اللي قال لها انه راح يتزوج من بنت عمه.. ندى اغمى عليها من شده الخبر.. ما توقعت انها تسمع مثل هالخبر بحياتها.. خالد بجى لاول مرة بحياته.. بجى على حبه.. بجى على حبيبته الغاليه.. وما كان يدري ان هذي الدموع راح تكون بدايه ماساه بحياته..
ندى: لا تبجي يا خالد... تبي تزعلني اكثر ... دموعك غاليه حبيبي 
خالد: مااقدر اشوفج وانتي جذي ... احس نفسي نذل وخسيس
ندى: لا حبيبي.. انت لا نذل ولا خسيس انت اشهم رجل عرفته بحياتي.. انت حبيبي ومستحيل حبيبي يطلع نذل او خسيس.. بس هذي الدنيا لعبت علينا لعبتها.. ما نقدر نقول لها لاء
خالد: انا مستحيل اخليهم يسيروني على هواهم.. انا بكلم ابوي
ندى: لا يا خالد.. انت ما بتكلم ابوك.. انت راح تسمع كلامه 
خالد باستغراب: لكن يا ندى
ندى: لا يا خالد يعني لا.. انت ناسي ان ابوك مريض بالقلب ورفضك لبنت عمك راح يؤدي الى ازمه كبيرة بالنسبه له.. انا مو مستعده اني ابني حياتي وياك على تعاسه عايلتك.. انت اهم بالنسبه لي.. روح يا خالد.. تزوج من بنت عمك.. واللي مقدره رب السما راح يصير 
جاسم يرجع خالد للواقع: هيييييييييييه بووليد.. وين وصلت
خالد : هاا... ولا مكان ... بس 
جاسم: انزين بووليد.. ما اوصيك في قمور.. اول سفرة لها برع الحضانه هههههههههههه
مريم وجاسم ضحكوا الا قُمر وخالد اللي تنرفز من الموضوع.. ما يقدر يفكر انه راح يكون ويا هالياهل بروحه لمده شهرين.. ساعتين وما قدر يستحمل.. الله يعينه 
قُمر تكلمت لاول مرة بصوت مسموع للكل: عمي بغيت اوصيك على مرسوم خالتي انيسه.. تدري ما قدرت اتيي العرس.. بس ابيك توصل لها الشريط والحلاو اللي زهبته لها.. تعرفها تحب الحلاو
خالد قعد يسمع كل كلمه تقولها قُمر.. صوتها كان مخملي.. وكانه من سالف الزمان.. حسها وايد اثيريه وكانها من زمن ثاني 
جاسم: ان شالله عمتي .. كل شي ولا هل الخير والبركه.. ما ننساهم ... امري بعد.. تدللي 
قُمر واهي تتذكر: وارفيجاتي.. ابيك توصل لهن كل شي.. الشريط والحلاو والبوكيه كلهن لازم يحصلن على ورده من ورداته 
مريم: أي واحد فيهم الجبير ولا الناعم
قُمر: الناعم أي الجبير.. هذاك حذفوا وين ماتبون 
مريم: لا عاد هذاك يناسب غرفتي بخليه على الطاوله 
جاسم: من قال اصلا انا باخذه 
مريم: ليش
جاسم: لعانه ... والله شرايج قمور
قُمر بشرود: على راحتك 
جاسم يطالع مريم من المنظرة ويطلع لسانه
مريم: وانتي مالقيتي الا هالمطفوق يلبي لج كل طلباتج انا وين رحت عنج
قُمر باحراج: لا بس.. لان عمي يعرفهم وبيخبر نوفه عن االلي ابيه.. انتي ما تعرفينهم زين 
مريم : ماعليج .. بتعرف عليهن وحده وحده بس عشان خاطرج يالغاليه جم قُمر بن ظاحي عندنا .. وحده وما شاء الله عليها 
قُمر بابتسام: الله يخليج ريم
وصلوا المطار.. توادعوا ودعوا لبعض بالسلامه.. خالد شل حرمته وراح داخل الطيارة.. قُمر كانت تخاف من الطيارات وحرمت نفسها من لذه السفر بسبب هالشي.. بس لانها ماتقدر تقول شي لخالد ولا تشكي له تحملت وحاولت انها تتغلب على خوفها.. وخالد ما يعطيها ويه ولا يوجه لها الكلام.. توجهوا للمقاعد اللي ماشره لهم.. قعد خالد عند الدريشه وقُمر على الطرف.. ربطت حزام الامان اول ما قعدت وكانت تنتفض من الخوف.. ياربي ساعدني.. كانت تدعي بقلبها وعرق جبينها من الخوف بس ما تكلمت.. غمضت عيونها.. خالد حس ان قُمر فيها شي بس ما تكلم وياها.. لين تبي تتكلم بتتكلم.. واول ما سارت الطيارة قُمر شبصت على يد خالد اللي تفاجا من الحركه.. طالع قُمر اللي كانت مغمضه عيونها واهي تشد وقوتها كلها بيدها اللي تمسك يده.. حس بالدوران.. شعور غريب انولد فيه من لمستها.. مع انه لمسها من شوي عند الكوشه بس حس الحين بدفو يدها ونعومتها.. واول ما ركدت الطائرة شوي وخف التوتر فتحت قُمر عيونها.. تنهدت بالقو عشان تزفر وتاخذ نفس.. انتبهت ليدها اللي كانت شابصه في يد خالد وبسرعه وباحراج بالغ سحبتها وردتها لحظنها
قُمر واللون الاحمر يصبغ خدودها بطريقه كرتونيه: اسفه
خالد: لا عادي.. بس حاسبي مرة ثانيه
قُمر باستغراب وشعور بالازدراء: ان شاء الله 
قُمر حست بالقهر من هذا المغرور.. شقصده يعني اهي بالعمد سوت جذي.. لاهي بتموت عليه ولا شي.. (هههههههههههههههههه بيتي وبينكم قُمر كانت منحرجه حييييييل من كلام خالد) 
خالد لام نفسه شوي بس مسرع ما تعدل مزاجه
بعد شوي يات المظيفه تسالهم عن طلباتهم وقُمر ما بغت شي
خالد: اذا خاطرج فشي قولي ترى الرحله طويله لإيطاليا
قُمر : لا ماابي شي ... ان بغيت بناديها
خالد: على راحتج... تصبحين على خير 
قُمر بغير اكتراث: وانت من اهله 
سند خالد راسه وغمض عيونه لكن هيهات يرقد مع انه كان تعبان.. قُمر كانت تعبانه وحست شوي بالراحه يوم غمض خالد عيونه.. ردت حق مساعه شوي.. شلون مسكت يده.. اكيد يتحسبها الحين ياهل وخبله وتخاف من الطيارات.. والله كيفه يتحسب اللي يتحسبه بس لا يقعد يتغشمر علي جدام الكل المغرور المتكبر.. لذا حاولت تكون هادئه قدر الامكان.. هدوئها هذا قادها للنوم.. خذت راسها على طرف خالد ورقدت.. خالد انتبه للهدوء اللي يمه.. كانت قُمر راقده وكانها ياهل.. شكلها كان جميل ويخلي الواحد يتعمق بالنظر لشكلها.. خصله شعر نزلت من تحت الشيله الناعمه تغطي جبينها.. خالد يعرف مدى تمسك قُمر لذا رفع الخصله ودخلها بهدوء تحت الحجاب.. ورد يده مكانها.. ورد احساسه بالذنب يطق على اللي قاله قبل شوي
خالد قعد يفكر.. قُمر ياهل.. بنت توها داخله ال18 سنه.. تتزوج بهذا السن من شخص اكبر عنها بست سنوات.. ليش يسوون فيها جذي.. واهي.. ليش تتخلى عن حياتها عشان الزواج ولا اهي انغصبت مثل ما انا انغصبت.. والله ما يندرى.. امبين ان الدرب راح يكون طويل وحياتنا راح تكون صعبه.. ياهل وعاشق.. الله يعينا احنه الاثنين يا قُمر.. الله يعينا 

الفصل الثاني
الطيارة كانت بتحط.. قُمر صحت على صوت خالد واهو يوقضها من الرقاد بابتسامه غريبه.. ربطت حزام الامان واهي تمسح ويهها بيدها الصغيرة.. كانت للحين بعالم النوم وما تدري ليش ربطت الحزام.. بس يوم حطت الطائرة بقوة شهقت قُمر وغمضت عيونها.. حظنت يدينها واهو خايفه ومرتعبه من الحطه.. خالد اهو نفسه ارتعب من حطه الطائرة القويه عيل شلون قُمر 
خالد: هدي اعصابج ما صار شي بس حطينا بقوة.. يصيرجذي اذا كان الجو متغير او هوا قوي يهب 
قُمر بصوت خايف: متى بتوقف الطيارة عن الاهتزاز.. خلهم يوقفونها 
خالد يتقرب من قُمر وكانه يكلم طفله: ماعليه قُمر .. صبري حالج شوي.. مابقى شي واحنه نازلين 
قُمر فتحت عيونها والتقت مباشرة بعيون خالد.. ظلت تطالعه ومشاعر غريبه قاعده تتفجر فيها.. ليما حست ان ويهها ينبض بالاحاسيس فرت نظرها لمكان ثاني.. وشوي شوي الطائرة خفت حركتها وقل اهتزازا ليما وقفت.. لان كرسيهم كان بالوسط واللي معاهم على الطائرة معظم اوروبيين خلاهم اول شي ينزلون وبعدين بينزل ويا قُمر مراعاه لها طبعا.. يوم قام خالد مسك يد قُمر يقومها.. حس بصغر يدها بيده الكبيرة.. قُمر ماتت من الحيا فسحبت يدها من يد خالد بهدوء وقعدت تمشي جدامه.. شصاير فيه.. وكانه حنون علي.. وين ما يصير حنون.. ياهل بعمر اصغر اخوانه.. قُمر كانت متكدرة من صغر سنها فهي ما طافت ال17 الا قبل 3 شهور من هذا الزواج.. واهي لولا القراءات اللي كانت تقراها والكتب الدينيه وتربيه يدها الصارمه لكانت للحين بنت تتسم بصفات المراهقين.. اهي يعني بالمواقف العاديه تبين بنت اكبر من عمرها بس ماتدري شلون ردت ياهل من يد ويديد وجدام منو.. جدام خالد.. 
خالد كان يطالعها واهي يمشي من وراها.. حزر طولها مابين ال5.5 او5.3 اقدام .. وايد قصيرة عليه.. اهو طوله 5.11 اقدام.. بس كانت ايه من الجمال .. حتى ان الركاب لين كانوا يتحركون من كرسي لكرسي لازم يلتفتون لها 
نزلت قُمر بشويش من على سلم الطائرة.. واهي ترفع عباتها وتحاول بنفس الوقت ان جلابيتها ما تبين.. طبعا خالد اللي مسك جنطتها لانها نستها بداخل البوكس.. يوم وصلوا المطار ماكانوا العرب الوحيدين.. كانت في عوايل عربيه غيرهم بس من بلدان ثانيه ومعظم متصرف بحريه ليش انهم قاعدين في بلد اوروبي.. قُمر استنكرت الموقف وراحت وين ما يروح.. اشر لها خالد على مقاعد الانتظار وراحت قعدت لحالها.. كانت هناك انجليزيه تحاول تسكت بنتها اللي عمرها ماطاف السنتين من البجي.. كان فيها رقاد وامها تحاول تقعدها عشان وراهم درب.. الياهل قامت تصيح وتصيح ليما التفتت لقُمر وشافتها تطالعها بحنيه.. قُمر اشرت للياهل تسكت وبتعطيها حلاوة.. الياهل سكتت وكانت تحمل بيدها لعبتها.. قُمر التفت لجنظتها مالقتها.. طالعت خالد شافته حاملها ويا الاغراض وزاد همها.. بعد نسيت جنطتي.. يالمصيبه..  قُمر ظلت تضاحك الياهل والياهل تضحك وياها ليما راحت حذالها ويلست معاها .. الياهل حاولت تسحب شيله قُمر لكن قُمر كانت اسرع منها.. الياهل بدت تبجي مرة ثانيه.. قُمر اللي ما تستحمل بجي اليهال شدت شيلتها ووخلت جزء طويل منها عشان تحطه على راس البنت 
الياهل: thmill(SMILL) good
قُمر: thank u darling hehehehe 
الام: where are you from
قُمر: kuwait 
الام: nice country ... we’ve been there last year ...had the most wonderful time. 
قُمر:it’s nice isn’t it?
الام: yes absolutely , so what are you doing in italy?
قُمر بحزن وحيا: I`m here with my husband .. Tt` s our honey moon
الام: that`s very romantic, and I presume the handsome man over there is your husband
قُمر التفت لوين الحرمه تاشر ولقتها تاشر على خالد.. طالعت خالد بحزن.. أي هذا زوجي.. عذابي على الارض.. وسجاني.. ياليتني بس ما انولدت بهذي الدنيا عشان ما التقي فيه ولااكون مرسومه له 
قُمر: yes he is my husband
الام hh what a lucky girl, but you are more beautiful than him, you have the graceful Arabian look
قُمر: thanks .. Where is your husband?
تاشر الام على واحد اشقر مثلها واقف جدام خالد عند الكونتر : over there right in front of your husband his name is peter, and I`m Debby
قُمر: hi Debby my name is gomar and my husband is khalid.
الام: sorry your name is gomer
قُمر تضحك : no, no it`s gomar .. It means moon in Arabic
الام: oh hehehe sory but very beautiful name.. Steffany say hi to gomar.
ستيفاني الياهل: hi gomer
الام: like mother like daughter heheheheheeh
قُمر تمت تضحك وتسولف ويا ديبي لين ما يه زوج ديبي بيتر وراحت وياه اما ستيفاني تعلقت بقُمر ومابغت تقوم.. بس قُمر حبتها على خدها المورد وقالت لها جم كلمه حبابه.. حظنتها ستيفاني وراحت ويا امها.. وكل هالموقف صار وخالد يطالع قُمر.. قعدت قُمر تطالع العايله السعيده واهي تروح بعيد عنها.. ما قدرت حتى انها تتمنى نص سعادتهم.. زوج محب.. وزوجه عطوفه.. وياهل مثل القُمر.. ثمرة حب.. نزلت عيونها بالارض 
يه خالد حذالها وعطاها جنطتها وقامت وياه يجرون عربتهم المحمله باغراضهم.. وصلوا لقاعة الواصلين وقعد خالد يطالع ان كان احد موجود عشان يستقلبهم.. وصل حذالهم ريال ايطالي قعد يتكلم بالانجليزي ويرحب فيهم وخالد يسولف وياه.. مدح قُمر من غير قصد وخالد ما رد عليه.. ركبوا ويا الريال بالمرسدس وراحوا للشقه.. كانت شقتهم بميلان من افخم الشقق.. فيها 3 غرف وصاله كبيرة وحمامين ومطبخ.. اول ما وصلت قُمر تمت تطالع الشقه الفخمه وتصميمها الحلو الرائع.. ولا الاثاث المريح بس كل اللي فكرت فيه اهو دش بارد ومرقد تنام فيه 
خالد وصل للنقطه اللي ما بغى يوصل لها.. اهو الحين مضطر انه يعيش مع قُمر ببيت واحد.. وبغرفه وحده.. شهالمعضله.. قُمر كانت ترتجف داخليا بس اهي حست من اول ما كلمها خالد كان شوي بارد تجاهها واهي فضلت بروده على انه يكون حباب ويسولف وياها.. دخلت قُمر الغرفه ويا الخدامه وتمت تطالع الفخامه اللي محوطه بها.. المرقد كان بو قوايم طويله ديزاين ملكي.. يصلح لزوجين عاشقين بدلها اهي وخالد.. فجت جنطتها وقعدت تدور بيجاما حريريه مثل اللي تلبسهن بس مالقت.. حصلت بدالهن على ثوب نوم ناعم وردي وشوي شفاف.. اول ما شافته استحت وحست روحها بتغوص من الحيا .. شافت ورقه.. فتحتها (الفستان غالي واهو هديه من عندنا كلنا.. فيج خير لبسيه هههههههههه.. مريم ومروة).. قُمر مول ما عجبها الموقف واخذت الفستان ولفته بقوة وحطته داخل مخبا من مخابي الجنطه.. وطلعت دراعه خفيفه حملتها وياها للضروره وطلعت اغراضها الصحيه وراحت الحمام.. قفلت الحمام مرتين من الخوف اللي بقلبها.. خذت شاور سريع وطلعت من بعده.. يوم طلعت من الحمام لقت خالد قاعد على احد كراسي الغرفه.. توها بتغطي شعرها بس تذكرت.. اهو زوجها.. قُمر حاولت تخبي ويهها عنه وعن نظراته.. وراحت عند الدريسر.. فجت التاول عن راسها وطاح شعرها من فوق لتحت.. شعرها كان شوي ويصك الركبه.. خالد قعد يطالع شعرها واهي تحس بنظراته بس تحاول انها ما توليه أي اهتمام.. سحت شعرها بخفه ولفته بمنديل ورفعته وظلت تحوس عند الدريسر.. كانت تبي تقول لخالد انه يطلع برع او يخليها تروح غرفه ثانيه بس يمكن خالد عنده مخططات ثانيه.. شوي وتطيح دمعتها.. تكلم خالد
خالد: قُمر.. ممكن تلتفتين لي شوي
قُمر مالتفتت تمت تطالعه من المنظرة.. كانت لاول مرة من طول السهرة تبان بويهها الطبيعي.. وكانت احلى بالف مرة عن المكياج 
خالد: قُمر.. على ما اظن انتي صج صغيرة بالسن بس نفس الوقت حرمه وتعرفين عن الحياه الزوجيه.. ولو قليلا 
قُمر بدت تنصبغ
خالد واهو يحرك ريله بعصبيه عمره ما حس فيها من قبل: قُمر.. انا بحاول اني اسعدج قد ما اقدر.. واوفر لج الحياه المريحه اللي انتي عشتيها ويمكن اكثر بعد 
قُمر: شكرا 
خالد: لا ماله داعي تشكريني ... انتي بس طلبي اللي تبينه ... وانا انفذه 
قُمر حست بالامل يسطع بويهها : أي شي 
خالد واهو يبتسم: أي شي 
قُمر وقفت والتفتت لخالد: عند كلمتك 
خالد: واكثر بعد 
قُمر واهي ترتجف من الخوف: انا .... انا ما ابي اشاركك بنفس الغرفه .. على الاقل مو الحين
خالد انصدم.. ما حس بنفسه.. اهي بعد تتمنى نفس اللي اتمناه.. بس قال شي غير عن الللي يفكر فيه: ليش 
قُمر واهي مستحيه وتطالع الارض: بتكلم وياك بكل صراحه خالد..(رفعت عيونها) انا مو مستعده حق هذا الزواج.. انا الحين صغيرة وما كنت متوقعه كل هذا يصير فيني.. كنت ابني احلام كبيرة وخياليه.. والزواج ما كان منها.. بس انا اضطريت اوافق .. عشان الكل.. وعشان ابوك المريض
خالد حس بالانزعاج بس بنفس الوقت الراحه.. حز بقلبه بنت عمه المسكينه اللي ماشافت الدنيا تتزوج بربيع العمر.. تنحرم من كل اللي تتمناه في سبيل العايله.. بعد ما كان يفكر انه الضحيه الوحيده طلع ان قُمر ضحيه اكبر منه 
قُمر دموعها سالت: انا مو ماابي اتزوج بالعكس.. ماكو بنت ما تتمنى الزواج.. بس ما ابي اتزوج اللحين.. انا حاولت اقنع البيت بس محد اهتم لرايي.. لاني بنت.. بس انت تربيت جم سنه برع الديرة واكيد في مخك شويه افكار متحررة.. وما دامنا تزوجنا.. وهذا شي ما نقدر نمحيه ابيك تريحني من هذا الزواج على الاقل بيناتنا.. مو وايد.. ليما اقدر اعلم نفسي عليك وعلىحياتنا ..مع بعض 
خالد قام من مكانه وراح عند قُمر.. وقف يطالعها بكل حنيه.. وقُمر موخيه راسها مستحى وخوف من الكلام اللي قالته 
خالد: كل اللي تامرين فيه ... راح يتنفذ
قُمر رفعت راسها من المفاجاه.: ................ صج 
خالد بابتسام نور ويهه: أي صج.. راحتج اهم من أي شي ثاني يا قُمر.. واذا على سالفه الزواج.. بيناتنا اعتبريني مثل صديقج.. لاني ما اقدر اتزوج من اختي 
قُمر ابتسمت.. مع ان الابتسام اخر شي تفكر فيه.. خالد بعد تبسم بس قلبه كان يحترق واهو كاره اللي يصير وياه بس الله رحمه لان قُمر هم ما تبيه وبس يردون الديرة يقدر يفج هذا الزواج باسباب منطقيه 
خالد: لذا (يلتفت ويروح عند الباب) انا بنام بالغرفه الثانيه.. وانتي هذي راح تكون غرفتج الدايمه ليما نرد 
قُمر تحس بامتنان لاخر شخص توقعت انها تمتن له ... خالد المغرور : شكرا خالد
خالد بزهو : العفو ... تصبحين على خير 
قُمر : وانت من اهله
طلع خالد وسكر الباب من وراه.. قُمر حست روحها طايره من الفرحه.. واخيرا هدأ بالها من اللي كانت خايفه منه.. ما راح تضطر انها تشارك خالد نفس الغرفه ومبين عليه متفهم.. انسدحت على الفراش.. واهي تفكر.. يمكن اذا ردينا البلاد راح ننفصل باسباب مقنعه تخلي العائله توافق.. بدت تبجي قُمر.. عمرها ما توقعت انها تفكر بالانفصال.. الطلاق كان عندها عار.. بس اهي راح تموت شوي شوي بهذا الزواج.. والطلاق اهو الوحيد اللي راح يشفيها
خالد بالغرفه الثانيه فتح الجنطه واخذ من تاول ودخل الحمام.. كويك شاور وطلع ولبس ثيابه ورااااااح في سابع نومه.. لانه كان مرتاح جزئيا من هم الليله الاولى

الجزء الثاني - الفصل الاول
نامت قُمر من اول ما انسدت.. وصحت والساعه تطن على ال12 ظهر.. معناته انها الساعه 1بتوقيت الكويت.. قامت بسرعه تغسل ويهها وتتيدد وتصلي .. فرشت السياده وقعدت تصلي.. يوم وصلت للسلام طقوا على الباب.. قامت فتحت الباب واهي للحين تلبس احرام الصلاه 
خالد تعجب منها :تقبل الله 
قُمر: منا ومنكم 
خالد: الفطور زاهب ... اذا تبين
قُمر : ان شالله بس خمس دقايق
خالد: عللى راحتج
راح خالد عنها وقُمر سكرت الباب.. قرت دعاء على السريع وفصخت الاحرام.. كانت تفكر انها تاخذ شاور بس ما راقتها الفكره بدلت ثيابا ولبست جلابيه عنابيه روعه مفتوحه من تحت شوي.. قُمر تسائلت قبل لا تلبسها بس قالت مافيها أي حرج.. لبست الجلابيه ولمت شعرها بكليب اسود لامع هديه من عند لولوة ... وتجحلت على خفيف وطلعت.. خالد كان يالس بغرفه الطعام التابعه للمطبخ.. الفطور كان خفيف وشوي اوروبي.. اهي تحب تاكل الاكلات العربيه بس قالت ماعليه دامها في ديره الاجانب خلها تستحمل.. خالد ماالتفت لها يوم قعدت وقعد يكمل اكله واهو يطالع الجريده.. الحنه كان منرفز قُمر بالاكل.. لانه كان وايد وغليض واهي تحب الحنا بس تحبه خفيف.. رفعت كم جلابيتها وقعد تاكل مثل العصافير مع انها وايد يوعانه 
خالد واهو يشرب الكوفي ويقرى الجريده: رقدتي زين البارحه
قُمر: ايه والله ... بس انسدحت رحت بسابع نومه
خالد يبتسم: مثل الشي ... لان الجو شوي مثل جو البيت 
قُمر: لا والله ... صحيت اليوم وانا جفلانه من العواميد اللي بالسرير هههههههههه
خالد ضحك على تلقائيه قُمر: سلامات
قُمر استحت شوي: الله يسلمك 
قعدت قُمر تكمل ريوقها ... وتشرب الكوفي
خالد: قُمر ماتبين تطلعين اليوم 
قُمر بانتباه.. مافكرت انها تطلع: ما ادري ... أنه اول مرة ايي ايطاليا... أكثر شي كنا نروح لندن ... ما اعرف اماكن بميلان
خالد:بالعكس ... ميلان اكبر من لندن من ناحيه اللي فيها.. عندج احسن بيوت الازياء اللي تقدرين تشترين منها اللي تبين.. والمطاعم الحلوة والمتنزهات
قُمر: انروح المتنزهات 
خالد: بس المتنزهات
قُمر: أي.. لاني مااحب اشتري ثياب من برع وايد ولا احب اكل اكلهم ... المتنزهات احلى
خالد باستعجاب: احد ما يحب يشتري ثياب ومن اوروبا
قُمر تحيرت وياه.. ياخي مااحب.. شنو غصب.. 
خالد وكانه حس بحيره قُمر وسكت عنها: عيل انروح المتنزهات ... في واحد بيعجبج وايد 
قُمر: يصير خير 
شربت قُمر اخر رشفه وقعدت تلم الاغراض
خالد: خليهم عنج الخدامه بتشلهم
قُمر انحرجت وخلتهم مكانهم.. يات الخدامه ونظفت كل شي قُمر وخالد راحوا بالصاله الرئيسيه وقعدوا يم التلفزيون.. خالد كان هايم بذكرياته بايطاليا ويا ندى وقُمر يالسه تطالع البرنامج الوثائقي.. استاذنت من خالد وراحت دارها.. قعدت بالدار.. شوي واهي تفكر بهالملل.. ان ظلت رحلتهم جذي راح تموت من شي اسمه الملل والهدوء.. خالد من بعد ما راحت قُمر لدارها لبس جاكيته وطلع بالبلكون يدخن.. خالد ماكان يحب التدخين بس باخر الايام بدى يدخن لانه ماكان يستحمل الضغط اللي يصيبه.. تذكر اتصال عمه له قبل 3 شهور.. يخبره ان ابوه صارت له سكته قلبيه واهو مريض حيل.. خالد شل اغراضه وقال لندى عن السالفه ورد الديرة.. شاف حاله اهله المتدهورة من طيحه ابوه.. حتى اهو حس بالضعف بس ما بكى مثل الكل.. وقف لهم مثل الجبل.. يبين لهم ان اذا ابوه راح بعد عمر طويل اهو راح يوقف لهم.. امه كانت معتمده عليه وعلى اخوه 
ام خليل: ياخوفي ياولدي ابوك يروح عنا ويخلينا بلا حامي
خالد: لا يمه لاتقولين جذي انا وخليل وين رحنا عنكم
ام خليل: لا يا بو وليد ....انت واخوك عيوني ...بس هذا الغالي
خالد: الغالي والسبع ... مو سكته قلبيه اللي تموت ابوي ياامي ... ابوي قوي وقدها واكثر بعد 
ام خليل: والله ماادري ياحبيبي ... بس انا خايفه 
خالد: لا تخافين وانا هني 
ام خليل: اللله لا يحرمني منك ومن اخوك والغالي ابوك 
ابوه قام من بعد اسبوع من السكته.. عرف ان خالد وخليل اصحاب اكثر المواقف قوة.. وبما ان خليل متزوج وعنده عيال.. مابقى الا خالد يتزوج ويشوف عياله قبل لا يموت لذا اول من كلم بالموضوع كلم خليل وجاسم 
ابو خليل: يا عيال انا قررت ازوج خالد واخليه يشوف حياته بالديره بدال بلاد برع
جاسم: يا خوي انت ادري بخالد ... اهو شوي متحرر وما يحب احد يمشي عليه قراراتهم
ابو خليل: ادري فيه ... خالد غير عن الباجيين بس اهو بيطيع كلامي مو انا ابوه 
جاسم: والله ماادري يااخوي
خليل: يوبا انت اول شي قوم بالسلامه وبعدين سو اللي براسك
بوخليل: يصير خير بس ها بو محمد ... ماابي خالد يعرف شي عن الموضوع قبل لا انا اكلمه
جاسم: ان شالله 
من بعد هذي الكلمه سكتوا الثلاثه عن الموضوع وخالد طبعا ما عرف شي رد لندن واهو ما يدري عن الموضوع.. بعد ما طلع ابو خليل من المستشفى.. يات قُمر لاول مرة من ما كبرت بيتهم.. سلمت على عمها اللي ماكانت تشوفه وايد بسبب الظروف العائليه الصعبه امبيناتهم.. مع انها تعزه وتحبه اكثر عن عمومتها الباجيين.. اول ما شافها ابو خليل وشاف اخلاقها وحلاتها.. صمم على ان محد ياخذها غير خالد.. تناسبه.. نفس الاصاله ونفس الحلاه ونفس الروح المغرورة المتكبرة شوي.. ومرة وحده راح تكون صله يديده تذوب الثلج امبين العايلات.. سال عنها عند مرته وقالت له ان اخته ونيسه مختارتها حق ولدها عبيد بس بما ان ابو ابراهيم اكبر الاخوان عرف انه بكلمه وحده بيغير رغبه اخته ونيسه.. كلمها وقال لها انه يبي قُمر لولده خالد.. ونيسه مااعترضت بس حز بقلبها ان قُمر ما تكون حرمه ولدها اللي مستعيل على الزواج من قُمر.. ومن بعدها كلم ابو براهيم بو خليفه عن قُمر وخطبها لخالد.. الفرحه كانت غير متصورة.. العايله ردت عايله وحده كلهم على قلب بعض ويتمون مصلحه بعض وسكت الكل عن الموضوع.. ليما تخلص البنت المدرسه.. خالد رد من السفر لانه خلص دراسه قبل شهر من ما تخلص قُمر واهو مصمم يخبر ابوه عن ندى وانه يبي يخطبها.. بعد اسبوعين من ردته كلمه ابوه عن الموضوع.. 
خالد ما تكلم.. حس ان الدنيا طاحت فوق راسه.. اهو بنى احلامه ويا ندى وابوه مقرر يخطبه لبنت عمه الصغيرة شهالتخلف.. شهالرجعيه.. حس انه ياهل على كبر سنه.. الناس يقررون عنه ويصدمونه بواقع غير اللي اهو يبيه 
خالد: اسمح لي يوبا ... انا ماابي اتزوج بنت عمي
بو خليل عرف رد خالد بس كانت له سياسته وياه: يا خالد.. انت ما بتلقى احسن من بنت عمك اصيله ومربايه احس تربايه بنت عرب.. وانا مااشوفك الا وياها.. واهي بعد 
خالد واهو بيفقد اعصابه : يا يوبا انا قررت اشياء وايده بحياتي وانت برغبتك هذي تهدم كل اللي بنيته
بو خليل: شقصدك يا خالد انا ماابي مصلحتك
خالد: لا يوبا ماكان هذا قصدي بس 
بوخليل: بس شنو يا ولد وضحه
خالد انصدم يوم ناداه ابوه جذي.. ابوه ما ينادي احد باسم امه الا لين فكر ان الشخص يفكر تفكير ضعيف.. مثل الحريم.. لذا يسميه باسم امه.. حز بقلب خالد هالمسمى مع انه يعز امه اكثر من ابوه بوايد بس........ 
بوخليل: انا ما ربيتك وكبرتك وخليتك تدرس باحسن المدارس عشان بعدين تمشي عن شوري وتاخذ لك بنت غير عن بنات العايله.. احنه صج محضرين بس الاصيل ما يطلع عن اصله
خالد تم ساكت وابوه يكمل فيه: خلاص.. انت بتاخذ بنت عمك قُمر.. اللي الله خلقها على الارض عشان تنور اسم بن ظاحي.. واللي شوره يطلع عن شوري.. لا هو من صلبي ولااني منبته 
خالد خلاص.. حس ان العالم مظلم بعيونه.. حاول يتدارك الموضوع.. فكر بمرض ابوه.. ونظرة ابوه له في حاله انه يمشي بغير شوره.. خالد بعد اصيل ويعز عليه ان يرفض رغبه ابوه.. بس اهو يحب ندى.. شلون يتخلى عنها ويتزوج بنت ما يعرف عنها الا ان اسمها قُمر 
خالد : يوبا... انت على عيني وعلى راسي ... بس قُمر مااتزوجها 
بوخليل بعصبيه يمكن تقضى عليه: شنو.. انت بتتزوج قُمر يعني بتتزوجها فاهم.. مو انت اللي ترفض قُمر بن ظاحي
خالد: يوبا انه مااقدراتزوجها.. ان تزوجتها ما راح اسعدها وانت من بيكون السبب في عذابها وعذابي
بو خليل واهو يتنفس بالغصب: جاب ولا كلمه.. انت ما تستاهل قُمر.. ماتستاهلها من جذي ترفضها.. (التفت عنه) اطلع بره... لا انت ولدي ولا انا ابوك
خالد مااهتم لكلام ابوه اللي صحته قاعده تتدهور شوي شوي 
خالد: يوبا علامك
بو خليل: جب.. اتحرك عني… لا تناديني يوبا... انه مو ابوك
طاح بو خليل للمرة الثانيه وخذوه المستشفى... هالمرة كانت اقل من القبليه بس الرعب كان اكبر والتهديد اكبر.. ام خالد عرفت باللي صار بين خالد وابوه
ام خليل: حرام عليك يا ولدي ... تبي ترملني وتفقدني ابوك …. ليش ما تبي قُمر ... قُمر ولا بنت بالدنيا تشابهها 
خالد: يمكن يمه بس انا مااحبها … مااحبها 
ام خليل: انت ما عرفتها يا خالد شلون تقول جذي ... لا وترفضها بعد … احد يخلي ربيبه سبع
خالد واهو ضاج خلقه من هذي الكلمه : اوووووووهوووووووو ربيبه سبع وربيبه سبع خلاص ابوي العود اهو اللي رباها خلاص انا اتزوجها 
ام خليل بدت تبجي : افاااا يا خالد ... انا امك تقول لي جذي ... جانزين مت ولا يه هاليوم اللي راح تقول لي انت فيه جذي
خالد حس ان الدنيا انصكت بويهه.. حتى امه اللي اعتمد عليها كاهي توقف بصف ابوه.. من له.. عمه جاسم ماله كلمه على اللي اكبر منه.. ولا احد بيوقف وياه ضد قُمر.. كره قُمر.. حسها اهي السبب في معاناته واهو ولا يدري ان قُمر بالطرف الثاني ما تدري عنه ولا عن هوا داره 
راح خالد بشكل سريع لندن.. وشكى الحال لحبيبه عمره ندى.. وصار اللي صار.. حتى ندى حبيبته وقفت بجنب قُمر.. وتبيه يهدم حياته وحياتها ويتزوجها.. خالد ما قدر يرفض طلب ندى.. ووافق على الزواج ورد الكويت يخبر ابوه
بوخليل ابتسم لولده: عفيه عليك يا ولد ابراهيم ... ريال من منبت ريايييل... وصدقني ... ما راح تخيب ويا قُمر بن ضاحي 
بو خليل كان يسمي قُمر بقُمر بن ضاحي أي انها القُمر اللي ينور ليل عايله بن ضاحي 
وجذي خالد تخلى عن حبه العميق لندى واستسلم للزواج ببنت عمه من بعد ما اقنعته ندى بضرورة الزواج من قُمر لانها بنت عمه واهي احق فيه.. خالد ظل يكره قُمر ... وزاد كرهه يوم عرف انها موافقه
زفر خالد دخان الزقارة واهو عاقد حواجبه.. ميلان كانت غير.. جوها ملبد على عكس السنه اللي طافت يوم ياها ويا ندى.. كان احلى عنها ماكو.. الزهور بكل الطرقات.. السما صافيه بلون السافير والغيوم مثل القطن.. اليوم ميلان سماها ملبده.. والندى يغطي كل شي.. البروده تقرص البدن.. تحس بعذابه وتحس بغربته بعيد عن حبيبته الغاليه.. طلع خالد من البلكون وقبل لا يسكر الباب شاف قُمر واقفه تطالعها.. كانت اثيريه.. شعرها على اكتاافها والخصل محايطه ويهها.. ونظرتها متحيرة.. شلون يقدر هالايه من الجمال.. سكر الباب ورد حق الدفو
خالد من غير نفس: علامج واقفه جذي
قُمر: حسيت ان الجو برد قلت ... بشوف سبب البروده 
خالد: لا بس شوي الجو مغيم برع ... الظاهر اننا بنكسل الطلعه
قُمر: انا بعد... قلت جذي 
خالد فصخ الجاكيت واهو يتوجه لغرفته 
قُمر: البيت خالي ... مافيه شي عشان ينطبخ
خالد: ماعليج . .انه بسوي اوردر ايبون لج الاكل
قُمر: مو حقي ... عن نفسي انه شبعانه
خاالد من غير نفس : وانا بعد 
قُمر حست بملله منها وقررت انها تنهي الكلام وياه: بس عيل.. اذا تبي شي نادني
خالد واهو يدخل الغرفه : ماابي شي 
سكر الباب في ويهها.. قُمر حست بالاهانه بس هذا اهو خالد.. ما انتظر يوم او يومين وطلع على شخصيته.. قله تهذيب بس.. راحت قُمر غرفتها واهي عاقده على عمرها.. خلت الباب مفتوح شوي وقعدت على الكرسي وجدامها دفتر خواطرها.. كانت تبي تكتب بس ما ياها الكلام.. وقعدت تخربش
ظلي ما عاد يرافقني .. حزني يكبر شيئا فشيئا 
سرابيات حياتي ضاعت .. وماعاد الطريق يرسم لي الواحات 
ظلمتني يا قدري ... ولماذا وانا صاحبتك .. ايعض العبد يد سيده اللي تؤكله 
يا ليت الحلم يتحقق  .. وتحقق معه السعاده الابديه 
عطت القصيده عنوان .. (على شرفه بميلان).. سكرت دفترها وراحت عن جنطتها.. طلعت اغراضها وصفت الثياب الادراج واغراضها الثانيه بالادراج اللي بالدريسر.. طلعت المصحف اللي شراه لها ابوها.. كان مطرز على غلافه بخيوط ذهبيه.. حبته وخلته على الطاوله.. راحت وتيددت وطلعت تقرى لها شوي من كلام الله العطر.. امتلى البيت خشوع بتلاوتها.. كانت تجيد التجويد.. خالد كان يتقلب على فراشه ويوم سمع الصوت علباله التلفزيون.. وراح يقعد بالصاله.. طلع شاف التلفزيون مطفى.وقُمر بغرفتها.. من عندها يطلع الصوت.. وقف عن باب غرفتها.. صوتها كان ملائكي تهتز له الابدان.. جميل وعذب قعد خالد متربع عند باب الغرفه واهو يسمع.. دموعه تنزل بغزارة من الكلام والايات.. حتى قُمر كانت تبجي من كلام القران واهي تضمه بقوة.. 
وصلت لنهايه السورة وسكتت.. قعدت تبجي اكثر واكثر واهي تشكي لربها حالها.. خالد مسح دموعه وقام على طوله لغرفته.. يلبس ثياب غليضه عشان بيطلع ويا قُمر عن حكرة البيت.. 
قُمر مسحت دموعها وحملت القران وحبته ودخلته داخل صندوقه المطلي بالذهب ودسته بالدرج.. طرقات باب على غرفتها 
قُمر: نعم
دخل خالد بنص جسمه: اذا ماستعديتي بخمس دقايق راح تفوتج الطلعه
قُمر واهي تبتسم: دقيقه وانا زاهبه 
راح خالد عنها واهو مرتاح.. القران خلاه يرتاح شوي وبعد ابتسامه قُمر بينت انها بعد ارتاحت من اقتراحه 
لبست قُمر بنطلون شاموا بني وبوت مخمل بنفس اللون ... تحيرت تلبس عباه ولا جاكيت طويل.. قررت ان الجاكيت احسن.. ولبست من تحت فانيله بنيه غامجه معاها الجاكيت الروعه.. ولبست شال بني لفته بحزم تكحلت اكثر وطلعت.. نست جنطتها وردت لها مرة ثانيه وحملت الدفتر بعد.. وطلعت لخالد اللي كان لابس جاكيت اسود وتحت فانيله ياقتها طويله بس تنزل شوي وكان شكله جنان.. وطلعوا 

الفصل الثاني 
اخذها خالد لبارك هادئ الناس ترسم فيها اسكيتشات متفرقه.. قُمر كانت تطالع الرسومات باهتمام وتعجبت من كثر مااهي رائعه 
قُمر: ما تتصور ان في احد يقدر يرسم بهذي البراعه
خالد: احسن الرسم الطبيعي الكلاسيكي تلقينه بايطاليا ... بس اكثره ابداع بروما 
قُمر: ايه قالوا لي عنه ... ابوي له رسمه بفحم رسموه اياه بروما 
خالد ابتسم وما علق.. وقُمر تمت تمشي معاه بكل هدوء.. الناس كلها كانت تطالع هالثنائي الساحر.. البنات ماتن على خالد والرسامين يسرقون ملامح من قُمر ويرسمونها او يدخلونها باللي قاعدين جدامهم.. قعد خالد على مقعد حديدي وقُمر معاه.. لاحظت قُمر عربه تبيع اشياء تذكاريه.. استاذنت من خالد وراحت لروحها.. بس تذكرت انها ما تفهم للإيطالي شي.. بس بتحاول وياه بالإنجليزي
عجبها بروش فضي على شكل ورده فيها فص لماع بالوسط.. حملته للراعي واهي تاشر له عن الثمن 
قُمر: how mush is this ??
البايع يتكلم لها بالايطالي واهي مو فاهمه ولا شي وتحاول تاشر له بصبوعها.. فهم منها وكتب لها 50 ليرة
قُمر: 50 
البايع: ce ce 
قُمر فهمت له وطلعت 50 ليرة من الفلوس اللي عطاها اياها خالد قبل لا ينزلون من الشقه
البايع: gratci seniora 
قُمر: no no thank you
تضحك قُمر ويا البايع وخالد يطالعها.. عجيبه هالبنت.. ساعات تكون مثل الترانيم اللي تهدي البال وساعات مثل اللغز الغامض.. وساعات ترد طفله 
قُمر واهي ترد لمكانها اعترض طريقها رسام.. يلخبط عليها بالايطالي واهي خايفه منه.. حس الرسام انها ما تفهم وقاعد يخوفها كلمها بانجليزيه مهشمه وسرعان ما يه خالد عنده.. كلمه بالايطالي وقُمر لاصقه في ذراع خالد من الخوف.. الرسام يفهم خالد انه يبي يرسم قُمر لانها جميله وايد وما يبي يضيع شكلها قبل لا يرسمها.. الرسام نفسه كان غاوي واعجب بشكل مدهش في جمال قُمر 
خالد: يبي يرسمج ... يقول حرام تضيع ملامحج من عنده
قُمر: لا ماأآمن له ... ينشر صورتي بعدين
خالد يبتسم: لا ماعليج.. بيرسم لج انتي وتاخذين الرسمه وياج
قُمر: اهو شنو بيستفيد
خالد: مو كل يوم يلاقون مثل حسنج يا قُمر
قُمر ارتعش قلبها من هذا الاطراء المخفي .. لاول مرة تدري ان خالد يحسها جميله ... ووافقت 
قعد الرسام يرسمها بكل اهتمام واهي مستغربه منه ومن تحركاته.. تضحك واهي تخبي ضحكتها وخالد يطالعها من بعيد شوي.. تطالعه باستغراب من حركات الريال بس اهو يبتسم ويطالعها.. الرسام جم مرة توسل لقُمر انها تسكت بس ما تقدر.. شكله كان مضحك بشكل كبير.. واخيرا اكتملت الصورة قُمر طالعت الرسمه وشافت اشكثر حلوة كانت الرسمه.. دقيقه تبين كل خطوط ضحكتها.. ولمعان العيون .. والخدود شلون مرتفعه
قُمر: Very nice ... you made me beautiful
الرسام: you are very beautiful ,,more zan ziz (than this) 
قُمر: thank u
قُمر حاولت ويا الرسام ياخذ منها فلوس بس ما رضى وقال لها GIFT وما قدرت تقنعه وراحت عنه وين ما كان خالد واقف.. بس ماكان موجود.. ظلت واقفه تطالع يمين ويسار وخالد مو موجود.. وين راح ظلت واقفه مكانها واهي تنتظر لفت انتباهها عربه ثانيه عليها تذكارات غير.. حست انها مو بعيده وايد وراحت عندها.. قعدت تطالع الاغراض كلها كانت حلوة.. تراجي واكسسوارات وخواتم حلوة.. عجبها خاتم كبير فصه عاج ومحفور عليه بنت وكانها عروس.. كان النقش دقيق لدرجه كبيرة ومدهشه.. حمدت ربها لان البياعه تتكلم انجليزي شوي وعطتها الخاتم ب 150 ليرة.. خذته قُمر من عندها وعلى طول لبسته... التفت الا خالد واقف وراها 
خالد: وين رحتي
قُمر: بس عند هني عجبني 
خالد بعصبيه: اخليج خمس دقايق بس وتختفين 
قُمر مندهشه من نبرته: انت اللي رحت عني وانا ظليت مكاني واقفه انتظرك 
خالد بقله صبر ومقاطع: مرة ثانيه توقفين المكان اللي ااشر لج عليه.. مالي شغل يعني اقعد ادورج.. لو تعرفين المكان جان ماعليه 
قُمر اهتزت يدها.. من علباله هذا المغرور قاعد يسوي لي معروف.. صج انه مغرور.. طالعته بنظرات احتقار حتى ان خالد انصدم من هذي انظرات
خالد: نعم قلت شي غلط عمتي
قُمر: ردني البيت.. الحين .. واخر مرة تطلعني وياك 
خالد: يكون احسن
راحت قُمر عن خالد لوين السيارة واقفه واهو يمشي من وراها.. كانت منقهرة من قلب على هالمغرور اللي ما يستاهل.. صج انه متكبر.. وقفت عند السيارة واهي تطفي دموعها المتشعلله بعيونها.. قعد خالد بالسيت الجدماني وقُمر قعدت بالكرسي اللي ورى 
خالد: اوووووووووف ... الحين بتقعدين ورى مثل الشيخه وانا اسوق يعني
قُمر بكل هدوء: يوم تغير هالنبرة وياي يصير خير 
خالد ما بغى يزود بالموضوع وكمل المسيرة.. قُمر كانت تمسح دموعها اللي تجري مثل النهر على ويهها.. ليش يكلمها جذي.. صج ما عنده اخلاق.. خالد بعد لام نفسه على هالاسلوب بس اهي اللي يابت لروحها المواقف.. ما ابتعد الا خطوتين اشوف اللي يصير.. تختفي من مكانها.. وان ضاعت شبيصير اكيد اهو اللي بياكلها واهي بتطلع منها.. خلها تبجي يمكن تحس لغلطتها.. لكن قُمر هيهات تحسس روحها بالذنب عشان متكبر حقيير مثل خالد
وصلوا للبنايه وين ما الشقه.. طلعت قُمر اول شي وراحت داخل وخالد يعطي المفاتيح للشوفير ويدخل وراها.. اول ما دخلت قُمر شافت المكان مزدحم شوي وكان شخصيه كبيرة بالمكان.. العيون تمت تطالعها.. خففت السير وراحت عند المصعد تنتظر خالد ايي.. يوم يه خالد كان معصب وعرج في يبهته نافض
خالد: شهالحركات ما تنتظريني اشوف المكان وامشيج من بين الرياييل ولا انتي خلاص زعلج اهم؟
قُمر تطالعه بعيون كلها اندهاش من هالاسلوب ولا ترد عليه.. ماتدري شنو تقول له وسكتت وخلت العنان لدموعها.. خالد لام نفسه على دموع قُمر بس اهي بعد كانت غلطانه.. تتصرف بطيش.. شلون تمشي بين الرياييل جذي.. مالها حامي مالها ولي 
وقف المصعد وتمت قُمر واقفه 
خالد: تفضلي 
قُمر: ما بطلع.. بعدين بطلع طايشه وزعلانه وما نستحمل عصبيتك استاذ خالد
خالد حس بذنب فضيع من كلامها وطلع قبلها واهي طلعت من وراه.. يمشي واهي تمشي من وراه.. فتح باب الشقه وبغاها تتجدم بس ما تحركت لذا دخل ودخلت وراه 
قُمر: ممكن اروح غرفتي ولا ممنوع
خالد بنعومه: لا تسوين جذي قُمر
قُمر وصوتها مليان بجي: لا ما ابي ازعلك اعصابك غاليه علينا استاذ خالد .. ممكن ولا لاء
خالد: ممكن
راحت قُمر غرفتها ورمت روحها على السرير واهي تبجي من خاطر على كلام خالد الجارح.. اهو يمكن كان على حق بس قُمر ما تعودت على هذي اللهجه من قبل لذا تحس انه كان وايد ظالم وياها.. اهي ما سوت شي.. راحت عند بياعه لدقايق وقلب الدنيا عليها تهزيئ
بعد فترة.. طالعت الساعه وكانت تبين انها 4:30 معناته الحين الساعه 5:30 واذا العصر من زمان صار.. قامت تصلي فرض العصر.. وبدلت ثيابها ورقدت 
خالد كان يدخن بالصاله واهو يسمع موسيقى كلاسيكيه حزينه.. متلوم على الموقف اللي صار اليوم ويا قُمر.. ما كان لازم يعاملها جذي.. اهي توها يومين تعرفه ويسوي فيها جذي.. يمكن اتيي تقول له تبي ترد الديرة.. وتقدم تتذمر وتاذيه.. بس اهي من النوع اللي ما يرد على التهزيب صج اصيله.. ليما انتبه لقُمر الواقفه عند جدار المدفأة
خالد بحنيه: فيج شي
قُمر: لا 
راحت عند المطبخ.. صبت لها عصير كوكتيل وردت غرفتها 
قُمر: تصبح على خير 
خالد: وانتي من اهله ... ما تبين تتعشين
قُمر واهي شوي وتبجي: لا ما ابي 
راحت غرفتها بسرعه قبل لا تنزل دموعها.. خالد حس بحساسيه قُمر الشديده وزاد ذنبه وقرر انه يحاول يرضيها باسرع فرصه يلاقيها
قُمر قعدت تبجي مرة ثانيه.. حست بذنب فضيع.. محد غير مزاج خالد الا غبائي.. انا شعلي اروح عند البياعه.. مافيني صبر يعني دقايق ويرد لي لازم اروح عندها.. فصخت خاتمها ورمته بعيد واهي تلوم نفسها على غبائها وانه باقرب فرصه بتستسمح من خالد 

الجزء الثالث
الفصل الاول: 
مرت عليهم اربعه ايام واهم بميلان.. قُمر تناست الموقف اللي صار ويا خالد وخالد بعد تناسى الموضوع تماما وحاول انه يندمج ويا قُمر.. قُمر بنت حبابه .. ذكيه مثقفه وتحب تتعلم بس مغرورة شوي وعندها عزة نفس ولو انها ساعات تتصرف مثل اليهال بس معذورة اهي اصغر من خالد بخمس سنين وربت تربيه مختلفه عن تربيه خالد المتحررة شوي بس يظل مخها متفتح لامور وايد.. هذا اللي حسه خالد ..
قُمر كانت تبي تفكر بخالد بطريقه ثانيه بس سرعان ماترد حق افكارها انه مغرور ومتكبر.. ومنطوي على نفسه وايد.. لين يتكلم يتكلم باقتضاب واختصار ولين يطرح موضوع يطرحه بطريقه ان ما يكون من بعده نقاش.. في هذي الاثناء تخلوا عن الطلعات والنزهات وقعدوا بالبيت سوالف ومواضيع يحاولون يذوبون الثلج اللي بيناتهم 
على الغدى
خالد: زهبي اغراضج قُمر لاننا بنطلع من هني بنروح روما 
قُمر برعب: شلون بنروح
خالد: بالطيارة بعد شلون
قُمر تحسبت.. اعيد المعاناه مرة ثانيه ... يا ربي والله ملل
خالد: قُمر انتي تخافين من الطيران
قُمر باحراج بالغ : لا بس .............. أي 
خالد: ماله داعي تنحرجين بالعكس هذا شي طبيعي ..ويمكن اذا عودتي نفسج على الموضوع راح تتناسين هالمشاعر شوي شوي
قُمر: بحاول ..وكم بتاخذ الرحله...
خالد: مو وايد نص ساعه يمكن 
قُمر: زين ... أروح ازهب اغراضي ... بنرد ميلان ولا لاء
خالد: انتي تبين تردين
قُمر: لا 
خالد: بس عيل خذي وياج كل اغراضج لاننا ما بنرد هني 
قُمر راحت دارها وزهبت اغراضها وعدلت امورها ويا الخدامه ... وخالد رتب اغراضه بنفسه لان ما يحب احد يلمسها 
بعد ما خلصت قُمر من الشغل قعدت على الكرسي.. حملت دفتر ورفعت ريلها على الطاوله وشعرها مرفوع والخصلات طايحه من كل صوب تكتب خاطره
بارد كالثلج.. متقلب زئبقي ..  تبدو يده كالسوط عندما يغضب ولكن ..قل ما اهتم له ..صرخه واحده هشمت طيبتي معه.. وتركتها مهمشه احاول ان اصلحها بالتناسي ..مغرور هكذا لما .. ماذا به يقصر عن الناس ..الانه فارس العرب او .. ابن الاصاله .. ياروحي وزعي من طيبتك شيئا علها تصل الىالمغرور جاري ..وتتلوح النسمات الصافيه بحياته العكرة ويخلي سبيلي .. 
عنوان الخاطرة (من يحسب نفسه(
سكرت الدفتر وقعدت تفكر.. من اول ما وصلت كلمت امها مرتين بس.. ولولوة من بعد ما اختفت ما شافتها ولا سمعت عنها شي مرة ثانيه.. قامت تتصل في لولوة.. تركت دفترها مفتوح بغرفتها والباب ماانصك زين ..
تدق على حبات الرقم وتنتظر .... وصلها الخط 
قُمر: الو 
الصوت كان صوت رجالي: الوو 
قُمر علت على صوتها : الو السلام عليكم ... لولوة هني
الطرف الثاني : من يبيها ...
قُمر: انا قُمر بن ضاحي ... ابي لولوة
زايد كان بالطرف الثاني.. وقف قلبه يوم سمع صوت قُمر.. حبيبته قُمر ..حياته قُمر.. شنو يعزها وشنو يحبها.. تمناها له ولكنها راحت لغيره ..
زايد: شخبارج قُمر
قُمر استغربت: بخير الحمد لله من معاي
زايد بصوت حزين: انه زايد 
قُمر ما سمعت: منو
زايد علا على صوته: انه زايد يا قُمر ..زايد 
قُمر وقف قلبها.. هذي اول مرة تكلم زايد بالتلفون او بحياتها.. وحست ان كل شي بجسمها يرتعش.. كان صوته قوي.. وحزين.. بس ما حبت تطول وياه
قُمر: هلا اخوي زايد .. شخبارك ان شالله ابخير
زايد زادت جروحه من قاالت اخوي: بخير الحمد لله الله يسلمج .. وانتي شخبارج
قُمر: تمام ... وينها لولوة؟؟
زايد: لولوة مو هني .. طلعت ويا ارفيجاتها ... 
قُمر: اهاا.. اذا يت قول لها اني اتصلت لها وبعيد اتصالي لها مرة ثانيه 
زايد: يصير خير يالغاليه..  ديري بالج على حالج
قُمر واهي مستحيه : الله يخليك اخوي وانتوا وبعد .. مع السلامه
زايد: في حفظ الرحمن ...... انسد الخط ..... قبل لا يقول اللي بغى يقوله
قُمر سكرت التلفون واهي تمد روحها بالطاقه.. زايد الطيب.. زايد الحنون.. ماتدري شلون قلبت فيهم الظروف جذي وخلتهم اغراب.. واضطرتها الحياه انها تتزوج من المغرور خالد بدال هالانسان الطيب.. قُمر راحت غرفتها وقبل لا تدخل خالد كان طالع من الحمام واهو لابس تاول لافها على خصره.. قُمر استحت من الزين وركضت حجرتها اما خالد وقف مكانه متيبس من الموقف اللي صار له.. قُمر بس دخلت الغرفه استندت على الطوفه.. ياربي شهالفشله .. بس مسرع ما ضحكت على شكل خالد المصدوم هههههههههههه ..لازم اعود روحي.. بتكثر هالمواقف.. بس تذكرت انها يمكن تقترح عليه قرار الانفصال.. وباعدت هالافكار عنها 
بالمغرب كل شي كان زاهب.. والشوفير يحمل اغراضهم لتحت.. قُمر تمت تدور على الخاتم وين ما قطته بس ما تذكرت.. وراحت عنه وخلته بالغرفه وين ما رمته من القهر.. في السيارة و خالد كان ساكت يطالع الجو من برع.. قُمر كانت صاخه بعد تكتب في دفترها: 
دخان سيجارة
هل سمعت فرقعه التبن من السيجارة ... 
هل دققت في الدخان اللذي يرسم اروع الاشكال قبل ان يختفي ... 
يبني احلاما سرعان ما تختفي ... سرعان ما تتحطم
دواعمها التبن وهاهي تتركها لتتحول الى غبار ناعم 
يفترقان ...يتبخران
هل من المعقول ... 
ان السيجارة تتالم من الفراق... 
يتالم التبن من فراقه عن الدخان ... الذي يذهب بعيدا بالاحلام ويهدمها كلها ... 
هل انا التبن وانت الدخان ... 
هل سأتالم لفراقك يا دخاني ... 
سكرت الدفتر.. وخذت نفس عميق.. عبق عطر خالد زائد دخان الزقاير مزيج غامض وحلو.. ولو انها ما تحب التدخين.. بس ما حبت تعلق عن الموضوع .. خالد مزاجي متقلب.. حزة اللي يبي يكون هادئ فيها يهدأ وحزة اللي في خاطره الهواش يتهاوش ..تنهدت بقوة وسكتت عن الموضوع سكرت الدفتر وخلته داخل جنطتها.. اثناء هذا شيلتها راحت على يد خالد.. خالد انتبه لهذا الشي وطالع قُمر يمكن اهي تبي تكلمه بشي بس قُمر كانت لافه ويهها بعيد عنه.. توه بيرد الشيله مكانها بس قعد يطالع الشك اللي فيها.. التطريز كان على شكل طاووش بالوانه الطبيعيه.. متقن وحلو.. ومناسب لقُمر المغرورة.. مثل الطاووس.. متكبرة وجميله وخجوله.. كانت النقيض لندى.. ندى كانت اجتماعيه وحبابه ولا تحس بالخجل من اقل شي الا بالمواقف الكبيرة اللي نادرا ماتعرض نفسها لها كانت ندى حلوة بس مو نفس قُمر.. ولا كانت بنعومه قُمر.. بس حبها.. لانها كانت دايما ضده.. بارائه وتناقشه وتنافسه.. ليما قدرت عليه وعلى قلبه.. حب التلقائيه اللي فيها.. حب النضج الغربي فيها.. حب لندن اللي اهي تربت فيها.. ولانها انجبت بنت مثل ندى ..رد الشيله لعند قُمر.. وكمل تدخينه.. وصلوا للمطار وكل اغراضهم زهبت وركبوا الطيارة ونفس الموقف مع قُمر بس انتبهت لنفسها عن لا تمسك بيد خالد مثل ذيج المرة.. قعدت تسولف سوالف عشوائية ويا خالد..
قُمر بابتسام بس بارتجاف: تدري ان الشرياص اهو انثى الشاهين
خالد مستغرب من سؤال قُمر: ايه ...
قُمر: وتدري ان الزرافه عظامها اقل من عظام العصفور
خالد فيه ضحكه بس كاتمها : لا والله مادريت..
قُمر: انا ادري ... وتدري ان اينشتاين كان يغازل حبيبته العالمه بالمعادلات التفاعليه 
خالد باهتمام: هذي اشاعه..
قُمر واهي ترتجف على تحليق الطيارة: لا مو اشاعه.. هذي المعادلات كان يكتبها بطريقه عاديه وما فيها أي شي غريب بس انه كان يرسم الدلتا على شكل قلب مقلوب.. (تغمض عيونها) وهذي حقيقه.
خالد استعجب من معلومه قُمر: والله خوش معلومه من قاللج عنها
قُمر:  محد .. انا لاحظت هذا الشي من المعادله اللي خلوها بموضوع المجله ... 
خالد استنكر.. لا يكون الخوف المسيطر عليها اهو اللي يخليها تتكلم جذي...
قُمر: وتدري ان النخله بعد لها اسلوب جذب للنخل الذكر
خالد ما كتم الضحكه هالمرة 
قُمر شوي وتبجي : خالد لاتضحك خلني اتكلم لا اموت من الخوف ..
خالد : قُمر احنه من زمان استقرينا بالجو وانتي للحين تتكلمين 
قُمر خففت من الشد على عيونها ... وشوي شوي تفتحهن ... اول ما شافت اهي ضحكه خالد عليها ... قُمر انقهرت من موقفه
قُمر: ممكن اعرف انت ليش تضحك
خالد: ههههههههههههه ولاشي
قُمر: صج والله ... يعني مني والدرب انت يالس تضحك
خالد: ايه... تصدقين
قُمر: لا صج ... انا ادري انك تضحك علي بس تدري ان كل الناس لها مخاوفها ... ولو كانت تافهه.
خالد:ههههههههههههه لكن خوفج انتي نادر من نوعه ... تطلع معلوماتج العامه كلها بالخوف
قُمر: تتمنى مثل اللي عندي 
خالد: اني اخاف واهذر ... لا والله ... لو ان شالله اخاف من الصراصير ولا يطلع عندي هالخوف
قُمر باستغراب:............ ليش انت ما تخاف من الصراصير.
خالد حس بالمتعه لاول مرة من زواجه: شلون اخاف من الصراصير وانه عندي مزرعه اربيهم فيها .
قُمر من غير تصديق تطالع خالد: احد يربي صراصير... 
خالد بابتسام: انا 
قُمر: ووين هالصراصير ان شالله بروما ...
خالد: لا بفينيسيا لان جو الرطوبه يناسبها ... 
قُمر تتنهد: الحمد لله ما بنروح فينيسيا
خالد واهو يطالعها بخبث: اصلا احنه بنفعد سبوع هني مباشرة من بعدها رايحين على فينيسيا بقايا المده..
قُمر من غير تصديق: ......................قول والله
خالد: والله
قُمر: لا ابوي مو رايحه مكان فيه صراصير ... مابي اروح ... تردني ديرتي او ردني ميلان وانت اقعد ويا صراصيرك ... 
خالد: لا والله بعرفج على شرشبيل
قُمر: منو شرشبيل 
خالد : الضب اللي عندي .. يحليله هادي ما يتحرك
قُمر: وعندك ضب بعد
خالد : ايه ليش ...
قُمر: صج بدوي ... ما بروح وياك ولا مكان ... اصلا بقعد بروما وانت روح فينيسيا لروحك ... مو رايحه مكان وياك
خالد: انزين وسبايك شسوي له
قُمر: يطلعنا هالسبايك شنو دوده
خالد: لااكبر من الدوده هذا ثعباني المفضل
قُمر حست روحها بترجع وصكت عيونها عن خالد : اللهم يا ملهم الناس بالصبر.. شنو هالريال يربي كل هالاشياء ... يا ربي بموت ... ماااقدر اخذ نفس
خالد ناقع من الضحك عليها واهي تسمعه وتتلوم فيه: حرام عليك لا تضحك علي... مااحب انا هالمخلوقات القرفه.
خالد: ايه انا احذرج ... كلمه ولا حركه من حركات ميلان ومالج الا الصراصير ... 
قُمر: لالا واللي يسلمك ما بسوي شي تكفى ... 
قُمر كانت مصدقه السالفه وخالد يتغشمر عليها لان ما عنده ولا شي من هالاشياء واهو اصلا يخاف منها ..حس بالراحه يوم اكتشف هالقاسم المشترك بينه وبين قُمر ولو انه تافه بس معناته المخاوف نفسها نفسها. وبعد ما سكتت قُمر مرة ثانيه بوقت الهبوط خالد قعد يطالعها واستغل انها كانت مغمضه عيونها واهو يفكر بمدى برائتها ... وحلاوة روحها ... وخفه دمها ... 
نزلوا من الطيارة وخالد هالمرة يسبق قُمر اللي كانت لابسه بنطلون من تحت وباخر عتبه وقف يمسك يدها لان العتبه كان مرتفعه عن الارض شوي.. قُمر يودت يده ونزلت على هدوء مثل ما امرها بس يوم انزلت لصقت شوي فيه وسرعان ما تحركت ..واهي تغطي ويهها بس خالد عرف انها انصبغت بلون الخجل مثل عوايدها ..خذوا جناطهم وركب خالد سيارته الجاغوار اللي كانت مركونه بالباركات.. وراح ويا قُمر لشقتهم بوسط احياء روما الغنيه.. الشقه اللي بميلان كانت ولا شي جدام الشقه بروما .. هني الشقه كانت طابقين ... وكانها بيت ... الطابق الارضي صاله ومطبخ وحمام وركن زراعه كبير فيه حوض ماي ... والطابق الثاني اللي يفصل عن الاول بدرج على طرف بس كان سقف الطابق الارضي مفتوح شوي على الطابق الثاني لذا كان من الممكن ان نشوف الرايح والياي ..
الطابق الثاني كان فيه 3 غرف وجناح فخم ... طبعا الغرفه المقرر انهم يسكنوها كانت الجناح بس قُمر خلت الجناح وقعدت بالغرفه الثانيه وخالد بالغرفه الثالثه.. اللي استاسنت قُمر عليه ان البيت فيه طباخه عربيه ... يعني ما راح تاكل الاكل الاوروبي المايع على حد قولها ... وبتقدر انها تسوي كم طبخه 
بدلت قُمر ثيابها ولبست جلابيه ثالثه هذي كانت هديه من لولوة لها جلابيه فخمه وحلوة ... لونها كان اصفر بلون القرنفل ... فيها تطريز بالخزر اللامع الابيض ولها كم اسباني ..واسع.. وخلت شعرها مهدود على طوله بس يمسكه بروش خفيف لونه ذهبي.. لبست الخاتم اللي عطته اياها عمتها ام خالد وما لبست اكثر زينه لان الحنا كان للحين احمر بيدها ..
دارت بالطابق الثاني وكل مافيه ... فخامه عجيبه عرفتها انها من ذوق عمها ابو خليل لان اللون الازرق رايح على البيت ... التفتت قُمر للبلكون ... فتحته هبت عليها نسمه بارده.. ظلت واقفه بحيث انها ماتكون لابداخل البلكون ولا برع ... وظلت تتنسم الهوا ... التفتت عشان تروح لقت خالد يطالعها ... ابتسمت له على غير عوايدها واهو رد الابتسام ..
خالد : تدرين ان لون الاصفر اهو لون الغرور والكبرياء...
قُمر استغربت: الاصفر لوني المفضل...
خالد: حتى انا ... يعني ...... 
قُمر: قصدك انه مغرورة
خالد واهو يمشي عنها: ما قلت شي ... 
قُمر :لاتنسى انه لونك المفضل بعد... 
خالد التفت قبل لا يمشي: يعني انه مغرور... 
قُمر بويه طفولي: ما قلت شي ... 
خالد ابتسم ونزل على طول واهو يقول في باله: مغرورة متكبرة ... طالعه على مين ماادري
قُمر واهي ترفع حاجب واحد: مغرور متعنتر اكل دواك زين؟؟
نزلت قُمر مباشرة للمطبخ تعاين الطباخه زينا اللبنانيه ... 
قُمر: يعطيج العافيه زينا
زينا: الله يعافيكي مدام ... بدك شي
قُمر: والله خاطري في اكله تشبع ... من يوم ييت ايطاليا وانا مااكل الا الخبز والزبده
زينا: لك يؤبرني الزين انه اطبخ لك احلى طبخات لبنان واخليكي تشبعي منا 
قُمر :الله يخليج يا زينا والله ما فرحت كثر مافرحت يوم عرفت انج عربيه مع ان شكلج اوروبي 
زينا: كلك زوء مدام ... ساعه والاكل جاهز
قُمر: خذي راحتج ... 
طلعت قُمر من المطبخ واهي تطالع الساعه.. الحين الساعه 8:45 بتوقيت ايطاليا ... معناته ان توقيت الكويت 11:45 بس منو صاحي في بيتهم لذا قررت تتصل في بيت عمها ..
دقت على التلفون اللي بالصاله الثانيه... 
ابو خليل: الووووو
قُمر بصوت مرح: هلا باحلى راعي الو بالجهرا كلها ...
ابو خليل: هلا بقُمر بن ضاحي ... هلا هلا والله وينج يا نظر عيني مااتصلتي فيني ولا سالتي عن عمج المسكين
قُمر: ههههههههههه يعلني افداك عمي والله انشغلت بالسفر من منطقه لمنطقه والجو ما يساعد ونادرا ما نحصل الخطوط والله اني ولهت عليكم ياعمي 
بو خليل: الله يخليج يا بنيتي اصيله ... شخباركم بعد وشخبار خالد؟
قُمر ترفع حاجبه من يوم انذكر اسم خالد: ابخير الحمد لله الله يسلمك عمي ... كاهو تبي تكلمه ... 
بو خليل: أي يوبا خليني اكلمه
قُمر (تكلم خالد): عمي يبي يكلمك
تذكر خالد ابوه ... ورد حق حزنه العميق ... وخسارته لندى بسبب رغبه ابوه بس تتناسى هالمشاعر ورد على التلفون 
خالد : الو يوبا.. هلا هلا فيك.. لا يوبا بس.. هههههههههههههه لا يوبا والله صدقني من زمان ابي اتصل فيك بس الخطوط ضعيفه.. شلون.. أي أي.. لا تخاف ..(يطالع قُمر بكبرياء) قُمر بعيوني يوبا.. لا تخاف عليها .. تتدلع... لا يوبا ... ما ندلع بنات ... 
قُمر وقفت تطالع خالد بكل غرور... شقصده هذا ... انا انشد تدليعه .. يولي اهو وتدليعه بستين الف داهيه... 
خالد: ابوي يبي يكلمج ..
قُمر خذت السماعه: هلا بالغالي .... 
بو خليل": شوفي يوبا... أي حركه يسويها خالد لج اتصلي فيني وانه اوريج فيه
قُمر: لاتخاف عمي ... اعوي اذنه ... ما عندنا تدليع احنه للريايييل
بو خليل: عفيه على بنتي الغاليه يالله اخليكم لان وراي باجر قعده مبجر
قُمر: يالله عمي ... تصبح على خير ... سلم على الاهل كلهم 
بو خليل: الله يسلمج حبيبتي ...
سكرت قُمر التلفون وخالد راح يقعد عند التلفزيون.. اهو يدري ان الحين قُمر بعاصفه من كلامه بس اهو كان متمتع بحرب الاعصاب هذي عن الحزن اللي شوي ويمرضه 
قُمر طافت من جدامه : لو سمحتي اخت قُمر
قُمر التفت له: نعم ..
خالد: هاتي لي الطفايه... مااوصل لها ... 
قُمر بنص عيون: ان شالله
عطته الطفايه وتوها بتمشي: العشا شنو 
قُمر: اطباق لبنانيه متنوعه... ليش. 
خالد: لا بس كان خاطري في اكل خليجي ... اذا ماعليج كلافه ابيج تسوين لي قلاص عصير برتقال بارد ... 
قُمر تبتسم بخبث: ان شالله ... تامر امر ....توها بتروح وترد تلتفت... أي اوامر ثانيه ... 
خالد: ايه والله .... ابيج تاخذين قلاص حليب لسبايك ... اكيد يوعان ...
قُمر تذكرت سبايك انه الثعبان: الحيا هني 
خالد : عيل وين بخليها ... ما تستحمل الرطوبه وايد ... افريقيه مو استوائيه
قُمر: انت ماقلت انهم كلهم بفينيسيا
خالد: الا سبايك عزيز علي ..
قُمر: وينه الحين
خالد يرفع روحه وكانه يطلع شي من وراه وقُمر نقزت وراحت المطبخ ..خالد تم ناقع من الضحك عليها.. مسكينه.. والله انها فله.. طلت قُمر عليه وشافته يضحك من قلب وعرفت انه مسوي مقلب فيها ..
قُمر :مرة ثانيه تبي تستخف بدمك مو علي ... على غيري ... فاهم؟
خالد قام وصارت قُمر صفر جدامه : ان شالله عمتي ... بس لو سمحتي العصير... 
قُمر من غير نفس: بثواني يزهب ...
راحت قُمر والتف شعرها كله وياها ... خالد تم يطالعها بحنيه... لين ما دخلت المطبخ بعد نص ساعه العشا كان زاهب ومحطوط على الارض مثل السفرة العادي على طلب قُمر.. وقعدت قُمر تييب العصير وكل شي ليما زهبت السفرة.. خالد دخل غرفه الاكل شاف ان الطاوله نظيفه.. طلع بره شاف السفره زاهبه مثل ماكانت امه تزهبها على الارض ... طالع قُمر وقُمر فخورة باللي سوته
خالد: بناكل على الارض؟
قُمر: أي... وبيدك بعد
خالد:بس انا مااكل بيدي
قُمر: ليش.
خالد: بس ... تعودت مااكل بيدي 
قُمر: اليوم غير ... بتاكل بيدك ... واذا ما قدرت ... انا بساعدك ... 
خالد بدلع: بتوكليني يعني 
قُمر: لا ما بوكلك ... بس بسوي لك اللقمه وانت دخلها ... 
خالد: انتي اللي عرضتني خدماتج ترى
قُمر: وقد كلمتي ... 
قعد خالد متربع وقُمر قعدت على طرف.. اخذت تلف بقطع الخبز باللحم وتغمسها شوي بالصلصات وتخليها بصحن منفصل.. زهبت صحن كامل ودزته لخالد
خالد: يعني مسويه كل شي على ذوقج من دون ما تساليني انا شنو ابي
قُمر حست بالغباء بس القهر من هالياهل .... والله انه يقهر: انزين انت شوف هذا وقول لي شرايك؟
اكل خالد اول لفه وقعد ياكل بكل هدوء واهو عاقد حواجبه ... وقُمر تطالعها واهي واصله لراسها منه ..
خالد: زين ... علامج ماتاكلين اكلي اكلي... 
قُمر تطالع خالد بنص عيون.. هذااللي بيطفرني.. يوم كان ساكت كان يقهر ويوم عصب يقهر ويوم يستخف هم يقهر.. شسوي بعمري.. والله لو على ودي افغصه
خالد في باله.. ان ما خليتج تخلين هالغرور عنج ماكون خالد بن ابراهيم بن ضاحي يا قُمر.. وظلوا ياكلون بشهيه غير عن اكل ميلان إلى كان يفر المزاج ويعكره ... ويوم قام خالد عن السفرة راح للطباخه
خالد: يعطيج العافيه يا زينا
زينا: الله يعافيك استاز ولو ما عملت شي كلوا من الست أمر
خالد: لا والله (يطالع قُمر وكانه ما يدري) قُمر اللي سوت كل هذا؟ 
قُمر تطالع خالد بزدراء وكبرياء : أي استاز ... ماشاء الله عليها بتعرف لكل انواع الطبخ. .الله يهنيك فيها يا استاز
قُمر قامت: مشكورة حبيبتي زينا والله الخير والبركه فيج ... (تطالع خالد) الله يهنيك فيني يا خالد
خالد قبل لا تمشي قُمر: ويهنيج فيني يا قُمر بن ضاحي... 
قُمر تطالع خالد بمثل نظرته ومشت عنه.. راحت غرفتها وخالد يالس يشرب قهوته وزينا تنظف الاغراض من بعد ما شالتهم ويا قُمر.. خالد كان شبعان ومرتاح لاول مرة من زواجه من قُمر بس كان في باله افكار متعدده ومتضاربه وكلها تدور على قُمر.. ليش تغيرت وياي فجأة وكانها تحاربني.. تعاملني بغرور وكبرياء.. علبالها انا اقل منها غرور ولا عزة نفس.. هين يا قمور.. بس احسن جذي عن انطوائها بميلان.. والله ان ما كسرت هالغرور يا قمور ما اكون انا خالد.. خالد ما انتبه لنفسه.. لكن اهو شوي شوي ..ينسى سبب زواجه من قُمر ويفكر بالايام اليايه اكثر واكثر وكانه استسلم لفكرة ان قُمر راح تكون وياه طول العمر ..

الفصل الثاني 
(تحديات(
يغيضني ... بكبريائه...
يلبد الليل علي بنظراته الهازئه ...
يستمتع بتفاعلاتي اللتي لااقدر على اخفائها ...
على عكسه...
احيانا احس انه لا يحس ابدا ...
جسدا بلا روح ...
كم هو صلب ...
وكم هو صاحب خيلاء قاتل...
لا اتمنى لنفسي ان اقع بين يديه...
فهو سيهشمني كالورده...
ويدخنني كالسيجارة النحيله ...
تحدياته مفعمه بالحيا ...
تتراقص عروقي كلها عندما يتحداني ...
ويتحدى غروري وكبريائي ..
لا يعرف إنني أقوى من الصخر ...
واشد باسا من فتي عربي ..
سكرت قُمر دفترها باخر خاطرها تكتبها باليوم.. وقامت عشان تطلع.. صار لها 3 ايام بروما.. طلعت فيها مرتين مع زينا.. راحت المحلات تشتري شويه اغراض وهدايا للاهل ..وبوت من الدو مروة موصتنها عليه.. وكل إلى تشرته لنفسها اهو منديل حريري عجبها موت.. واشترت ازرار ذهبيه للقميص عليها رسم اسد حق خالد.. ظلت تطالع هذا الدبوس ليما اشترته وحسته وايد طايح على خالد ومزاجه.. طبعا شرت الهديه بحسن نيه على الرغم من الحرب اللي قايمه في البيت بيناتهم.. لكن ما تنكر انها تستمتع بها ويا خالد.. دارت بالسوق ويا زينا لان خالد راح يشوف اصدقائه اللي ساكنين بروما .. كلهم عرب.. خالد قال لهم انه تزوج والكل بارك له وهناه وتمنى له السعاده بس اهو ما شكى لاحد.. وانتظرت بس شخص واحد عشان ايي ويخبره كل شي.. سيف ..سيف شاب عماني عاش طول حياته بين روما ولندن.. لانه يتيم ومتهجر برع الخليج وخالد تعرف عليه في احد المناظرات الثقافيه العربيه اللي كان خالد مشترك فيها ..سيف كان يمتلك قوة بالكلام يعجز الكل عن تحديه حتى خالد.. وكان يمتلك منطقيه روعه بالكلام.. تخلي النفس ترتاح بس يتكلم وياه احد ..اول ما وصل سيف حظن خالد وبارك لك وهناه على زواجه لان عرف عن الموضوع من ندى يوم شافها بالجامعه ..
خالد: اااااااه يا سيف شقول لك.. انا خلاص.. حياتي انتهت.. انتهت قبل لا تبتدي ويا ندى وتبتدي وياها الاحلام.. تذكر سيف.. انت كنت الشاهد الوحيد على هذي العلاقه الرائعه الشفافه اللي عمري ما حلمت فيها ولا عمري فكرت اني اطيح بها لكن الظروف يا سيف منعتني من تحقيق اقدس احلامي.. الا واهي ندى ..
سيف: اممممم... خالد ... بكلمك كلام صريح ... من القلب للقلب... انت حبيت ندى لانها كانت البنت الوحيده اللي نظرت لك نظرة عادية غير عن البنات كلهن.. وكانت البنت الوحيده المستعده انها تعترض على افكارك وتسميها بالافكار المنحازة... وكانت البنت المتحررة الوحيده اللي قابلتها بحياتك ... محد يعترض يا خالد ويقول ان ندى غير.. بالعكس ندى قدرت انها تدخل قلوب الناس كلها ... بس هذا مو معناته ان اذا ما انكتب لك نصيب تعيش كل حياتك وانت راسم فكرة ان ما كانت ندى لك انت ماراح تكون لاحد غيرها ... وبنت عمك... انت فكرت فيها ...اهي الضحيه اهني يا خالد ... 
خالد: ادري يا سيف ... انت ماتعرفها .. قُمر ياهل ... والله ياهل عمرها ما يزيد عن ال18 سنه بس مخها اهو اللي مكبرها ... ساعات احسها مثل ندى بس بسرعه اغير رايي لانها ترد الياهل الصغيرة اللي مااستحمل فكرة انها تكون زوجتي 
سيف: هذي خيانه باطنيه ياخالد 
خالد: تقدر تعطيني حل يا سيف
سيف: أي اقدر ... انسى ندى ... ولو ان نسيانه صعب وهذا الشي الكل متفهمه بس ... ندى لازم تنساها مثل ... مثل مااهي تنساك.
خالد باستغراب: تنساني؟ شلون تنساني
سيف وكانه غلط بالكلام: لا ماكان قصدي ... انسى كلامي ياخالد ... لاتعيرني اهتمام ... انا نفسيتي تعبانه شوي واحس بانقباض ...
خالد اللي حس انه كان اناني وما سال عن ارفيجه: خير يا بو سعيد ... علامك متضايج
سيف يبتسم: لا ماعليك يا بو وليد ... ها ... انت بروما يعني لازم تتعشى ويانا 
يرن تلفون خالد ... قُمر المتصله 
خالد من غير نفس: هلا قُمر
قُمر: هلا فيك ... خالد متى بترد البيت ...
خالد: ماادري قُمر يمكن ماارد 
قُمر: لا بس لان احد اصدقائك عرف انك بروما واتصل فيك خذ رقمه عيل ..
خالد تثلج من بروده قُمر تجاهه بس ما يهمه: جم الرقم؟
قُمر: الرقم *******
خالد: انزين قُمر ... 
قُمر: مع السلامه ... 
خالد: الله يسلمك
سكر خالد الخط عنها 
خالد: تبيني افكر فيها ... اذا اهي اضطرت للزواج مني واهي اللي طلبت مني اننا ننام في غرف منفصله ...
سيف: سولف لي عنها ... باين عليها لغز
خالد : شقول لك يا سيف.. قُمر بنت ولا كل البنات ... جميله ... والله جميله ما شفت مثل جمالها ببلاد.. بس وايد مغرورة ... عزيزة نفس ... ربيبه يدي الله يرحمه وابوي يموت عليها ..يسميها قُمر بن ضاحي ليش انها البنت البيضه الوحيده والباجيات قُمر.. بصراحه قبل كنت اسمع عنها ما كانت تدخل قلبي.. جسوم يقول لي عن سوالفها بس ماعيرها انتباه احسها وايد متكبره وشايفه حالها 
سيف يقول في باله (الطيور على اشكالها يا خالد): وانت ما تلاحظ أي قاسم مشترك بيناتكم؟
خالد: شي واحد... تخاف من الحشرات والزواحف مثلي ... غير هذا ... ما ادري...
سيف: ماتدري؟
خالد: لا ماادري
سيف: متاكد
خالد: أي متاكد.. ليش انت شايفها تقاسمني شي مشترك ..الا اقوللك ... بعزمك اليوم على العشا ... ما ودي اتركك هني ولا اتركها بالبيت لروحها مع انها نادرا ما تشتكي ويمكن تفتك من وجودي بالبيت
سيف: لا يا خالد ماابي اضيج عليها
خالد: لا ماعليك منها تحب تشتغل والطباخ هوايتها ... 
سيف: شدراك
خالد يبتسم: لان ابوي موصنها علي اهي تنفذ أي شي اقولها لها ... وانا ابي انزل غرورها ... اللي ابيه تطبخه من دون أي كلمه ..
سيف : ههههههههههههه صج انك شرير
خالد: ها شرايك بتيي ولا لاء
سيف: يالله نروح ومرة وحده ناكل اكل غير اكل المطاعم.
خالد: يالله عيل 
اتصل خالد في قُمر
خالد: الو قُمر ... انا بتعشى بالبيت بس ابيج تطبخين لي عشا سنع
قُمر اللي على اعصابها من خالد المتقلب واهي تتكلم بكل برود عشان لا يحس: ان شالله
خالد يغمز لسيف: أي مو تفشليني وياي ارفيجي سيف ... ورينا فنج يا قُمر بن ضاحي
قُمر واهي تمسك الطوفه من القهر: ان شالله تامر امر يا استاذ ..
خالد: أي اخر شي ... حاولي انج تاكلين بالمطبخ اقصد بدارج عشان ارفيجي ياخذ راحته..
قُمر تدعي عليه اهو وارفيجه: ان شالله اوامر ثانيه
خالد: ولاشي سلامتج...
قُمر: مع السلامه 
خالد : الله يسلمج 
سكر خالد الخط واهو يضحك ...
سيف: علامك ... 
خالد: احسها اللحين تغلي من الحمق ... والله حلاتها واقفه يمي .. تدري شلون شكلها يصير.. اعجوبه 
سيف: هااه... توك تقول ما تقدر تحس فيها وماادري شنو
خالد: الا هني ... بالتحدي ... يالله نتمشى لبيتنا مو بعيد وايد ولين وصلنا راح يكون كل شي زاهب 
سيف: يالله قمنا ... 
قامو خالد وسيف وفجاه كل شي بدى يدور بعيون خالد لدرجه انه اصطدم بالطاوله اللي جدامه وانلوت ريله من قوة الضربه
سيف يحمله: سلامات خالد ... علامك عسلا ما شر
خالد يحاول يبلع ريجه .. يحس بدوخه كبيرة..: لا مافيني شي .. بس تعبان ..
سيف: راجعت الطبيب ؟
خالد يوقف واهو يمسك الدرابزين: لاتخاف.. دورة بسيطه .. ماكنت ارقد زين باخر الايام .. ما له داعي للطبيب
سيف: متاكد؟ 
خالد: أي متاكد يالله نروح على تعصب قُمر .. 
سيف يطالعه بقلق: يالله نروح 
قُمر عطت زينا اجازة اليوم للساعه 8 بعدين ترد عشان تدخل الاكل للضيوف.. قعدت تتحرطم على خالد وبروده وثقل دمه.. صج انه يقهر.. لين اتصل فيه يعصب ولين يتصل يتامر ... انا مكلفه فيك ولا في ارفيجك والله لو ما محبتي للطباخ جان ما شفت شي ..لكن انا الخبله اللي ما عطتك ويه مو عشان شي عشان عمي الغالي.. ماادري اللحين ازيد من الفلفل اخليك انت وارفيجك تروحون فيها ... قعدت تضحك واهي تتخيل خالد يتولول من الفلفل... طاف الوقت واهي مشغله المسجله بشريط اغاني منوعات ناعمه مسويته لها اختها مروة حق سيارتها لين تدربت.. حتى السواقه انحرمت منها.. بس بتحاول ويا خالد يخليها تسوق بالمستقبل.. قاعده تسمع اغنيه زمان واهي ما انتبهت بدخله خالد.. كانت تغني ويا المسجله بالمطبخ وتهز شوي بالغشمرة لان الاغنيه كانت وايد حزينه ومافهمت لها شي.. خالد تم واقف مكانه يطالع قُمر.. كانت لابسه برمودا جينز وقميص خفيف قصير ورافعه شعرها تحت منديل لافته على راسها.. واهي ترقص ..التفتت لخالد واهي تحمل صحن بيدها ومن الصدمه طاح الصحن من يدها.. سيف كان توه بيقعد ورد وقف مكانه ..
قُمر كانت واقفه مكانها مثل المجرمه وخالد استغل طفوليتها .
خالد واهو يقصر على صوت المسجله: ممكن اعرف انتي ليش ترقصين...
قُمر بذنب: ماكنت ادري انك بتيي اللحين ... قلت يمكن تتاخر ... (كانت مصطبغه من الحيا اولا من لبسها وثانيا من الموقف وثالثا لانها انعجبت بشكل خالد الغير مهندم... كانت لحيته بارزة شوي ... وعيونه تلمع ... ويبين جنان بالاسود ... الهوا نفعه لان ملامحه متغيره 180 درجة..)
خالد من طرف ثاني ضاع بجمال قُمر ..لاول مرة كانت تبين طبيعيه ... من غير أي اضافات على نفسها ... ونعومتها الانثويه طاغيه على الجو ... وخدودها من حرارة الفرن مكتويه.. لكنه ما رحمها من التانيب...
خالد: لابسه هالثياب اللحين شلون بتطلعين جدام سيف وتسلمين عليه ... ووين زينا
قُمر بحزن: عطيتها اجازة تشوف اختها لانها ربت وانا ما توقعت ترد بهذا الوقت ... وارفيجك ماله داعي اسلم عليه؟
خالد: انزين يالله انه باخذه الصاله الثانيه وانتي طلعي بدلي ونزلي اوكيه..
قُمر: انزين ... 
راحت قُمر وقبل لا تطلع وقفها خالد: من الريحه باين ان الاكل حلو من ريحته
قُمر والدمعه بعيونها: شكرا
خالد: يالله عاد ... تدرين انتي مو حلوة حيل لين تبجين ... تلوعين الجبد
قُمر خلاص انهارت وراحت دارها وخالد يضحك عليها . ياهل ياهل .
سيف: عسى ما شر يا خالد اشوف اصوات تكسير
خالد: لا ماعليك دفعه بلا ... حيالله بو سعيد
سيف: الله يحيك
خالد: قوم بالميلس عند الحوض احسن من هني 
سيف: يالله ..
راح سيف ويا خالد واول ما سمعت قُمر صوتهم بالصاله الثانيه ركبت الدري الا وزينا وصلت ... اشرت لها قُمر اتروح المطبخ تشوف الاكل.. قُمر ركبت لغرفتها واهي حزينه.. سحبت لها تاول تاخذ شاور وتفتك من ريحه الطبخ ... طول الوقت واهي تفكر بخالد.. ليش يعاملها جذي.. ساعات حنون وساعات كاره حياته وساعات يحر دمها واعصابها.. ولا عاد لين تكون بموقف محرج يستغل احساسها بالذنب ويقعد يزيد عليها صعوبه الموقف.. ليش يعني اهو يتونس ليما يسوي لها جذي... تعوذت من بليس وقعدت تسحي شعرها ... وخالد يجول في بالها ... ماتدري ليش حست ان خالد مريض.. مريض نفسيا اكثر من مااهو جسمانيا . دق قلبها بالخوف على خالد .. اهو ماكان طبيعي .. لونه اصفر ووايد يدخن وما ياكل زين .. حبيب قلبي.. انتبهت لكلامها.. شقاعده تقول .. تحاول تطرد هالشعور بس ماتقدر ... وايد خايفه عليه ... من اول ما صلوا روما واهو متغير ... حزين وكئيب... لبست الجلابيه اللي لبستها اول مرة من زواجها وحطت لها مكياج وردي هادئ جدا ومن الصعب احد يلاحظه بس خلا بشرته تكتسب لون رائع... لبست شال وردي وغطت شعرها زين.. ونزلت.. خالد وسيف كانوا مخلصين عشى مع ان خالد ما جاس الاكل ...كانوا قاعدين بالصاله الرئيسيه وراحت لهم .. خالد وقف وراه سيف
خالد: هلا قُمر قربي ... 
قربت قُمر واهي تبتسم ... 
سيف: شخبارج اختي الف مبروك
قُمر بحيا: الله يبارك في حياتك اخوي ... شخبارك ان شالله ابخير؟
سيف اللي ارتبك من جمال قُمر: الحمد لله ابخير انتي شخبارج
قُمر: ابخير الحمد لله ... صار لنا مده بروما وتوني اعرف عنك شي ...
سيف: توني راد من لندن قبل يومين وعرفت بوجودكم هني ...
قُمر: هلا ومرحبا فيك زين اننا نشوف احد من اهلنا ببلاد برع... تشرب شي اخوي
سيف: مشكورة الله يخليج 
قُمر: لا صج تبي قهوة نقهويك 
خالد: لازم تذوق قهوة قُمر احلى عنها ماكو
قُمر التفت لخالد مستغربه واهو يبتسم لها ..
سيف: انجرب ما ورانا شي ... 
قُمر: دقايق وازهبها لك 
قُمر راحت المطبخ وسيف يطالع خالد بعجب وخالد يضحك له... راح خالد ورى قُمر المطبخ
قُمر: خير
خالد: الخير بويهج بس حبيت اقولج اننا بنطول بروما شوي اكثر من ااسبوع من بعدها بنروح فينيسيا...
قُمر: على راحتك ... روح لرفيجك
خالد: لاتخافين عليه ... يعرف للبيت احسن مني ومنج . 
قُمر تضحك لخالد.. واهو يتنسم عطرها ...شكثر قُمر حلوة... شلون كان عمي عن جمالها... وايد ناعمه ووايد خلابه ... قعد يلعب في طرف شالها وقُمر ماتحس.. التفتت له شافته ميود شالها ... طالعته بنظرات حيرة واستغراب... 
خالد: قُمر .. اشكرج على كل اللي تسوينه ... واذا انا ضايقتج بشي . .سامحيني ... غصبن عني
قُمر والغصه بحلجها من كلام خالد اللي زيد من خوفها عليه: مسموح ياخالد ... من دون ما تقول ...
خالد ابتسم وطلع ويا قُمر واهو يحمل الدلال واهي تحمل الفناييل ... سيف شرب القهوة ومدحها ومدح الطباخ اللذيذ
سيف: مبين عليج تعودتي على ايطاليا
قُمر: سهل انك تتعود عليها بس روما وايد احسن عن ميلان ... الجو اريح واكثر نقاوة
سيف: أي والله بس ما شفتي شي للحين ما رحتي فينيسيا ... راح تتحيرين في جمال المنطقه ...
قُمر: مبين عليك خبير في ايطاليا
خالد: سيف عاش حياته مابين ايطاليا وانجلترا لذا اهو خبير 
قُمر: وانت من وين بالاصل
سيف: عمان 
قُمر: تدرس هني
سيف يبتسم: اعيش هني اكثر من ماادرس
قُمر: ليش وديرتك...
سيف: مالي احد فيها.. انا يتيم الابوين وما عندي اخوان لذا ييت هني ببعثه وللحين قاعد اشتغل وادرس بنفس الوقت بس اللحين طالع اجازة والدراسه توقفت ..ومن جذي ييت روما.
قُمر: حياك الله اخوي ... 
قعدوا يتكلمون شوي وبعدين استاذن سيف عشان يروح ... 
خالد: خلني اوصلك للبيت 
سيف: لا والله المسافه ماهي طويله وابي امشي شوي من بعد هالعشا اللذيذ
ابتسمت قُمر ووجه لها الكلام: يعطيج العافيه اختي مرة ثانيه والله انج رديتني لايام السلطنه ... 
قُمر: أي حزة تحس انك تبي تاكل اكله خليجيه بس خبر خالد وانا اسوي لك اللي تبيه
سيف: ههههههههه بدخل على طمع ... عيل من اللحين خاطريه في برياني وخاطري في مهلبيه وخاطري في ......
خالد: شوي شوي ... لا يكون مرتي شيف ولاادري ... خلها تتعب بس عشاني
قُمر انصبغ ويهها وبينت بخجل العروس من كلام خالد وسيف يبتسم: الله يهنيك يا بو وليد ويا اختي ... خلاص اختي من يوم ورايح صار لج اخو ويحميج أي حركه يسويها خالد اشتكي لي وانه حاظرن لج ... 
قُمر:ما تقصر خالد مو مقصر وياي ... وان قصر ... اخبرك ان شالله
سيف: يالله برختصكم
قُمر تمت واقفه مكانها وخالد راح ويا سيف ... وقفوا على العتبات الخارجيه...وبعد ثواني بالصمت يدخنون فيها .. 
سيف: تبي الصراحه
خالد: هاتها ...
سيف.: مع بنت مثل قُمر ... لازم تنسى ندى ... 
خالد: ولا بالاحلام
سيف: فكر ياخالد
خالد من غير نفس: يصير خير يا سيف 
سيف: يالله في امان الله
خالد: في حفظ الرحمن ...
راح سيف وظل خالد برع يدخن زقارة ثانيه ما كملها وطفاها لانه حس بلوعه.. دخل البيت وما لقى احد ... راح المطبخ ولقى قُمر توري فحمه عشان تدخن البيت بالبخور عن ريحه الاكل 
خالد: لازم تحسسين الكل ان حياتنا مثاليه
قُمر باستغرااب: شقلت انا... 
خالد: لا تفكرين ان سيف غبي وما يفهم ... 
قُمر: يفهم شنو
خالد بسخريه: ما تدرين يعني ... بس عيل ..
قُمر: ليش ما تقول لي 
خالد: انتي الفطينه هني .. ولا انه غلطان ؟
قُمر ظلت واقفه مكانها .. توه يتكلم بهدوء .. طلع ورد بمزاج ثاني .. الله يعينني عليه .. 
راح قعد بالصاله وقُمر مشي بانحاء البيت واهي تدخن البيت بريحه عجيبه ... خدرت خالد وخلته يرقد على الكرسي ...كان شكله تعبان ويعرق بزياده.. طالعته قُمر وتبخر حمقها عليه كله .. زيدت البخور وراحت غرفه خالد ... بخرتها وبخرت الشراشف ورشت عليها بعد من المرش اللي امها عطتها اياه.. مع انه ما يستاهل بس اهي عاذرته لانه مو على طبيعته..طلعت من الغرفه ... غطت المبخر بتراب وراحت دارها تييب العلبه اللي فيها الدبوس اللي شرته ... خالد توه بيدخل حجرته ونادته قُمر
خالد بتعب: هلا
قُمر: اليوم رحت السوق ......... وشريت لك هذا الدبوس 
خالد اخذ العلبه وقعد يفج الشريط عنها وفتحها ... شاف دبوس انيق ذهبي عليه نقش اسد
طالع قُمر بسخريه: اسد؟ شالمقصد
قُمر ببراءة: ولا شي ... بس عجبني 
خالد: عندج شي قوليه لا تلعبين وياي العاب... مالي خلق للالعاب
قُمر تحيرت... ما سوت شي ... ما كان قصدها شي ... وقفت مكانها ساكته ... خالد عصب وصرخ فيها
خالد: بحق الله تكلمي قُمر ... مليت من سكوتج ... كلميني خليني احس انج حمقانه معصبه عن هالبرود.
قُمر انتفضت من صرخه خالد .... ليش يصارخ علي ... هذا يزاي لاني شريت له هديه ... قُمر توها بتروح غرفتها مسكها خالد من ذراعها
خالد: قُمر حرام عليج ... بس خلاص...انا مليت انتي ما مليتي 
قُمر بعذاب: ماادري انت شنو تقصد يا خالد ... كل اللي سويته اني شريت لك دبوس بطيبه نيه وانت تيازيني بالصراخ ... ما قصدت شي ... والله ما قصدت شي ... راح صوت قُمر بالبجي
زادت عصبيه خالد: بس .. سلاحج .. بتبجين اللحين بدال الكلام 
زاد خوف قُمر والبجي : والله مو قصدي شي .. 
خالد رد حق عقله.. انه شسويت.. منقهر واحط حرتي في هالبنيه اللي مالها ذنب ... اهو اليوم مو طبيعي .. من اول ما صحى .. وكلامه ويا سيف رداه حق ايام اول .. يحس بالفراغ.. بالحزن .. بالقهر واللوعه بس قُمر مالها ذنب ..خفف قبضته من عليها 
خالد: قُمر انا ....
قُمر ما خلته يكمل وراحت لدارها واهي تبجي من خاطر على كلامه.. خالد رمى الدبوس على الطوفه ودخل غرفته وصفق الباب بقوة..يحس نفسه تعبان .. ما يقدر يستحمل اكثر ... وايد من الضغوطات عليه ... يعيش مع بنت بالكاد يحس فيها ... نوبات غضب لا مبرر لها تصيبه ... حرب اعصاب مع انسانه كل اللي ارتكبته انها وافقت على الزواج منه ... لاول مرة خالد يطلق العنان لنفسه... بدى يبجي مثل اليهال ... واهو قاعد على الارض ... يحس بالاختناق .. وكانه بيموت ... ما يقدر يتنفس ... يصرخ من داخله.. كافي.. كافي.. وصل صوته لعند قُمر اللي وقفت على باب غرفتها اول ما سمعت صفقه الباب... وقفت عند باب غرفه خالد واهي تبي تدخل بس تخاف يصرخ عليها ويوم سمعته يبجي عز عليها الموقف وايد ودخلت من دون استذان... 
كانت الغرفه مظلمه ... فتحت المصباح الجانبي وشافت خالد على الارض قاعد.. راحت عنده واهي تقعد على ركبتها
قُمر بصوت حزين: خالد علامك ..
خالد ما يرد عليها 
قُمر: خالد انا اسفه ... والله ما قصدت شي يوم شريت الدبوس ... لا تبجي ياخالد ...دموعك غاليه علي .... يعز علي يا ولد عمي اشوفك جذي وانا السبب (بدت قُمر تبجي من الخاطر واهي تلوم نفسها (
خالد التفت لقُمر: قُمر انا وايد تعبان ... حيييييييييل تعبان ... مااقدر استمر اكثر ... ماااقدر 
قُمر: بسم الله عليك حبيبي ما تشوف شر ... فيني ولا فيك ... قول لي شمضيق عليك 
خالد لا شعوريا ينزل جسمه على ريل قُمر واهو يتنفس بسرعه: كافي قُمر ... حرام اللي سووه فيج وفيني ... حرام ... 
قُمر ما تحركت.. خلته مرتاح على ريلها مثل ماايبي ... وقعدت تبجي وياه ... تبجي على حال ولد عمها ... اهي حست ان تصرفاته غريبه ومو من الممكن انها تصدر من انسان مرتاح نفسيا ... خالد كان تعبان وايد ... بس محد يدري عنه ... شوي شوي كان يهدى وتنفسه يهدى وياه... ليما راح بالرقاد ... قُمر قعدت تمسح على راسه واهي تقرى عليه بايات من القران ... اهو هدى لكن اهي ما هدت ... وايد صعب عليها انها تشوف خالد يبجي جذي ... تعبان ومحد يدري اللي فيه ولا احد يهتم فيه ... لامت نفسها على انانيتها وتخسير الوقت كله في التفكير بخلاصها منها واهي ماتدري اهو اشفيه ولا تعابله ... 
وعدت نفسها انها راح تدوس على رغباتها وتحاول تسعد خالد قد ما تقدر حتى لو اهو رفض هالشي ... راح تحاربه ...ومن دون ما تحس قُمر او تنتبه ... شعور غريب بدى يزحف في اوصالها ... يدب الدفئ والراحه بكل انحائها من دون ما تعرف شنو تسميه ... 
تقدرون تسمونه انتو.. يا ترى شراح يصير بين قُمر وخالد اللحين ... هل راح يتعاافى خالد من نكسته ... ولا راح يضطر انه يكمل حياته ويا هالتعب العجيب.

الجزء الرابع
الفصل الأول
صحى خالد من النوم واهو راقد على الارض ... راسه مريح بوساده صغيرة ومغطى بلحاف فراشه ... فتح عيونه على وسعهن من الراحه العجيبه ... قعد يتذكر اللي صار البارحه ... شصار وخلاه يرقد على الارض... تذكر نوبته ... وكلامه لقُمر .. وتذكر قُمر كانت تبجي.. وصوت قُمر بالقران ... كل هذا كان اكثر من طاقته ... قعد شاف نفسه لابس نفس ثيابه الامسيه ... معناته انه ماتنبه من الرقاد حتى حق الصلاه.. قام بسرعه عند الحمام غسل ويهه وتيدد وقف عند باب الحمام لان دوخه يديده هاجمته.. خفت الدورة وقعد يصلي فرض الفير.. يوم خلص صلاه طلع بره.. يشوف اللي صاير بالبيت.. كل شي كان هادئ.. المسجله تشتغل على صوت القرأن.. وعود دخون مورى معطر البيت ...راح عند غرفه قُمر ... الباب مفتوح ولا احد داخل.. قعد يطالع غرفه قُمر ... المناديل بكل طرف.. وريحه الياسمين ..عطرها المفضل.. طلع من الغرفه ونزل تحت.. راح عند المطبخ.. ما شاف احد ..التفت للطاوله شاف ريوق زاهب.. زبده ومربى وقطع توست ساخنه للحين وقلاص عصير برتقال وفنيال قهوة تركيه متروكين.. وكانه مزهب له.. قرب شاف ورقه فتحها (لا تستهم علي ... طلعت ويا زينا بمشوار ... ربع ساعه وبرد انت تريق فيها ... قُمر).. تطمن خالد.. طوى الورقه وقعد ياكل.. حاول ياكل بهدوء واهو يطالع الساعه.. كل لقمه وعيونه على الساعة.. متى بترد قُمر.. محتاج يكلمها.. يشرح لها موقفه الامسي وياها.. يحاول يتذكر.. هل قُمر دخلت غرفته اهو كان يحلم ..كان راقد على ريلها.. واهي تقرى عليه قرآن ... كل هذا صج ولا حلم. .. ما كمل الريوق لانه حس باللوعه وكان معدته مسدوده .. ما يقدر يدخل أي شي ..
دخلت قُمر وزينا وهن حاملات اغراض باياديهن ...
زينا: صباح الخير استاز خالد ... نوم العوافي 
خالد : الله يعافيج زينا صباح النور 
قُمر كانت واقفه تطالع خالد ..بنظرات.. وبطريقه غير عن كل مرة.. هالمرة عيونها وكانها تدور على شي بويه خالد.. كان شكله مرتاح بس لونه ما تغير 
زينا : عن ازنك استاز بدي اروح احضر بريك فاست للست 
زينه راحت المطبخ وقُمر ظلت واقفه مكانها 
خالد: صباح الخير
قُمر بصوت مخملي: صباح النور ... شخبارك
خالد: ابخير الحمد لله... انتي شخبارج
قُمر بمرح : تمام ... عال العال ...
يطالعها واهي تدخل الاغراض المطبخ: وين رحتي
قُمر من داخل المطبخ: ولا مكان ... بس تسوقنا بالسوبر ماركت ... 
خالد: جان قلتيلي بروح وياج ... ماكو جمعيات عربيه
قُمر تطلع من المطبخ:  بلى ... توهم فاتحينها ... زينا قالت لي عنها ... لوتشوف الاغراض وكانك عايش ببلد عربي . 
خالد يبتسم لها ... قُمر اليوم غريبه ... على غير عوايدها ... مو نفس قُمر كل يوم....
قُمر كان قلبها يدق .... خالد شكله مرتاح بس كانه ضايع لو على كيفها تروح يمه وتلمه.. عن هذا الاحساس اللي فيه بس ما تبي تضايقه.. اول ما اوتعت بالفجر واهي راقده ومسنده جسمها على طرف السرير خالد كان راقد على الارض بدال ريلها.. خذت وساده من وسايد الفراش وحطتها تحت راسه وخذت اللحاف وغطته.. كان راقد بهدوء.. وكانه ما رقد من سنين.. قعدت تطالعه واهي تمسح على شعره.. لاول مرة.. بذيج الليله.. حست ان لها حق على خالد ..انها تلمسه.. وتحسس فيه ... وانه من حقه انها تعامله بطيب وحنان ندمت على افكارها تجاهه ... والحرب اللي قومتها عليه من دون أي سبب.. كانت تحس بملايين من المشاعر تجاه هالانسان الغريب الاطوار بس ما عرفت شلون تقولها لذا.. اكتفت بانها تمسح عليه وتردد كلمه وحده.. سلامتك حبيبي ..وطلعت ويا زينا وطول الوقت وبالها ويا خالد ... حتى انها زهبت له الريوق قبل لاتطلع عشان ان تنبه من الرقاد يلاقي شي ياكله.. ماتدري اهي شنو صار فيها.. عاصفه هبت في حياتها ليله امس ... شوق وحنين اجتاحوها للبيت ... ما تدري وكانها تاركه شي عزيز على قلبها بالبيت.. واول ما شافت خالد يوم ردت البيت بدنها كله اقشعر.. كانت تردد الكلمه نفسها سلامتك حبيبي من دون أي استغراب بس يوم شافته حاولت انها تردد الجمله واستحت.. خالد حبيبها ؟؟ شلون ممكن يكون خالد حبيبها ..قعدت تثرثر وياه عن السوبر ماركت واهي تدري ان مشاعرها ضايعه.. من كثر ما كانت متوترة كانت توزع الابتسامات على كل شي ..
قعد خالد بالصاله التابعه لحوض الماي واهو يشرب قهوته.. يفكر شلون يفتح سالفه امس.. يبي يستفسر عند قُمر ..اشصار اش ما صار بيناتهم..مستحيل يكون كل اللي يفكر فيه مجرد حلم.. اهو حس بوجود شخص ثاني معاه.. يمكن كانت ندى لكن استبعد هالفكرة اللي حس انها سخيفه نوعا ما ..دخلت قُمر الصاله بهدوء سحبت المبخر عشان توريه مره ثانيه وبروحتها ابتسمت لخالد اللي خلاص مل من هالهدوء الغريب.. راح وراها المطبخ ..
خالد: قُمر
التفت له: لبيه
خالد: ..................... قُمر .... شصار امس؟
قُمر ارتعشت شقول له: .... ما صار شي ... 
خالد : انا حاس ان امس صار شي غريب لي.. ادري اني فقدت اعصابي وناجرتج وقعدتي تصيحين ... من بعدها انا دخلت الغرفه وانا معصب و.................. ما كنتي وياي بالغرفه
قُمر تغيرت الوانها ...... بس لازم خالد ما يعرف انها كانت وياه امس 
قُمر: . لا .... اهو صج انك عصبت علي ... بس عادي مو اول مرة ... بس ما كنت وياك بالغرفه 
خالد بعيون ضيجه: متاكده
قُمر تحس روحها بتطلع منها ما تعرف تجذب: اكيد ... 
خالد : زين ....انا باخذ لي شاور سريع وراد 
قُمر بهمس: على راحتك ... 
طلع خالد من المطبخ وقُمر تاخذ نفس عميق ... كل شي ولا يدري خالد انها جزئيا رقدت معاه بنفس الغرفه ... ترى بتموت من الحيا..
راح خالد غرفته ياخذ شاور ويمكن يرد يرقد لانه شوي تعبان ... وبالفعل ... راح خالد في سابع نومه من بعد الشاور ... قُمر ظلت تسولف ويا زينا واهن يطبخن ويعدلن ويضحكن
زينا: ايييييه ستي ... اشوفك اليوم محلوة زياده ... 
قُمر بحيا: يبين علي
زينا: ايه ياستي ... طلعي ع خدودك متل الجمر يغزي العين
قُمر: هههههههههههههه يا زينا والله ماعندج سالفه 
زينا: هههههههههههههههه يا ستي ... ايجا اليوم اللي كانن خدودي متل خدودك ... كانت احلى فترة بعمري ووبيزل اعز وئت بحياتي 
قُمر: شلون 
زينا: مشي ينفهم ستي ... هايدا كلو بيد الله ... والحمد لله انتي عندك اياه
قُمر: ها زينا ... تتكلمين بالالغاز والله مافهمتج
زينا: راح ايجي اليوم اللي بتفمين فيه عليي ... بس الاستاز ما عم يعجبني لونه .. هيكي شكله مريض
قُمر بخوف: انا بعد احس جذي.. اخاف اقول له يروح لدكتور .. 
بالكويت وتحديدا منطقه الجهراء.. وبالاخص منزل بو خليفة والد قُمر.. مروة ونوفه خوات قُمر قاعدات بدار اختهن اللي راحت واهن يتسمعن الاغاني ومنسدحات على سريرها ..
نوفه: ايييييييييه يا قُمر ... خذاج دون جوان العايله وحرمنا منج 
مروة : أي والله .... ما حسيت بعمري اني بشتاق لقمور جذي الا اليوم ... لها وحشه الكريهه... مااتصلت اهي؟
نوفه: بلى اتصلت مرتين بس ومرة بعمي بو خليل ومن بعدها ولا سمعنا عنها شي ... تايهه في الحب ويا خالد ...
مروة : مااظن ... خالد ما كان يبين عليه ابدا انه يحب قُمر ولا يحس بشي تجاهها ... لاتنسين عاش بلندن اربع سنوات 
نوفه: يعله المرض وين يلقى مثل قمور والله ماكو احلى عنها ولا اخف دم منها ... طالعه على اختها ... الغاليه العزيزة
مروة بخبث: شكرا يا نوفه ما دريت اني عزيزة عليج جذي
نوفه: فري ويهج من ياب سيرتج ... انا اقصد نفسي واعليااا
مروة : والله اننا ينينا نمدح روحنا من ظل لنا والله... لطوف وراحت ... خلوف بالغصب نشوفه ولا طلال هذا امي غسلت يدها منه ... ظلينا بروحنا ... قبل قمور كانت سبب عشان اننا نقعد هني وللحين راحت 
نوفه تمسح عيونها لانها وايد تحب قُمر: شرايج نتصل في ريمو يمكن تعرف رقمها ... 
مروة : مااظن ... يمكن عمي جاسم يعرف...؟
نوفه: او لولوة
مروة ما تحب لولوة وايد: وخيييييييييييييع الا هذي القرفه ... والله اني مااشتهيها تقهرني لا واكثر لبست فستان بلون فستاني 
نوفه: بالصدفه
مروة : ما عليج منها ... وشفتيها اهي ويا العقد اللي يوا وسيمه وماادر ي منو .... يا ملقهن يلوعن الجبد ... 
نوفه : لانهن ما يعطونج ويه من جذي ما تحبينهن... ولا عمرج حاولتي انج تكونين صداقه وياهن
مروة بغرور : انا.. مروة بن ظاحي حفيده سبع ونوفه الله يرحم ثراهم ..اكلم هالاشكال ... مينونه . .لو تخلى الدنيا من البنيات ... مااجرب حذالهن 
نوفه: خلي عنج هالسوالف وقومي نروح بيت عمي بو خليفه نيلس ويا ريمو 
مروة : والله فكرة قومي نخبر الوالده
قامن البنيات وطلعن من الغرفه الا وطلال بويهن
نوفه: الله الله على الزين ... طلول بن ظاحي ... شتسوي بالبيت
طلال: ياي اطالع ويهج يالدبه ... انسان وراد بيته شنو حرام
مروة : مادرينا ان لك مكان غير البر والمعسكرات ...
طلال باشمئزاز : يعني كان لازم قُمر اللي تروح وانتي تبقين ... 
مروة : من حسن حظك يا تعيس الحظ 
نوفه: طلال شرايك نروح بي عمي بو خليل
طلال: ليش... مالي شغل انا اروح هناك وبعدين تعبان حيل ياي اتسبح وارقد وارد البر حق رفجاني 
مروة : اللحين منو اهم احنه ولا ربعك
طلال بتفكير: امممممممم تبين الصج ... ربعي لاني مااشتهيج ولا اطيقج ولا ودي ايلس وياج مكان واحد ياام كشه.. نوفو لا تماشينها هذي الجرذيه خليها بلا ارفيجات ... lonely
نوفه تضحك ومروة تكمل دربها لتحت: الله واللونلي ... لا يسمعك احد بعدين يغزي بلاد برع ... 
طلال: مااشتهيها مستحيل هذي تكون اختي ... 
نوفه: بس اهي ولا كلنا
طلال: بس اهي وانتي 
نوفه: حرام عليك طلول انا مالي احد غيرك انت وقُمر 
طلال: ايييييييييه على قُمر ... قُمر بن ظاحي ... بيتنا اظلم بلياها ... يسعد فيها المغرور خلود
نوفه:ليش كلكم تقولون عنه مغرور
طلال: ما شفتيه لانج يا نوفه شلون كان بالعرس ... وكانهم غاصبينه ... ولين يبتسم يبتسم بكبرياء وكان الناس يطرون عنده ... ألوحيد إلى يقدر عليه اهو ابو الاسباع جسوم
نوفه: أي ولله فديته عمي حبيب روحي ... انزين طلول انزل تغدى ويانا اليوم ... 
طلال: ماابي ... ويا مرووو الخايبه ما بقعد مكان 
نوفه: خليفه ولطوف بيتغدون يعني ما راح نكون لوحدنا وياها ... 
طلال: I`ll think nofa then I`ll tell you ok
نوفه: يحليل الانجليزي بحلجك يا طلول والله ما يفهمون اللي يقولون البدو ما يعرفون شي غير القنص
طلال يضحك على اخته الصغيرونه وعلى خبالها ... 
نبذه عائليه .................. 
)بو خليفه وام خليفه صار لهم متزوجين من32 سنه.. اول مولود لهم اهي لطيفه.. ومن بعدها بسنه يابو خليفه المتزوج من رهف بنت خال ابوه ..وعنده عزوز الصغير وريم النونو.. لطيفه متزوجه من ولد خالتها ضاحي اللي اكبر منها بعشر سنين بس تزوجوا واهم يكنون المشاعر لبعض على كبر سن ضاحي وعندهم ولدهم نواف اللي عمره 11 سنه و وديمه اللي عمرها 4وعبيد 2 والبيبي اللي بالدرب.. طلال عمره اللحين 23 سنه.. كان التوم ويا ضاري بس ضاري مات يوم كان بالمهاد.. وظل طلول السبع وغطى بحلات روحه على فقد اخوه.. مروة اتيي من بعد طلال بسنتين ..عمرها 21 سنه طالبه في جامعه الكويت.. مغرورة بشكل لانها جميله.. وتمتلك افكار تحرريه عجيبه ولكن محد يعتبر لها.. نوفه اكبر من قُمر بسنه بالضبط بس كانت دايما تحس ان قُمر اكبر منها لكبر عقلها وكلامها المقنع والمنطقي ..سمو نوفه هالاسم على يدتها المرحومه ولانها تمتلك نفس تقاسيم ويهها من الصغر ... نوفه بعد حلوة.. بس طويله.. وعريضه شوي.. على عكس مروة الرشيقه وجسمها مثل عارضات الازياء وقُمر القصيرونه بس الوايد وايد حلوة... قُمر سماها يدها سبع بهذا الاسم لانها كانت بيضه بشكل فضيع ... غير عن البنات كلهن ... تربت بعز يدها ويدتها ليما توفت يدتها وردوها حق امها لان يدها ما يقدر يربيها جذي بس قُمر ما فارجت يدها طول ال10 سنوات اللي عاش فيها من بعد نوفه ... رباها على الاصاله والعراقه والاخلاق والدين والستر ... من جذي قُمر كانت يسمونها ربيبه سبع ... سبع قبل لا يموت كان يفكر ان يزوج قُمر لعبيد ولد ونيسه بنته لان عبيد بدوي اصيل طالع على خواله .... بس توفى قبل لا يصير كل شي وقُمر صارت زوجه خالد.. اللي ماعرف سبع وايد ... (
بالصاله اللي تحت.. كانت لطيفه يالسه ويا بنتها وديمه ورهف مرت اخوها والاولاد برع بالعريش قاعدين ويا يدهم وابوهم وخالهم .... مروة انضمت لهم ونوفه بعدين وقعدن يسولفن عن حفله زواج قُمر
رهف: أي والله قُمر شلخت الكل بجمالها ... يحليلها والله رعبوب 
لطيفه: طلعت وايد قُمر .... حتى ان عمتي تحسفت ليش انها ما شافتها قبل عشان تخطبها لنايف ولدها 
ام خليفه: أي والله اني متلومه من ونيسه كانت تبي قُمر .
لطيفه: يمه انتي ما شفتي عبيد اللي كل كلمه والثانيه يبتي لنا طاريه ... ما تدري شلون اقُمر غامج وما يناسب قُمر ابدا.. صراحه انا ما شفتها لاحد غير خالد ولد عمي وكاهي خذته
ام خليفه: خذاها ... شنو بنتي ميته عليه تاخذه ... والله بعد ولد نيمه... 
مروة : امي كل شي ولا طاري ام خليل احسن منها ماكو والله فديتها تمت تمسح علي طول الوقت .
ام خليل واهي رافعه حاجب واحد: اخذوا قُمر ... ما ياخذون بنتي الثانيه ... 
نوفه: هههههههههه اصلا لو مروة بتتزوج جان تزوجت من زمان بس شكلها بتعنس 
لطيفه ورهف ضحكن الا مروة : جبي يا الخايسه فال الله ولافالج ... يوم اللي اعرس بتشوفيني ياسباله تفاولين علي ... الا بتزوج ووعرسي بيصير اكبر من عرس قمور بالف مرة 
رهف: ههههههه اكبر من عرس قُمر ... مااظن ... اهي ربيبه سبع وهذاك مدلل نيمه ... مااظن عرس بيصير اكبر من عرسهم .
نوفه ولطيفه: أي والله
نوفه: احلى شي كان الكيك بس الله ياخذ بليس عمي خذاه كله حق روحه ... مو صاحي حيل ... قعد ياكل فيه ويوكل الفرقه واحنه نطالعه ... 
ام خليفه: اييييه جسوم خبل ... بس وقت الشدايد تلقينه الساعد القوي ... يعلني انفعه بعرسه
مروة : My uncle?? Marry?? I don`t think so
ام خليل تطق على كتف مروة : شقاعده تهذرين بلغه الحمر ... ما تستحين انتي ...
نوفه والكل تم يضحك عليها ودخل عليهن طلال: فديت الضحكات والله اموت انه بريحه حريم بن ضاحي
ام خليفه والضحكه ماليه ويهها : هلا والله بنور سماي هلا والله بالغالي ... وينك يا مجافي العين والروح
طلال يقصد لامه: كاني خدام عند رجليك ... يا احلى ام بالدنيا ..شبيك لبيك ... اطلبي اللي بغيتيه ... روحي للتنفيد تتريا 
ام خليفه: يا بعد قلبي والله ... حبيبي 
طلال قعد يحظن امه ويبوسها والبنات يطالعنه بحب 
مروة : اللــــــــــــــه وينك يا خلوف اجوف امك والخيانه ويا الضب
لطيفه تلم اخوها بدورها: جبي حلجج ما ضب الا ريلج يالعورة ... هذا شيخ الحلاه بالجهرا يعلني فداه ربيبي طلول
طلال: سمعتي يالقرفه ... قومي بسرعه روحي اكلي بالمطبخ ماابي اجوف ويهج هني ... سامعه ... 
مروة : لا والله وين اقعد يعني ويا حظرتك
طلال: مكانج يا دوده .. بالزراعه
مروة :يمه تكفين طالعيهم شيقولون ترضين
ام خليفه: انتي يبتي لروحج المناجر تحملي ياام لسان 
خليفه كان داخل البيت ومروة تتكلم لهم: بروح للغالي اخوي خلوف الخير اشكيج عنده
خليفه: باعدي باعدي عني .... مالي على مشاكلج 
الكل يضحك 
مروة : افا خلوف ... نسيت ... نسيت ما كليت مني ... واللحين قاعد بصفهم اوريك ياخلوف ان ما عظيت ولدك ليما يصرخ قاق
رهف: تخسين انتي وخبالج تلمسين ولدي ... احشج مرووووو
خليفه يضحك ومروة مبوزة 
خليفه: بسج عاد يا مروو ماتيوزين كله نجرة وهواش ويا طلول بس عاد العقل زين 
طلال: أي عقل ... أي منطق ... THIS GIRL IS CRAZY
ام خليفه: ولييييييييه ويا الحمر ... 
الكل يضحك ... 
خليفه: يمه ابوي يقول لج خلي الخدامات ينجبن الغدا حقنا 
ام خليفه: ان شالله
لطوف: قومن خلونا ننجب لروحنا الغدى بعد 
طلال : انا باكل عند امي ولهت عليها ... 
خليفه: دلوع امك ... ألا قول لي شخبار القنص
طلال: زفت والله عبيدو هذا ولد عمتي مكره عيشتي ... ماادري فاكر بروحه شنو الخال 
خليفه: عيب عليك احشم الريال اكبر منك
طلال: شنو احشمه ... كل ما اتكلم يقول لي انتوا عندكم عين تتكلمون عقب اللي سويتوه لكن والله لو ايب طاري قُمر الا اذبحه 
خليفه: استهدي بالله هذا واحد مو صاحي كره حياته من بعد فقد الامل ويا قُمر ... 
طلال: اييييييه ... خذيناها من جحيم الى جحيم ثاني
خليفه: اوووص الا صاير لي سولفجي على الحريم 
رهف تطالع خليفه: علامهن الحريم وسوالفهن ... مو عاجبتك
خليفه : هااا... افا عليج ام عبد العزيز كلهن بلاش الا انتي
رهف تحمل ريم الصغيرونه وتطلع: علبالي بعد 
طلال: هههههههههههههههههههههههههههه صخيت 
خليفه: تحدى الكل الا بنت سعود ... 
تغدوا الرياييل بالميلس والحريم بغرفه الطعام ... 
بعد الغدى ..........
نوفه: يمه اليوم بنروح بيت عمي بو خليل نشوف مريم ومرة وحده نشوف اغراض قُمر هناك ونعدل في غرفتها
ام خليفه: انتي ومنو
نوفه: انا ومروو ويمكن نتصل في لولوة
مروة طقت نوفه بريلها وخلتها تجب شوي من الجاي ...
نوفه: علامج تتدوفعين طيحتي علي الجاي يالدبه 
مروة : سألي روحج
ام خليفه :انتي علامج كركه جذي بتحرقين اختج.
نوفه: لانها ما تبيني اعزم لولوة
ام خليفه: وليش .
مروة : لانها بايخه ولزقه وتلوع الجبد
ام خليفه: سكتي زين انتي تيبين هالبنيه الحبابه الطيبه اللي ما خلت اختكن ليله عرسها على عكسج يالتمثال قاعده لي مثل المحنطه كل مااقول لج روحي لها تقولين بيخترب شعرج ولا شي منج 
مروة : أي شي بس ماابيها اتيي ويانا 
ام خليفه: نوفه ... اتصلي فيها ... وخليها تروح وياكم قهر لهالميهوده...
مروة : يمه
ام خليفه: وحطبه ... 
مروة : محد يحبني ولا يعتبر لي في هالبيت ... 
وراحت مروة غرفتها واهي معصبه ... قعدن الحريم يسولفن ليما راحت لطيفه ومن بعدها رهف وبعد ساعتين
نوفه: السلام عليكم 
لولوه: وعليكم السلام من معاي
نوفه: ها لولوة... صج الكلام الل سمعته
لولوة وقف قلبها: شنو ... منو معاي
نوفه: صج انج بتروحين ويا نوفه ومروة بيت عمهم بو خليل
لولوة عرفت نوفه : مالت عليج يالخايسه خرعتيني علبالي شي جايد ...
نوفه: ههههههههههههههههههههههههههههههههههههههههههه
لولوة: رقله بس عاد .... شتبين
نوفه: ولا شي هههههههههههه سمعي... اليوم بنروح بيت قُمر اليديد لاخت خالد مريم نشوف اذا زهب شريط الفيديو ولا لاء سوالف بنات ... 
لولوة: اكيد بيي ... بس بنتاخر؟
نوفه: لا والله شوي ونرد ... 
لولوة: زين زين ... بمر عليكم 
نوفه : لا ما له داعي بنيي ويا الدريول
لولوة: لا بييكم بسيارتي احم احم خذيت رخصه سواقه
نوفه: اوه اوه زين مبرووووووك
لولوة: الله يبارك في حياتج ... 
نوفه: الساعه 5 مري علينا اوكيه
لولوة: اوووكيه
نوفه: مسامحه على خرعه مساع ههههههههههههه
لولة: لا ماعليه .. بردها لج 
نوفه : ايه هههههههههههه يالله مع السلامه 
لولوة: الله يسلمج

الفصل الثاني
في بيت بو خليل
مريم واهي تلم بنت عمها: هلا والله هلا بالغاليه اخت الغاليه
نوفه: هلا فيج يالريم ... شلونج شخبارج
مريم : بخير يا مال الخير ... وينكن اختكن عرست وراحت خلاص ما نسمع لا منكن ولا منها 
مروة : مو بس انتو حتى احنه ما ندري عنها الخايبه ما تتصل لاحد غير امي ... احنا يايينج اليوم عشان هالسالفه
مريم: يالمصالح ... ياييني بس عشان اختكم ردوا خايبين ... 
شافت لولوة الساكته على جهه .. وتذكرت سوالف عمها جاسم عن لولوة إلى انعجب فيها من اول ما شافها بالعرس.. 
مريم: هلا والله بلولوة شلونج شخبارج
لولوة: هلا فيج مريم الحمد لله تمام وانتي
مريم:بخير .... تعالي وياي عن هالتعبانات بنطالع شوي نطالع شريط الفيديو ... 
مروة ونوفه: حراااااام
مريم: ههههههههههه تستاهلن يايين بس عشان قُمر
مروة : لا والله وين راحت القُمر مريم يعلني فدى لها يا ربي 
مريم: ههههههههههههههههههههههه أي جذي ... 
قعدن البنات يسولفن ويتذكرن المقلب اللي سوو في قُمر يوم شروا لها فستان النوم الشفاف ولولوة اللي ما كانت تدري عن السالفه ميته من الضحك لانها تعرف قُمر وطبعها الخجول وتتخيل رده فعلها 
مروة : هههههههههههههههههه مسكينه قُمر ... والله احسها متحلفه فينا بالذبح
مريم: ههههههههههههههههههههه بس الفستان وايد كان حلو ... خالد اكيد تخبل عليه
لولوة : ان لبسته طبعا... 
مريم: ااااااااههههههههههههههههههه يحليلها قُمر ... حبابه ... حبيتها من اول ما عرفت انها انخطبت لخالد ... مع انها كانت شوي بعيده عن العايله ...
مروة : اصلا كلنا كنا شوي مبتعدات عن بعض بس الحمد لله هالزواج قربنا من بعض ... 
مريم: الحمد لله ..ها لولوة... شخبارج بعد ... شمسويه بلا قُمر
لولوة: زين ... مشتاقه لها وايد ... وانا اسوق اتخيلها وياي فديتها والله لها وحشه 
مريم: شرايكن انتصل فيها للحين
مروة : خوش راي بس اهم وين الحين
مريم: يوم تتصل قبل 5 ايام كانو بروما ... 
مروة : تعرفين رقم التلفون
مريم واهي تسحب التلفون لعند البنات: أي مااعرفه الا حافظته ادقه وانه عميه هههههههههههههههه
مروة : ورينا لا
مريم: طالعي ههههههههههههههههههههههههههههههه
قعدت تدق والضحك قايم مريم بنت غشمرجيه بشكل لانها رابيه ويا اولاد 
نوفه : حسبي الله على بليسج حاسبي ... الا اقول الساعه جم هناك ...
مريم: عندنا 6 معناته عندهم خمس
مروة : فرق ساعه
لولوة: أي 
ودقت مريم 
عند قُمر اللي كانت يالسه بالصاله ويا خالد يطالعون تلفزيون ... رن التلفون ... خالد رفعه 
خالد: الو
مريم تاشر للبنات يسكتون: هلا والله ... هلا بالخير
خالد باستغراب: هلا فيج ... من معاي 
مريم: انا منو ... انا قُمر 
تضحك ويا البنات 
خالد: صج والله... لكن قُمر قاعده وياي
قُمر التفت ... 
مريم: انا القُمر الصجي وذيج المزيفه 
خالد: لا والله صج ... زين 
مريم: يالله عاد ههههههههههههههههههههههههههههههههههه باين ما عرفتني
خالد: شسوي فيج بايخه لازم ابيخ السالفه وياج 
مريم: شخبارك حبيبي خلود وحشتني موت والله حتى ملاقتك وحشتني
خالد: ماتشوفين وحش انا ما تولهت عليج ابد وعمرج ما ييتي على بالي 
قُمر تطالع خالد باهتمام واهو يتكلم بالتلفون ومبين انه يكلم بنت ..
مريم: وينها قُمر حبيبتي احسن عنك
خالد : كاهي قاعده شتبين فيها تبين تصدعينها 
مريم: اوهووووووووو خالد فكها شوي خلنا نكلمها ... 
خالد : لحظه (يكلم قُمر) مريم على التلفون تبيج 
قُمر قامت للتلفون : هلا بالريم 
مريم: هلا بالعروس هلا بالقُمر هلا بالزينه 
قُمر : ههههههههههههههههههههههههههههه هلا فيج الغاليه
البنات كلهن تهاوشن ... مريم تهدي فيهن : لحظه بدق على السبيكر ... دقت عليه 
لولوة: هلا قموووووووووور حبيبتي شخبارج 
قُمر بفجأة: لولووو يالكريهه شخبارج 
لولوة: ابخير حبيبتي انتي شخبارج
قُمر: انه بخير الحمد لله 
لولوة: شخبار خالد وياج 
قُمر تلتف لخالد واهي تتكلم بمستحى: تمام ... وايد تمام
لولوة: امممممممممممممم وايد تمام ... انزين قوليلنا (تغمز للبنات) شخبار فستان النوم ههههههههههه
قُمر تذكرت الفستان: هذي انتي ومريوم السباله اوريكن يالغبيات ويا ويوهكن علبالكن تنكتن يعني 
خالد يضحك عى لغه قُمر البدويه ... يحليلها مثل يدي سبع
تكمل قُمر: ما تستحن والله ولا تخيلن .. وينها مريوم .. اوريج يالريم مايعه وحده ان ما خليتج تاكلينه قطعه قطعه
مريم: يا ويلج تسوين فيه شي وايد غالي الفستان
قُمر: الا بشققه ... بايخات
يضحكن البنات من قو ... 
نوفه: وحشتيني قمور
قُمر: وانتي اكثر نوووف وحشتني سوالفج والمانيكيير والباديكيير 
مروة : ششريتي لي قمور .. مثل ما وصيتج هاا. ابي كل الجواتي من الدو احسن جواتي جواتيه ... 
قُمر بملل: أي شريت لج كل شي .. اللي يشوفني علباله متخرعه كل اللي شريته لج ... 
خالد يطالع قُمر بحنيه ... 
قُمر: شخبار امي ... شخبار ابوي وطلول والباجيين
نوفه: كلهم بخير يا مال الخير ... يسالون عنج ليش ماتتصلين فينا
قُمر: ماكو وقت ومعظم الوقت ما نلقى خط .. اقلج نوفو ... مرسوم خالتي وصلها ... 
نوفه: أي قُمر ... بس البوكيه ما لحقنا عليه الخدامه الغبيه قطته بالزباله 
قُمر عورها قلبها من صج : قطته... صج غبيه
مريم تطالع نوفه بنظرة : ماعليج قُمر نشتري لج غيره واحسن منه بعد ... ولا تزعلين
قُمر: يصير خير ... 
مريم حست ان المكالمه تعفست شوي : انزين قُمر انخليج الحين اكيد خالد يطالعج بنص عيون عشان تسكرين التلفون 
قُمر استحت و قلبها تحسف لان اللي تقوله مريم مستحيل يصير بينها وبين خالد : ايه ... على قولتج
مريم: ياللله حبيبتي ما نعطلج اكثر ... ديري بالج على صحتج وعلى خالد بعد.. وبس تردين نبي نسمع خبر حلو.. تعرفين.. اوا اوا هههههههههه( بيبي(
قُمر بحرج: انتي وايد لسانج طويل 
مريم : خخخخخخخخخخخخخخخخخخخخ يالله مع السلامه
قُمر: الله يسلمج ... 
سكرت مريم عن قُمر واول من استملتها اهي مروة : انتي صج ما تستحين ..لا السلام ولا شلونج مباشرة ششريتي لي؟؟ وانتي (تكلم نوفه) لازم تقولينلها عن البوكيه .. الحين شنو بتقول اننا ما نفذنا وصيتها .. 
نوفه: ماادري انها بتزعل جذي 
مريم: يالله ماعلينا .. بس امبين عليها انها مرتاحه موووووووو 
نوفه: أي والله حتى خالد بعد 
مريم: الله يوفقهم ان شالله 
لولوة: ويردون وياهم الاوا اوا هههههههههههههه
اختبلن البنات واهن يتضاحكن ....
رن تلفون مريم وشافت انه عمها جاسم المتصل طالعت لولوة بنظرة وردت
مريم: هلا بالغالي .. هلا بو محمد
جاسم باستغراب: هلا ريمو ... شهالاستقبال
مريم: والله الغالي يستهل كل الخير
جاسم: مريوم ما ظل شي من المعاش .. ابوج الله يخليه ما يرضى يزيد معاشي وانا مااقدر على مصارفج
مريم: هاهاهاهااههاهاهااهاهاي ضحكتني والله يا خفه دمك
جاسم: هاا مريوم .. شفيج تضحكين جذي
لولوة: علامها مريوم محششه؟
نوفو: تلقينها تكلم عمي جاسم
لولوة لمعت عيونها: جاسم .. أي واحد 
مروة بغرور: ثاني احلى واحد بالعايله الغالي من بعد خالد وقُمر .. 
لولوة: اهاااا
نوفو: اوووووش سكتو
مريم: الا اقول لك عمي .. تدري من عندنا اليوم
جاسم: لا والله منو
مريم: نوفه ومروة وضيفه ثالثه
جاسم: منو .... (تذكر لولوة( لولوة؟
مريم : هههههههههههههههههههههههههههه ايه
جاسم : يابعد قلبي مريوم خليني اكلمها .. ـكفين بس كلمتين . .شلونج شخبارج
مريم : هههههههههههههههه جم تدفع
جاسم: هااا مريم .. مو عيب عليج هالكلام
مريم : اشوفج غلاها عندك 
جاسم: بعطيج الاكس فايف تروحين فيها الجامعه لمده شهر شرايج
مريم من غير اهتمام: امممممممم الدريول عنده كروزر احسن من الاكس فايف ..غيره 
جاسم بتوسل: هئ هئ يالله عاد مريمو لا تصيرين بايخه
مريم: انزين .. تاخذني السالميه بالويك اند
جاسم : شنووووووووووووووووووو لا حبيبتي ما عندنا بنات نوديهن السالميه ..
مريم : بس عيل .. باي
جاسم: انزين باخذج الشعب شرايج
مريم: هو ياهل ولا ادري
جاسم: يحليلج مريوم احلى بنت انتي خليني اكلمها شوي .. بسمع صوتها والله انها معورة قلبي ..
مريم : لحظه بجوف...(للولوة) لولووو هاج عمي كلميه
قامت لولوة على طولها : روحي يوبا.. شنو اكلم عمج
مريم: ههههههههههههههههههههههههههههههههه علامج نقزتي كلميه عادي عمي عمج 
لولوة : لا حبيبتي .. مالي شغل بعمج .. عندي بدال الواحد 3 مشكورة ما تقصرين .. 
مريم: كيفج  (ترد لعمها اللي يضحك) سمعت
جاسم: حبيبه قلبي والله تستحي .. هاذولي البنات مو رفيجتك الساحرة 
مريم: اللحين
جاسم: يالله يالله قلبي ويهج وراي درب
مريم: افاا.. والشعب
جاسم : جب ولا كلمه .. الشعب قالت .. يالله باي
مريم بحمق: باي
الكل كان يضحك على مريم حتى لولوة
مريم: تضحكين ويا سواد ويهج لو رضيتي جان انا اللحين على قطار الموووووووووت اوووووووووش تييييش طااااااااااااح 
ماتن البنات من الضحك ليما خلصت القعده وراحن بنات ام خليفه ويا لولوة للبيت.
عند قُمر.. الجو كان هادئ.. وايد ضاج خلقها يوم عرفت ان البوكيه انرمى بالخمام ..شلون ووينها مريم عنه.. ووصيتها.. وكلامهن عن خالد وفكرتهن عن خالد بالعاشق الولهان.. والبي بي.. يوم يابو طاري البيبي قُمر قلبها دق بقو.. يكون عندها ياهل.. ياهل من خالد.. هذا اللي ما بيصير.. ابدا .
خالد حس بهدوء قُمر... 
خالد: علامج قُمر ...
قُمر : هااا.... لا ولا شي ......
خالد: قالت لج مريم شي يزعل؟ 
قُمر: ولا يهمك .... عادي ... انت شخبارك اللحين
خالد يستغرب ... هذي ثاني مرة قُمر تسال عن احواله لا يكون تحس بتعبه.. : تمام الحمد لله .شرايج نطلع الليله ... 
قُمر والفرحه مو سايعتها: صج
خالد: أي صج ... بنروح نشوف عرض بالاوبرا ... وبعدين نتعشى في احد المطاعم ونرد البيت...
قُمر بابتسام: على راحتك ... تراني مااعرف شي بروما .
خالد يرد الابتسام: بس عيل ... روحي زهبي وانا بعد وبنمشي بعد نص ساعه
قُمر واهي تنقز لانهم لاول مرة بيطلعون بروما واهي تمنت انها تطلع ويا خالد عن زينا لان روما بلد رومانسي وله داعي ان يكون المرافق.. ريال مو حرمه. ومو أي ريال ... خالد ..راحت قُمر تزهبت.. طلعت لها تنورة بيضه مطرزة بالكامل بخرز لامع روعه وطلعت وياه قميص اسود ماركه كالفن كلاين ضيج عند الرقبه وقصير واكمامه طويله.. احتارت بالشال تلبسه ابيض ولا اسود وقعدت تطلع بالشالات اللي عندها ليما طاحت عيونها على شال اسود مطرز على اطرافه بطاووس ابيض ..
خالد بالغرفه احتار يلبس ربطه ولا لاء ..بيلبس ولين راحوا المطعم بيفصخها.. طلع له بدله من البدلتين اللي حملهن بالسفرة.. ما يعرف يختار الرماديه ولا السوده.. مااهتم.. راح الحمام ياخذ له دش ..حس بدوخه يوم كان واقف تحت الماي لكن تمسك بالجدار وكمل سبوحه.. ويوم طلع من الحمام انسدح على الفراش يخفف الدوخه..
قُمر لبست وقعدت تحط لها مكياج خفيف بس كثرت من الكحل بعيونها لدرجه ان عيونها ما بين فيها الا البؤبؤ بس شكلها كان اصيل ..سوده ومكحله مثل عيون الغزال.. راحت عند الكيس الصغيرة اللي تحمل فيها جواتيها وطلعت نعال مناسب.. ابيض فيه حزام صغير عند الاطراف والكعب شوي عالي ..طبعا تستغربون قُمر بنت ستورة من وين لها كل هالثياب.. قبل زواجها باسبوعين طلعت قُمر ويا اختها مروة ورفيجتها لولوة وخموا المحلات كلها من اكسسوارات ونعل وجواتي وشنط على ذوقهن لانها ما كانت مهتمه بالزواج ولا بجهوزها.. بس حمدت ربها ان مروة ولولوة ذوقهن روعه ..
طلعت لها جنطه مناسبه سوده وخذت سوار ابيض من الجلد مطرز بعد ولبست الخاتم اللي عطاه اياها عمها.. ومن طرف ثاني لبست دبلتها ..تمت تطالع بالدبله.. شنو تعني لي هالحلقه اللامتناهيه.. هل هي حياتي ويا خالد ..ولا اني بكسر هالدائرة وبنظيع انا واهو.. اهو ماادري عنه.. بس انا اكيد راح اضيع ويضيع مستقبلي.. هزت راسها وكانها تبي تبعد هالافكار عنها وكملت تلبس 
خالد كان محتار اكثر عن قبل ويا البدلات.. وتذكر انه بلندن يوم كان يبي يلبس بدله لازم يسال ندى عنهن.. وكانت اتييه لعند بابه وتزهبه ويطلع وياها.. اللحين ندى مو موجوده.. اهو ضايع بلا ندى.. قعد على المرقد بحزن.. يتذكر ذوق ندى ..ويذكر تشريها وياه.. كل شي عنده من ذوقها.. ساعاته.. اقلامه .. عطوراته ..الربطات.. دبابيس القمصان والربطات.. كل شي.. كل شي فيه روح ندى.. لكن لاء ..قُمر اشترت له دبوس امس واهو من العصبيه رماه بالصاله.. طلع من غرفته واهو يدور على الدبوس.. قعد يدور ليما لقاه عند الكرسي.. العلبه انكسرت بس الدبوسين ظلوا ويا بعض متماسكين.. حس بشعور غريب.. شعور ما يقدر يوصفه.. حتى انه زفر زفرة عشان يتخلص منه بس زاد هذا الشعور يوم طلعت قُمر واهي للحين مو رابطه شعرها..
قُمر: تدور شي خالد؟
خالد يطالعها باعجاب ولكن شعور التعب يزيد ويزيد: لا سلامتج.. بس ادور الدبوس.. انتهت الجمله على دوخه قويه اجتاحت مخ خالد ..اخذ نفس قوي.. يحس بالتعب ... مسك احد الكراسي ... قُمر قلبها وقف راحت سريع عند خالد ومسكته من خصره .
قُمر والحزن ذابحها: سلامتك خالد ... علامك ... صار لك شي ... قول لي 
خالد : ابي ............ ابي اتنفس .... مااقدر ... 
قُمر بدت تبجي على خالد ... صدق احساسها .. خالد وايد تعبان .. 
قُمر: خالد خلني اخذك مستشفى 
خالد واهو يتالم ويمسك صدره: أي مستشفى ... ماله داعي .... بس شوي وبيروح عني
قُمر: تكفى حبيبي 
خالد : لا قُمر ... روحي كملي لبس عشان نط...
اختفى الكلام واختفى طول خالد لانه طاح على الارض مغمي عليه وقُمر لانها كانت ساند نفسه عليها طاحت وياه واهي تصرخ باسمه خـــــــالــــــــد
قعدت تحاول توعيه بس ما قدرت.. تحسست نبضه لكن كان ضعيف.. بدت تبجي بضعف.. لونه انقلب ابيض وشفايفه مبيضتين والعرق يزخ من جبينه .. وكانه بيموت .. تذكرت يدها يوم مات كان بنفس الشكل وصرخت.. حست بالعجر.. زينا طلعت قبل شوي لباجي اليوم وما تقدر تتكلم بالايطاليه ولا عندها احد.. خالد بيموت عليها واهي ولا تقدر تسوي شي.. قعدت تبجي عند خالد واهي تمسح عليه وتذكرت ... سيف... ماكو الا سيف تتصل فيه .... 
خلت خالد شوي وقامت عنه تعلق سوارها بصبع خالد وخلصته منه واهي تطالعه.. راحت عند التلفون وطلعت الدفتر اللي تحته.. قعدت تدور اسم سيف ... ليما لقته (سيف العثماني ( ********.. دقت عليه وظل يدق الجهاز ويدق ليما انرفع
سيف: الو 
قُمر وصوتها رايح من البجي: الو سيف . .انه قُمر 
سيف: منو
قُمر طولت على صوتها: انا قُمر ...
سيف: هلا اختي قُمر ... شخبارج 
قُمر: الحقني يا سيف ... خالد تعبان ... طاح علي وانا ماادري شسوي (راحت صوتها من الصياح(
سيف: ان شالله انتي هدي روحج شوي خمس دقايق ويايج
قُمر: اتصل بالاسعاف بعد ....(زاد بجيها) لان السالفه جايده سيف 
قُمر رمت السماعه وظلت تبجي واهي تسند يدينها على مقعد الكرسي.. تبجي من بكل خوف.. تبجي بكل رعب.. بتفقده واهي ما حصلته.. بيموت ويروح عنها واهي ما بدت وياه.. ولا بنت معاه الاحلام.. شالت عمرها وراحت فوق.. خالد للحين مكانه ما تحرك.. بعد خمس دقايق سيف كان عند الباب يدقه ... قُمر من الصدمه طلعت له من دون حجاب ... سيف مااهتم ودخل بسرعه فوق لخالد.. سيف حاول يوعيه بس ما وعى.. شوي الا والاسعاف يدق الباب
سيف: روحي لبسي لج شي يعغطي شعرج
انتبهت قُمر انها مو لابسه حجاب على سيف وراحت الغرفه ولبست حجابها وعباتها بعد.. فريق الاسعاف ركب لفوق وحطوا خالد على السرير المتحرك وحملوه وياهم.. وقُمر ويا سيف وراهم بسيارة سيف ..دخلوا خالد وقُمر راحت ويا سيف بالسيارة لان ما بغت تركب ويا رياييل مع انها ماتبي تترك خالد لروحه.. طول الدرب واهي تطالع الاسعاف اللي يتحرك بسرعه والدموع تسجب بحر قلبها ... ليش تبجي جذي ما تدري ... ليش تحس بالموت ما تدري .. وكان خالد ملك حياتها.. وملك روحها وبالمه اهي بعد تتالم ... وبموته اهي بعد بتموت ... بس استغفرت ربها وقعدت تسبح وتقرى ايات من القران بس دموعها ظلت تسيل ..

الجزء الخامس
الفصل الأول
----------------
صار الوقت فجر بايطاليا ..ومستشفى روما كان هادئ ... الا من صوت قُمر اللي بدت تقرى قران في غرفه خالد ..صار لخالد اللحين يوم كامل بالمستشفى.. الدكتور شخص حالته على انها انهيار عصبي حاد.. وقله اكل مع قله نووم وزياده بالتدخين.. الدكتور كان يتكلم بالانجليزي واهو يكلم قُمر اللي ما تحركت عن جامه غرفه خالد ... 
الدكتور: it seems that your husband has been smoking more than the neutral rate and along with no eating and insomnia he failed to keep on, that explains the pass out, but don’t worry... Day or two and he will rise and shine, but you have to put him in a caring environment where he can find peace and quite!! 
)امبين ان زوجج كان يدخن اكثر من المعدل الطبيعي ومصاحبه ويا قله الاكل والارق الليلي بدنه ما قدر يستحمل اكثر وهذا يفسر الاغماءة بس لاتخافين يوم او يومين وبيقوم لج ويشرق مثل الشمس . المطلوب منج انج توفرين له الجو والبيئه الهادئه المراعيه. 
قُمر بحزن اسر: do you think he will make it??
الدكتور: Im sure seniora of your husband`s capapilities and body strengh ... he has a very good healthy body ... I presume you are arabs right?
قُمر: yes
الدكتور: so you don`t have to worry at all ... he will wake up after 24 hours from sleeping ... you to try to relax and calm 
(يطلع الدكتور منديل من مخباته) It is sad to see such a beautiful face crying 
قُمر اخذت منه المنديل ومسحت دموعها.. وراح عنها الدكتور.. سيف كان رايح يتصل في اصدقائه يخبرهم انه شوي مشغول وبيرد لقُمر ... يوم رد لها شافها واقفه عند الباب واهي تطالع من الجامه.. شعور غريب من الشفقه اجتاح سيف على قُمر.. حس ان قُمر تحب خالد بس ما يقدر يجزم بهذاالشي لان خالد قال له ان قُمر ما تحبه ولا تبي تشاركه بغرفه وحده.. راح عندها وسالها واهي قالت له اللي قاله الطبيب ..سيف كان قاعد عند الغرفه واهو يسمع صوت قُمر بالقران ..كانت حافظه سورة يس كامله وبدت تقراها على خالد.. كانت ماسكه يده واهي تقراها ... دموعها كانت تهل ... بس تمسحها بسرعه..
خالد كان في عالم ثاني ... عالم مظلم ما يقدر يشوف منه شي ... يحس بالالم في راسه وكل جسمه المتخدر.. يحاول يفتح عيونه بس ما يقدر.. يحرك صبعه بس الشي كان اقوى منه ... لذا استرخى واهو يسمع الصوت ..صوت ناعم.. مخلمي.. سمعه من قبل ... بس وين.. يوم خلصت قُمر قامت تمسح على جبين خالد واهي تقرى ايه الكرسي ... وتسمي بالرحمن وتصلي على النبي ... خالد حس بيدها الدافيه على جبينه وظل يتنعم بنعموتها ... شم ريحتها ... ريحه الياسمين ... عرف انها قُمر ... قُمر اللي وياه.. هالمرة بيفتح عيونه عشان لا يظن انه حلم ... يوم فتح عينه محد كان وياه ... كان بروحه ... وين راحت قُمر.. حس بوجودها حس بريحتها حس بكلها وياه... بس وين راحت؟؟ غمض عيونه مرة ثانيه ... مستحيل تكون قُمر هالقرب منه بالحلم ... قُمر كانت موجوده... 
قُمر طلعت من الغرفه لان سيف ناداها ... 
قُمر: خير 
سيف: بويهج يا مال الخير ... اختي شرايج تروحين البيت وترتاحين شوي صار لج يوم كامل بالمستشفى 
قُمر: واخلي خالد ؟؟ لا سيف ... انت روح انا بخير هني وياه 
سيف: ادري بس خالد يمكن ما بيوتعى الا بعد ساعات لذا روحي البيت ... ارتاحي شوي وبعدين تعالي 
قُمر: بس انا ماادل المستشفى؟
سيف: ماعليه اتصلي فيني وانا بييبج ... 
قُمر وافقت الا لانها تدري ان خالد ما بيوتعي الا بعد ساعات واهي تحس بالتعب شوي لذا بتروح البيت تغير هدومها وترتاح شوي وتصلي صلواتها وترد ..
بس خالد كان موتعي ..مغمض عيونه... يفكر باللي صار البارحه ... يفكر بقُمر المسكينه ... شلون تصرفت ... شلون نقلته لهني.. شلون كانت حالتها ..تذكر صوتها الخايف واهي تساله ... تذكر بجيها قبل لا يطيح ... مع صغر حجمها حاولت تسنده عشان لا يطيح ... تراقصت في باله صوره الدبوس المتشابك ..قعد يفكر ... لو كنت انا وقُمر الدبابيس ... وراح نتشابك ونعاني بالظروف ... راح نظل يا ترى متشابكين بالطيحات والنكبات؟؟؟ خالد بدى يحس بمشاعر ليما يذكر اسم قُمر ... قُمر ... تنتفض وياه كل العروق ... وتنشد لها كل المشاعر قُمر ..... واهو يردد الاسم استسلم للنوم ..
بعد ساعتين قُمر ردت المستشفى ... كان شكلها تعبان مع ان خدودها كانت متورده ... سيف حاول يقنعها انها تاخذ وقت اكثر بس ما رضت... كانت تبي تروح لخالد باسرع فرصه ممكنه ... كانت حامله القران وسوت كيس فيها اغراض لخالد ... ثياب وبعض اغراضه الشخصيه ... دخلت عليه بعد ما نقلوه لغرفه خاصه ... كان راقد ... حمدت ربها انه ما وعى واهي مو هني ... حطت السوت كيس تحت ووقفت على راسه ومسحت على جبينه واهي تسمي بالرحمن وقعدت على الكرسي ... سيف دخل من بعدها وكان حامل بوكيه ورد صيفي عطاه قُمر.. ابتسمت وخذته وحطته بالمزهريه إللي يم مرقد خالد 
وقعدت تقرى قران ..الهدوء والصمت كله تغطى بصوت قُمر الجميل خالد وعى وبسرعه فتح عيونه بس قُمر كانت منشغله بالقراءة.. حست ان في خالد حركه صدقت بالكلام والتفت له.. كان فاتح عيونه واهو يطالعها.. تمت تطالعه بابتسام وفرحه غريبه.. من دون ما تحس لحالها.. خالد يطالعها وكانه اول مرة يشوفها.. كانت خدودها متورده.. عيونها تلمع مكحوله مثل كل مرة ... بياض جبينها ودقه خشمها ... كل شي كان جديد بعيون خالد ... قُمر اللي جدامه شي يديد 
سيف انتبه له وتكلم معاه
سيف: حمد لله على السلامه ... زوغتنا عليك
خالد يرد واهو يحرك جسمه شوي: الله يسلمك يا بو سعيد ... من متى وانا هني
سيف: صار لك يوم بالضبط ... والله انك زوغتنا يا خالد ... اخر مرة لك انت فاهم
خالد يبتسم : ان شالله ... ارفع فراشي سيف ... 
اخذ سيف الجهاز وضغط على الحبه وجسم خالد يرتفع شوي شوي ..
قُمر نزلت راسها وادموعها تسيل ... الحمد لك يا رب.. الحمد لك .... قام خالد بالسلامه بفضل الله فهي دعت عنده يقوم خالد بالسلامه ..
خالد يطالع قُمر واهي موخيه راسها.. سيف حس انه لازم يطلع من الغرفه
سيف: انا بطلع شوي بسوي تلفون وراد لكم
خالد: على راحتك 
طلع سيف .... خالد ينتظر من قُمر انها ترفع راسها عشان يقدر يكلمها 
خالد بصوت ناعم: قُمر ....... قُمر انا اسف ... 
قُمر رفعت راسها بسرعه: على شنو
خالد شاف شكلها المعذب ومد يده الطويله لويهها يمسح دمعتها: على هذا .... وعلى الخوف ... اكيد خفتي 
قُمر هزت راسها مثل اليهال: ......... بس الحمد لله ... انت صحيت ... اهم شي انك تكون بخير 
خالد يبتسم : انا بخير ...اصلا كله من طباخج اللي مرضني ... وايد فلفل فيه 
قُمر تضحك وتبجي بنفس الوقت: جانزين كنت تاكل شي ... (غطت ويهها بدينها واهي تشهق بالبجي(
خالد حز بقلبه: يكفي قُمر ... مابي اشوف دموعج ... اتعذب زود بدموعج ... سامحيني يالغاليه 
قُمر دق قلبها لكلام خالد الحلو ... اول مرة يكلمها جذي 
خالد (غير صوته مثل اليهال):وربي مااعيدها مرة ثانيه 
قُمر : اكيد ؟... وان عدتها 
خالد : اللي تبينه سويه فيني 
قُمر قرصت خالد على ذراعه: حتى هذا
خالد: ااااه .... حتى هذا ... 
قُمر ضحكت ويا خالد 
خالد: أي جذي مو بالدموع ... كريهه تلوعين الجبد 
قُمر: خالد
خالد : هههههههههههههههههه (سكت شوي ) قُمر ماابي احد يعرف عن هالطيحه ... ولا احد ... انزين؟
قُمر : ان شالله ... 
يطالع خالد قُمر ..شلون كرهتج يوم من الايام… بنت مثلج مالها الا كل الحب ... كل الحب ... بس يا ريتني اقدر احبج يوم ... يا ريت…
خالد كان يحس بمشاعر تجاه قُمر ... ما عرف شلون يوصفها ... مشاعر محبه.. ولا مشاعر شفقه ما قدر يحددها بس كان الشعور لين يطوف فيه يخلي كل شعرة بجسمه توقف... قُمر كان لها تاثير غريب على خالد.. يوم فكر باحد الايام انها بنت مغرورة ومتكبرة اكتشف انها مثل الريشه تذرها اخف نسمه هوا ... وطريقه اعتنائها به ما يدل على وحده متكبرة ومغروره.. قعد يتذكر كلامها له قبل لا يطيح ... قالت له حبيبي.. بس اكيد قالتها من غير قصد.. كانها تكلم احد اخوانها ..ولا احد الغاليين بقلبها ... معناته انا غالي بحياتها ؟؟...
على المغرب خالد ترخص من المستشفى ... سيف اللي ردهم البيت ... قعد معاهم شوي وبعدين راح ... قُمر ظلت قاعده ويا خالد ... 
قُمر: خالد ... 
خالد واهو مغمض عيونه: لبيه
قُمر: خالد … متى بنرد الكويت؟
خالد فتح عيونه: حزة اللي تبين
قُمر ارتاحت: معليه نطول الرحله شوي ... تو الناس نرد الكويت ... بعدنا ما اتهنينا (خالد يطالعها بنص عيون وقُمر ارتبكت) اقصد ما تهنيت.. اول مرة اسافر مكان غير لندن ... وخاطري اروح مكانات وايد ... وياك اذا تبي
خلاص تصاعد الاحراج عند قُمر من نظرات خالد ... والله انه يقهر ... ليش يطالعني جذي
خالد: تبيني اطلع وياج يعني ..
قُمر باستغراب: اكيد … عيل اطلع ويا منو
خالد واهو منزل نظره بحظنه: ماادري … يمكن عندج احد غير ي… زينا مثلا
قُمر خلاص احتارت: انا ما رحت مكان وياها 
خالد يطالعها 
قُمر تتذكر: الا يوم اطلع بالثلاثه الايام الاولى والسوبر ماركت …. بس انت كنت مشغول وما حبيت اثقل عليك ... 
خالد يبي يعذب قُمر شوي لان شكلها يصير جنان اذا تبرر غلط صدر منها
خالد: على مااظن انا قلت لج اي شي تبيني قوليه لي باي وقت واي ساعه وانا ماارفض لج طلبج قلت ولا لاء؟
قُمر بحزن: بس خلاص …... انسى اني فتحت وياك هالموضوع
خالد: يعني انتي مو غلطانه
قُمر شوي وتبجي… 
خالد: ولييييه بعد بتبجين ... أنتي تسوين دعايه حق دموعج
قُمر: وانت لازم تصير وياي جذي ... 
خالد: اذا انتي غلطانه ليش لا 
نظره حارقه من قُمر ومن بعدها قامت راحت دارها وخالد قاعد مكانه … قُمر وايد حساسه وحساسيتها تقهر ساعات ... قال في باله خلها.. وايد دليعه.. خلها تعرف ان ماكو رياييل تدلعها … قعد يطالع تلفزيون ... سند راسه على الكرسي ورد غمض بعد اول خمس دقايق من البرنامج 
قُمر كانت قاعده بالبلكون ... ليش خالد يصير جذي... تحس بكره شديد وبغض له لين يكون جذي... يدري انها ما تقدر تتحداه بالكلام ... خالد من النوع اللي اخر كلمه تكون كلمته ... وقُمر يعجبها هذا فيه ... قعدت تفكر فيه وتتذكر السوالف اللي تسمعها عنه من عمها جاسم
جاسم: والله قمور اقولج ... بس يرد خالد البلاد الا نصدر ديوان شعر لعايله بن ضاحي ... 
قُمر: ههههههههههه يا عمي انت من صجك من الشعراء اللي تارسين العايله بس لا يسمعك احد.
جاسم: انتي من صجج ... عشتي ويا الوالد الله يرحمه وما تدرين انه اكبر شاعر ... 
قُمر باستغراب: صج والله ؟
جاسم: اي والله ... ورث كل اشعاره حق خالد اللي من زود ما يحتفظ فيها خذها بخزينه بالبنك عشان لا يصير فيهن شي ... 
قُمر: والله زين 
جاسم: اي يا قُمر بن ظاحي …. خالد مو مثل ما تتصورين ... يحب الاصاله
قُمر: اي مبين مخلي الديرة ورايح لندن...
جاسم: الدراسه بره لكن المستفيد اهو بلاده
قُمر: اشلون تقدر تجزم انه يمكن يرد الديرة ... يمكن يتعود على هناك ولا يرد مرة ثانيه ... 
جاسم: لا اكيد بيرد.
قُمر: شلون تقدر تكون اكيد ؟
جاسم بتفكير: انه يحب اهله
قُمر: جبران خليل جبران حب اهله وكتب فيهم احلى الكتابات بس ظل باميركا ليما مات
جاسم: هذا كان خيار بالنسبه له
قُمر: حتى خالد السفر كان خيار له
جاسم: لكن الرده مو خيار ... 
قُمر :عيل شنو
جاسم: يزر هههههههههههههههههههههههههههههههههههه
قُمر: خالد لين رد ما راح يحمل نفس التفكير اللي يحمله لو كان بالكويت
جاسم: شلون تجزمين بهذا الشي ... شلون تكونين متاكده ... 
قُمر: ماجزم ... لان الشي غير مؤكد.. هذا مجرد شي معروف ومتداول بين الناس يوزع هذي الفكرة
جاسم كان يفكر وحست قُمر انها انتصرت عليه بالكلام
قُمر :عمي الغالي .. لا تجزم بشي .. انت مو متاكد منه ..
جاسم بتفكير: تدرين ... انتي وخالد مثل الشي 
قُمر: اعوذ بالله
جاسم واهو يطلع من الدار: صدقيني . .يوم الي بتقعدين وياه بتكتشفين هذا الشي 
صج والله تحس بالشبه ويا خالد … بس خالد ارادته اقوى منها … وامبين انه بيشيبها ويا هالنوع من المجادلات … خلها تتعود عليه قبل لا تفقد اعصابها … توها بتطلع من البلكون لفحها نسيم بارد وقفت مكانها تستمتع بالنسمه … شعرها طار ويا الهوا … اختفت النسمه … وفتحت قُمر عيونها … شعور جميل يعيش بداخلها ما تدري شنو اسمه … يحسسها بالحياه … بالحريه وكانها طير … قعدت تغني باغنيه كاظم الساهر … 
"الليله غير 
شعوري غير 
اشواقي غير 
حتى الاغاني غير ..
صدري سما واحساسي طير .. 
بس طيفك ما تركني .. 
ظل ساكن وسط جفني .. 
انت وينك ..
انت وينك .. 
كان هاذ االفرق مابيني وبينك .. "
طلعت من البلكون واهي تسكرها .. التفت الا خالد واقف وراها … يطالعها بنظرة تحير .. 
قُمر : في شي ..
خالد: تحبين كاظم الساهر؟
قُمر واهي ترد الستاير مكانها : مااكرهه ..
خالد: يعني تعجبج اغانيه؟
قُمر: تعجبني كلمات اغانيه ..
خالد بقله صبر: عمليا .. تحبين تسمعين له ؟
قُمر بتفكير: اممممممممم تقدر تقول .. بس مااسمع له .. ان كانت مشغله اسمعها
خالد بحيرة: شلون يعني؟
قُمر تحس بالمتعه هل هي قادرة انها تجره لمجادله اهي المنتصرة فيها: اذا كان مشغل .. يعني احد ثاني مشغله .. ألاذاعه .. أو مروة اختي .. يعني انا مااخذ الشريط واشغله 
خالد واهو يطالعها بغرابه… 
قُمر: قلت شي غلط..
خالد واهو يمشي غرفته : لا … ابدا … تصبحين على خير .. 
قُمر : وانت من اهله ..
دخل خالد وصك الباب من وراه.. قُمر ابتسمت بفخر وكانها انجزت شي عظيم .. دخله خالد هذي اكبر دليل على انه ما قدر يجادلها.. 
قبل لا تروح قُمر طلع لها 
خالد: باجر بنروح المتحف وبنتغدى بره .. زهبي حالج من اللحين 
قُمر: اذا باجر بزهب حالي من باجر
خالد : لا ما كان قصدي جذي يعني خليه معلوم عندج
قُمر: كنت تقدر تقول لي باجر عشان تستخدم هذي الجمله 
خالد : يـــــــــــــــاربــــــــــــي …… 
ودخل غرفته.. قُمر ضحكت من قلب على خالد .. متقلب المزاج ومن كثر تقلباته بدت تحب مزاجه الغير متوقع.. اموت فيه والله ..انتبهت لنفسها … شقاعده تخربطين .. هذا خالد خطير… اوعج تحبينه … حبه هلاك … شكثر مثقلب وغير مفهوم .. لغز هالانسان لغز ..فكرة يديده طفرت براسها … يا ترى خالد حب يوم بحياته .. وان حب … شالنوع من الحبيبات كانت حبيبته .؟؟ لا ما اظن … خالد من النوع التملكي .. ان حب .. راح يكمل قصه حبه .. ما راح ييتزوجها ويخلي البنت اللي يحبها … وبشكل غير متوقع .. تذكرت البنت اللي سلمت عليها يوم العرس .. زميله خالد … حطتها على انها يمكن من النوع اللي خالد يمكن يحبه … بس من يدري ؟؟
دخلت قُمر غرفتها .. لقت دفتر خواطرها مفتوح مكانه من يومين … حست بالرغبه بالكتابه لكن بدال هذا كتبت مقطع شعري لنزار قباني اهي كانت تعزه وايد ….
(اتسمــح ..ان تزيــن دفتري.. بعبارة او بــيت شعرٍ واحـــدِ
بيتٍ اخبــئه بــليل ظفائــري .. واريحه كالـطفل فــوق وسائـدي 
قل ما تـشاء فان شعرك شاعـري .. اغلى واروع مــن جميع قلائــدي) الغالي .. 
سكرت الدفتر وراحت عند الفراش … اليوم قرت قران كفايه ولو انه ابدا ما يكون كفايه بس كانت تعبانه .. ما رقدت من 24 ساعه .. ما حست بالتعب الا يوم كتبت .. فلت شعرها وما بدلت ثيابها بالبيجاما .. وظلت بجلابيتها العاديه … مسرع ما نامت … 
خالد شينومه.. صار له 15 ساعه راقد بالمستشفى صحى من بعدها واهو ولا حاس بالرقاد .. طلع من داره من دون ما يلتفت لدار قُمر ونزل المطبخ.. ما تعشوا الليله .. لانه ماكان له مزاج اكل وقُمر بعد ما اكلت .. قعد بالمطبخ يحوس فكر يسوي اومليت ويا شويه عسل وياكله عن اليوع اللي هجم عليه .. شغل المسجله .. كانت اغنيه ميامي بالمسجله 
غرامك شي عجيب وطبعك ما حصل .. احبك لو تغيب وراضي بالامل
غرامك شي عجيب وطبعك ما حصل .. احبك لو تغيب وراضي بالامل
حيران .. ولا منك خبر.. سهران .. وينك يا قُمر
خالد يرد على المسجل: قُمر فوق راقده وانا يالس هني .. اطبخ لروحي .. ردينا حق حياه العزوبيه .. خالد استغرب من نفسه اهو موافق على هذا الوضع.. علامه اللحين متلوم .. سكر المسجله .. وقعد يطبخ واهو يدندن على الحان اغنيه كاظم .. احساسي غريب.. خالد من اكبر المعجبين بفنان العرب كاظم الساهر وكان دايما يتناجر ويا ندى على كاظم لان ندى كانت تحب الاغاني الاجنبيه اكثر من العربيه... سوى احلى اومليت وزيد من الحلا وصب عليه عسل .. (خالد يحب العسل ويا الاومليت ) .. قعد ياكل واهو يتلذذ وشعوره بالجوع يتزايد .. راح عند البراد وشافه كله اكل .. طلع ايسكريم وبسكويت وتورت زاهب .. قُمر كانت مشتريه كل شي امس .. وشاف ورق عنب بارد وحلاوة ثانيه .. طلع كل شي واخذه وياه الصاله .. قعد يطالع فلم بقناه ال movie channel 
حس روحه رد عازب مرة ثانيه ..بس العزوبيه معناته ندى ترد وياه ... ااااااااه يا ندى .. ماادري عنج ولا عن اخر اخبارج .. لا يكون صج نسيتيني مثل ما قال سيف.. مستحيل تنسيني .. مثل ماانا مستحيل انساج .. 
بدل الفلم لانه كان شوي سخيف ... قعد يبدل بالقنوات ليما مل منه وسكر كل شي وقعد مكانه يدور على علبه الزقاير بس ما لقاها بمكانها المعتاد .. ما بغى يدور اكثر ورد مكانه .. ياكل اسكريم بالظلام .. واهو يغني اغنيه كاظم الساهر ... خلى عنه الايسكريم وقام داره .. وصل للصاله ولفت انتباهه ان باب غرفه قُمر مفتوحه .. راح يصك الباب شاف تيارات هوى بارده بالغرفه دخل بهدوء وشاف قُمر راقده بكل هدوء من دون ما تتغطى .. سكر الدريشه وراح عندها .. غطاها .. وظل يتامل شكلها ... راح عند الباب عشان يطلع ولفت انتباهه دفتر .. كان شكله غاوي .. يجذب النظر .. ابيض مرسوم على غلافه ورده زنبق على بقعه ماي ... كان شكل الدفتر اثير ي.. مثل قُمر .. عشوائيا فتح صفحه قراها .
)يا خريف العمر .. هل اتيت لي وانا لم ادخل الربيع.؟.. اعلي ان ارضخ لما سيجري لي ... لما ساقاد له ..هل علي ان اتجرع السم بيدي .. وانا اضحك وابتسم .. حتى والوح ..لما كان علي ان اكون بمثل هذه الطيبه .. لاُختار لاكثر الرجال غرورا ..اساق كالجاريه له .. وهو سيد الشبان بقبيلتي .. هل علي ان ارضخ له .. واستسلم .. لا والف لا ..لن ارضخ الا لفارس احلامي .. اللذي تعطل به السير وسبقه سجاني لسجني في جناح الهلاك .. (
خالد فتح عيونه على وسعهن من عنوان القصيده... ( خريف فتاه ربيعيه(
قُمر طلعت سوداويه واهو ما يدري عنها .. لا يكون اهو اللي تقصده .. خالد سحب الدفتر وطلع بره على هدوء ... قعد بالصاله عند ركن وفتح المصباح ..فتح الدفتر على اول ورقه ..( لمن سيقرا دفتري بعد موتي ... اذكرني ببسمه الثغر لا حزن النظر .......... قُمر (
سكر الدفتر .. مو من حقه يقرى الدفتر .. لان قُمر كاتبه وصيه فيها ان من بيقراه بيقراه بعد موتها بعد الشر عنها .. بس الفضول كان اكبر منه ..كان يبي يشوف شنو كاتبه قُمر ... بس بقرى خاطرة وحده .. مو اكثر .. 
فتح الصفحه الثانيه وطاحت منها فتات ورق ازهار ذابله .. 
)ها قد كبرت ) مؤرخه بتاريخ 12/12/1999
" لقد كبرت .. اليوم .. اتصدق ؟
كبرت وكبرت معي افكاري .. وكبر معي الحلم .. لست كالسابق .. اسابق الوقت بالمدرسه لاعود والاعب دماي ..بل اسير بهوني من المدرسه الى البيت ..ارسم افكارا .. اضع مخططات .. لي ولك ... 
اتصدق؟؟ بدت افكر بك .. وافكر بي ... افكر بنا .. كيف ستكون حياتنا .. كيف سيكون حبنا ..صافيا كسماء تشرينيه بلبنان .. او كنقاوه ليله ربيعيه ..تعود لي بالمساء لتكافئني على صبري على بعدك طوال اليوم .. واريحك من حذائك الثقيل اللذي اثقل كاهلك من المسير اليومي.. لتغفو بين ذراعي وترقد ... لغد اخر .. من الانتظار .. ومن المسير.."
انندى خالد ... من انسياب الكلمات .. من الاحلام الطفوليه .. من الخيال الجامح لبنت مثل قُمر .. احلامها بريئه .. ورديه ... تصفح على صفحه ثانيه ... 
(اليك(
" اليك يا زوجي العزيز .. يا شريك لحياه شقيق الروح وحبيب القلب..
اليوم سرت بدربي اليومي .. وانا اتخيلك تسير بشارع اخر
تفكر بي .. تتخيلني .. ترسم ملامحي كما افعل انا .. تقطف ياسمينه .. تشمها وتقول .. هذه رائحه حبيبتي ..وكانك تعرف ان الياسمين عطري المفضل..فتعشقه.. من اجلي.. ااااااه .. متى نلتقى .. تخيل لو استدير في هذاالمنعطط لاصدم بك .. ويدق قلبي .. دقه الحب ..واشعر فعلا انك .انت هو .. فاكمل دربي ... معك .. اليك "
والصفحه الثالثه ... والرابعه.... والعاشرة ... الى اخر ما وصل اليه ... وظل الكثير ... 
مقاطع اغاني لكاظم الساهر منتشرة بكل مكان ... كتابات كتاب كبار .. حتى كتابات انجليزيه .. تحير خالد من هالدفتر الممتع..والغامض... لكن اللي حز بقلبه اهي الخواطر .. الخواطر كانت كلها تعني شخص واحد ... اهو حبيب قُمر الخيالي ... قُمر تحب انسان.. او تحب طيف رسمته او كتبته بكل جوارحها .. نحتت حلمها ليما صار كامل .. لكن ظل هذا حلم داسه ابوه برغبته بتزويجهم ..
حمل الدفتر وراح لغرفه قُمر .. خلا الدفتر مكانه والقلم عليه مثل ماكان .. وطلع خلا الباب مفتوح مثل مااهو ... وراح غرفته ..
انسدح على الفراش واهو يفكر.. يفكر بقُمر.. وكتاباتها.. حس بالغيرة..الغيرة القاتله من الشخص اللي كتبت عنه قُمر.. حس بالسخافه من بس ما قدر يحبس نفسه عن هذا الشعور.. كان غضبان.. حسها تخونه.. تخونه بهذي الكتابات.. مع هذا الخيالي.. معقوله يكون بهذي الصورة.. ما كان كامل.. ولا كان ناقص.. له عيوبه ومميزاته.. وله اطباعه.. وشخصيته المستقله.. ما كان متسلط ولا متساهل .. مثل ما كل بنت تتمنى.. مثل ما هو يتمنى يكون.. معقوله تكون تمنيات قُمر بالشخص اللي تبيه مثل مااهو يتمنى لنفسه .. تنهد ... لاول مرة خالد يكون غير نفسه .. مو خالد المستقر .. مو خالد المسيطر على الامور .. مو خالد القادر على كل شي .. حس نفسه طفل جدام كتابات قُمر .. حس عقله اصغر من الممكن .. هذاالشخص اللي قُمر كتبت عنه عدوه .. عدوه اللدود .. ماله أي مسمى عشان يروح يشفي غليله فيه .. 

الفصل الثاني
خالد طبعا ما رقد من كثر التفكير البارحه وظل لاذان الفير .. صلى ورد لفراشه . رقد شوي بس انتبه بنفسه للوقت .. كانت الساعه تبين 8 الصبح ... قام اخذ شاور وطلع ... لبس بانطلون اسود من تصميم ارماني .. ولابس سويتر ايطاليه سوده بديزان على سحاب عند كتفه خله السحاب مفتوح ونزل الكولور تحت بشكل جذاب .. حلق لحيته وخط شاربه بشكل كلاسيكي .. سحى شعره لبس ساعته وطلع ..
قبل لا ينزل طلعت قُمر من دارها .. كانت لابسه فستان جينز ناعم .. قصير شوي لتحت الركبه وكان شكلها طفولي لدرجه ما تتصدق .. شعرها كان مجدل على خفيف وبه ربطه لماعه صغيرة .. والخصلات تحيط بويهها اللوزي 
قُمر : صباح الخير
خالد واهو متسبه بشكل قُمر: صباح النور 
قُمر تطالعه .. كان لابس وكانه بيطلع: رايح مكان؟
خالد انتبه: نعم
قُمر: ... بتروح مكان؟
خالد: اليوم بنطلع .. مو؟
قُمر ابتسمت: اشوه علبالي نسيت .. 
خالد : لا ما نسيت (وتذكر خواطرها وكشرت ملامحه) زهبي حالج عشان نطلع من اللحين 
قُمر باستغراب: اللحين؟
خالد: أي لان المتحف بعيد شوي .. 
قُمر: انزين .. دقايق 
خالد واهو ينزل: بترياج تحت .. 
قُمر وقفت مكانها .. اشفيه بعد .. شسوت .. شقالت .. والله انه يملل.. دخلت الغرفه وطلعت بدله بيضه قميص وبنطلون معاه حزام ابيض دقيق لبسته قُمر وطلعت بوتها اللي شرته قبل يومين .. كان شوي كعبه عالي .. رفعت شعرها ولبست جاكيت عاجي اللون فيه حزام عريض واختارت وياه شال ابيض مطرز طبعا على الجوانب .. لذا لبست مقنع من تحت وتركت الاطراف المطرزة على اكتافها .. حملت جنطه بيضه شافت السوار الابيض اللي بغت تلبسه بليله الطلعه بس تذكرت اللي صار في خالد وخلته .. لبست بس الخاتم الماسي وتكحلت وطلعت ... كانت تبين جميله .. وانيقه بمعنى الكلمه .. ومناقضه تماما لخالد ..نزلت له تحت كان يشرب قهوة واهو لابس جاكيت اسود.. الجو بروما كان بارد.. شافها طالعها من تحت لفوق.. كانت مثل الملاك باللون الابيض.. واهو.. شنو المفروض يطلع.. الشيطان .
قُمر: نمشي .. 
خالد: يالله
طلعوا بالجاغوار اللي كان مركون بباركات البنايه .. الهدوء بالسيارة كان قاتل .. سحب خالد CD وشغله .. كانت موسيقى كلاسيكيه حلوة.. وقف خالد عند مطعم عشان يتريقون. اكل خالد بكل شهيه .. لانه كان يوعان حيل .. قُمر اكتفت بكرواسان ويا زبد .. وشربت كوفي.. خالد اكل فطيرة دجاج ساخنه واكل 2 كرواسان وبيض وطلب انهم يضيفون العسل عليها .. قُمر تمت تطالع خالد واهو ياكل .. فرحت لانه ياكل بهذي الشهيه .. شرب كوفي .. دفع الحساب وكملو الدرب ... 
المتحف كان منقسم ل3 اقسام .. المنحوتات ..الرسم المائي .. والرسم الزيني .. قُمر تمت ضايعه بالفن اللي تشوفه .. كانت اللوحات ابداع خارق .. وكانها صور من الطبيعه مو رسمات بالالوان.. كانت النشرات بالايطاليه والانجليزيه .. مااضطرت تسال خالد عن كل شي .. ما كانت تتمعن الا باللوحات المزدحمه ... مر عليهم ساعه بهذا القسم .. انتقلوا لقسم المنحوتات .. قُمر انحرجت من المنحوتات الموجوده .. بعضها كان عاري وغير اخلاقي .. لذا سرع خالد جولتهم بهذاالقسم وانتقلوا لقسم الرسم المائي ... كان كل شي جميل .. وكل شي رائع ... اضافه الى اللوحات كانت هناك ايضا بعض التذكارات للرسامين اللي رسموا اللوحات .. قُمر اخذت ضعف الوقت اللي خذته في قسم اللوحات الزيتيه ..كانت الساعه تاشر على ال 12 يوم طلعوا ... قُمر كانت تحاتي الصلاه .. حتى خالد .. بس تذكر ان في مسجد باحد الطرقات.. قعد يمشي بهدوء للمسيد اللي يبون يوصلون له .. اخيرا وصل .. دخل اهو وقُمر اهي عند مصلي النساء وكان مكتوب بالعربيه.. تيددت وصلت وقرت دعاء.. خالد بالمثل.. طلع خالد قبل قُمر.. وراح عند بياع وشره من عنده زقاير.. قعد يدخن واهو ينتظر قُمر .. قُمر يوم طلعت شافته يدخن .. ظاق خلقها واهي تشوفه .. راحت عنده 
خالد: تقبل الله
قُمر من دون ما تطالعه وتركب السياره: منا ومنكم ..
خالد استغرب من قُمر.. بس ما حط في باله وايد.. كان زعلان منها .. ما يدري ليش.. كان يبي يخنقها من دون سبب .. توه بيركب السيارة وشاف بنت تتمشى بالطريج .. وكانها مثل اللي وصفتها قُمر على انها اهي ..قعد ينتظر انه يشوف اذا اكو ولد وراها مثل الخاطرة.. بس البنت دخلت احد العمارات ولا كان أي ولد وراها .. دخل السيارة وقُمر تطالعه..
قُمر: علامك
خالد واهو يشغل السيارة: ولا شي ... 
سكتت قُمر عنه .. . خالد كان مزاجه يديد اليوم .. غير عن كل يوم .. اليوم وكانه يبي يعاقبه واهو ساكت من دون أي سبب.. مشى خالد السيارة لين وصل لمطعم حلو شكله .. دخلوه .. كان دافي خالد اخذ حريته وفصخ الجاكيت . .لكن قُمر ظلت بجاكيتها ولو انها احترت لان قميصها التحتي كان ضيج شوي.. بنفس شهيه خالد اكلت قُمر.. كلو سباغيتي بصلصه الطماطم الحارة .. كان لذيذ لدرجه انهم ما انتبهوا لحرارته وطبعا قُمر خلصت قبل خالد اللي عقب ما خلص تسند على الكرسي .
خالد : ااااااااااااااااااااااااااه 
قُمر: ههههههههههههههههههه بالعافيه
خالد يبتسم لها: الله يعافيج .. 
اثناء اكلهم للحلو..
قُمر: بنرد البيت اللحين
خالد: تبين تردين .. 
قُمر: صج .. لا .. الجو وايد حلو
خالد: انزين باخذج لساحه النوافير .. وبتنعجبين فيها .. وايد حلوة .. وبراويج الاثار الرومانيه .. وعصر القيصر .. بتحبينها ..
قُمر: خسارة ما عندي كاميرا..
خالد: نشتري وحده بالدرب .. 
قُمر : شكرا ..
خالد:ماله داعي .. رغباتج المنطقيه راح تتحقق
قُمر باستغراب: المنطقيه ؟؟
خالد انتبه ان الكلام اللي بقلبه طلع على لسانه : لا ولا شي ..
قُمر سكتت .. بس لمده بسيطه.. 
قُمر: انت علامك اليوم .. مو طبيعي
خالد واهو فاتح عيونه: شلون مو طبيعي 
قُمر: ماادري .بس اكو تغيير فيك .. 
خالد: مافيني شي .. واذا خلصتي خلينا نروح قبل لا تصير الدنيا ليل .. 
قُمر بضيج: من زمان خلصت 
خالد: زين 
دفع الحساب وطلع.. طول الدرب الصمت كان اهو سيد الموقف .. لا قُمر تتكلم ولا خالد يتكلم وياها.. ألافكار ماخذتهم يمين ويسار .. قُمر تتسائل عن خالد اليوم وخالد يفكر بالخواطر .. اهو يبي يكملهن .. بس شلون يوصل للدفتر .. وايد اشياء ظلت ما قراها .. وايد اسرار ماكشفها .. وايد تخيلات ما يعرفها .. 
راحوا الساحه .. وكانت شوي مشابهه للساحه اللي بميلان بس كانت اصغر .. والعربات المنتشرة اكثر .. قُمر حلفت على عمرها ما تتحرك من مكانها عشان لا يصير لها نفس موقف ميلان البايخ .. هالمرة الكل كان مشغول بزحمه الناس .. والعرب وايد .. قُمر قعدت ويا خالد عند نافورة .. يقول لها عن تاريخ هالساحه .. والمواقف التاريخيه اللي صارت فيها .. 
خالد: تحبين الحفلات الموسيقيه
قُمر :عمري ما حضرتها .. بس احبها .. 
خالد: باخذج قبل لا نطلع من هني لحفل اوبرا ومرة وحده حفل سوبرانو .. بتشوفين حلاوة الاصوات القويه .. ولا نبيل شعيل .. 
قُمر ضحكت..
خالد يبتسم: صدقيني .. بتسمعين اصوات .. تهز المكان .. حريم ورياييل
قُمر: زين .. 
لفت قُمر نظرها تطالع الرسامين والرسمات والناس .. خالد تم يطالعها بحنان .. كانت جميله .. من دون أي اضافات.. لو يظل طول اليوم يطالعها ما يمل منها .. نفض هالافكار من باله .. وطالع العربات ..شاف رسام قاعد وكانه مخلص شغله .. استاذن من قُمر شوي وراح عنده .. شافته قُمر يكلم احد بسرعه ورد مكانه .. واهو يبتسم لها ..
خالد راح للرسام يطلب منه يرسم اشكال متعدده من شكل قُمر .. واهي تتكلم واهي تبتسم واهي ساكته وكل المشاعر ... بس من دون ما تدري قُمر .. طبعا الرسام شرع بالرسم السريع .. 
خالد: ما ودج تروحين عندالعربات
قُمر تطالع خالد بنظرة كوميديه: كليتها مرة وحرقتني .. مااكلها مرة ثانيه 
خالد ضحك وضحكت معاه قُمر ..
خالد : قُمر .. ممكن سؤال ..
قُمر استراحت لان خالد فتح مجال للكلام بيناتهم: اكيد ..
خالد : شرايج بزواجنا ..
قُمر تفاجات .. توقعت كل شي الا هالسؤال: .... مافهمت قصدك 
خالد: احنا صار لنا اكثر من اسبوع متزوجين .. واكيد انتي كونتي فكرة وراي عن هذا الزواج 
قُمر منحرجه.. شتقول له.. ان هذاالزواج كان مثل القيد وصار مثل الحياه اليديده .. او انها تحسبه مثل سجانها بس تحس بالمتعه فيه .. حبت الحياه اليديده ولو انها مو مثل احلامها .. 
قُمر: .... مو مثل ما توقعت .. بس زين 
خالد: شنو اللي توقعتي
قُمر بخجل: شنو تتوقع يعني الزواج العادي ..
خالد : زواجنا يعني زواج غير عادي .. 
قُمر : لا لا مو قصدي .. بس ... احنا اطراف وايد تدخلت بزواجنا .. و... تعرف
خالد : لا مااعرف .. انتي قولي لي.. 
قُمر تورطت .. شتقول له .. اهو يدري انها تزوجت منه واهي ما تبغي الزواج .. 
قُمر: يعني .. انت كبير وانا للحين صغيرة ... وهذا الزواج .. زواج مرتب.. عائلي .. كان من الممكن يكون غير لو كنت انا وانت.. علاقه غير 
خالد: غير؟ شلون غير .. 
قُمر زاد تورطها : شلون غير... يعني لو كنت اعرفك .. او معاشرتك قبل الزواج .. انت تعرف ..الوقت اللي كنت انت فيه بالكويت انا كنت عند يدي الله يرحمه .. والوقت اللي انا رديت فيه انت سافرت.. ماصارت الفرصه اننا نتلاقى ..
خالد: بس احنا تلاقينا من قبل
قُمر استعجبت .. اهو يذكر: مرة .. قبل 5 سنوات.. 
خالد: انزين 
قُمر: مرة وحده .. ما عطت ذاك الاثر ..
خالد: ليش.
قُمر ضاع منها الكلام.. اسالته كانت سهله ومفخخه : ليش ماادري
خالد: يعني انتي ما كنتي تبين تكلميني ولا انا ما كنت من النوع اللي تقدرين تفتحين وياه المواضيع
قُمر: ماادري .. انت قول لي 
خالد صاد لعبتها .. بغت تغير الدور .. بغت انه يكون اهو بموقع التحقيق بس يا ويلج يا قُمر 
خالد: انزين ليش ماكلمتيني .. يمكن كنت برد عليك
قُمر: انا ما تربيت جذي.. علمي يدي سبع اني اذا تواجدت ويا ريال بمكان اسكت وما اتكلم الا ليما ينفتح وياي موضوع ..
خالد: قصدج اني انا اللي المفروض افتح وياج باب الحوار
قُمر: تقدر تقول .... أي 
خالد .... سكت .. شنو ذكيه .. شهالتربيه اللي تلقتها من يده .. صج انج ربيبه سبع
قُمر حست شوي ان الضغط اللي كان عليها يخف شوي شوي .. خالد سكت ورد حق تفكيره .. خافت منه قُمر .. صج خافت منه.. من يوم طلع من المستشفى واهو متغير.. لا يكون بس عطوه دوى بالغلط ..
خالد: انزين... لو فتحت وياج موضوع .. تتخيلينه راح يكون عن شنو
قُمر استغربت .. سؤاله شوي كان بايخ: ماادري ... 
خالد يلتفت لها: تخيلي لو ردينا ورى خمس سنين .. انتي اللحين بنت عمرها 13 سنه .. وانا شاب بثاني سنه بالجامعه.. انتي قاعده وياي.. بزيارة عائليه .. بمناسبه رده ابوي من السفر
قُمر : انزين؟؟
خالد يستهل بالموضوع: اتكلم وياج ... شخبار الدراسه يا قُمر؟
قُمر: الحمد لله ..
خالد: ناويه على التفوق
قُمر تتنهد: هذا مو نوع الاساله اللي بكون متوقعتها منك
خالد : بس خلينا نتخيل لو كنا هناك .. بذيج اللحظه .. 
قُمر تلف راسها الجهه الثانيه: ماابي اتخيل
خالد بخبث: خبري فيج خيالج جامح
قُمر تطالعه بحده: نعم؟ شنو اللي قلته لك وخلاك تحس بهذاالشي..
خالد ندم على تسرعه.. يحس نفسه عاجز جدامها واهو ما يقدر يقول لها .. يحس بالقهر من كتاباتها .. 
قُمر: ما رديت علي ...
خالد: بس ولا شي .. انسي الموضوع ..
قُمر: خالدفي أي مشكله
خالد واهو يطلع زقارة .. اعصابه شوي وتتلف: لا ماكو مشاكل .. 
قُمر تطالعه بحيره: زين
خالد: زين زين ... 
ظلوا قاعدين مكانهم .. أهي بافكارها واهو بافكاره ... ليما قاموا ..
خالد قال لقُمر انها تروح عند السيارة اهو عنده جم شغل بيخلصه وبييها .. قُمر راحت وخالد راح للرسام .. شكر الرسام وعطاه فلوس وراح.. طالع الرسومات بشكل سريع.. الرسم كان حلو ودقيق بس قُمر كانت بها تفاعلات ولا نوويه .. خل الاوراق بجيبه وكمل المشي.. قبل لا يروح لقُمر وقف عند عربه بياعين .. كانت تبيع اشياء تذكاريه ... ترمز لروما او ايطاليا.. عجبه تمثال على شكل بنت ملاك .. فيها جناحات وهاله ذهبيه وحامله قيثارة .. ظل خالد يطالعها ويحسها مشابهه لقُمر .. نفس الهدوء ونفس النعومه ونفس الملائكيه .. شراه من عندالبياعه وكمل دربه للسيارة .. 
خالد يحس ان قُمر لغز .. متحير .. شنو يقول لها .. شلون يقدر يستدر منها اللي في بالها.. شلون يقدر يدخل حياتها ..ادخل حياتها (يكلم نفسه ) وليش ادخل في حياتها .. انا شنو راح استفيد لين دخلت حياتها.. بس .......... هذي الرغبه اني اكون بحياتها .. اني اقدر اعرف اهي شنو تبي .. اهي شنو تفكر .. اهي شنو تحتاج ..تعكر مزاج خالد.. لا يكون بس حب قُمر .. لا هذا مو حب هذا فضول .. لكن كله من دفتر الخواطر.. ياريت بس ما قراه .. ولا حس بالللي يحس فيه ولا بغى اللي يبغاه ... دخل السيارة من دون ما يلتفت لقُمر .. وكمل دربهم لبارك ثاني ..
قُمر: وين رايحين؟
خالد: بارك ثاني .. بيعجبج .. رحته مرة قبل سنه ويا ند..
سكت خالد ... لو شوي قضى على نفسه .. كان بيلفظ اسم ندى جدام قُمر .. شهالمصيبه .. 
قُمر: منو؟
خالد: لا ولا شي ..
قُمر حست كان بيقول اسم .. بس بسرعه تدارك روحه ورد بكلامه .. لين ما وصلوا روح خالد طلعت منه .. كان متلوم على نفسه ومنحرج.. بس ليش اهو معور راسه جذي.. قُمر قلما يهمها الاسم اللي بيقوله .. اهي ما يهمها الا حبيبها الخيالي .. يعله....
قُمر: الله.. المكان شكله روعه
خالد: بعدج ما شفتيه وحكمتي عليه.. نطري شوي .. 
قُمر: ياريت عندنا الكاميرا.. يصير نشتريها من هني ..
خالد: ياااااااه نسيت ..بس لحظه شوي
طلع خالد وراح عند دبه السياره .. فتحها شاف فيها جنطه مليانه اغراض .. دور و دور ودور ليما لقى الكاميرا ... صك باب الدبه وراح لعند قُمر واهو يبتسم
خالد: انا كنت اعرف انها موجوده ..بس وين ما ذكرت
قُمر بابتسامه: زين انك تذكرت
خالد يبتسم لها .. قعدوا يتمشون ويتمشون وقُمر كل ساعه تاخذ صورة لاشياء معينه .. حوض ازهار.. او النوافير.. او خالد .. اكثر من صورة خذتها بالهدوء لخالد .. يا اهو يدخن او يمشي بهدوء .. اخذ خالد منها الكاميرا ولفها بطريقه محترفه بيده مثل المصورين وقعد يصورها .. اهي تلف بويهها وتضحك لكن ما خلاها ..ليما خلص الفلم واهو يصورها..
قُمر: زين جذي خلصت الفلم؟
خالد: بصورج .. مو صوري .. 
قُمر: هههههههههههههههههههههه هههههههههههههههه
يضحك خالد وياها واهي تضحك بصورة هستيريه .. متعجب خالد منها بس ظل يضحك .. راحوا عند بياع شروا فشار وغراش ماي وقعدوا ياكلون
قُمر: يا ترى شلون المكان بالليل
خالد حس بغصه .. هذا المكان بالليل احتفى بخالد وندى ليالي .. ما يقدر يتخيله بدون ندى .. قُمر حست بهدوئه
بكل نعومه نادته: خالد
انتبه لها: لبيه.. 
قُمر بتردد : لو مثلا كنت تبي تكلمني بذاك اليوم ... شنو راح تقول لي ... صج صج !!
خالد استغرب .. للحين قُمر تفكر بالموضوع: ماادري ... انسي الموضوع .. اصلا ماله معنى
قُمر وقفت : لا صج خالد .. انت نبهت فضول عندي .. لوكان اكو فرصه نتكلم بذاك اليوم .. شنو كنت بتقول لي ... 
خالد وقف لها .. وبينت قصيره جدامه: انتي شنو تبيني اقول
قُمر: ماادري ... يمكن كلمه تقدر انها تذوب الجليد اللي كنا نعيش فيه 
خالد: كلمه مثل ..... كبرتي وحلويتي ياقُمر ... 
قُمر فز قلبها:............ يمكن 
مشت عنه شوي.. حست بالخجل .. والدفء بجسمها .. هذي ثاني مرة خالد يمدح جمالها .. ثاني مرة يحسسها انها حلوة.. 
خالد: قُمر
التفت له: لبيه
خالد: انتي بالفعل يا قُمر ... كبرتي .. وحلويتي ... وصرتي بنت ولا كل البنات.. وانا محظوظ يوم طلعتي من نصيبي ...
قُمر تمت تطالعه.. ضيعتها كلماته .. قالها بكل سهوله بس ما عرف اثرها العميق .. نبض قلبها .. وتوضحت مشاعرها .. وتفتحت الورود بحياتها.. خالد يحس نفسه محظوظ بها .. ليش .. هل هذا امتنان على اللي صار قبل يومين ولا هذا احساسه الداخلي .. بس مهما كان المعنى.. اهو بدى شوي شوي ... يتغلغل فيها.
خالد داخليا كان عايش بجو فوضى .. شلون قالها هالكلام .. ليش قالها جذي.. اهي صج حلوة .. بس مو بس حلوة جمالها الفتان .. اهي حلوة داخليا وخارجيا .. ويفرح الواحد ليما يقعد وياها .. بس ليش قال جذي .. يحسسها انها شي مهم بحياته .. هل لانها بالفعل قدرت تدخل قلبه .. وتستحل شوي من اللي امتلكته ندى طول 4 سنين .. ولا لانه حس بالتهديد من شخصيه حبيبها الخيالي وحاول انه يتحداه .. شهالحاله ....
قطع الجو اللي كان مبيناتهم: الدنيا ظلمت .. خلينا نرد البيت احسن ..
قُمر: ايه .. احسن ...
واهم يتمشون هبت ريح بارده .. خلت قُمر تلم نفسها على حالها ... كانوا قراب .. اقرب من كل مرة .. قُمر تهدي من نفسها عشان ما يسمع خالد الدقات اللي شعلل نيرانها بكلماته .. وخالد اللي ما يدري شنو صار بحياته فجاه ومن دون أي حس ... بس حس بلذه .. لذه غريبه .. وكانه رد مراهق .. ويحس بمختلف المشاعر .. الفرق انه ما عاد مراهق .. اهو رجل ..وقف خالد عند بياع ورد اخذ منه بوكيه لزهر الديزي الاصفر .. وعطاه قُمر .. اللي كافئته بابتسامه كلها امتنان ..
بالسيارة .. ما بغى يرد البيت.. يبي يروح مكان ثاني .. يظل بهذا الجو المحيطه .. يكون مع قُمر .. بعيد عن البيت والتوتر اللي فيه .. لذا اخذها لاحد ساحات روما المشهورة اللي تنتشر فيها المطاعم المكشوفه .. اختار واحد عند احد الشوارع القديمه المرصوفه بالحجر اللامع .. نزل ويا قُمر .. دخلوا المطعم وقعدوا .. ياهم الجرسون وطلبوا سباغيتي باللحم وسباغيتي بالصلصه الحارة ..قعدوا يسولفون على العشا .. خالد من كان يتكلم اكثر شي .. سوالف ونكت ليما خلى قُمر تشرق بالاكل من الضحك ..
قُمر حست بتغير خالد .. خالد إللي وياها شخص مختلف نهائيا عن خالد المساعي .. واللي تزوجته .. واللي بجى .. واللي مرض ... هذا خالد اللي يمكن او اهي تقدر تنغرم فيه .. وتحبه .. حست للي قالته.. احب خالد .. ليش احب خالد .. وليش مااحب خالد ... خالد ملكي .. زوجي مو أي شخص عادي مااقدر احبه ..لازم علي اني احبه.. واحب وجوده وياي.. واحب كونه ملكي .. قعدت تتبسم بطريقه لفتت انتباهه 
خالد: علامج تتبسمين
قُمر بانتباه: هاااا... ولا شي
خالد: لا اكيد في شي .. 
قُمر: لا صج مو شي .. بس ... فرحانه
خالد يبتسم: من شنو
قُمر خجلت.. بس: السباغيتي لذيذ .. فرحني طعمه
خالد: هنيا لك يالسباغيتي 
ضحكت قُمر.. وتزايدت المشاعر والتضارب... وخالد يحس نفسه يتكلم من قلبه .. مرتاح لهذي الليله .. احلى ليله يقضيها .. قعدت يتلفت وانتبه للقُمر.. كان كامل .. سبح لله .. والتفت لقُمر 
خالد: قُمر
قُمر: لبيه
خالد : شتسوين فوق 
قُمر باستغراب: فوق ؟ فوق وين ؟
خالد ياشر: هناك ..
طالعت قُمر : هههههههههههههههههههههههههههههههههههههههههههههههههه يقطع بليسك يا خالد 
خالد يضحك واهو مستغرب: شنووووووو
قُمر: ولا شي هههههههههههههههههههههههههههههههههههه
خالد: انزين سمعتي النكته 
قُمر واهي تمسح دموعها: لا 
خالد: قزم عطس دق راسه بالارض 
قُمر : ههههههههههههههههههههههههههههههههههههههههههههههههه
النكته كانت شوي بايخه بس قُمر تمت تضحك ليما ردوا البيت واهي كل ساعه تذكرها ويضحك خالد وياها ..
يوم ردوا البيت زينا للحين ما ردت .. وكانوا بروحهم بالبيت.. قُمر حست بخجل غريب حتى خالد حس فيه ... لذا سرعت قُمر خطوتها وراحت غرفتها ... خالد قعد شوي تحت واهو يفكر ... اليوم كان من احلى ايامه بايطاليا ... حتى انه مافكر بندى وايد غير يوم يروحون البارك .. قُمر استحلت كل افكاره.. صج ان لها تاثير عليه .. قام وحمل وياه جاكيته وراح داره .. قبل لا يدخل داره دق باب غرفه قُمر 
ردت قُمر واهي مغيره ثيابها ولابسه الجلابيه العنابيه: هلا ..
خالد يبتسم: مع الضحك والسوالف نسيت اعطيج هذي .. 
طلع التمثال .. وعطاه قُمر .. تمت تطالع فيه .. كان حلو .. وايد حلو ويمكن لانه من خالد زادت حلاته 
ابتسمت له بكل حب : شكرا ... وايد حلو
خالد : مو احلى عنج ...
وقفوا شوي بصمت .. قُمر زادت دقاتها وخالد بدى يتحرك بعصبيه بس....
خالد: تصبحين على خير
قُمر: وانت من اهله ...
راح خالد غرفته ..وردت قُمر لدارها ..حطت التمثال على الدريسر .. وانسدحت على فراشها واهي تطالعه... كل إلى رددته واهي تطالعه اهو ......... احبه .............احبه
انسدح خالد على فراشه .. لا اليوم كان عال العال .. ما دخن وايد .. واكل وايد .. وكاهو سلطان الرقاد قاعد يطق على راسه بس عليه صلاه.. تيدد وصلى وكملهم بالعشى .. وغير ثيابه ورد انسدح ..يتذكر شكل قُمر اليوم على العشا... كانت وايد حلوة .. مضيئه منتعشه .. واكثر شي ضحكتها.. ياااااااه تندى الاولي والتالي .. تذكر الرسومات ..وطلعهن .. فرشهن على السرير .. قعد يطالع .. ويدقق.. ملامح قُمر.. احلى مافي الرسومات اهو شكلها الخجول معظم الوقت ... حسها مثل التفاحه المحرمه .. مثل الطيف بالصحرا .. والسراب بعيون العطشان بس تعال .... ليش .. ليش احس جذي.. قُمر زوجتي .. وملكي .. ومستحيل احد يلقاها وياي .. ليش انا متردد جذي.. بس اهي يمكن ما تحبني.. يمكن ما تبيني.. تبي حبيبها الخيالي ... ااااااه يا قُمر ... شابي منج ماادري. بس لا تروحين عني ... لاني بصراحه ماراح استحمل!!
بعيد عن ذيج البقعه .. وتحديدا بلندن ..دخلت شيماء على ندى الحزينه ... شافتها يالسه عند البلكون واعيونها شارده وكان صوت فيروز صادح بالمكان ... ندى بنت كويتيه بس عاشت طول حياتها بلندن وياامها الانجليزيه بعد ماانفصلت عن ابوها المدمن .. عمرها 24 سنه خريجه جامعه اوكسفورد بمرتبه الشرف في الصحافه والاعلام .. اهي خلصت الجامعه من فترة بعد زواج خالد .. بس تخلت عن كل شي كان يمر بحياتها لان خالد انتهى خلاص من حياتها ... بجت وايد على فرقاه وبجت على مستقبلهم ويا بعض .. شكثر احلام رسموها مع بعض لهذا المستقبل ... بس الحين وقفت بجي .. لانها ما تستفيد شي .. خالد خلاص .. راح من يدها للابد
شيماء المتحررة: what`s wrong girl .. Cheer up 
ندى تنتبه لها وبصوت كسير: شنو
شيماء: بس عاد ندى .. ما صارت .. ذبحتي عمرج .. ماتسوى عليج .. اسبوعين وانتي living dead 
ندى: روحي عني بليز
شيماء:no way I`m staying right her and you have to change this mood. 
ندى بقله صبر: خلصيني شتبين .؟
شيماء: قومي ويانا بنروح الهايد بارك نتمشى شوي
ندى: من انتوا
شيماء: me, sultan, ra`3eb and nahla
تذكرت ندى قبل طلعاتهم ويا خالد وسيف وعدنان البحريني ... اللحين ولا واحد منهم موجود وزادت محنتها:... ثانكس but I`ll pass
شيماء: ليش
ندى: مالي مزاج شيماء ..
شيماء: لمتى يعني ندى .. خلاص لازم تنسينه اهو انسان متزوج وملك وحده غيرج
ندى قامت مثل الحيه المغدور فيها: قص في لسانج .. لا تقولين جذي مرة ثانيه فاهمه
شيماء مااهتمت وكملت: بلى بقول .. مرة ومرتين وثلاث untill you get your self from this self-war
ندى: انا وحياتي احرار انتي فاهمه .. ولا تقعدين تسميني بكل كلمه والثانيه بزواجه
طاحت ندى على الكرسي واهي تبجي .. شيماء انكسر خاطرها على رفيجه عمرها.. وراحت لهاا واهي راكعه : لاني احبج يا ندى .. ندى انتي ماتدرين انتي شكثر معورة قلبي وكاسره خاطري بحالتج .. تخليني اكره الحزة اللي عرفتج فيها على خالد ... ندى خلاص.. اهو اللي خسرج .. مو انتي
قامت ندى والدموع مغطيه ويها: بالعكس .. أهو كان مستعد يتحدى الكل عشاني .. حتى ابوه المريض لكن انا الطيبه اللي خليته يروح ويتزوجها.. انتي ماتدرين يا شيماء لو اني ماشفتها يمكن بكون اكثر راحه (تصر على اسنانها) بس انا شفتها .. كانت وايد حلوة..وتدخل القلب بسرعه.. وتنحب .
شيماء: انتي اللي يبتي لروحج هالمعاناه .. انا قلت لج لا نروح انتي اللي صممتي 
ندى: كان لازم اشوفها .. لازم اشوفه شلون وياها .. 
شيماء: استفدتي شي اللحين
ندى توقف على باب البلكون واهي تبجي: مرضت نفسي الا مااستفدت.. مع انه يحبني وانا متاكده من حبه لي الا انها .. تقدر تدخل قلبه .. انا اعرف خالد .. ان اكتشف فيه صفه من الصفات اللي يحب تواجدها باحد .. راح تدخل البنت قلبه..
شيماء: وهذا المفروض .. انه يحب زوجته ام عياله ..
ندى التفت وملامحها متغيره: خالد مستحيل يحب احد غيري .. مو من حقه يحب احد غيره
شيماء: لا صج .. عيل ليش خليتيه يتزوج
ندى تحاول تبرر: عشان ابوه .. عشان موقع عايلته .. مو عشان انه يكون حياه وياها .. اهو حياته فيني .. فيني انا وبس .
شيماء باستهزاء واهي تقعد على الفراش: انا مكانج ما بقول جذي.
ندى بخوف: ليش
شيماء: لانه يقضي شهر العسل بايطاليا..
ندى سرحت .. في ايطاليا.. ليش يا خالد .. ايطاليا لي ولك .. انت اللي قلت جذي..
شيماء قامت: it`s over honey خلي خالد فصل منتهي بحياتج وابدي تكتبين بالفصل الثاني 
ندى: خالد مو فصل .. الفصل ما يظل مده 4 سنوات على بعضها .. خالد الكتاب كله..بس انتي شدراج انه بايطاليا
شيماء: اتصلت بسيف البارحه .. أهو قال لي .. 
ندى: واهم الحين وين 
شيماء: بروما على مااظن بيتحركون لفينيس..
فكرت ندى بخبث .. اهي ما تذكر رقم تلفون البيت بروما بس تذكر رقم فينيسيا..
ندى: ومتى بيروح فينيسيا
شيماء : ماادري .. يمكن بعد يومين .. ليش؟
ندى: لا ولا شي ... ولا شي..
شيماء: any way الحين انا لازم امشي .. لاني تاخرت على الشباب.... last call are you coming
ندى واهي تفكر: لا .. مو يايه .. مرة ثانيه
شيماء: افكر .. متى بتكون يالله باي ..
ندى واهي شارده: باي
راحت شيماء وصارت ندى لحالها .. قعدت تفكر بايامها ويا خالد بروما .. اهي صج عاشت وياه بنفس البيت بس بغرفه منفصله.. وكانت تساله عن الجناح اللي فيها .. واهو دايما يغطي على الموضوع.. يا ترى اهو قاعد وياها.. ويا قُمر بذاك الجناح.. هزت راسها عن الافكار اللي تفكر فيها .. قعدت .. تفكر بخالد .. وتفكر بايطاليا وياه.. وحياتهم اللي تشاركوا فيها لمده 4 سنوات.. شلون خلته يتزوج .. كان لازم تمنعه.. وتخليه يتزوجها اهي ولو انها ماتبي الزواج اللحين بس اهي مستعده تتخلى عن حريتها وشخصيتها المستقله وترد الكويت وياه ولو انها ما تحب بلاد غير انجلترا.. بس عشان خالد كل شي يهون.. قعدت تتصور قُمر مثل الخدامه تحت ريله .. مثل ما يبون البدو من اهله .. البنت تكون خادمه عندهم .. طبعا ندى كانت غلطانه بفكرتها عن البدو.. لانها ماعاشت وياهم بس اهي بفكرها أي انسان يعيش برع لندن انسان غير متحضر او متحرر فكريا .. واكبر دليل يساندها في فكرتها هذي اهي زواج خالد من بنت عمه بالغصب .. مع ان قُمر بنت يتمناها الملايين الا ان خالد ما بغاها عشانها ..رخت راسها على مسند الكرسي.. قلت له يتزوجها.. مو معناته انه ينساني بعد .. ليش مااتصل لي.. تحريته بيتصل فيني اربع وعشرين ساعه يخبرني عن إلى يحس فيه واهو بعيد عني.. مثل ماانا احس ..ولا اكثر..ااااخ يا خالد.. ما تنفع الاااه اللحين ياندى .. انتي خلاص .. انتي من باع خالد لقُمر .من دون ما تحسين .. بس مستحيل ارضى جذي .. اهو لازم بيتصل فيني .. وانا بظل انتظر اتصاله ..ظلت ندى .. تفكر بشر .. انها لازم تسمع صوت خالد مرة ثانيه .. وانتظرت ليما ينتقل الى فينيسيا وببتصل فيه هناك .. بوريج يا قُمر .. انتي مستحيل تاخذين خاالد مني .. لو اضطريت اني استقصيج من الدنيا نفسها .. خالد لازم يرجع لي .. انا غلط يوم زوجته منج .. غلط ولازم اصلح غلطتي..
قُمر اللي كانت راقده والاحلام الورديه كلها بجفونها ما كانت واعيه على الاحداث اللي راح تصير بحياتها .. وشنو اثرها راح يكون؟؟

الجزء السادس
الفصل الأول
وصلوا فينيسيا قبل 4 ايام .. بس لان خالد كان مشغول شوي يدور على شقه فاخرة بفينيسيا لان البيت تحت الصيانه من رطوبه الصيف القويه..لا قُمر ولا خالد كانوا يدرون وانصدموا بهذا الشي يوم وصلهم اوتيلو السايق .. سكنوا بفندق ليما يلقى خالد شقه مناسبه لهم .. حجز بالفندق سويت فخم فيه حجرتين وصاله وحمام واحد مشترك .. وللحين اهو يدور على شقه .. يتصل بمعارفه لكن كلهم مسافرين .. مما اضطره انه يوقف عمليه البحث شويه .. 
قُمر كانت تحس باروع الاحاسيس.. ما يهمه لو كانو يعيشون تحت الجسور المنتشرة اهم شي انها تكون ويا خالد .. يوم عن يوم يزيد حبها لخالد .. وتزيد المشاعر الجميله له .. اقل الحركات اللي يقوم بها تخليها تنعجب فيه .. مرة كانوا يتمشون باحد طرقات فينيسيا .. كانت قُمر شارده واهي تطالع البيوت والمباني المنتشرة ولا منتبهه للشارع ..وكان هنا ك جزاز مرمي بالشارع خالد انتبه له ووقفها بيده ودفعه بعيد عن دربها .. اهي ابتسمت له ابتسامتها المعتاده .. اللحين صارت الخواطر تتدفق عندها.. تكتب بدون توقف .. بس يختفي خالد عن نظرها تختلس الوقت وتكتب خاطرة سريعه.. (جسور فينيسيا(
" اسير معه .. بشوارع فينيسيا الضيقه.. اتقى رطوبتها بملابس فاتحه .. واسترشد الطرقات بمسكه يده ..كم تغير .. واصبح شخصا اخرا .. يشبه احدا كنت اعرفه .. شخصا كنت انشده .. وانشد لقياه .. باصعب اوقاتي لم اعد احتاجه بعد الان .. لدي هو .. هو فقط ...))
سكرت الدفتر على قدوم خالد وقامت وياه ..كملوا الدرب واهم يتمشون .. اشياء ناعمه تشتريها قُمر كتذكارات لخواتها وارفيجاتها واصدقائها ... لولوة مثلا شرت لها خاتم وعقد من المرجان الاحمر خفيف الديزاين ودورت ليما لقت وياهم تراجي تناسب .. البياع عطاها وياهم منديل احمر مناسب وخلتهم مع بعض باللف وحطتها على جهه للولوه.. وكل مرة تتصل بالبيت مروة توصيها على شي لدرجه انها كرهتها بالاتصال للبيت اشترت لجاسم وطلال وخليفه اشياء متشابهه .. قميص فاخر ولا ساعه ولا عطورات ايطاليه لاسامي بارزة . وبكل مرة تشتري شي لخالد بس تخليه عنه عشان تعطيه اياه لين راحوا بيتهم حزة اللي بيزهب .. اشترت لامها وعمتها شالات ومجوهرات حلوة وتناسب سنهم .. واشترت لعمها وخالد نفس الهديه خاتم بماسه للخنصر .. تخيلته على يد خالد .. بدوي اصيل ..شكثر تحب خالد .. لو على خاطرها انها تقول له وتخلص نفسها من هذي المشاعر القويه اللي ما ترسيها ابدا تحس نفسها عايمه بالجو .. ما درت ان الحب يمكن يكون جذي .. تقارن بينه وبين الانجذاب اللي حسته لزايد اخو لولوه لكن مسرع ما تمحي من بالها هالذكرى لانها مجرد طيف المراهقه والمدرسه.. لان خالد ملك كل شي فيها بظر ف3 اسابيع بس .. الله يعينها لباجي العمر .. 
خالد.. امممممم شقول عن خالد ّ .. خالد ما عاد خالد المحبط ابدا .. استوى خالد قبل .. النشيط المرح المغرور شوي .. بس غروره كان محتمل لان قُمر ما كانت تقل غرور عنه .. ويحس انهم يتلايمون على بعض .. صار ما يقدر على فراق قُمر ابدا .. ما يدري ليش .. لين تختفي عن عيونه يصير مثل التايه .. عيونه تتلفت يمين ويسار ليما يلاقيها ويهدى باله .. يحسها مثل النسمه اللي تضيع بسرعه.. يتذكر مرة يوم طلعوا محلات ثياب .. المارت كان كبير لدرجه ان خالد تعب من المشي ويا قُمر واستراحوا شوي على احد الكراسي .. شوي الا والبياعه اتيي صوب قُمر عشان تجرب احد الفساتين .. وراحت وياها.. و لكن تاخرت بالرده ..خالد بدى يحاتيها ..راح سال احد البياعه وقالت له انها طلعت من المارت.. خالد فكر انها طلعت راحت محل جريب لكن لا.. دخل محل مجوهرات .. يشوفها يمكن هناك هم لا.. بعد جوله بين المحلات والخوف يستحله شوي شوي على قُمر .. رد المحل يشوفها لقاها قاعده على المكان نفسه اللي كانوا قاعدين عليه واهي هادئه ولكن حزينه وكانها مضيعه شي
خالد : وين رحتي قُمر
قُمر بمفاجاه: ما رحت مكان .. هني .. اجرب فستان
خالد: انا دورت عليج يوم تاخرتي علي وقالت لي البياعه انج طلعتي 
قُمر : ما رحت مكان .. كاني مكاني
خالد : مرة ثانيه قولي لي .. لاتخليني جذي مثل التايه ..
قُمر بحزن: انت بعد .. لا تختفي جذي مرة وحده .. 
خالد يبتسم: حصل خير .. نمشي..
قُمر: لا لحظه بعد شي واحد...
راحت قُمر عنه.. كانت مساع تطالع دبابيس قمصان وشرت واحد ثاني غير عن دبوس ميلان .. كان عليه رسمه نسر ذهبي خذته وطلبت منهم يلفونه بورق ازرق ... وردت لخالد واهي تبتسم ... 
جهز البيت من بعد التصليح وانتقلوا له .. البيت كان قصر صغير.. متفرد بمنطقته .. مو باي بنايه او مجمع عمارات مثل روما ..كان فيه بوابه وحديقه وغرفه تشميس والصاله كانت كبيرة ودائريه اثاثها شرقي والحوايط معظمها من الجزاز الملون .. قُمر حست انها ردت ياهل اول ما دخلت البيت.. كان بمثابه بيت لعب .. حتى خالد كان متعجب من الديكور اليديد بس كان معطي المجال كله لقُمر .. قُمر حست انها بالبيت لان صور العايله كانت منتشرة .. عمها وابوها وعمتها وعمها المرحوم بو سعود .. يدها سبع ويدتها نوفه .. حتى انها لقت صورة لها واهي صغيره مصفوفه يم صورة جاسم ومن بعدها صورة خالد واهو شباب.. شكل الصورة مصورة برع لان كان واقف يم نهر .. 
خالد: عجبج المكان
قُمر تاخذ نفس : وايد
خالد: حسيتج بتنعجبين بالمكان .. لانه وايد عائلي 
قُمر: من متى وعند عمي البيت هذا؟
خالد: البيت شراكه لعايله بن ظاحي كلها .. شروه قبل 15 سنه .. كلفهم ثروة بس يستاهل.
قُمر: أي والله يستاهل .. الخدم اللي هني عرب ولا اجانب
خالد: شوي عرب وشوي ايطاليين .. بس لاتحاتين .. الطباخه عربيه.. 
قُمر: هههههههههههههههههههههههههههههههههههههههههههه زين
خالد: ههههههههه ادري فيج.. بروح ارتاح انا .. وايد تنقلت وما رقدت زين وقظيني على الساعه 2 اوكيه
قُمر: ان شالله .. 
خالد واهو يركب الدري: وانتي بعد ريحي .. من الصبح قاعده
قُمر: لا تو الناس .. بشوف البيت اول .. 
خالد : على راحتج
قُمر: نوم العوافي
خالد بنظرة حنونه: الله يعافيج ... 
قعدت قُمر تدور بالبيت.. وتشوف الخدم العرب والايطاليين كانوا يتكلمون انجليزي .. طلعت برع بالحديقه .. الشمس ساطعه والسما صافيه .. ردت داخل خذت دفترها من جنطتها اللي بالصاله وطلعت برع على احد الكراسي المصفوفه .. قعدت تكتب شي من خاطرها
(كم هو لجميل حنانه .. احس بالعظمه معه .. وكانتي ملكه النساء اجمعين ..لا حبور كحبوري معه.. ولا هناء كهناي بحظنه..هل هو دائما هكذا..ام حبي له قد جمله..احبه .. واحبه... ولااعرف كيف تغلغل حبه فيا هكذا..كل اللذي اتمناه..ان يكوون لي .. الى الابد ...((خاطرة من قلبي(
دخلت من بعدها البيت وخذت جنطتها تروح دارها .. رن التلفون واستغربت منه .. من يمكن يتصل فيهم..
قُمر: الوو
وتسكر الخط ..قُمر استعجبت.. حتى بايطاليا اكو تحرش.. ما يندرى ..وراحت فوق.. توهقت قُمر.. ماتدري أي غرفه غرفتها.. لكن بالحس راحت عند اول غرفه..فتحت الباب وشافتها كبيرة.. مثل الجناح اللي بروما .. حتى ان كان مزين بورد بالوسط .. راحت عند الورد .. قعدت تتحسس اوراقه .. مخمليه ناعمه.. عطرة .. اخذت نظرة على الغرفه واقشعر بدنها .. شكثر بتكون محظوظه لو ان اهي وخالد كانو يتبادلون نفس المشاعر ..
طلعت من الغرفه وراحت للغرفه الثانيه.. شافت ان فيها سرير لشخص واحد وشكلها رجاليه شوي وطلعت منها.. دخلت على الصاله وشافت 3 ابواب .. توجهت لاول باب تبي تدخل منه وفجاه ينفتح باب ثاني.. كان خالد طالع من الحمام ولابس بشكير سباحه.. وقف خالد من الدهشه وقُمر مثله.. هالمرة ما شردت قُمر مثل ذيج المرة بس غضت بصرها
خالد بارتباك لكن بابتسام: هاذي غرفتي .. غرفتج انتي الثانيه ..
التفتت قُمر .. الغرفه كانت ملازقه لغرف خالد .. ما يفرق بينهم الا جدار.. 
قُمر بحيا: شكرا..
خالد: العفو
راحت قُمر دارها بكل هدوء ودخلت وصكت الباب من وراها.. خالد ظل واقف مكانه.. تنهد ..لو شوي دخلت داري من دون ما تدري ورحت فيها وياها.. ضحك ضحكه شريرة ودخل داره من بعدها.. كان يغني اغنيه كاظم الساهر بصوت ساخر شوي قُمر قعدت تتسمع صوته من دارها واهي تضحك.. راحت عند الطوفه اللي بين دارها ودارها عشان تسمع بوضوح .. تغيرت الاغنيه .. اللحين يغني اغنيه اجنبيه واهو يميل بصوته مثلهم ويرفع الدرجات ويضخم وينعم من صوته واهي تضحك عليه.. يحليله خالد لين مرتاح.. ولا احد يتحداه .. يخلي الواحد يضحك ويرتاح بعد ..اهي بعد طلعت ثيابها من الجنطه وطلعت عشان الحمام الخارجي لان ماكو حمام بدارها ..خذت شاور سريع وطلعت من بعده وشافت خالد واقف على دارها يطق الباب
قُمر من وراه بهدوء: نعم
خالد انتفض
قُمر تضحك عليه: هههههههههه
خالد: يا معوده علامج تسوين جذي
قُمر: هههههههههههه مسامحه بس ما قدرت ايود روحي .. خير بغيت شي
خالد: سلامتج بس... 
قُمر: بس شنو..
خالد: عندج قراضه.. اضافر
قُمر : أي عندي .. تبيه
خالد بمرح: أي .. بعد اذنج طبعا
قُمر: هههههههههههههه اكيد لحظه شوي
دخلت قُمر دارها وخلت الباب مفتوح .. قعدت تحوس بمخابي الجنطه وطلع بالغلط فستان النوم على دخله خالد للغرفه قُمر ما قدرت تخبيه لان خالد كان سريع ودخل الدار واكيد شافه 
خالد: ها لقيتيه
قُمر كانت ساكته واهو استغرب سكوتها طالع الجنطه وشاف الفستان على السرير .. تصاعد الدم كله براسه من الفستان ونعومه واثارته.. وبسرعه طلع من الدار
خالد: لين لقيتيه ييبيه لي الصاله
قُمر والحيا ذابحها: ان شالله
طلع خالد وقُمر صكت الباب من وراه.. الله يغربلج يا مريوم على عملتج السوده .. ويغربلني بعد ليش اني طلعته اللحين .. صج ما عندي سالفه .. الحين خالد شبيقول عنها .. يا ربي شهالفشيله .. رمت روحها على السرير واهي تبي تبجي بس الموقف كان يضحك اكثر من انه يبجي ..
خالد بره الغرفه كان للحين يحس بالحرارة بويهه .. بس متدارك الموضوع .. وبسرعه تذكر مكالمه مريم بروما .. قُمر كانت تلومهن على شي واكيد ان الفستان اهو الشي.. لان قُمر مستحيل تسوي جذي او تشتري فستان مثل ذاك الفستان .. ضحك على خفه دمها .. شكثر خجوله وشكثر تستحي .. حبابه والله لكن مريوم السباله راح يجازيها على هالحركات البايخه ...
بعد خمس دقايق طلعت قُمر ومعاها علبه الاظافر كلها .. 
قُمر بحيا وعيونها بالارض: تفضل
خالد: زاد فضلج
حطت العلبه وراحت غرفتها 
خالد: قُمر 
من دون ما تلتفت له: نعم
خالد: ممكن تقصي لي انتي اظافري.. مااحب اقصصهم لحالي 
سكتت قُمر .. تقص اظافره . .معناته راح تلمسه .. يا ربي .. هاذي المصيبه
خالد حس بخجلها : على راحتج طبعا
قُمر قوت نفسها: ان شالله 
راحت لعنده ويلست حذاله.. لاول مرة تكون بهالقرب منه واهو صاحي .. او مو طالعين برع .. قعدت تقصص اظافره بخفه ..تقلب باياديه وتلمس صوبعه كله.. يده كانت حلوة.. ناعمه واصابعه طويله ونحيله.. اخذت المبرد وحفتهن وعدلتهن وصارت القعده حلوة لها لانها تحب تعدل الاظافر وردتها هاذي الهوايه لذكريات لعمها جاسم واخوانها وخواتها.. اخذت المنظف وقعدت تنظف اظافره من الزوايد البيضه واخذت لوح التلميع وعلى الخطوات الثلاث. الحك .. التبريد .. والتلميع . .يوم خلصت كانت مبتسمه : فوولا
خالد يطالع اظافره .. يمين يسار من فوق ومن تحت .. كانوا اظافر يديده .. ومعتني فيها 
قُمر: شرايك
خالد: وايد زين .. اول مرة اظافري يصيرون جذي.. اشتغلتي قبل بصالون
قُمر: هههههههههههههههههههههههههههه لا .. هههههههههه هاذي نوفه اختي علمتني جذي وانا غلبتها .. قبل الكل يصطف او يحجز معاي موعد اعدل له اظافره.. عمي جاسم طلال .. نوفه حتىخالتي ام خليل .. 
خالد باعجاب: انا منبهر .. بس هاا من يوم ورايح ماكو الا اظافري.. 
قُمر: ليش يعني انانيه
خالد: مرتي وانا حر .. بس ابيها لي .. اكو مانع؟
استحت قُمر ونزلت راسها.. يطالعها باستغراب ورفع راسها بيده وبصوت ناعم: ليش انا قلت شي غلط .. 
قُمر بحيا: ماادري ..
خالد: قُمر ... انتي زوجتي .. ولا الغرف المنفصله نستج هالشي.. 
زاد الحيا بقُمر .. اهو صاج بكلامه .. بس اهي ما تقدر توافقه على هذا الشي.. لانها بتموت من الحيا ..
زاد قرب خالد من قُمر : قُمر انا .....
يرن التلفون ويقطع الكلام من بيناتهم..
خالد باستغراب: انتي قلتي لاحد اننا وصلنا فينيسيا .. 
قُمر : لا محد .. 
خالد: غريبه...
راح خالد يرد على التلفون .. رفعه
خالد: الووو
الطرف الثاني: ....................
خالد: الووووو
الطرف الثاني: ...............
خالد احتار.. من اللي بيتصل ويقعد ساكت .. والمكالمه يبين عليها دوليه .. منو يا ترى..
خالد: last call hello
ندى: هاي خالد .... 
خالد انصدم ... اهو يعرف هالنبرة . هاذي الهاي .... مو غريبه عليه: h.. hii
ندى: اكيد عرفتني
خالد مرتبك .. كل شي فيه فوق تحت... شصاير... ندى متصله ... ندى المتصله .. 
يرد بانجليزيه مرتجفه شوي: just a sac (يلتفت لقُمر) برد عليه من غرفتي
قُمر: خير؟؟
خالد: الخير بويهج بس برد عليه من غرفتي ... 
قُمر: ان شالله
خالد يرد للتلفون: I`m back ..dial on my room ext it`s 7
ندى: اوكيه ... باي
خالد: باي (يتلفت لقُمر بعصبيه) بشله من غرفتي انتي صكيه اوكيه
قُمر باستغراب: ان شالله 
راح خالد بسرعه غرفته وقفل الباب من وراه وقُمر حامله السماعه سمعت رفعتها بدار خالد ونزلتها بسرعه..
شصاير .. منو المتصل .. خالد تغيرت ملامحه نهائيا .. الف والف شعور ظهر على شكله .. السعاده .. الارتباك .. الحيرة .. الاستغراب... منو المتصل فيه .. ردت قُمر دارها واهي مشغوله البال .. بس مسرع ما نست اللي صار وردت حق كلام خالد قبل المكالمه ... كان بيقول شي مهم .. بس المكالمه وقفت كلامه.. نفضت الافكار عنها وقعدت ترتب اغراضها وتصفها بالادراج والكبت .. لان قعدتهم بتطول في فينيسيا غير عن كل المناطق الباجيه .. من بعدها بيروحون باليرمو لمده بسيطه ومنها لروما مرة ثانيه وبعدين الكويت ... وينتهي شهر العسل .. 
خالد: الو
ندى بارتباك: شلونك خالد
خالد بحزن عميق : ابخير.. انتي شخبارج
ندى: بخير..... ماادري ..... شوي بخير.....(انهارت ندى) انا مو بخير خالد ... .حيل مو بخير
خالد بغضب ونعومه بنفس الوقت: سلامتج .. ما تشوفين شر .... 
صمت بيناتهم.. ما يدري شنو يقول لها.. ما توقع اتصالها ابدا ..بس فرح للاتصال.. معناته ان ندى للحين ما نسته.. ندى للحين تذكره.. ما نست ذكرياتهم ويا بعض..بس للليش متصله فيه.. تذكر اخر مرة كلمها يوم رفضته وخلته يرد الكويت ويتزوج من قُمر .. زاد حقده والمه
ندى والبجي بصوتها: ليش يا خالد ... ليش ايطاليا بالذات... نسيت وعودنا .. نسيت الكلام اللي مبيناتنا .. ان محد منا ينزل ايطاليا الا ويا الثاني ..
خالد بالم عميق: كنتي تقدرين تكونين اللي وياي .. بس انتي ما بغيتي هالشي
ندى: تكفى خالد .. لا تذكرني .. ما تدري شكثر انا نادمه .. نادمه يا خالد.
خالد: من بعد شنو .. من بعد ما بعتيني .. 
ندى : تكفى خالد ... كافي .. والله كافي ... احس اني بتقطع .. بس انت تعرف انا ليش سويت اللي سويته
خالد: أي ......... ادري....
ندى واللوعه باوصالها: خالد .......i missed you
تنزل من خالد دمعه الم ولوعه من خاطر....
ندى: احبك خالد ....... والله العظيم احبك ..... come back to me pls I need you
وبدت ندى نوبه من البجي العظيم .. تشهق والعبرة ماخذه انفاسها وخالد مو مستحمل ابد ... اهو يحب ندى .. مهما كان .. يحبها ..
خالد: تكفين ندى كافي.. لا تسوين في روحج جذي... 
ندى: مااقدر يا خالد.. اكبر مني هالشعور .. اكبر مني
خالد: انزين عشان خاطري سكتي
وظلت تبجي
خالد: عشان الحب اللي جمعنا... سكتي..اذا انا مااستحمل شي بالدنيا فاهو دموعج الغاليه ...
هدأت ندى نفسها شوي ..: خالد.... رد لي بليز ... بليز خالد .. رد لندن .. ولحياتنا ... ولجامعتنا ... بليز
خالد: شقاعده اتقولين .. انتي ناسيه اني متزوج .. ولا ما كنتي انتي اللي حضرت زواجي ..
ندى: بلى ... بلى ... خالد .. لازم اشوفك .. بييك فينيسيا .. لازم اتكلم وياك ..
خالد: كاه تتكلمين وياي..
ندى: التلفون ما ينفع .. لازم اشوفك ..
خالد بعصبيه: مستحيل ندى .. 
ندى بتوسل: ارجوك خالد تكفى .. تكفى حبيبي .. اذا كنت تحبني .. وافق.. وافق خالد وانا على اول طائرة لروما
خالد بسخريه: احنا بفينيسيا ولا انتي ناسيه
ندى: لاتقول احنا .. لا تدخلها بالموضوع
خالد: اهي كل الموضوع
ندى بصوت مشجون : ارجوك خالد .. اذا بقلبك رحمه لا تييب لي طاريها .. I hate her
خالد: why hah ليش ... شسوت لج .. 
ندى بصوت عالي: اخذتك مني .. اخذتك مني وحرمتني منك 
خالد بعصبيه: انتي اللي بعتيني لها .. واهي قبلت فيني 
ندى تغمض عيونها من الالم: خالد بليز ..stop saying this you are killing me with these words
من دون أي اعتبار لكلماتها: ... face it ندى .. انتي خسرتيني .. لصالحها .. انا خلاص.. ملكها .. ملكها اهي بس
ندى بصياح عالي: خاااااااالد حرام عليك
خالد واهو يزيد: خلاص.. خالد اللي عرفتيه مات.. حل مكانه خالد اللي يحب قُمر.. ويتفرد بقُمر كل يوم وكل ليله وكل ساعه.. مو بس قلبه الا كله وكل اهله ملك لها 
ندى واهي تتوسل: خالد ارجوك ... لا تذبحني ... ارجوك 
وقعدت تبجي وصوتها واصل للتلفون ... حس خالد انه يبي يقتلها .. صج انه مو معاها .. بس يبي يقتلها بالكلام ... لانها قتلته يوم ردته لقُمر .. توه الا قايم من صدمتها .. وترد ترجع لحياته .. شالهدف .. شمقصدها من هالرده..
خالد: خلصيني شتبين
ندى: ابيك.....
خالد: سوري .. you are to late honey انا مملوك ... مملوك لقُمر
ندى بحقد: عساها الموت 
خالد: قص بلسانج .. ان ماتت قُمر انا اموت معاها .. 
ندى بعجب: تموت معاها .......... خالد انت بديت تحبها..
خالد ما يدري شيجاوب.. بس الحقد اللي ملا قلبه وكان المسيطر عليه: أي .. احبها .. سامعتني يا ندى .. احبها .. اموت فيها .. اعشقها .. اذوب فيها .. ماا قدر اتصور نعمه ربي اللي مرزقها علي بزواجي من قُمر .. قُمر صج قُمر .. شلون استحلتني ما دريت .. احبها .. احبها يا ندى .. احبها .. احبها كثر كرهي لج .. احبها كثر حقدي عليج.. احبها .......
راح صوت خالد يبجي.. ما يقدر يستحمل الضغط اكثر ... ما يقدر يقاوم اكثر
خالد: لا... مستحيل انا احب غيرج .. بس انتي جرحتيني ندى .. you gave me up nada
ندى: والله ما بعتك حبيبي ... احد يبيع روحه .. احد يبيع قلبه
خالد: أي .. الضعيف.. قليل الثقه .. البارد .. الانسان اللي ما يبادل الشخص المحبه
ندى: انا ماابادلك المحبه .. نسيت السنوات يا خالد .. اربع سنوات من الحب والغرام نسيتها
خالد: انساها .. بالله عليج انا بايطاليا .. شلون انسى.. ما تفهميني شلون انسى.. 
ندى: ليش اخترت ايطاليا.. كنت تقدر تروح فرنسا .. بلجيكا .. ألمانيا ... ليش ايطاليا .. ليش فينيسيا ...
خالد: تبين تعرفين ... فكري .. انا ما عندي كلام وياج ولا تحاولين انج تتصلين مرة ثانيه .. حشمي زوجتي
ندى بغضب: to hell with her قلما تعنيني هالانسانه .. 
خالد: صج .. متاكده .. عيل ليش ييتي العرسس 
ندى: عشان اشوفك .. 
خالد: تشوفيني
ندى: أي
خالد : تشوفيني ولا تشوفين قُمر اللي باخذها.. قُمر إلى سحرت ابوي وخلته مثل المارد جدامها.. كل اللي تبيه تلقاه.. حتى لو ما طلبت.. يتنفذ لها اللي تبيه .
ندى: كل شي يمكن أي الا انت لا
خالد: كل شي يمكن لا الا انا أي ... قصدج
ندى باستنكار: لا تقولي انك .......
خالد: وليش لا ... مو زوجتي اهي .. مو شريكه حياتي ... 
ندى: مااصدق .. مستحيل يا خالد .. مستحيل تسويها ..
خالد: لاتتحديني ندى .. اقدر اسوي أي شي .. 
ندى تعرف خالد وتحدياته.. ما تبي تتحداه .. لانها اهي اللي راح تخسر: تكفى خالد .. لا تموتني .. انا شوي واموت .. لا تموتني اكثر بهالكلام .. انا احبك خالد احبك
خالد: well you didn`t love me enough ماحبيتني كفايه يا ندى عشان تكونين بمكان قُمر .. وخسرتي ..
ندى: ابي اعوض
خالد: بعد ما فات الفوت ما ينفع الصوت
ندى: بلى يا خالد .. عطني فرصه .. اثبت لك حبي .. وهالمرة .. ما راح اعتبر لاحد 
خالد: خلاص ندى .. بعطيج فرصه ليش لا .. بنشوف قدراتج ... وهل راح تقدرين ترديني لج .. ولا لاء
ندى: اوكيه خالد .. راح تشوف .. وتشوف بالايام اليايه شنو راح اسوي عشانك ...
خالد : بشوف.. يالله .. انا الحين بسكره .. 
ندى: going some where
خالد باستفزاز: زوجتي تنتظرني 
ندى: احبك خالد
خالد بصدق: حتى انا يا ندى .. بس انتي ذبحتيني .. مااقدر اغفر لج .. مااقدر ..
سكر خالد الخط واهو مثل الطير الجريح.. من بعد ما قرر انه خلاص ينهي هالفصل بحياته مع فصل يديد ويا قُمر ردت ندى ترفع الاقلام لكتابه الفصل من يديد.. يا ربي ساعدني .. انا ليش طحت بهالموقف.. ليش؟؟

الفصل الثاني
---------------
مر اليوم ابطئ من المتوقع.. قُمر يا بدارها يا تلف بالبيت بروحها .. تحس بالحزن .. خالد من يوم دخل داره ما طلع منها .. واهي ولا شافته .. مر الغدى والعشى واهو ما اكل ولا شي .. اكيد متضايق .. بس من شنو .. ما تدري ..صحت قُمر باليوم الثاني والظروف كانت على حالها.. الهدوء والكابه محايطه البيت .. ونفس الشي . قعدت على الغدى والعشى لروحها .. خالد طلع من الصبح وما رد الا بوقت متاخر بالليل .. كانت قاعده تنتظره .. اهو مر عليها سلم ودخل داره وخلاص .. ما طلع منها... حست قُمر بالجو متوتر .. وخالد رد شكله اصفر .. ويدخن وايد .. لا يكون بس رد على اكتئابه .. باليوم الثالث والرابع والخامس .. ليما صار لهم اسبوعين بفينيسيا تطلع وترد مع الخدامات وخالد على حالته واهي تزيد الامها وحيرتها وحبها له .. بس اوتعت انها مااتصلت باهلها من اول ما وصلت فينيسيا .. 
اتصلت اول شي في امها لكن طلال من رفع التلفون
طلال: يعـــــــــــــــلج العافيه يالقاطعه... مالت عليج قمور ولهت عليج يالسباله وانتي ولا تحسين صار لج شهر بايطاليا ولا احد يدر ي عنج بس مقيوله من لقى احبابه نسى اصحابه
قُمر تبتسم بكابه: حبيبي طلول والله مشغوله ما صار عندي وقت .. ويا طلبات مروة كل يوم لازم اروح 4 مرات السوق
طلال بحمق: اشعليج من هالخبله اخر زمن بعد مرووو احد يسمع كلامها هاذي تطنيش تام .. انا مسوي لها بلوك وديليت من زمان
قُمر: لا طلال لا تقول جذي . مهما كانت اختنا ..
طلال: مالت عليها من اخت .. خلينا منها .. وقولي لي ياقُمر بن ضاحي .. شخبارج
شقول لك يااخوي.. اقول لك اني من بعد الوناسه البسيطه ردت كل احزاني لا وزادت بعد.. خالد بابتعاده عني قاعد يحرق اعصابي كلها بس احس ان مالي حق عليه ..
قُمر: بخير.. وانت شخبارك
طلال: تمام .. بدخل كليه الشرطه قمور شرايج باخوج .. تخيليني النجوم مصففه على جتوفي 
قُمر: والشركه
طلال: شسوي لها .. عمي وابوي وعيال عمي وجسوم وخلوف فيها .. انا مالي شغل هناك 
قُمر: بس هاذا حلالك
طلال: لا يا حبيبتي .. هاذا حلالنا كله .. وانا مااعرف لشغل المكاتب.. زين مني خلصت الثانويه بعد اروح جامعه.. no can do
قُمر تبتسم: اتمنى لك التوفيق بكل شي تبيه وتكمله وتتوفق فيه 
طلال: اللـــــــــــــــــه يسمع منج يا مال الخير .. وحشتيني قُمر متى بتردين
قُمر بحزن: والله ودي اليوم قبل باجر 
طلال: والله .. ليش عسى ما شر
قُمر: هاا.. ألشر ماييك بو فهد .. الا اقول .. من مساعه وانا اهذر وياك وين امي
طلال: امي والبنات كلهن رايحات بيت عمتي ونيسه.. اليوم ملجه صبحه ههههههههههه
قُمر: اااااااااااه .. صبوحه ما غيرها هههههههههههههههه والله وكبرتي واستويتي عروس صبوحه
طلال: شفتي عاد .. أم كشه بتتزوج ههههههههههههههههه تذكرين قُمر قبل لين نلزق العلج بشعرها
قُمر: ههههههههههههههههههههههههههه لا تذكرني .. انا ما اسوي شي انت ابو العمايل كلها .. 
طلال ببراءة: انا . .. افا قمووووووووور استويت انا المجرم ..هين يا مرت خلود ان ما سويت السوايا ببنتج السوده مااكون طلول بو عبود ..
قُمر : انت حاول .. وراها رياييل ولا انت ناسي اهي بنت منو ..
طلال: لا والله ما نسيت .. قمور مستعيل بطلع ياسباله ما حصلتي الا هالوقت .. 
قُمر: لا اصلا انا بسكره بتصل في عمي بو خليل .. يالله سلم على امي والبنات وعلى ابوي وخلوف ورهف .. وحب البطه وديموه عني ..
طلال: يوصل يا بنت ضاحي .. يالله حبيبتي .. بمشي عنج .. سلمي على خالد
قُمر: الله يسلمك .. مع السلامه
طلال: الله يسلمج 
سكرت قُمر عن طلال وردت تتصل في بيت بو خليل.. فكرت تتصل بالبيت بس يمكن اهم بعد رايحين بيت عمتها ونيسه.. لذا اتصلت على تلفون عمها ..
بو خليل بصوته المبحوح: الووو
قُمر: هلا براعي احلى الووووو 
بو خليل عرفها: هلا بالقاطعه.. هلا بقُمر سماي المختفي .. وينج يا معوده
قُمر: بقلبك يا عمي الغالي .. شخبارك عمي شلون صحتك
بو خليل: ابخير يا حبيبتي .. أسال عنج وينج انتي.
قُمر: من جم من يوم وصلنا فينيسيا .. واتصلت فيكم
بو خليل: حمد لله على السلامه .. شخبار خالد 
قُمر بحيرة : والله تمام .. يسلم عليك
بو خليل: عندج اهو
قُمر :لا عمي طلع 
بو خليل مستغرب: طلع.. وين راح 
قُمر : ماادري عنده شغل وطلع من الصبح بس اللحين بيرد . 
بوخليل : ماعلينا .. انتي شخبارج بنيتي 
قُمر بحزن.. ليش تسالوني .. مااعرف اجذب ولا اعرف اشكي الحال: ابخير عمي .. ابخير
بو خليل: كاهو ابوج يمي تبين تكلمينه
قُمر بفرح كبير.. من زمان ما كلمت ابوها الغالي: أي عمي تكفى
بو خليفه: هلا بقُمر حياتي هلا
قُمر والدموع تلمع بعيونها من صوت ابوها الناعم: هلا بمال الخير وراس القبيله بو خليفه حبيب حياتي شخبارك يوبا .. سامحني يوبا مااتصلت فيك ولا سالت عنك .. بس تدري انت بالقلب والروح
بو خليفه: يا بعد قلبي يالقُمر .. مسموحه يا حلال خالد مسموحه يا بنتي .. انتي شخبارج شلونج شمسويه شعلومج
قُمر: ابخير يوبا.. بس انتوا وايد واحشيني .. انت ويمه وخواتي ... كلكم ..(بدت تبجي قُمر(
بو خليفه: لا يابوج .. ماابيج تبجين .. انتي اللحين حرمه .. سند لولد عمج .. ما ابيج تبجين .. 
قُمر: ان شالله يوبا.. ما راح ابجي مرة ثانيه .. بس هالمرة ضعفت ...
بو خليفه: اللله يخليج يا بنتي 
قُمر: يوبا مضطرة اسكره اللحين .. بس وصل سلامي لامي واخواني وكل الاهل .. وحشتوني حيل
بو خليفه: واحنه اكثر يالغاليه وانتي بعد سلمي على خالد .. وقوليله سرع الرده يا بو وليد .. 
قُمر: يوصل .. يالله يوبا .. تامرني بشي
بو خليفه: ذكر الله يابنتي .. تراه ينفع بكل وقت..
قُمر: لا اله الا اللله .. ان شالله يوبأ.. لا توصي حريص .. يالله يوبا مع السلامه
بوخليفه: الله يسلمج ...
سكرت قُمر عن ابوها واهي تمسح دموعها .. قعدت تذكر الله وتستغفر وتتوكل عليه .. وقامت راحت دارها .. قعدت تمشي فيها .. وايد حزينه اهي اليوم .. وما عندها اللي يواسيها.. وما عندها اللي تقدر تشكي همها له.. قُمر ما تعودت انها تشكي همومها .. تسمع هموم غيرها بس ما تقول شي عن نفسها ..سحبت دفتر الخواطر .. عشان تكتب.. وتصب نهل حزنها فيه .. كل اللي كتبته على الصفحه كان (انا اليوم حزينه ... حزينه جدا( وانهارت قواها..تبجي من الخاطر .. تبجي من دون توقف .. ما تدري شنو السبب.. بس اهي ما تقدر تحبس دموعها اكثر ... وظلت تبجي ليما رقدت مكانها .. على الصوفا ...
خالد رد البيت على المغرب ... كان متضايج .. طول هذيج الايام واهو يفكر بمكالمه ندى اللي ما تكررت .. يروح عند النهر ويركب الجندولا .. يفكر ويفكر ويفكر.. من دون أي احساس بالوقت.. حتى قُمر ما عاد يشوفها .. ما يبي يشوفها .. يحس انه خاين .. وغدار .. يخون قُمر بحبه لندى .. يغدر فيها واهي البريئه.. ساعات يقول انها اهي بعد تخونه ويا خواطرها بس يحس بالسخف .. الومها على شخصيه خرافيه .. انسان مايتحقق الا في بال الرومانسيات الحالمات امثال قُمر.. يتمسكن بالمستحيــل.. واهي اصلا مو حاسه فيه .. من ايام اهو مختفي عنها ما تسال عنه الا حزة العشا ولا الغدى او لين بيطلع..
دخل البيت وسال الخدامه عن قُمر.. قالت له ان المدام من دخلت دارها الظهر ما طلعت منها .. على عكس عوايدها كل يوم .. خالد استغرب ... يمكن قُمر مريضه بس اهو ما يدري ..شلون يدري .. أصلا اهو من اسبوعين ما يدري عن قُمر .. ولا يدري عن هوا دارها .. شتسوي شعامله مع الجو اليديد؟ اكيد متضايجه.. بس اهي ما بينت .. تمشي بهدوء ولا كانها شي هامها .. بس يمكن اهي كاتمه اللي بقلبها عنه .. 
راح الطابق الثاني .. عند غرفه قُمر .. طق على الباب .. محد يرد عليه .. حاول يفتحه كان مقفول.. رد طق على الباب بقوى اكبر.. خاف.. محد يرد عليه 
خالد: قُمر ... قُمر فتحي الباب .. قُمر هاذا انا خالد .. 
قُمر اوتعت على الصوت .. بس للحين كانت تعبانه...
خالد والخوف يتصاعد فيه: قُمر ... قُمر تكفين فتحي الباب لا تسوين جذي ... قُمر فتحي الباب
قامت قُمر تفتح الباب ... تعثرت بالطاوله من الظلام وطاحت بصرخه 
خالد سمع صرختها .. وما قدر اكثر .. قعد يحرك في حركه الباب ويدزه .. وقُمر طايحه تتعفر من ريلها .. 
خالد مع الدفع القوي انفتح الباب المقفول .. ما شاف شي الظلام يلف المكان .. سمع ونين قُمر .. فتح الليتات وشافها قاعده على الارض واهي تبجي .. راح لعندها بخوف
خالد باهتمام: قُمر ... قُمر علامج
قُمر تبجي بصمت ... وتمسك ركبتها..
خالد يطالع ريلها : تعورتي؟
قُمر تهز راسها 
خالد: خليني اشوف
قُمر: روح عني ... ماابيك تشوف شي .. اطلع برع
خالد انصدم.. اشفيها قُمر: قُمر .. تكفين خليني اشوف يمكن جرح جايد
قُمر رفعت راسها وبين شكلها المتالم: توك عارف اني يمكن انجرح .. يمكن انا من ايام هني طايحه مكاني .. توك داري عني .. من 3 ايام .. 
خالد زاد المه ... اذن قُمر حست لغيابه .. مو مثل ما كان متوقع...
قُمر: تكفى.. روح عني ... ماابي اشوفك .. مالي خلق اشوفك
خالد ولا معبر كلمه من اللي يقولها وقام طلع من الغرفه.. قُمر حست باللوعه.. طلع عنها.. رد راح.. بغاها من الله.. نزلت راسها تبجي بصمت ... وبحرقه قلب.. على حظها التعس.. رد خالد الغرفه واهو حامل علبه اسعافات اوليه ...
خالد بصرامه: وريني ركبتج
قُمر: ماابي
خالد : قُمر عن اليهاله ووريني ركبتج
قُمر: ماابي.. روح عني .. مالك شغل فيني 
خالد بصوت عالي: قُمر قلت لج عن حركات اليهال ووريني ركبتج
قُمر انصاعت لكلامه وشالت يدها عن ركبتها تكشف جرح بسيط ولكن ينزف بغزارة .. خيس فستانها الناعم ويدها .. حتى الارض.. خالد رفع الفستان.. شوي شوي وقعد ينظف الجرح باحتراف .. حط المطهر اللي حرق قُمر شوي ويودت على يد خالد وباعدتها بعد نظرة غريبه من خالد بعيونه الساحرة.. حط اللزقه الكبيرة ..ولفها بالشاش الخفيف وثبته باللاصق .. 
يلم الاغراض والقطن المتوصخ : مو عميق بس نزفتي وايد ... 
قُمر ساكته .. تطالع يدها المتوصخه .. خالد يطالعها بحنيه .. تكسر الخاطر بشكلها .. مايدري ان كانت ردت ياهل ولا كبرت على عمرها 10 سنين...رفع شعرها النازل على ويهها وطالع شكلها .. طالعته وعيونها متورمه من كثر البجي .. حس انها كانت تبجي .. وحزينه .. خالد يقدر يحس بقُمر باقل نظرة على ويهها.. لانها مثله .. ويهها يفضح مشاعرها ..
خالد بنعومه: ليش كنتي تبجين
قُمر بانكار حزين: ما كنت ابجي ..
خالد: كاهو شكلج تعبان..
قُمر: كنت راقده .. والراقد يتعب ..
خالد: انزين ليش عيونج حمرة .. 
قُمر : مو شغلك
خالد يمسك قُمر من يدها: قُمر 
تدفع يده بعيد عنه.. روحها انقلبت من مكسورة الى قتاليه: لاتلمسني... 
خالد رد يده مكانه: على كيفج .. بس انتي لا تزعلين..
قُمر مسكت الطاوله عشان تقوم.. ومن دون وعي ركزت كل قوتها على ريلها المتعورة مما خلاها تفقد توازنها وتطيح مرة ثانيه.. خالد مالحق عليها لان طيحتها يات سريعه.. قامت قُمر مرة ثانيه.. بس كانت اضعف من انها تقوم وردت طاحت .. وظلت مكانها هالمرة .. متكورة على عمرها .. وتبجي .. خالد ذاب قلبه من منظرها.. يتقطع له القلب.. متكورة على حالها .. ومغطيه ويهها بيدينها ... مسح على شعرها .. وظل مكانه
قُمر اخيرا تكلمت: محد يحبني ... محد يبي يكون وياي.. اللي يبوني بعاد عني .. واللي ابيهم ما يبوني.. 
خالد مات قلبه...من تقصد كلامها .. لا يكون بس ...
قُمر: عمي وابوي يبوني اليوم قبل باجر .. لكن امي وطلال وخواتي ما يبوني .. ما قعدوا بالبيت ينتظروني .. راحو بيت عمتي احسن لهم مني .. وانت.. من 3 ايام وانت ما تسال عني ولا تفكر فيني ولا انك تخبرني انت وين تروح ولا وين اتيي.. شسويت لكم انا .. انا اللي اعطي واللي اهتم ولا احد يفكر فيني.. ليش خالد .. انا شسويت .. بروحي بالبيت .. امشي .. اعيش ولا كاني موجودة.. ولا كاني انسانه تستاهل احد يسال عنها.. (تشهق) من اسبوعين وانا احترق ابي اعرف شغلط فيه وانت يالس تعاقبني عليه ... والله انا مااحب جذي.. بس مااقدر اتكللم .. ليش اني ساكته خلاص.. انا احترق من داخلي بس شسوي بعمري .. مااحب اشكي .. مااحب 
خالد يمسح على شعرها وعيونه متروسه دموع... شجاوبج .. شقول لج .. ماكو كلام من بعد كلامج يا قُمر.. يا مسكينه يا مظلومه العايله.. اثاري سكوتج كان من حرقه قلبج .. وانا الاناني ما افكر الا بحالي ولا افكر فيج يالضحيه ياللي طحتي بقدري التعيس .. 
خالد بصوت متالم: سامحيني قُمر .. ما كان قصدي والله .. ماكان قصدي .. 
قُمر تخش ويهها عنه.. اهي ماتحب تالم خالد وكاهو يكلمها بالم .. لامت نفسها الف مرة على اللي قالته بس اهي ما قدرت تحبس اكثر.. 
خالد: قُمر تكفين .. سامحيني .. 
قُمر تمت تطالع خالد .. تبي حنانه .. تبي عطفه .. مثل ما عطفت عليه بذيج الليله .. وخالد حس فيها وراح لعندها 
قُمر: ابيك تحن علي شوي .. بس شوي .. 
خالد والدموع بعينه: ما طلبتي حياتي ..
رفع جسمها الخفيف ولمها بحظنه... يمسح على شعرها ويخليها تبجي .. واهو يكفر عن ذنبه تجاهها طول الايام اللي فاتت.. قُمر حست بروحها متعلقه بهاذا الريال عديم الاحساس .. ما يحس فيها .. حببها فيه وخلاها تتلوع بحبه واهو مو هامه .. شلون يهتم وانا بعد ما سالت عنه.. اطالعه يطلع من البيت ولا اقوله وين رايح وين ياي ولا تبي ما تبي او اساله علامك ما فيك .. انا بعد الغلطانه .. تمت تندب حظها وتبجي حبها لخالد ليما رقدت .. حبها خالد على جبينها ورفعها لسريرها .. مثل الياهل تكورت على السرير ورفع الغطى وغطاها..
قبل لا يطلع من الغرفه انتبه لدفتر الخواطر .. راح لعنده .. شافه مفتوح على صفحه .. (انا اليوم حزينه .. حزينه جدا (
سكر الدفتر وخلاه مكانه وطالع قُمر .. اسف يا قُمر .. اسف على اضطرارج انج تعانين وياي مدى حياتج .. بس ان شالله اقدر اعوضج.. مو بالحب .. بالحنان ..خالد يحس بالارتباك بحياته .. من بعد ما صمم انه ينسى ندى ويوجه مشاعره لقُمر رد حبه الأول يدق أبواب حياته يطالب بالدخول لكن شلون .. وقُمر.. من لقُمر.. اذا اهو صار اناني ودخل ندى لحياته مرة ثانيه شنو راح يصير بقُمر.. هذا انا اسبوعين هاملها ولا اكلمها وصار فيها جذي.. ان عرفت اني يوم من الايام اخونها شراح تسوي.. بس قُمر ما تبيني كزوج لها.. واهي اللي تبي هالنوع من الحياه لا قُمر تغيرت.. صج انها تستحي بس الخجل من ملامحها .. يمكن قُمر تبيني اكون زوجها بمعنى الكلمه.. لكن انا.. شنو اللي ابيه ..ان اقتربت مني .. اخاف عليها .. وان بعدتها بعد اخاف.. شهالحيرة .. شهالبلوة.. قُمر ولا ندى ..
قعد بدار قُمر .. واهو يفكر .. يقارن ما بين وجود ندى بحياته ووجود قُمر..
ندى عطته اجمل احساس بالعالم.. الحب .. الفرح .. الطمأنينه .. الالم.. الجرح العميق... ندى جرحته يوم خلته يتزوج من قُمر ويوم اتيي زواجه بعد .. ليش سووت جذي ما يقدر يتصور.. كان يقدر يواصل ماساته من دون وجودها لكن حضورها للزواج اهو اللي مرضه من التفكير .. ليما استقر اخيرا مع قُمر .
قُمر الحنون.. قُمر الساذجه الصغيرة.. الناعمه ألهادئه.. اهو لين يشوف قُمر يحس انه قاعد بجنه.. واللي وياه ملاك او حوريه.. من هدوئها الكبير. وجمالها وحنيتها عليه.. اهي صج مغرورة بس لين تبي تعطيه الحنان تعطيه من دون أي اساله ... واذا تصرفت مثل تصرفات الليله فانا استبعد عنها صفه البرود .. قُمر هادئه ولكن تتفجر فيها براكين غضب من دون محد يدري .. 
تم يطالعها واهي راقده ... جميله.. تسر النظر .. تمتع القلب .. ليش مااحبيتها اهي .. قبل خمس سنوات. اول مرة شفتها .. صج اني انصعقت من جمالها .. بس ما دخلتها قلبي ولو انها كانت الهام اشعاري ..كان لين يبي يكتب شعر عن الحنين يتذكر قُمر بنت عمه.. انحفظ شكلها بذاكرته من قبل خمس سنوات.. ويوم شافها بالعرس وشاف اخر ما وصلت اليه .. تغيرت مشاعره بالكامل .. حتى حس بالشبه ما بينهم.. لكن يا قُمر من اللي يقدر يتحكم في مشاعره .. من اللي يقدر يتحكم في عواطفه .. شلون احبج .. شلون احبج.. علميني احبج .. بالقدر اللي انتي تستاهلينه..ردت المشاعر الجميله تنبض بقلبه .. من ذكر الحب ومع قُمر ترد له هاذي الاحساسيس بسرعه .. ما يقدر يوصفها ولا يعطيهااسم لانه مرتبك وغير واثق من مشاعره.. لذا قام من مكانه يطلع من الغرفه لكن قبل لا يطلع سحب الشال المرفوع على المنظرة شماه لقى عبير قُمر فيه وخلاه معاه.. من يوم ورايح لازم اعلم نفسي على قُمر ... ندى لازم تنتهي من حياتي يوما ما ومن بيظل لي غير قُمر ..انسدح على فراشه.. وقعد يمرر الشال الوردي على وجهه.. ريحته حلوة.. ريحه يد قُمر .. قعد يتقلب بفراشه ...ورقد
بالوقت نفسه عباره حطت باحد مواني فينيسيا تعلن قدوم ندى وهبوب العواصف.. شراح يصير ؟؟ ... هل ندى راح تنفذ اللي ببالها... خالد وقُمر .. راح ينتهي شهر العسل .. ولا لاء؟؟؟

الجزء السابع
الفصل الأول
----------------
مر الصبح على خير.. قُمر اوتعت وحست بالمرض من ريلها لذا تحت تعليمات خالد اللي صحى قبلها عشان يتطمن عليها ما بتقدر تطلع من السرير.. كل اللي تبيه راح يتنفذ لها واهي بدارها .. قُمر للحين زعلانه منه بس اهتمامه الكبير نساها شوي من الزعل وخلاها تبتسم له ابتسامه الصباح اول ما دخل دارها.. بحركاته اللي شافتها حست انه رد خالد القبلي بس تلاحظ عليه بعض الشرود او الحزن او نظرات الالم.. سرعان ما يخفيها بابتسامه ولا نظرة ثانيه ..
ندى من طرف ثاني ما قدرت ترقد واهي تحس بالسعاده.. الانانيه طغت عليها ونستها كل المشاعر الانسانيه.. حبها التملكي لخالد وصلها لفينيسيا ونساها قُمر المسكينه إلى ما تدري شنو راح يصير فيها لو ظهرت ندى بحياتها وحياه زواجها الغريب.. ندى هني بقصد واحد واهو انها تسترد خالد.. بس شلون ما تدري ما تقدر تروح له البيت ..و لا تقدر تتصل فيه شلون بتقدر تشوفه ..فكرت انها تزور قُمر بالبيت وتاخذها كحجه.. تعرف ان قُمر طيبه وراح تعذر قدومها .. لانها ما تدري .. ما تدري شنو راح يصير بين خالد وقُمر بهاذي الايام ..
بعد اربعه ايام من الحادثه قُمر ردت الاوليه ولو انها تعري شوي بس قامت عن السرير وطلعت بره الدار طول هالايام وخالد معاها حتى انه طبخ لها الاومليت المشهور مع العسل واهي اكلته وعجبها الطعم .. 
خالد عزم قُمر بجوله بالجندولا .. قُمر رفضت اول شي لانها شوي للحين زعلانه ولكن اصرار خالد وياها قنعها والرحله بتكون باجر العصر .. 
طلع خالد لباجي اليوم يجهز حق كل شي ويستاجر الجندولا اللي راح يركبونها ..وقبل لا يرد البيت دق عليه جاسم
خالد بفرح : هلاااااااااااااااااااااااااا بحبيب قلبي بو محمد هلا فيك
جاسم: جب يا القاطع ياللي ما تستحي ياخاين العشرة
خالد: ههههههههههههههههههههههههه حياتي بو نوفه
جاسم: اللحين .. اللحين صرت حياتك وقمور النحسه اللي نستك حتى ارفيج العمر
خالد يتنهد لذكر اسم قُمر: الله يا جاسم .. لا قُمر ولا غيرها تنسيني اياك بس تدري .. مااقدر افارجها دقيقه وحده
جاسم: اوه اوه اوه شقاعد اسمع.. لا يكون بس 
خالد: اسكت يا جسوم والله ماادري شقول لك .. قُمر وين كانت عني طول هالسنين .. والله انها تسحر الواحد .. 
جاسم: ههههههههههههه ذوقي والله ذوقي انا عمري كنت اقول قُمر لخالد وخالد لقُمر بس ماادري من وين طلعت هالندى
خالد: لا تقول جذي .. ندى بعد بقلبي 
جاسم: خالد انا ما حبيت اقول لك اللي بقوله بس انت اللحين ريال متزوج .. ندى كانت من المستحيل انها تتزوجك او انت تتزوجها.. وحتى لو تزوجتوا انا ما كنت متوقع لزواجكم انه يستمر .. احلى زواج اهو ليما تتزوج من البنت وبعدين تحبها مثلك انت
خالد:هههههههههههه انا ما قلت احب قُمر
جاسم: عيل منو اللي يقول (يقلد على صوت خالد المبحوح شوي) سحرتني.. ماادري وين كانت عني طول هالسنين ..كلت قلبي.. ملكت روحي.. سحت شعري
خالد ناقع من الضحك: هههههههههههههههه على بليسك جسوم والله وحشتني 
جاسم: امبين .. الا اقول لك وين قُمر 
خالد: بالبيت
جاسم: انت وين
خالد: برد البيت الحين رايح حاجز لنا جندولا
جاسم: شنو؟
خالد: جندولا بيم يالبدوي بيم 
جاسم: ايييييييه قول بيم من الصبح ترقي روحك ليش .. اول واحد يروح ايطاليا..
خالد: لا بس اول واحد يروح ايطاليا ويتكلم ايطالي ويتعامل ويا ايطاليين مو شرات بعض الناس 
جاسم يتنحنح بصوته: احم احم بس بس بس لازم يعني تذكرني
خالد: ههههههههههههههه تذكر جسوم ذيج السفرة
جاسم : ايه والله فشله عمري بس بالله عليك بنت حلوة يقولون لها بله .. والله حاله (الحلوة بالايطالي) BELLA خبري يسمونها الحب .. العذاب.. القُمر .. الرعبوب ههههههههههههه
خالد : ههههههههههههههههههههههههههههههههههههههههههههههههه
جاسم: اقلب ويهك قاعد ويا عادل امام انت تضحك جذي.. يالله انا بسكر وراي مكالمه هامه .. 
خالد: منو هالمرة 
جاسم: اااااااااه بقصد عنها لان الكلام العادي ما يقدر عليها 
بـالبحر لاقني بين المرجان .. لولو اصيل مزهر اللــــــــون 
رعبــوب حساس ملكني .. وضيعني ما بين زوايا الكـــــون 
شبيه الغزال بطلعه محياه.. والعين بالسحر الاسود مسنون
يجافيني ومعذبني بحلاه.. بس دخلك علي سره مكنون 
لا يعلم به القاصي والداني .. نسل اشراف واصل من البون 
خالد: الله الله عليك يا بو محمد تقصد .. بس انا عرفتها منو
جاسم مستغرب: منو
خالد: لولوة ارفيجه قُمر مو؟
جاسم: الله عليك بو وليد انت جذي تقنصها واهي طايره
خالد: هههههههههههههههههههههههههههههههههههه 
جاسم: يالله حبيب قلبي اخليك انا اللحين 
خالد: بالسلامه خوي تامرني بشي
جاسم: ذكر الله
خالد: لا اله الا الله .. سلم على الاهل
جاسم: يبلغ
سكر خالد عن جاسم واهو متشقق حيل .. واخيرا جسوم اتصل فيه وقدر يبوح ولو شوي من اللي بقلبه يعرف انه ما راح يخيب ان خبر جاسم بهاذا الشي لانه بيفرح له .. 
بالليل قُمر كانت يالسه بصاله الطابق الثاني.. بس جذي تريح عن اليوم .. اليوم كان يوم جميل .. خالد ابتسم لها لاكثر من مرة .. وعاملها مثل ما يعامل الزوج زوجته ..خلاص.. اهي زوجته.. ومعاملتها له راح تتغير .. حتى ان ردوا الكويت راح تشاركه بالغرفه .. و تغيرت ملامحها على ذكر هالشي.. وردت مخاوفها.. لو يرد خالد عن هذا الطبع بالكويت .. شراح يصير لها .. راح تموت اكيدا .. ما تستحمل مزاجه الكئيب والانفرادي .. ان شالله ينسى هالاكتئاب بس نوصل الكويت..
قعدت تطالع باب الجناح .. كانت تبي تدخله ليش ما تدري ؟ تحس انه من حقها تدخله .. قامت على طولها وراحت لعنده .. فتحت الباب ..الجو كان مظلم لانها الساعه 8 بالليل وفتحت الليت شافت ان باقه الورد تغيرت .. اليوم كان زنبق طويل .. راحت لعنده تشم الريحه وتتحسس الاوراق .. تلمس المزهريه الناعمه وتمرر يدها على الطاوله وعلى الغطاء اللي عليها .. راحت عند الدريسر .. تطالعها وتطالع فخامه التنجيد .. اكيد كل اهلي عاشوا بهاذي الغرفه بزياراتهم لهني .. حست بالمرارة .. يمكن ماتكون لها ابدا حياه زوجيه مع خالد .. ويمكن ما راح تشاركه ابدا نفس الغرفه .. ما تقدر توثق بمزاجه وكآبته المفاجاه..ما راح تشيب وياه مثل يدتها نوفه .. بس راح تحبه اكثر من أي شي بالدنيا لان خالد خلاص.. ملك روحها وحياتها .. التفتت عشان تطلع واهي تمسح دمعتها ولقت خالد واقف وراها .. النور كان خافت بالغرفه لانها فتحت الليتات الصغيره .. تفاجات ووقفت مكانها وكل شي كان صمت بينها وبينه الا دمعه نزلت من عيونها وسرعت تمسحها بس خالد سبقها .. مسحها بصبعه ..
قُمر والالم بصوتها: لو سمحت بطلع...
خالد بتصميم: لا ... اليوم لا .... ماكو تنفيذ لاوامرج ...
وسكر خالد الباب...
صحت قُمر واهي منتعشه.. تفتح عيونها ببطء من ضوء الشمس .. انتبهت لعواميد السرير وقعدت تتلفت عرفت انها بالجناح.. خالد مو وياها اكيد صحى قبلها.. راحت الحمام تاخذ شاور.. يوم طلعت لقت خالد بالدار .. انصب الدم كلها بويهها .. استحت يوم شافته ..كان حالق ولابس ومتعطر بعد .. 
خالد بصوت اسر: صباح الخير
قُمر بهمس: صباح النور ...
وراحت عند الدريسر تسحي شعرها ودقات قلبها تهز بدنها وترتعش يدها ..خالد كان يطالعها من المنظرة ويتمتع بجمالها.. وهي مسكينه الحيا ماخذها ..خلصت تسحي وطلعت تروح لدارها
خالد: وين رايحه
قُمر بحيا: بروح داري
خالد : من يوم ورايح هاذي دارج .. وداري
قُمر ماتت طبعا من الحيا وما ردت ..
خالد: قلت للخدامه انها تييب اغراضج واغراضي هني لين طلعنا .. يالله ما بتزهبين
قُمر: اللحين؟
تقرب منها خالد: وفي وقت احسن من اللحين ..
قُمر نزلت عيونها للارض ورفع خالد ويهها
خالد بهمس: ما اصدق اني يوم من الايام راح اقول لج جذي بس... احبج قُمر .. احبج
قُمر تمت تطالعه.. بكل حب .. وبكل غرام وعشق .. يحبني ... خالد يحبني ... مثل مااحبه يحبني 
قُمر: وانا بعد ... 
خالد يبتسم بانتصار مع ان ماكان هاذا الرد اللي يبيه بس اليوم طويل جدامهم: يالله .. انا ناطرج تحت ... لا تصيفين
قُمر: ان شالله..
راح خالد واهي طلعت وراه.. اليوم من اسعد ايام حياتها .. اكتشفت ان خالد يحبها.. مثل ما تحبه .. واهي رغم خجلها قدرت تعترف له بحبها له ..
خالد من طرف ثاني مستغرب من اللي قاله لقُمر بس الكلمه بدت له احسن شي يمكن يقوله لها ..ما حس بالندم على العكس تماما حس بقليل من الراحه والهدوء النفسي...اهو من صج بدى يحب قُمر .. يحبها حب غريب .. يكسح بحياته وفكر ان كان شي بالدنيا قُمر تستاهله .. اهو الحب.
زهبت قُمر .. لبست فستان وردي تافتاه قصير شوي ولبست من تحت البوت الابيض اللي لبسته قبل مع سويتر جينز وشوي كثرت من الماكياج بالتحديد عيونها بالوان ورديه ناعمه وازرق احتارت تلبس أي جنطه .. اختارت البيضا وهاذي المره لبست السوار الابيض والخاتم الماسي طبعا معاهم وحملت دفتر خواطرها والخاتم اللي شرته لخالد عشان تعطيه اياه... طلعت من دارها واهي عارفها انها ناسيه شي.. قعدت تفكر وتفكر . وردت داخل مرة ثانيه .. كانت تدور الشال إلى اخذه خالد بس من ضيق الوقت خلته وتذكرت الدبله اللي نستها .. لبستها واهي تزفر من مخها التعبان .. شبيقول خالد لين ما شاف الدبله.. تذكر باول الايام كانت ما تلبسها وايد ومرة بالصدف يوم كانو بروما خالد سالها عن الدبله..كانوا قاعدين عند البلكون .. واهي تمرر يدها على شعرها ..
خالد: قُمر .. وين دبلتج
قُمر تطالع يدها باحرا ج بالغ .. وين خلتها .. ما تذكر: اه .. بداري
خالد: وليش ما تلبسينها 
قُمر: شوي واسعه .. 
خالد: انزين عطيني اياها باخذها يضيجونها
قُمر : ان شالله 
وبالفعل خلاهم يضيجونها لها ولبستها .. ومن يومها ما تفصخها الا لين تسبح .. لبست الدبله وتعطرت مرة ثانيه وطلعت ... 
نزلت لخالد ولكن ماكان موجود .. نادت على الخدامه
قُمر: stella where is mr khalid
ستيلا: he received a phone call and left he asked to wait for him he won`t take a lot of time
قُمر: ohhh I see thanx stella 
ستيلا: ur welcome seniora 
وين راح خالد .. توه كان هني .. واللحين طلع .. من اللي اتصل فيه وطلعه من البيت ماحطت في بالها وايد وقعدت بالصاله تنتظره..
واقف برع بعيد شوي عن البيت يم المسبح
خالد: ندى ليش متصله
ندى: انزين ما بتقولي حمد لله على السلامه
خالد باستغراب: ليش.
ندى: احزر انا وين
خالد حس بالخوف ..لا يكون بس يات هني : وين؟؟ 
ندى: انا هني بفينيسيا
خالد تحققت مخاوفه وصاح : شنوووووووو
ندى تبتسم :أي حبيبي .. انا ييت عشانك .. حقك .. شنو انت نسيت اني قايله لك اني بييك ايطاليا..
خالد: ما فكرت انج تسوينها صج 
ندى: surprise surprise ههههههههههههههههه ما توقعت موو
خالد واهو يتنهد شهالمصيبه: ابدا ... ولو اني اعرفج بس ماتوقعتج اتيين لي من صج
ندى: انا اطوف الدنيا عشان بس اشوفك حبيبي.. يالله وين بتاخذني اليوم .. ترا وحشتني جولاتك
خالد حس بسخف ندى .. صج ما عندها سالفه: ومن قالج اني بطلع وياج اصلا انا ماابي اشوفج
ندى: يالله حبيبي للحين زعلان مني بس عاد لاعت جبدي ما هقيتج حنان جذي
ايا السخفيه : لا حنان ولا شي بس اليوم انا بطلع ويا حرمتي .. تراج نسيتي اني متزوج
ندى بغرور: قلت لك to hell with her انا ماتهمني الانسانه اللي اسمها زوجتك انا كل اللي يهمني انت . وانت بس .. 
خالد: مو فاضي لج ندى .. باي
ندى: لحظه
بس خالد ما انتظر .. انقهر من ندى .. حسها بايخه وسخيفه وما عندها منطق.. اهي كانت جذي دوم بس ليش يحسها اليوم زايده عن الحد . تذكر قُمر اللي تنتظره بالبيت عشان يطلعون اليوم ورد داخل ..قُمر كانت يالسه بالصاله ودخل عليه خالد
خالد : ها زاهبه
وقفت له قُمر : أي ..
تم خالد يطالعها.. شحلوها اليوم قُمر .. خدودها متوهجه وعيونها تلمع والماكياج ناعم والستايل كاشخ 
خالد: كل هاذا حقي
قُمر تضحك : ههههههههه صل علىالنبي .. 
خالد: لا صج بينتيني مبهدل حذالج
قُمر تمت تطالعه ان كان أي شي بشكل خالد مبهدل اهو وقفته المايله .. ولا كشخته شي .. لابس بانطلون جينز وقميص بني مفتوح عند الكم وقصير من تحت .. كان لابس وياه بوت جلد بني وشعره مخفف وشواربه كلاسيك ..
قُمر: والله الا انا المبهدله حذالك .. 
خالد راح لعندها: دوم لبسي وردي .. احلى عليج مايفرق الواحد ليما يشوفج ان كنتي ورده ولا ادميه
قُمر احترق ويهها من الاطراء: صج بدوي 
خالد بغرور: ابا عن جد .. ههههههههههههههههههههه
وعلى الضحك طلعوا من البيت .. خالد كان شوي خايف من ندى .. وكل ساعه كانت تتصل فيه على جواله بس اهو ما يرد عليها جدام قُمر .. واخيرا سكر الجهاز.. حس بالذنب باللي يسوويه لندى اهو اللي جراها لهنيه واخرها يتنكر لها .. بس قُمر ما تستاهل بعد .. ااه ياقُمر .
مشوو شوي لعند مطعم مفتوح عشان يتريقون بس الحماس اللي كان فيهم خلاهم يقومون بسرعه .. راح خالد لعند الميناء اللي اتفق وياه مع راعي الجندولا.. ركب خالد وتم ناطر قُمر اللي تخاف من الماي بشكل رهيب .. 
خالد: الماي بعد تخافين منه
قُمر بحيا: أي
خالد: في شي ما تخافين منه
قُمر بتفكير: الورد
خالد: يالله عاد غمضي عينج ونزلي 
قُمر بتوسل: لاخالد مااقدر
خالد: شالحل يعني
قُمر: ما نركبه ..
خالد : لا صج .. احلى شي بفينيسيا اهو الجندولا
قُمر: لا جندولا ولا غيره مو راكبه يعني مو راكبه
خالد: تتحدين
قُمر تبتسم: مااتحداك بس مو راكبه
خالد: نطري شوي 
رد خالد للميناء وحمل قُمر اللي تمت تتعفر بيدينه تبي تنزل واهي ميته من الضحك والاحراج والكل يطالعهم واهو يضحك ويتنهد على الرومانسيه اللي بيناتهم .. قعد خالد قُمر
خالد: عشان مرة ثانيه ما تتحديني وتقعدين تتحرطمين مثل اليهال .. (يقلد عليها) مو راكبه مو راكبه
قُمر: هههههههههههههههههههههههههه انت صج مينون شلون حملتني جدام الناس 
خالد: والله كيفي واللي يبي يتكلم خله يتكلم .. علبالج احنه بالكويت لا يوبا هني الناس تتمنى تشوف مثل هالحركات ..
قُمر : صج والله
خالد بثقه : صج والله ..
قُمر تسند راسها بيدها وخبث بريء: انزين بس هالحركات ولا اكو حركات ثانيه
خالد والخبث بعيونه: لا اكو حركات بس ماادري انتي قدها ولا لا
قُمر : جربني
خالد قرب من قُمر وهمس باذنها بشي شب الضو بويهها
قُمر: بس بس .. اعوذ بالله شهالكلام
خالد : ههههههههههههههههههههههههههههههههههههه ما قلت لج مو قدها ..
قُمر منحرجه من اللي قاله خالد: صج اوروبيين ماكو اصاله فيهم
خالد: علبالج الكل ربيب سبع.. 
قُمر بابتسام: أي والله ههههههههههههههههه
تم القارب يسبح ببحيرات فينيسيا وخالد وقُمر عليه .. سوالف وضحك وشويه غزل من خالد اللي يخلي خدود قُمر مثل الطماط ..قُمر ما تقدر توصف شعورها.. تحس بالحياه بالفرحه بالامل يشع بحياتها ويا خالد .. وخالد بعد .. نسى سالفه ندى تماما مع قُمر وسوالفها عن ربعها وعن اللي تحبه واللي ما تحبه واشياء وايد .. خالد كان يضحك او يسمع باهتمام لكلامها او يواسيها لين تذكر شي حزين.. متنوس وهو يعرف هذي الاشياء اللي يمكن تكون عند قُمر شي بسيط بس هي كبيرة المعنى عنده لانها تخصها.. بلسانه ماكان يناديها الا حبيبي.. وهي من الخجل ما تقدر تقوله الا خالد.. كل ما كان يتلتف هي تقعد تكتب شي بدقتر خواطرها ولين رد لها تخليه ..خالد يطالع دفتر الخواطر اللي حاملته قُمر.. حس بالكره ناحيته ولو على وده يقطعه.
خالد بتصنع: شنو هاذا
قُمر تلتفت لوين يده تاشر: هاذا دفتري ...
خالد: دفتر شنو.(اونه ما يعرفه(
قُمر بهدوء: دفتر . .اكتب فيه اشياء .. تمر على بالي او اقراها عشان لاانساها ..
خالد: خواطر يعني 
قُمر: تقدر تقول 
خالد: وبعد .. 
قُمر: ولا شي .. بس خواطر
خالد يحتال: انزين ... اقدر اقراه
قُمر بحيره: اذا قلت لا بتزعل؟
خالد ينزل راسه واهو يلعب بذيل فستانها : ما بزعل بس .. بحس انج ما تبين تعرفيني على نفسج
قُمر: ماكو شي فيه خالد .. بس كلام تافه .. حتى اني ما اعيد قرائته 
خالد: انزين خليني اقراه
قُمر : ماادري
خالد يقاطعها: بس شي واحد .. واحد بس ..
قُمر بحيرة: ماادري.....
خالد بتوسل: بليز
قُمر بتحذير: بتتغشمر؟..
خالد استوى بقعدته واهو يحط يده اليمين على قلبه: احلف لج اني ما بتغشمر 
قُمر: ههههههههههههههههههه انزين .. واحد .. بس شي واحد
خالد يدري انه ما بيخلي الدفتر بس جاراها: أي واحد ... 
قعدت قُمر تتصفح الدفتر ولكن خالد خذاه من عندها: لا خلني بختار لك
خالد: انا بقرى اللي بقراه .. عشوائيا
قُمر بخوف: انزين...
خالد يعرف صفحه الخاطرة (ها قد كبرت ) من ستيكر الفراشه اللامعه اللي بالدفتر ..وتوه بيصفح عليها الا شاف خاطره يديده .. شكلها فريش ... قُمر حست بانتباهه ينشد لها ويودت على قلبها .. لايكون يقرى رساله زوجه لزوجها ... 
بالفعل خالد كان يقراها حتى انه تحرك من مكانه شوي عشان قُمر ما تشوف اللي يقراه
)رساله من زوجه لزوجها(
زوجي الغالي ... خ
اشواقي.. كيف ابثها لك.. كيف اعبر لك عن مدى حزني وتوقي للمسك.. حبيبي الغالي.. انت قريب مني وايضا بعيد عني.. لماذا؟ لماذا لا تقترب مني وتفتح لي باب حياتك ان كان باب قلبك موصد بالاقفال الصدئه.. احبك.. الا تقدر ان تحس بي.. امشي من وراك.. واعبر من امامك.. الاتحس بتيارات العشق بي.. بحرارة حبي لك.. لما علي ان اظل ساكته وهادئه رغم العواصف اللي تبعثرني يمنه ويسرة.. اعثر علي.. واعدني .. معك للحياه .. فبدونك حياتي كالمقبرة المهجورة .. احبك حبيبي .. أحبك ...من زوجتك المعذبه .. قُمر 
خالد انصدم.. الكلمات كانت تبث احساس قُمر كله.. ما قدر يتصورها يوم عاشقه.. مغرمه.. وفي من؟؟ فيه.. قُمر تحبني.. من متى.. وشلون ماعرفت.. مر علينا شهر بايطاليا وتوني عارف انها تحبني.. وين اعرف.. وبالي بعيد عنها.. اربع وعشرين ساعه وانا افكر في ندى.. حتى يوم فرغت لها بروما هم ماقدرت احس لها لاني كنت مشغول بغيرتي وافكاري عن خواطرها ..طالع قُمر بنظرة ما قدرت تعرفها.. هل هي غضب.. ولا ارتياح.. زعلان ولا فرحان.. كل اللي سواه انه سكر الدفتر وعطاها اياه.. بعد ما دخلت الدفتر سحب يدها وهي تفاجئت.. باس يدها
خالد: كاني هني .. وياج ..
قُمر غرقت بالخجل والفرحه .. كل إلى قدرت عليه انها تبتسم له ويلس حذالها واهو يضمها بيده..ساعتين مرت عليهم واهم بالجندولا.. صج كانو صاخين لكن احلى الكلام يمر بيناتهم ... قُمركانت تبتسم من دون أي سبب وخالد كل دقيقه والثاينه يلتفت لها واهو ماسك يدها.. الدنيا كانت ولا احلى.. ولا صفاء كان مثل صفاء ذاك اليوم.. لكن قُمر وايد انخدعت بمثل هاذا الهدوء وما تدري ليش حست ان العواصف بالدرب..خلصت الجوله وطلعوا من الجندولا وقبل لا يمشون البحار عطى قُمر ورده عرفانا لجمالها ولاحلى ساعتين قضاها ويا احلى ثنائي على حد تعبيره .. قُمر ابتسمت ويا خالد وكملوا دربهم..متشابكين اليدين .. يمشون ذراع بذراع .. خالد كان يغني اغنيه (زيديني عشقا) بهدوء وسكت شوي وقُمر اللي تموت على كاظم الساهر (عكس ما قالت له طبعا حياله البنت ) كملت عليها
قُمر: يا لون البحر .. يا روح الروح .. يا نبته شكي ويقيني 
خالد يبتسم ويطالعها : يا طعم الثلج .. وطعم النار .. ويا واحات الزيتون
قُمر تزيد من تمسك يدها بخالد: اشعر بالخوف..
خالد : اشعر بالخوف من المجهول فاويني
قُمر: اشعر بالبرد ...اشعر بالبرد
خالد: اشعر بالبرد فغطيني .. غطيني (يلتف لها ويوقف المشي ويكمل من كل قلبه) وظلي قربي غني لي فانا من بدء التكوين ابحث عن وطن لجبيني عن حب امراءة ياخذني لحدوووووووود الشمس ويرميني ...
قُمر تصفق له وخالد يحني راسه بغرور : احم احم
قُمر: هههههههههههههههههههههههههههههههههههه
وكملوا السيرة.. من دون ما يحسون للشخص إللي يمشي وراهم من اول ما نزلوا للميناء للحين ... ايوة .. محد غيرها .. ندى اللي كانت تتبعهم وقلبها يحترق من الغيض.. كانت تبجي من القهر والالم والحقد على قُمر يشب بضلوعها .. تكرهها .. من كل اعماقها .. خالد كان ممسك قُمر من يدها مثل العاشقين وكل الناس تطالعهم لين مروا لانهم كانوا لافتين للنظر من ناحيه الشكل ومن ناحيه الرومانسيه..اهي ما تنكر ان خالد كان رومانسي اضعاف اضعاف هالموقف بس بعد .. حز بقلبها حبيبها يكون لغيرها وكملت مسيرتها ناحيه خطتها الجهنميه ..
واهم يالسين على الغدى باحد المطاعم
خالد: قُمر...
ترفع عيونها الناعمه: عيون قُمر .. 
خالد : تسلم لي عيونج ... قُمر ابي اعترف لج....
قُمر: بشنو؟
خالد يحس بالاحراج والحيا من اللي بيقوله .. بيطلع فضولي وياهل بالحركه اللي سواها: انا عن غير قصد (راجع نفسك خالد شنو من غير قصد) قريت دفتر خواطرج مرة...
قُمر بهت لونها.. وظلت تطالعها بنظرة تقفط الواحد وخالد نزل عيونه عن شكلها: كانت ليله بروما انتي كنتي راقده والباب مفتوح .. رحت اسكره وشفت الدريشه مفتوحه والجو كان بارد..
سكت لان قُمر بدت الوان اشارة المرور تلعلع بويهها .. خالد دخل عليها واهي راقده.. يدخل دارها واهي راقده يا حسرة عمرج يا قُمر .. الا بتستوين نكته الكويت؟
خالد يحاول يبرر بس من دون أي اقتناع: كان الجو بارد قُمر .. وانتي ما كنتي متغطيه زين وخفت عليج لا تبردين
قُمر زاد الاحراج عندها ..بعد مو متغطيه . .بس يا زينه ما يبيني ابرد .. احبه والله احبه لكن يا ويلك على هالعمله
خالد باحراجه اهو الثاني: غطيتج وقبل لا اطلع لفت انتباهي دفترج وقريت منه خاطرة وحده
قُمر بعتب: انت ما شفت وصيتي فيه
خالد بحيا : ايه ..
قُمر: وكملت قرايه
خالد يعاتب: وانتي ليش معصبه جذي
قُمر: يعني ما يحق لي
خالد: بلى ... بس مو جذي
قُمر: صج والله
خالد بحيا: ...... ايه
قُمر : انزين ... واي خاطرة قريت 
خالد بشكل مضحك يبتسم : لخاطره اليوم عيدي ..
قُمر بمفاجاه: شنووووووو
خالد : بس والله اسلوبج حلو 
قُمر ما استحملت اكثر.. صج انه فضولي.. ليش ما يحترم خصوصياتها وهي ما تلمس حتى ثيابه.. صج انه يقهر ..قامت من على الكرسي واهي تشب ضو وايد معصبه كانت ومشت عنه.. خالد دفع الحساب للاكل اللي للحين ما وصل ولام نفسه على التسرع 
واهو يمشي وراها : قُمر.. قُمر نطري شوي
قُمر مو معبرته وتكمل مشيها بسرعه
خالد يسرع بخطوته ليما وصل لها: قُمر تكفين لاتزعلين
قُمر من دون ماتطالعه: لا والله .. صج
خالد منبهر بشكل قُمر واهي معصبه صج جنان: أي لازم انا اللي اعصب عليج مو انتي
قُمر وقفت مكانه .. صج انه يقهر تطالعه بحمق واهو يخزها بعين ورافع حاجب الثانيه 
قُمر بهدوء: انت من صجك ولا تتغشمر
خالد وواهو عاقد ذراعينه على صدره: اكيد من صجي ياهل انا اتغشمر
قُمر وفكها يرتجف وتمشي عنه..
خالد يمشي وراها ويوقفها من يدها: قُمر يالله عاد من صجي انا اتكلم
قُمر وهي تهمس بس بغضب: ما تحس لنفسك انت لين تسوي لي جذي.. انت الفضولي وانت اللي دخلت داري وانت اللي خذيت الدفتر وقريته على الرغم من اني مااوافق على هاذا الشي واطلع انا الغلطانه مو انت..
خالد يرفع راسه بتفكير: عمليا .. صج
قُمر توها بتمشي لانها خلاص بتنفجر اعصابها وخالد يوقفها: علامج؟
قُمر تحاول تتكلم بهدوء: خالد تكفى .. خلني اروح ..
خالد بمرح: وين تروحين .. جمعيه الحرمين مو هني بالشارع الثاني
قُمر : تستخف بدمك
خالد يضحك اول مرة بنت تقول له جذي: يالله عاد 
قُمر: ماابي
خالد: الا تبين
قُمر: تغصبني ..
خالد يطالعها بنظرة ساحرة: وانتي راضيه
حست بالنار بعيونه وهدأت.. محد قط ثورها جذي .. كل يوم واهي تكتشف اشياء في نفسها عمرها ما كانت تدري عنها قبل ما تتعرف على خالد ..
حسها هدأت شوي : هدأتي
قُمر بنص عيون: شوي
خالد يكمل: انا صج تعديت على اغراضج بس انا لي حق
قُمر: لا مو ....
قطعها خالد: بلى .لي حق انا زوجج .. ما يصير تخبين اسرار عني او تحتفظين فيها لنفسج انا وانتي صرنا واحد ومو من العدل انج تكونين شخصيه مستقله عني .. 
قُمر تسمع كلامه واهي بتطير كل اللي قدرت عليه انها تضحك
خالد يبتسم واهو مستغرب: كلامي يضحك
قُمر: لا .... بس ... 
خالد: شنو
قُمر تلفت ويهها عنه: ولا شي .. حلو كلامك
خالد : كلامي حلو؟
قُمر: أي .. مااقدر اصدق انك انت نفسه خالد اللي تزوجته قبل شهر .. كان حتى ما يبي يحط عيونه على خيالي.. واللحين ... الحمد لله
قُمر حست بالدموع تتدافع بعيونها وهو يطالعها.. صاجه ..من توقع انه ينغرم في قُمر جذي.. احبها.. قعد يردد الكلمه في قلبه وكل ما يرددها يزداد اقتنااع بحبه لقُمر .. يحبها .. يحبها حيل
خالد: قُمر.. قوليها
قُمر بحيا: شنو؟
خالد: قولي انج تحبيني 
ولع ويها: مااقدر... 
خالد: ليش.
قُمر: شنو ليش استحي
خالد: هههههههههه انتي كلمه والثانيه قلتي استحي .. تراج مللتيني بحياج
قُمر: يعني شنو تبيني احط عيني بعينك واهاوشك وارد عليك واظل جاسيه عين
خالد يفكر: اممممممممم تقريبا
قُمر: ههههههههههههههههههههه مستحيل
خالد:ههههههههههههههههه ادري فيج .. خجوله .. احبج قُمر .. احبج
قُمر استخفت: وانا بعد
خالد: انتي شنو
قُمر : تعرف .. مثلك .. أللي قلته
خالد بمرح: انا ما قلت شي
قُمر باستغراب: اللي الحين قلته
خالد يعذبها: استخفيتي تتخيلين اقوللج اشياء .
قُمر:خالد
خالد: علامج قُمر ههههههههههههههههههه
قُمر: مو توك قايل لي احبج
خالد: ايه
قُمر: أي انه بعد احبك.. 
خالد : واخيييييييييييييييييييرا 
قُمر انصب الدم بجسمها ..... حيال قص عليها ..يحليله لكن اينن تحبه
خالد بجديه: تحبيني قُمر
قُمر: اااااه .. مو بس احبك .. الا احبك احبك احبك احبك ليما اتعب بظل احبك ...
خالد حس بالدنيا تتفتح ورودها مرة ثانيه بحياته.. قُمر تحبه.. يا الله.. وكانه حلم مستحيل.. شلون قدرت تسحره جذي.. شلون صار حبها مناله واماله كلها ..
خالد بحرارة: تصدقين قُمر ... انتي سحرتيني .. شلون.. ماادري .. بس تكفين .. لا توقفين بالسحر لاني اسعد انسان ليما اكون وياج
قُمر سالت دموعها.. هاذي فرحه اكبر من طاقتها: ولا يهمك .. ما طلبت يا حبيبي ..
ظلوا بالصمت والهدوء ..
خالد: لاتبجين قُمر
قُمر: ههههههه دموع الفرح .. ماعليك ( واهي تمسح دموعها(
خالد : بس انا للحين ما لقيت رضوتي .. 
قُمر: اللي تامر فيه..
خالد: ابي دفتر خواطرج
قُمر: لازم يعني
خالد: ماابيج تكتبين خواطر من يوم ورايح.. اغار من الصفحات.. اغار من الحبر اللي يعبر عن مشاعرج وانا موجود
قُمر بصوت ناعم: الله عليك حبيبي
خالد: أي .. انا جذي.. (ابدا اهو ما كان جذي شاللي سوت فيه قُمر ما يدري (
قُمر : ولا يهمك .. هاك (تطلع الدفتر من جنطتها) تفضل .. هديتي لك..
خلد اخذ الفتر قعدت يتصفح فيه .. اتحرك عن قُمر شوي .. ود جسمه لورى وحذف الدفتر ليما وصل الى البحيرة وظل عايم وقُمر واقفه متجمده
خالد بانتصار: هم وانزاح
قُمر: هههههههههههههههههههههههههههههههههههههههههههههههههه ههههههه
خالد بعتاب: تضحكين .. ادري فيج بيوحشج حبيبج الخيالي
قُمر بدلال: والله ان ماكو حبيب غيرك
خالد تشعللت عروقه بس: أي أي باين
التفت عنها واهي تمشي وراه وسرع بخطوته
قُمر: خالد هههههههههههههههههه تكفى خالد مافيني اركض وراك
خالد من دون ما يلتفت: والله تبيني لحقيني 
قُمر وقفت: هههههههههههههههههه 
التفت لها خالد واهو يضحك وكمل دربه .... ومرة وحد ه وقف.. الارض تزلزت من تحت ريله .. الريح تهب وتعصف بحياته .. الدقايق اللي طافت مساعه مرت جدام عينه .. الحزن والهم والالم يعلن وصوله .. ندى واقفه جدامه ....
خالد تجمد مكانه.. يحس بالرعب والعواصف والزلازل تعلن هجومه على حياته.. يتلفت بعيونه يمين يسار وكانه يبي ينقذ شي يمكن انقاذه بس اهو كان واثق ان كل شي راح ينتهي من عيون ندى..
ندى والحقد بعيونها: قوة حبيبي..
خاالد والمفاجاه طاغيه عليه: الله يقويج..
ندى لاحظت استغراب قُمر وتقربها لذا قطت القنبله على خالد: ما قدرت ايود نفسي اكثر وييت لك حبيبي .. عشان نكون مع بعض
قُمر سمعت اخر كلمه قالتها ندى وانهدت قوتها.. انقلبت الابتسامه الى برود بالبدن.. شقصدت بالكلام اللي قالته.. اهي متاكده انها شافت هاذي البنت من قبل بس وين..
ندى تكمل وخالد ما يدري ان قُمر وراه: انا اسفه خالد.. جبرتك تتزوج من بنت عمك وانت تحبني هدمت حياتك وحياتي.. انا ادري ان رفضي لك اهو السبب الوحيد اللي خلاك تتزوجها .. احبك خالد احبك
قُمر انتهت حياتها .. حواسها انشلت .. بدنها خارت قواه .. حست بالموت بحياتها .. خالد تزوجها غصبن عنه.. تزوجها واهو يحب ..
خالد ماكان يدري ان قُمر واقفه وراه: ندى .. اشمييبج هني
ندى: ييت على اوامرك حبيبي يوم اتصلت فيك ..
خالد بصوت خافت مفجوع: انا ماقلت لج تعالي
ندى: قلت لي ان كنتي تحبيني بتييني 
خالد: ندى.. 
لاحظ بريق عيون ندى واهي تطالع وراه وفجاه التفت.. قُمر كانت واقفه وراه جريبه منه ..يطالعها بعيون متالمه.. سمعت كل شي.. او ولا شي.. ما قدر يتاكد لان ملامحها كانت ميته ..قُمر بس سمعت الاسم تذكرت.. هاذي ندى اللي يات عرسهم.. اللي كان شكلها تعبان وخالد تضايج من اول ما يات حذالهم .. وقرر انهم يخلصون الحفله .. اذا اهو يحب ندى.
خالد حس بروحه بتطلع منه .. قُمر سمعت كل شي .. ما يندرى .. توه بيروح عنده الا وندى تمسكه
ندى بصوت حزين كاذب: خلاص حبيبي.. كل شي انتهى ..العذاب والفراق والالم.. انا هني.. لا تحمل هم.. (تطالع قُمر بحقد) محد راح يوقف بيناتنا.. أبدا..
قُمر انهارت خلاص.... 
خالد يفج نفسه من ندى واهو يطالع قُمر: قُمر لا تسمعين كلامها..
ضاع كلام خالد لان قُمر ردت بدربها واهي تركض توه بيلحقها الا وندى ميودته
ندى: خلها خالد .. كان لازم يصير جذي اهي السبب باللي يصير بيناتنا
خالد بعصبيه وصوت عالي: خليني يا ندى .. 
فج ندى عنه وراح ورى قُمر .. اختفت قُمر من عيونه .. وينها ... يمشي شوي ويركض .. وندى وراه .. 
خالد: قُمر .. قُمر .. 
قعد يركض واهو يدورها.. يدخل بين الطرقات الملتويه وينصدم بالماي من كل صوب.. وقف عند الميناء يطالع القوارب واللي عليها لكن ماكو اثر لقُمر .. وين راحت .. اهو ما يدلي المكان زين شلون اهي .. قعد يناديها باعلى صوته ..
قُمر كانت يالسه باحد الطرقات.. تسمع صوت خالد بس ما ترد عليه.. دموعها تسجب من حر قلبها.. جذب عليها.. غدر فيها.. مثل عليها الحقير.. النذل .. قامت واهي تمسح دموعها وتكمل دربها المجهول .. يقودها حزنها العميق وجرحها النازف ..
خالد وقف مكانه واهو يتنفس بسرعه .. التدخين ضعف قدرته على الركيض ووقف ياخذ نفس الام تتدافع في بطنه بس يحاول يتناساها.. يحس بالموت والخوف على قُمر .. وين راحت وين اختفت .. ما تدلي مكان بفينيسيا .. وندى طبعا ما فارقته..
ندى بغضب سخيف: خالد علامك تبي تروح خلها تروح انت ليش تلحق وراها 
خالد حس بالقهر منها ويودها من ذراعاتها: ما كفاج اللي سويتيه فيني واللحين يايه تكملينها بقُمر
ندى: حبيبي انا احبك
خالد يقوى من قبضته عليها: انا مااحبج ولا ابيج ولا ابي اشوف رقعه ويهج مرة ثانيه .. 
ندى : لا حبيبي لاتقول جذي
خالد: الا بقول جذي .. ندى انتي خلاص فصل منتهي بحياتي مستحيل ارد لج مرة ثانيه فاهمه مستحيل.. 
خلاها ومشى شوي ورد لها يمسكها بقوة خلتها تنتفض مكانها: وان صار شي في قُمر .. ما تلومين الا نفسج .. 
هالمرة ندى تجمدت مكانها ..مستحيل يكون هذا خالد اللي تعرفه.. مستحيل.. هذا انسان ثاني.. ظنت انها بتسعده لين ياته اهو صج رفض قدومها بس ظنته يتكلم من حزنه على اللي صار بيناتهم بس ماكانت تفكر ابدا انه يعاملها جذي.. عشان منو.. عشان زوجته اللي تزوجها غصبن عنه.. ما يصير.
مر الليل وخالد للحين يدور على قُمر .. يسال المطاعم.. اصحاب القوارب ..ألناس..المارة .. كل شخص .. محد شافها .. حاول يتصل بالبيت بس التلفون كان مفضى .. راح عند احد المحلات وقعد يرن التلفون ولا احد يشيله.. نزل السماعه ورد اتصل .. هم محد يشيله ومرة ثالثه ورابعه.. ليما..
الخدامه: Bin thahi mansion 
خالد: stella this is me kalid did gomar come to the mansion
الخدامه: no sir she didn`t come
خالد: not even called
الخدامه: yes sir she called few minutes before you asking about you and I told her you are not in the house then she asked me prepare here suit case 
خالد استغرب.. وين بتروح قُمر عشان تزهب اغراضها: thank you stilla I`m coming home right now if she came before me don`t let her leave 
الخدامه: ce seniore
سكر خالد من عند ستيلا واهو مطمن ان قُمر بترد البيت الحين كل اللي عليه انه يرد قبلها عشان ما يخليها تطلع مرة ثانيه.. ندى كانت وراه طول هاذاك الوقت .. يطالعها بغضب 
خالد: شتسوين وراي
ندى: ماابي اخليك
خالد: ندى ارجوج علامج ماتفهمين كل اللي بيناتنا انتهى خلاص 
ندى: خالد تكفى لا تقول جذي لا تعذبني 
خالد: يا ندى خلاص ما تشوفين ان كل اللي يصير بسببج بسببج قُمر راحت عني ولاادري عنها بسببج حياتي اللي بعد عناء قاعده تتصلح شوي شوي وكاهي انتهت من يوم ييتي .. شتبين مني ندى شتبين
ندى: ابيك خالد
خالد: لاتكونين سخيفه ارجوج .. مو انتي اللي تراكضين ورى الواحد لانج تحبينه ..
ندى بحزن: خالد لاتكلمني جذي
خالد: خلاص ندى .. انا ما توقعت اقولج جذي يوم بحياتي لكن كل اللي بينا انتهى خلاص .. خلاص
راح خالد عن ندى اللي تمت متجمده مكانها واللوعه بقلبها.. حياتها انتهت من دون خالد وعشان منو.. عشان الدخيله قُمر.. قُمر اللي ماتدري شلون سحرته وخلته يكرهها بعد الحب العميق اللي كان يجمع بينهم ..اكرهج قُمر .. اكرهج .. يا ريتج تموتين .. بس ياريتج ..بس بعد ما استسلمت .. بتحصل على خالد يعني بتحصل عليه ..
خالد مشى طول الدرب للقصر ووصل بعد 45 دقيقه مشي واهو يحس بالالم بمعدته وظيج بالتنفس .. دخل البيت بسرعه واول من شاف في ويهه اهو الخدامه المرتعبه
خالد: what`s going on stella
الخدامه: it`s mrs gomar she went crazy breaking the glasses, the vases and every thing she put her hands on I tried to stop her but she collapsed 
خالد : لا حول ولا قوة الا بالله go now stilla 
الخدامه: yes sir
راح خالد مثل البرق على الدري واخر عتبه وقف عليها انكسر من تحت ريله جزاز.. قعد يطالع المكان اللي انقلب لساحه حرب.. كل شي مكسر وكل شي معفوس.. شسوت قُمر دقيقه وحده بالمكان.. سمع صوتها واهي تبجي مثل الياهل وراح لعندها.. حاول يفتح الباب لكن كان مقفول.. قعد يطق الباب : قُمر .. قُمر فتحي الباب..
محد يرد عليه
خالد برعب: قُمر تكفين حبيبتي فتحي الباب .. 
هم محد يرد ..قعد يدز الباب بس ما كان فيه قوة .. طول اليوم واهو يمشي وكان تعبان وايد.. نزل لستيلا يسالها عن الباب
الخدامه: I locked the door on her 
خالد بصوت: شنووووووووووو 
الخدامه انصدمت من صرخه خالد عليها: you told me sir
خالد فقد اعصابه ومسك الخدامه: انا قلت لج تقفلينه عليه يابنت الجلاب وين المفتاح؟
الخدامه تحيرت ما تفهم عربي والخوف كان بطرف ثاني
خالد: where is the key
ستيلا: her you go
خذ خالد المفتاح وراح فوق بعد ما رمى الخدامه بعيد عنه ..راح فوق وفتح الباب وماشاف شي.. الظلامه لافه الغرفه وتحسس الطوفه عشان يفتح الليت .. فتح الليت وياريته مافتح .. الغرفه كانت معفوسه فوق تحت .. شراشف السرير على الارض والمزهريه مكسورة والاغراض اللي على الدريسر مكسرين على الارض.. مشى شوي الا ويدوس على التمثال اللي شراه لها بميلانو ..حمل قطعه منه وقعد يدور قُمر بعيونه .. بس قُمر ماكانت بالغرفه .. تحرك خالد بصعوبه بالغرفه واهو ينادي على قُمر .. لف على السرير وشافها .. تقطع قلبه وماتت روحه وضاع الكلام منه قُمر كانت مسندة راسها على حد السرير الجانبي وواهي متكورة على عمرها تشهق من البجي .. حاول يشوف ويهها لكن خصلات شعرها كانت مغطيته فكر يتقرب منها لكن يخاف انها تثور عليه.. كفايه البيت اللي انعفس فوق تحت .. بس ما هانت عليه ..تقرب منها بشويش وناداها: قُمر
مالتفتت له ورد مرة ثانيه: حبيبتي قُمر.
مالتفتت لكن زاد تكورها وطلع منها انين يذوب القلب..خالد ما استحمل اكثر وراح لعندها .. قعد حذالها : قُمر .. قُمر حبيبتي علامج .. ليش سويتي جذي
خالد ماكان يدري شنو يقول لانه يدري ان روح قُمر خلاص راحت منها ومستحيل ترد قُمر الاوليه مستحيل .. والالم يتزايد في بطنه 
بعد سكوت بسيط تكلمت قُمر بصوت مبحوح: ابي ارد الكويت .. اليوم .. اللحين.
خالد: ان شالله اليوم نرد الكويت
قُمر رفعت راسها وبين ويهها المتالم : انا اللي برد الكويت .. مو احنا
خالد توقع هالجواب منها: بس قُمر ما يصير اخليج تسافرين بروحج
قُمر ضاقت عيونها من البجي وتورمت جفونها وشكلها كان متعذب بهمس قالت له: ما عليك مني .. بتحمل بروحي .. بس دزني لكويت ..
خالد : قُمر مااقدر .. ما تهونين علي 
تربعت قُمر .. ورفعت راسها فوق .. تسري دمعه مريرة على جانب ويهها الحسن: يا ربي .. 
خالد نزلت دمعته : قُمر تكفين .. لاتسوين جذي في حالج .. انا احبج
التفتت: بس خالد .. ماله داعي تجذب . انا عرفت الصج .. خلاص لاتجذب علي لا تمثل ما له داعي تطيب خاطر ربيبه سبع سامعني خلاااص 
خالد انصدم قُمر كانت تصرخ من قلب .. ما تصدق انه يحبها .. 
خالد: قُمر تكفين .. لاتقولين جذي
قُمر قامت عنه: ماقول شنو.. بعد تبي تجذب علي.. بعد تبي تزيد من التمثيليه.. الحين عرفت.. المزاج الزفت بميلان والاكتئاب بروما.. وطيحه المستشفى.. كله علشانها.. وانا الغبيه (تمسك ويها من الطرفين) إللى قعدت اعابلك وادعي لك بالصحه وابجي عليك والوم نفسي لاني انا اللي متعتبك برفضي لك صج غبيه صج غبيه شلون طلعت غبيه جذي شلون.
وردت قُمر تبجي بصوت عالي وحرقه قلب وخالد منزل راسه للارض ما يقدر يتكلم ولا يحبس دموعه ولا شي من اللي بيقوله يمكن يرد قُمر الاوليه.. شالحل يا ربي .. شسوي ..
تكمل قُمر: مااقدر اصدق اني يوم من الايام فكرت بطيبه تجاهك.. مااقدر اضبط نفسي لين افكر اني احبك.. انا مستحيل احب انسان مثلك.. مستحيل اصدق ان اقدس شي بحياتي الحب إللي كنت اكنه في خاطري للشخص اللي يمكن يقبل انه يحبني وهبته لك وانت..(تسكت قُمر وتكمل نوحها (
خالد قام لها: لا قُمر لاتقولين جذي.. قُمر والله العظيم انا احبج 
قُمر تتحرك عنه: روح بعيد عني.. روح لها.. وينها الحين.. لا يكون تركتها بالشارع وين مااهي واقفه.. خلصت التمثيليه .. (تفكر بعيون حايرة) ولا طلعه اليوم كانت مخطط لها من زمااان عشان تقول لي او تفهمني اني مجرد شي انغصبت عليه.. شي ماتبيه شي ثقيل على قلبك.
تنهار قُمر وتقعد على الارض واهي تبجي بصوت عالي .. 
خالد راح حذالها: قُمر حرام تقولين جذي.. انا ما فكرت جذي.. والله يا قُمر صدقيني انا احبج
قُمر واهي تبجي: ماتحبني .. انت تحبها .. كنت تتصل فيها وتقول لها انك تبيها واني ثقل على حياتك.
خالد : قُمر تكفين والله تجذب عليج ما قلت لها جذي
قُمر تلتفت له: لاتجذب علي .. انا عرفت كل شي .. ذاك اليوم اول ما وصلنا اتصلت اهي مو؟
خالد: ............
قُمر بصوت عالي: مووووووو؟
خالد: ايه
قُمر تبجي: واليوم قبل لا نطلع كنت تتفق وياها على المكان اللي بنطلع فيه عشان اتيي وتقول اللي قالته مووووو ؟
خالد واهو يبجي: لا والله قُمر انتي تتوهمين هالشي
قُمر: لا تحلف باسم الله انت اتفقت وياها على كل شي.. فينيسيا والجندولا والمطعم ودفتر الخواطر.. (تذكرت دفتر الخواطر) دفتري مشاعري كلها تخلصت منها وخليتني اعتمد عليك وانت ماتبيني ..
قامت عنه تبي تجرحه بس ما تقدر.. اهو صج يبجي وياها بس مو معناته انه مجروح.. تبي تجرحه بالصميم وما فكرت الا بليله امس
قُمر: حتى ليله امس انت اتفقت وياها مووووو
خالد وقف على طوله من الصدمه: جااااااااااااااااااب
وكفخ قُمر كفخه طيرت مخها وطيحتها على الارض.. خالد تدارك نفسه.. شسوى.. ضرب قُمر.. خالد ضرب قُمر.. ضربها بكل قوته وبكل قهره وبكل غضب..قُمر ظلت على الارض تتلوى وخالد واقف مكانه يرتجف.. يحس بجبده تتلوع من الالم ..الم غريب يتدافع فيه.. لوعه عجيبه تسري في دمه وجسمه ما حس فيها الا يوم كانو بروما يبي يروح لقُمر لكن الدوخه خذته واهو ييترنح بالمشي.. سم بالرحمن على نفسه وحاول يتناسى الالم ..
خالد راح لعند قُمر: قُمر .. انا اسف قُمر .. قُمر سامحيني الغاليه سامحيني ..
قُمر قومت نفسها بقوة.. كف خالد طيحها بقوة بس بين لها انها جرحته بالصميم وحتى انها بدت تلوم نفسها على استهزائها به ..قومت قُمر نفسها بس ما حطت عينها بعين خالد.. سمعت صوته واهو يبجي بس ما ردت عليه ..
قُمر بهدوء: اطلع بره..
خالد ما رد عليها واحتفظ باللي بقى له من كرامه وطلع من الغرفه.. الحمد لله انها نست سالفه السفر.. بس كانت يده تحرقه.. الكف اللي عطاها اياه وايد قوي كان.. حس انه ناقص رجوله لان صفع بنت رقيقه مثل قُمر.. اهي ما كانت بوعيها يوم قالت اللي قالته.. بس بعد مو من حقي اني اصفعها ..
قبل لا يطلع من الحجرة التفت لقُمر: انا اسف قُمر .. اسف
قُمر صكرت عيونها وخلت دموعها تنهمر بهدوء.. اول ما طلع خالد التفتت للباب.. وكانت تصرخ في بالها.. لا تروح ..محتاجه لك خالد .. لاتروح.. وقعدت على الارض تكمل نوح وبجي على حظها التعس ..
خالد ظل واقف عند باب الغرفه.. الم قلبه ولوعه جبده واعصابه اللي تلفت من السالفه كانوا باتجاه وروحه المجروحه من كلام قُمر باتجاه ثاني.. كان يطالع يده ..يحس نفسه مجرم.. وتفجرفيه غضب مخيف خلاه يرتجف من راسه لقدمه وما قدر يهدي هالغضب الا بضربه قويه على الطوفه مرة ومرتين وثلاث ليما فقد الاحساس بيده وحسها انكسرت بس ما تالم.. حمل نفسه وراح داره ورمى نفسه على السرير.. خلاص.. الحلم الجميل انتهى ..والمستقبل اللي ما انولد مات.. والحب اللي بقلبه انقلب الى الام واحزان فوق احزانه القديمه.. من صج خالد تمنى الموت هاذي الليله.. تمناه رحمه لنفسه التعبانه وكرامته المجروحه ..

الجزء الثامن 
الفصل الأول
-------------
اول يوم من بعد الصدمه.. البيت للحين بحاله من الهدوء الحزين .. خالد راقد بكل تعب بداره وقُمر بعد.. ما رقد الا بويه الفجر صلى ورقد.. قُمر ظلت مكانها تعبت من البجي وظلت ساكته..الاف الامنيات اللي تمنتها تبخرت بالهوا.. خدعها خالد ..وجذب عليها من دون أي سبب.. ليش سوى لها جذي.. كل الانصياع للاوامر والموافقه على الغرف المنفصله بس لان الوضع كان يناسبه.. اكرهه.. اكرهه من كل اعماق قلبي.. والله يا خالد بحرق قلبك مثل ما حرقت قلبي.. راح اعيشك بالمر مثل ما مررت حياتي واخليك تحس بالوحده مع وجودي وياك..
خالد اوتعى من الرقاد واهو لابس ثيابه ..يده كانت متورمه حيل وتعوره راح الحمام غسل ويهه وحط راسه تحت الماي عشان يخف عليه الصداع.. كره ايطاليا وكره اليوم اللي ياه ايطاليا.. ماكان يقدر يحب شي بهالدنيا غير قُمر.. حرام يا قدري اني بعد مااحب قُمر اهي تكرهني.. يا ربي ساعدني ياربي.. والله مااصبر على الحياه من دونها.. مااصبر..طلع من الحمام وبدل ثيابه وعورته يده وايد وحس انها مكسورة وظل حاملها عند خصره.. لبس له ثياب مريحه وطلع من الدار.. شاف كل شي مرتب ومعدل ولا كانه امس ساحه حرب..
راح عند غرفه قُمر.. وقف عند الباب يخاف يطرق على الباب.. خلى الباب عنه ونزل للطابق التحتي ..دخل غرفه التشميس وقعد.. يحس بالتعب وكانه حامل الدنيا على راسه.. يده تعوره ومعدته بعد تتلوى عليه من امس.. قعد يدخن بقو ليما خلص القوطي كله.. وظل قاعد مكانه ليما ياته الخدامه الثانيه انابيلا اللبنانيه الاصل
انابيلأ: good morning sir do you want to eat?
خالد: no anabila I don`t feel like eating.. Did Mrs gomar come down?
انابيلا: no sir I went to check on her and she dimissed me 
خالد: ااااااااااه الله المستعان thanx anabila
انابيلا: حازرين استاز .. 
راحت انابيلا عنه وظل يالس مكانه.. اليوم بيكمل رحلتهم لايطاليا وبالليل بيرد روما ومنها يردون الكويت.. خلاص خلص شهر العسل وانتهى كل شي.. مستحيل يظل هني اكثر وندى موجوده.. اهي راح تهدم كل اللي ظل بينه وبين قُمر عشان تشفي غليلها ..حمايه لقُمر لازم يرد الكويت اليوم او باجر
قُمر طلعت من الحمام بعد شاور طويل.. تحس بالالم بكل جزء بجسمها.. قعدت يم الدريسر المكسور تطالع ويهها.. خدها اليسار متورم حيل من كف خالد.. لكن مالامته ابد.. اهي جرحته وهذا يزاها.. بس حست انه انتصار على خالد.. ما تقدر تفكر شلون انقلبت مشاعرها بهذا العنف وهاذي العدائيه تجاهه.. ماتبي تفكر انها حبته ولا وجهت له أي نوع من المشاعر او العواطف..لبست جلابيه يديده اول مرة تلبسها كان لونها بدم الغزال شيفوت ومن تحتها حرير اسود والجلابيه كانت فنانه.. لمت شعرها الطويل كامل وطلعت من الدار.. توها بتنزل تحت ولاحظت نظافه المكان.. شسوت فيهم امس لعوزتهم من الزين .. طالعت دار خالد وكان الباب مفتوح.. راحت بشويش عند الغرفه.. طلت عليها ما لقت احد ..تنهدت والتفتت تنزل تحت الا خالد جدامها.. انتفضت بالبدايه ولكن ردت هادئه.. خالد بقق عيونه على وسعهن من شكل قُمر.. شسوه فيها.. ليش شوه جمالها بغبائه وعماه اشكثر هو حقير وقليل اصل يطق بنت عمه..
خالد بخجل: صباح الخير..
قُمر تطالع يده المتورمه: .... صباح النور
خالد تحمد الله لانها ردت عليه: شخبارج ..
قُمر بسخريه: اشتتوقع.. احس بانتعاش عمري ما حسيت فيه من قبل...
خالد حس باستهزائها بس بعد: دوم ان شالله مو يوم ..
قُمر راحت عنه.. وقفها بصوته: قُمر..
قُمر دق قلبها .. تكرهه شكثر تكرهه: نعم؟
خالد: زهبي اغراضج .. بنرد روما الليله وعلى باجر ان شالله احنا بالكويت
قُمر اكتئبت..انتهى الحلم.. وانتهت الاماني.. واهلا وسهلا بالاحزان: انزين..
راحت عن خالد واهي تحبس دموعها.. خالد ظل واقف مكانه.. ودخل داره.. حمل بوكه ولبس ساعته وطلع
نزل تحت نادى على انابيلا قال لها جم كلمه وراحت عنه وتوجه لباب البيت عشان يطلع.. كل هذا صار جدام قُمر اللي وقفته قبل لا يطلع من البيت
خالد باهتمام: لبيه؟
قُمر: وين رايح
خالد: بروح المستشفى
قُمر: ليش
خالد: تعورت يدي امس وبروح اشوف شصار فيها شما صار وبعدين بروح اشتري تذاكر عشان اليوم وبرد.
قُمر: اهااا
خالد: يالله مع السلامه ..
ما ردت عليه وحز بقلبه وطلع.. طول الدرب واهو يتلوى من معدته.. علامه بطنه يعوره جذي.. كله من قله الاكل ..وقعد يدخن ويدخن ليما وصلوا المستشفى.. بالفعل اللي بيده طلع كسر.. جبروها وحطوها بحماله ..
قُمر كانت تمشي بالبيت.. تدخل صاله التشميس وتطلع منها تروح عند المسبح وتمشي بالحديقه ولا تقدر تبعد ندى وخالد عن بالها.. كل ما تتذكر الكلام اللي قالته ندى تحس بالموت.. شلون قدر يخدعها.. اول شي ماكان مهتم لكن بروما ..ويوم طلعتهم.. ليش ما كان صادق وياها من البدايه.. شنو اللي بيستفيد منه اذا جذب عليها بهاذا الوقت.. يبي يبين انه حن وعطف عليها باخر الايام عشان تكون رايته بيضه.. حقير.. بس احبه.. ليش احبه ما ادري.. مستحيل احب انسان حقير مثله.. ممثل بارع.. خله يولي بستين الف داهيه يوم اللي نرد الكويت بطلب منه الطلاق.. اطلب الطلاق.. وعمي.. ابوي.. هلي وناسي كلهم.. شراح يقولون.. شراح يفسرون هالتصرف مني ..بس محد يدري ان علاقته تعدلت وياي ويمكن محد يسال.. بس اهم متوقعين شي ثاني.. مو مستعده اني اضحي بنفسي الف الف مرة عشانهم.. انا خلاص.. مااقدر اضحي بنفسي اكثر.. والكل لازم يزهب نفسه لانفصالي عن خالد 
===========
بالكويت وين محد يدري بشي.. العشق كان لاعب لعبته.. وسيمه اللي خبت عن الكل علاقتها بطلال اخو قُمر وجاسم اللي كل يوم عماله يدوب في هوى لولوة.. مريم اللي بتنخطب لولد عمها المرحوم عبد العزيز وبعد عشان يردون العلاقات لبعضها.. بالرغم من رفض مريم للزواج الا ان كثر الكلام والحنه على راسها اقنعتها بالزواج وتسليم امرها لله.. صبحه بنت عبدالعزيز انخطبت لعبيد اللي بغى يحرق الديرة على راسهم بزواج قُمر من خالد وكترضيه له انخطبت له بنت خاله اللي تعتبر من احلى بنات العايله.. ومروة على حالها اهي ونوفه.. الكل يحاول يتقرب منهن بس الخوف من خليفه اخوهن وابوهن يمنع الكل من التكلم عليهن ..
في بيت انيسه خالتهن كانت قاعده ويا بناتها نورة وشيخه ومروة المتزوجه
ام ناصر: اييه والله وحشوني بنات اختي ام خليفه
نورة: أي والله يمه وحشتني نوفو وايد ..
ام ناصر: والله فشيله ما رحنا لهم حتى نبارك لزواج ربيبه سبع
شيخه: يا ترى شلون استوت قُمر .. اكيد قُمر
نورة بحلم: أي والله ..انتي شوفي زوجوها لمن .. لخالد العرب ههههههههههه
مروة: ايييه والله تذكرن نروح هناك على امل نشوفه واخر شي طلع مسافر لندن
شيخه: بس الزين يستاهل الزين
مروة بطرف عينها: شقصدج
نورة تطالع شيخه واهي تضحك: هااا.. ولا شي اختي حياتي مااقصد شي هوو لاتشبينها علي
مروة : ادري فيج تتغشمرين على مشاري 
شيخه: اووووه يا مروة محد يتغشمر عليه الا انتي والله محد ملاحظ كونه خال 
نورة تضحك وام ناصربعد الا مروة: والله فيج خير دوري لج ريال حلاته ..
شيخه: انا بنت بدرالمصباح ادور لي على ريل .. هو خلصوا .. أللي يبيني ايي لعند بيكب ابوي هههههههههههه
نورة: أي والله بيكب ابوي هههههههههههههههه
ودخل عليهن سبع العايله ناصر: يا بعد عمري ضحكات الحلوات..
ام ناصر: هلا والله حبيبي هلا بالغالي
ناصر يحب راس امه: هلا بالغاليه دامه الله ظلج ولا يحرمنا منج
ام ناصر: وياك يالغالي
نورة: يا عيني .. انا بعرف الامهات ليش يموتن على ولادهن ولا يعبرن بناتهن
ام ناصر: ذلفي والله كلكن من فوادي بس ناصر اهو الريال الوحيد بالعايله سندي من بعد ابوه الله يخليه
شيخه ونورة ومروة يدعين: يا رب .
ام ناصر: ناصر وليدي ابيك تفضي نفسك يوم الخميس عشان بننزل الجهرا بيت خالتك ام خليفه
ناصر بنظرة شك: ابوي يدري؟
ام ناصر: ماعليك من ابوك انا اكلمه .. 
ناصر: ان شالله يمه بس يمكن يتاجل لليمعه لان فرس بيوصل لي يا اليوم يالاربعاء ..
نورة: ياااااااه انت ما تمل من الفروس كل يوم فرس
ناصر: والله الفروس احسن من ويهج يا اليحه
نورة بغرور تطالع اخوها وشيخه تون عليها .. هههههيو .. مسكينه نورو .. يالله يالله بنروح الجهرا بروح ازهب اغراضي 
ام ناصر: وانتي عويش بتيين ويانا
مروة: لا يمه مشاري عنده دورة وابي ايلس وياه اونسه
شيخه: شتونسين فيه .. اهو بروحه ظلامه بتخافين عووشوو صدقيني 
مروة: انتي ماتيوزين ويا الكلام
ام ناصر: يووووووووه شيخو بسج عاد عيب عليج (تكلم مروة) على راحتج حبيبتي ريلج اولى
شيخه تضحك: والله انا ماادري انتوا شعاجبكم فيه .. خال يا ناس لا يكون بس انا اللي اشوفه خال.
ناصر من دون اهتمام لاخته: يالله يمه اترخص منج بروح عند الربع .. قام ناصر وزقر على نورة
برع عندالباب
نورة بعتاب: شتبي مني 
ناصر: الله اختي .. مالج نفس تكلمين اخوج .
نورة: تغشمر علي وحاربني جدام شيخوه الدعله 
ناصر: تاكل تبن شيخوه اتي حذالج والمثل يقول ولا تلقي على السفيه جوابا.. 
نورة: هاذا اهو .. 
ناصر: خلاص صافيه لبن سمعيني نورو .. ابيج تتصلين اليوم بنوفه بنت خالتج وتقولين لها اننا بنيي لهم 
نورة بمرح: هااا بدينا بالمواعد
ناصر: جبي زين والله انها وحشتني من اخر مرة كلمتها صكت التلفون بويهي وما كلمتني من بعدها
نورة: وانت من صجك تكلمها بالتلفون صج قلت الخيرة يا ولد بدر .. 
ناصر: تكفين نورو عصبن عني بتينني البنت بموت فيها ولا اهي حاسه فيني
نورة بخبث: تحبها..
ناصر يسند نفسه بيده على الطوفه: واكثر من ما تتصورين 
نورة: انزين حبيبي تامر امر اليوم اتصل فيها .. 
ناصر: يعلني مااخلى منج يا بعد روح بابوه هههههههههههه
نورو: يعلك العافيه ما ظل الا بابوه وشيخو من لها بعدين 
ناصر: ههههههههه وانتي الصاجه
راح ناصرعن نورة وعلى وقت المغرب اتصلت في نوفه
نوفه: هلااااااااا بهل النزهه شخباركم شلونكم وينكم قاطعينا 
نورة: هلا فيج يا بعد قلبي وحشتيني حيل نوفو
نوفه: ما بين وينكم بعرس قُمر ولا نسيتو غلاها ربيبه سبع
نورة: انتي تعرفين ابوي ومخاصمه ويا ابو خليل ..
نوفه: ايييييه معلينا يالغاليه ابو ناصرومعروف بطبايعه بس هديه خالتي الله يخليها ولا احلى قُمر بتستخف عليها 
نورة: الا شخبارها
نوفه: عال العال للحين بايطاليا ويا روميوها ههههههههههه
نورة: الله يهنيها ان شالله .. أقلج .. لج سلام حار مغلف بدقات القلب ومعطر بجوري الحب هههههههههه
نوفه عرفت قصدها شنو: والله ما نبي سلامه وخله يولي ولا يجابلني سامعتني خبريه شقردي..
نورة: هههههههههه نوفو حرام عليج نصور يموت عليج وهو موصيني اخبرج اننا بنييكم بزيارة يوم الخميس 
نوفه: حلللللللللللفي هاذي الساعه المباركه بس الشقردي لا تييبونه وياكم
نورة: لا حبيبتي اهو الاصل ولاابوي لو نموت وما يقطنا عيل احنه شنو اللي عطلنا بعرس قُمر مو اهو 
نوفه: اييييييييييه تنور الجهرا بييتكم يالغاليه .. 
نورة: النور نوري ههههههههههه ولا انتي ناسيه ههههههههههههه
نوفه: هههههه لا والله ما نسينا ومرة وحده نورو بنعرفج على بنت عمنا مريم حليلها اتينن تستخفين من الضحك وياها .. 
نورة: يصير خير يالغاليه اللحين بخليج تامريني بشي
نوفه: ذكر الله ياطويله العمر
نورة: هههههههههههه مسافرة انا 
نوفه: مافيها شي الغاليه
نورة: لا اله الا الله يالله مع السلامه
نوفه: الله يسلمج 
سكرت نورة عن نوفه ونزلت تحت شافت ناصر وخبرته واهو طلع من اول ما سمع الكلام وراح يتصل في نوفه.. نوفه شافت رقمه وسوت ريجكت للرقم.. سكرت جهازها ونزلت تحت ويا خواتها ..ناصر تسكرت الدنيا بعيونه وقعد يدز صور ومسجات ليما تعب ورد داخل ..
نوفه ويا امها وخواتها
نوفه: يمه خالتي ام ناصر بتيينا يوم الخميس ان شالله
ام خليفه تهلل ويها: حياها الله زارتنا البركه والله وحشتني خويتي ام ناصر
مروة : لا يكون بس بتييب وياها بناتها والله مااشتهيهن
نوفه: انتي منو تحبين بالله عليج غير روحج
مروة : احب امي الغاليه العزيزة
ام خليفه: ايييييييه شوفوا شتبي مني هالشقرديه ويايه تتلزق
مروة : افا عليج يمه انا اتلزق اصلا انا احبج يمه .. من زماااااااااان يالله يمه مده يدج 100 دينار
ام خليفه: حشى عليج مرووو مو توني ماعطتج 50 قبل يومين 
مروة : يمه ما يكوفون وانتي تدرين الجامعه على الابواب..
ام خليفه: امري لله والله ماادري وين تصرفين هالفلوس
مروة : بالحلال يمه بالحلال
في دار طلال 
طلال: ههههههههههه حياتي بسج عاد ذبحتيني من الضحك
وسيمه: سلامه عمرك حبيبي ماتشوف شر اذبحك انا شنو بنت اللحام
طلال: ماادري علامج مزوده البطاريه حبتين اليوم
وسيمه : من الحب حبيبي من الحب .. تصدق قمت اتكلم بروحي لين مااكون وياك
طلال: حاسبي على عمرج حياتي تراج غاليه ما تنفعيني بينونج
وسيمه بدلال: اهون عليك تقول لي جذي
طلال: والله اللي خالقني محد علقني فيج الا خبالج ولا منو بهالزمن يحب وحده اسمها وسيمه
وسيمه: انت حياتي انت.. احبك طلول 
طلال: الله يا حياتي احبج اكثر عنج بمليون مرة انتي عمري وانتي حياتي وانتي غناتي وابوي 
وسيمه: الله الله الله كل هاذول فيني وانا اقول من وين لي الكيلوات اليداد..
طلال: خخخخخخخ من حبي لج الغاليه ..
وسيمه: بس عاد بسك مغازل وقول لي . شخبار قمور 
طلال: والله بخير.. كلمتها قبل سبوع وكانت بخير تسلم على الكل 
وسيمه : الله يسلمها .. حبيبي الوحش اخوي شكله وصل بسكر عنك
طلال: اوووووووووف انتي اخوج هاذا ما بيموت
وسيمه: سلامه عمره حرام عليك تحرق قلب امي
طلال: والله محد بيذبحه غيري عندي شوزة بسيارتي شرايج اروح اقنصه اليوم
وسيمه: طالع هاذا تبي تدخل سجن يعني فيه خله ما يستاهل .. يوم اللي بنتزوج ما بيقدر يتكلم لي
طلال: ااااااااااه وسوم حياتي متى بس متى.. متى ادخل الكليه واتزوجج وافتك وانييب من بعدها عبادي حبيبي يلعب ويا الضب والفار والتيوس
وسيمه: يعع عليك هاذا تفكيرك صج مسطح
طلال:هههههههههههه سطحي حبيبتي سطحي 
وسيمه: never care يالله حبيبي باي 
طلال: خهههههههههههههه باي حياتي 
في بيت سبع بن ضاحي جاسم كان قاعد يتسمع اغاني يوسف المطرف وبالتحديد اغنيه كشفو سر الهوى.. صار له اللحين شهر واهو مو بوعيه وغرقان بحب لولوة.. يبي يكلم ام خليل عنها بس مستحي وينتظر ليما ايي خالد من السفر بس ماكو راحه بلياها.. شلون حبها جذي..اهو صج بسرعه يحب الحلوات بس لولوة ملكت مشاعره كلها.. الله يهنيج يا لولوة بقلبي وروحي ويرزقني الخير بحبج يالغاليه 
في بيت بو خليل بن ضاحي ام خليل وحرمه خليل ومريم كانوا يسولفن عن المرحوم عبد العزيز ويتذكرون ايامه
ام خليل بحزن: من مات بو سعود كل شي تغير وكل شي تبدل والقطيعه سادت بين الاخوان والخوات.. 
وضحه مرت خليل: ايه خالتي وانتي الصاجه بس الحين خالد تزوج قُمر وان شالله بزواج مريم وسعود كل شي بيتغير وبعد لا ننسى ضاري ومطلق والرعبوب حمود واحد لمروة والثاني لنوفه والثالث لولوة ارفيجه قُمر حبابه وحليوة ويا حظنا لو تدخل العايله
ام خليل: وانتي الصاجه حبوبه البنت وتدخل القلب واصيله بعد ولو انهم مو بدوو..
مريم واهي رافعه حواجبها بغرور: اصلا لولوة ما بتتزوج الا عمي جاسم وهاذا قرار نهائي
ام خليل: وانتي من موكلج على هالسالفه لا يكون بس مشتغله خطابه
مريم بحرقه قلب: لو خطابه جان خطبت لروحي مو قبلت بهالزواج اللي حيا الله مني والدرب
ام خليل: هاذا ولد المرحوم الغالي مو أي واحد وان شالله من بتلقين احسن منه
مريم: أي واحد .. ألا اهو .. 
ام خليل: يالله عاد لاتقلبينها لنا فلم هندي.. 
مريم: انزين انزين .. بس عمي جاسم ما بياخذ الا لولوة.
وضحه: والله مادري يا مريم بس عمج هالايام مختفي عن عيوننا .. 
مريم: احم احم .. الغايب عذره معاه
بدخله خليل: الله الله وانا اقول منو اللي اييب طاريي اثاريها حبيب قلب اخوها 
مريم بدلع: ايه والله منو غيري يعني 
انيي لخليل شويه.. ذكرناه في بدايه القصه بس بالكلام وما تعمقنا بشخصيته وراح انتعمق لان خليل راح تكون ماساته متوحده وفريده من نوعها..
خليل شاب ولا كل الشباب اخو خالد الاكبر عمره 33 سنه اول العنقود.. دس بجامعه البترول والمعادن بالسعوديه وتخرج بس استنغنى عن كل الشركات وانضم الى شركه العايله الجبيرة.. تلبيه لرغبه ابوه وعشان يملي مكان عمه المرحوم.. حباب وحليو وراعي سوالف ونكت.. وكل شي راح يتغير بحياته بسبب المصايب اللي بتحل على حياته فجاه..
وضحه: الله وامرى اللحين يعني انا مااذكرك
خليل يلس يم مريم: والله ماادري.. قلبي اليوم كان يدق يدق بعنف وقوة وانا يبت اسمج عشان اشوف يهدى لكن ما هدى.. قلت اكيد مريوم ولا ست الغوالي ..
وضحه بزعل وقامت: عن اذنج خالتي شكله الوحام بدى عليي 
وراحت وضحه واهي حاقرة ريلها
مريم : ههههههههههههههههههههه كفك بو برهوم حرقت دمها ههههههههههههههههههه
خليل: ويلي ويلاه منها بانزين هالحرمه بسرعه تحترق ههههههههههههههه 
ام خليل: من الحب يا ولدي والله الحرمه ما يحترق دمها الا بسبه الغيرة والحب
مريم: هاااااا يمه قمتي تتكلمين بلسان نزار قباني .. 
ام خليل: نزار منو
خليل بغشمرة: يما نزار قباني .. هاذا شاعر سنافي يمه يتحدى حامد زيد
ام خليل: يذلف اهو وربعه ما ايبون ولد الطيب حامد اقلك ان تعرفه وصل له كلامي
خليل: بسم الله علي يمه تبين تموتيني الريال مات وتحولت عظامه الى رميم 
مريم: ههههههههههههههههههههههههههههههههههه خلول والله انك ذبيحه
خليل: هع هع هاذا انا خلول بن برهوم كفج مريم بس كفج
ام خليل: خليل 
خليل يحاول يتناسى التهزيبه: قلي يا خلي من اللي ياخذك مني وانا اللي توقف ايامي في بالي .. وضحو يا حبيبه قلبي ويحك اين انتِ؟
مريم: انها بخيمتها تحلب اليوهرة
خليل: خيمه تهب على راسج وبقرة تسقي من مرعاج لاتتغشمرين عليها.. بنت العرب هاذي فديت خشمها الزعوله.. يالله انا بدخل الحين ارفعن اياديكن بالدعاء اطلع سالمن غانمن فايزن بحربي ويا بنت الدانه 
مريم نقعت من الضحك على اخوها وكلامه وام خليل بسذاجه رفعت يدها: منصور غانمن يا ولد نيمه ..
خليل: لو سمحتي .. بن ابراهيم .. ريال شكبري شيبي برز تقولين لي ولد نيمه الله يخلي خلود وين راح
ام خليل: اااااااااااه على خلود اثاريها سحرته بنت سعد يحليلها والله قُمر بن ضاحي ..
مريم: ايو الله اثاريهم اللحين يتوسدون ثرى بحر باليرمو ويتكلمون باسرار العشق والغرام
خليل: صدقتي يا بقرة امج الغاليه .. بس والله ما يتحدوني بالغرام انا ووضحو
مريم باهتمام: صج صج علمنا علمنا 
خليل توه بيتكلم ورفع حاجب على مريم: ها مريوم .. اشوفج ميته على هالسوالف شهالحركات
مريم انحرجت: اعنبووووووو شقلت انا انت اللي فاضح عمرك
خليل: جب ولا كلمه .. اخر مرة اسمع منج هالكلام لا ماكو حب شمسي باجر
مريم: خل الحب لروحك ماابي شي منك
خليل: انزين قومي قصي لي يحه
مريم: يحه هالحزة حشى ولا بصراوي
خليل: ايه انتي صاجه بس انا احاول العب بالوقت قبل لا تلعب النظرات بعمري ..اثاريها وضحوا الحين مشخطه الدار بروحتها وييتها ولا موتر بو قزوز دبابه تنتظرني .. بروح لها والله يحليلها يمه قط شكرتج على حبيبتي وضحه
ام خليل: مليون مرة
خليل: فلتجعليها المليون وواحد .. 1000001 عدل مريوم
مريم: هههههههههههههههههههههههههههههههههههه عدل عدل ..
خليل بطريقه ساخرة: في امان الله اماه انا رايح الحرب .. مريم عدلي خشمج بس عشان الدرب..
نقعن الحريم على خفه دم خليل وراح عنهن يراضي وضحه
دخل عليها الدار: ليله .. لوباقي ليله .. عمري ابيه الليله واسهر .. بليله عيونك ذي ليله عمر
ما تعطيه ويه واهي تسحي شعرها الطويل.. ويكمل مغني زمانه: وضحه يا وضحه وشكثر انتي جميله
وضحه بغرور: ادري من دون ماتقول لي ..
خليل: اووووف خليني اشوف حرارتج (يحط صبعه بالماي اللي على الطاوله ويمس يد وضحه) فيششششش حريجه وضحو اعنبوج بتيننيني هههههههه
وضحه بعصبيه: خليل تراك ذبحتني بالغشمرة انا من صجي معصبه وانت تتغشمر
خليل: هههههههههه شسوي فيج يا عمري .. الدنيا يومين ومن يدري باجر انا اموت وانتي بتظلين يعني جذي معصبه علي
وضحه: قص بلسانك لا تقول جذي. .الله لا يحرمني منك يا بعد روحي 
خليل: ااااااااااااااااااه يا قلبي تحبيني وضحه
وضحه وشوي شوي تنسها زعلها: مو بس احبك.. انا روحي فيك
خليل واهو يمثل بالعوار: وانا اقول علامي احس بالطيران الا من روحج الحرة يالدلوعه..
وضحه: انا مو دلوعه.. بس انا ابيك تدللني جدام هللك
خليل: ما له داعي ياعمري.. حنا مفضوحين جدام الاهل,, حتى ان الناس يعرفونا من بعيد لين نمر.. كاهم العاشقين ..وضحه وخليل.. كاهم هناك كاهم هني .وين الدفتر وين القلم ابي التوقيع
وضحه: هههههههههههههههههههههه يالمايع
خليل: افاااا اانا مايع ..
وضحه: واحلى مايع بعد شعندك
خليل: ما عندي شي اخر دينار صرفته على البانزين
وضحه: من يوم ورايح لازم تخصص.. ولا نسيت البيبي 
خليل: انا انساه.. يخسي اهو واللي يابوه الا ناطره على احر من الجمر.. الا اقول لج ما تحرك اليوم ما تكلم وياج ما دق..قاطع هذا من شهرين ما ندري عنه
وضحه: باجر عندي موعد بالمستشفى حقه .. 
خليل: اييه اقول لج ان تكلم وياج وطول لسانه على طول حوليه لي وانا بتصرف وياه اوكيه حياتي 
وضحه: يا ربي متى بتصير جاد انت بحياتك
خليل: اممممممممممممممممممممم ابدا .. شرايج
وضحه: هههههههههههههههههههههههههههههههههههههههههههه احسن 
========
جاسم حس حاله متضايج وايد ويحس بالكابه وماله الا خالد يفش له مزاجه.. اتصل فيه لقى تلفونه مسكر.. فكر يصل بالبيت ومرة وحده يكلم قُمر اللي وحشته حيل .. اتصل على البيت وظل التلفون يرن ليما انرفع
انابيلا: bin thahi mansion 
جاسم تورط.. شكلمها تطلع لي ايطاليه واخربط وياها: hi this is jassim bin thahi where is gomar
انابيلا: just a moment sir
خذت انابيلا التلفون لقُمر اليالسه بصاله التشميس ضايعه بحزنها
انابيلا: phone call from mr jassim 
قُمر: هاتيه ..( لعمها) الووووو
جاسم: الواااااااااااااات ملايين هلا بالغاليه مرت الغالي
قُمر تبلع الغصه: هلا عمي هلا الغالي .. شخبارك
جاسم: ابخير الحمد لله انتو شخباركم شعلومكم 
قُمر بصوت حزين: بخير عمي عايشين وحشتوني عمي وايد وحشتوني 
جاسم حس ان السالفه فيها غلط: وانتي اكثر قمور.. علامج قُمر فيج شي
قُمر توهقت ويا عمها شتقول له.. جاسم وايد دقيق ويلاحظ اقل تغير لذاحاولت تغير النبرة: سلامتك عمي مافيني شي بس مليت من هني ابي ارد لكويت
جاسم: بعد عمري والله بس خلاص قولي لخالد واهو ما بيرد طلبج
قُمر: ادري عمي ادري..
جاسم: ايه قُمر .. وصيتي فيج اهو خالد .. تصبري عليه .. تراه يحبج ويعزج
حتى انت يا عمي انقص عليك.. مسكين انت يا عمي: ان شالله عمي اللي تامر فيه .. 
جاسم: عفيه على البنات الا وينه خالد
قُمر: طلع راح يسوي جم شغله وبيرد من بعدهن .
جاسم: ايه الله يوفقه .. يالله حبيبتي اخليج وراي شغل 
قُمر: براحتك عمي ... توصيني بشي
جاسم: ذكر الله يالغاليه
قُمر: ااااااااه ونعم بالله 
جاسم :مع السلامه الغاليه
قُمر :الله يسلمك
سكر جاسم عن قُمر واهو يحس بشي غلط قاعد يصير.. قُمر صوتها كان حزين وكانت تتكلم من قلب ومو معقوله ان كان يصير اللي خالد يقول عنه وقُمر تظل جذي تعبانه.. تعوذ من بليس وقعد على النت يحس بالسخف من حاله ليما يقعد على النت بس شيسوي يقضي وقت.. قعد يصمم خلفيات فلاشيه باغاني راشد المايد بحيث يطلع الكلام من البحر او كدموع او يفتح رساله ويطلع منها الكلام.. ويكتب من تحت عاشق اللولو.. حس بالوحده.. صار له اكثر من 3 سنوات يعيش لحاله من بعد وفاه ابوه.. بيت شكبره يعمر ديار واهو يالس فيه لحاله.. وتخيل لو لولوة كانت زوجته.. يا الله راح تكون احلى عيشه وياها ..
صارت الدنيا ليل وخالد للحين ما رد.. الشكوك بدت تتصارع بقُمر بس قلبها المجروح يتمنى لو انه ما يرد ابدا.. ولا تضطر انها تشوفه او تتعامل وياه ابدا .. قعدت تفكر لو ردوا الكويت شلون بيعيشون مع بعض.. راح يعيشون في بيته بغرفه وحده واهي ماتبي.. بتخليه يشتري لها بيت او شقه ليما تتقوى على نفسها وتطلب منه الطلاق..نزف قلبها مرة ثانيه.. الطلاق.. انا اصير مطلقه.. انسانه منفصله عن زوجها.. شالحياه اللي راح اعيشها.. شهالموت البطيء اللي ناويته على عمري.. ليش.. انا ليش يصير وياي جذي.. بس ماعليه.. ابلعها واهي بارده.. بس مستحيل اعيش ويا خالد بمكان واحد وانا اعرف ان قلبه يود وينشد غيري.. مستحيل..
خالد كان قاعد بالحديقه.. من زمان وصل البيت بس ما حب يدخل داخل.. ما يبي يشوف قُمر ويشوف اجرامه فيها.. قعد بالحديقه واهو يتنسم الهوا اللي يمر عليه وكانه رحمه من الله عن العذاب اللي يعيش فيه.. ليش ندى سوت جذي في حياته.. مو كفايه انها رفضته وخلته يتزوج قُمر ..واخيرا يوم بدى قلبه يحب قُمر تدخلت مبيناتهم وهدمت كل امل وذبحت كل امنيه بقلبه ..طلع علبه الزقاير شافها فاضيه.. هذا ثالث علبه يخلصها باليوم الواحد.. ولا يحس بعد بالراحه.. حس باليوع ينهشه واخيرا قوم نفسه عشان يدخل البيت.
قُمر كانت يالسه بصاله زجاجيه اضيفت حديثا بالبيت.. كلها جزاز وتكشف اللي داخل وتعتم من برع ..قعدت تتنسم الهوا اللي يمر بالصاله من الدرايش المفتوحه.. كانت هلكانه وتحس بتعب الدنيا كله فيها 
خالد دخل البيت وسكر الباب.. رمى الجاكيت اللي كان حامله وبوكه وساعته وراح للمطبخ
ستيلا: good evening sir
خالد: hello stilla.. Where is gomar?
ستيلا: she is in the sollarion hall do you want me to serve the dinner?
خالد: yes please
راح خالد عنها.. ما يتذكر انه امس شوي ويذبح ستيلا يوم عرفت انها حبست قُمر بالدار.. راح عن باله وقف عن باب الصاله واهو يطالع قُمر.. كان منظرها اثيري.. واقفه وشعرها مفتوح عاقده ذراعاتها ومغمضه عيونها تتمتع بالنسيم.. تمت على شكلها جذي ليما اهو قطع الهدوء بصوت يذوب له الصخر: قُمر ..
قُمر انتفضت.. صوت خالد.. لدقيقه وحده نست امس بس ابتسامتها وجعت خدها المتورم وتذكرت.. فتحت عيونها وملامحها متغيرة والتفتت له
قُمر: وايد تاخرت.. على مااظن مو اليوم بنرد لروما
خالد واهو واقف مكانه: ايه.. ماكو رحلات.. خبرج الوقت صيف وكل الناس اتيي على ايطاليا.. باجر بنطلع من هني بنروح روما ويمكن نمر ميلان ومنها نرد الكويت
قُمر باستغراب: حسبت ان ميلان ما راح نطبها مرة ثانيه
خالد واهو يقعد: لا مضطرين لان هناك عندنا طيارة خاصه وتقدر تردنا الكويت
قُمر ما ردت.. ومشت تطلع من الصاله 
خالد بصوت تعبان: وين رايحه
قُمر فز قلبها: بروح داري
خالد يطالعها: ما بتتعشين وياي
قُمر من دون ما تلتفت له: ماابي اكل
خالد: قُمر لازم تاكلين
قُمر تطالعه باشمئزاز: الحين شنو .. قبل كان واجب الحين شفقه
خالد : لا يا قُمر...
قاطعته: بس عيل.. قلت ماابي .. يعني ماابي...
خالد باستسلام: على راحتج 
وكملت قُمر دربها.. اهو بعد كان تعبان مثلها.. ما قدرت تحط عيونها بعيونه.. تخاف تضعف جدامه ..راحت دارها بسرعه واهي تمسح دمعه ساخنه حرقت روحها قبل خدها..
خالد قعد مكانه واهو متلوم حييييييل على نفسه.. للحين ما يقدر يصدق انه مد يده على قُمر ..قُمر الضعيفه إلى مالها قوة.. اللي قالته من غير قصد من حرقه قلبها.. تبي تجرحني مثل ما جرحتها.. وانا عاقبتها بهاذي الصفعه اللي تدوخ الواحد.. الله يعينه ليما يردون الكويت.. الحرب راح تكون حاميه بالكويت.. لانهم بيعيشون بدار وحده وخالد من المستحيل يطلع بره بيتهم ..
زهب العشا وقعد ياكل بهدوء على الرغم من يوعه القاتل.. شرب من بعده قهوة ويا حبوب مسكن للالام لان يده تالمه.. استغنى عن الدار وانسدح على احد الكراسي المريحه وراح في سابع نومه..
قُمر كانت يوعانه بس لان خالد اللي عزمها ماحبت تروح تاكل وياه.. ما تبي تشوف رقعه ويهه.. الحقير النذل ..يحاول يرد كل شي على طبيعته لكن مستحيل.. تمت بدارها ودقت جرس للخدامات ايبون العشى لها فوق..
انابيلا اللي ياتها بدال ستيلا ..
قُمر: انابيلا وينه خالد
انابيلا: استاز خالد نايم تحت.. هيئته كتير تعبان .. ايده ع الجفصين 
قُمر: ليش اهو متعور
انابيلا: ما بعرف ستي صحى اليوم وطلع واجا هيكي .. بدك شي تاني 
قُمر: لا سلامتج .. شكرا انابيلا
انابيلا: العفو ... 
اهو صج قال لها اليوم الصبح انه بروح المستشفى لان يده تالمه.. بس لانها ما شافته ما لاحظت الجبيرة.. من شنو متعورة يده.. والله انا شيهمني لو يتكسر بكبره ما يهمني.. وقعدت تاكل .. 
خالد كان راقد بسابع رقده واهو على الكرسي.. ما يحس بولا شي.. حتى انه كان ماد يده باستسلام.. قُمر نزلت بعد ما ملت من القعده لحالها ..دخلت الصاله وما شافت احد التفتت عشان تطلع وشافت خالد.. كان مثل الميتين برقاده.. خافت وحست بالرعب راحت عنده بهدوء.. تبي تتحسسه ان كان ميت ولا لاء.. كان ماد يده ويتنفس بهدوء.. راحت قعدت عنده بكل هدوء واهي تراقب ملامحه.. بعد تفكير راحت جريب من ويهه عشان تحس لنفسه.. جربت وجربت واخيرا حست لشي.. كان يستنشق ويزفر بهدووووء تام.. شم ريحتها وقعد يبتسم يفكر نفسه بحلم.. قُمر تطالعه وتطالع شكله قاعد يتبسم ومرة وحده خالد قعد يتكلم برقاده : قُمر .. ماابي .. ليش لازم ... بعد ما حبيتج..
دق قلب قُمر من كلام خالد.. يتكلم واهو راقد.. ويفكر فيها.. يحلم بها.. وليش يعني.. اهو ما يحبني.. وشقاعد يقول.. لا يكون صاحي وهاذي تمثيليه من تمثيلياته.. توها بتقوم عنه الا ويرن التلفون.. كان الجو هادئ وسكون وطلع صوت التلفون مرة وحده وقُمر انتفضت على مسمعه وطقت يدها بيد خالد وواتعى ..كان منتفض ما يدري شصار 
خالد: قُمر.
قُمر كانت يمه ومن دون وعي: لبيه
انتبه لوجودها.. ما يصير كان يحسب انه يحلم فيها بس اهو شم ريحتها ليش قاعده يمه ..
قُمر حست بالحرج من نظراته: ......... التلفون
انتبه خالد له وقام يرد عليه: الو 
جاسم: الو .. خلوووووووود 
خالد يطالع الساعه... الساعه 10 بتوقيت فينيسيا معناته الساعه 11 بالكويت .. 
خالد: هلا هلا جاسم .. شخبارك
جاسم: تمام الحمد لله .. انت شخبارك
خالد يطالع قُمر ويطالع يده ..شالمفروض يكون حالي .. بظيج: الحمد لله عايشين 
جاسم حس بنفس اللي حساه يوم كلم قُمر: متاكد؟
خالد يعرف جاسم وتاكد انه حس بشي: ايه.. خلك مني وقول لي شخبار الاهل ..
جاسم: انا متصل فيك عشان اخبرك ان مريم ملجتها بعد سبوعين على سعود ولد اخوي المرحوم عبدالعزيز
خالد نسى همه وبدى له هم ثاني.. مريم تتزوج.. ومن منو.. سعود : شنوووووووووووووو
جاسم: علامك يا خالد .. مريم بتتزوج من سعود ..تقدم لها قبل سبوعين وابوك وافق ..
خالد :ومريم؟
جاسم: وافقت
خالد انصدم: صج؟
جاسم: أي صج علامك مومصدق.. سعود تراه ولد عمها مو أي غريب
خالد: يعني لازم تعيدون نفس الكلام بكل عرس.. ولد عمها يعني خلاص خلصوا الرياييل.
قُمر انتبهت للي يقوله خالد.. بس ما قدرت تفهم هل اهو يرثي حاله ولا حالها.. وزاد حزنها وقامت تروح دارها.. واهي تمشي مسكها خالد من يدها عشان تنتظر
خالد: أي جاسم.. بعد يومين احنا بالكويت.. بس خلاص ملينا من ايطاليا.. لا مانبي نروح مكان ثاني.. اههههه يمكن.. لا اله الا الله.. الله يسلمك.. ان شالله ع هالخشم جم بو محمد عندي.. ههههه اكيد.. الله يسلمك.. الله يسلمك ..
سكر خالد التلفون وقُمر واقفه يمه..
خالد من غير تصديق: مريم بتتزوج ..من سعود ولد عمي عبد العزيز.. واهي وافقت
قُمر بسخرية: ما كفاهم معزة وحده يابوا الثانية يخلصون عليها 
راحت قُمر عنه لكن يد خالد كانت أسرع ومسكها
خالد: شقصدج قُمر
قُمر : قصدي واضح .. وحده الغبي اللي ما يفهم ..تسمح تخلي يدي ..
خالد هد يدها وراحت عنه قُمر.. وقبل لا تركب الدري
قُمر بحقد ولؤم غريب: بس قبل أي شي تأكد ان قلبه مو مملوك لغيرها لا بعدين تنسم وتكره حياتها ..
تألم خالد زود من كلام قُمر.. جرحها عميق وينزف بغزارة.. بس اهي صاجه.. لو ما تزوجها واهو على حبه لندى جان ما صار اللي صار ولا راحت روح قُمر الطيبة ..يحس نفس مجرم.. مجرم بحقها ومجرم بحقه ومجرم بحق ندى بعد.. ما يدري عن ندى.. أكيد ردت لندن من بعد تهزيبه أمس.. والا منو بظل من بعد الكلام الجارح اللي قاله بس اهو أتخذ القرار المناسب.. لقُمر وإكراما لزواجه اللي ما يدري شنو مصيره من بعد اللي صار أمس.. بس مستحيل يترك قُمر لو كان هذا الشي اهي اللي تبيه.. مستحيل يفرط فيها وفي زواجهم اللي صار بالنسبه له حبل النجاه من بعد ماكان حبل المشنقة..

الفصل الثاني
------------
تلبست قُمر وقعدت تنتظر انابيلا تناديها عشان تنزل.. تبجي على شهر العسل اللي انتهى قبل لا يبدى.. صج انه اتعس شهر عاشته بحياتها.. خسرت روحها.. وخسرت دفترها.. وخسرته اهو.. اللي ما يتعوض ..خالد.. تنزل دموعها بغزارة واهي تمرر يدها على كل شي بالجناح.. الكراسي ..الطاولات.. المزهريات المليانه بورود الاوركيد الابيض.. تبتسم واهي مجروحه.. تتذكر طلعه ذاك اليوم قبل لا تهب عاصفه ندى على حياتها.. بس الحمد لله ان الحقيقه انكشفت لها قبل لا تغوص اكثر بحب خالد.. مع ان قلبها تعلق فيه وفي هواه الا انها بتحاول تموت هذا الحب ولو كان اخر شي تسويه بحياتها.
انطق الباب وقُمر تمسح دموعها بنعومه وترد: تفضلي انابيلا..
ما كانت انابيلا..: انا خالد ...
التفتت له قُمر.. ودموعها سيلان يهز القلوب المتحجرة.. نست حقدها وانتقامها للحظه وقعدت تلومه وتعاتبه بنظراتها.. كان واقف بهدوء وجسمه مايل من التعب اللي فيه.. معدته تصرخ بانواع الاالام الغريبه اللي عمره ماحس بمثلها.. بس متحمل عشان يردون الكويت باسرع وقت.. دموعها كانت بمثابه لسان حالها المزري.. تطالعه وعتب القلوب واللوم المذيب موجه له ..
خالد بحزن: الوقت صار .... قبل لاتفوتنا الرحله
قُمر ما ردت عليه .. ظلت تطالعه بنظرة العتاب... واهو ما عاد يستحمل اكثر
خالد: قُمر تكفين.. خلينا نطلع من هالكابوس .. ونرد للكويت .. 
قُمر تبتسم بالم: كان من الممكن ان يكون هذا المكان الجنه.. الحلم الوردي.. حلم الف بنت وبنت تمنى السعاده الشرعيه ببدايه حياتها الزوجيه.. بس انت من الانانيه انك قضيت عليها.. وقضيت على حياتي.. وتناسيت حقوقي عشان نفسك.. الله يجازيك كل الخير خالد.. على اللي سويته فيي.
تمت تبجي وملامحها متعذبه.. خالد زادت الامه.. ليش تقول له جذي.. تسم روحه وتجرعه العذاب.. اهو يحبها.. ليش ما تصدقه
خالد: قُمر.. انا احبج .. علامج ما تصدقيني .. ليش تقولين لي هالكلام اللي يذبحني بكل مرة اضطر اني اسمعه.. 
قُمر تمسح دموعها وتحمل جنطتها ومن دون ما ترد تطلع من الدار.. ويظل خالد يسترجع ذكريات ذاك الصباح اللي كان مقرر انهم يطلعون.. كانت قُمر شي .. وقُمر اللي كانت هني قبل شويه شي ثاني.. ليش الحياه لازم تتعقد.. مستحيل يعني يعيش حياته بهدوء.. مستحيل يلاقي الراحه اللي الكل يتمناها.. هل هذي انانيه ولا حرام عليه ..ماقدر يستحمل اكثر وطلع من الدار.. قبل لا يطلع حس بشي تحت ريله.. باعدها لقى السوار الابيض اللي كانت قُمر لابسته .. قفله مكسور ومطروح على الارض.. شبيه بحاله زواجه ويا قُمر.. رفعه.. شمه وباسه وحطاه بجيب بانطلونه.. وطلع.. بعد ما طلعوا بنص ساعه ندى كانت واقفه عند الباب.. متوترة وخايفه من رده فعل خالد لو شافها بالبيت.. بس اهي لازم تتكلم وياه اهو وايد عصب عليها بس مستحيل يكون عنى الكلام اللي قاله ..دقت على الجرس واخذت نفس.. 
ندى: bon jorno ..ke seniore kalid
ستيلا لاحظت اللغه المكسرة وردت عليها بالانجليزي: good morning mr khalid idnot here he left last night back to his home!
ندى انصدمت.. رد البلاد ..بهاذي السرعه.. ليش؟؟ 
ندى بلعثمه: ok thank you..
ستيلا سكرت الباب وندى مشت بطريج غير واضح لها.. خالد رد الكويت.. ليش.. ليش واهو يدري اني هني بايطاليا علشانه.. شقصده من هاذي الحركه.. لكن وين بيروح عني .. بروح له الكويت..
على الطيارة قُمر كانت هاديه اكثر من المتوقع.. اهي كانت متوترة من الطيران بس قوت نفسها على خوفها السخيف.. بدت تحس بحياتها سخيفه.. تعيش تحت ظل كثير من المخاوف اللي ما تنفعها بشي .
خالد كان قاعد واهو مسند راسه ..الام بطنه كل ما ايي لها تزيد.. الدوخه زادت عليه وجبينه يزخ عرق.. يحس بالمرض ..اكيد يده اهي السبب.. بلع حبوب مسكنه للالام وحاول يرقد بس ماكو وقت..الرحله قصيرة من فينيسيا الى روما.. لذا بس غمض عيونه .
في الجهه الثانيه كانت بنت عربيه قاعده واهي تمسح دموعها.. قُمر استعجبت منها.. مسكينه تبجي من يدري شفيها ..سكتت عنها لمده خمس دقايق بس بطبيعتها الطيبه ما قدرت تصبر اكثر ..مدت يدها بالكلينكس للبنت بابتسام: هاااج
التفتت لها البنت وشافتها قُمر.. بنت حلوة ملامحها هادئه وعيونها متورمه من البجي ..خذت منها الكلينكس : شكرا.. 
ابتسمت لها قُمر وسكتت عنها.. بس البنت ما فارقت بالها .. وردت لها
قُمر بحنيه: من الخليج.
البنت: السعوديه ..
قُمر: حيا الله هل السعوديه
البنت بابتسام: الله يحيكِ.. وانتي ؟
قُمر: من الكويت.
البنت وكانها تذكرت شي مؤلم: هلا والله ... 
قُمر: شسمج
البنت: منايات
قُمر: هلا والله منايات.. انا قُمر
منايات: اسم على مسمى قُمر عاشت الاسامي 
قُمر: عاشت ايامج .. علامج تبجين
منايات: امي توفت قبل سبوعين .. وقعدت تبجي مرة ثانيه..قُمر حست بالحزن على البنت.. امها تتوفى بالغربه ومبين ان ماكو احد معاهن: عظم الله اجرج يالغاليه الله يرحمها ويغمد روحها الينه
منايات: اميين يا رب العالمين
قُمر : ما عليه.. الغاليين لازم نخسرهم بس الامتحان يكون ليما نتقبل حكمه ربنا ونرضى فيها ..مو؟
منايات تسمح دموعها الغزيرة: صح .. بس امي كانت حيل غاليه علي
قُمر شوي وتبجي: الله يرحمها.. ماكو ام بالدنيا مو غاليه على قلوب عيالها.. (تذكرت امها وقعدت تدعي لها بالصحه والعافيه(
منايات: صدقتي .. الله يرحمها ويجعل مثواها الجنه يا ربي.. 
قُمر: امين
منايات: اسفه اختي ظيقتك معايا بس غصب عني اعمل كذا
قُمر: لا ماعليه .. غاليه وعزيزة .. 
منايات: الله يخليكِ قُمر.. 
تلتفت لخالد وترد لها: اكيد زوجك؟
قُمر: ايه زوجي .. رادين من شهر العسل
منايات: الف مبروك .. ولو انها متاخرة 
قُمر بابتسام: الله يبارج فيج ... 
ابتسمت لها منايات والتفتت عنها واهي تغمض عيونها.. قُمر عيونها دمعت وحست بالحزن على البنت.. كانت تظن ان ماكو احد حزين مثلها.. لكن كاهم الناس يخسرون اعز الناس على قلوبهم ويتصبرون من دون أي انذار .. الله يرحمج يا ام منايات والله يخليج لي يا يمه.
التفت لها خالد واهي تمسح دموعها .. بعدها تبجي قُمر .. والله ما تدري انها تعذبني بدموعها 
خالد بحنيه: قُمر علامج ..
قُمر تشهق بالبجي: ما فيني شي..
خالد : تكفين قُمر.. احلفج باللي اغلى على قلبج لاتبجين.. جريب نرد الكويت وترتاحين مني بس لا تبجين الحين.. ما اقدر استحمل دموعج .
قُمر استغربت ..كلام خالد كان غريب.. علباله اهي للحين تبجي على اللي صار مبيناتهم قبل لا يطلعون بس كلامه كان مؤلم.. عيونها كانت تاكل ملامحه .. خالد كان يبين تعبان حيل ومريض.. اشفيه يا ترى كله من يده المكسورة.. حست انها زودت نظرتها ونزلت عيونها واهي تقول : ان شاء الله...
خالد ابتسم لها.. اشوي رحمته وردت قُمر الاوليه..الهادئه المطيعه.. قعد يتذكر اول يوم من زواجهم.. شكثر كانت حلوة وخجوله.. وتذكر يدها اللي مسكته يوم طارت الطيارة.. ويوم تتوسله عشان الطيار يخفف الطيران وكانه اهو له سلطه على الطيار.. حب اعتمادها عليه واتكالها عليه.. يحبها.. يحبها ويموت فيها.. شلون حبها جذي.. شلون دخلت قلبه باليوم اللي انهدت حياتهم كلها ..اهي بعد تحبه قالتها له.. اكثر من مرة بنفس الوقت.. مستحيل يتحول كل الحب الى كره ..لا يقدر.. كاهو يكره ندى من كل اعماق قلبه على اللي سوته فيهم.. نسى اربع سنوات من الحب بلحظه وحده عشان قُمر شنو ببال قُمر عيل .. اللي ماصار لها اكثر من شهر واهي تعرفه.. حس بالالام ببطنه تزيد وتزيد.. يا رب صبرني ليما نوصل روما ..وغمض عيونه مرة ثانيه
قُمرالتفتت لخالد.. شافته يعرق وايد.. خافت عليه مبين انه صج مريض ما يمثل.. بغت تساله وتمسك يده توازره على مرضه بس ما تقدر.. الرفض اقوى منها.. ما تقدر تغفر له .. من تطالعه تشوف ندى فيه وتتذكر كلامها ويقسى قلبها اكثر واكثر..
تحمل خالد ليما وصلوا المطار.. بالغصب كمل اغراضهم وراحوا مع السايق غويليرمو.. ركب خالد السيارة واهو يتنفس بقوة.. الالام كل ما ايي لها تزيد وقُمر يزيد رعبها عليه.. خالد وايد تعبان.. شلون قدر يستحمل السفر واهو حالته جذي..
قُمر بخوف: علامك خالد.. اكو شي يالمك
خالد واهو يرتجف: مافيني شي.. لا تخافين.. الحين بنروح البيت وبرتاح.. شويه تعب.
قُمر ما صدقت ولا كلمه من اللي قاله.. ويهه كان مبيض ويرتجف وجبينه يصب عرق.. خالد قال اللي قاله عشان تهدى شوي ويقدر يرتاح.. تمت قُمر تطالعه طول الدرب واهو يمسك بطنه بيده واهو يشد على قميصه.. بدال ما تكون يدي اللي تمسكه يمسك قميصه ..
وصلوا البيت وخالد مشى بسرعه وركب لداره.. فقد توازنه عند الدري بس كان لازم يوصل للدار.. حس بلوعه شديده وكانه بيرجع وراح لعند الحمام وطاح على ركبتيه واهو يرجع من حر جبده.. قُمر كانت تحت وشافت خالد يروح وكانه يبي يشرد من شي.. يبي يشرد منها.. سلمت على زينا وخلت السايق يدخل اغراضه لدارها ..ركبت قُمر وشافت باب الحمام مفتوح.. اتقربت شوي تشوف منو داخل الحمام وما شافت الا ريولات خالد ممدده واهو يرجع.. ارتعبت من صج ودخلت عليه.. شافته يرجع علىالارض.. واهو يتلوى من الالم وفقدت كل احاسيسه وراحت لعنده
قُمر برعب: خالد ... علامك خالد
خالد ما يرد عليها.. يرتجف مثل الورقه ويرجع.. ماتدري شتسوي معاه.. اهو قوتها كلها وكاهو يرد من حر قلبه مسكته من جتوفه واهي تمسح عليه بحنيه وتبجي
قُمر: سلامه عمرك خالد .. تكفى قول علامك
خالد رد على ورى وانسدح بحظن قُمر.. يشيل الدم من طرف حلجه واهو يكح.. حست برجفته على ريولها وكل اللي قدرت تسويه انها تضمه بكل قوتها.. تضمه وكان علاجه وياها.. حست بهدوء خالد بحظنها وقعدت تهزه
قُمر: خالد .. خالد .. خالد قوم .. قوم خالد تكفى حبيبي قوم .. زيــــــــــــــــــــــــــــــــــــــــــــــــنـــــــــــــا ..زينا وينج .. زيناا 
يات لها زينه واهي مرتعبه: شوفيكي ستي
قُمر والبجي ذابحها: دقي على سيف.. سيف العثماني .. خليه ايي الحين
زينا تطالع خالد بخوف: ماله الاستاز خالد .. شوفيه
قُمر: روحي اتصلي في سيف بسرعه.. روحي 
راحت زينه وقُمر تمت تلم خالد باياديها واهي تبجي.. كل هذا يسويه حبه لندى.. هالكثر يتعذب عشانها.. حرام تسوي فيه جذي.. حرام.. حبيبي خالد.. لا تموت .. ماقدر اعيش من دونك مااقدر.
بعد خمس دقايق واهي بحالتها ذيج سيف كان عندها ..ماتكلم ولا قال شي بس اخذ نفس قوي وحمل خالد لبرع الحمام.. جره لوسط الصاله وين ما طاح اول مرة واهو يوعيه
سيف: خالد ... خالد .. (يوجه كلامه لقُمر) متى وصلتوا
قُمر بصوت مبحوح: قبل نص ساعه.. وصلنا هني.. واهو قعد يرجع و............ راح صوتها بالبجي
سيف: من متى واهو مريض؟
قُمر: ما ادري
كسرت خاطره لان شكلها وكانها بتموت وسكت عنها.. قامت قُمر بعد شوي وراحت تتصل
جاسم وصوته مليان رقاد: الوووو
قُمر: الحق علي جاسم .. الحق علي
جاسم بفزع: قُمر؟
قُمر: خالد بيموت جاسم.. الحق علي عمي .. 
جاسم: علامج قُمر علامج .. اشفيه خالد
قُمر: ماادري.. ماادري جاسم .. تعال واللي يسلمك تعال مااقدر اعابله بروحي .. 
جاسم : ان شالله ماطلبتي .. اليوم انا يايكم ايطاليا.. انتوا وين اللحين 
قُمر: احنا بروما ... تكفى جاسم تعال
جاسم: ان شالله انتي بس هدي بالج خالد يحتاجج قويه .. 
قُمر بتموت من البجي: مااقدر اعيش من دونه جاسم .. تكفى.. 
جاسم: هدي روحج قُمر وانا بييج اليوم .. 
قُمر سكرت عن جاسم من دون ما تودعه لان الاسعاف وصل.. مثل اللي صار قبل صار مرة ثانيه.. وهالمرة قُمر راحت ويا خالد بالاسعاف.. دخلوه غرفه الطوارئ واهم يحاولون يعالجونه.. خالد بغرفه المعالجة وقُمر تطالعه من برع الغرفه واهي تحس ان خالد ما بيرد لها ..
جاسم على طول قام واتصل في وكاله خطوط طيران الامارات وحجز له رحله اليوم لروما الساعه 6 المغرب ..زهب له شنطه على السريع وراح الدوام 
اول من دخل عليه اهو خليل
خليل: هاااااااااا عمي وينك اليوم منحاش..
جاسم: هلا خليل لا منحاش ولا شي ..
جاسم كان يرتب اوراقه ويوقع على بعضها ويصفها .. دق علىحبه التلفون
سهى: امر استاز
جاسم: سهى تعالي بسرعه..
خليل مستغرب: شالسالفه
جاسم: بعدين 
دخلت سهى..
جاسم: سهى كاهم اوراق تعهد البناء وصليهم لبو خليل وخليفه يوقعونهم وبعدين دزيهم بالميل لصالح النعسان والاوراق الباجيه عطيها خليفه 
سهى: امرك استاز
جاسم: واي احد يتصل فيني قوليله اني مسافر
خليل: مسافر؟
سهى: امرك استاز (وطلعت من الغرفه(
جاسم راح لعند خليل: خليل بقول لك شي ما يوصل لابوك ولا لسعد ..
خليل بفزغ: خير؟
جاسم: خالد تعبان بايطاليا وقُمر اتصلت فيني اليوم وخبرتني عنه وانا بروح لهم.. ماابي احد يدري بالسالفه اللي يسال عني قول له اني مسافر السعوديه حق مشروع الخفجي..
خليل: انزين بروح وياك انت مابتقدر تسوي كل شي لروحك
جاسم: ودي والله بس محتاجك بتعهدات مشروع النهله لانك تعرف عنه وانت اللي بتكلم بو خليفه والزباين
خليل: اووووووووووف حزتي اطلع مهم بموضوع.. انزين اللي تبيه بيصير.. 
جاسم: مشكور يا خليل اردها لك ان شالله .. 
خليل: دير بالك على حالك وخبرني باخر التفاصيل
جاسم: ان شالله .. يا الله انا بروح
خليل: الحين رحلتك 
جاسم: لا الساعه 6 بس بروح اخذ اختك حق الصالون وجم مشوار انا واعدها فيهن.. 
خليل: يصير خير .. يالله روح بسرعه
جاسم: مع السلامه 
خليل : بامان الله .. 
راح جاسم لمريم بس اهي كنسلت الطلعه لان اليوم خاله بنات عمها بتوصل بزيارة.. جاسم حس بالفكه من الشي وقعد بالصاله لروحه ..كان يفكر بخالد وشممكن صار فيه وخلاه يتعب.. توه مكلمه قبل ليله وكان احسن من الفروس.. رن التلفون ومحد كان موجود وجاسم اللي رد
جاسم: الو
لولوة: السلام عليكم
دق قلبه من الصوت: وعليكم السلام والرحمه
لولوة: مريم اهني ..
جاسم: أي هني من اقول لها.
لولوة: لولوة 
جاسم استخف .. لولوة المتصله .. لولوة محد غيرها .. يا ربي شهالصدفه .. الحمد لله انه إلى رد على التلفون ..
جاسم بلعثمه: ان شالله .. دقايق .. 
شيسوي اللحين .. ينادي مريم ولا يبوق رقمها .. والله حاله .. 
جاسم بصوت عالي: مريم ... يا الريم 
مريم طلعت له من المطبخ: علامك تصارخ
جاسم بهمس: لولوة.. لولوة على التلفون 
مريم ويدها متوصخه: شنووووووو
جاسم: اقلج لولوة على التلفون
مريم: اووووووووووهههههههههههههههه اشوفك مختبص هههههههههههه انزين افتحه على السبيكر .. 
فتحه جاسم 
مريم: هلا بلولوة هلا بالدانه هلا
لولوة: هلا فيج .. شخبارج مريوم ..
مريم تطالع عمها : والله بخير ..
لولوة: والاهل ..
مريم تضحك: كلهم بخير الا واحد خانت حيلي
جاسم بهمس: يا سباله
لولوة: خير ان شالله
مريم تسوي حركه اوص حق عمها: لا ولا شي بس عمي جاسم تعبان شوي وخذوه المستشفى امس.
لولوة مسكت عمرها جاسم تعبان: سلامته ما يشوف شر .. اشفيه
مريم تمسك بطنها: والله سلامتج مافيه شي بس عيارة يبي اجازة.. سووله تخطيط قلب وطلع غير مستقر
يا حسرة عمري : ما يشوف شر..انزين ما قالوا السبب
جاسم سرح بكلام لولوة ومريم: والله قالوا له واحد من الاثنين .. يا عندك القلب يا تحب.. انتي شرايج
لولوة ابتسمت بحيا .. وحست ان مريم تبي تلعوزها : يمكن اول واحد .. 
مريم : ههههههههههههههههههههه يا حمارة فال الله ولا فالج .. عمي هاذا ولد سبع وسبع ما يوقف قلبه الا الحب ..
لولوة: بس بس عاد .. جذابه ممثله .. خلصيني شخبار قُمر 
مريم: ويه ما دريتي .. يمكن يردون بعد جم من يوم
لولوة: خير
مريم: بويهج بس ملوا من ايطاليا وبعد انا وحشتهم وايد هههههههههه ومن جذي بيون
لولوة: ايييييييييه أي أي هاذا اهو السبب اكيد هههههههههههه 
مريم: ليش علبالج مريم هينه.. ويه ذكرتيني لولوه انتي معزومه اليوم في بيت قمور ومرة وحده ييبي وسيمه وناديه والعيميه .. 
لولوة: ههههههههههه اسمها شهلا
مريم: الا اهو .. لا تنسين اوكيه
لولوة: ان شالله .. بس تعالي شالمناسبه
مريم: خالتها بتيي بزيارة ونبيج تتعرفين على نورة وشيخه بناتها حليلاتهن مثلي 
لولوة: يصير خير .. يالله باي
مريم: بايات حبيبتي .. ماتبيني اوصل سلام لاحد
لولوة بحيا: خلهم ليما يحسون على دمهم
جاسم مات على عمره.. اهي بعد تحبه مثل ما يحبها ياااااااااي وقعد يرقص وسط الصاله الدائريه واهو يجالع ومريم ناقعه من الضحك عليه
لولوة: ويه استخفت البنيه .. يالله اخليج مع السلامه
مريم تمسح دموعها: ههههههههههههههههههههههه الله يسلمج .. 
سكرت لولوة عن مريم واهي تضحك على خبالها.. مريم اكبر من لولوة بس ما يبين عليها ابد.. دايما تضحك وتضحك الكل وياها.. يمكن ماخذه على جاسم .. لان من العرس واهي تحسه حباب ومغشمرجي.. نزلت تحت بالصاله تقعد ويا امها واخوها .. 
لولوة: اوه اوه اوه زايد عندنا حيا الله بزايد الخير.. 
زايد: انا ولا حاكم الامارات
لولوة واهي تقعد: انت واهو .. اثنيناتكم عزيزين على قلوبنا والا شنو ماما..
ام زايد: ما يبيلها كلام .. 
زايد يبتسم: زين زين .. الا لولوة.. شخبار قُمر
لولوة تطالعه بعيون حزينه لكن نبرتها كانت مرحه : تمام ..حيل مرتاحه ويا خالد .. بترد الكويت بعد جم يوم .. 
زايد ينزل راسه: الله يردها بالسلامه
ام زايد بحنيه: وانت زايد.. مو ناوي تتزوج وتكمل نص دينك
زايد رفع راسه يطالع امه: يمه سماي فيها قُمر واحد .. مو اثنين
ام زايد: يا وليدي البنت تزوجت واستوت حلال غيرك .. ما يصير تخليها في بالك للحين
زايد: يصير خير .. وانتي لولوو.. شناويه تدرسين بالجامعه
لولوة: خدمه اجتماعيه .. احسن شي .. يناسب البنات وما يضطرني اني اشتغل بالدواير يمكن اصير مشرفه بمدرسه ولا شي ثاني
زايد: زين وايد زين ولو انج اشطر من انج تكونين مشرفه بس هذارة تنفعين
لولوة: هههههههههه طالع هاذا اللحين انا الهذارة ولا انت اللي بالع راديو 
ام زايد: بس يا عيال .. بروح انجب لكم العشا
توها الام بتقوم وقعدها زايد: لا يمه اليوم انتي ارتاحي انا ولولووو بننجب العشا شرايج اللول
لولوة: good idea
الساعه 6 بتوقيت ايطاليا و7 بتوقيت الكويت جاسم وصل.. السايق غويليرمو كان ينتظره.. جاسم راح وياه مباشرة للمستشفى.. قُمر كانت قاعده بغرفه خالد واهو فاقد الوعي من 12 ساعه تقريبا.. الاطباء شخصوا حالته بانها نزيف شديد بالمعده نتيجه لضغوط نفسية كان يتعرض لها.. اول ما شافت قُمر جاسم طارت له ودموعها سيلان جارف.. كانت تحس بالخوف ويوم شافت جاسم الامان اللي صابها بجاها وريحها..
جاسم : بس قُمر بس حبيبتي لا تبجين جذي..
رفعت راسها قُمر واهي تمسح دموعها: ان شالله ..
جاسم يبتسم : عفيه على البنات.. وينه خالد شقال الدكتور..
جاسم انتبه لسيف اللي قاعد وسال قُمر: منو هاذا
قُمر انتبهت لسيف: هاذا.. سيف العثماني ارفيج خالد.. لو ما اهو جان خالد للحين ....(ردت تبجي(
جاسم يلمها مرة ثانيه.. يدري بحساسيه قُمر ورقتها الزايدة؟؟ مسكينه قُمر.. شلون قعدت لروحها ويا خالد.. جاسم بدى يحس بغلط زواج خالد من قُمر.. لان قُمر وايد صغيرة على الزواج.. بس ليش صار هذا وخالد قال له انه بدى يحب قُمر.. السالفه فيها شي.. بعد ساعتين بالمستشفى جاسم عرف كل اللي صار بين قُمر وخالد.. من اول يوم لاخر شي بلقى ندى.. حس جاسم انه لو يقدر ذبح ندى على جرأتها الكبيرة انها تلحق ورى خالد لايطاليا.. طبعا ما صدق الكلام اللي نقلته له قُمر بلسان ندى.. عن ان خالد اهو اللي متواعد معاها هني وانه يتصل فيها ..اهو يعرف عزة خالد واعتداده بنفسه بس ما حاول انه يجذب قُمر اللي مبين انها خلاص.. لو تذرها نسمه هوا بتطير.. خالد للحين ما منه حركه زادت المخاوف عند قُمر ..الدكتور يطلع ونظرات الشك بعيونه.. النرس تدخل وتطلع عليه وقُمر تفز من مكانه تطالع غرفه المعالجه إللي رفضوا يدخلون أي احد لها.. خالد كان راقد ولكن حواجبه كانت معقوده وكانه بالم.. ردت قُمر مكانها واهي تتحسر.. كل هذا عشان ندى.. يمرض جذي عشان حب وحده تخلت عنه وخلته يتزوج من ثانيه بالقهر.. والله انج ما تستاهلين يا ندى.. ما تستاهلين.. احتار مخها اكثر واكثر بالتفكير.. اهي تبي تنفصل عن خالد بس ما تبي يخسر كل شي.. اذا خسر ندى مرة وحده ما يصير يخسرها مرة ثانيه.. اهو يحبها ..يحبها حب فوق التصور ليش لازم يتعذب عشان الكل.. ما صدقت نفسها قُمر.. تاثر مصلحته على حياتها اللي راح تتهدم لا مستحيل اخليه يتهنى.. وانا اللي اتعذب.. لكن هاذا خالد.. خالد حبيبي.. اللي ملكني وملك روحي ماارضى عليه بالعذاب.. حسيت بالموت يوم اني فكرت انه ما راح يكون لي شعباله اهو اللي ماادري من متى يحب ندى.. قبل لا نرد الكويت .. انا لازم اريح خالد .. لازم ..محد يقدر يدري شنو في بال قُمر .. لانها سكتت ومسحت دموعها ونظرة التصميم برقت بعيونها..
بعد نص ساعه خالد فتح عيونه.. بتعب وارهاق قدر انه يوتعي.. ياخذ نفس عميق ويزفره بقوة.. يحس بالزلازل بجسمه.. رعشه بمعدته.. وطعم مر بحلجه.. يحس بالعطش.. عطشان حيل..النرس خبرتهم ان خالد وعى وقُمر فزت دخلت الدار ويا عمها وراحت لعنده.. شافت يده تتحرك وكانه يدور على شي.. تلقائيا مدت يدها له واهي تبتسم.. انتبه لها خالد واهو يبي يناديها بس الحرقه اللي في بلعومه ما تخليه.. كل اللي قدر يقوله اهو: ماااي
قُمر انتفضت عروقها كلها: ان شالله (تصد للنرس( excuse me can I have a glass of water
النرس بابتسام: sure 
راحت النرس وردت ويابت ماي بعود عشان خالد.. قُمر مدته لخالد واهو شرب ورد مكانه.. مغمض عيونه.. للحين ماانتبه لجاسم ..يوم قُمر بتشل يدها عنه عشان ترد القلاص للنرس خالد شد على يدها وفتح عيونه : وين؟
دق قلبها بجنون : ولا مكان 
رد خالد غمض عيونه وراح في سابع نومه.. تمت تطالعه واهي تمسح على يده وكل شوي تبوسها.. جاسم استاذن عشان يروح للطبيب يشوف اشفيه خالد.. تورط لكن لانه ما يعرف يتكلم ايطالي ذاك الزود.. لكن سيف بطيبته تدخل
سيف: انا بروح وياك اعرف اتكلم ايطالي
جاسم بابتسام: وينك يا ريال من زمان تراني مااعرف لغتهم حيل..
سيف بابتسام: معليه انا بعلمك اياها
جاسم بغشمرة: بس علمني الكلمات الحلوة عشان خبرك 
سيف: افاا عليك وانا ابوك ههههههههههههههههه
جاسم : ههههههههههههههههه شقردي على عم ارفيجك 
جاسم ارتاح لسيف وسيف بالمقابل حس بالاخوة تجاه جاسم مع انه اصغر منه.. بس اللي يشوف موقف جاسم مع قُمر وخالد يحس فعلا انه عم ولو انه صغير بسنه.. الاتكال عليه كان فظيع من قبل قُمر.. سيف ظل يفكر بقُمر.. يحس بمشاعر غريبه تجاهها.. جميله وناعمه ورقيقه.. لو كانت زوجتي مستحيل اعرضها لمثل هالمواقف.. اللي تربك حياتها وتزلزل كيانها الضعيف.. حس لنفسه.. شقاعد يقول هاذي مرت ارفيجه العزيز شلون يتمناها زوجه له.. استغفر ربه وراح ويا جاسم..
ما قدرت قُمر تقاوم النوم اللي بعيونها اكثر ..حاولت وحاولت ولكن عيونها تسكر من نفسها.. اخيرا حطت راسها جنب خالد عشان تريح عيونها شوي.. وارقدت.. المكان بدى يظلم شوي شوي الا من قسم الطوارئ اللي اهم فيه ..خالد انتبه مرة ثانيه.. وفتح عيونه بسهوله عن المرة القبليه.. لا يكون بس كان يحلم على عوايده بقُمر.. حلم فيها انها ماسكه يده ويمشون مع بعض.. بدرب فينيسيا ..قعد يحرك يده اليسار وشاف انها مو خاليه.. طالعها الا يد قُمر الصغيرة بيده.. واهي منزله راسها ومسكرة عيونها.. تم يطالعها ويطالعها من غير ملل.. احبها.. احبها يا ربي احبها.. مستحيل احب انسان كل هذا الحب واعيش بصحه بهالدنيا.. شسوت فيني ..شالسحر اللي شربتني اياه.. ساحرة.. من راسها الى قدمها.. عيونها ولا خدودها المتوردات ولا يدينها الحنونتين ولا شعرها الاسود .. احبها يا ربي .. احبها.. سالت دمعه بزاويه عينه.. يحس نفسه اهو والدمع اخوان.. ما تنفع الممانعه والرجوله بهذا الوقت.. دموعه تواسيه اكثر من رجولته اللي قست على قُمر وضربتها.. يده المجبرة كانت على بطنه اللي يحس انه فارغ.. قعد يتذكر اللي صار بالبيت قبل المستشفى.. كان يرجع دم بحر جبده.. حس باللوعه تسري فيه مرة ثانيه وتصلب جسمه وشد من قبضته على يد قُمر اللي اوتعت.. طالعت خالد حسته يتالم لانه يشد على عيونه ويصر على اسنانه ..بتخليه عشان تنادي النرس لكن يده كانت حاكمه عليه بقوة.. انتبه لها: ... وين ..... رايحه
قُمر برعب: بنادي الدكتور..
خالد:....... خليج وياي........ انتي دواي.. 
قُمر: تكفى خالد.. ما اقدر اشوفك جذي.. خلني اروح اشوف الدكتور ايي لك ويعطيك شي يهديك
عن غير عمد خالد رخى قبضه يده وحسبت انه موافق وراحت عنه لكن خالد انتبه ليدها طايره من يده وما قدر يسوي شي.. الا ونوبه الم فظيعه تجتاحه .. يتعفر بدنه على هالسرير واهو ما يتحمل.. بيض ويهه وعرق بدنه اكثر الا ودخله الدكتور وجاسم وقُمر وسيف..الدكتور حاول يهدي خالد بس كانت النوبه اقوى منه.. حس ان روحه بتطفر من بدنه وسلم بالامر انه راح يموت.. تم يناظر قُمر بعيونه ويشوف رعبها وسالت منه الدمعه.. الدكتور حاول يطلعهم من الغرفه بس قُمر ما رضت.. دخلن النرسات وياهن دكتور ثاني.. وقُمر ويا الدكتور الاول تتجادل انها ما تبي تطلع من الغرفه.. جاسم سحبها وطلعت قُمر وبعيونها نظرة خالد المستسلمه ..قعدت قُمر والصدمه ماليه حشاها.. نظرته.. تذكرت هذي النظرة.. وين شافتها ..وين شافتها من قبل.. نظرة مستسلمه مهزومه مافيها روح بن ضاحي القتاليه.. عمها ابراهيم.. لا.. مو عمي ابراهيم.. يدي سبع.. ماكو الا اهو.. فتحت عيونها على وسعهن واهي تسترجع ذكريات ذاك اليوم يوم مات يدها.. كان قاعد وياها بالعريش اللي في بيته الكبير.. كانت تقرى له قرآن مثل كل يوم بهذاك الوقت.. كان يطالعها بنظرة مهزومه.. يدري انه بيموت وبيخلي قُمر بلياه.. بس ما باليد حيله.. سلم امره للموت وظل يطالعها بنفس نظرة خالد.. معناته خالد بعد.. يموت
وقفت مكانها: لا ... لا .. مستحيل يموت.. مستحيل
جاسم: صلي على النبي قُمر .. استهدي بالله ما راح يصيبه شي .. 
قُمر بتفكير: لا عمي .. نظرته ... نظره يدي سبع .. نفس النظرة عمي ... نفس النظرة....
لمها جاسم بحظنه: لا يا قُمر تكفين لاتقولين جذي.. خالد بيرد لنا.. لي ولج ولمريم ولامه والكل.. خالد مستحيل يخلينا ويروح .. ما يقدر .
جاسم حس بالرعب التام من كلام قُمر.. اهي الوحيده اللي كانت ويا يدها يوم يموت.. واذا تكلمت جذي فهي بتتكلم من صج مو عن غشمرة.. وبالله من يتغشمر بالموت ..
في النص ساعه اللي الاطباء يحاولون يسعفون خالد.. قُمر كانت تدعي لربها وتستغفره وتحمده وتسبح باسمه.. ما كان عندها مسباح لذا استغنت عنه بفواصل صبوعها.. حست بالايمان القوي يعمر بيسدها.. ماتدري ان كان ايمان ولا تشبث بخالد.. مستحيل خالد يروح عنها.. لانها راح تروح وياه على طول ..بعد الاسعاف الطارئ لخالد ..استقرت حالته.. والاطباء قعدوا يسوون له عمليه تنظيف للمعده.
طلع الدكتور واهو يبتسم لقُمر: see he is fine now and you are the one who broke the hospital on our heads
قُمر تطالعه من غير تصديق.. تحس انها ما تفهم لولا كلمه قالها ..شقصده.. شقاعد يصير.. تشبثت بجاسم اللي كان مبتسم ويتحمد الله 
قُمر: شصاير.. اشفيه خالد
جاسم والدمعه بعيونه: مافيه الا العافيه ... كل العافيه قُمر 
قُمر ما قدرت تصدق اللي يقوله جاسم والتفتت للدكتور: can I see him
الدكتور: he is under the sterlizer and I advise you to let him sleep in calm and you go home and rist.. He won`t wake until tomorrow 
قُمر تعترض: but doc…
جاسم: سمعتي اللي قاله يالله بسرعه جدامي البيت وباجر انا من الصبح بييبج هني .. 
قُمر: لكن عمي
جاسم: ا ا ا ولا كلمه .. 
قُمر: انزين بس بشوفه
جاسم يجرها لبره المستشفى وسيف معاهم: باجر يصير خير .. 
قُمر بدلال: عمي حرام لا تسوي جذي ... بقعد لروحه طول الليل..
جاسم: سبع ولد سبع ويالله بسج من هالهرج .. 
قُمر بملل: ان شالله .. 
جاسم راح ويا قُمر البيت وسيف ظل واقف مكانه ..يفكر في خالد وقُمر.. شكثر قُمر تحبه واهو يحب ندى.. وين بيحصل حب مثل حب قُمر له ..وين ..

الجزء التاسع
الفصل الأول
-------------
وصلت عايله ام ناصرالجهراء من بعد عناء طويل باقناع بو ناصراللي متعادي ويا بو خليل من بعد وفاه المرحوم بو سعود.. قبل لا يوصلون بشويه طرش ناصرمسج لنوفه (جايك وكل الاشواق والمحبه معايا.. عساه ملقاك يبري جروح سنين فرقاك يالغالي)
ما ردت عليه لكن خدودها شبوا ضو من كلامه.. يحليله ناصر لكن انا اللي اوريه ..
وصلوا لداخل البيت.. وقف ناصرسيارته الجيب لكزس والحريم نزلن.. كانن نورة وشيخه وام ناصر ومعاهن ياسمين زوجه مبارك اخو بو ناصر.. زيارة تعارف.. طلع لهم طلال اللي راح بالحضن ويا ولد خالته العزيز.. طلال يحب ناصر موووت ليش انهم بنفس العمر ويتشاركون نفس الطبايع وتربوا مع بعض قبل لا تصير القطيعه امبيناتهم ..طلال وناصر يتوايهون
طلال: هلا والله .. هلا بالسبع هلا .. شلونك عساك طيب
ناصر: بسك عاد اللي يقولون مصريه .. خلصت ويهي بحلجك
طلال: ههههههههههههه شسوي ولهت عليك يالقاطع حتى القنص ما عدت اتينا فيه
ناصر: احد أي قنص بن ضاحي وعبيد الشعلان هناك
طلال باشمئزاز: لا تقول ما يحتاج لاني مثلك ..
ناصر: زين زين .. 
طلال للحريم المتغشيات: هلا والله هلا بخالتي انيسه شخبارج خالتي ان شالله بخير.. 
ام ناصر : هلا فيك يالغالي بخير الله يسلمك يا بعد عيني
شيخوه ماتت على طلال ولد خالتها وما كنت تتخيل انه كبر وصار بهالحلا... 
طلال: شخباركن بنات الخاله ان شالله ابخير
شيخه بمرح: هلا والله بطلال الخير بعد عيني يعلني مااافقدك راعي السنكرز
طلال انصدم من كلام البنت وياه .. أكيد هاذي شيخوه: هلا والله بشيخه البنات شيخه المصباح
شيخه: ويييييييه على عمري .. هلا فيني الف وملايين ومليارات هههههههههه الا اقول لك ما تحس ان الجهراؤ منورة
طلال بزهو علباله الكلام موجه له: الله يخليج النور نورج
التفتت شيخه لنورة: ما قلت لج .. ويا ويهج ويه على عمري .. 
طلال انحبط لكن ضحك على بنت خالته .. باين عليها ام سوالف.. مثل وسوم حبيبته ..دخلن الحريم والخوات توايهن وبجن على سنين الفراق اللي عاشوها من بعد وفاه عبد العزيز بن ضاحي ..
ام خليفه: هلا والله . .هلا بنصي الثاني هلا باختي الغاليه
ام ناصر: هلا فيج هلا بالشيخه ذولهت عليج يا ام خليفه
ام خليفه: انا بعد .. سنتين من اخر مرة شفتج فيها مو شويه وانا اختج 
ام ناصر: ايييييييه يالله الحمد لله على كل حال
ام خليفه: الحمد والشكر له ..
شيخه لناصر: نصور ليش ما تيب فروسك هني وتمشيهن والله يتعبن واعليه
طلال ضحك وناصر ويهه تغيرت الوانه: انتي ماتحشمين احد كله لسانج يلوط اباطج
شيخه : شقلت انا عبارة مجازيه على ان البيت كبير ... غلط بشي يا طلال
طلال ناقع من الضحك من طريقه شيخه السريعه بالكلام: لا والله ما غلطتي .. 
شيخه لناصر: شوف الاوادم اللي تعرف مو انت المجعمجي
ناصر: يالله بس وايد تسولفين روحي سلمي على خالتج
شيخه راحت لام خليفه : هلا هلا ببنت الغاليه هلا 
ام خليفه ضحكت : هلا فيج شيخوه للحين مينن
شيخه: فديتني مااتغير .. لو سيارة تكنسلت.. مو انتي بنت سميرة الغاليه الله يرحمها ..
ام خليفه: الله يرحمها والله تدرين محد اخذ منها كثرج يا مال الخير
شيخه بزهو: ادري حلاتي انا .. 
ضحك الكل وسلمت ام خليفه على ياسمين وطلال شال ناصر وطلعوا من البيت عشان الحرمات ياخذن راحتهن
نوفه بدارها على اعصابها: مروو يالله بسرعه ننزل اكيد وصلوا 
مروة تحط لها مسكرا: لحظه عاد خليني اعدل ويهي الله ياخذج انزل لهم جذي مثلج
نوفه طالعت روحها بالمنظرة وشكلها كان مقبول: مافيني شي والله بس يالله سرعي شبيقولون عنا
مروة بغرور: يقولون اللي يقولونه مالي شغل والله محد قالهم ايونا
نوفه: بس .. غير هالكلام ماعندج انتي .. انا بنزل عنج انزين
ونزلت نوفه وظلت مروة بدارها: ويييييييه عاد تكفين منو ياينا شيخوه الرقله ونورو الهذارة وعووش مرت الخال .. منو يعني ..
لبست نوفه شال على راسها تحسبا لناصر ونزلت لهم .. ماكا ن ناصر موجود وراحت لخالتها.. 
ام ناصر: هلا والله هلا بالعروس هلا بنوفه الغاليه 
نوفه بحيا: هلا خالتي .. شخبارج ..
ام ناصر: ابخير يا بعد قلبي دامج ابخير
نوفه: دوم ان شالله مو يوم ..
ونزلت مروة من بعدها واهي بكامل اناقتها.. اناقتها تناسب اناقه قصر بو خليفه الكبير.. بكل غرور نزلت وسلمت على خالتها: هلا خالتي شخبارج
ام ناصر تطالعها بكل اعجاب: ابخير يامال الخير وانتي شخبارج
مروة : الحمد لله 
نوفه راحت لنورو وحظنتها بقو: يالسباله وحشتيني
نورة: والله ماادري منو اللي يخلص رصيده واهو يتصل فيج
نوفه: ههههههههههههههههههه حبيبتي انتي والله معاي بكل لحظه
نورة: فديت عمرج والله ..
نوفه لشيخه: منو هاذي الرعبوب اهلا اهلا 
شيخه بزهو: هلا فيج .. بس بس عاد تبين توقيعي ..
نوفه: ههههههههههههههههههه ما تيوزين انتي كله جذي ههههههه وحشتيني شواخ
شيخه بنص عيون: والله ماادري منو اللي ما رضى يعطيني رقم تلفونه يخاف اتصل فيه
نوفه: ههههههههههههههههه هاذا انتوا يابنات خالتي كله تلومون .. لا بس شيخوه من صج كبرتي وحليويتي عن اخر مرة شفتج فيها بعرس عووش
شيخه بمرح: بس عاد ياي .. ادري اني حلوة (تطالع مروة ) احلى عن بعض الناس 
مروة بخاطرها.. تتمنين يا بنت المصباح : هلا هلا بشيخه
شيخه بنفس الغرور: هلا فيج الغاليه .. شخبارج شلونج
مروة بثقل دم: والله امس كنت حمرة واليوم على جلابيتي .. ورديه 
شيخه تضحك بطريقه سينمائيه: ها ها ها يا خفه دمج والله خفيفه انتي
مروة عرفت قصد شيخه وطالعتها بنظرة : من ذوقج 
شيخه واهي تيلس يم نوفه: الله يخليه .. 
وتمن الحريم يسولفن عن اخر الاخبار والعرس والبنيات راحن دار قُمر يسولفن عنها ويتذكرونها ..
شيخه: يالله عاد متى بنشوف شريط العرس 
نوفه: ليش .. عشان تشوفين خالد ماكو
شيخه: الله عليج ليش تحرمينا الريال معرس مافيها شي ان طالعناه حلال مو حرام 
نوفه: جبي لا مو حلال من قالج حلال.. وتعالي .. شسالفه الغشاوي
شيخه تفصخ الشيله والغشوة: اووووووووووووووووووف لا تسالين والله نصور يننا
نورة : واحد من ربع ناصر من دون ما يدري قعد يغازل شيخوه ذاك اليوم بالمجمع وناصر يوم عرف عصب على اخره ولبسنا الغشاوي لين نطلع..
نوفه تبتسم بداخلها.. يحليله ناصر اصيل ما يحب الا الستر: زين زين الستر زين
مروة اللي قاعده على الكرسي: والله اعتقد هاذي حركه متخلفه منه واحد يطالع شيخه (باشمئزاز تلفظ اسمها) ييقوم يلبسكن كلكن غشاوي .. يعني شيخه عادي لانها جيكر بس نورة شحلوها
شيخه : ها هاهااهاهي مسكو لي بطني لا ينفجر.. انتي محد قالج لج ان سوالفج مليقه.. طالعه على منو انتي جذي..حتى عمي بو خليفه راعي سوالف وضحك
مروة : والله مو شغلج ان كنت مليقه ولا لاء.
شيخه: انا مالي شغل لكن الناس اللي تجابلج شذنبها
نوفه ونورة يضحكن على سوالف شيخه ويا مروة ومرة وحده ينفتح الباب بقو
مريم: ايا الشيناااااااااات وينكن انتن 
نوفه: ههههههههههههههههههههه بسم الله الرحمن الرحيم علامج هابه علينا مثل سوبر مان
مريم تحرك عباتها يمين ويسار: والله ما سوبرمان الا انتي.. وانتن (تكلم بنات ام ناصر المدهوشات) ما تقمن تسلمن على مريم بن ضاحي
شيخه: هههههههههههههههه هلا والله هلا بالشيخه مريم
مريم تسلم عليهن بغرور وكانها ملكه: هلا هلا .. أي رساله عندكن حق بناء ولا حق تسليك تتسلم لسكرتيري طلال بن ضاحي
شيخه : ههههههههههههههههههه والله خوش حكومه
مريم ردت طبيعيه: هلا والله بهل النزهه والله وحشتونا من زمان ما شفناكم
نورة :هلا فيج ... والله تدرين بالظروف يا بنت بن ضاحي .. مو بيدنا
مريم: ايييييييييه بيد الخس واليزر هههههههههههههه شخباركن بعد
نوفه: بس عاد .. الا قوليلي لولوة بتيي ويا البنات
مريم: سوت لي الو وانا قلت لها .. بس البنيات ماادري عنهن ..
مروة واهي تطلع من الغرفه: كملت الحفله
بس طلعت مروة ماتن البنات من الضحك عليها وعلى غرورها .... وقعدن البنات يسولفن وعلى العصر لولوة وناديه وشهلا حضرن... 
مريم: الا وينها وسوم
لولوة: ماادري عنها اتصلنا بيتهم اخوها قال انها راقده. 
مريم: والله لو ما عندها اخو جان اتصلت فيها اللحين وزفيتها 
شيخه: منو هاذي وسوم
نوفه: وسيمه رابع ارفيجه لقُمر بالمدرسه .. الا قول مريوم يبتي الشريط
مريم : ايه وانا ابوج ماادري بنت عمج هههههههههه
شيخه يالله شغلوه خلونا نشوف
مريم: شوفي بتطالعين لا تطالعين اخوي من اللحين اقلج الريال متزوج
شيخه: امحق
نوفه: هههههههههههههههههههههههههههههههههههه
نورة: سكتي بس عاد والله فشلتينا .. بتموت على الرياييل
شيخه : عيل اموت على منو على الحريم والله انج خبله
مريم: كفج تعجبيني 
ووقعدن البنات وانضمت لهن ياسمين وحلوت السوالف وبعدين طلعن الصاله لانه فيها فيديو وتلفزيون جبير.. خذن البنات حريتهن وفصخن العبي.. كل شوي يتغشمرن على شي ولا ما غيره.. شوي يطلع جاسم واهو يرقص ولولوة تتخبل عليه والبنات يلاحظنها ومريوم ما تخليها.. يطلع طلال واهو يرقص على اغنيه بدويه لميامي وتخضر شيخه وتحمر.. يحليله والله وسامه بدو يعلني افداه.. اول ما طلع خالد بالشريط سكت البنات كلهن.. متعجبات من حلاتها
شهلا: ايييييييييييه للحين حلو علبالي صار خسف من اخر مرة شفته
البنات نقعن من الضحك عليها .. وطلعت قُمر .. 
شيخه: ما شاء الله قمور ... من وين لج هالحلاه كلها
مريم: طالعه على بنتعمها نظر عيني مريوم
نوفو: الا طالعه علي .. 
شيخه: لا انتي ولا اهي (تصد على مروة ) طالعه على المها هههههههههههههههههه
مروة تطالع شيخه بكل احتقار وشيخه: وييييييييييييييييييييه حريجه هههههههههههههه
البنات خفن من الضحك ..واستمرت المطالعه.. ليما وصلوا للزفه ويه واحد يشابه خالد بس اسمر عنه بس عيونه لوزيه وفيه سكسوكه خفيفه ولاف شماغه بطريقه حلوة ويضحك ويوزع ابتسامات وصار انه يطالع الكاميرا ويبتسم ونورة التغتت له وقلبها يدق.. يا زينه.. صج وسيم.. بس باين عليه جبير شوي ... صج وسيم.. عيونه حلوة وجميله ..
نورة: منوو هذا
مريم: هاذا خليلي اخوي بعد قلبي .. 
نوفه توضح: هاذا اكبر عيال ابراهيم بن ظاحي واكبر واحد بالعايله.. حلو موو لو تشوفونه غشمرجي وراعي سوالف كشخه..
مريم: ايه طالع علي اخوي حبيبي والله .. اييييي بييبون له بيبي بالطريج تخيلو بيبي خليل .. بموت
نورة انحبطت : الله يهنيه بحياته ... 
وعلى جذي خلص الشريط على صورة لقُمر وصورة لخــــــــــــــالــــــد وكانهم يطالعون بعض بديزان بطاقه عرس تنصك وتطير .....
شيخه : ايييييييييييييه الزين ماخذ الزينه 
نورة: هههههههههه لا تسمعج عووشو لا تاكلج
شيخو: وييييه عاد مرت الخال من صجها تعصب لين يبنا طاري ريلها ..
لولوة: يعني وحده وتتغشمرين على ريلها شتبينها تقول لج
شيخه: لو كان مثل خالد ولا جاسم جان ماعليه من حقها .. لكن مشاري .. سوري فري سوري بت هي از خال.. 
نوفه: هههههههههههههههههههه يقطع سوالفج يا شيخوه. .يالله قومن خلونا ننزل بموت من اليوع وخلينا الحريم لحالهن .. 
البنات لبسن شالاتهن الا شيخه الا كانت اغراضها بدار قُمر : نطروني بلبس اغراضي يالحاله .. 
راحت شيخه تتلبس والبنات نزلن عنها.. تدور شيلتها ما لقتها تذكرت انها غلتها بالصاله.. راحت وراسها مكشوف وشعرها مفتوح عشان تاخذها الا بييه طلال.. طلال انصدم وظل واقف مكانه وشيخه بعد بس طلال سرع من خطوته ودخل داره واهو: مسامحه ما دريت ان احد هني 
شيخه متجمده مكانه: مسموح 
دخل طلال داره واهو مفقق عيونه من اللي شافه.. ولا حوريه.. ولا ملكه جمال.. ما شاء الله عليها.. مثل قمور.. تهوس العقل.. هاذي شيخوه ام كشه الصغيرونه .. والله انها كبرت وحلوت.. والا الشعر .. لا يكون بس غريمه قمور بالحلاه ... رن تلفونه .. الحب متصله
طلال: هلا بالحب وينج مو ويا البنات
وسيمه واهي تبجي: طلال .. طلال الحقني .. يبوني يذبحوني البيت ..
طلال وقف قلبه: علامج حبيبتي علامج تبجين
وسيمه واهي تشهق من البجي: اخوي... يبي يخطبني لرفيجه .. وانا ماابيه.. يو اليوم يخطبوني وانا ما ابي
طلال راحت روحه.. وسيمه حبيبته بتطير من يده: الا يخسي اخوج واللي يابوه والي انسلوه بعد يعطيج لغيري انا الليله عندكم بخطبج
وسيمه: خايفه حبيبي لا يشك فيك وبعدين يحرق قلبي وقلبك ويغصبني 
طلال: مو من منبت رياييل ان سوى جذي شنو غصب الزواج.. زهبي روحج انا الليله بييكم ويا ابوي وواخوي بس انتي هدي بالج ولا تبجين واخوج هاذا ان ما ذبحته مااكو طلال.
وسيمه: ان شالله حبيبي .. مع السلامه
طلال: الله يسلمج حبيبتي ..
سكر طلال عن وسيمه والدنيا ضايجه فيه..شلون يتزوجها واهو ما كون حياته للحين.. بس خلاص.. من باجر بيداوم بالشركه وما بروح كليه الشرطه ولا وسيمه تظيع من يده.. دخل عليه ناصر
ناصر: وينك انت بتييب الشريط وقعدت
طلال واهو متضايج: نسيت .. 
ناصر: علامك طلال .. 
طلال: ولا شي..خلنا نروح .. 
طلع ناصر وطلال لديوانيه ربع طلال.. وطول الدرب واهو يفكر في وسيمه وفي حياته ويحس ان كل شي بناه باحلامه مع وسيمه راح يتهدم..
بعد المغرب ردت عايله المصباح للنزهه بعد ما تواعدن البنات انهن ما ينقطعن عن بعض مرة ثانيه.. ومريم عزمت البنات على حقله خطوبتها اللي بتصير بعد شهر والكل بارك لها على الشي.. نوفه عطت نورة ورقه كاتبه فيها شعر حق ناصر.. بالسيارة نورة كانت قاعده جدام يم ناصر الهادئ.. تبي تحرق دمه وتلعوزه شوي
نورة تكلم امها: يمه ما دريتي
ام ناصر: شنو 
نورة: نوفه بنت خالتي تقدم لها واحد
ناصر التفت لنورة واهو ناسي انه يسوق سيارة: شنووووووووووو
نورة: طالع الشارع لا تطالعني 
انتبه ناصر ولكن حس روحه بتطلع من خشمه
نورة تكمل: وسيم وغني ومن عايله معروفه بعد واهم شي انه يموت عليها 
ام ناصر: وانتي شدراج
نورة: اهي قالت لي .. بس حسافه يمه تدرين شنو فيه هالريال
ناصر يدعي له بالمرض بقلبه وام ناصر تسال: اشفيه
نورة: وايد خجول .. وما يرضى حتى يكلم امه عشان تخطبها له ..
ناصر يطالع نورة بنظرات اجراميه ولكن ارتاح لانها كانت تعنيه
ام ناصر: لا يستحي ولا شي اكو ام بالدنيا ترفض هالطلب من ولدها الا بتنقي له احلى بنت بالديرة تناسبه وتناسب غلاه ونوفه ولا كل البنات احلى عنها ماكو الا مروة اختها
شيخه اللي كانت راقده اوتعت: تف تف تف الا هاذي الشاذيه.. المينون اللي بياخذها يزهب حاله حق الشقا والعذاب.. بل بل عليها صج لي قالوا البدويات غرور وعزة نفس
ناصر بصوت واطي: بعد قلبي البدويات.. 
نورة تضحك عليه ... 
ام ناصر: يحليلها مروة والله الا انتي الرقله جانزين عندج نص عقلها .. والله البنت هادئة وحبابه ولو فيها شويه غرور
شيخه: شويه.. يمه تعرفين شكثر يطلع الفقع بالكويت
ام ناصر: وايد
شيخه: شفتي شكثر.. كل هذا ولا اييب غرور بنت اختج 
ام ناصر: يالله عاد سكتي .. صج انج ملقوفه قاعده وراي بعد ماتبيني اهفج بكف
شيخه: عشان مروو .. مو بس كف الا بكسات بس ولا اسكت ... هاذي يبيلها واحد مثل مشاري ولا عمي مبارك عشان تخفف شوي
ياسمين تكلمت لاول مرة: والله اشفيه عمج مبارك .. ريال والنعم فيه ينشد به العزم .. 
شيخه: ويييييييييييييييييييييييييه طالع الحب .. انتي من وين لج هاللسان
ياسمين: ما شفتي شي وان ما سكتي اللحين بالباجه على عينج
ناصر: ههههههههههههههههههههههههههههههههههه عليها يالربع يالله مرت عمي واحد صفر
شيخه قعدت مكانها واهي تضحك بمرح: ههههههههههههه والله انج قدساويه مافينا عليج
وكملوا درب بالضحك على شيخو ولقافتها ..واول ما وصلوا راحت نورة دارها تغير هدومها وتروح لاخوها تعطيه الامانه.. طقت على الباب بهدوء 
ناصر: دخلي
نورة: شدراك اني دخلي مو ادخل 
ناصر يبتسم: اكو ريال غيري بهاذا البيت .. 
نورة: ابوي
ناصر: ابوي ماله حس من بعد التسع ولا انتي ناسيه
نورة: خخخخخخخخخخخ أي صج .. اسمعني .. عندي لك امانه .. جم تدفع لها
ناصر وقف مكانه واهو يطالعها بنظرة: نوفه
نورة قعدت على السرير: يعتمد .. ما سمعت للحين مبلغ
ناصر : والله ما عندي فلوس نورو كل فلوسي راحت على الفرس
قامت نورة تطلع من الغرفه: يوم اللي عندك تعال لي عشان اعطيك
ناصر قام لها: لا لا يا معوده شنو تروحين ... تكفين بطلع لج تلفون
نورة : ماابي تلفون .. عندي
ناصر: بركبج على الفرس
نورة: شنو ريال انا ماابي 
ناصر: اوووووووووووف نورو
نورة: ههههههههههههه انزين انزين هو كليتني يامعود بعطيك اياه بس انت قول لي تم
ناصر: تم وانا ولد ابوج 
نورة: تكلم امي عشان تخطب لك نوفه من خالتي
ناصر: انا من زمااااااااااااااان مفكر بهالموضوع وانتي توج يايه تقولي لي .. يالله عطيني المرسوم (مد يده ياخذه منها بالقو(
نورة: ااااااااااي عورت يدي يالهمجي .. ما صارت . .صج لي قالوا الحب عذاب
طلعت من الدار وخلت ناصر قاعد يفتح الورقه مثل الملهوف فتحها شاف ابيات شعر .
يامن يعيض القلب عنه ليا غـاب يا من يزيل الهــم عني فبعده
القلب دونه ماله اصحاب واحباب القلب دونه عايش الكون وحده
مضنون عيني خاطري منه ماطـاب في يوف خفاقي انتشى حيل وده
كل ما ذكرته ولع القلب شبّــاب والقلب همه فالمعاــــليق هدّ
ان قلت بسـلي قالت الروح كذاب وان قلت بصبر لعنبو الوقت جدّه
من شاف شخصه انحنى حب واعجاب من حسن طيبه ما وقف يوم ضده
وش هو بيدي ياملا صرت مصطاب حــيران قلبي ما درى وش بيده
لا جيت ابين ما خفا النفس ارتاب اخشـى شعوري يرتفع فوق حده
واخشى العيون دمعها حب صباب تشرق فليل قاسي حيـــل برده
واخشى حروفي تنشر العشق بكتاب نسـناس شعرٍ انثـر فـوح ورده
يا عل قلب يرفق بقلب منصـاب صابر ويرقب فالحيا فجـر وعـده
يحكم ويقضي وانا له حيل طـلاب الشـور شوره والامر صار عنـده
قعد ناصر على الفراش.. يحس بدوخه من كلام الشعر.. تحبني.. تحبني مثل مااحبها.. يا فرحه عمري ما يدري شيسوي بعمره ناصر. يرقص ولا يبجي ولا يروح يقول لامه عشان تخطب له نوفه.. كل اللي سواه انه انسدح على فراشه بعد ما شغل المسجلة على اغنيه نوال يا انتظاري.. وقعد يغني وياها من قلب ويتقلب على فراشه ليما رقد ..

الفصل الثاني
-------------
الساعه خمس الفير بايطاليا.. خالد وعى واهو يحس براحه عجيبه.. ماكان يعاني من اوجاع ببطنه ولا غيره ..طعم المرارة بحلجه ويبي يشرب ماي.. تلفت يمين ويسار ما لقى احد.. رد راسه على الوساده واهو يفكر باللي صابه.. ليش يرجع دم؟؟ اشفيه.. لا تكون بس السالفه جايده.. متى ارد الكويت.. والله اني مليت من هني.. وينها قُمر.. اكيد ردت البيت.. تعبت وردت البيت.. لحظه.. بس انا شفت جاسم.. شفته ولا تخيلته.. اييييييه شكلي استخفيت ..
مرت النرس عليه وشافته صاحي.. سالته عن احواله قال لها انه بخير بس يبي ماي.. يابت له الماي وشربته اياه وراحت مرة ثانيه وظل مكانه.. لا رقاد ولا تعب.. حس بنغزة في معدته بس مسرع ما راحت كان بوده يدخن بس قعد يفكر ان التدخين اهو اللي يابه لهني.. ولازم يسوي حل وياه.. اهو لا كان مدخن ولا غيره..اعنبو المشاكل اللي تودي الواحد لدروب مستحيله.. ردت له النرس على الساعه خمس شافته بعده صاحي
النرس: why are you still wake do you want something else?
(لماذا انت صاحي للان اتريد شيئا اخرا؟)
خالد: No I`m waiting for my wife
(لا انا بانتظار زوجتي)
النرس بابتسام: she won`t come until 8 or 9 o`clock are you attempting to stay awake till that time?
(لن تاتي قبل الساعه الثامنة او التاسعة صباحا .. اتعزم ان تبقى صاحيا حتى ذلك الوقت)
خالد بابتسامه ساحرة: why not. She deserve the waiting
(لما لا.. هي تستحق الانتظار)
النرس تضحك عليه: you are strange mr bin thahi hope she comes early just for the sake of your eye
(انت غريب يا سيد بن ظاحي واتمنى ان تاتي قريبا فقط من اجل عيونك)
خالد بثقه: she will 
(ستأتي)
يغمز للنرس اللي كانت وياه واهي تضحك عليه من جهه ومعجبه بشخصيته من جهه ثانيه . الحريم ما منهن امان..
في البيت قُمر صحت الساعه خمس وربع.. صلت صلاه الفير وما قدرت ترقد من بعدها.. خذت لها شاور عشان بعدين تروح المستشفى لخالد.. طلعت من الحمام واهي منتعشه من بعد 8 ساعات نوم متواصله ..تحس بالخوف والوحده بس تدري ان جاسم راقد بالغرفه الثانيه.. غرفه خالد.. حبيبي خالد.. كانت تبي تدخل عشان تزهب له اغراض يلبسها لان يمكن اليوم يرخصونه ويطلع.. ما تدري ماتدري ماتبي تفكر اكثر.. نزلت تحت وزينا كانت صاحيه.. وتقرى قرآن.. قُمر قعدت يمها واهي تغطي شعرها وتسمع.. من زمان ما قريت قرآن.. فينيسيا اكلت وقتي كله ..استغفر الله ربي واتوب اليه لين رحت المستشفى بقرى لخالد شوي.. يحب يسمع ترتيل القرآن.. حبيبي.. شسوي وياك.. ماابيك تموت ولا تروح عني.. بس انت ما تقدر تعيش من دون ندى وياي.. وانا مااقدر اعيش من دونك.. كنت سخيفه يوم فكرت اني انفصل عنك والله اختبرني بمرضك هذا ومااقدر اتركك يا خالد ولو انه اكبر مني.. انا لازم احاول اجمع بينك وبينها ولو انها ما تستاهلك.. يا ربي شيصبرني انا على زوجه ثانيه لخالد ..زوجه تحصل كل الحب وكل العطف وكل قلبه وانا.. مالي الا الفتات وجم ساعه باليوم ..ماابي هالساعات.. بس اشوفه مرة وحده باليوم.. يا ربي.. قعدت تبجي بحرارة على اللي تفكر تسويه بحياتها اللي للحين ما تدري شنو بيصير فيها .. بس بالله عليكم ..احد يفكر بهدم حياته ولا يفكر بمثل هالافكار ويكون قلبه صاحي.. اكيد لا.. قُمر قلبها موجوع.. موجوع من كثر الحب اللي ما تقدر تعطيه احد.. ما تقدر تعطيه خالد ..ولا تقدر تعطيه احد ثاني.. بس يا ربي شهالمصيبه.. لمتى بظل جذي.. انا لازم اشوف حل لخالد.. لازم اشوف ندى واتكلم معاها بهذا الموضوع.. بس كل اللي اطلبه منك يا ربي انك تصبرني على اللي انا ناويه اسويه.. ماابي افقد اعصابي او افقد رباطه جأشي ..ابي اكون قويه.. قويه بمعنى الكلمه .. 
صحى جاسم على الساعه خمس وربع مثل قُمر.. صلى ورد لرقاده.. وتنبه بعدين على الساعه 7:30 باله وايد مشغول على خالد ..امس كلام الدكتور ما طمنه وخلاه يخاف وايد ..
الدكتور: he is suffering from massive periodic blood drains in the stomach nearly
Comes from syclogic problems or smoking large amount of cigarettes you have to pay attention to him as I suppose this is his second time inters to the hospital for the
Same reason?
)يعاني من فترات تحركيه لنزيف دم شديد بالمعده.. تاتي من اسباب نفسيه او تدخين لاعداد كبيرة من السجائر عليكم ان تضعوه تحت الاهتمام وعلى ماظن انها المرة الثانية التي يدخل فيها المستشفى هنا لنفس السبب؟(
جاسم توه بيرد على لا لكن سيف سبقه: yes doctor
جاسم انصدم.. هذي ثاني مرة خالد يدخل المستشفى في روما لنفس السبب ولااحد يدري عن الموضوع.. محتار.. وخايف على مستقبل قُمر وخالد .. امبين من كلام قُمر انها تحبه ومن كلام خالد القليل انه يحبها.. ندى ليش تسوي جذي.. عزم انه لازم يكلم هاذي البنت ويوقفها عند حدها وان ما نفع وياها.. عنده الطرق اللي تقدر توقفها.. قام اخذ له شاور سريع.. تلبس وتكشخ وطلع.. نزل تحت وشاف قُمر قاعده وشكلها مهموم ..
جاسم بمرح يحاول يغير الجو: صباح النور يااحلى قُمر بالدنيا..
قُمر تبتسم لعمها الغالي: هلا هلا عمي .. 
جاسم معفس ويهه: احنه مو بالكويت ناديني جاسم اخاف بنيه تسمعج وتقول عني عيوز 
قُمر تضحك: اشوفك وايد مهتم بنظرة البنات عنك
جاسم بحلم: والله كلهن ما اين حذالها يعلني افداها ..
قُمر باستغراب: ومنو هاذي ؟؟
جاسم انتبه لنفسه : ها .. مو احد .. انتي شعليج
قُمر بنظرة ماكرة: ها جسوم.. اشوفك تحب.؟
جاسم بنبرة كوميديه: ها قُمر .. وين راحت كلمه عمي
قُمر بحيرة: توك تقول لي ..
يقاطعها: يالله عن الكلام الزايد .. ابي ريوق محترم..عشان انروح المستشفى
قُمر: عمي خلنا نتريق هناك .. ماابي اتاخر على خالد ..
جاسم: لا ما عليج ما بنتاخر بالعكس تلاقينه للحين راقد .. هذا خالد وطارحين له مطرح ما يخليه قبل لا يقطعه..
قُمر: ههههه على قولتك .. يالله بروح اسوي لك ريوق
راحت قُمر وجاسم ظل مكانه.. زهبت الريوق واكل جاسم ومعاه قُمر اللي ما جاسته خير شر.. شافها ما تاكل..
جاسم: قُمر اكلي .. 
قُمر : مالي نفس عمي
جاسم: شنو مالج نفس .. الاكل وايد حلو .. تراج وايد مختفيه اكلي شي 
قُمر: ماعليك مني عمي ان يعت باكل لا تخاف
جاسم باستلام: كيفج .. 
كمل جاسم ريوقه وشرب قهوة واشر عليها تقوم تتزهب.. راحت قُمر تتزهب.. ما تدري شنو تلبس.. مالها بارض تتعدل ولبست لها طقم شيله وعبايه عليهن نفس التطريز.. راحت دار خالد طلعت شويه ثياب خفيفه رياضيه له وخذت له ساعه تدري ما يقدر يعيش من دون ساعته وبوكه وادوات صحيه خاصه فيه.. ردت دارها وحملت القران حطته ويا الجنطه اللي فيها اغراض خالد حملت جنطتها المفتوحه وقبل لا تطلع طاحت منها الجنطه وطاح من داخلها علبه خاتم خالد اللي اشترته له.. تمت تطالعه واهي تتذكر المفاجاه اللي بغت تسويها له.. خلت العلبه على الطاوله وطلعت.. نزلت تحت لجاسم اللي ابتسم لها واهي بادلته الابتسام بس غصبن عنها..غويليرمو اللي خذاهم للمستشفى لان جاسم ما يحب يسوق برع الكويت.. طول الدرب والهدوء يعم السيارة.. جاسم بطبعه ربش ما يحب الهدوء ويدري عن قُمر ما تسكت بالسيارة لازم تدور لها موضوع او سالفه تتكلم فيها.. بس اليوم اهي هادئه على غير عوايدها
جاسم بحنيه: قُمر ... علامج ساكته
قُمر تنتبه له: ها..
جاسم: اسالج علامج ساكته .. خايفه انتي.؟
قُمر: لا .. مو خايفه بس متوترة شوي.. 
جاسم: قُمر .. ماعليج من شي .. لا تفكرين وايد بالموضوع وانا وياج .. انا اللي بحل الموضوع مثل ما وعدتج .. 
قُمر : لا عمي عادي ... تعودت.. بس خايفه ان خالد يكون طبعه ثاني .. ما تعرفه انت كل يوم مزاج
جاسم: ايييييه هاذا اهو خالد .. يوم حلو وعشرة مر .. تعودت عليه انا 
قُمر تبتسم: يعني ويا الكل مو بس انا 
جاسم: أي قُمر .. ما شفتي شي .. بسالج .. ياب لج طاري ان الزعل يسوي شكلج يلوع الجبد؟
قُمر: ههههههههههههههههههه لا مو الزعل البجي ..
جاسم: هاذا اهو خالد ما يتغير .. بس ماادري .. يمكن انتي غيرتيه
قُمر حز بقلبها وبغت تغير الموضوع: الا شخبارهم الاهل
جاسم: تمام.. مريوم مستخفه ما تبي تعرس على سعود ..وعمج بسوي عزيمه بعد ردتكم ومرة وحده ملجه مريم.. صبحه بنت عبدالعزيز انخطبت لعبيد المطفوق وشكله نساج.. طلول هذا اهو خبل وكله قنص.. اييييه تعالي خالتج انيسه زارت امج امس ويا بناتها 
قُمر ابتهجت: قول والله 
جاسم يضحك: والله
قُمر: خسارة .. حسافه والله جانزين انا كنت وياهم .. اكيد وناسه
جاسم: والله ماادري ماقعدت وياهم بس مريم لاول مرة تكنسل طلعه عشان تروح بيتج
قُمر: ياه .. شكلها الاحوال عال العال.. خالتي تزورنا .. ومريم تروح بيتنا 
جاسم: وازيدج من الشعر بيت.. خلول بيبون له ياهل .. 
قُمر :الله ..يطلع مثل خليل .. عجايب
جاسم: هههههههههههههههه أي والله مطفوق خلول 
قُمر: حرام .. بس سوالفه والله نكت .. يحليله 
جاسم: ان كان على سوالفه لا تتكلمين .. ذاك اليوم يايني بالمكتب يسالني ان كان عندي طرشي .. خف الريال
قُمر: طرشي بالمكتب هههههههههههههههههههههههههههههه الله عليه خليل 
جاسم: ولا وبعد بقول لج . . فاتح خط باسم ولده .. ابراهيم خليل ابراهيم بن ظاحي 
قُمر: ههههههههههههههههههه واذا طلعت بنت
جاسم بثقه: علبالج مفوتها البنت لها خط بعد .. العنود بن ظاحي
قُمر تدمع عينها من الضحك: قويه عمي ههههههههههههههههههههههههههههههههههه
جاسم : من صج .. ما اجذب عليج
قُمر: هههههههههههههههههههههههههههههههههههههه مااصدق مااصدق
جاسم: كيفج والله .. لين ردينا الكويت بتصدقين
ظلت قُمر تضحك على سوالف عمها وشوي نست من الافكار اللي تعبتها وتعبت عقلها .. وصلوا المستشفى وجاسم كحركه فكاهيه على خوف قُمر : الله يطلعنا من مزاج خالد اليوم معصب ولا معصف ولا مصيف مثل السالميه ..
قُمر: ههههههههههه يالله عاد مو جذي.. صج محد يقدر يتوتر وياك انت
جاسم: انتي اللي مطوله السالفه واهي قصيرة كلمه وحده ولا نظره بايخه منه صميه بطراق
قُمر تذكرت الطراق اللي طرقها خالد اياه وفكرت بطراقها اللي يمكن تعطيه اياه.. بارد مثل الثلج عليه 
دخلوا المستشفى وراحوا قسم الطوارئ.. قالو لهم انتقل لغرفه خاصه رقم 12 بالطابق الثاني.. دخلوا محل الهدايا وشروا له بوكيه ورد وشويه حلاو وراحوا.. دخل جاسم اول وقُمر كانت واقفه ويا النرس تعطيها الاغراض حق خالد.. دخل جاسم لخالد اللي عيونه كانت على الباب.. جاسم من صج هني..
خالد باندهاش: جاسم ؟؟؟؟؟؟؟
جاسم: هيهيهيهيهيهيهيههي مفاجاه مو ..ماتدري اني انا العم اللي يتدخل في شهر عسل ولد اخوه هههههههههههه
خالد توايه ويا جاسم وحظنه يييييييل: لا والله حبيبي اهلا وسهلا فيك يالغالي والله انك وحشتني جاسم
جاسم: هلا فيك حبيبي والله انت اكثر وحشتني .. خرعتنا يا الشايب
خالد بحزن: ادري..
جاسم: ماعليك .. تعبك راحه بو وليد .. الا قول لي ..شخبارك اليوم
خالد: ابخير الحمد لله .. وايد احسن عن امس
جاسم: زين زين.. الزينه تراها وايد متوترة وخايفه.. ان كان مزاجك زفت غيره
خالد: أي زفت الا انتظرها من الساعه 4 الفير 
جاسم: صج والله
خالد: أي والله .. الا وينها .. لا يكون....
جاسم: لا لا يات .. يابتني وياها بس برع تتكلم ويا النرس وتعطيها اغراض لك
خالد يبتسم: حبيبتي والله .. 
جاسم: يا عيني .. 
دخلت قُمر ..والاثنين التفتوا لها.. فتحت عيونها على اخر وحست انهم كانوا يتكلمون عنها.. تطالع جاسم واخيرا عيونها راحت عليه.. خالد.. عيونها التصقت بعيونه.. يطالعها من فوق لتحت واهي بعد تطالعه من راسه لريله.. نظرته عجيبه وكانه اول مرة يشوفها.. بس امبين عليه احسن عن امس بوايد.. خالد ما شال عيونه عن قُمر.. يحليلها.. حبيبتي والله.. بس باين عليها تعبانه.. هالات سوده عند عيونها وتبين اضعف عن قبل.. ولا الاسود مسويها جذي.. بس بعد حلوة.. عيونها الساحرة ولا خدودها المورده ..تحسف على جاسم الموجود.. جان زين ما كان هني والا ترحيبه بقُمر راح يكون ثاني
قُمر بحيا وقلب خافق: شخبارك خالد
خالد: تمام .. بشوفتج
استحت: الله يخليك .. امبين ان صحتك احسن اليوم
خالد: ما قلت لج .. بشوفتج
جاسم حس ان قُمر بتحترق مكانها : انزين انا بروح شوي وبرد .. 
مشى شوي
قُمر يودته: وين رايح
جاسم: بروح عندي شغل مااقدر اقولج عنه!
قُمر: وتخليني بروحي 
جاسم : وين بروحج انتي ويا ريلج .. خليني زين .. دلاعه بنات.
راح جاسم وظلت قُمر مكانها ..ما تقدر تروح عند خالد ولا تقدر تطلع.. يطالعها بنظرات غريبه.. يحسها خجلانه ..وكانها تشوفه لاول مرة.. اهو نفسه يحس ان يشوف قُمر لاول مرة.. خلابه.. تمتلك القلب كله.. بس علامها واقفه هناك.. ليش ما تتجدم اكثر.
خالد بمرح: تدرين من امس لليوم وانا اطالع المكان اللي انتي واقفه فيه.. حسيت ان فيه شي غير عن الاماكن 
قُمر تطالع المكان ببراءة: مافيه شي .. عادي
خالد: هههههههههههههههههههههههههههههههه
ضحك خالد وشكله كان روعه.. صج تعبان بس ضحكته ردته لسنوات ورى عمره.. بين صغير.. ووسيم بشكل فظيع.. ضحكت له بالمقابل
باستغراب: علامك.
خالد واهو يمسح عيونه: مافيني شي.. سلامتج
قُمر حست بالثلج يذوب شوي شوي بينها وبين خالد.. وراحت لعنده شوي.. قعدت على الكرسي اللي يمه واهي تطالعه بحنان
خالد: شخبارج قُمر
قُمر وعيونها بالارض: تمام
خالد يطل عليها من تحت: متاكده
قُمر رفعت راسه له.. شقول لك يعني ..اخبرك باللي قلبي يفكر فيه : ايه متاكده..
خالد: زين ... ممكن طلب قُمر.
قُمر :عيوني .
خالد: سلامه عيونج .. اظافري..
قُمر تبتسم: ان شالله.. 
قامت عشان تروح للنرس تاخذ منها الاغراض
خالد: وين رايحه
قُمر : بروح للنرس عشان اخذ منها الاغراض
خالد: اذا فيها طلعه بس خلاص لين ردينا البيت
قُمر: بس النرس هني...
خالد: لا بس خلاص ..ماله داعي .. قعدي وياي .. 
قُمر: على راحتك...
قعدت قُمر ويا خالد ساكته ما تدري شنو تقول ..وخالد بالمثل.. يحس قُمر متغيرة عن فينيسيا.. وشكلها بعد مو زعلانه للحين.. قُمر كانت تفكر في خالد.. مرتاح حيل.. ان شالله دوم مو يوم.. 
قُمر: قال لك الدكتور متى تقدر تطلع من هني 
خالد: لا ما قال لي .. اصلا للحين ماياتي .. الساعه للحين 8:30
قُمر بحيا: شكلنا يينا مبجر
خالد: احسن.. اصلا انا ناطرج من الساعه 4 الفير.. 
قُمر اندهشت .. ليش ينتظرها: ليش؟
خالد: ببالج ليش انتظرج؟ عشان اشوفج .. (مسك يدها) وحشتيني قُمر .. وحشتيني حيل!!!!
قُمر ذابت روحها بيد خالد ..ليش يسوي لها جذي.. ماله داعي يكون ممتن لها بهاذي الطريقه اللي سوته يسويه أي شخص.. سحبت يدها من يده وخلتها بحظنها وابتسمت له ابتسامه كلها الم 
خالد باستغراب: علامج قُمر؟
قُمر: ولا شي .. (وترد تبتسم له وتسكت(
ظلوا على حالهم جذي.. السكوت والهدوء.. خالد يتسائل.. للحين قُمر تفكر بموضوع ندى.. ما قدرت تعرف الحقيقه من الجذب.. وليش هالنظرة بعيونها.. والله انها تهاوشني وتحقرني ارحم من هالنظرات اللي تذوب لها الروح ..
دخل جاسم: عندي لكم احلى خبر.. اجازتي بايطاليا بتطول.. بتظل هني لمده سبوعين تحت المعاينه وبعدين حنا شاخطينها رده لكويت الحريه
قُمر+خالد: سبوعين
خالد: انا توقعت اليوم نرد الكويت ولا غيره بعد انتظر سبوعين
جاسم: والله الدكتور قال جذي . وما يصير ترد الكويت وانت تعبان
خالد بعصبيه خفيفه: بس انا مو تعبان ابد .. 
دق عليه الم في بطنه سكته وظل يتالم واهو يغمض عيونه.. قُمر يودت يده 
جاسم: شفت شلون.. وتقول مو متعور ..خلك تصحى ولو شوي وبعدين انا اللي بشتري لك طيارة وبردك الكويت..
خالد يسند راسه على الفراش: الله يعيني ليما ارد .. 
هدأ شوي ويد قُمر تنسحب من يده.. فتح عيونه على خفيف يطالعها وشافها ساكته وسكت عنها.. ماله بارض يتسائل ويفكر لانه خلاص مزاجه تعكر.. بيظل بايطاليا اكثر.. وين ما ندى يمكن تكون موجوده وتيي مرة ثانيه وخلاص.. تهدم حياته كلها.. حاول يسترخي وشوي شوي هدى بس ظلت عيونه مسكرة ..قُمر حست ان خالد تضايج يوم عرف انه ما بيرد الكويت.. ليش يبي يرد بهاذي السرعه.. لا يكون بس مواعدها هناك بعد.. اوووووف يا ربي لمتى بظل افكر بهاذا الشي ..
خالد فكر مرة وحده: تعال .. انا ما صليت الفير.. ولا العشا؟
قُمر: تبي تتيدد؟؟
خالد: أي .. جاسم ييب لي ماي عشان اتيدد واصلي
قُمر انحبطت .. ليش طلب من جاسم وما طلبه مني .. 
جاسم :ان شالله .. 
راح جاسم داخل الحمام وياب معاه ماي وقعد خالد يتيدد بشكل خفيف وطلعت له قُمر شي يسجد عليه من جنطتها وبدى صلاه واهو قعود.. قُمر سكتت وجاسم بعد.. تذكرت القرآن وطلعت تييبه من عند الممرضه ..خالد فرغ من فرض العشا قضاء وعصب زود من روحه قُمر.. بستين داهيه.. سمى بالرحمن وصلى فرض الفير.. دخلت قُمر واهو يسلم ومعاها القرأن ومن دون ما يطالعها
خالد بحقارة: ما تقدرين تنتظرين دقيقه انشغل فيها الا وتطلعين 
قُمر: ما رحت مكان بس يبت..
قاطعها خالد: بس بس لا تبدينها علينا بجي ومناحه ..
قُمر انقهرت من اسلوب خالد وياها بس ما ردت عليه 
جاسم: علامك خالد؟
خالد بعصبيه : مافيني شي .. تسمحون تطلعون .. ابي ارتاح شويه ..
جاسم توه بيتكلم بس قُمر مسكته عشان يسكت عنه وراحت تاخذ جنطتها من جنب خالد واهو يطالعها بنص عيون وبنظرة انتقاميه وكانه يبي يذبحها على برودها.. خافت منه وطلعت بسرعه ويا جاسم وظل خالد لروحه بالدار.. يفكر شكثر اهو حقير وتافه على الحركات اللي تطلع منه.. سكت شوي وقعد يسبح ويتحمد في الله ليما اخذه الرقاد ورقد.. الساعه 9:30 دخل جاسم مرة ثانيه لخالد وشافه راقد.. اشر لقُمر انه راقد وراح لعندها
جاسم: يالله قُمر نرد البيت
قُمر: انت رد انا بقعد هني ..
جاسم: راقد شتسوين وياه .. وبصراحه ماابيه يناجرج ولا يقول لج شي جارح
قُمر تبتسم: انت اللي تقول هالكلام .. خلاص انا تعودت عليه .. وعلى مزاجه..
جاسم:علامج قُمر
قُمر: انا ادري سبب هالمزاج.. وبتكلم وياك عنه بعدين لين رديت تاخذني .. 
جاسم :يعني ما بتيين وياي
قُمر: لاعمي .. انت روح وانا بظل وياه هني .. 
جاسم: على راحتج .. دقي علي انزين .. 
قُمر: ان شالله .. 
جاسم: يالله مع السلامه
قُمر: الله يسلمك
راح جاسم وظلت قُمر لروحها بعرين الاسد.. دخلت الدار بهدوء وراحت يلست عنده يم الدريشه.. فتحت القران وقعدت تقرى بصوت خافت.. الخشوع عم المكان وخالد اللي كان راقد صحى بس ظل مسكر عيونه يسمع... قُمر وياي.. ما راحت .. ما راحت ..

 الجزء العاشر 
الفصل الأول
مر الاسبوعين بسرعه عكس ما توقعوا.. خالد ترخص قبلهم وظلوا يومين زياده يتشرون اخر الاغراض حق اللي نسوا يشترون لهم.. جاسم قعد اهو الثاني يتشرى اغراض حق نفسه وحق مرييم اللي ما قصرت بالطلبات.. بعد بس قُمر اخذت منه هالمهمه وقعدت تشتري لها احلى الاغراض.. اشترت لارفيجاتها ولصديقاتها.. ومثل كل مرة تشتري شي لخالد.. سمعت عن طريق الغلط ان عيد ميلاده جريب.. وعشان تهديه شي شرت له ساعه فخمه ماركه روليكس فضيه اللون ..قعدت تتمنظر فيها واهي سرحانه.. تتخيل موقف ثاني.. بعيد عن الواقع واهي تهدي خالد االساعه بمنتهى الرومانسيه.. عشى حالم وجو شاعري واخر العشا تهديه الساعه.. ومن بعدها يطلعون يتمشون باي مكان.. ولا احلى.. نست الحلم ووعت على الواقع المرير ..بس ما وقف قرارها انها تشتري الساعه وبالفعل شرتها.. ومن بعدها اختارت له ربطه حلوة انيقه سوده فيها رسم دواير لامعه شوي.. وخذت له بعد عطر اوبسيشن لكالفن كلاين .. وخلاص..التفتت بالمحل واهي تنتظر البايع يسوي حسابها الا وبنت تناديها
منايات: هلا والله بقُمر
قُمر مستعجبه: هلا بمنايات هلا
منايات: كويس ما نسيتييني
قُمر: وانا اقدر انساج 
توايهن البنات بكل محبه وكانهن ارفيجات من زمان
قُمر: والله صدفه حلوة
منايات : أي والله .. شخبارك يالغاليه
قُمر: ابخير الحمد لله .. وانتي شخبارج
منايات تتنهد: الحياه مستمرة وياي .. مع غياب الغاليه
قُمر: الله يرحمها
منايات : ويرحم الجميع .. الا قوليلي .. شخبارك .. للحين بايطاليا؟
قُمر: ايه .. بعد يومين بنرد الكويت.. وانتي
منايات: كنت برجع السعوديه قبل اسبوع .. بس لاقيت صحابي واقنعوني اني ابقى اكثر .. اتسلى وارد السعوديه ..
قُمر: خسارة .. لمتى بتظلين هني 
منايات: باكر راح ارد السعوديه .. تخيلي الحظ
قُمر: أي والله .. بس رب صدفه خير من الف ميعاد
منايات: بالفعل.. تتسوقين؟
قُمر تبتسم: ايه والله اخر الشروة حق اللي نسيناهم ..
منايات: واللهي ان كان على التشري انا خلاص اعلنت افلاسي غاليه حيل روما
قُمر: اييه والله هههههههههه انتي هني لحالج؟
منايات: لا والله وياي صحابي.. كاهم هناك 
تاشر منايات على مجموعه بنات وقُمر تطالع.. وانصدمت.. ندى ويا البنات.. وامبين ان ندى لاحظت قُمر.. واهي الثانيه انصدمت بعد.. جاسم يه لعند قُمر بس شاف بنت واقفه يمها لذا بعد شوي عنها بس لاحظ ان قُمر شوي مصدومه.. قعد يطالع اللي تطالعه وشاف.. ندى هني.. يا ساتر.. شناويه هالبنت.. ندى اول ما شافت قُمر رد الحقد وياها.. وراحت لعندها.. قُمر تطالعها واهي تبي تشرد بس ما قدرت 
اول ما وصلت ندى لعند منايات: اعرفك يا قُمر على صحبتي الغاليه .. ندى.
قُمر تطالع منايات.. صاحبتج الغاليه.. اكثر انسانه اكرهها بحياتي تطلع اغلى ارفيجه لج ..تمت قُمر تطالعها بنظرة عدم تصديق 
ندى وكانها ما تعرف قُمر : قوة قُمر.. شخبارج
قُمر:................. ابخير
منايات: ندى مثلك كويتيه .. بس تعيش بلندن ويا امها .. صدفه حلوة
قُمر بالم فظيع: يا مكثرها.. عن اذنج منايات لازم اخليج اللحين مستعيله 
ندى تتلفت تشوف ان كان خالد وياها ولا لاء .. ماكان خالد . كان واحد يشابه خالد شوي بس ما تذكرت من اهو.. 
منايات: يالله قُمر .. ان نزلت الكويت ان شالله اعمل لك تلفون .. عندك خط ..
قُمر: .... انتي عطيني رقمج وانا اللي بدق عليج .. 
منايات: كويس 
منايات قعدت تكتب رقمها لقُمر اللي ما شالت عيونها عن ندى اللي من حقارتها قامت تكلم قُمر
ندى: سياحه قُمر؟
قُمر بخوف: ..... أي
ندى: بروحج ولا ويا الاهل 
منايات: ويا زوجها .. صح؟
قُمر:......... أي صح
ندى تاشر على جاسم: هاذا زوجج
قُمر حست بحقارتها .. من صجها ما تعرف من زوجي: لا .. مو زوجي 
منايات: هاك الرقم .. ولا تحرميني من صوتك .. 
قُمر: ان شالله .. اخليكن اللحين.. عن جد فرصه حلوة منايات..
منايات: ايه والله .. باي قُمر 
قُمر واهي تاخذ اغراضها: باي..
راحت عنهن قُمر واهي تحس بالموت وتبي تبجي .. مسكها جاسم اللي كمل حسابه وظل ينتظرها 
قُمر بهمس لعمها: طلعني من هني .
جاسم مر على ندى وطالعها بنظرة احتقار..جاسم دخل قُمر وظل اهو برع.. فرصه وسنحت له انه يكلم التعبانه ندى ويوقفها عند حدها.. قُمر مااعترضت على اللي يبيه عمها بالعكس راحت ويا غويليرمو وظل جاسم مكانه .. دخل المحل وراح لعند ندى
جاسم بكل غرور: ممكن كلمه اختي لو سمحتي
ندى التفتت له وشافت النظرة...: sure why not
راحت ندى ويا جاسم وخلت منايات والبنات مصدومات من حركتها .. طلع جاسم ويا ندى وراح لعند كوفي شوب جريب .. وقعدوا .. 
جاسم: على مااظن عندج فكرة انا شنو ابي اقول لج .. 
ندى واهي تبتسم ابتسامه خبيثة: وتدري شنو رأي بالموضوع
جاسم حس بمدى حقارتها : يا انسه ..اخلاقج مو اخلاق بنت محترمه مربيه تربيه سنعة من قبل اهلها .. انج تلاحقين واحد متزوج كان مستعد انه يوفر لج الحياه اللي انتي يمكن ما تتصورينها باحلامج وانتي بنفسج رفضتي هذا الشي 
ندى تقاطعه: مرة ثانيه للموضوع نفسه 
ويقاطعها جاسم واهو يكمل: لانج مو من مستوى انج تكونين زوجه لبن ظاحي
ندى تمت تطالعه بنظرة كلها شر: مو من مستواي.. انت اكيد جاسم .. مو؟
جاسم بغرور عمره ما حس فيه: بالنسبه لج .. جاسم بن ظاحي .. يا ندى.
ندى تذكرت كلم خالد عنه وشلون جاسم مغرور ومعتد بنفسه من جذي بدت تفكر بكلامها قبل لا تقوله
ندى: اهي كلمه وحده ماكو غيرها .. khalid is mine ومو بنت ظاحي اللي بتقدر تاخذه مني 
جاسم يبتسم: انتي ما عرفتي قُمر للحين
ندى: قُمر اللي ماعرفت ندى للحين .. انا نسفتها بفينيسيا .. وما باجي علي الا التشطيبات وقُمر خلاص تنتهي
جاسم حس بالكره تجاهها: انتي وايد شايفه في حالج
قامت ندى: انا بنت وتحب واحد من اربع سنين رافجته على الحلوة والمرة .. مو بنت تافهه مثل بنت اخوك اللي اتيي وتفرج امبيناتنا .. عن اذنك 
جاسم ظل مكانه وردت له ندى مرة ثانيه: أي ووصل رساله لخالد .. الكويت ولا ايطاليا.. انا راح اكون معاه .. بكل خطوة... bye
راحت ندى لكن كلامها ظل مكانه باذن جاسم.. ما تحرك ولا قال ولا كلمه.. لو قام لها جان طرقها بذاك الطراق اللي بينعش حياتها.. بس اهو صبر نفسه ولبس قناع البرود.. صج انك عمي يا خالد يوم حبيت هالحيه اللي اسمها ندى.. لكن وين عني يا بنت امج .. انت ماخليتج تكرهين حياتج .. انتي بس جربي تدخلين حياه قُمر مرة ثانيه.. ما تلومين الا نفسج .. 
قُمر ردت البيت واهي تعبانه حيل من شوفه ندى.. هزتها.. صج انها قويه.. وتمتلك قوة عجيبه ..يمكن من جذي خالد حبها.. لانها تبين قويه للناس.. قعدت على الكرسي واهي تسند راسها.. واول ما سكرت عيونها نزلت دموعها المحبوسه.. لمت حالها على الكرسي واهي تبجي بهدوء .. تحس بقله الحيله لانها بنت .. بنت صغيرة .. ما تقد تجابه مرة مثل ندى .. قاسيه وما عندها قلب وتقدر تحطمها بنظرة..
طلع خالد من المطبخ واهو يضحك ويا زينه وشاف قُمر قاعده واهي مغمضه عيونها .. راح لعندها واهو مستغرب
خالد بنعومه: قُمر ؟؟
قُمر انتبهت له: شصاير..
خالد : ما صاير شي سلامتج .. شفيج .. 
قُمر تطالع خالد وتتذكر ندى وقامت عنه: ما صاير شي 
راحت على الدري واهي تبجي من خاطر 
زينه: شوفيها ستي ..
خالد واهو حاير: ماادري.. 
راح وراها ... وصل الصاله وقُمر صكت باب دارها .. راح لعندها يطقه
خالد: قُمر .. علامج قُمر ..
قُمر من ورى الباب: مافيني شي ... روح عني ... مافيني شي 
كان صوتها حزين وكله بجي .. 
خالد حط يده على الباب وما سكت: قُمر .. علامج .. ما يصير مافيج شي .. انتي ما تبجين على شي تافه.. يالله قُمر فجي الباب
قُمر استغربت منه .. ماابيك تدخل : ماابي اشوفك .. ولا ابي اتكلم وياك .. فاهم
خالد احتار زود .. اشفيها بعد .. ما بغى انها شوي تنسى زعلها بوجود جاسم وكاهي ردت مثل قبل
خالد: قُمر حبيبتي .. علامج
جاسم من وراه: خالد.. تعال هني 
التفت له خالد وراح لعنده: علامها قُمر .. 
جاسم : تعال وياي تحت وبقول لك 
نزلوا الشباب تحت وقُمر بدارها.. فصخت عباتها والشيله وانسدحت على السرير واهي تبجي ..تحس بالكابه تسري فيها من كل طرف.. وتحس بالضعف.. وايد تغيرت.. صارت اهي والحزن نفس الشي.. كله تبجي والتفكير ذابحها.. كثر التفكير عطب حياتها.. وسكتت شوي ورقدت ... 
خالد : علامها قُمر
جاسم واهو يقعد: خالد .. قُمر شافت ندى اليوم بالمحل ..
انصدم خالد .. ندى للحين هني : منووووووو
جاسم: ندى ما غيرها .. قُمر شافت بنت تعرفها بالمحل والبنت طلعت ارفيجه ندى
خالد: أي بنت ...
جاسم: ماادري كانه اسمها منايات..ماتعرفها؟
قعد خالد يتذكر الاسم .. ما يعرف وحده اسمها منايات من ارفيجات ندى .. يعرف شيماء والعنقاء وريم ولانا بس ما يعرف منايات: مااعرفها ..
جاسم: الحقيرة ندى يات حذالها وقعدت تتحداها وتكلمها وقُمر فقدت اعصابها ورديتها البيت.. من جذي اهي تعبانه وايد 
خالد بدى فكه يتقرطع من الحمق: صج انها ........ وين شفتوها؟
جاسم: كانت بسنتر الديالوجي .. 
خالد: قوم وياي .. اذا للحين هناك اوريها 
جاسم: ماله داعي انا كلمتها ... وبدت مصرة على اللي براسها 
خالد : وشنو اللي براسها؟
جاسم: انها تردك لها 
خالد فقد اعصابه وصرخ: تخسي اهي واللي يابوها بنت الجلاب.. هيئتها ما تهزبت من ريال قبل.. 
جاسم يبتسم باستهزاء: اللي يشوفك يقول انك ما تحبها من اربع سنين
خالد يهدى: انا صج حبيتها.. حبيتها بعمى يا جاسم.. ما ادري شلون يعني فكرت اني اوجه لها أي نوع من المشاعر.. ماكانت جذي.. كانت هاديه وناعمه ولو ان فيها بعض الميول الحقيرة بس كانت عاديه ... لها عيوبها ولها ميزاتها .. شاللي غيرها
جاسم: الحب ..
خالد: انا هذا اللي قاهرني.. لو انا اللي رافضها يعني ببرر لها موقفها.. بس اهي اللي ارفضت اللي كنت بقدمه لها.. يعني مالها حق ترد لي مرة ثانيه
جاسم: والله انا احس البنت مو سويه .. ولا يفوتك بعد تقول لك انها راح تلحقك بكل مكان تروحه .. وياك وياك
خالد: هااااه .. خلني اشوفها بس .. والله بنسى اني مربى واني انسان عاقل وبطيح فيها طيحه 
جاسم: ههههههههههههههههههههههههه الله يهداك يا خالد .. 
خالد: لا يا جاسم .. ندى طافت حدها .. ولازم اوقفها انا .. قبل لا تتغلغل في حياتي اكثر.. لذا بنجدم الرحله وبنرد الكويت باجر
جاسم باحباط : مو يوم الخميس ؟
خالد: لا .. بنرد باجر .. انا وانت وقُمر
جاسم: وليش انا بعد
خالد: لاني مااوثق فيك.. بتعفس الديره على راسنا بيوم واحد.. ماادري شلون صبرت سبوعين
جاسم: اااااااااااااه .. من مالك قلبي وسلطان روحي
خالد : اووووووووووووووه نسيت ... ال احم اللولو
جاسم: ااااااااااخ .. احس ان الغوص رد مرة ثانيه بالكويت.. واني مثل البحار اللي ماله بحر وماله نصيب باللولو الزين
خالد: لا تقول جذي.. انت قدها وقدود بومحمد .. والله نسيت انك بن ظاحي
جاسم بنظرة سينمائيه: لا وانا عمك ما نسيت .. واول ما نرد الكويت.. بكلم ام خليل .. ومن بعد ليلتين ملجتي قايمه ..
خالد : هههههههههههههههههههههه الله عليك يا بو محمد .. 
جاسم: اااااااااه على عمري.. 

الفصل الثاني
-------------
بعد يوم بالكويت .. 
مريم : اوووووووووف يا نوفو انتي ما بتيين وياي منو بيي وياي بالله عليج
نوفه: هههههههه مريم علامج .. الا عزيمه ما يحتاي انيي
مريم : لا والله .. اقلج بيدخل عشان يشوفني ابي احد يقعد وياي وخبرج مقطوعه من شيره.. 
نوفه:ههههههههههههههههههههه مريوم شنو مقطوعه من شيرة ويا ويهج .. انزين لا تحاتين بييج بس بييب وياي بنات خالتي 
مريم: اكيد .. ولا عاد هاذي شيخه والله انها عجبتي وايد .. 
نوفه: اولهن شيخوه .. الا اقلج ..قُمر وخالد متى بيردون؟
مريم: بعد باجر .. وعمي جاسم بعد بيرد بهذاك الوقت
نوفه: عجيبه عمي ليش مسافر
مريم: ماادري خلي قال لي انه مسافر السعوديه وتعرفين خليل ما يقول كلمه وحده من دون ما يتغشمر وما فهمت له كلمه وحده.
نوفه: هههههههههههههههههههه فديته ولد عمي والله حليله .. يالله اخليج الحين بتصلل في خالتي عشان اخبرها .. 
مريم: بايات كول .... 
سكرت نوفه عن مريم واتصلت في بيت خالتها ..ناصر كان قاعد بالصاله من بعد الغدى ويا ابوه ويسولفون .. رن التلفون ورد على التلفون..
ناصر: الو
نوفه دق قلبها: السلام عليكم ورحمه الله
ناصر : وعليكم السلام والرحمه . نعم.
نوفه: الله ينعم عليك اهني خالتي 
ناصر دق قلبه: من وياي؟
نوفه: اشعليك ناد خالتي ..
ناصر: انتي نوفه ؟؟
نوفه تورطت .. صج حمار نصور ليش يسوي جذي: أي اقصد لا انا مروة 
ناصر عرفها انها نوفه: هلا والله بمعاليق قلبي 
نوفه ماتت من الحيا: هلا فيك ناصر .. شلون عرفتني
ناصر: نبض قلبي زاد علي وقلت اهي اهي .. شخبارج الغاليه
نوفه: بخير.. وانت
ناصر: بخير بسماع صوتج .. 
نوفه: وين خالتي ..
ناصر: نظر عيني راقده خالتج .. تبين شي .. 
نوفه: لا بس بغيت اخبرها ان قُمر بترد باجر وبنفس الوقت عزيمه ملجه بنت عمي مريم بتصير ونبيكم اتيون وتخلون الفرحه فرحتين ..
ناصر: ما طلبتي يا حياتي .. باجر من الصبح احنه عندكم
نزلت شيخه ومبين عليها صاحيه من الرقاد من كشتها.. شافت ناصر شوي وياكل التلفون
شيخه: خل التلفون لا تاكله شنو خلص اكل البيت..
نوفه: هههههههههه شيخوه هاذي
ناصر باشمئزاز : منو غيرها ام كشه .. 
نوفه: انزين خبر خالتي ويالله مع السلامه
ناصر: وين وين .. ما صار تكلمت شي
شيخه : منو اللي متصله.. (تسحب يد ناصر عن السماعه) من انتي؟؟
ناصر يدزها بعيد: ذلفي لا بارج الله فيج .. الو .. الو ... سدت الخط زين جذي
شيخه : ههههههههههههههههههههههههههه وايد زين 
ابو ناصر :اوووووش يا بنت
شيخه: بنت.. شنو بنت .. انا بنت.
بو ناصر: والله بصوتج هاذا ما تبينين بنت من ولد
ناصر بعصبيه: انتي ليش جذي رقله ووايد حمارة
شيخه : وايد حمارة .. هيه انت لا اللحين طراق ..
ناصر: جب شيخو والله الا اذبحج اللحين
دزها وشوي راحت لعند ابوها وطاحت على ريله : يوبا طالع هاذا
بوناصر عصب: علامكم انتو الفار والقطو ما تسكتون الناس ظهر تبي ترتاح وانتو ماكو راحه وياكم ..
شيخه ظلت مكانها على ريل ابوها وتمسح عليه: يوبا علامك لا تعصب
بو ناصر دزها اهو الثاني: كله منج انتي يا الرقله ما تستكين اخوج يتكلم بالتلفون وانتي بكشتج تصارخين عليه ..
شيخه: يوبا ... انا ماقصدت بشي والله نصور بعد وايد دلوع ...توجه كلامها لناصر... طالع على من انت .. مو ابوي ابوي ما يتدلع
ناصر: بوريج الدلع اللحين 
الا ام ناصر نازله : علامكم يا عيال قالبين البيت فوق تحت ... 
بو ناصر: هاذي بنتج المصبنجيه والله انها ما تيوز دوم تتحارب ويا اخوها
شيخه: ها بدر باين تبي تتهاوش وياي
قام لها بو ناصر: بدر بعينج
ما خلته يكمل وراحت حظنته ومسرع ما طفت حمقه بابتسامه واهو يطقها خفيف على راسها: والله انج حمارة .. واحلى حمارة
شيخه : يا بعد عيني يا شيخ المصابيح ياحلو الحمارة بحلج لو كان نصور اللي قايلها شليت بلاعيمه 
ناصر يشد شعرها واهو يضحك: ناصر اصغر عيالج 
ردت شيخه عن ابوها ولمت اخوها الثاني: يعلني فداك يا روح انيسه والله اني احبك حيل .. ههههههههه ياي شقارة كله رياييل
ناصر يباعدها: سود الله حظج يالباهته تموت على الرياييل
بو ناصر: عيب عليك ناصر اختك لاتقول لها جذي
شيخه: خله يوبا... والله من حقي احب الرياييل ان كنت انت واهو منهم يعلني فداكم يا ربي .. نوفو المتصله؟
ناصر: أي يمه مريم بنت ابراهيم عازمتج على عزيمه ملجتها باجر ومرة وحده رده قُمر من السفر 
بو ناصر: بعد بيت بن ظاحي
ام ناصر تتجاهل كلام ريلها: ان شالله باجر من الصبح احنه عندهم 
بو ناصر: واللي يقول ماكو؟
ام ناصر: الله يهديك يا بو ناصر لمتى يعني حرام هاذا الرحم واحنه اللي نسويه مخالف لامر الله
بوناصر: انتي ناسيه من بعد ببو سعود شقالوا لنا 
ام ناصر: المسامح كريم الله يسامح يا بو ناصر شعبالك انت البشر وصدقني لو ترد لهم بتشوف شي غير عن اللي تتوقعه
بوناصر: انتي تبيين تروحين روحي .. لكن انا ماانسى كلمه ابراهيم ما دام راسي يشم الهوا
شيخه: خشمك براسك يوبا
ناصر ير اخته لفوق: انتي ما تيوزين .. شنسوي فيج يعني .. 
نورة اللي كانت تسمع اغنيه عبد الرب ادريس المفضله لها : الحفل : كانت سرحانه واهي ناشرة شعرها القصير على وسادتها واهي سرحانه بفكرها .. تتذكر خليل اخو خالد اللي شافته .. مريم قالت لها انه متزوج ومرته حامل وبتولد بعد جم من شهر .. وايد عجبها .. ما تدري ليش .. مع انه وايد جبير عليها ب13 سنه .. دخل قلبها من دون استئذان.. قعدت تضحك واهي تهز راسها: صج ينيت احب ريال معرس هههههههههههه .. 
دخل ناصر دار نورة واهو يشد شعر شيخه
شيخه: خل شعري لا اخلخل ظروسك اللحين
ناصر يضحك: مافيج خير ويا ويهج ياليحه
نورة: ههههههههههه علامكم انتو توم وجيري كله مناجر
شيخه تفج روحها من ناصر وتدزه: ما تشوفين عاشق الغفله اخوج والله ما يصير اقل له كلمه الا وير شعري ..(تدزه) حمار
ناصر : هااا شيخوه ما كفاج
نورة: اووووووووص قولولي .. شصاير.. 
شيخه تصفق من الوناسه: بنروح بيت خالتي ام خليفه باجر من الصبح
نورة: حلفوووووووووووووووووو اقوم اتصل في نوفو
ناصر قعد على السرير: أي قومي اتصلي فيها 
نورة: أي بعد ما تطلع انت .. 
ناصر انحبط: افا نورة 
شيخه : هههههههههه طاع ويهه هذا هههههههههه انت من صجك ما تستحي انت ما تعرف ان نوفو وايد محترمه وما تحب هالسوالف ويالله اطلع بره خلنا نتفق على الاشياء ويا بنت عمنا
نورة: أي اشياء
شيخه: اوووووص انتي يالله نصور برع
ناصر واهو يطلع: امحق من بنات صج مال فقر
شيخه : يالله out out خلنا ناخذ راحتنا 
طلع ناصر وشيخه طبت على نورو: اتصلي في بيت خالتي 
نورة: ليش بتصل على رقم نوفو
شيخه : ويهج اتصلي في البيت ... 
نورة: وليش بالله
شيخه: هاا.. ولاشي .. بس تكفين اتصلي في البيت
نورو: يا ويلي ويلاه منج انتي يالشيطانه صج من تحت السواهي دواهي .. بس تدرين خلينا نتصل 
واتصلت نورة في البيت .. طلال كان بيطلع من البيت عشان يروح الدوام الثاني .. ورن التلفون .. راح يرد عليه ونورة وشيخه يتهاوشون عليه وشيخه خذت التلفون 
طلال: الو
شيخه : وخري زين .... الو 
طلال استغرب: نعم؟
شيخه تعدل من صوتها : السلام عليكم ورحمه الله 
طلال: وعليكم السلام والرحمه خير ..
شيخه: الخير بويهك يا راعي المرسدس
طلال : هههههههه من وياي..
شيخه: افا ... ما عرفتني .. وياك شيخه المصابيح .. 
طلال: اوه اوه اوه هلا واللله السموحه يالغاليه ماعرفناج هلا والله بشيخه المصباح
شيخه بغرور: هلا فيك يا بن ظاحي .. شخباركم شعلومكم
طلال: أبخير الحمد لله انتو شخباركم
شيخه: الاهل ابخير ويسلمون عليكم وانا بعد تمام اسال عنكم قاطعينا ما تسالون 
طلال: المشاغل زادت بعرس بنت عمي وقُمر بترد باجر بعد بس ان طفتوا عن العقل ما رحتوا عن القلب.. 
شيخه استخفت من كلام طلال : وانتوا بعد .. يالله طلال مدت يدك
طلال: خهههههههههههههههههه ليش 
شيخه: شنو ليش بنييكم باجر ان شالله وبصراحه نبي فلوس البانزين وماجله الطريج
طلال: هههههههههههههههههههه بنت خالتي الله يهديج بس انتو صرفوا اللي عندكم ولين وصلتوا تلاقون اللي تبونه
شيخه: كل شي ؟؟ حتى السنكرز .
طلال: هههههههههههههههههههه ما تنسين شي انتي
شيخه: وين انسى .. ماانسى الظروس الطايحه ولا السنكرز ولا العلوج اللي يتلصق بشعري .. 
طلال: هههههههههههههههههههههههههههههههههههه يا شيخه الله يهديج بس المسامح كريم
شيخه: وانا مو كريمه .. انزين لكن انا بطلع كل هذا من عيونك يوم إلى انييكم
طلال: زارتنا البركه والله واوامرج مطاعه ان شالله.. شيخه بغيت استسمح منج على ذيج المرة
شيخه انحرجت واهي تتذكر: ايه زين ذكرتني عشان تزيد الطلبات
طلال: ههههههههههههههههههه الله عليج تامرين امر انتي يالغاليه
شيخه: فديتني هههههههههه يالله .. في وداعه الله
طلال: لا خلج والله وناسه السوالف وياج
شيخه: من قال اصلا الدقيقه ب10 دينار وياك والعداد للحين يشتغل
طلال: بل بل عليج كله حياتج قلوس .. 
شيخه: مصباحه موو ان ما فكرت بالفلوس افكر في شنو 
طلال: ههههههههههههههههههه وانتي الصاجه يالله بنت الخاله تامرين بشي
شيخه: سلامه راسك يالشيبه
طلال: ههههههههههههههههههههههههههههههه الله يسلمج 
شيخه: يالله في وداعه الله 
طلال: ههههههههههههههههه في حفظ الرحمن .. 
سكرت شيخه عن طلال اللي ظل يضحك على سوالفها .. وقعد يتذكرها يوم يشوفها .. ما فارجت خياله ولا تفكيره من ما شافها .. واذا بغى ينسى همه ويا وسيمه يتذكر سوالفها .. اااااااه يا وسيمه .. ماادري شسوي وياج.. طلال من بعد ذيج الليله كلم ابوه عن وسيمه بس ابوه رداه لانه للحين صغير وما كون مستقبله بس اهو كلم ام وسيمه عنها وام وسيمه ما ردت عليه جواب يطمن واهو من يومها وما يكلم وسيمه لان امها سحبت منها التلفون وسفرتها وياها العمرة من سبوع ونص .. يحس بالمرارة تسري بعروقه .. بيخسر وسيمه وبيخسر حبه الكبير.. شالحل يا ربي.. لو وسيمه عندها ابو جانزين ما عندها الا هالاخو الحقير.. عدل شماغه وطلع من البيت . .الا وتلفونه يرن 
طلال بالسيارة: الوو
قُمر: هلا والله بالغالي
طلال بفرحه: قمووووووووووووووووووووووووووووور 
قُمر: ههههههههههههه هلا طلال شخبارك حبيبي
طلال: ابخير يالغاليه .. تعالي رقمج رقم عمي ... 
قُمر: احنه بالكويت تونا واصلين ..
طلال: لاااااااااااا تقولين وينكم في بيت عمي .؟
قُمر: لا حبيبي احنه بالمطار.. 
طلال: لاااااااااا مش ممكن ما بصدئ
قُمر: ههههههههه سدئ سدئ ههههههههههههه
طلال: اللحين يايكم .. 
قُمر: هلا فيك بس لا تعلم احد .. 
طلال: افا عليج ما طلبتي يا قُمر بن ظاحي مسافه الدرب وانا عندكم 
قُمر: يالله مع السلامه
طلال: الله يسلمج يالغاليه .. 
وراح طلال المطار لهم.. جاسم مشى عنهم بسرعه عشان لا يشك احد فيه .. ظلت قُمر ويا خالد واهي ناسيه كل اللي صار امبيناتهم وفرحانه حيل لانها ردت الكويت ويا خالد.. حتى اهو وايد مرتاح شل الجبس البارحه بالليل مع انه يده شوي تالمه بس تحمل .. ما دخن من سبوعين وياكل زين .. وكان لابس دشداشه ومحلو زياده بشكل جسمه من بعد ما فقد شويه من وزنه.. 
بعد 00:15 ساعه طلال كان عندهم وتوايهو اهو وخالد ولم قُمر على خفيف لانه وايد يعزها وظل ماسك فيها وخالد بيموت من الغيره منه ..
طول الوقت وطلال يسولف ويا قُمر وخالد اهو اللي يسوق وميت من القهر على طلال الفاضي يه وقعد يهذر وياها ..خبرها عن بيت خالتها وانهم تصالحوا وياهم وفرحت وايد على الشي وبعد فرحت زود على زيارتهم باجر .. واخيرا وصلو بيت بو خليل .. قُمر نزلت واهي متغشيه عن الشمس الحاميه.. كانت لابسه العبايه الطقم والخواتم اللي عطاها اياها عمها وعمتها .. قُمر راحت لااراديا يم خالد من التوتر اللي فيها واهو ضمها بيده ودخلوا البيت.. مريم كانت قاعده بالصاله اهي ووضحه زوجه خليل ومعاهن خليل واهو بعد محني شعره على البرود 
مريم شافت خالد وشهقت: خاااااااااااااالد 
وضحه انتبهت وقامت بسرعه.. دخل طلال من بعد قُمر وخالد ومريم الثانيه شردت بعد وظل خليل مكانه .. مفتشل جدام حرمه اخوه واهو محني راسه
خليل: هلا هلا حمد لله على السلامه 
توايهو الاخوان وخالد يتكركر من الضحك على خليل
خالد : الله يسلم عمرك بو ابراهيم شخبارك شلونك
خليل حس ان اخوه يتغشمر عليه: ههههههه فوق النخل بو وليد .. بس ماكو شغل احني راسي مثل الحريم ههههههههههه ... شلونج بدرة اوه قُمر والله نور بيتنا بييتج
قُمر بحيا: الله يخليك النور نورك بو ابراهيم .. 
خليل: انتوا قعدوا وانا بروح اشيل هالمصخرة ... 
طلال كان ناقع من الضحك على خليل ويتلمس في شعره
خليل: خله عنك علامك انت عبيث جذي
طلال: ههههههههههههههههههه يا ريال محني راسك صج مو صاحي 
خليل: لا عيل اخليه شايب وانا للحين شباب والله محد شيبني الا انت وخلود وجسوم يوم صغار ولا نسيتو من كان فرسكم 
خالد : هههههههههههههههههههههه الخير والعافيه فيك يا بو ابراهيم وما عليك من طلال من حقك تحافظ على شبابك بس لو سمحت شنو الخلطه؟
خليل: ودي والله بس مريم محلفتني مااعلم احد هههههههههههه
خالد نقع من الضحك ويا طلال 
خليل يمثل بالزعل: بس بروح عنكم يوم اللي تخلصون ضحك نادوني 
قُمر: ما عليك منهم اخوي والله عجايب الحنه .. خوش مسح .. 
خليل: الله يخليج يا قُمر محد يعرف غيرج تعالي هني اعلمج ماابي هالمطافيق يدرون
قُمر راحت لعنده واهي متونسه حيل
خليل بهمس: انا خذيت احسن خاشوقه من المطبخ ومسحت فيها الحنه بس لا تخبرين امي 
قُمر: هههههههههههههههههههههه ان شالله .. سرك في بير
خليل يبتسم: هلا والله فيكم منورين .. 
شوي الا ومريم نازله ومعاها امها .. 
ام خليل اول من لوت عليه اهي قُمر : فديت القُمر نظر عيني شلونج شخبارج 
قُمر وام خليل توايهن : هلا فيج خالتي ابخير بشوفتج 
ام خليل: حبيبتي والله .. علامج مختفيه ومخلصه .. 
راحت عند خالد واستلمته تبويس وحظن 
خليل: بروح حق وضوحي تحظني وتبوسني .. 
خالد ضحك على اخوه: هلا يمه حبيبتي شخبارج وحشتيني حيل
ام خليل بعتب: امبين .. كل يوم تتصل وكل يوم تسال عن امك المسيجينه
خالد: بعد يمه كل وحده لها حقها (يطالع قُمر اللي اختبص لونها (
ام خليل: تستاهل الزينه تستاهل .. عسى استانستو
خالد يطالع قُمر من قلب بنظرة عشق: وايد .. 
قُمر حز بقلبها .. فعلى الاالام اللي مرو فيها فهي تمر باحلى مرحله بحيااتها .. الحب لخالد .. ومن صج.. ياتها اوقات فرحت فيها .. 
مريم تحظن قُمر: أي عسى حاملين وياكم الاخبار الزينه .. (تغمز لقُمر اللي استحت (
خالد يطالع مريم بنظرة لؤم على اللي قالته: والله مو شغلج ياام لسانين .. ماتشوفين روحج يالعروس
مريم: اييييييييه لازم اتذكروني كل مرة خلوني انسى شوي ان بخليكم كلكم وبروح بيت ريلي 
طلال يمثل مثل مريم: هئ هئ أي لا تذكروني ههههههههههههه
الكل ضحك على مريم وطلال.. 
خالد : .. طلال الله يخليك تعال طلع وياي الاغراض.. 
طلال : خلك انا بطلعهم .. 
طلع طلال يطلع الاغراض وظلت قُمر حايرة ومتوترة .. راح تكون ويا خالد بدار وحده . .يا ربي شهالمعضله .. اصبر روحي شلون .. مو مثل ايطاليا هني الكل يطالعنا.. قعد خالد ويا امه ومريم خذت قُمر لدارها .. اول ما وصلن البنات مريم قامت تطلع لحن بحلجها : دن دن دن دن داداداا اااا ههههههههههه 
قُمر باحراج : يالله مريم لا تسوين جذي
مريم: ههههههههه ماادري علامج مختبصه اللي يقولون اول مرة تقعدين ويا خالد بدار وحده
قُمر سكتت .. ودخلت الدار .. شافتها غير عن اخر مرة .. فخمه بشكل فظيع .. السرير ضخم ملكي بو عواميد .. الستاير جبيرة وورديه محففه بزيج ذهبي وحاشيتها مزهرة بورود .. زاويه فيها نوع غرفه للملابس وشافت ان كاس الكريستال اللي كان فيه ورد زايد مفضى بس داخله شمعه ورديه والغرفه مبخرة على امل انهم باجر بيوصلون ..
مريم: الحمد لله ان امي اليوم بخرتها قبل لا تيون والله مفاجاه حلوة قُمر
قُمر بابتسام: انتي الاحلى يا العروس.. ألف مبروك مريم
مريم تبتسم بغصه: وحده غيري لازم تفرح بهذا الشي لاني مو صغيرة للحين وعمري 22 سنه بس هالزواج مو عاجبني حيل
قُمر: مثلي .. بس يا مريم راح تكتشفين اشياء عجيبه بالزواج وانتي ماتدرين عن زوجج شي .. انا ظليت شهر ونص وانا احاول اكتشف خالد وما قدرت اشوف الا الشوي منه .. 
مريم: عيني على الحب .. ها قمور حبيتي اخوي
قُمر استحت ونزلت راسها .. مو بس احبه الا اموت فيه .. اعشق ثراه وهواه .. بس اهو ما يحبني .. 
مريم: يااااااااااااااااااااي خليني اتصل في نوفه ومروة عشان ايون
قُمر: لا خليها مفاجاه .. الليله انا وخالد بنروح لهم بالليل
مريم: هيييييييييييييييه حبيبتي على راحتج.. اخليج اللحين .. 
قُمر: ماكو حمام هني 
مريم واهي تطلع : بلى بغرفه التبديل .. 
قُمر: شكرا
مريم: العفو حبيبتي ولو.. نورتي دارج..
طلعت مريم وخلت قُمر لحالها.. باي دقيقه خالد بيركب.. وبتضطر انها تجابله بمكان واحد .. يا ربي شهالحياه.. والله بلوة.. فتحت الكبت وخذت لها بيجاما من بيجاماتهه وراحت الحمام .. الحمام نفسه كان كبير وحست ان دارهم مشابه للجناح اللي بفينيسيا .. اللي ناقصه الدار اهي المزهريه .. فصخت عباتها وشيلتها وراحت تاخذ لها شاور.. بعد خمس دقايق من روحتها خالد صعد الدار.. واهو حامل الاغراض.. شوي شوي يدخل الاغراض اللي شارينها واكو جنطه خاصه في بيت عايله قُمر.. وعايلته ورفيجاتها ..ما يدري ان هداياه بجنطتها..كمل كل الاغراض واهو يتنفس بصعوبه.. للحين يحس بشويه الم بمعدته بس من يوم واضب على الدوى وترك التدخين حالته صارت احسن الا انه للحين يتحسس من بعض الاكلات.. ويشرب لبن وايد 
انسدح على عبايه قُمر بس قام مرة ثانيه وشالها من تحته.. قعد يمرر شيلتها ويشم ريحتها الحلوة.. يتذكر الشال الوردي اللي خذاه.. ما يبيها تشوفه عنده.. قام وفتح جنطته الصغيرة وطلعه ويا طلعه قُمر من الحمام ومن العيله خذاه وحطاه بمخباته .. والتفت لقُمر ..قُمر انتفضت يوم شافته بس ردت طبيعيه ولو الخجل اللي فيها .. خالد يطالعها بنظرات الياهل اللي سرق شي.. حست قُمر ان فيه شي .. 
قُمر: في شي؟
خالد يبتسم: ولا شي.. سلامتج .. 
ابتسمت له قُمر بالمقابل وراحت عند المنظرة.. تجفف شعرها وتسحيه وخالد يطالعها.. راح لعندها اخذ من يدها البروش .. تمت تطالعه 
خالد: ابي اسحيه انا بدالج .. 
قُمر بحيا: اوكيه .. بس عدال شوي
خالد : ولا يهمج .. 
وسحب له كرسي بالدار وقعد عليه وراها وقعد يسحي شعرها شوي شوي.. قُمر تحس انه وايد مخفف من يده .. وقعد يغني واهو يسحي شعرها.. تبي تحبس ضحكتها بس ما تقدر .. ملامح ويهه تبين وكانه يسوي عمليه جراحيه .. اخيرا يوم خلص ابتسم ابتسامه جبيرة : فوولا
قُمر: ههههههههههههههههههههههههههههههههههههههههههههههههههههههههههههههههههه
خالد يطالعها باستغراب: علامج .. 
قُمر: هههههههههههههههههههه ولا شي 
خالد: ههههههههه لا صج علامج تضحكين .. عليي
قُمر: لا مو عليك ههههههههههههههههههه
قعدت قُمر تدمع من الضحك وخالد يطالعها باستغراب ويضحك ويوم حسها مصختها تغيرت ملامحه وطلع من الدار.. قُمر انصدمت ..بس تمت تضحك عليه.. يحليله.. احبه وربي احبه .. لبست لها كندورة اماراتيه مخور .. ونزلت تحت .. والشال على جتفها .. شافت خالد منسدح على ريل امه واهي تمسح على راسه.. حست بالحنان له ولكن بالغيرة .. كله وياامه .. راحت يلست يم خالتها واهي تطالع خالد .. شم عطرها ولكن ما فتح عيونه.. تضحك علي .. شايفتني سبالها تضحك علي ..اوريج يالمغرورة 
ظلت قُمر تسولف ويا خالتها عن اشياء وايد وبعد نص ساعه تثاوبت 
خالتها: قومي رقدي يمه قعدتج يمكن من الصبح .. روحي ارتاحي لج شوي .
قُمر: ان شالله خالتي.. 
ام خليل: وخذي وياج خالد بعد مرة وحده.. 
خالد واهو مغمض عيونج: بظل وياج يمه .. وحشتيني ووحشني حظنج
قُمر بغرور ودلال: كيفك .. عن اذنك خالتي .. 
حبت راس خالتها اللي كل ما ايي لها وتنغرم زود في قُمر ..راحت قُمر وخالد يطالعها بعين وحده.. من صجها بتروح عني ... ركبت قُمر الدري والتفتت له شافتها يطالعها واول ما طالعته غمض عيونه .. ضحكت عليه وكملت.. شافها تضحك مرة ثانيه ... والله انها تقهر.. بس راحت قُمر استوى خالد في قعدته
ام خليل: علامك
خالد بهدوء: مافيني شي ... وينه خليل
ام خليل: يا حظي هالولد .. كله ويا حرمته ما يفارجها .. 
خالد: هنيا له .. 
ام خليل باستغراب: وانت بعد .. ليش ما رحت ويا حرمتك..
خالد بدلع: ماابي... 
ام خليل: ليش
خالد : ماابي وبس ... 
سكتت عنه ام خليل.. وظل اهو يفكر في قُمر واهو يهز ريله.. انااوريها .. الميهوده.. تتغشمر علي.. اشفيني .. بدل ما تحمد ربها ليش اني مسحي شعرها اللي كسر يدي.. ما شاء الله عليه .. ليل .. احبها .. كريهه لكن اوريها .. وظل يهز ريله مثل الياهل ليما دخل ابوه وقام الصوت في البيت
بو خليل وخالد يتوايهون : هلا والله هلا بوليدي هلا .. شخبارك .. ان شالله بخير 
خالد يوايه ابوه على خشمه ويده: بخير يامال الخير .. انت شخبارك ان شالله ابخير
بو خليل: انا تمام ياخالد... وينه قُمر سماي.
خالد بغرور: في غرفتها 
ام خليل اتصلت في دار قُمر وقالت لها تنزل .. اول ما نزلت قُمر طارت لعمها بحظنه وابو خليل يحظنها من خاطر
بو خليل: هلا والله بقُمر بن ظاحي .. شخبارج ابوي .. ان شالله ابخير .. 
قُمر تبوس يد عمها : ابخير عمي شخبارك انت ..
بو خليل يسحب يده منها : ابخيرابوي بخير بشوفتج .. 
بو خليل اخذ قُمر وراح وياها عند الكراسي وظل خالد واقف مكانه وزاد قهره.. خلاني وراح وياها ..قُمر تطالع خالد من طرف عينها واهو واقف مكانه.. تضحك عليه من قلب وخاطر.. والله عليه حركات مثل اليهال. خله يذوقها .. 
بو خليل يتكلم ومرة وحده يلتفت لخالد : ها بو وليد .. عاجبتك ذيج البقعه من البيت دون أي مكان ثاني 
خالد : هاااا... ايه يوبا.. شي المكان.
قُمر تضحك عليه وام خليل بعد 
بو خليل: تستخف بدمك .. يالله تعال داخل 
خالد طالع قُمر اللي مستخفه من الضحك عليه وزاد غيضه.: اصلا بروح انام .. تعبان حيل.. عن اذنكم
ام خليل + بو خليل: الله وياك
قبل لا يركب خالد الدري : خالد .. 
خالد التفت لها واهو رافع حاجبه اليمين: لبيه
قُمر بمرح: سكر الدريشه لاني فتحتها ونسيت اشغل المكيف.. عشان تبرد الدار عليك
خالد في خاطره.. يا زعم مهتمه فيني.. تسوين روحج الطيبه: ماعليه .. أصلا انا احب انام في الحر .. 
بو خليل :حشى ولا نعيه 
قُمر قامت تضحك وخالد راح داره.. يركب الدري بحمق وغضب وبو خليل وام خليل مستغربين منها ليش تضحك جذي بس بو خليل ضحك لها.. باين عليها مرتاحه من هالعرس الحمد لله
خالد على عناده ماسكر الدريشه ولا فتح المكيف ورقد بالحر.. فصخ دشداشته وظل راقد بالفانيله والصروال.. بعد ساعه ركبت قُمر له .. فتحت الباب على هدوء ودخلت.. شافته راقد ومغطي ويهه بذراعه ومبين عليه ميت من الحر ..ضحكت عليه واهي تسكر الدريشه وتخفض من درجه المكيف عشان يبرد الجو.. راحت عند اغراضه اللي حذفهم على الكرسي وشالتهم.. علقت الدشداش على الشماعه وجوتيه بغرفه التبديل .. ظلت على الصوفا تطالعه.. يحليله واهو راقد .. ثاني مرة تطالعه واهو راقد .. مرت احداث ايطاليا كلها ببالها مرة وحده.. من اول ما شافته بدارها بميلان .. ليوم اييها بدارها يسالها شفيها يوم ترد من شوفه ندى.. تحس ان اللي صار بايطاليا حلم مزعج باستثناء الليالي بروما يوم كانو يطلعون .. وذيج الليله بفينيسيا .. واالطلعه قبل لا اتيي ندى.. شكثر كلام جارح قالته له .. وشكثر اشياء لامته فيها .. يمكن اهو ما جذب عليها .. ولا اتفق ويا ندى مثل ما قالت .. وكل اللي صار بقضاء الله وقدره.. بس شي واحد يمكن يكون حقيقي .. ان خالد ما يحبها .. يحب ندى .. ما قدرت تبجي لانها على طول رقدت على الكرسي من التعب.. 

الجزء الحادي عشر 
الفصل الأول
------------
قعد خالد من الرقاد على صوت الاذان.. قام بسرعه من مكانه وحس بالراحه تسري فيه .. يطالع المكان يحسه غريب عليه لكن بسرعه تذكر ان هاذي داره .. قام عشان يغسل ويهه شافه قُمر راقده على الكرسي.. تضايج ليش انها راقده على الكرسي.. معناته انها ما راح تنسى سالفه الغرف المنفصله .. تنهد ودخل الحمام.. من وراه قامت اهي وقعدت تلم شعرها.. طالعت السرير شافته خالي.. معناته خالد صحى من الرقاد.. راحت عند الحمام عشان تغسل ويهها الاخالد جدامها.. طالعه بنظرة متالمه وخلاها تدخل.. تعجبت قُمر.. علامه خالد يطالعني جذي.. للحين زعلان على اني ضحكت عليه.. لا.. نظرته غير .. وكاني قايله له شي .. ولا مسويه له شي دخلت الحمام غسلت ويهها وتيددت وطلعت .. خالد ماكان بالدار .. فرشت السياده وقعدت تصلي.. طلعت القرآن وتمت تقرى فيه وثوبت اللي قرته لروح يدها .. يوم خلصت توها بتفصح احرام الصلاه الا وخالد داخل الدار.. وقفت تطالعه واهو بعد.. كان شكلها ملائكي.. شعرها مفتوح وشبه مربوط .. واهو واقف بدشداشته يطالعها ..
قُمر: تقبل الله
خالد: منا ومنكم .. 
راح خالد قعد عن الكرسي.. قُمر لمت السياده وحطتها بمير الدريسر وقعدت تسحي شعرها.. تطالع خالد من المنظرة واهو مهموم يفكر وعيونه بالارض.. شالسالفه .. شيفكر فيه ..
قُمر: خالد 
انتبه لها..
قُمر: صاير شي..
خالد يطالعها بنظرة استفهاميه: ليش ما انتي تقولي لي ..
قُمر : شقول.. انت اللي زعلان مو انا ... على سالفه التسحي
خالد ما رد
قُمر: على يوم اضحك تحت.. ترى مو من قصدي.. انا بس ضحكت جذي 
خالد يتنهد .. والله انها بتخليني افقد اعصابي اللحين.. من صجها عني ما تدر ي ..
راحت قُمر لعنده.: خالد .. ماابيك تتضايج بشي .. ابيك تكون مرتاح
خالد: عشان لا ادخل المستشفى.. وتتوهقين وياي.. 
قُمر قامت عنه.. شلون يفكر انها يوم ما ما تهتم له ..وان كانت تروح له المستشفى فانها تروح لانها تحس بالواجب مو انها ما تقدر تهنى بعمرها من دونه وتخاف عليه اكثر من نفسها ..
قُمر: شقصدك بالكلام
خالد: ما قصدي شي ... تزهبي عشان نروح بيتكم .. اكيد تولهتي عليهم من كثر ما جابلتي ويهي 
قُمر زاد غضبها.. شناوي عليها الليله .. ما بيرسيها على بر.. لكن انا اللي اوريه
قُمر بحزم: مو رايحه
خالد يلتفت لها: شنوو
قُمر بعدم اهتمام: ما بروح .. 
خالد: وليش..
قُمر تقعد على الفراش: مزاج
خالد: صج والله
قُمر: أي والله .. بقعد في البيت. .برتاح وباجر بشوفهم بالعزيمه .. الدنيا مو طايرة .. 
خالد: على راحتج ..
راح يبدل ثيابه وقُمر ناويه عليه انه يندم لكل كلمه قالها.. راحت عند الدريسر وطلعت اغراض الاظافر والمنظف وكل شي.. لمت شعرها وربطته من فوق.. خذت باندانا وحطته على شعرها من جدام وقعدت على السرير ..خالد طلع من غرفه التبديل وشافها قاعده على السرير وهي تعدل باظافرها تذكر اظافره.. طالعهم بس حشى والله عليه يمد يده لها.. الدلوعه..
صار الوقت عشى ورد خالد راح يصلي وقُمر بعد ومن بعد الصلاه ردت حق شغل الاظافر.. وخالد قاعد على الكرسي يطالعها ومشغل المسجله على شريط كاظم الساهر اليديد.. باغنيه هل عندك شك .. الاغنيه كانت تقول.
(قاتلتي .. ترقص حافيه القدمين ..ترقص.. تررقص.. حافيه القدمين ..عند مدخل شرياني .. (
قُمر تدندن ويا الاغنيه وهي تدري ان خالد يحترق مكانه.. اهو كان هادئ اكثر من ما كان متوقع.. تبيها حرب اعصاب مثل روما وميلانو.. خير يا قُمر.. ما طلبتي 
طقت مريم الباب على الساعه 8:30 
خالد: تفضل
مريم: احم احم ااااااااااحم ..hellow love birds العشا زاهب ... وامي تناديكم
قُمر: ان شالله الريم .. حبيبي بتنزل
مريم احمرن خدودها للموقف وخالد يحس ان قُمر تلعب لعبه: ايه حبيبتي بس نطريني خمس دقايق البس وانزل وياج 
قُمر: ان شالله حبيبي ........ (تطالع مريم اللاصقه على الباب) ... بنيي بسرعه مريومتي
مريم تضحك : انزين ما تبون سلطه.. سالي خالد يمكن يبي
قُمر تدري شنو مريم تبي وما ردت طلبها .. بنظره حالمه تطالع خالد: حبيبي تبي سلطه؟
خالد واهو يصك بظروسه.. تتلاعب المدام.. لكن اوريج: لا حبيبتي ماابي.. تعرفين مااقدر على الحموضه
قُمر: ابي بس انا مريم ..
مريم: اكو حمص بعد .
قُمر : هههههههههههههه بس خلاص .. لين نزلنا بنشوف
مريم باحباط: ساليه انزين
خالد: قلنا بننزل وبنشوف مريم...
مريم فهمت من نظرة خالد انها لازم تنزل : انزين قمور .. حبيبتي كثري من الحلاو على العشا .. خبرج بعرس جريب وابي اتعلم..
قُمر تمت تضحك ومريم راحت وخالد متغيض من عمره من حركات قُمر .. خلصت قُمر شغلها وراحت تغير هدومها وخالد من وراها.. ونزلوا للعشى..خليل نزل وياهم ويا وضحه ورحبت وضحه بقُمر لانها ما شافتها يوم وصلوا لان راسها كان بالحنه .. وسلمت على خالد بعد اللي استانس يوم شافها حامل وان راح يصير عم .. العشى كان ولا احلى .. الوناسه وسوالف خليل والضحك كان على اخره .. 
خالد يطالع شعر خليل: ويلي ويلاه منك خلول شعرك رهيب.. ههههههههههههه
خليل: تتغشمر ويا ويهك .. اصلا محد اييب اللون دامها ام عيسى اللي مسويه الخلطه
مريم: عوافي بو ابراهيم .. وخله خلود يتغشمر لمتى يشبع بيي اليوم اللي يبي الوصفه..
خليل: ايه .. حبيبتي وضحه شيلي شعري طايح على عيني 
وضحه: هههههههههههههههههه 
بو خليل: شصاير اليوم .. 
خالد: يوبا خليل محني شعر راسه
بو خليل عصب: خليل.. قلت الخيرة محني راسك .. 
خليل: هااا يوبا ( يطالع خالد بنظرات ) لا يوبا بس لان الدكتور نصحني عن الحزاز اللي براسي
ام خليل: في راسك حزاز..
خليل : ايه يمه .. وايد .. بقع صاير لي 
ام خليل: بو خليل باجر ييب لي زيت اللحم احطه على راسه يمكن يروح
خليل: هاااااااااااااااا لا يمه ما يحتاي
خالد ومريم وقُمر ماتوا من الضحك على خليل
ام خليل: أي ما يحتاي الحزاز مو زين اييب لك اعصاب..
خليل: يمه ماكو اعصاب شوفيني كول هادئ .. يوبا ما تتكلم ؟.
بو خليل: لا امك صاجه .. انا ما عفس حالتي الا الحزاز اللي براسي.. خلها تدهن راسك فيه .. صج ان ريحته ما بتروح الا بعد شهر بس زين ..
خليل يهمس لزوجته: وضحوا انقذيني
وضحه: حبل الجذب قصير يا خليل
خليل: مالت عليج وانا اللي استنجد بج .. (صد لخالد ) خلود تكفى اخوك انا اكبر منك انقذني من هالعقد
خالد: لا خليل والله العلاج زين .. وزيت اللحم وايد زين هههههههههههههههه تذكر ابوي يوم يدهنون راسه به.. 
خليل: شلون انسى.. ما وهقنا بالمستشفى وبالعرس بالريحه .. الكل علباله العشى مجبوس لحم ولا برياني .. والله ما يصير جذي
قُمر: هههههههههههههههههه هالمرة خليل خذ وياك الطرشي عشان كل ما تشتهي البرياني بالمكتب
قُمر ومريم ووضحه اللي ضحكوا لكن خالد وام خليل وابو خليل ظلوا مستغربين 
خليل بصوت مرتفع: اوريك يا جسوم الشقردي اوريك .. فاضحني .. 
الا ودخله جاسم: هلاااااااااااااا بهل الدار.
الكل قام له .. 
خالد: هلا بعمي الغالي هلا فيك .. 
جاسم: خالد حبيبي .. وحشتني ..شهر ونص من اخر مرة شفت شلون جذي يالقاطع
يتغامزون لبعض
جاسم: عروووووسنا الغاليه هلا والله فيج منور بيت بن ظاحي .. 
قُمر : النور نورك عمي 
خليل يدري ان جاسم كان عند قُمر وخالد طول المده .. وفكر ينتقم منهم على الغشمرة.
خليل: هااا جاسم .. حلات الويه اللي يشوفك يقول رايح فرنسا ولا ايطاليا مو السعوديه
جاسم: هااااا. أي ايطاليا يا معود الا احترقت بالرياض .. حالتنا حاله والله .. تعب
خليل: بس انا مو متاكد .. باين عليك مصيف باوروبا
جاسم: ههههههههههههههه الله عليك يا ولد اخوي سوالف انت ..
)يطالعه بنظرة عشان يسكت ولاحظ شعره) : محني شعرك خليل
الكل ما عدا جاسم وخليل ضحكوا .
خليل: يا ناس شنو حرام .. احني راسي مافيها شي .. مو اول ريال ولااخر ريال يحني راسه .. ويمه .. لا تفكرين تحطين بشعري زيت اللحم .. مستعد اني احلق اقرع ولا اني احط الزين براسي.. وضوحه.. كلي دبل حبيبتي عشان البيبي ..
وضحه: أي دبل انت من صجك .. 
جاسم : قُمر .. اوريج اللحين سالفه الخطوط (يصد لخليل) شخبار الخطوط خليل
خليل: اسكت يوم عرفوا ان اليهال للحين ماانولدوا عطوني جم كلمه تهزب الصاحي وطلعوني.. رضوا الولد بس حليلها العنود ما رضوا لها 
قُمر : هههههههههههههههههههههههههههههههههه
خالد: شالسالفه ؟؟
جاسم واعيونه تدمع: خليل ... .ألله يهداه بس .. فاتح خطوط حق اليهال .. عياله
خليل: والله واحد وفرحان بييبون لي عيال انت شحارك
خالد مات من الضحك على اخوه وعلى حركاته اللي تطلع منه .. كملوا عشى على السوالف والضحك وانتقلوا للصاله .. 
رن التلفون شالته قُمر لانها جريبه منه 
قُمر: الو..
ام خليفه: قمور.
قُمر: يمه حبيبتي ... وحشتيني يمه
ام خليفه: قموووووووووووووووور يالحمارة شنو انتي من متى واصله وتوج تتكلمين وياي
قُمر تلومت على عمرها وخالد يطالعها وفرحان لانها لاقت اللي تلاقيه: يمه حبيبتي سامحيني بس ما سمحت لي الظروف اييج يالغاليه لا تحملين علي
ام خليفه: مااحمل عليج حشى علي بس ولهت عليج قمور حبيبتي .. شخبارج وشخبار خالد
قُمر: ابخير يمه دامج بخير يالغاليه.. ولهت عليج يمه
ام خليفه: ولهت عليج العافيه يالغاليه .. حبيبتي باجر بنيي ويا بنات خالتج وابيج تنسين كل اللي صار امبيناتكن وانا اعرفج حبيبتي .. راعيه اصل وما تنسين صله الرحم
قُمر: لا توصيني يمه .. من دون ما تقولين . خالتي وبناتها بعيوني 
ام خليفه: الله يبارج فيج حبيبتي .. يالله حياتي اشوفج باجر 
قُمر: ان شالله .. 
ام خليفه: مع السلامه . سلمي على الكل 
قُمر: يوصل يالغاليه الله يسلمج 
سكرت قُمر عن امها
ام خليل: ليش ما رحتوا لهم .. 
قُمر تطالع خالد وخالد بالمثل ومريم اللي تكلمت: ما شبعوا من بعض يمه اشفيكم قاعدين على قلوبهم
ام خليل: انتي سكتي يالملسونه شهالحجي 
مريم واهي متلومه: بعد توهم معرسين
قُمر: لا خالتي لاني شوي تعبانه ما قدرت اروح وياهم وخالد حاول وياي وانا ما رضيت باجر ان شالله بشوفهم على خير.. 
بوخليل: انزين حصل خير ما صار شي (يكلم قُمر) على راحتج يوبا اللي يريحج سويه ..
قُمر شوي تضايجت بس بعد ظلت بالقعده.. خليل كان ويا وضحه ويسولف لها ومخليها تدمع من الضحك وجاسم وياهم.. خالد عيونه كانت على قُمر.. يحس بذنب فظيع .. لو ما اخناقه وياها جان الحين اهم راحوا وقُمر ما تهزبت من امها .. رفعت قُمر عيونها وشافت خالد يطالعها ونساها الحزن كله وتمت تطالع عيونه ..ظلوا يسولفون الباجي من قُمر وووضحه ومريم على جهه .. خليل وخالد وجاسم من جهه
خليل: اييييي باجر عاد بفضي بطني عشان الاكل 
جاسم: خلول انت من صج تاكل ..ما شاء الله عليك تحافظ على رشاقتك
خليل: ايييه لاني مقرر ادخل بمسابقه ملك جمال الخليج .. شرايكم
خالد: ههههههههههههههههه اكو مسابقات جذي 
خليل يطالع خالد بغباء : انت من صجك بعد .. الا اقلك جسوم شفت فرس ناصر المصباح
جاسم: لا ما شفته .. شفصيلته
خليل: اصييييييييييله يا عمي ووالله روعه ما شفت مثلها .. ترعب القلب ليما تمشي ولا شعرها اللي على عيونها يااااااااااي هوووس
وضحه انتهبت وفهمت الكلام على انه لبنيه وتمت تطالع خليل واهو يكمل 
خليل: المشيه المايله ولا النظرة الذباحه .. تذكرني بنظرة يدتي نوفه فديتها والله لو انا شاعر جان قصدت فيها
خالد لجاسم: كل هذا بفرس؟
جاسم: انت ما تدري اكيد هاذي فصيله الستاليون..
خليل: لا مو ستاليون .. اظنها موستانغ .. 
جاسم: الموستانغ ما ايوونك الا بلون العيون .. 
خليل: عاد هاذ غير
جاسم: هههههههه شلون غير يعني .. الفصايل ما تتشابه ولا ما فرقوا باساميها .. 
خليل: انا انسان حر .. اقلك مو ستاليون اهي موستانغ
خالد: ههههههههههههههههههههههههههههههه تهاوشوا الله يخليكم من زمان ما شفتك هوشاتكم
خليل: كل شي تقدر تقولئه .. لكن مثل ذيج الفرس ماكو فرس.... 
التفتتت واهو يطالع وضحه اللي شوي وتحرقه بالنظرة.. استغرب منها ليش معصبه قامت وضحه مرة وحده وخليل انتفض منها ..
خليل بهدوء: وضوحتي حياتي على وين
وضحه: يهنم الحمرة
خليل: بل.. شغلي المكيف انزين .. مااقدر على الحر وايد ..
وضحه تبتسم له بحمق: ان شالله .. تامر امر .. ما بتييي الا مبرده لك... عن اذنكم تصبحون على خير 
الكل : وانتي من اهله.. 
جاسم يطالع خليل: اووووووووف خليل وضوحه من الزين معصبه عليك.. 
خليل: انزين انا ما قلت شي ... (يفكر خليل وفجاه) .. خسك الله من حظ يا حظ خليل.. 
قام خليل وراح ورى حرمته واهو يركض.. وظل خالد وجاسم ومريم وقُمر يسولفون.. خالد عيونه طبعا ما راحت عن قُمر.. يطالعها مطالع واهي مستغربه منه ومستحيه بعد.. لان مريم وجاسم ما خلوهم كل شوي يتغشمرون وخالد مو هامه الموضوع
مريم : طاع هذا... هيه انت شوي شوي بتاكلها
جاسم: ههههههههههههههههه أي والله مبقق عيونه عليها ما جاف خير
خالد بغرور: حرمتي وكيفي يااخي يوم اللي تلقى اللولو بتصير العن مني 
جاسم: اااااااااه على اللولو
مريم عرفت عاد وانقلبت موجتها على عمها: أيه يالولو.. وينك يا دان الخير.. ويــــــــنك ..بعدي بحار .. بعدي بحار .. صغير .. ما يقدر على بعاااااااادك .. وين القاك .. وين القاااااااااك 
والكل يضحك على اغنيه مريم ووكانها اغنيه غوص.. خالد استغل اهتمام مريم بعمها وراح لعند قُمر.. تمت تطالعه وتفكر عيونه شريه الليله ما بتعدى على خير وياه..
جاسم: على وين خالد ..
خالد يقوم قُمر ويود يدها: تعبانين.. بنروح ننام.. باجر من الصبح تعال عشان نروح المزرعه واشوف الفروس.. 
مريم: توه الناس خالد .. روح انت نام وخل قُمر 
قُمر صارت غتمه مرة وحده.. ما تتكلم .. خالد اللي يسيرها .. وعاجبها الوضع... 
خالد: حنا الاثنين تعبانين .. مو حياتي
قُمر تاشر براسها وويها شاب ضو .. 
خالد: يالله تصبحون على خير ... 
جاسم ومريم اللي متونسين حيل على الموقف وعلى شكل قُمر : وانتوا من اهل الخير والعافيه .. 
وراح خالد ويا حرمته لدارهم وسكرو الباب ..
خليل كان قاعد بداره ويا وضحه الزعلانه من صج .. ما يدري شلون يراضيها .. 
خليل: حبيبتي وضوح انا كنت اتكلم عن الفرس
وضحه: أي فرس .. مشيتها ماادري شنو وقذلتها على عيونها .. ادري فيك يا خليل.. تحب المغازل .. لا وتتفارخ جدام اخوك وعمك .. ولا كاني قاعده وياكم
خليل: حبيبتي شلون تفكرين جذي.. انا مااشوف احد غيرج جدامي ..حتى الطوفه لاعنه خيري من كثر ماادق فيها .. ماانتبه حبيبتي الا لج
وضحه: تغشمر .. هذا اللي فالح فيه بس .. تغشمر علي . مو انا هني مهرج لك
خليل: والله .. ما دريت.. وين خشمج
يمد يده لخشمها يبي ايوده وتطقه على يده
خليل: ااااااااااااه .. حارة طقتج .. انتي اللي تقولين انا مهرج ابي اشوف خشمج الاحمر يا ام راس يابس..
راح لها ولمها : يا حبيبتي يا وضحه عساني العمى .. وعساني التعب وعساني الموت لو افكر اني اهتم لغيرج.. انتي ناسيه اني حطيت روحي تحت فرس عشانج .. واهدرت دمي حلال لج .. شلون تقدرين تفكرين اني يمكن اطالع غيرج ولا افكر في احد غيرج .. 
وضحه بدلال: انت تقول يا خليل .. ما تراعي مشاعري .. يعني حتى لو فرس .. انت ما تدري اني اغار عليك حتى من الهوا .. 
خليل: افا ااا.. لو الهوا مؤنث جان قلنا ماعليه مذكر شلون انغرم في شي مذكر يا وضحتي الغاليه
وضحه تحط راسها على صدر ريلها : احبك خليل.. ماادري ليش احس ان سعادتنا مابدوم
خليل: فال الله ولا فالج وقص بلسانج .. لاتقولين جذي.. انا وانتي بنعمر سنين .. شفتي يدي سبع.. اكثر منه .. لاننا نحب بعض .. ومستحيل عاشقين مثلنا ينسوون
وضحه بابتسام: حتى خالد وقُمر؟ 
خليل: خالد وقُمر؟ ... انتي من صجج .. اقلج محد تقولين لي خالد وقُمر .. 
وضحه: هههههههههههههههههههه احبك حبيبي.. احبك
خليل واهو يلمها: وانا بعد يا بعد هلي ......... وانا بعد .. 
تحت والساعه طافت ال12:15 
جاسم: اوووووووووف يالله مريوم .. بروح انا 
مريم بخوف: جسوم لاتروح .. ما عندي احد اسولف ويا.. انا خايفه جاسم وايد خايفه
جاسم: من شنو؟؟ سعود واحد محترم وطيب.. ولو اني ما عاشرته كثر مطلق وحمود بس احسه طيب وذرب.. وحباب بعد ..لا تخافين..توكلي على الله ولا تحاتين شي.
مريم: احس ان سكته قلبيه بتصيبني من كثر الخوف .. اقعد ويانا الليله بات وياي بداري
جاسم:هههههههههههههههههههههه ها ريم رديتي ياهل لين خايفه ترقديني انا وخالد وخليل وياج
مريم بحزن:اللحين راحوا خالد وخليل ... وما ظليت الا انت ... 
جاسم بحزن: أيــــــــــــــــه .. الله المستعان
مريم حست بالذنب: اسفه جسوووم .. ما كان قصدي ازعلك
جاسم : لا عادي مريم.. بس انا حزين ليش ان مالي احد يرعى مصالحي.. الوالده وراحت عني من زمان والوالد حرمني من شوره قبل 3 سنين ..والحين انا مااقدر اقول لاحد ولا احجي لاحد .
مريم تبتسم: انا هني .. قول لي ..اللي بقلبك وبسمعه كاامل .. 
جاسم: ااااااااه يا مريم ... احبها .. احبها مريم .. ماادر يشلون حبيتها جذي.. اول شي حسبته ينون ولا حركاتي يعني .. بس زاد هاذا اللظى اكثر واكثر ليما عمر قلبي وحياتي كلها .. حتى القصايد ما تطلع مني .. زين مني ان الفت بيت واحد .. احبها مريم .. واحس ان مالي نصيب فيها .. 
مريم: افا عليك عمي .. وين مالك نصيب فيها .. الا كل النصيب .. وان شاله انا بكلم امي عن الموضوع..
جاسم: لا خلج
مريم باصرار: الا بكلمها .. انت خلاص شيبت مو ياهل بعد .. خالد وتزوج ما باجي الا انت ... (تبتسم له) وما بتلقى احسن من لولوة يا عمي .. ابد ..
جاسم بابتسام: الله يخليج يمه مريم.. 
مريم بزهو: ربي يحفظك يا وليدي .. 
قعدوا يضحكون ومن بعد سوالف للساعه 2 جاسم رقد في احد حجر بيت اخوه الجبير ومريم راحت دارها واهي للحين خايفه من باجر ..
انسدحت مريم واهي تتذكر سعود يوم كانو صغار .. كان كله ويا الفروس .. ما يخاوي خليل وجاسم وخالد .. تحس بنظراته بعزومه رده خالد .. كانت اول مرة يزورونهم .. سعود انحب من الكل من بعد ذيج الزيارة . .لانه اهو اللي ذوب الثلج بين العوايل ورد الصلاه من بعد موته ابوه.. بس اهي ما حبته .. لانها ما تبي تفترق عن بيتها وعايلتها واهم شي.. عمها واخوانها .. سعود واخوانه يسكنون بالرميثيه بعيد عنهم .. واهي بتضطر انها تسكن معاهم ... الصبر يا رب .. باجر الملجه والعفسه والحاله .. الله يعيني بس ..

الفصل الثاني
-------------
خالد وقُمر للحين راقدين .. طافت الساعه 9 الا وتلفون خالد يرن .. ردت عليه قُمر لانه يمها ..
قُمر بتعب: الوووووو
جاسم: قُمر .. قُمر وينه ريلج التعبان
قُمر: هلا عمي ...
جاسم: هلافيج .. وينه خلود .. 
قُمر: راقد عمي .. اصحيه
جاسم بغباء: لا حبيبتي خليه راقد ..
قُمر :انزين
جاسم بصوت مرتفع: قمممممممر من صجج وعيه لا اللحين اصب الماي عليه
قُمر: انزين 
التفتت لخالد اللي رايح في سابع نومه .. تمت تطالعه يحليله .. شكله مثل اليهال.. 
بصوت ناعم تناديه: خالد ... حبيبي... حببي
خالد واهو راقد: امممممممممممممممممم 
قُمر: حبيبي قوم جاسم يبيك بالتلفون
خالد بتعب: منوووووووو
قُمر: جاسم
خالد يرفع راسه ويبتسم ونص عيونه مفتوحه: صباح الخير
قُمر: هههههههههههههههه صباح النور قوم جاسم يبيك
خالد: خله يولي ... (سكت ونزل راسه مرة ثانيه وتذكر)... ويه جاسم
خذ التلفون من قُمر: جسوم سوري 
جاسم: سوري بعيونك يالباهت يالباهس يالرقله يالصخله احد يعتمد عليك علبالك المزرعه جريبه يالله قم لا اقوم البيت على راسك الحين قم
خالد بعد التلفون من صراخ جاسم عليه وقُمر تمت تضحك عليه .. مسكين .. 
خالد: شسوي فيه اللحين
قُمر: ههههههههههههههههه روح له حبيبي .. حرام من زمان ينتظرك
خالد: ماابي اروح .. ابي اقعد وياج .. 
قُمر بحيا: ماعليه .. روح اللحين والظهر بتغدى وياك .. شرايك
خالد: انتظر للغدى .. 
قُمر: ههههه ايه مافيها شي .. ولا ما تقدر على فرقاي
خالد: تبين الصج ..... لا ... احبج قُمر .. احبج
قُمر بحيا تدزه: يالله قوم جسوم ينتظرك
تذكر جاسم بالتللفون ورد عليه: جسوم .. ربع ساعه وانا عندك .. 
جاسم: يالله بسرعه ..
سكر جاسم عن خالد.. قام خالد راح الحمام اخذ له شاور سريع وطلعت له قُمر ثيابه وشماغ وساعه من ساعاته وعطره.. وتذكرت الخاتم.. ماكو وقت احسن من الحين .. طلعت الخاتم من جنطتها وحطته وياهم ..
طلع خالد من الحمام واهو لابس بشكير ابتسمت له قُمر وراحت وراه الحمام.. قعد يتلبس في ثيابه وساعته والتفت لعلبه الخاتم.. فتحه انعجب فيه.. وايد حلو .. بس من وين له الخاتم 
راح لعند باب الحمام: حياتي 
قُمر: ها حبيبي
خالد: خاتم منو هذا
قُمر بحيا: خاتمك حبيبي.. شاريته لك من فينيسيا ... 
خالد: صج والله ..
طلعت له قُمر يوم خلصت.: أي.. كنت ناويه اعطيك اياه بيوم الطلعه بس............
خالد سكت وقُمر بعد وحسوا نفسهم بيردون لذاك اليوم .. بس خالد ما خلاها .. باسها على جبينها: شكرا حياتي 
قُمر بحيا واضح: العفو .. حبيبي .. 
راح عند الكبت وطلع كاب بدال الشماغ..
قُمر: ليش ما بتلبس الشماغ؟
خالد: مالي على الحر واللويه .. وجذي احسن .. (لبس الكاب) احسن مو
قُمر: وايد احسن ...
خالد راح عندها: احبج قُمر ... صدقيني احبج .. 
قُمر لاول مرة تحس بالحيا من بعد ايطاليا.. بس خافت وما ردت على خالد واهو فهمها 
خالد: ادري انه من الصعب عليج تصدقيني بس انا من صج احبج .. احبج قُمر .. 
قُمر ابتسمت ونزلت عيونها وحب خالد راسها .. وطلع
قُمر: دير بالك على حالك.. لا تتعب نفسك
خالد بابتسام: ما طلبتي يا بعد عمري .. في امان الله
قُمر: في حفظه .. 
وراح خالد.. ظلت قُمر مكانها ..تحس بالراحه وشويه من الفرحه.. الخوف احتل كل شي فيها بس بتحاربه وبتقدر تعيش مع خالد الحياه اللي اهي تحلم فيها .. لازم ... 
تعدلت وتكشخت وحملت المبخر وراحت دار وضحه .. طقت الباب
وضحه: ارحبو.. 
دخلت قُمر من الباب: اكو احد هني
وضحه بابتسام: دخلي قمور خليل طلع .. 
دخلت قُمر وتطالع ووضحه : الله الله بالزين .. ياحليلج وضوح
وضحه: انا حليلي.. الا قولي شهالجمال.. شهالجلابيه الكشخه .. 
قُمر: الله يخليج من ذوقج .. (تمت تطالع بطن وضحه وتبتسم) متى بيي ؟
وضحه تاشر على بطنها: البيبي.. بعد 2شهرين.. بالله المستعان
قُمر: الله يسهل عليج .. 
ودخلت المبخر على وضحه: تعالي خليني ابخرج
وضحه: الله عليج قُمر ليش متعبه نفسج الحين انادي رينا واتييب البخور لي
قُمر بدلال: خليني ابخر حرمه سلفي .. والله عندج مانع
وضحه بابتسام: على راحتج يالغاليه ..
قُمر ضحكت وقعدت تبخر وضحه اللي تحس نفسها بتنفجر من البيبي اللي ببطنها .. تحس بالثقل وكانها تحمل اثنين بدال الواحد... حبت قُمر .. يحليلها .. واهي اللي كانت خايفه منها .. الحمد لله انها ما طلعت مثل باجي الحريم .. قُمر حبوبه .. بسرعه تدخل القلوب .. تبخرن الحريم ووضحه قعدت تبخر دشداشه ريلها وقُمر غارت من الحركه وراحت تبخر دشداش خالد .. وعطتها وضحه بعد مرش من عندها حق شماغ خالد .. وتمن ويا بعض مده ساعه واهن يعدلن باغراض رياييلهن ويسولفن ويضحكن على سوالف بعض .. رراحن لمريم بعد ما خلصن وشافوا حالتها حاله .. ترتعش وتعرق من الخوف وتهتز مثل الورقه
يوم قعدت قُمر يمها مريم سالتها: قُمر انتي بعد حسيتي جذي يوم ملجتج
قُمر: واكثر بعد ههههههههههههههههه
مريم بظيج: قُمر تكفين لا تتغشمرين علي
وضحه:ههههههههههههههههههههه مريوم علامج تنتفظين مافيها شي بس بيلبسج طقمج ودبلتج وبيطلع مافيها شي .. 
مريم: احسن اني بموت قبل لا تيي الحزة.. 
قُمر: نسيتي روحج شسويتي لي يوم ملجتي ويا خالد .. طفرتي بعمري
مريم: ذاك كان غير.. عادي يعني اطفرج لانج كنتي بتموتين بس ياريت خالد اللي لبسج
قُمر حزنت شوي ونزلت راسها 
وضحه حست لقُمر: بس عاد مريوم اللحين يعني بتسوين هالحركات كاهي قُمر زعلت استانسي..
قُمر: لا ما زعلت .. عادي (تبتسم لهن(
مريم: اسفه قمور .. بس اليوم انا مو صاحيه .. قومن خذوني المستشفى خلوهم يرقدوني ولا يطلعوني قبل باجر .
وضحه: الا بنخليي سعود يدخل عليج ويخليج ترتجفين مثل الورقه لا وبعد تسوينها بروحج
مريم بشر: يالباهسه خسج الله من حرمه شنو انتي ما بقلبج رحمه
وضحه: لا
مريم: قوموا طلعوا من دار ي بسرعه
وضحه يودت يد قُمر وقامت وياها ومريم شبصت فيهن مرة ثانيه واهي خايفه: على وين؟
قُمر: توج طاردتنا
مريم: من صجكن انتن اخليكن تروحن وانا بموت من الخوف .. مو قصدي قُمر 
وضحه: يوم اني اطلع باهسه بعيونك يالناقه مالي قعده وياج
مريم تيلس وضحه وتخلي راسها على حظنها: امدودحي سامحيني حبيبتي والله انتي ورده وانتي قُمرة انتي حبيبتي حياتي لاتروحين عني..
وضحه تغمز لقُمر: لا لا انا زعلانه
مريم: حرام عليج وضوح .. انا مريم حبيبتج .. 
وضحه: شي واحد بيراضيني 
مريم: امري.. 
وضحه: العطر اللي هناك
راحت مريم وشلت شياشي العطر كلهن : كلهن لج ما طلبتي 
وضحه : ههههههههههههههههههه الله عليج مريوم حبيبتي والله
وقعدن وياها يكشخونها ويعدلونها .. نزلن تحت وابو خليل قاعد 
بو خليل: الله .. محلاهن بناتي .. 3 قمور كل واحد احلى من الثاني .. 
ام خليل: أي والله
راحن البنات باسن راس عمهن وعمتهن ومريم اللي طولت بحظن ابوها وتمت تصيح
بو خليل: توها الساعه 11 الصبح خلي شوي من دموعج حق الليل..
قُمر + وضحه: ههههههههههههههههههههههههههههههههههههههههه
مريم ببجيها: والله ما توقف دموعي يا يوبا . مااقدر اصدق اني بفارجكم
بو خليل: هاذي سنه الله يا بنتي والحرمه مالها الا بيت ريلها .. والله انا غلطان يا وضحه؟
وضحه: حشى عليك عمي تغلط .. صح كلامك .. ماعليك منها هالدلوع بعدين ما بتفتكر فينا ويا ريلها
مريم: خس الله حظج انا انساكم الا كل يوم بتصل فيكم وبعور راسكم ولا بخليكم تنامون
قُمر: انا اللي برد عليج مريم اذا ملوا منج 
مريم واهي تحظن حرمه اخوها: حبيبه قلبي انتي .. مو انتي يالكريهه وضحوا
وضحه: هااااااا
مريم تبجي: اتغشمر وياج اشفيج انتي ما تتحملين غشمرة شلون مروة ويا خلول
وضحه: احلى حياه هههههههههههه حبيبتي مريم ... 
عايله بو ناصر وصلت من الصبح بيت بو خليفه والكل استقبلهم حتى بو خليفه .. بعد الاقناع بو ناصر بعد خاواهم لبيت ام خليفه.. اول ما شافه بو خليفه خذاه بالحظن وتموا جذي فترة ليما بجوا الكل 
بو خليفه: يالقاطع يالواسن وينك انت .. 10 سنين يالظالم عشر سنين
بو ناصر: سامحني ياخوك .. بس الدنيا ومشاغلها 
بو خليفه: الله يبارج هالاعراس .. اللي ردت الدم لمجرى العروق .. 
بو ناصر : أي والله 
بو خليفه يلتفت لناصر: الله والفحوله .. ريال من منبت رياييل .. شعلومك ناصر..
ناصر: علومن طيبه عمي .. شخبارك انت
بوخليفه: بخير بشوفتك ..
بوناصر يتلتفت لطلال وخليفه: الله بالرياييل.. شخباركم يا عيال 
يبوسون راسه وخشمه واحد ورى الثاني : تمام بشوفتك يالغالي 
ويلتفت لنواف ولد لطيفه: هاذا ولدك يا خليفه
خليفه : لا هاذا ولد ضاحي ولطيفه 
بو ناصر: ما شاء الله . .ريال .. وينه ولدك 
ياشر خليفه لولده اللي وراه: هاذا .. عبد العزيز 
بو ناصر يحمل عزيز بو 4 سنين : الله عليك يا بو سعود يحليلك والله
يضحك عزوز ويا بو ناصر ويلمس شواربه ... 
بو خليفه: .. الا وينها شواخي ؟؟
شيخه من تحت الغطى: كاني عمي .. كاني
بو خليفه يلتفت وطلال وناصر ميتين من الضحك: مااشوف شي كلهن مغطيات.. 
تجدمت شيخه: كاني عمي .. شخبارك عمي .. 
بو خليفه: الله الله .. شواختي دلوعتي استوت حرمه .. حليلج والله يا بعد قلبي شخبارك انتي 
شيخه: تمام بشوفتك يالغالي.. 
بو خليفه: وانتي نوارة
نورة تهز راسها: ايه عمي .. 
بو خليفه بفرح: ما شاء الله .. ربي يحفطن يا بناتي .. جربوا داخل جربوا تفضلوا
بو ناصر :زاد فضلك
دخلن الحريم داخل وين ما قام التحبب والتحظن والتوايه والسال عن الاحوال .. نورة ظلت ويا نوفه وشيخه ومروة واقفه بعيد عنهن.. نزلت لهن لطيفه اللي كانت حامل بالشهر الثامن ومنتفخه حالتها ..
شيخه: الله يا لطوف انفجار سكاني فيج
لطيفه: هههههههههههههههههههه جبي وتعالي بوسيني .. 
راحت شيخه لها وخذتها لطيفه بالحظن : الله الويه الحسن .. يحليلج شيخوا مو شيخوا المشمخه 
نورة: نظر عني ناصر كل يوم يمسح ويهها بباليس السيارة ليما استوت جذي
شيخه: يا ملقج .. 
مروة : خلونا ندخل احسن من هني ....... وتمشي عنهن بغرور.. 
شيخه تقلد على صوتها: يالله يا بنيات عن هني .. وتمشي مثلها والبنات يضحكون عليها ..
فصخن البنات الغشاوي والشيلات وتخاون في ملحق الصاله.. وقعدن بالسوالف والضحك ورهف شوي شوي تتعود على شيخه وتحبها .. 
شيخه:ايييييه يحليلها مريوم من قدها اليوم .. 
البنات : أي والله
شيخه: يالله اهي من الباب الجدامي .. ونوفو من الباب الوراني هههههههههههههههه
نوفه: حشى علي ماافارج امي وابوي ولا دلالهم .. روحي انتي من الباب الوراني
شيخه: وينه ... اهو بس خله ايي .. وكل شي بيصير مثل ما يبيه
نورة: والله فشلتنا هالبنيه ميته على العرس
وديمه الياهل: فثلتنا والله 
شيخه : والله فثلتج .. ويا ويهج انتي بس .. وين ظروسج
وديمه: في خثمت..
شيخه: عسى خشمج العوي لا تتغشمرين على خشمي
وديمه: خثمت عوي ههاهااهاه
الكل يضحك الا شيخه: بذبحج يالبطه سكتي زين
وديمه بحظن امها: مافيت خيل
شيخه: شنوووو
لطيفه تضحك: مافيج خير تقلج .. 
شيخه: ايا النحسه .. مافيني خير .. تعالي خليني اعظج .. 
راحت شيخه تعظ وديمه اللي تمت تصرخ
لطيفه: ذلفي عن بنتي يالمجرمه .. 
شيخه تقعد ويا نوفه اللي ميته من الضحك عليها: اوريج فيها هالنفيخه ان ما طيرتها الليله بسما بن ظاحي
وديمه: مافيت خيل
لطيفه: بس ودوم... هاذا كله طلول اللي معلمها هالحجي .. وينه اخوج يعل عيني ما تبجيه ما عنده هالكلام 
شيخه تبتسم: دام طلال اللي معلمها خلها .. عسل يا حبيبتي
وديمه بشر: عثل بعينت
شيخه تطالعها باجرام بس تضحك لها: يحليلج والله الا اطيرج يالنفيخه الميهوده
وظلن الحريم على الضحك والسوالف ليما يه العصر وتحركن لبيت ابراهيم بن ظاحي.. خالد على وعده لقُمر رد البيت الساعه 12:30 وراح لها المطبخ واهي تسوي الحلاو ويا وضحه.. ناداها من بعيد عشان ما يشوفه احد من الحريم.. قُمر تاشر له انها ما تقدر تروح له لكن اهو ظل يناديها ... قعدت تطالع عمتها وحرمه سلفها وشردت من عندهن
قُمر بهمس: اشفيك ما قلت لك مااقدر اييك
خالد: انتي الل قلتي بنتغدى ويا بعض
قُمر: مااقدر حياتي وراي شغل وايد
خالد: انت مو مسؤوله .. اعنبو 3 خدامات وبعدت تشتغلين وياهن .. ماابي يدج تخترب حبيبتي 
قُمر: هههههههههههههههههه حياتي شيرة الا حلاو شيخربها .. 
خالد يضحك: ابي شوي 
قُمر : لحظه
خالد ايودها من يدها: وين تعالي .. تبيها عذر عشان تروح .. عطيني من اللي بيدج
قُمر: من صجك 
خالد: أي من صجي .. قعدت تشل شوي وتوكله اياه واهو يضحك واهي بعد .. سحبها عشان تروح وياه
قُمر: هههههههههههههههههههه حبيبي خلني والله بعدين يصير خير.. 
خالد يزعم زعل: خلج انزين ما بيي لج .. خلي الحلاو وضحه ونيمو ينفعونج
قُمر بدلال: افااااااا بو ليد .. بتخليني وبتروح
خالد يسند راسه على الطوفه: ويلي ويلاه منج .... احبج قُمر
قُمر: وانا بعد .. 
خالد: انزين قوليلها 
قُمر تذكرت يوم بايطاليا: انزين انا قلتها 
خالد: ما سمعت شي 
قُمر تهمس له: احبك 
خالد : يااااااااااااااااااااااااااااااااااااي يالله بروح اغرق روحي يالله اوتعي من هالحلم الحلو
قُمر: قول لا اله الا الله .. مافينا شده الحسد
خالد ناظر قُمر بحب وحنان : يالله حياتي اخليج
قُمر: وين رايح 
خالد: هههههههه بروح ويا الرياييل اشفيج
قُمر :لا خلك وياي .. 
خالد: روحي سوي الحلاو .. 
قُمر: لا بقعد وياك 
خالد: ههههههههههههههههههه احسن
قُمر:هههههههههههههههه من صجك ما صدقت عمرك
خالد بزعل: طالع هاذي .. أوريج يا قُمر تعالي 
شردت قُمر عنه واهو ظل واقف مكانه يطالعها ويضحك.. وراح لديوانيه الريايييل
بو خليفه وصل ومعاه بو ناصر والعيال كلهم .. الحريم دخلن البيت لام خليل وقام الترحيب والتهلي والمبارك ويوم ام خليل تشوف ام ناصر لوت عليها وطاحت فيها تحبب وتبوس .. قُمر يوم شافت نوفو طارن لبعض وتحاظن وتمن جذي ومن نوفه لمروة لنورة وشيخه ولطوف ورهف الناعمه واخيرا لامها اللي تمت بحظنها واهي تبجي بس ام خليفه سكتتها وباركت لها 
واخيرا عايله المعرس وصلت.. ضاري ومطلق وسعود ومعاهن اختهن وامهن .. وصلت من بعدهن ونيسه وبناتها فاطمه وهيفاء ومشاعل وولدها عبيد االكريه.. قام الترحاب والتوايه وكان العلاقات ردت مع بعض.. بوخليل يوم شاف بو ناصر خل الكل وراح له وتموا بالحظن فترة لدرجه ان بو خليل وبوناصر بجوا على السنين اللي تفارجو فيها.. الكل تاثر من الموقف.. وبعدين يوا حق خالد المعرس اليديد والكل بارك له حتى عبيد.. ويوم عرفوا ان إللي ماخذها قُمر الكل فرح وقالوا الزين ماخذ الزين.. نجبوا الغدى والكل قعد يتغدى الشياب ويا بعض ويتذكرون ايامهم والشباب بيلستهم وخليل وجاسم عافسين الجو على راسهم.. خالد وسعود مسرع ماتوالموا ويا ناصر وطلال اللي ما خلو الجو من الضحك والسوالف.. من بعدها على العصر تموا الرياييل بميلس الكل يبين قوته بالقصيد وجاسم حطم الكل .. خليل يقوم يقصد عن الخيار واليزر وخالد وطلال ميتين من الضحك عليه واهو ولا هامه شي .. سعود قصد في ابوه وسكت الكل وقعدوا يتذكرونه.. جاسم حس بالتوتر وقام يتحرم عليه بصوت مرتفع.. والكل ترحم وياه.. ورد الجو مرة ثانيه واحسن بعد 
خليل يبي يعذب عبيد شوي اللي من يوم عرف ان صبحه هني خف وين 
خليل: ها عبودي ... سمعنا الصبحه هني 
عبيد: اييييه يا معود .. وما ادري ان كانت بتطلع لي ولا لاء.. اخاف ما ترضى ..
خليل: شعليك منها .. انا لو وضحو تسوي لي جذي اعوي يدها 
عبيد: وخر عني .. شنو اعوي يدها صخله اهي 
خليل: علبالك الحريم ما ايون الا بالعين الحمرة
جاسم: مبين يا محني الشيب
وقام الضحك عليه.. خليل انحرج وخالد حس له وانقلب على عمه: واحسن منك يا غايص ببحر ماكو منه الا لولوة وحده 
جاسم انقلب لونه وقام الضحك 
جاسم: وانت شعندك 
طلال: عنده القُمر المضوي بالعالي 
وقامو الرياييل يطلعون صوت: اوووووووووووووووووووووووووووووووووووووووووووووووووه
وخالد يضحك بغرور ..
جاسم يطالع يد خالد: شهالخاتم الرزة
خالد: شكررا.. من عند حياتي .. حلو؟
جاسم: الا رزة... خالد اقصد لنا من زمان ما سمعنا قصيدك
خالد : لا لا ما ابي
لكن الرياييل ماخلوه واخيرا قعد خالد يقصد .......
احلف باسم المولى.. مثلها .. ما كو بشر 
جاسم وخليل وطلال: بشر
خليل: يا عيني 
احلف باسم المولى مثلها ماكو بشر.. ساحرة العين عاليه الروح مغروره العشيره 
حد منكم شاف قُمر ينور على اهله.. بالصبح المنير والليل المظلم وبحر الظهيرة
خل عني يا النوم حليلي مثل الريم غادي.. يصفي ليلي ويحلي لي الرمضه الوثيرة
جاسم: يا ويلي .. 
مكره الحب .. يدخل القلب ويعمر بخفوقه ... ويحلي السهر بالنواظر .. بالليل ويشعل وتيره
يا ليـل اكرهــك واكــره سهـــرك .. بـــس قُمري لا تـخبـيه عنـي وخـليـني اســعى بمــنـــيـره 
درب يارب الـــسما ما مثـــــله درب .. حيـــــــــل خفـــــــــــــاق ونجـــومه مثــــــيـــــــرة 
سبحان الله خالق بدري سماي.... اللي اخلف على الارض خليفه لبديـــــــــــــــــره 
اســـــمها قُمر .. واحلى مــــــــن القُمر ... وما يحلى للعيون صدق نظــــــــيره 
ربي لا تحرمني منها .. قُمر خالد اهي .. وبدونها الدنيا .. تنجلب وتستوي مريرة 
الكل: صح لسانك 
وقامت الهيله وخالد يبتسم بغرور وبكبرياء 
صار الليل وبعض الرياييل ردوا بيوتهم عشان يتزهبون ويردون مرة ثانيه .. خالد وخليل راحوا لعند حريمهم .. اول ما دخل خالد شاف قُمر تصلي .. انتظرها ليما تخلص واهو قاعد على السرير .. خلصت صلاه وقعدت تقرى دعاء وقامت .. 
خالد بابتسام: تقبل الله 
قُمر: منا ومنكم .. 
خالد: ها حبيبتي .. انا اليوم بيدينج .. كشخيني مثل ما تبين .. 
قُمر : ويبيلها كلام .. 
راحت قُمر لعند كبتها طلعت الجنطه اللي فيها الاغراض اللي شرتهم لخالد بايطاليا ووقعدت تطلعهم.. طلعت دباببيس القمصان وقلم اللي شرته وقعدت تطالع بالسوع اللي عنده وما عجبوها وطلعت الساعه اليديده والعطر.. كان بالحمام يسبح.. يوم طلع شاف قُمر تعدل بالاغراض وتبخر ثيابه وتعدل كل شي 
خالد: شنو هذا كله
قُمر: بعض الاشياء
خالد: من وين 
قُمر بابسام: كنت اشتريها لك لين اتسوق..
خالد حزن ونزل راسه.. 
قُمر تراضيه: انسى حبيبي .. خلاص.. انا نسيت ليش انت ما تنسى . يالله حبيبي ابيك توريهم خالد قُمر وشحلاته
خالد:هههههههههههههههه
قُمر: علامك تضحك..
خالد: ولا شي بس اليوم وانا اقصد قلت بقصيدي قُمر خالد ... 
قُمر: يا حبيبي ... 
خالد: احبج قُمر .. 
قُمر: وانا بعد .. 
زهب خالد وتعدل وتكشخ وقُمر وياه وطلعوا مرة وحده ..الكل تم يطالعم بكشختهم.. قُمر كانت لابسه جلابيه بنفسجيه مخور عجيب.. وخالد لابس دشداشه مفصله ومعدله.. واهو لابس الغترة.. الكل مدح كشختهم اللي محد يابها ..مريم كانت ويا البنات بالدار يعدلونها ويسولفون وياها 
شيخه : الفال لي يا ربي 
نوفه: الله عليج شيخو لوعتي جبدنا من كثر ما تهذرن عن العرس
مريم: خليها مسكينه يوم اللي بيصير لها بتعرف شلون .. 
وعلى السوالف وصلن ارفيجات قُمر .. وتفاجئن بها وتراحبن ببعض ..لولوة تمت تحت عشان تركن سيارتها.. وكان الدرب متروس سيايير ما تدري شنو تسوي .. شاف جاسم من بعيد السيارة وراح لعندها عشان يشوف منو المتورط
جاسم: مساعده بالاخو.
التفتت له لولوة وانصدم... لولوة ما غيرها .. حبيبه قلبي .. اش هالصدف يا ربي
لولوة ببراءة قمر: مااقدر اركن السيارة .. 
جاسم مات عليها وعلى جمالها: طلعي انا بركنها لج 
طلعت لولوة بكل هدوء وقعد جاسم مكانها رد السيارة على ورى ومن اول محاوله ركن السيارة زين .. السيارة ريحتها مثل ريحه لولوة.. طلع منها وعطاها المفاتيح
لولوة شوي وتستخف على جاسم: مشكور جاسم ما تقصر
جاسم: العفو.. تحت الخدمه احنه ... يا لولوة
توها لولوة بتروح عنه وناداها: لولوة
لولوة: لبيه
جاسم يدق قلبه: ............. سلامتج يالغاليه 
لولوة استحت وابتسمت له وراحت عنه وخلته هايم في جمالها العجيب..
دخلت لولوة الدار : هيييييييييييييييييييييوا قموووووووور
قمر: لولوه 
وتحاظن البنات واهن يبجين على الفرجه اللي صارت امبيناتهن من بعد عشرة عمر على الحلوة والمرة 
لولوة: الله قمور قمر .. نفع وياج العرس
قمر: وايد يا لولوة .. ابي اقلج كل شي
لولوة: مو اليوم .. اليوم يوم العروس (راحت لعند مريم ) الف مبروك الريامي الغاليه منج المال ومنه العيال خخخخخخخخخخخخخ
الكل ضحك الا مريم: انتي من صجج بعد .. بتطلع روحي وتقولينن لي مني المال .. لا والمال بعد .. ذلفي لولو... 
لولوة لمت مريم وباستها على خدها الذابل من الخوف: يحليلج والله مريوم احلى عروس .. من بعدي طبعا
مريم بغرور: ما تتحدين
ضحكن على خبالهن ..صبحه يلست يم قُمر ولولوة والسوالف على اخرها.. مريم زهبت وصارت احلى من القُمر والكل قعد يمدح بجمالها ..صار العشاء وصلن الحريم وحطوا العشى .. بعد العشى قامت الاغاني ببيت بو خليل والبنات يرقصن على جلسات رابح صقر ونبيل شعيل ويوسف العماني وفرقه المعيوف كانت بره تعزف للريايييل وطلال وناصر وخليفه يهزون هز ورقص وخالد قام شوي ورد مكانه .. قعد ويا جاسم وعبيد والمعرس ومسرع ما قوموه على اغنيه لابس الثوب المنقط لخالد الملا وقامت الربشه ... 
صار الوقت ويه الشيخ للملاج.. قام خليل عشان ياخذ الدفتر لوضحه تعطيه لمريم عشان توقع.. مريم تمت ترتجف واهي ما تقدر توقع
مريم: مااقدر وضحه .. احس روحي بموت .. مااقدر
وضحه: من صجج عاد سمي بالله ووقعي .. 
مريم: مااقدر .. وقعي عني قُمر 
قُمر : استهدي بالله مريم واذكري الله ووقعي .. 
مريم هدت شوي وبيد مرتعشه وقعت.. وقامت اليباب على راسها بدارها .... وشيخه رئيستهم ويا لولوة وناديه .. 
طلال كان قاعد يرقص ويا ربعه يوم دق تلفونه
راح لجهه ورد عليه: الو
وسيمه بحزن : طلال.. 
طلال انشرح قلبه: هال والله براعي هالصوت حبي الاول والاخير وحشتيني وسوم 
وسيمه: ما تشوف وحش .. طلال ... انا متصله عشان
طلال : صبري شوي .................................. هلا وسوم 
وسيمه: انا متصله فيك اقلك اني وافقت على ارفيج اخوي وانا وانت خلاص لازم تنتهي علاقتنا .. الله ما كتب يا طلال اننا نكون لبعض
طلال انصدم وضاع الكلام منه .. شيقول لها .. يايه له تقول انها راح تخليه بحياته لروحه من بعد ما عطاها كل الحب اللي يقدر يعطيها اياه .. تم ساكت ويحس نفسه منهار ... ما تكلم ولا قال شي
وسيمه تبجي: لكن اعرف يا طلال.. انت الوحيد اللي حبيته بحياتي .. وكان ودي لو ان حياتنا اكتملت بك .. بس مالي نصيب فيك
طلال: لا تقولي جذي.. انا اللي مالي نصيب فيج ... وسيمه ...........احبج
وسيمه زاد بجيها وطلال بجى وياها بعد .. : ......................... مع السلامه طلال
طلال: في امان الله يالغاليه ..... 
سكرت وسيمه عن طلال الليي قعد على الارض واهو ضام ركبتيه يبجي من حر قلبه على حبه اللي ضاع.. ناصر انتبه لغيابه وقعد يدوره وشافه عند احد الزوايا يبجي .. راح لعنده
ناصر: افا طلال.... علامك تبجي 
طلال وسط دموعه: خسرتها يا ناصر................راحت مني للابد ............ مالي نصيب فيها .......راحت عني الغاليه يا ناصر
لم ناصر طلال لانه يدري عن سالفته واهو يحاول يهدي فيه ... 
ناصر: ان شالله تلاقي اللي تستاهلك واللي تقدر تحبها من صج.. 
طلال: مااقدر يا ناصر.... اهي الل احبها ... خلني بروح 
ناصر يود طلال اللي مرة وحده تغير
ناصر: اقعد يا طلال وين رايح
طلال: هدني ... بروح اذبح اخوها الحقير... ألنذل
جاسم انتبه لناصر وراح له وشاف طلال: شصاير
ناصر ايود طلال بقوى: تعال للمينون هاذا
جاسم يروح لطلال اللي يبجي من خاطر: طلال علامك
طلال: مافيني شي .... خلني ياناصر
جاسم : طلال علامك تبجي و ذابح حالك .. اشفيك ؟
طلال بالم : خسرتها عمي ........ ولد الجلاب اخوها بيزوجها لغير ي... وانا اللي احبها ........ حرام عمي حرام 
وانهار طلال بحظن عمه اللي سكت عنه وخلاه يطلع اللي فيه.. ومسرع ما يه خالد وعرف شصاير في طلال... تالم لولد عمه الصغير على اللي صار بس تذكر اللي صار فيه وما لامه .. وخذاه من عند جاسم وقعد يتكلم وياه
خالد: يا طلال.. ساعات نخسر وساعات نفوز .. هذا حال الدنيا .. ويوم اتيوز اختك احد قال لي عسى تكرهوا شيئا وهو خير لكم .. يمكن انفصالك عنها راح يكون فاتحه خير عليك
طلال: اشلون خير واهي حياتي كلها .. 
خالد: ما تدري بقدره الله .. 
طلال: الله ما يرضى بجذي.. هذا اخوها الحقير النذل .. والله ودي اذبحه .. 
خالد: هم بعد ... بعد يظل قضاء الله وقدره .. وانت لازم تصبر حالك.. وشوف .. انت بعرس .. والبنيات تارسات القصر.. لزم تلاقي لك اللي يمكن ترد قلبك .. 
طلال: ما اظن... مثلها ماكو ... 
خالد سكت عنه.. وخلاه يرثي حاله.. طبعا طلال ظل جذي حزين حتى يوم دخلوا المعرس على العروس.. مريم تمت تتنافض واصرت ان قُمر اللي تدخل وياها.. بس خالد ما خلا قُمر تروح وراح اهو بدالها.. قُمر وقفت يم العروس وخالد يم المعرس والكلولولش هازة المكان بالصاله المرتبه.. سعود نفسه كان يرتجف من حلاه مريم اللي من شافته ما شالت عيونها عنه.. لبسها الدبله والطقم وحيول بعد لبسها اياه بريلها اليمين ... وقعد الكل يزغرد للمعاريس وخالد ما يشوف شي بالدنيا الا قُمر .
من بعدها تشغلت الاغاني وظلوا المعاريس يالسين ويا بعض.. تصوروا وكل شي .. وسعود سال عمه ان كان يقدر يقعد وياها وبو خليل وافق وقاله حلالك يا وليدي .. 
في الميلس قعدت مريم ويا سعود لروحهم .. متوترين ما يتكلمون .. مريم شوي وتبجي .. بس اهي جزئيا مرتاحه بس مستحيه من سعود.. انعجبت فيه وايد لان وسيم واسمر وعيونه فاتحه شوي .. 
اول من تكلم سعود:: مبروك عليج مريم .. 
مريم بحيا: الله يبارك فيك ... 
سعود: مريم انا اوعدج اني اسعدج واخليج ما تحاجين لشي ... وانا كل اللي ابيه منج ... (يباعد ياقته عن رقبته من الضيج).. كل اللي ابيه منج اهو انج تحبيني ... مثل ماانا احبج
مريم ماتت من الحيا من اعتراف سعود.. بس يحليله يحبني .. من متى يا ترى..
سعود: انا بغيتج من يوم شفتج بعرس اخوج .. وظليتي في بالي سنتين .. انا تزوجتج لاني احبج ولاني ماابي افقدج .. لا تظنين ان هالزواج بسبب العايله لا .. يمكن العايله تصلحت علاقاتها فيها لكن انا تزوجتج حبا بج يالزينه .. 
مريم طارت من الفرح.. الهم اللي بقلبها انزاح من كلام سعود .. متزوجها حبا لها .. مو رغبه انه يصلح بين العايلتين.. الحمد لله ... 
مريم:........... ان شالله احبك مثل ما تبي ........... بس لحين الناس وقت
سعود يبتسم: هههههههههههههه على رايج .. 
مريم : لا صج... انا شوي حبيتك .. بس يبيلي خمس دقايق زود عشان اتاكد من حبي لك
سعود:ههههههههههههههههههههههههههههه دريت انج راعيه نكت .. 
مريم: خلول ماغيره 
سعود: صبحه قالت لي ... 
مريم: اوريها مرت الخال.. 
يودت على حلجها .. شقاعده تقول هالخبله .. صج اني خبله
سعود تم يضحك عليها : الله عليج ههههههههههههههههههههههههههه يعلني افداج .. يالله حبيبتي .. اشوفج على خير
مريم باحباط: بتروح.. تو الناس وقت.. 
سعود: الساعه 11:30 شنو وقت .. هيئتج ماتبين تفارجيني .. 
مريم استحت : ... مو حرام ... ريلي .
سعود: الله عليج ههههههههههههههههههههههههههههههههههه ... يالله حبيبتي .. اخليج اللحين
مريم قامت وياه.. قبل لا طلع سعود باس يد مريم وخذ رقم تلفونها عشان يتصل فيها .. 
نورة اللي كانت تلاعب اليهال ومستانسه حيل عليهم ما تبي تفارجهم .. عبيد ولد لطيفه راح عنها برع البيت وراحت وراه.. يوم طلعت له شافت ريال رافعه واهو يضحكه يرميه بالسما ويرد بيده .. ونزله على الارض اول ما شاف عبيد نورة راح لعندها عن خليل وخليل يطالعه التفت للبنت اللي راح لها ..
كانت نورة كاشفه ويهها واهي تطالع خليل اللي انعجبت فيه بشريط فيديو عرس قُمر.. خليل ابتسم لها وللياهل وراح عنها.. نورة استحت ونزلت عيونها للارض ودخلت ويا عبيد ..اول ما دخلت شافت وضحه بويهها تبي تطلع ابتسمت لها وضحه وطلعت.. طالعتها نورة لوين رايحه وشافت خليل واقف لها.. اول ما شافها عطاها ورد وقال لها شي ضحكها وبعد شوي ردت وضحه داخل..
وضحه: ها نوارة .. اشوفج عاجبتج السكه
نورة بحيا: لا بس ويا اليهال.. 
وضحه: تحبين اليهال ؟
نورة: وايد .. 
وضحه: طالعه على خليل . يحب اليهال موت .. وشكلي بعد بييب له اثنين بدال الواحد
نورة حست بالغيره من وضحه بس : الله يقومج بالسلامه ويسهل عليج
وضحه: ااااااااامين
دخلن وضحه ونورة مع بعض.. ام خليفه قالت لمروة تاخذ حلاو توديه لابوها لانه يحبه.. وتذكره مرة وحده بالدوا.. مروة يوم راحت كانت متغشيه عن المكياج اللي بويهها ولابسه كعب عالي.. كانت تمشي وما تشوف الطريج زين .. دعمت بواحد 
مروة: اعوذ بالله شنو هذا 
مسكها الريال بقوة عورت يدها : حاسبي ماتشوفين
مروة خلت عن الريال ووقفت ترفع غشاها : انزين لا تاكلنا .. رفعت غشوتها لان الصوت اليف عليها علبالها جاسم عمها: جسوم ..
انصدمت .. ماكان جاسم .. كان واحد ثاني .. يشبه سعود المعرس شويه . 
مروة: مسامحه ...
مطلق اللي تم يطالع هالجمال اللي اول مرة يشوفه بحياته.. شبيه الريم والغزلان هالبنت.. من تكون يا ترى: لا عادي بس مو منج من هالنعال.
مروة تطالعه بكل غرور: نعم؟
مطلق بابتسامه ساحرة: الله ينعم عليج من نعالج يالزينه اهو اللي فقدج توازنج
مروة: انزين انزين.. بلا سوالف بطاله
مطلق: الله عليج بعد بطاله هههههههههههههههه 
مروة: اشفيك مو صاحي انت 
مطلق: ههههههههههههههههههههههههههههههههههه عسل عسل هاللسان بعد شوي 
مروة بحتقار: انت مو صاحي .. احترم الفاظك تعرف انت قاعد تكلم منو
مطلق: اكلم حوريه نازله من السما عشان تخاويني من بعد ليله وحيده من دون هالويوه الحسنه
مروة تعجبت من جراته : انت منو
مطلق : انا مطلق بن عبدالعزيز بن ظاحي .. بس اذا تبيني اصير خاتم .. حاظرن لج يا لزينه
مروة بصدمه: مطلقوووووووووو ما غيرك
مطلق مستغرب: لا يكون معرفه سابقه .. قط كلمتج بالتلفون .. 
مروة: تخسي الا انت انا اكلمك .. انا مروة بنت عمك يالفاقد .. 
مطلق انصدم: عمي ... أي عم
مروة: بنت سعد .. يالمخبل
مطلق بجراه اكبر: احلى واحلى .. ما كنت ادري ان منبتنا يطلع ورد وجوري ... الا ما اقول يسلم لي هالزين كله 
مروة : صج ما تستحي .. بعلم عليك عند ابوي الحين
مطلق: وانذبح عشانج ... احلى موته 
مروة انصدمت منه لكن غواها .. حلو ووسيم ويتغزل بجراءة.. طالعته نظره احتقار: شباب اخر زمن
وراحت عنه.. مطلق تم يطالعها واهي تمشي واهي تلتفت له.. باس يده وهف البوسه لها واهي استعجبت منه .. صج قليل ادب .. 
على الساعه 12:30 فضى الجو من المعازيم ... قعدن الحريم بالصاله واهن هلكانات... شيخه اللي استغلت الهدوء طلعت بره بالليوان الجبير.. تاخذ نفس عن الجو المشحون داخل .. كانت لابسه عباتها لانهم بعد شوي بيردون النزهه .. توها بتدخل الا تشوف واحد قاعد على احد العتبات اللي عند ديوانيه الرياييل الفاضيه .. شيخه طالعته زين وعرفت انه طلال .. كان لابس الطقيه وحامل الشماغ على جتفه ومنزل راسه .. راحت لعنده شيخه تخاويه شوي
شيخه: هووووووووووووو يالربع
طلال رفع راسه وابتسم: هلا شويخ.. شتسوين هني 
شيخه: اتشمس .. ابي اصير برونزيه 
طلال ابتسم ونزل راسه: زين .. 
شيخه: علامك طلال .. احد صافقك
طلال: ياريت
شيخه تبتسم: والله .. ترى زاهبه تبيني اطرقك .. 
طلال ما رد عليها .. وقلبها توجس.. 
شيخه: طلال ... لا يكون تبي تنحاش من سالفه التشري.. لا تمد لي براطمك لاني مو راحمتك .. 
طلال: خليني لحالي لو سمحتي .. ماابي اسمع هذرة.. 
شيخه انصدمت وانحرجت شوي .. قامت عنه تمشي داخل البيـت.. طلال حس ان شيخه زعلت وان اسلوبه مو عدل ووقفها 
طلال: شيخه انتظري ماكان قصدي 
شيخه ما سمعته وراحت عنه..
طلال لحقها ووقف جدامها : يالله شواخ... مو قصدي . 
شيخه شوي وتبجي : لا ماعليه ماحصل شي بس مابكلمك مرة ثانيه
طلال: مو قصدي جذي 
شيخه : لا اكيد مو قصدك انا اللي يبت لروحي اللي ياني .. عن اذنك 
طلال: لا .. قبل لا ترضين لا تروحين 
شيخه: خلني اروح ..
طلال: انزين بعطيج سنكرز
شيخه: ماابي..(تطالع مخابيه )... اصلا ما عندك
طلال: خخخخخخخخخخخخ شدراج .. 
شيخه طالعته : لان ماكو مخابي بدشداشتك .. وين بتخشه بخشمك
طلال: ههههههههههههههههههههههههههههههههههه يا شيخه
تمت تطالعه من تحت الغشوى واهو يضحك.. تحس بمشاعر غريبه تجاهه بس ما تدري شنو سببها.. وفجاه طاحت الغشوى.. وبين شكلها الرعبوب.. طلال تم يطالعها واهي ما رفعت الغشوى.. ظلوا على حالهم جذي فترة وشيخه استحت عنه وراحت .. طلال ظل واقف مكانه وشكل شيخه ما فارج خياله.. جمالها ملاح مثل وسيمه.. وروحها حلوة مثلها بعد.. بس يا رب.. انا قلبي وهبته لغيري خلاص.
اهل المعرس اول من تحرك من العوايل رادين الرميثيه .. ومطلق اللي كان راكب سيارته الخاصه تم يطالع مروة اللي تطالعه بنص عيون تم يتبسم وسكر الدريشه وراح ورى سياره اخوه ..من بعدهم.. تحركت عايله بو ناصر عشان يردون النزهه.. ناصر اللي تعبت نورة من كثر المراسيل بينه وبين نوفه خذ منها وعد انها تتصل فيه بس يردون واهو خلاص عقد قرارة انه يكلم امه عن نوفه وانها تخطبها له ..يوم وصلوا للبيت شيخه راحت راسا دارها ورقدت ونورة وراها.. ناصر بدل هدومه ونزل تحت ياكل له شي ..شاف ابوه قاعد واهو يتبسم
ناصر: دوم هالابتسامه ما تفارج يابو ناصر
بو ناصر: الله يخليك يا وليدي .. مرتاح حيل .. هم 10 سنين طاح بيوم واحد .. الحمد لله 
ناصر : الحمد لله
خاوى ابوه شوي واهم يسلفون وعلى الساعه 1:30 قام بو ناصر يرقد
ناصر يوقف ابوه: يوبا بغيتك بسالفه
قعد بو ناصر مكانه: خير .. 
ناصر :ألخير بويهك يا يوبا.... يوبا انا عزمت اكمل نص ديني .. 
بو ناصر: ما تحس انك صغير شوي
ناصر: يوبا انا بدخل ال21 جريب .. وانا ماابي عرس .. ابي بس ملجه والعرس من بعدها .. عن لاتضيع البنت مني .. 
بو ناصر: من هي البنت 
ناصر :بنت بو خليفه .... نوفه 
بو ناصر: نوفه؟ .. امك قالت لي انها تبي مروة
ناصر: لا يوبا.. انا ابي نوفه ... 
بو ناصر: يصير خير.. بنت سعد من احسن ما يكون ومن حظنا لو كانت من نصيبك بس انت اصبر شوي وانا اللي بكلم عمك على الموضوع
ناصر حب راسه ابوه وشكره وراح بعدين داره واول ماانسدح ياه الرقاد بس ظل ناطر نوفه اللي بتتصل فيه .. بعد نص ساعه دزت له مسج.. ( ما حبيت ارفض طلبك جدامك ..بس سامحني يالغالي .. استحي (.. ناصر عصب شوي من المسج وخلاه.. قعد يفكر في السالفه وشوي شوي هدت اعصابه.. اوريها.. دامني بخطبها بخليها تستخف.. (على راحتج.. وزهبي حالج لعرس ثاني.. عرسنا ..(نوفه استخفت من الفرحه وشوي تتصل في ناصر بس ضبطت روحها ودزت له المسج (امييييييييين يارب العالمين(.. وكانت اخر مسج تدزها نوفه ومن بعدها راحت في سبات عميـــــــق.. طلال كان اخر من بقى صاحي.. يفكر في حياته اللي اعتفست باللي قالته وسيمه.. ما تخيل انها يمكن تضيع من يده جذي.. واهو يوافق على الشي ويتقبله .. ومن صوب ثاني شيخه اللي طاريه على باله وما يدري شصاير فيه.. شيخه بعمر قمر بالضبط ..انولدن بنفس الشهر .. دخل طلال بيتهم وبدل هدومه واستسلم للرقاد .. 
جاسم بعد ظل ساهر واهو يتخيل عرسه من لولوة.. ما قدر يصبر اكثر على فرقاها.. لازم يكلمها ولا يكلم ام خليل.. بس من له من يقدر يساعده.. مريم ماكو غيرها.. قام من الدار اللي كان يرقد فيها ببيت بو خليل وراح لدار مريم.. طق على الباب .. مريم كانت تتكلم ويا سعود بالتلفون وراحت عند الباب 
مريم: منو
جاسم: هاذا انا جاسم 
مريم: جاسم ... لحظه شوي (تكلم سعود) سعود انا اخليك الحين جسوم عند داري ماادري شيبي
سعود: اووووووووووف حزته هاذا
مرمي: ههههههههههههههههه ماعليه بيشوف شنو يبي وبتصل فيك مرة ثانيه يالله باي
سعود: لاتطولين حياتي 
سكرت عن سعود وردت على الباب: ههلا جسوم اشفيك .. 
جاسم: مريم كلمتي امج عن لولوة
مريم : اوووووووووف لا ما قلت لها نسيت ... 
جاسم: انزين مريم بطلب منج طلب قوليلي تم
مريم:تم
جاسم: عطيني رقم تلفون لولوةاللحين .
مريم: هاااااااااااا
جاسم: تكفين مريم مااقدر اصبر اكثر لازم اكلمها بموت والله بموت
مريم :بس ياجاسم
جاسم: والله ما بطوله بس ابي اتكلم وياها عن الموضوع تكفين مريوم
مريم: ماادري
جاسم: تكفين مريم ارحميني شوي
كسر خاطرها وعطته: بس تقول لها السالفه لا تطول اكثر .. 
جاسم بابتسام : لج وعدي .. 
عطته مريم الرقم وجاسم طار من عندها وردت اهي داخل تدق على سعود .. 
سعود: شيبي جاسم
مريم : شيبون الرياييل بعد العرس .. 
سعود : ههههههههههههههههههههههههههههههه 
جاسم راح داره واهو يرتجف .. خسك الله من حظ ارتجف عشان بتصل في بنيه..طالع الساعه.. اللحين 2 .. اكيد راقده.. بس بجرب حظي .. دق الرقم .. وظل يرن .. يرن .. يرن .. ليما انرفع
لولوة: الو 
جاسم: ..............................
لولوة: الوووو
جاسم:...........لولوة
لولوة خافت: نعم.
جاسم :الله ينعم عليج . .. انا ..... جاسم
لولوة: ........................ 
جاسم: الو لولوة
لولوة: من وين لك رقم تلفوني 
جاسم: الله يخليج.. خليني اقلج سبب اتصالي وبعدين قولي اللي تبين تقولينه .. موافقه 
لولوة: اسمع.. 
جاسم: لولوة.. انا من يوم شفتك وانا مو متهني بحياتي.. احس بالنقص.. نقص وجودج.. انا ظنيت ان اللي احسه لج شعور عادي كونج بنت بغايه الجمال .. بس يا لولوة انا انهزمت جدامج.. وقلبي تعلق فيج .. وماابيج تضيعين من يدي .. 
لولوة تبتسم وميته مستحى من كلامه .. الحمد لله ان حاله مثل حالها .. 
جاسم: ومثل ما تعرفين انا وصلت لعمر يخليني افكر بتكوين حياه وعايله انا فاقدها من اكثر من 18 سنه .. وانا مااقدر احصل بنت احسن عنج تكون شريجتي بهاذي الحيا... 
لولوة: .................
جاسم: لذا بغيت استاذنج .. عشان ايي واطلب يدج من اهلج .. اذا كنتي موافقه .. 
لولوة: ............ 
جاسم: يا لولوة بس قولي موافقه ولا ........... غير موافقه
لولوة: .......................... موافقه
جاسم طار من الفرحه: موافقه
لولوة: أي..............
جاسم: الف مبروك لولوة .. باجر بعد صلاه المغرب انا واخوي وولده بنييكم .. نتقدم لج .. 
لولوة: .......... حياكم الله .. 
جاسم: الله يحيج .. يالله اخليج اللحين .. تصبحين على خير
لولوة\: وانت من اهل الخير ... جاسم
جاسم: لبيه .. 
لولوة: اخيرا حسيت على دمك .. 
جاسم: هههههههههههههههههههههههههههه من زمان حاس يا حياتي من زمااااان
لولوة ضحكت وسكرت التلفون عنه واهي متونسه حيل من اللي يصير وياها .. 
وبالفعل.. جاسم كلم اخوه بو خليل اللي بارك له على اللي يبيه ويوم عرف انها ارفيجه قمر رحب بهذ الشي.. وطلب من خالد انه ايي وياهم واييب قمر بعد ..
خالد: حبيبتي اليوم بنروح مكان ونبيج اتيين ويانا 
قمر: وين .. 
خالد : مكان... بس صدقيني بتتونسين حيل منه 
قمر: وين تكفى قول لي حبيبي ..
خالد : خخخخخخخخخخخخ مو قايل لج..
قمر بدلع: كيفك .. 
خالد واهو يتسند على مقدمه السرير : اكيد كيفي .. 
قمر تطالعه بنظره
خالد: احبج
قمر: انا اكثر.. .
على المغرب تحركت سيارة خالد حامل فيها ابوه ومريم وام خليل وقمر .. وسيارة جاسم فيها بو خليفه وخليفه ونوفه اخت قمر وسيارة خليل لروحه.. قمر لاحظت الدرب اللي رايحين فيه وتهيأ لها انها تعرفه .. 
خالد يطالعها: عرفتي وين رايحين؟
قمر: يتهيا لي .. 
خالد: اللحين بنوصل
مريم قعدت تدلي خالد اللي متقدم القبيله وين بيت لولوة .. ويوم وصلوا قمر عرفت انهم ياين بيت ارفيجتها لولوة بس ليش
قمر: ما بتقول ليش يعني 
خالد: ههههههههههههههههه ياحبي وانرفزج
قمر: هئ هئ عاد حبيببي قول لي
خالد: اللحين حبيبي بس نطري شوي .. 
لولوة عن طرفها خبرت امها وابوها.. وكان كل شي مزهب لييه اهل جاسم.. كانت ترتجف من الخوف والتوتر.. اتصلت فيها مريم 
لولوة: الووو
مريم: يالحسوده يالحقوده ماانتظرتي اعرس الا وعرستي من طرف ثاني
لولوة: مريم الله يهداج بموت والله بموت
مريم: هههههههههههههههههههههه وتتغشمرين علي ويا ويهج .. صج ما تستحين .ههههههههههههه بوريج اللحين
لولوة: الله يهديج بس .. وصلتوا 
مريم : أي احنا على باب بيتكم .. يالله قولي لاهلج
لولوة: اوكيه باي
مريم :بايات
سدت لولوة عن مريم ونزلت لامها تخبرها وانطق الجرس.. راح عمها بو فلاح فتح الباب وسلم على الرياييل واولهم كان بو خليل.. لولوة يتيمه الاب لذا زايد وخالها حسن وعمها بو فلاح اهم اللي استقبلوا الرياييل .. دخلن الحريم البيت والريايييل بالميلس الخارجي للبيت.. طبعا بيت لولوة كان اصغر عن بيت بو خليفه ولا بيت بو خليل .. بس كان حلو وفخم .. قعدن الحريم بالميلس الداخلي ..
ام خليل لانها اكبر وحده اهي اللي تكلمت: الله يبارك فيج يالعروس .. 
لولوة بحيا: مشكورة خالتي 
مريم : اشفيج لولوو مختبصه جذي ما هقيتج خوافه
لولوة: انا ابي اعرف منو عطى جاسم رقم تلفوني ..
مريم: ومن غيري يعني والله تبيني شوف عمي يموت شوي شوي من دونج
لولوة استحت.. قمر اللي ما صدقت عمرها يوم قالت لها مريم سبب ييتهم وخذت ارفيجه عمرها بالاحضان وتحمدت الله ليش انهن راح ينجمعن ويا بعض من بعد ما تفارجوا ..
في ميلس الرياييل
بو خليل: يا بو فلاح .. احنا يايين اليوم نخطب بنتكم لولوة لاخونا جاسم.. جاسم يتيم الابوين بس تربى من قبل كل اخوانه وابوه الله يرحمه.. تقي بصلاته ويخاف ربه .. وناوي يكمل باجي حياته ويا بنتكم .. فشرايكم انتو
زايد إلى ما شال عيونه عن خالد واهو يفكر .. هذا زوج قمر ..
بو فلاح : والله يابو خليل هاذي الساعه المباركه .. وعايله بن ظاحي معروفه امبين الناس وامبين الخلايق بكرامه الاصل وطيب العود.. بس البنت بعد لازم نشاورها ..
بوخليل: ماكو خلاف يابو فلاح .. بس متى بتردون علينا 
بوفلاح : تبون اليوم ولا باجر 
جاسم اللي تكلم من بعد ما انشدت اعصابه: اليوم أي باجر يالطيب..
بو فلاح: هههههههههههههههههههههه ان شالله ياوليدي 
بو خليل طالع جاسم نظره قفطته على طواله اللسان: خذوا راحتكم يا بو فلاح .. 
بوفلاح: عن اذنكم شوي (يصد لزايد) زايد قوم وياي
قام زايد ويا عمه وراحن لميلس البنات.. طقوا الباب وطلعت لهن لولوة
لولوة: خير زايد
زايد: لولوة. نبي نقلج شي تعالي ويانا
لولوة:....... ان شالله
راحت لولوة وياهم للصاله وقعدت..
بو فلاج: يابنيتي.. جاسم بن ظاحي ياي يطلب القرب منج على سنه الله ورسوله.. وانا من طرفي اشوف الريال ما ينعاب.. ولد اصول ومن منبتن زين وينعزم به الراي .. فشرايج انتي
لولوة تطالع اخوها زايد اللي يطالعها بنظرة حنونه: شرايك زايد
زايد: رايي من راي عمي بو فلا ح .. 
لولوة: ............ الشور شوركم يا عمي
بو فلاح: يعني موافقه
لولوة استحت واكتفت بهز راسها 
بوفلاح: الف مبروك عليج يا بنت حسين .. الله يتمم علي خير.. 
يات ام زايد: هاشصار 
بو فلاح: يببي ياام زايد .. لولوة وافقت.. 
ام زايد باعلى صوتها: كلولولولولولولوللوللوللوللوش الف مبروك يابنيتي 
جاسم من سمع الكلولولش نقز من مكانه: وافقت
الكل ضحك عليه من نقزته وبوخليفه: جسوم يالميهل علامك اول واحد يتزوج.. احشم الناس 
جاسم يطالع خال لولوة ويستسمح منه: مسامحه
بو علي: مسموح يا وليدي .. احنا كنا مثلك واكثر ولا شنو يا عيال
خليل: أي والله .. انا بغيت ارقص
بو خليل: انا لله وانا اليه راجعون
خالد ضحك على اخوه وعلى عمه.. نفس الطينه.. جاسم تم يتحقرص بمكانه من الوناسه وشوي يقوم يرقص.. دخل زايد وبو فلاح: الف مبروك عليكم ..
بو خليل قام وتوايه ويا بو فلاح: الله يبارك فيك يالطيب.. 
زايد راح يبارك لجاسم :ألف مبروك جاسم .. منك المال ومنها العيال.. وخلها بعيونك .. يوهرة البيت لولوة 
جاسم: ما طلبت يا طويل العمر 
تحاظنوا وخالد بارك لجاسم :الف مبروك بو محمد واخيرا بنشوف حمود
جاسم: الله يبارك في حياتك يا بو وليد .. عقبال ولدك ولود
خالد: خله ايي قبل هههههههههههههه
زايد يسمع كلام خالد واهو يبتسم.. باين عليه يحب قمر .. الله يهنيه فيها ..
خليل: مبروك يا جاسم .. الف الف مبروك .. والله انك صج حاقد على سعود.. ماانتظرت يوم وانت خطبت.. 
جاسم: لا عيل انقع روحي مثلك ويا وضحه
خليل: لاتيب طاري حرمتي .. تنقز عينها يالميهود
ضحكوا على سوالف خليل 
بو خليل :يالله دام البنت وافقت اللحين خلونا نتفق على كل شي.. 
بو فلاح: الراي رايكم ..
جاسم :الله يخليك انا افكر ان يكون ملجه وبعد 3 شهور الزواج .. 
بو فلاح: حلو .. بس البنت لها شروطها ..
جاسم: سم
بو فلاح: سم الله عدوك .. تبي تكمل دراستها .. وتبي تسكن لحالها .. 
جاسم: ما طلبت.. اصلا انا عايش في بيت لروحي .. 
بو فلاح : مهرها راح يكون 10 الاف دينار .. 
بو خليل: ما طلبت يا اخوي .. لها اللي تبيه .. 
بو فلاح: على بركه الله 
من بعد الاتفاق قاموا الرياييل 
بوفلاح : خلونا نعشيكم
بو خليفه: ان شالله بيوم الملجه .. 
بو فلاح: ومتى تبونها 
جاسم: بعد اسبوع
بو فلاح: ههههههههههه يا وليدي ما تحس انك شوي متسرع
جاسم بابتسام وغرور: ابدا .. 
بو فلاح: ما نقدر نخالف .. الف مبروك
الكل : الله يبارك فيك .. 
بعد نص ساعه بن ظاحي طلعوا من دار بو زايد رادين بيتهم.. قمر كانت متونسه وتبتسم على اللي صار.. لا لولوة ولا جاسم راح يحصلون احسن من بعض.. الحمد لله رب العالمين
خالد يمسك يدها: فرحانه حياتي 
قمر: وايد .. احس روحي بطير بالجو
خالد: دوم حياتي دوم .. 
مريم: شعندك.. طايح مغازل فيها 
ام خليل: خليه .. حرمته وكيفه انتي شعليج .. 
مريم: انزين ماقلنا شي .. بس همج تطيحين فيني .. 
ام خليل بس عاد سكتي.. 
يضحك خالد ويرن تلفونه ..خليل متصل 
خالد : هلا بو ابراهيم
خليل بفزع: خالد انا بروح المستشفى لان وضحه ياها الطلق وخذوها بالاسعاف
خالد: اوه سلامات بو ابراهيم ما تشوف شر 
ام خليل: وليدي اشفيه
خالد: ايه.. ان شالله.. وراك حنا.. انشالله ..مع السلامه (سكر خالد التلفون وعكس الدرب) يمه مرت خليل وضحه ياها الطلق واهي بالمستشفى الحين 
ام خليل: ويه وضحه نظر عيني توه الناس عليها.. بعد باجي  6اسابيع
خالد : ماعلينا اللحين انشالله تقوم بالسلامه .. 
وصلوا المستشفى وخليل طبعا للسرعه وصل قبلهم وكان بقسم الولاده.. راحت له ام خليل وسالته
ام خليل: شخبارها .
خليل: ماادري يمه.. الدكتورة تقول انها وايد تعبانه
ام خليل: انشالله مافيها شي .. بتقوم مثل الفرس
خليل بتوتر : ان شالله انشاء الله .. 
بعد ساعتين من التوتر الزايد الكل كان خايف واكثرهم قمر اللي كانت تدعي لوضحه انها تقوم بالسلامه.. بس السالفه ماكانت تطمن.. رحم وضحه كان ظيج وكانت حامل بتوم وهذا الشي تعبها وايد ..
طلعت لهم الدكتور واهي شوي حزينه : استاذ؟؟
خليل: لبيه
بابتسام: الف مبروك.. انولد لك احلى صبي وبنت.. 
خليل من دون أي اهتمام باللي قالته: وضحه .. وضحه شخبارها .. 
الدكتورة بجديه: الرحم كان ضيج وكانت الولاده عسيرة عليها ولا تنسى اليهال خديج ما كملوا المده المفروضه ..بس ان شالله تتحسن حالتها 
خليل بفزع: دكتورة لا تخبين علي شي.. اشفيها وضحه
الدكتور:ااااااااه .. المدام نزفت وايد .. وانجرحت بقو.. ان نجت ما راح تقدر تنجب مرة ثانيه ..
خليل: ماعليه .. بس اهم شي تقوم .. تقوم الغاليه 
الدكتورة: ان شالله .. 
راحت الدكتورة عنه وخليل خبرهم بالتوم
خالد: الف مبروك خليل على عيالك .. واخيرا العنود وابراهيم
خليل واهو خايف: ماادري يا خالد.. احسن بالخوف
خالد: افا بو ابراهيم .. لو انا مكانك اروح اشوف العيال بدال هالافكار السخفيه.. 
خليل: انت روح انا بظل هني ليما يطلعونها .. 
خالد : على راحتك.. 
اخذ خالد مريم وقمر وظلت ام خليل ويا ولدها.. راحوا شافوا العيال واستخف خالد على البنت.. حسها تشبه قمر.. قمر إلى عيونها طارت على اليهال ما قدرت تفارج وضحه من خيالها ..
بعد ساعه طلعوا وضحه من غرفه الولاده وخلوها بغرفه خاصه.. رد خالد ويا قمر ومريم وظلت ام خليل ويا خليل اللي مارضت تفارجه .
الحين هل وضحه بتقوم بالسلامه.... قمر شنو راح تكون الصدمه عليها ... شخصيه برزت بتعود للظهور .. حب جديد... وعشق جديد..

الجزء الثاني عشر
الفصل الأول
-------------
باليوم الثاني صحى خالد وقمر كانت قاعده قبله .. كانت قاعده عند الدريشه والهوا يهب عليها 
خالد : صباح الخير حبيبي 
قمر: صباح الخيرات.. توه الناس الساعه للحين 7 
خالد: لا بالعكس شابع نوم .. اشفيك انتي صاحيه 
قمر: ما رقدت من بعد صلاه الفير.. 
خالد حس قمر متوترة: اشفيج قمر
قمر: خالد ... خايفه على وضحه... 
خالد: ليش
قمر توقف له: ما ادري ... كلام الدكتورة خرعني عليها .. بس ان شالله تقوم بالسلامه .. 
خالد: ان شالله .. وعشان ما يزيد خوفج تزهبي باخذج المستشفى
قمر: صج
خالد: أي صج.. روحي تطمني عليها ويلسي بدال امي وياها .. شرايج 
قمر بابتسام: يعل عيني ما تبجيك .. خمس دقايق وانا زاهبه
واهي تروح عنه: ادري فيج متولهه على اليهال.. 
طلعت له قمر من غرفه التبديل: شدراك.. 
خالد بزهو: شفتج شلون تطالعينهم .. 
قمر: تدري.. لا مو الحين .. بعدين .. 
خالد : شنو ..
قمر: ولا شي.. 
سكت خالد عنها وراح يبدل هدومه.. على الساعه 8 كانو بالمستشفى.. راحوا الغرفه وين ماكان خليل راقد على كرسيه ووضحه فاقده الوعي للحين.. ام خليل انت راقده على سرير ثاني بالغرفه. خالد راح عند خليل.. انتبه خليل
خالد: شلونها وضحه اللحين
خليل: للحين فاقده وعيها .. ما تحركت من امس للحين.. 
خالد: بتقوم ا نشالله .. 
طلع خالد برع لان وضحه مو لابسه غطى على راسها.. وخليل بعد عشان قمر تاخذ راحتها.. طلعت قمر القران وقعدت تقرى منه على وضحه.. وبعد فترة صحت وتمت تطالع قمر.. شافتها قمر ..
قمر: حمد لله على سلامتج 
وضحه بتعب: الله يسلمج ... وين خليل 
قمر: طلع ويا خالد .. الحين بردون ..
وضحه : قمر .. وين عيالي 
قمر: بالحظانه .. دريتي انهم توم
وضحه: من زمان .. بس ما خبرت خليل عنهم .. 
قمر: يهوسون .. احلى من الحلا نفسه .. والبنت تشابهج وايد .. 
وضحه فجاه بدت تبجي وراحت لعندها قمر.. 
قمر: علامج وضحه تبجين
وضحه::....... ما بظل وايد لليهال.. بروح عنهم .. .. احس اني بموت يا قمر
قمر: لا تقولين جذي يا معوده .. فال الله ولا فالج .. ان شالله تقومين بالسلامه .. 
وضحه: .. انا وايد تعبانه قمر .. خليهم اييبون عيالي.. ابي اشوفهم قبل لا ااموت
قمر بدت تبجي: حرام عليج لا تقولين جذي.. 
وضحه تمت تبجي وقمر طلعت تنادي على خليل: خليل .. وضحه قعدت
خليل شاف قمر تبجي : علامج قمر ..(طالع الغرفه ودخل داخل(
خالد: علامج حياتي .. ليش تبجين
قمر: وضحه.... تقول انها بتموت .. 
قمر رمت نفسها بحظن خالد واهو يمسح على راسها.. ليش وضحه تقول جذي.. حتى اخوه بعد بين انه خايف وايد.. عشان مساله بسيطه يسوون كل هذا..خليل دخل على وضحه اللي كانت تبجي بهدوء.. وشكلها كان تعبان وبشرتها باهت لونها .
خليل: حمد لله على سلامتج يا حياتي .. 
وضحه بابتسام: الله يسلم حياتك .. حبيبي الغالي ..شفت شلون .. العنود وابراهيم يوا .. عشان خاطرك بس.. 
خليل: خلهم يولون.. انا ماابيهم.. ابيج انتي .. انتي يالغاليه .. 
وضحه: الله يخليك حبيبي .. 
تمت وضحه تطالع خليل واهي تدري انها راح تفارجه.. بس المشكله ان خليل ما يقدر على فراقها.. قعدت تتذكر اول ما شافته.. واول ما خبطهم .. ويوم رفضوه لانها كانت مكتوبه حق ولد عمها بس اهو وقف في ويهم ليما وافقواعلى زواجهم.. وسنتين إلى وقفوا محاولات الحمل فيها لانه يبي يستسمع وياها واليهال يايين بالدرب.. ويوم عرف انها حامل.. راح تشتاق له.. لغشمرته.. ولمراضاه ..كان دايما يقول لها انه إلى بيموت عنها.. لكن امبين انها اهي اللي راح تموت.. وضحه كانت بسكرات الموت وخليل ما كان يحس لانها كانت هاديه اكثر من المتوقع
وضحه: حبيبي .. احبك 
خليل: وانا بعد حياتي ... احبج اكثر من عمري كله
وضحه: حبيبي .. تذكر يوم عرفت اني حامل
خليل: اشفيه
وضحه: بذاك اليوم انا كنت خايفه يوم اللي تدري انك تعصب.. لانك للحين على قولتك ما خلصت شهر العسل 
خليل بابتسام: ان كان على العسل.. فحياتي وياج كلها عسل.. بس لا يصيبنا سكري
وضحه: ههههههههههههه حبيبي..( تمت تطالعه بنظرات كلها عشق.. تحبه ).. حبيبي يب لي ورقه وقلم 
خليل: ان شالله....
طلع خليل وراح اييب ورقه وقلم لوضحه وقمر دخلت عليها 
وضحه: زين انج دخلتي يا قمر .. تعالي ابي اوصيج
قمر ردت تبجي : يا وضحه الله يهديج بس 
وضحه: خليني ياقمر.. ماباجي علي وايد.. اوصيج بعيالي كل الخير.. لاتخلين احد يطقهم.. ولا يعذبهم ولا يخليهم يحسون بنقص الام ..كوني انتي ومريم وخالتي امهاتهم .. عاملوهم بكل الخير.. حبوهم كثر ما تحبون عيالكم ..
قمر: انش الله .. وياج يالغاليه ... 
وضحه: .. خليل راح يتالم وايد .. بس انا اختارني ربي وخلاص... مااقدر الا اسلم نفسي له
قمر زاد بجيها 
وضحه: انا احبه.. احبه قمر.. ويصعب علي اني اخليه.. ابيج تقنعينه بالزواج من بعدي ..عشان يتهنى بباجي حياته.. والعيال تصير لهم ام دايمه.. قمر احبكم كلكم.. والله احبكم.. (تبجي وضحه) سلمي على عمي سلامن كثير.. ولا تنسين.. يحب انه يشرب شاي بماي ورد الصبح.. لا تنسين بعد يحب يلبس الوزار الاحمر حق الحداق.. وبعد ..
قعدت وضحه تتالم شوي شوي .. وتتلفت شافت عمتها الراقده
وضحه: عمتي السنه معزمه على عمره العيد.. بس اهي وايد نسايه وبتنسى هالشي بسرعه.. ذكريها.. ومريم بعد .. 
قعدت وضحه تتالم وتسكت وقمر تباريها
وضحه: انسي اللي صابج ويا خالد ..تراه ريال زين.. حطيه بعيونج.. وحتى ان غلط.. سامحيه.. لانه ما حصل الاهتمام من عمي.. قاومي عشان زواجج ..
تمت وضحه تبجي من حر قلبها.. على اللي بيصير فيها وقمر وياها: واعليا جسوم.. بيضطر انه ياجل زواجه بسبتي 
قمر: تكفين وضحه لا تقولي جذي.. انتي بتقومين .. واحسن عن قبل بعد 
وضحه تضحك لها ودخل خليل ... كان شكله مفجوع.. زاد عن عمره ب10 سنين .. وكان حاس ان وضحه بتروح عنه .. 
خليل: هاج حبيبتي .. الللي تبينه .. 
وضحه ابتسمت له: شكرا حبيبي .. 
وضحه تمت تكتب شي بالورقه.. يوم خلصت عطتها قمر: قمر.. لا تفجينها الا قبل التاريخ اللي انا معلمه عليه.. خليني الحين ويا خليل..
قمر: ان شالله .. 
طلعت قمر وطارت بحظن خالد واهي تبجي من خاطر.. تبجي على وضحه الغاليه.. وضحه الطيبه اللي للحين ما تعرفت عليها زين.. شذنب عيالها ما يذوقون حنان امهم الطيبه الحبوبه.. ليش يا ربي.. استغفر الله.. حكمتك يا ربي محد يقدر يفكر فيها غيرك.. الله يعين خليل على فراقج يالطيبه.. الله يعينا على فراقج ..
خليل كان قاعد عند وضحه واهي تطالعه.. بكل محبه وحب ... تحسه متغير
وضحه: اشفيك حياتي .. 
خليل: سلامتج حياتي .. 
وضحه: انزين .. تعال هني شوي .. ابيك في سالفه
خليل بمزاح: فلوس ما عندي .. 
وضحه: بخيل.. ماابي فلوسك.. تعال يمي شوي
راح خليل عندها وسندها بجسمه وظل ميود اياديها .. يبجي بس يمسح دموعها بجتفه
وضحه: خليل ... غني لي اغنيه عبدالرب ... ليله
خليل: ............ ليله.. لو باقي ليله.. عمري ..ابيه الليله واسهر بليله عيونك ذي ليله عمر.. ذي ليله عمر.. ليله.. لو باقي ليله عمري ابيه الليله واسهر بليله عيونك ذي ليله عمر.. ذي ليله عمر .. وضحه يا وضحه .. وضحه يا وضحه ....... اشكثر انتي جميله ... 
سكت خليل وظل يبجي من عمق قلبه على حبيبته وضحه .. حياته وضحه اللي بيفقدها واهو يحبها موووووووت 
وضحه ما بغت خليل يتعذب اكثر: حياتي 
خليل: هلا حياتي .. 
وضحه: روح اسال الدكتور ان كنت اقدر اشوف عيالي.. 
خليل: ان شالله ... 
قام خليل عنها .. ويوم راح عند الباب 
خليل: احبج وضحه ... 
وضحه ابتسمت له ... راح خليل برع الغرفه واهو يمسح دموعه
خليل: خالد تعال وياي..
خالد: ان شالله
راح خالد ويا خليل ودخلت قمر على وضحه.. كانت تبجي وضحه واهي تطالع عمتها نايمه: والله اني عشت احلى سنتين بحياتي.. بس ياريت طالوا اكثر .. وقدرت اشيب ويا ريلي .. بدال مااروح عنهم ..قمر .. ديري بالج على الكل .. امنتج الله ..
قعد وضحه تهتز.. وتتالم. .وتعصر بجسمها والعرق يزخ منها.. ليما هدات ملامحها وارتخت.. وسلمت روحها للباري عز وجل.. قمر حست انها ماتت وفقدت اعصابها.. قامت من مكانها تصحيها
قمر :قومي وضحه.. تكفين وضحه .. مااقدر اقول لخليل.. قوليله بروحج .. وضحه تكفــــــــــــــين
دخل خليل بسرعه الغرفه لان حس ان وضحه راحت.. شاف قمر تبجي على صدر وضحه اللي فاتحه عيونها ونظرها علىالباب.. وقف مكانه وخالد دخل وراح لقمر اللي وعت ام خليل ببجيها.. شال قمر عن صدر وضحه واهو يهديها.. ام خليل راحت لعند وضحه وشافتها ميته وقعدت تبجي عليها من خاطر على شبابها اللي راح.. خليل كان مو مصدق اللي يصير.. خلته يروح عشان تموت عنه.. ليش.. ليش ما خلته يموت وياها ..انا شسوي من دونها.. شلون اعيش حياتي من بعد فقدها.. وضحه راحت من حياتي.. وضحه حبيبتي.. راح لعندها بكل هدوء واهو يسحب بريله منهك القوى تعبان حيل يحس نفسه ينزف من كثر الالم.. راح لعندها يهزها بغير تصديق
خليل: وضحه .. حبيبتي وضحه ... وضحه قومي انا خليل.. 
ام خليل ارتفع صوتها بالبجي وقمر تغمض عيونها عن مشهد خليل 
خليل يقعد يم وضحه: وضحه.. حياتي قومي ما سميت اليهال للحين (ترتفع وتيرة صوته وبدى يبجي) وضحه تكفين.. انا من لي غيرج.. وضحه حياتي.. وضحو... قومي تكفين .. قومي لا والله ازعلج اللحين ولا اراضيح من بعد .. 
طاح خليل على ركبتيه واهو ممسك بحواجز السرير واه ويبجي .. خالد راح له يمسكه 
خليل بصرخه هزت المستشفى: وضــــــــــحـــــــــه..
خالد انتفض من صوت اخوه.. اول مرة يشوف خليل على هاذي الحاله.. ولكن من يقدر يستحمل هالموقف.. تم يهدي في اخوه اللي بدى يصرخ من كل اعماقه وهز المستشفى بصوته.. خالد احتار.. قمر تبجي من صوب وامه شابصه بوضحه ماتبي تخليها وخليل منهار على الارض واهو بعد يحس بالانهيار.. مرت اخوه الغاليه ..وضحه اللي الكل كرهها لان خليل تعب عشان يتزوجها بس مسرع ما حبوها باول يوم دخلت بيتهم.. وضحه اللي كانت دوم وياه تتصل فيه وتسال عن احواله يوم كان بلندن.. وكانت لين تفكر باليهال ولا تشكي خليل تشكيه عنده واهو يصبرها على خبال اخوه اللي مبين ما بيرد له ابدا.. حرام حياتنا تتغير.. مريم توها معرسه وجاسم تقدم ووضحه تروح .. يا رب.. شباجي ..
خليل مرة وحده اوتعي .. قط شماغه وعقاله وطلع من الدار
خالد يمسكه: وين رايح خليل
خليل بعصبيه: فج عني .. خلني اروح
خالد يمسكه بقوة: اذكر الله يا خليل الاعمار بيد الله
خليل بصرخه: اقلك فج عني..
خالد ترك خليل اللي طلع من الغرفه 
ام خليل برعب: روح وراه ياوليدي لا يسوي شي بنفسه 
النرس دخلت بنفس الوقت اللي طلع في خالد يركض ورى اخوه ..
وصل للباركات وقعد يطالع وين سياره خليل ومرة وحده الرنج يشخط من وراه ويطير.. خالد ما بطى وركب سيارته الاكس فايف وراح وراه ..
قمر تحظن ام خليفه واهن قاعدات على الارض .. خايفات ما يدرين شبيصير ..
بعد ما خذوه جثه وضحه للثلاجه قعدت قمر تصرخ من البجي وام خليل معاها.. يبجون على الام اللي ما تهنت ويا عيالها.. الام اللي حملت وتعبت وما لاقت الا الموت ياخذها من احلى حلم بحياه كل ام.. قمر ما فكرت الا بالعيال.. خانت حيلي.. من امبونهم يتيتمون.. بعد عيني وضحه حتى ما شافتهم ولا لمستهم .. يا رب استر على عبيدك.. بعد ساعه قمر قامت واتصلت في مريم تخبرها عن المصيبه اللي صارت.. اول ما طلعت من الدار شافت جاسم بويهها وطارت بحظنه
قمر بصوت مبحوح: راحت الغاليه العزيزة جاسم.... راحت
جاسم كانن عيونه محمرين وفكه يرتجف من البجي : ترحمي عليها يا قمر ترحمي عليها .. 
قمر تمت تبجي بحظن عمها وبعد شوي وصلت مريم اللي قلبت المستشفى مناحه وصريخ على ارفيجتها الغاليه.. جاسم ما يقدر يهديها ولا يسوي لها شي تصرخ من كل قوتها ليما طاحت مغشي عليها.. دخلت قمر الدار تشوف ام خليل شافتها طايحه على الارض واهي ساكته.. ارتعبت قمر وراحت لها .
قمر: خالتي ..... خالتي قومي ... قومي خالتي تكفين قومي ....
ما قامت ام خليل وقمر طلعت من الدار تدور على جاسم.. ما حصلته.. راحت لاحد النرسات وجرتها للغرفه وهناك اسعفوا ام خليل اللي ارتفع عليها الضغط من وفاة وضحه ..
على الليل خبر وفاه وضحه انتشر للكل.. ام خليفه ماتت من البجي ومروة ونوفه ولطيفه راحن المستشفى يشوفون اللي صاير.. شهالمصيبه.. الكل كان يترحم عليها ويدعي لخليل بالصبر.. يعرفون شكثر خليل كان يحب وضحه وشكثر تعب عشان يزوجونها منه.. يوم كانن بالمستشفى شيخه اتصلت في نوفه ..
نوفه بتعب: هلا شواخ
شيخه فزعت: علامج نوفو .. تصيحين
نوفه ردت تبجي لشيخه: شواخ ... وضحه ماتت
شيخه بصرخه: شنووووووووو
نوفه: وضحه حرمه خليل توفت من بعد الولاده.. شواخ .. راحت الغاليه راحت..
شيخه تمت تبجي وسكرت عن نوفه ونزلت تحت وقبل لا تنزل طلعت لها نورة
نورة: شيخو علامج
شيخه واهي تبجي: وضحه ... حرمت خليل ماتت
نورة مسكت عمرها: شنووووووووووووووووووو
شيخه: ماتت واهي تولد .. تخيلي نورو
نورة دارت بهالارض والسما.. وضحه حرمه خليل ماتت.. توها كانت وياها وتسولف معاها بالعزيمه وماتت.. نورة مااستحملت ودخلت دارها وسكرت الباب وحست وكانها اهي المذنبه بوفاه وضحه ليش انها تمنت لو انها زوجه خليل بدالها..
شيخه انزلت وين ماكانت امها وابوها واخوها يالسين وصدمتهم بالخبر
شيخه: يوبا حرمه خليل بن ظاحي توفت
بو ناصر وناصر قامو: شنو
ام ناصر قامت لها تمسكها من يدها: شتهرجين يا شيخو استخفيتي 
شيخه واهي تبجي: لا يمه من صج.. ماتت واهي تولد .. توها نوفو مخبرتني .. يمه حالتهم حاله هناك .. الكل منهار
بوناصر وناصر يسترجعون بوناصر: يالله .. شيلي عباتج ويا بناتج وخلينا ننزل الجهرا اللحين اللحين
ام ناصر واهي تطق على راسها: يا بعد روحي يا خليل.. الله يعينك على فقد حرمتك 
شيخه راحت لدار اختها: نورو... نورو قومي تزهبي بننزل الجهرا
نورة واهي عافسه عمرها من البجي : ماني رايحه ... روحو انتوا .. ماني رايحه
شيخه: نورو بلا سخافه .. يالله قومي نروح لهم ..
نورو: قلت لج مو رايحه يعني مو رايحه .. 
ناصر كان عندهم: شالسالفه
شيخه واهي تمسح دموعها: نورو تتسيخف ما تبي اتيي
ناصر: نورة ... نورة حبيبتي اشفيج
نورة واهي تبجي: مافيني شي.. روحو عني .. ماابي اروح
ناصر: هاو نورة اشفيج.. الموت حق علينا كلنا علامج تسوين في روحج جذي فكري في اهلها شحالهم الحين.. نوفه ومروة وقمر اكيد يحتاجون احد يعاونهم ويصبرهم على هالمصيبه .. 
نورة بحزن قاتل : ماابي ناصر.. بسبتي اهي ماتت.. انا السبب.. انا الحقوده .. الحسوده ( وقفت كلام وراحت بالبجي والصراخ(
ناصر: شيخو روحي انتي تزهبي ونزلي ويا امي وابوي انا بهديها وبلحقكم
شيخه: ان شالله
كسرت شيخه خاطر ناصر.. مع انهم ما عرفوها الا من شوي بس وايد انصدمن للسالفه .. 
على العشا بو ناصر وصل ويا حرمته وبنته بيت ام خليفه.. بيت بو خليل كان مثل المقبرة.. الحزن لاف كل مكان.. وبو خليل اول ما عرف بالسالفه راح البيت وكسر صور وضحه كلهم واهو يبجي.. بجى من خاطر.. من حرقه قلب على حرمه ولده الطيبه المؤمنه الطاهرة.. حرام تروح عنهم جذي.. في دار خليل قمر كانت يالسه ويا مريم اللي تشم اغراض وضحه وتبجي وتطق على راسها.. فقدت اعصابها لدرجه انها راحت تحرق يدها عن الحنه اللي فيها.. قمر يودتها واهي ما تدري شلون تعابلها .. 
قمر: مريم حرام عليج تسوين جذي.. ترحمي عليها .. ادري فيها غاليه عليج
مريم: هاذي وضحه .. وضحه الخاينه.. راحت عني وعن خليل .. جذبت علي.. قالت انها بتكون وياي بعرسي .. خاينه خاينه وضحو يالخاينه .. 
طاحت مريم على الارض واهي تبجي من خاطر.. قمر ما كانت تفكر بنفسها كانت تفكر بهاذي العايله اللي انهارت من وفاه الغاليه.. اذا اهي نفسها تبي ترمي نفسها بحظن احد وتطلع اللي فيها شعلبالهم اهم اللي عاشوا وياها.. قعدت تذكر خالد.. من طلع الصبح ورى خليل للحين ما رد.. وينه.. ان شالله ابخير..
خالد لحق خليل بالطريج ليما وقف عليه جدامه بالطريج وخلاه يوقف.. طلع من سيارته وراح لعند اخوه اللي كان منزل راسه على السكان.. خالد فتح الباب وحمل خليل لبرع واهو يلمه ويبجي وياه.. خليل انهار مرة ثانيه وتم يبجي على جتف اخوه.. تباعد عن خالد وصار يمشي بالشارع الفاضي واهو رافع راسه ومرة وحده طاح على ركبته واهو يصرخ : ليش يا ربي.. ليش ما خذيتني بدالها.. تدري اني احبها.. احبها يا ربي.. وضحه.. وضحه حبيبتي وضحه .. وضحه حياتي .. 
سكت خليل عن البجي .. ومرة وحده قام وراح لدبه السيارة .. طلع منها جنطه كان حاط فيها اغراض لليهال .. حذفهم لبعيد ونظرة الشر بعيونه.. بس هدئ شوي.. وركب سيارته
خالد: خليل على وين
خليل: ......... ولا مكان .. 
خالد: انزين خلني اروح وياك ..
خليل: ....... ماابي...
صك الباب وراح عن اخوه اللي ظل واقف محتار.. بس خليل عنده حق.. وكل الحق باللي يسويه.. تخيل لو قمر اللي توفت مو وضحه.. راح يموت لانه مو مستعد يعابل الحياه من بعدها ..
مرت ايام العزا ال10 أحزن ما يكون.. مريم اللي كل شوي وتنهار عليهم.. ام خليل اللي مرضت.. ام وضحه اللي ياتهم من السعوديه وين ما يسكنون وصارت الوقعه بييتها.. ام خليفه وام ناصر اللي اهتمن بكل شي.. حتى لولوة حظرت ال10 ايام كامل.. ولا تخلفت عنها.. نورة ما راحت وظل ناصر وياها يروح ويرد من الجهرا.. عايشه راحت قعدت وياها ويا ريلها.. ما قدروا يطلعونها من حبستها.. كانت تحس بالنار تسعر فيها.. تقوم وتقعد بالصلاه وتقرى بالقران .. تبجي واهي تستغفر ربها وكانا اهي السبب بموت وضحه ..
شيخه كانت ويا بنات خالتها تعابلهن.. حتى انها تصالحت ويا مروة وصارن ارفيجات.. عايله بو سعود اول ما عرفوا راحوا الجهرا.. سعود تعب حاله يوم عرف ان مريم منهارة وكان يبي يشوفها من قلب ويطمن عليها.. مريم من زود الصدمه قالت لعمها جاسم انها ما بتتزوج خلاص وتبي تفج الخطبه
جاسم بصدمه: ينيتي مريم.. شهالحجي ..
مريم: أي .. ماابي عيال الغاليه يتلتهون بلا ام .. انا بربي العيال ولا علي من احد .. والزواج انا من زمان ماابيه .. واللحين لي عذر.. انا ما بتزوج وقولوا لسعود اني ابي افج الخطوبه
جاسم مسك مريم بقوة: تراج مصختيها .. ألريال لعبه بيدج .. يفج الخطبه .. خلصوا الناس يعني .. الكل مستعد يربي عيال خليل مو بس انتي .. قمر اللي تعابلهم كل يوم بروحتها وردتها مااشوفها قالت خلاص ماابي اتزوج خالد بظل اعابل عيال وضحه ..
مريم بصوت مفجوع: هاذي الغاليه يا جاسم..مااقدر افكر الا بالعيال.. وينه اخوي.. ما تدرون عنه وينه ولا وين طارح نفسه ..همكم الناس اللي تيي تعزي .. ويوم اللي انا افكر بعياله قعدت تلوممني .. 
خالد بتصميم: اذا خلصت الناس يا مريم وما ظل احد يربي عيال خليل لا تنسين اني انا موجود ويا قمر.. وانا مستعد مااييب عيال واربي عيال اخوي.. وتعالي بعد انتي ناسيه ان عندهم ابو اللي ييتي وقررتي من نفسج انج تربينهم
مريم: اللي بتقولونه ما يهمني .. انا ماابي اتزوج وخلاص.. السالفه منتهيه .. 
راحت مريم وجاسم وخالد محتارين.. قمر كانت بالمستشفى ويا اليهال اللي حطوهم بالحضانه ليش انهم مولودين قبل الموعد.. بو خليل سمى العيال.. ألولد ابراهيم والبنت العنود على مسماهم ويا امهم المرحومه.. خليل محد يدري عنه من 10 ايام بس طلال اللي يعرف لانه من بعد ما تركت وسيمه راح بيت المزرعه ويا الفروس ويوم وفاه وضحه بالليل ياه خليل وكان منهار بس ما قال له شاللي مييبه.. عرف طلال يوم اتصل في عمه جاسم.. جاسم استفسر عن خليل بس طلال ما خبره لان تفهم وضع خليل وانه يبي يقعد لحاله ..
طاف اسبوعين من وفاه وضحه .. وخليل للحين مارد البيت.. جاسم عرف ان خليل بالمزرعه وراح له ويا خالد عشان يردونه البيت..
خليل: مو راد البيت ولا ابي اشوف رقعته مرة ثانيه
خالد: شهالهرج يابو العنود .. شلون تترك كل شي وتنعزل
خليل: ماابي شي...... من بعد وضحه.......... عافيت كل شي
جاسم: مو كلام هذا ياخليل.. انت ناسي اهلك.. ابوك امك اختك اللي حارقه قلوبنا برفضها لولد عمك تبي تفضي نفسها لعيالك.. ولايكون ناسي عيالك
خليل بقهر: بستين الف داهيه.. ماابيهم .. انا بغيتهم عشان يظلون وياي ويا وضحه.. اهم السبب بموتها.. اهم
خالد: اذكر الله يا خليل.. شقاعد تقول.. انت مو بوعيك.. وضحه راحت بحكمه الله .. مو معناته تخلي روحك حق هالقهر والعذااب.. عيالك يبونك .. 
خليل: انا مااابيهم .. سوو فيهم أي شي.. ماابيهم ولا ابي اشم رواحتهم بعد ..
جاسم قام بعصبيه: انت شفيك... ما تخاف من ربك .. يهال مالهم ذنب تقول عنهم هالكلام.. خرفت وقعدت يا خليل
خليل قام بعصبيه: يوم اللي تخسر قلبك وروحك وكيانك كله راح تفهم اللي اقوله ... خالد لوتموت قمر شراح يصير فيك؟
خالد قام بعصبيه: فال الله ولا فالك يامعود.. 
خليل: وانت ياجاسم لو لولوة يصير فيها شي شراح يكون موقفك؟
جاسم هدى وسكت..
خليل بحزن: شفتوا.. هذا ما صابكم وخالد ثور علي وانت حنيت راسك.. عيل انا شنو.. اللي حبيتها من 5 سنين وبالغصب زوجوني اياه بذباح الروح وعشت معاها احلى سنتين انتهت باسوى ماساه اعيشها بحياتي.. انا ميت ياخالد.. ميت يااخوي.. بس الا اعضائي يتحركون.. ولا لو الود ودي اسلم الروح واموت وتنتهي معاناتي ..
خالد حس لاخوه وراح له وكلمه بالهداوة: صح كلامك .. لو يصير شي بقمر انا راح اموت.. تدري ليش.. لان للحين ما عندي منها الا الذكريات وبتحترق دنيتي وانا اتذكرها .. بس وضحه ماراحت يا خليل.. وضحه ماراحت قبل لا تخلف لك احلى بنت وولد يحملون عبيرها وريحتها اللي تعم الدنيا كلها.. انت لاتنسى انهم من وضحه قبل لا يكونون منك .. ومو ذنبهم لو ماتت امهم بالولاده .. لاعتب على حكمه الله .. 
خليل سالت دموعه بس ظل على موقفه: ماابيهم ... خذهم انت ياخالد .. ربهم انت وجاسم .. انا مافيني اجابلهم واذكر امهم كل لحظه...
راح خليل عنهم وردوا للبيت واهم يحسون بالفشل والحزن لان خليل اللي يعرفونه راح .. ولا بيرد مرة ثانيه 
طاف الشهر على وفاه وضحه.. واليوم يردون اليهال للبيت.. قمر راحت ويا مريم وخالد عشان ايردون اليهال ..طول الايام وقمر ما قعدت بالبيت يا بالسوق تكمل اغراض اليهال يا عندهم او ويا خالتها المريضه.. حتى خالد ما كانت تدري عنه الا بالتلفون.. يوم شافها خالد تنتظره عشان يروحون المستشفى شافها منهارة.. ضعفت عن قبل وعيونها تحوطت بالسواد حتى انها كانت تتنفس بقوة وكانها تعبانه 
خالد: حياتي اشفيج
قمر بتعب واضح: مافيني شي... سلامتك
خالد: متاكده.
قمر: أي حبيبي.. خلنا نروح انييب العيال.. الكل ولهان عليهم
خالد ضمها واهو يمشي وياها: يالله حياتي 
كانت الساعه 11 يوم ترد قمر ويا البيبيز مع مريم وخالد.. الكل رد لانهياره يوم شافوا اليهال ..منهم من حس ان اليهال اهم السبب ومنهم من انكسر خاطره على اليهال.. لكن المشكله كانت براس ام وضحه اللي كانت تفكر انها تاخذ اليهال وياها.. جدال كبير كان بالميلس بين بو خليل وخالد وجاسم وذعار اخو وضحه ونفيس خالها وامها..
ام وضحه بدت الكلام: مثل ما تعرفون.. ارويحتي وضحه راحت.. وانا خلاص.. انحرمت من شوفتها ..وانا يايه اقل لكم اني برد والعيال معاي
خالد انصدم وجاسم وبو خليل يعرف لام وضحه انها تفكر بهاذا الشي من اول ما وصلت الجهراء
بوخليل بكل هدوء وهيبه: واحنا يا ام ذعار
ام وضحه: انتو فيكم الخير والبركه.. وولدكم للحين عايش وكاهو خالد متزوج الحمد لله وبيفرحكم بعياله.. (اونها تبجي) وانا مالي الا وضحه.. ووضحه راحت .. يعني عيالها اهم ونستي بهالدنيا من بعد ما راحت .. 
بو خليل يفكر في خاطره .. والله انج حيه رقطه يالشينه .. وضحه ما تدرين عنها من سنتين وتوج تذكرينها
ذعار بحزن مصطنع: أي والله .. ما كفاكم خذيتو اختي بعد بتاخذون عيالها .. لا الله يرضى ولا محمد رسوله .. 
جاسم: الحين يعني انتو اللي ماندري عنكم من سنتين تبون تفهمونا انكم بتربون العيال احسن عنا ..
نفيس: والله ما قلنا جذي يا بو محمد .. حنا نبيهم ذكرى للمرحومه
خالد: مسامحه يا بو زيدان.. بس اللي تبونه ما يمكن يصير
ذعار بحقارة : شقصدك يا بو وليد ..
بو خليل: كلمه وحده ماكو غيرها هرج ... اليهال يبقون عند اهل ابوهم
ام وضحه: حشى والله حرام عليكم
بوخليل: حشمي نفسج.. انا كلمتي ما تنرد ياام ذعار ما دامني حي.. اليهال يبقون ويا اهل ابوهم اهو للحين حي وعايش بالدنيا ولا انتوا ناسين هالشي..
ذعار بسفاله : والله ما يندرى يا بو خليل.. من وفاه وضحه وولدك الشيخ غايب . .الله العالم وينه.. يعربد ولا بنسمع خبره بعد جم يوم
خالد بعصبيه: الثم لسانك يا ذعار وخل عنك الهرج الفاضي.. وحتى لو صار اللي تقوله بعد العيال يظل لهم يدهم وعمهم اللي راسه للحين يشم الهوا
ذعار بحقاره: ما تعودنا نخلي عيالنا بديار الغرب
بو خليل قام: اشوفك تطوف بالكلام يا ولد البلاح.. بس الحشيمه مو لك الحشيمه لامك اللي يالسه تسمعك وش تهرج علينا
ام وضحه: اللي يقوله ذعار اهو الصح.. والله يابو خليل لو كانت البنت بنتك وحرقه القلب حرتك خليت عيالها مع غيرك ولا بتاخذهم معاك
بوخليل: اكيد نعم .. والله شنو هالمذهب اني اخذ العيال واخلي ابوهم مكانه
نفيس قام وياه ذعار: كلمه وحده ماكو غيرها.. العيال يطلعون معانا للسعوديه .. 
خليل على الباب: واللي يقول لا يا ولد البلاح؟
الكل طالع الصوت اللي يه من على الباب.. كان خليل واقف .. وشكله مو ناوي على خير.. 
ذعار بضيج: حيا الله من شرفنا.. خلصت العربده ولا ماخذ استراحه
خليل: خلصت حياتك يالمايع المندس مثل الحيه .. ياي تاخذ عيالي وانا للحين عايش..
ام وضحه: والله الحق حقنا ولا انا غلطانه
خليل ولا اهو حاشم : انجبي انتي ياالحيه الرقطه.. علبالج انا ناسي انتي وولدج واخوج هالمندوك شسويتو فيني وفي وضحه يوم بغيت اتزوجها.. انتي مينونه طاير مخج تفكرين اني اعطيج عيالي ..عشان تربينهم.. انتي لو فيج خير ربيتي هالشاين العايب اللي مفشل قبيلتكم بعمايله السوده
طول الحس عند ذعار: احشم نفسك انت قاعد تكلم عمتك
خليل : عمعم الله راسك بجدف الا الحشيمه من اصلنا ومنبتنا.. انتوا اللي حشمو حالكم شايلين شيبه الدار بشراع وميداف حسبالكم قلت الخيرة والفحوله يا البلاحه.. ويايينا تتكلمون بالحق ..ما حق لكم علينا الا بنسبكم الغالي وضحه.. والغاليه راحت.. (تهجد صوت خليل بس ظل ثابت(
ام وضحه: اخر كلامك يا بو خليل؟
خليل اللي رد عليها: اللي سمعتيه من كبيرنا يا حرمه.. ضبي اغراضج ولمي قشارج وروحي من وين ماييتي.. مثل ما نسيتي وضحه ..انسي ان لها عيال .. دامني انا ابوهم.. بحرم عليج شوفه عيونهم ويالله .. الباب اللحين يسع يمل .. ان ما كان بيم .
ام وضحه تطالع خليل باحتقار وتسحب ولدها وتطلع ويا اخوها وخليل يظل واقف مكانه مثل الصخر.. بو خليل يطالعه بكل فخر.. هذا ولدي اللي ربيته وعلمته على التحمل بالمواقف الصعبه ..خالد وجاسم شالو عمرهم وراحوا لاخوهم يفخرون فيه وفي موقفه 
جاسم: عرفت انك بترد .. يوم اللي ينفح حشاك بحس عيالك بترد 
خليل ابتسم واستغلوا الفرصه وعزوه على الغاليه .. راح بو خليل لولده وتم يطالعه.. مسكه من جتوفه
بوخليل بتاثر: ريال من منبت رياييل.. عافاك ربي ياولد ابراهيم 
حظن بو خليل ولده بقوة يحسسه بالفخر اللي عم فيه .. خالد وجاسم بعد وقفوا بشهامه فخر باخوهم وحبيب قلبهم خليل.. 
التفت خليل لخالد: وين عيالي . 
خالد: حياك.. 
راح خالد ووراه خليل وجاسم..الغرفه كانت مليانه بالبنات.. نوفه و مروة وشيخه وحتى لولوة ومريم وقمر.. جاسم تنحنح والبنات تغطن 
جاسم: قمر تعالي
قمر تعطي الياهل حق نوفه: ان شالله
طلعت قمر حق عمها: هلا عمي (وشافت خليل)  عظم الله اجرك بو ابراهيم
خليل بحرقه قلب: اجرنا واجركم
جاسم :قمر فضي الدار خليل يبي يشوف عياله 
قمر بابتسام: ان شالله .. 
دخلت قمر الدار: يالله يا بنات اطلعن بو ابراهيم يبي يدخل.. 
البنات فرحن على الكلام ومريم بدت تبجي على اخوها واهي تلم ولده بحضنها طلعن البنات من الدار وجاسم التفت للولوة وابتسم لها من خاطر واهي استحت وراحت عنه..جاسم ولولوة من بعد ليله اللي طلبها بدوا يكلمون بعض بالتلفون.. وعلاقتهم ببعض قوت اكثر عن أي شي ثاني.. ومستعدين انهم يظلون مع بعض ليما ينتهي الحداد على وضحه عشان يملجون ..
جاسم: حياك بو العنود...
دخل خليل الدار وجسمه ينتفض.. يحس بروحه بتطلع منه.. تذكر وضحه وحسها وكانها موجوده بالدار.. دخل وشاف مريم قاعده وحامله احد اليهال.. وقمر تحمل الياهل الثاني.. راح لعند مريم اللي سلمته ولده وتمت بحظنه تبجي من خاطر وخليل يهدي فيها.. يه جاسم واخذ مريم من عند خليل وخلاها تبجي بحظنه ..قعد يطالع ولده ابراهيم اللي كبر.. كان راقد.. يحليله.. عنده خشم امه ونفس شفايفها.. زاد شوقه انه يشوف البنت..اذا الولد وهالكثر يشابه وضحه.. شعلى البنت ..خل الولد عند مريم وراح لبنته.. قمر تطالعه بفرح وخالد وراها وخليل مثل المتلهف على بنته.. البنت كانت صاحية وتطالع ابوها بوسع عيونها وكانها تعرفه.. خليل شق حلجه على حلاه بنته.. طالعه على امها.. نفس لون العيون ونفس تقسيم الويه بس حسها تشابه قمر شويه 
خليل: يحليلج يالحلاو .. طالعه على امج .. حبيبتي والله
ضمها خليل لصدره بلهفه وكانه يحس بوضحه ببنته.. روح وضحه كانت ولابد بالغرفه لان الهدوء عم بالمكان وخليل يبوس بنته ويسمي بالرحمن عليها ..قمر تبتسم للوضع وتحمد لله.. ولكن فجاه.. الدنيا تدور بعيونها .. اللوعه بجسمها تسري .. وتحس بحرارة غريبه تنبعث منها.. مسكت يد خالد و ما قدرت توقف لذا قعدت على الكرسي وخالد يمسكها ..
خالد بفزع: حياتي اشفيج .. 
قمر ما تقدر تشوف خالد تحس ان الدنيا تدور فيها: خالد .. يود يدي خالد .. 
خالد مسكها وقلبه يدق من الخوف: حبيبتي علامج ما تقولين لي .. 
قمر: مااقدر ... احس براسي يدور .. شقاعد يصير .. مااقدر 
خالد يكلم مريم اللي فزع قلبها على قمر: مريم يبي قلاص ماي (يكلم قمر) سمي بالرحمن حبيبتي وغمضي عيونج .. 
قمر سوت اللي قاله خالد وحست ان الدورة خفت شوي عليها ..
جاسم: شربي الماي قمر
مريم خذت الماي لقمر عشان تشربه. شربت شوي وردته .. 
ابتسمت لخالد اللي مات عليها من الخوف: اللحين احسن؟
قمر: أي . احسن شوي.. 
قامت قمر عشان تطلع وخالد يمسكها.. اول وما وصلوا عند الباب طلعت شهقه من قمر وخرت من يد خالد اللي مسكها بالهوا وصرخ: قمر..
الكل راح لقمر وخليل خلى عياله مكانهم وراح لعندها.. حملها خالد لغرفتهم وحطاها على الفراش.. مريم كانت تبجي وجاسم يهديها
جاسم: علامج مريم ليش تبجين مافيها شي بس شويه ضعف
مريم: حتى قمر بتروح ........ مثل ماراحت وضحه
جاسم : وطي حسج لا يسمع خالد 
خالد كان لونه مبهت.. يحس بالموت.. قمر اشفيها.. لأيش طاحت عليه.. اهو حسها مو سويه بس الطيحه اكدت له شعوره.. قبض التلفون واتصل للاسعاف.. ياو الاسعاف واخذوا قمر وياها خالد.. خالد حس بالرعب يعم بقلبه.. يحس باللوعه.. وكان قمر بتفارجه.. ياترى بمرضه قمر كانت تحس بنفس المشاعر.. الله يسلمج يا حياتي الله يسلمج.. دخلوا قمر المستشفى وبعد نص ساعه من المعاينه خالد كان يتحقرص بصاله الانتظار ولا اهو داري باللي بزوجته.. شاف الدكتور يطلع ويرد ومعاه دكتورة .. زاد خوفه وجاسم اللي لقه يهدي فيه
جاسم: طول باك يا خالد خير ان شالله .. 
خالد: ان شالله يا بو محمد ان شالاه... ترا بموت ان صار فيها شي.. انا هملتها طول هالشهر 
جاسم: لا هلمتها ولا شي اهي كانت مشغوله بعيال خليل .. بس اكيد شويه ضعف لان مريم قالت انها ماكانت تاكل شي من ايام .. 
خالد: انا حسيتها امس يوم نرد العيال انها مريضه شوي .. بس ما اصريت عليها انروح المستشفى.. ليش ليش .. ماابيها تموت .. ما ابي اخسرها .. حرام تموت قمر .. احبها ..
الدموع تحوس بعيون خالد.. وقعد واهو حاط راسه بين ايديه واهو فاقد اخر عصب له ..يحس بالعجز.. ما يدري ليش قعد يتذكر ايطاليا .. ويتذكر قمر اللي كانت وياه.. وكانه من صج مو صجيه وكانها حلم .. ومرت الذكريات مثل الفلاش بباله.. حس انها بتروح بتروح .. حتى انه بغى يبجي.. عمره ماحس بانه قليل حيله جذي.. الله عانك يا خليل على فقد وضحه 
واخيرا طلعت لهم الدكتورة
خالد شقح لها: بشري يادكتورة علامها قمر
الدكتورة: انت زوجها 
خالد : أي نعم .. علامها حرمتي 
الدكتورة تبتاسم: زوجتك مافيها شي... الا انها حامل.. 
خالد ما صدق عمره .. فتح ثمه وظل يطالع الدكتورة 
جاسم اللي ما صدق عمره: شنو ??
الدكتورة تضحك: علامكم.. البنت حامل .. مافيها شي.. الف مبروك
جاسم : الله يبارك في حياتج مبروك بو وليد ..
خالد التفت لجاسم: جاسم .. بصير ابو
جاسم: وخوش ابو
خالد يشق احلج : جاسم بصير ابو .. أبو يا جاسم ابو
جاسم نسى روحه وحظن خالد وخالد يحمل عمه واهم يضحكون والنرسات طايحينها ضحك عليهم 
خالد خل عنه جاسم: جسوم بصير ابو يااااااااااي من قدي اليوم من قدي 
جاسم بحزن: وانا حمودي متى بيي؟
خالد : جريب يا عمي جريب.. بروح اشوف الزينه شلونها شعلومها
جاسم: انا بروح اخبر البيت .. 
راح خالد لقمر وجاسم راح البيت وخبر الكل والكل استخف من الفرحه وشوي نسوا من الهموم اللي تيمعت عليهم 
دخل خالد لقمر اللي كانت ويا الدكتورة تخبرها عن الشي
الدكتورة: بس انتي لازم تحافظين على صحتج.. انتي اللحين مسؤوله عن نفسج وعن البيبي اللي ببظنج.. اكلي زين واشربي زين ولا تجهدين نفسج باشياء مالها داعي.. انتي صغيرة بس قويه البنيه وتقدرين تنجبين بصحه وسلامه بس هدي الدلع واكلي وبتصيرين احسن ما يكون .. 
قمر كانت ساكته وصاخه ومن دخل خالد تمت تطالعه بعيون حزينه وكانها تسمع مصيبه .. انا حامل .. انا حامل ..
طلعت الدكتورة من بعد ماكررت نفس الكلام على خالد المبتهج.. اول ما طلعت الدكتورة التفت خالد لقمر 
خالد بفرح كبير: الف مبروك حبيبتي ... يتربى بعزج
بس قال خالد اخر جمله قمر انهارت بالبجي.. خالد تعجب منها.. اشفيها قمر زعلانه.. لا يكون بس بدت سوالف الحمل وياها.. راح لعندها واهو يهديها
خالد بحنيه: علامج حياتي .. اشفيج تصيحين .. بدال ما تستانسين وترقصين.. جاسم رقص مساعه بغرفه الانتظار
قمر واهي تبجي: ماابي الياهل .. ماابيه
خالد انصدم .. علامها قمر .. لايكون ينت
خالد: شنووووووووو شنو ماتبينه .. 
قمر: ماابيه ... ماابي ياهل ماابي
خالد قام عنها.. حس بالاشمئزاز.. اكو ام ما تبي ولدها اكو حرمه تنزعج من كونها حامل.. لايكون ماتبي الياهل لانه مني ولانها للحين مانست اللي صار ويا ندى
خالد بحزن كبير: ..... لانه مني 
قمر رفعت راسها بصدمه:  شلون تقول شي جذي.. انا اتمنى هالشي اكثر منك .. (ردت تبجي(
خالد ارتاح جزئيا من اللي قالته قمر بس للحين مو عارف ليش اهي زعلانه جذي: انزين ليش تبجين ؟
قمر: اخاف اموت عنه ... اخاف اموت عنه وعنك .. ومااقدر اربيه .. مثل وضحه.
خالد حس بالراحه.. الحمد لله: ااااااااه يا قمر.. شوي واموت علبالي ماتبينه ولاشي ثاني ..(ابتسم ويلس يمها) حبيبتي اللي صار مع وضحه.. ماانكر انه يمكن يصير وياج بعد الشر عليج.. بس بعد .. الله كريم يا قمر .. وانتي ان شالله ما بيصير فيج شي والياهل بيتربى بعزج يالغاليه وانا وياج.. 
قمر بحزن: وان مت .. شراح يصير
خالد: مستحيل تموتين .. شلون الدنيا سايبه وياج انتي.. ما اسمح لج تموتين .. وان متي ..اموت نفسي والياهل ونروح كلنا فيها 
قمر تشهق: خـــــــــالد
خالد يضحك: روووح خالد وحياه خالد.. لا تصيرين جذي متشائمه رحمه الله اوسع من أي شي ياقمر.. تدرين.. عشان تزيد ثقتج بهالحمل ان شالله يكونون توم
قمر بفزع اكبر: عشان يكونون يتيمين بدال يتيم واحد
خالد عصب: يالله عن الكلام الفاضي.. وين قمر الصابرة المؤمنة برحمه الله وقدرته .. 
قمر تمسح دموعها: ونعم بالله 
سكتت قمر وخالد بعد .. واهم يحاولون يفكرون بشي واحد.. بيكون عندهم ولد
قمر بهدوء: خالد.. انا حامل
خالد والابتسامه شاقه حلجه: بيكون عندنا ولد
قمر بفرح : احبك بو وليد
خالد: احبج ام الهنوف.. احبج حب ما تتصورينه.. احس ان لو كان في الحياة سبب اني اعيشها.. هو انتي.. قمر انا ما اتخيل حياتي من دونج.. انتي استويتي كل منالي وامالي.. 
قمر تمسح دمعتها: الله يخليك حياتي .. قول لا اله الا الله .. عن لا يحسدنا احد
خالد يتقرب منها ويمسك يدينها: محد يقدر يفرق بيني وبينج.. حتى الموت.. لاني ما راح اسمح له انه ياخذج مني.. انتي حبيبه خالد.. انتي قمر خالد ..
تم خالد ويا قمر شوي وبعدين طلع عشان يكلم الدكتور ان كان يقدر ياخذ قمر.. مر على مكتب الاستعلامات اللي بالقسم مالقى احد التفت يرد لدار قمر الا بصوت يناديه: خالد ..
التفت خالد للصوت وكانت الصدمه.. من غير المعقول شلون الماضي دايما يلاقي له الطريق اللي يخليه يعيش ويا المستقبل.. لان الشخص ما كان أي شخص.. كانت شيماء صديقة ندى..

الجزء الثالث عشر
الفصل الأول
-----------------
شيماء تقترب من خالد: I can` t believe it .. انت هني.. 
خالد بارتباك: هلا هلا شيماء شخبارج
شيماء: تمام الحمد لله... انت شخبارك
خالد: عايشين .. الا بالكويت ..
شيماء تغيرت ملامحها وانقلبت الى الحزن: لو بس تدري يا خالد ..things changed since you gone and it never came back to it origin
خالد: خير عسى ما شر..
شيماء وعيونها تدمع: ندى يا خالد ... ندى تعاني من اللوكيميا..
خالد انصدم .. حس بالشلل يعم بدنه .. ندى مريضه .. وباللوكيميا.. من متى
خالد: من متى...
شيماء ببجي: من قبل لا تتفارجون بس اهي ماكانت تدري.. كان وياها بس ما تحس فيه ليما ياتها نوبه قويه يوم كنا بايطاليا.. اول شي ظلت في مستشفى ويست منستر ..بس اهي بغت اتيي الكويت.. عشان.. تكون جريبه منك ..
خالد حس بالموت.. ندى مريضه.. ومرض جايد بعد.. ليش جذي.. هل هذا عقاب الله فيها.. ولا عقابه فيها ..بس كل شي مقبول الا ان ندى تموت.. حرام تموت 
خالد : وينها اللحين
شيماء: غرفه العنايه الفائقه .. تعال وياي
خالد تردد بس راح ويا شيماء وشريط الذكريات يمر بذاكرته.. ندى وياه بلندن.. بالمحاظرات.. بالشانزلييه بفرنسا.. بروما وباليرمو.. يوم كانو بفينيسيا.. بهذا الخبر نسى قمر تماما ولا طرت على باله.. حس نفسه رد خالد الاولي.. خالد المحطم؟ إلى يحب ندى واللي يتالم لفراقها.. كاهو افترق عنها بالجسد وبالروح بعد ..
اول ما دخلت شيماء قامت حرمه انجليزيه ظهرت بالاخر انها ام ندى.. ندى كانت مغمضه عيونها وشكلها ماساه.. مبيض الويه من بعد ماكان مورد.. وزنها كله راح وصارت جلد على عظم.. حس بنفسه راح يغشى عليه.. صرخ كل ودج بجسمه بكلمه لااااااااااا...
راح قعد يمها.. يطالعها بعيون دامعه.. الاجهزة منتشرة بكل مكان.. وصوت دقاتها تقتل الصمت.. مسك يدها حسها بارده.. ضمها بيدينه الثنتين عشان تدفى.. ندى حست ان احد يمسك يدها وفتحت عيونها.. ما صدقت اللي تشوفه جدامها.. تحلم ولا صج.. خالد قاعد يمها.. ماسك بيدها ويناظرها.. تمت تطالعه ودموعها جريان على خدودها . . شيماء سحبت ام ندى وطلعت وياها وصارت ندى لحالها ويا خالد
ندى بصعوبه: ....... مااصدق...... انك هني ......... حبيبي
خالد نزل راسه يخبي دموعه .. الموقف اكبر منه ...
ندى: ..... ييت الكويت.. بس عشان اكون وياك .... 
خالد بحرقه قلب: بس يا ندى... لا تتكلمي .... مو زين لج
ندى تبتسم ابتسامه ذابله: بالعكس... انا كنت مريضه.. من السكوت.. والحين احس روحي بخير.. وانا اتكلم وياك ... وينك عني من زمااااان
خالد: ما كنت ادري.. توني شايف شيماء عند اللوبي وما كنت ادري..
ندى: شتسوي هني 
خالد نسى السبب اللي خلاه يدخل المستشفى.. نزل عيونه وشاف خاتمه وتذكر قمر.. يااااااااااه قمر.. انا شلون نسيتها.. ترك يد ندى وتباعد عنها شوي و كانها بجيستها بتحرقه .. ندى حست ان خالد تغير فجأة ... 
ندى باستغراب: .... علامك
خالد بارتباك: لا..... ولا شي.... سلامتج
ندى: عيل ليش تركت يدي ..........(وكانها تتذكر شي) اااااااه ..... قمر
مارد بس ظل يطالعها بنظرة غير مفهومه...
ندى تبتسم بالم: .... نسيت اني الفصل المنتهي بحياتك.. و أني الانسانه اللي ما تحبها وكرهتها ...
(سكتت ندى وظلت تبجي في هدوء) 
خالد تلوم على نفسه من اللي يصير ويا ندى.. ونسى قمر ورد لندى يمسكها بيدها
خالد: لا تقولين جذي.. أنتي الخير والبركة .. انسي اللي قلت لج إياه بإيطاليا.. كان طالع مني .... بغير قصد..
ندى: ..... عشانها اهي ......... انت قلت اللي قلته ... قل لي خالد .... للحين انتوا ويا بعض
خالد: ......... ايه
ندى: ............. و بديت تحبها اكثر مني 
خالد سكت لان كلام ندى صح بس ما يبي يألمها.. اهو يحب قمر اكثر من الدنيا كلها.. بس بعد يحب ندى... مهما صار.. اهي يوم من الأيام كانت الدنيا والعالم بالنسبة له 
ندى: ... اااه .. فهمت... السكوت علامه الرضا..يعني انت تحبها.. 
خالد بنظرة حازمه وجاده: ايه .. قمر زوجتي يا ندى ...
ندى تمت تطالعه..واهو القى القنبله عليها: .. وان شالله عن جريب ام عيالي بعد..
ندى انصدمت... قمر حامل... من خالد... 
بغباء شديد: حااااامل........ منك؟
خالد: اكيد مني .. حرمتي اهي 
ندى رد الحقد بقلبها..سلبته منها وبعد تحمل ولده او بنته.. والله الا الته عيشتج وانا على فراش المرض... بدت تبجي ندى وعيونها مفتوحه على وسعن.. كانن دمعات قهر.. وحسد .. والغيرة إلى تنهش في لحمها .. ليش كل شي يصيبني انا ما يصيبها اهي .. ليش ما تموت .. ليش ما تموت..
ندى: ........ الف مبروك .... 
خالد: الله يبارك في حياتج ....
سكت خالد عن ندى وحس انه لازم يطلع اللحين لانه تاخر على قمر .. 
خالد: يالله ندى.. انا بمشي اللحين
بس قام مسكته من يده: تكفى خالد ..... لا تخليني لحالي... خلك ويا 
خالد خل يده منها بهدوء.. ابتسم لها : بزورج عن جريب ان شالله .. اللحين مضطر اروح يا ندى .. 
ندى بحزن: عشان تروح لها ...
خالد: ....... ايه ..
ندى لفت ويهها عنه: روح خلاص.... ماابيك تكون وياي.. روح لها
خالد استسلم : ... عن اذنج .. اشوفج على خير
ما ردت عليه ندى .. تنهد وطلع من الروم وشيماء وامها يطالعونه... اول ما دخلت شيماء راحت لعند ندى
شيماء: شصار
ندى بحقد: الحقيرة..... الحراميه .... حامل منه....
شيماء: منو.... قمر
ندى : ومن غيرها ... الحقيرة ...
شيماء: بس اهي زوجته .. ولازم تكون حامل منه ..
ندى: شيماء... ابيج تتصلين في سيف العثماني.. خليه ايي الكويت باسرع وقت ممكن
شيماء: يمكن ما يقدر
ندى: قوليله السالفه تخص خالد .. وراح ايي لج باسرع ما يكون.
شيماء حست ان ندى تخطط لشي.. وشي جايد بعد .. بس ياربي لاتطيحنا بورطه ويا خالد وسيف.. لان شيماء بصراحه تخاف من خالد بن ظاحي
رد خالد لغرفه قمر وقبل لا يدش سحب نفس قوي ودخل.. شاف مريم قاعده ويا قمر وجاسم بعد..
قمر: صيفت ... وين رحت
خالد: هاا... ولا مكان .. رحت ادور الدكتور ما لقيته
جاسم: الدكتور توه كان هني ..
خالد بارتباك: صج ... وانا رحت ادوره ...
جاسم حس ان خالد شوي مرتبك ومتغير.. وين راح .. 
خالد: انزين شقال
جاسم: نقدر نردها وقت مانبي.. بس لازم نخليها ترتاح .. (يصد لقمر) سمعتي..اكلي وارتاحي ولا تعورين راسج باشياء مالها معنى..
مريم: انزين جاسم توه محاضرتك مخلصه علينا .. بعد بتعيدها؟
جاسم: انظر من عاد الى ارض الاحياء.. جان نسيتي لسانج هناك
مريم: الا ماتقدر ما تسمع حسه يعلني فداه يا ربي.. 
ضحك جاسم وقمر على رده مريم الا خالد اللي كان مشغول البال .. راح لعنده جاسم يكلمه
جام: حوووووووووو خالد وين رحت
خالد:ها... لا ولاشي.. يالله نرد البيت احسن لنا من هني .. 
قمر تطالع خالد بعيون مستغربه.. علامه خالد؟ حيل مو طبيعي.. مادري شايف منو ولا من قال له شي وكدره.. خالد انتبه لنظرات قمر.. اكيد حست بشي.. قمر ذكيه بطبعها وخبرت طبعي بايطاليا.. وتعرف اني انشغل ليما افر بندى.. لذا ابتسم لها بنعومه واهي ردت الابتسام بس الخوف اللي في قلبها.. هيهات يهدى.. وجذي انتهت سعاده خالد بمولوده اليديد وكاهي الأحزان تبدى تخيم على حياته من يد ويديد من بعد ما حاول المستحيل وحارب اشياء وايد عشان يلقى اللي عنده..
على يومين خبر حمل قمر انتشر على طول العايله حتى الرميثيه وين ما سعود واهله يسكنون.. طبعا مو مريم اللي خبرتهم وانما جاسم لان مريم من بعد وفاه وضحه عافت الزواج وسعود عشان تربي عيال خليل وتخليهم يحسون بحنان الامومه.. الكل رفض هاذا الشي اللي قاعدة تسويه بس بو خليل قال اللي يريحها تسويه ومحد بيجربها على شي.. ومن جذي السالفه تسكرت وسعود استوى معلق ما يدري عن اللي يصير بحياة مريم غير اانها ما ترد عليه ولا يعرف اخبارها الا من جاسم..
خالد من جهة ثانية ما تغيرت معاملته لقمر على الرغم من انشغال باله على اللي يصير ويا ندى.. واستعدادات قمر للبيبي الياي بطيئة نوعا ما لانها ما تبي تستعيل.. اهي وخالد فرحانين حيل من الموضوع وشوي شوي نست سبب موت وضحه وتمت تدعي بالشفا والسهاله بالولاده لنفسها.. مريم منشغلة بعيال خليل لدرجة انها ما ردت للجامعة.. نوفة ومروة استغربوا هاذا الشي لانهم يعرفون شكثر مريم تهتم لموضوع الدراسه.. من طرف ثاني شيخه دخلت الجامعة مع اختها نورة اللي من وفاة وضحة واهي متغيرة.. ما تتكلم وايد ولا تتصل في نوفة بنت خالتها عشان ما تسمع أي اخبار تحزنها مع انها يوم عرفت ان قمر حامل فرحت من خاطر.. شيخه الصغيرة بدت تتغير شوي شوي ..ومن بعد ذيج الليلة مع طلال تغيرت مشاعرها وتصرفاتها وايد وشوي شوي تستوي بنت مسؤولة مع ان الرباشة ظلت وياها.. ناصر من طرف ثاني بدى يشتغل ويا ابوه وعمامه بتجارتهم ووكالات السيارات اللي عندهم.. يبيع ويشتري بالسيايير.. طلال راح كليه الشرطه وترك الشركه الا انه يروحه من وقت لوقت.. روح خليل الفكاهية ترد شوي شوي وكل وقته يقظيه بين العيال والشغل.. طلب من امه انها تسكر داره ويا وضحه وظل يرقد بدار العيال.. جاسم ولولوة ظلوا متمسكين ببعض ومقررين يملجون بعد ما تمر 6 شهور على وفاه وضحه والكل موافق على هذا الشي.. صبحه وعبيد من بعد 3 شهور من وفاه وضحه تزوجوا وطلعوا من الجهراء وسكنوا بالرميثية عشان خاطر صبحه ..
ومع كل هذي الاحدااااث مرت اطول 6 شهور بحياة البن ظاحي من بعد المأساة الكبيرة وفاه وضحه ..بس الحياه استمرت عندهم.. استعدادا لاحداث اكثر خشونه الوقع ..
بدى الفصل الدراسي الثاني.. وكان الوقت ظهر بيوم الاربعاء اخر يوم دوام بالاسبوع..شيخه كانت تحس بالمرض من ايام بس ما تكلمت ولا قالت للبيت حست انها الام عاديه نتيجة اكل ما مشى ببطنها .. كانت تتالم وتبي ترد البيت بسرعه.. راحت عند احد صديقاتها .. فاطمة..
اول ما وصلت شيخه لارفيجاتها
فاطمه: شيخو والله اليوم ما عندي سنكرز زياده ما عندي الا هاذا
شيخه واهي تمغص: انتي من صجج ويا خشمج هذا ماابي سنكرز يلعن يومه من سنكرز اكيد اهو اللي ما غصني جذي
قامت لها شمس وفاطمه: علامج شيخو يعورج شي..
شيخه: أي بطني يعورني من ايام ولا ادري من شنو
فاطمه: تبين تروحين عند الممرضه
شيخه: لا ابي ارد البيت من منكن تقدر تردني البيت
شمس: انا عندي محاظرة بعد ربع ساعه..
فاطمه: انا وياها.. روحي عند الممرضه ولين خلصت المحاظرة بنرد لج شرايج
شيخه: لا فالج مو ظيب برد البيت باي طريقه
فاطمه: شنو أي طريقه ان عرف اخوج انج طالعه ويا بنات غيرنا بيقص رقبتج..
شيخه: والله خله يقصها ويبط هالبطن مرة وحده والله اتعذب انا على حساب اخوي الفاضي.. يالله باي
شمس: شبتسوين
شيخه: والله ماادري... يالله باي
بعد ماراحت شيخه عن البنات
فاطمه: مينونه هاذي تسوي أي شي.. تخلي حتى السكورتي يوصلها البيت
شمس: طبي لسانج هاذي شيخه المصباح ما تنزل نفسها لاحد علبالج مثل بعض الناس
فاطمه: عدال عدال اهي بعد ارفيجتي بس انا اعرف حق شيخو..
شمس: باين ماعرفتي شي
فاطمه: اثرينا بسكاتج ..
شيخه قعدت عند أحد الكراسي اللي بالجامعة واهي مغطية ويهها عن الشمس ولا أحد يشوف ويهها المتعور.. تبي تفكر بأي شي يقلل الألم بس ما قدرت.. قعدت تتذكر طلال يمكن يخف الألم.. لكن لا ..كل ما تذكره قلبها يدق بقوة ويزيد عليها العوار.. منبعد ذيج الليله ما لها حال..اربع وعشرين ساعه يم المسجل والاغاني قايمه.. حتى الاغاني إلى كانت تسميها تعبانه تسمع لها.. من أيام أخوها ناصر عطاها تلفون وبطاقة كهدية على تفوقها بأول فصل جامعي.. تفكر تتصل فيه ايي ياخذها لكن اهو مشغول ..وقته اللحين بنص الدوام.. ماكو الا ابوي.. واتصلت عليه بالمكتب
بو ناصر: الو
شيخه: شهالالو الكشخه مااقدر انا.. خلاص حبيتك
بو ناصر بضحكه: ها خبله .. الا متصله فيني اليوم اكيد طريت على بالج
شيخه: انت دوم بالبال يوبا.. يوبا حبيبي.. انا تعبانه بالجامعه وابي اسالك ان تقدر تردني البيت..
بو ناصر: سلامتج ماتشوفين شر وبابوه وينه
شيخه: بابوه ماخذ امي تتحوط بالسوق ويا ام سيف (حرمه عمها(
بو ناصر: انا ما عندي سيارة خبرج من يوم طيحتي بابو اللي ياخذني ويردني .. جربي ناصر 
شيخة: مو مشغول يعني
بو ناصر: حتى لو يفضي نفسه لج انتي الغالية شواخي حبيبتي ..
شيخة: انت حجتي بتصل فيه وان ناجرني ادزه عليك
بو ناصر: اوووف بسج حجي واتصلي فيه ..
شيخه: انزين انزين لا تعصب يالشيبه .. احلى شيبه والله ابو الحلول
بو ناصر: يالله عن الحجي الزايد ..
شيخه: انزين عاد والله انك مصباح .. باي
بو ناصر: في امان الله 
سكرت شيخه عن ابوها وتوها بتتصل في اخوها الا تييها نوبه ببطنه خلتها تفقد توازنها وتمسك الكرسي من الالم.. شنو هذا مغص عجيب والله ..بس وايد يالمني .. قوت نفسها ودقت على تلفون ناصر ..
ناصر: هلا شواخي .. فاضيه ماكو شغل
شيخه واهي تتالم: ناصر... الحقني تعبانه بموت ... بطني يعورني ..
ناصر بفزع: بعد عيني شواخ وينج اللحين
شيخه: بالجامعه.. تعال ناصر تكفى والله بموت..
ناصر: سلامتج ما بيصير فيج شي.. اللحين بييج ..
سكر ناصر عن شيخه وقلبه مفزوع على اخته .. قام طلع من المكتب الا طلال بويهه .. 
ناصر بمفاجاه: طلووووووووووووووول 
طلال يبتسم: هلا بو بدر .. 
توايهو وتحاظنوا .. وناصر نسى سالفه شيخه
ناصر: انت خسيس تدري
طلال يبتسم : ادري
ناصر: انت مو بس خسيس الا انك بقمه الخساسه .. 6 شهور يالظالم مااسمع عنك شي.. وين قلت الخيرة يا بو نواف .. 
طلال: لا يا ناصر والله انت بالقلب قبل العين بس مشاغل الدنيا وانا انضميت للشرطه من جم من شهر وانشغلت بالدورات وغيره .. 
ناصر: ايييه.. والله دنيا.. شخبارك بعد
طلال يتنهد: ااااااااااه ... بخير ان استثنيت روحي المتعذبه وقلبي المنكوي..
ناصر يربت على جتف طلال: هونها واتهون.. مالهمش بالطيب
طلال: يا قلبي ياطيب.. الا وين رايح مسرع
ناصر تذكر: اااااااااااه نسيت .. شواخ حبيبتي متصله فيني تعبانه بالجامعه
طلال من انذكر اسم شيخه تذكر الليالي اللي انحرم من النوم واهو يفكر فيها: سلامتها الشيخه عسى ما شر
ناصر: ماادري جايد عليها بطنها وبروح اخذها ... تخاويني 
طلال بغى يروح بس : لا ما بروح اخاف ما تاخذ راحتها وياي ..
ناصر: بالعكس ابيك اتيي وياي لاني شوي مشغول يمكن اقطها المستشفى وانت تظل وياها.. ليما تخلص .. مااحب تقعد بمكان لحالها ..
طلال تردد لكن: اوكيه بس ابيك ترد لنا لان ما عندي سيارة انا هني بالنزهة ويا الربع وراحوا عني.. 
ناصر: افا عليك فالك طيب يا بن ظاحي ..
وراحوا ناصر وطلال لشيخه اللي حالتها كل ما اايي لها تنقلب من سيئ الى أسوء واهي تمشي عشان يخف الالم عليها.. يوم وصل ناصر لعند باب الجامعه ما شاف احد .. اتصل فيها
شيخه: ها ناصر وصلت
ناصر: أي انا هني وينج انتي.. 
شيخة: كاني ... اللحين يايتك..
ناصر: اوكيه ..
سكر عنها ...
طلال: وينها ..
ناصر بخوف: بتي اللحين .. ماادري اشفيها .. أهي صج ما تاكل شي من ايام بس شكلها وايد تعبت اليوم..
طلال: خير ان شالله .. 
ناصر: الله يسمع منك .. 
وعلى اخر كلمه التفت طلال من الدريشه وشاف وكانه خيال شيخه ..تاكد لان ناصر طلع لها.. قعد يتكلم وياها بجم كلمه واهو يمسكها بحنان خلاه يشتاق لنوفو ومرووو .. من زمان ما شافهن..
ناصر: علامج حبيبتي شواخ فيج شي
شيخه تمسك بيد ناصر: نصور جبدي شابه علي ماادري اشفيني لايكون بموت توني شباب
ناصر: ههههههه الله يهداج يمكن حارج ولا شي بس وقلتي بتموتين .
شيخه: لا نصور السالفه جايده مااقدر ... والله احس روحي بختنق من كثر العوار
ناصر يخفف دمه: انزين ما رحتي الحمام شي ماشيات
شيخه: اووووووووووه نصور حلاتك والله حزتك هاذي تستخف بدمك
ناصر:ههههههههههههههههههههههههههههههههههههههه يالله جدامي .. 
راحت شيخه تفتح الباب الجدماني ولانه عليه معتم ما شافت اللي قاعد اول ما فتحت االباب انصدمت بطلال.. وظلت تطالعه بالجيب لكزس.. طلال بعد يطالعها..
ناصر: اوووووووووووه يالخيبه ما قلت لج طلول هني ويانا .. 
شيخه ما تكلمت لان ويهها شب ضو والالم زاد عليها وراحت يلست بالكرسي الوراني.. طلال بعد صخ مرة وحده ولا تكلم.. ناصر ركب من بعدها واهو يمسك جنطتها اللي حذفتها عليه.. ما تدري شلون تتكلم اللحين.. اهي متعوده تثرثر ويا نصور بالسيارة واللحين طلال هني يعني نو واي..
طلال قطع الصمت: شخبارج شواخ ان شالله زينه .. 
شيخه: تمام .. وانت
طلال استغرب من شيخه وكانها مو شيخه: الحمد لله الله يسلمج ... 
صخوا اثنيناتهم وناصر مستغرب من شيخه .. عاده تكون هيله بالسيارة بس لايكون مستحيه من طلال .. يحليلها اختيه والله .. 
شيخه العوار زاد فيها ومن زوده طلعت ااه مسموعه..
ناصر: علامج شيخو
شيخه: مااقدر ناصر... شابه علي معدتي ما ادري مصاريني .. ماادري حالتي .. قطوني باي مستشفى.. 
ناصر: اوكيه .. انتي بس طولي بالج .. انا قلت لج جان رحتي مكان ما مكان 
شيخه بعصبيه: يووووووووووز نصور والله ما عندي بارض لكلامك ..
طلال: على قوله هل الامارات هب متفيجه
شيخه: انطم انت الثاني ادري فيكم مستانسين علي
ناصر اهني انفجر من الضحك: ههههههههههههههههههههه جانزين بس اشوف شكلك من تحت الغشوة.. ههههههههههههههههه جنان مو.
شيخه: عساك جنون ما منه جنون..
طلال: يالله ناصر خل شيخه عنك .. 
ناصر: ان شالله ..
شيخه استغربت من طلال .. يناجر ناصر عشانها ..وصلوا المستشفى وطلع في شيخة دوده الزايده .. 
شيخه: ياحسرة عمري اكو دود ببطني 
ناصر:ههههههه يالخبله عادي كلنا فينا .. 
شيخه: من متى فيني هالدود والله ماادري عن عمري .. يع تفكر اني كنت اكل والدود ببطني لوعه
ناصر: يالله عاد بلا مياعه بيستاصلونها منج ولا بيصير فيج شي
شيخه: شلون يستااصلونها
ناصر بتخويف: بعمليه شق بطن
شيخه: ياحسره عمري عليج يا شيخه .. دود وعمليات.. انتي شسويتي بحياتج
ناصر:هههههههههههه شيخه ههههههههههههههههههههههههه
شيخه تطالعه باحتقار: مستانس على عمرك يالكريه مو.. لكن صدقني ان مت ما بوصي بشي لك كل شي لنورة .. ويمكن طلال بعد ..
ناصر: افا عليج حبيبتي انتي ما بتموتين ان متي انتي انا من لي غيرج يام السان
شيخه بدت تبجي: نصور خايفه
ناصر: تخافين وانا وياج .. افا يا بنت بدر قويه بحقي
شيخه لمت اخوها: لا تروح نصور عني .. لين بموت بموت بحظنك
ناصر:هههههههههههه ردينا على الموت اقلج ما بيصير فيج شي
شيخه : والله بيصير فيني شي.. أحس جذي.. ترى وصيتي بتاز (ارنب) لا تذبحونه وتاكلونه ادري بامي مطافق ما تبي ارنب الا تفكر بالمجابيش.. ان مت هدوه بالشارع.. بس يمكن تصدمه سيارة.. بس خل نورة تربيه ولا تورونه مشاريو يخاف منه ..
ناصر:ههههههههههههههههههههه يا شيخه
شيخه: واللاب توب اللي شراه ابوي عطه حق نورة لانها تبي واحد بدال كمبيوترها..
ناصر: ههههههههههههههههههه وانا
شيخه: انت شنو... ما عندي اغراض حق الصبيان.. 
وتمت تبجي شيخه وناصر يضحك ويهدي فيها ..
يه لهم الدكتور وقال لها انها بتخضع لعمليه بعد يومين.. أي يوم السبت.. ويبونها ما تاكل الا الاشياء الباردة.. ظل الدكتور يكلمها وناصر طلع لان عنده موعد بعد نص ساعه ويا حموله سيايير يديده ..
طلال: وين رايح
ناصر: بروح ويا بابوه اللحين بييني وانت خل عندك الجيب .. عشان تاخذ شيخوه تردها البيت..
طلال دق قلبه: بس انا مادل بيتكم
ناصر: شفايده شيخو عيل.. اهي بتدلك ..
طلال: انزين ..
ناصر دق تلفونه: كاهو بابو .. يالله بامان الله
طلال: في حفظ الرحمن ..
راح ناصر عن طلال اللي ظل ويا شيخه.. شيخه ظلت لمده نص ساعه زياده عشان تهدى شوي الالام اللي فيها بالدوى.. يوم صارت احسن طلعت من الحجرة تشوف ناصر.. طلال كان يشرب ماي .. يوم شافته وقفت تطالعه.. كان بروحه .. وين راح ناصر؟
بس رفع طلال راسه شاف شيخه واقفه تطالعه .. راح لعندها..
طلال: خطاج السو يا شيخه المصابيح
شيخه: خطاك اللاش.. وينه ناصر
طلال: راح المكتب عنده شغل .. وانا اللي بردج البيت..
شيخه دق قلبها.. بروحي و يا طلال.. يالخيبه بستخف .باجي عقلي بيروح بهالوقت اللي بظل وياه: انزين ..يالله نمشي.. 
طلال: سرينا.. 
مشى طلال جدامها واهي وراه واهي متونسه حيل على السالفه.. الناس يطالعونهم وكانهم ريل وحرمته واهي عجبتها السالفه ولوما الطعم المر اللي بحلجها والالم الخفيف جان اهي اللحين عال العال.. بالسيارة كانت يدها بالاشرطه شريط ورى شريط .. ليما وقفت على شريط حق راشد المايد.. تشغلت اغنيه حبكم وسط الحشا سادي.. وخلتها.. بالصدفه طلعت هاذي الاغنيه المفضله عند طلال وظل يغني ويا راشد المايد.. شيخه تطالعه من تحت الغشوى.. تطالع يده وملامحه.. غرشوب والله.. وعيونه ما تبان لانها تحت النظارة.. بس وايد وسيم.. هنيا للي بتاخذك.. كرهت هالصمت اللي امبيناتهم وبدت هذرة
شيخه: ها طلال.. ناوي على الناس داخل الشرطه
طلال:هههههههههههه لا والله نيتي صافيه وانا دخلت حبا بالشي.. 
شيخه: الا اقول يا خسارة الكويت بيدك .. شرطي شنو مرور ولا شرطه عاديه
طلال: تو الناس . اصلا انا ما بظل شرطي بدرس اصير ضابط سلامه ولا غيره ولا بمكافحه المخدرات
شيخه : عيل ان صرت مدمنه بتجكني 
طلال: الا اليخ العقال عليج .. 
شيخه: ما اكبر عليك عقد ... تليخني بالعقال شنو تيسه ولاادري
طلال:ههههههههههههههههههه اصلا ماكو تيسه .. اكو بقرة
شيخه بحاجب مرفوع: والله.. 
طلال واهو متونس على الجو: ايه .. مثل ما الحمار ماكو شي اسمه حمارة اكو شي اسمه اتان الحمار .. 
شيخه: بعد
طلال: ايه .ههههه شفيج مو مصدقتني
شيخه بنص عيون: لا يكون بس تقصدني بالكلام.. 
طلال: ههههههههههههههههه يا شيخه اللبيب بالاشارة يفهم
شيخه: هههاااااااااااااااااااااااااا
طلال:ههههههههههههههههههههههههههههههههههههههههههههه ههه
سكت عنها واهي بعد سكتت عنه.. وايد يتلاعب بالحجي اوريه لكن
طلال: اشفيج رخيتي الرجاب وقعديتها..
شيخه مافهمت شقصده: لا بس افكر باللي انوعدت فيه لا تحقق لي شي .. 
طلال: شنو
شيخه: اكو واحد .. يسمي نفسه اصيل لكن وعوده وعود هنود مو عرب.. 
طلال فهم شقصدها: انتي امري وانا تحت الطلب
شيخه: اللحين .. ِشرايك
طلال: اللحين.. مااقدر انتي اليوم امانه يوم اللي تستاذنين من ناصر انا اخذج وين ماتبين انتي ونورة
شيخه: امحق .. نورو بالسالفه يعني 50 50 .. انا ابي فول 100
طلال: ههههههههههههههههههههههههه اسف يا عزيزتي خبري اخوج قبل
شيخه: يالبخيل .. اطلع على حقيقتك
طلال: الحمد لله ما قلت شي هههههههههههههههههه
شيخه: أي والله مغشوش انت.. 
طلال: والنعم فيني حلاتي والله ( كان يقلد على كلامها بهالجمله (
شيخه: وييييييييييه صج ما تعرف تقلد .. اقبض السكان ووقفني عند محل بريد محترم..
طلال: توه بطنج يعورج تبين بريد؟
شيخه: الدكتور يقل لي البريد زين .. 
طلال: شهالدكتور الكشخه
شيخه: والله شيخه المزايين شلون على دكتورها بعد .. 
طلال:هههههههههههههههه أي والله.. 
دخل السوق وياها وراح عند راعي البريد.. شرى لها بريد من كل الانواع كاكاو فراوله ومانجو وحتى فانيلا.. عطاها الجيس وقبل لا يدخل السيارة وقفه واحد من الشباب اسمه فواز
فواز: اهلا بطلال بن ظاحي .. وينك يا اخينا عنا وحشتنا
طلال: كاني بالدنيا انتو وينكم .. 
فواز : والله زين مني شفتك عشان اعزمك على عرس مشاري ارفيج سيف بعد جم يوم
طلال: يمكن مااقدر ايي لاني باجر برد الجهراء..
فواز :حاول انزين ... (يطالع السيارة) شعنده بالمعتم .. لا يكون حرمتك بس داخل
طلال: هاا... ايه حرمتي بالداخل .. 
فواز: عرست طلال.. 
طلال تورط. شقول له.. بنت خالتي وياي .. فوازو مخه وصخ وبيفهم السالفه غلط: ايه حرمتي تزوجتها قبل شهرين ..
فواز: الف مبروك بو نواف الف مبروك .. منك المال ومنها العيال.. 
طلال: الله يخليك .. يالله من رخصتك بو راشد..
فواز: خلنا نشوفك
طلال: ان شالله مع السلامه
دخل طلال السيارة ولا يدري ان شيخه سمعت اللي قاله كله لارفيجه.. ليش طلال قال عنها انها حرمته.. هل اهو يفكر فيها بنفس الطريقه إللي اهي تفكر فيه .. يا ربي لو بس يحس فيني طلال بيذبحني ناصر.. دخل طلال واهو متلوم على عمره ليش قال جذي.. فواز يعرف ناصر بعد وان قال له ناصر بيستغرب الشي اللي طلع مني.. والله حاله كله من شيخو.. لو ما انها تبي بريد جان اللحين انا ما انحطيت بهالموقف البايخ ..وطول الدرب واهم صاخين واخيرا وصلوا .. 
شيخه قبل لاتطلع: ما بتدخل 
طلال: بسلم على خالتيه دقيقه وبدق على احد الربع ايون ياخذوني .. خذي مفتاح السيارة
مدت شيخه يدها وطلال عطاها المفتااح... طلع من السيارة واهي بعد .. دخل داخل البيت وياها يسلم على خالته.. 
ام ناصر كانت قاعده بالعريش: هلا والله بطلال
طلال راح لخالته: هلا والله بام ناصر الغاليه .. شلونج 
ام ناصر: ابخير الله يسلمك انت شخبارك ويا بيتكم
طلال: الحمد لله ابخير يسلمون عليكم .. وينكم قطعتونا من بعد الغاليه
ام ناصر ذكرت وضحه وحزنت: ايه الله يرحمها والله يا وليدي مشاغل الدنيا.. بس ان شالله بنكون عندكم بعد جم يوم.. (تصد لشيخه) ها يمه ان شالله احسن
شيخه: يمه أي احسن بسوون لي عمليه
ام ناصر: قال لي ناصر..خير يا بنيتي ما بيصير فيج شي.. مشاري زوج اختج صابه إلى صابج وسوى العمليه ..
شيخه: انا هذا لا تييبين لي طاريه فاله شين علي..
ام ناصر: طبي لسانج يالمايعه والله انج ما تنعطين ويه ..محاربه هالريال على شنو محد يدري
شيخه: لانه خال ومصدق روحه
ام ناصر: ثمي السانج .. هاذي مريضه وجذي
طلال:ههههههههههه يالله خالتي عن اذنج ..
ام ناصر: وين رايح .. خلك ويانا تعشى
طلال: مشكورة خالتي بس باجر الصبح برد الجهراء وانا هني ويا ربعي.. مرة ثانيه ان شالله 
ام ناصر: ان شالله ..سلم لي على الكل هناك وبالخصوص قمور 
طلال: يوصل خالتي .. يالله برخصتكم ..
ام ناصر تقوم واهي تحمل الدلال: مرخوص ياوليدي در بالك على حالك.. دخلت ام ناصر وظل طلال ويا شيخه.. يبي يطلع بس ما يطيع قلبه.. يبي يشوف ويهها الحسن مرة ثالثه .. مع انه مطبوع بباله بس يبي يشوفها ..
طلال: يالله في امان الله
شيخه بكل نعومه: في وداعه الله ..
راحت وياه لعند الباب واهي تخاويه بالطلعه .. وكانه من صج حرمته .. قبل لا يطلع التفت لها
طلال: شيخه
شيخه وقلبها يدق: عيونها
طلال: تسلم لي عيونج ... شيخه وريني ويهج قبل لا اطلع..
شيخه انصدمت من طلب طلال.. ليش يبي يشوفها قبل لا يطلع.. بس ما ردته وارفعت الغشوى.. وبان الوجه الصبوحي.. يحليلها والله.. قمر..غض طلال بعيونه للارض
طلال: يالله.. بامان الله ... يالغاليه
شيخه واهو رايح: الله يحفظك .. يالغالي..
بس طلع طلال يو له اصحابه وشالوه وياهم وعيونه ما انشالت عن بيت خالته ..يطالع المستقبل.. الحلم الجميل.. شيخه اللي بسرعه تغلغلت بحياته ..
شيخه ظلت واقفه مكانها تستعيد اللحظات...لا .. اللي يصير وياها مع طلال له تفسير واحد بس .. الحب ما غيره .. 

الفصل الثاني
------------
قُمر بالشهر السادس بحملها ..وامبين ان الحمل يناسبها لانها صارت احلى عن قبل.. زاد وزنها وصارت متوردة والكل يمدح جمالها وشلون ان الحمل محليها.. خالد كان ولا اسعد.. يبي يبوح عن السعادة الكبيرة اللي فيه بس ما يقدر.. ندى اللي يزورها كل خميس محتلة كل افكاره.. ما يدري شنو الحل وياها .. ما يبي يتواجد وياها بكثرة عشان ما تتعلق فيه لذاك الزود.. ولا يبي انه يبتعد عن البيت لدرجة ان قُمر تحس للسالفة.. شالحل.. كان قاعد بالشركه على اخر الدوام.. يفكر بالسالفه..ما يقدر يقول لجاسم لانه صاحب موقف واحد.. ان قال لجاسم عن ندى بيحسبه انه ضعيف.. وانه للحين ما نساها والحب اللي يوجه لقُمر مجرد كلام.. بالعكس اهو يحس بالشفقة ناحيتها.. لا اكثر ولا اقل.. قُمر اهي حبيبته ..قُمر اللي يبها.. بس شالحل.. قعد يمسحه ويهه بيديه ورن تلفونه ..شاف الرقم استغرب منه.
خالد: الوو
سيف: هلوااااااات لاهل الكويت الغاليين القاطعين
خالد وكانه عرف المتصل: سيف صح
سيف: اكيد سيف من غيره يعني..
خالد: هلا بو سعيد يالغالي.. شلونك شخبارك عساك طيب
سيف: بخير الحمد لله .. اسال عنك عند اهل العلوم 
خالد: منو؟
سيف: وكالة رويتر المتوحدة .. شيماء..
خالد: أيــــــــــــه .. شيماء... يعني انت عرفت بالسالفة
سيف: أي عرفت.. oh my god والله الدنيا صغيرة ومصايبها كبيرة .. 
خالد: ايه والله .. عيل من توقع ان ندى .. تمرض هالمرض..
سيف: أي والله ... خالد .. انت شناوي تسوي اللحين
خالد: اااااااااااه ياسيف.. الافكار ماخذتني بشراع وميداف.. ما ادري.. من طرف ندى كاسرة خاطري.. ومن طرف ثاني حب حياتي قُمر.. اللي ما اقدر افكر بردة فعلها لو عرفت عن السالفة.
سيف: شرايك تخبرها .. يمكن تتفهم.
خالد: لا يا سيف.. اللي صار فينا بفينيسيا اغتال قُمر .. بس الحمد لله .. قامت مرة ثانيه وانا مو مستعد اخسرها ... حتى لو كانت ندى بتموت..
سيف: انزين يصير خير يا بو وليد .. شرايك نتقابل الليله .. وياي ناجي وشاهر بعد ..
خالد: انا هذا شاهر مااحتمله
سيف: ههههههههههه ادري واهو بعد يدري اهو ياي بس عشان يحرق قلبك
خالد: حرق الله مرعاه .. شنو هالريال ما ايوز عني يعني .. شالمفروض اسويه فيه ..
سيف: هههههههههههه يا البدوي .. 
خالد: اليوم مااقدر يا سيف.. خلها لباجر .. باجر الخميس ويصير خير ..
سيف: ان شالله.. يالله فالك طيب يا بو وليد .. 
خالد: تعال ... ما قلت لك ... وليد او الهنوف بالدرب..
سيف بفرحه كبيرة: لا لا ........... احلف 
خالد: ورب البيت
سيف: الف الف الف بو وليد.. يتربى بعزك .. وهالله هالله باختيه ام وليد .. تراها غاليه علينا
خالد: هي هي هي هاذي حرمتي.. لا تقول عنها جذي
سيف: اقلك اختيه يامعود
خالد: حتى اخوها اغار منه .. اغار عليها حتى من نفسها ..
سيف: ياويلي .. صابك سهم بنت العشيرة
خالد: أي والله ...
سيف: اخليك بو وليد .. وباجر ان شالله بيننا call
خالد: بانتظارك ... يالله تامرني بشي
سيف: سلامتك .. امنتك لله
خالد: في حفظ الرحمن
وسكر خالد عن سيف.. شكى له همه وشوي ارتاح.. راح عند ملحق الاستراحه إلى بمكتبه.. فصخ شماغه وغسل ويهه ورد لبس الشماغ تعدل شوي ومر على مكتب جاسم.. جاسم كان رافع ريله وفاصخ العقال ومتدربح بالسوالف.. وكان خالد عرف اهو يكلم منو.. دخل على هدوء.. الا بصوت جاسم واهو يتكلم
جاسم: انزين حياتي.. بس اليوم قوليها.. اشفيج.. لا لا ..على شنو المستحى.. يارب الكعب.. ههههههههه.. انزين ..فارجي الحين.. فرج الله شعري ههههههههههه يا بعد قلبي والله انتي.. احبج .. احبج .. احبج
خالد يضحك على جاسم وناويه عليه نويه: اكبشه من تحت الغطا ياهووووووووووووو
تخرع جاسم وطاحت ريله من على الطاوله والتلفون من يده بعد: العن خي......... خلود يالفايج
خالد مات من الضحك على شكل جاسم .. يحليله ولله وظل يربع بالمكتب واهو يضحك
جاسم بحمق يتكلم بالتلفون: حياتي .. انا بخليج اللحين .. ادق عليج بعدين ..بايات..
سكر االتلفون وطق خالد على ظهره: انت ماتقول لي شهالمياااااااعه .. طيحت قلبي يالفايج .. 
خالد وعيونه تدمع من الضحك: هههههههههه ما قدرت ايود روحي ههههه شكلك روعه وانت متخرع هههههههههههههههههه تكفى ممكن اعيدها
جاسم واهو يتغشمر على صوت خالد: تكفى ممكن اعيدها... انت من صجك.. انا وين كنت وانت وين .. صج انك حاقد..
خالد: هههههههههههههههههه.. لا حاقد ولا غيره .. بالعكس .. عادي عندي .. على الاقل انا عندي حرمتيه الله لايحرمني منها حبيبتي .. 
جاسم: تعايرني ياولد ابراهيم.. مافيك خير والله
خالد: هههههه يالله عاد .. من صجك انت زعلان .. قوم خلنا نرد البيت اليوم .. 
جاسم زعلان: مو رايح مكان وياك... بقعد هن
خالد: الله يا بو محمد ترفض طلبي.. وانا ارفيجك
جاسم: تعايرني بحرمتك ... 
خالد: يالله زين .. لااصفقك اللحين .. ههههههههههه .. قوم نروح لخليل ونسحبه ويانا .. تراه هالك روحه بالشغل.. وما نشوفه بالبيت كله ويا عياله .. 
جاسم: صج .. قوم بس لا تلزق فيني .. مااشتهيك
خالد يلم عمه: الله جسووووووووووم كل هالحلا وما تشتهيني
جاسم يبتسم: الله عليك حلا... اقلب ويهك زين 
خالد : هههههههههههههههههههه 
وراحوا خالد ويا جاسم لمكتب خليل.. خليل ماكان يشتغل.. كان يسمع اغنيه الحفل لعبد الرب ادريس.. وتذكر وضحه.. الله يالدنيا.. 6 شهور مضن من ماتت وضحه وانا احسها اليوم توها متوفيه.. الله يا وضحة.. شلون هنت عليج تخليني وتروحين.. حبيبتي وضحه ..سالت دمعه الم على خد خليل.. شلون الدنيا جذي تظلم من بعد فقد الاحبه.. صج الحياة تستمر.. والقلب يظل يدق.. بس الروح تموت.. والخيال ينقتل.. والرغبه بالحياه تقل.. ااااااااه يا وضحه..
دخل خالد وجاسم على خليل بهيله : ياااااااااااااهووووووووووووووو خليل 
انتبه خليل واهو يمسح دمعته: هلا هلا بالشبيبه ..
خالد وجاسم شافوا خليل بس ما علقوا... للحين ما نسى وضحه..
خليل: شعليه هالهيله كلها .. رايحين سباق ولا ماراثون
جاسم: رايحين للي احلى..للبيت.. اليوم الاربعاء
خليل: خير ياطير.. قبل الاربعاء حلو ايام المدارس..
خالد:هههههههههههه خليل تذكر القصيده اللي كتبتها عن الاربعاء
خليل واهو يضحك: ههههه والله خوش قصيده شنو اقول فيها .. يالاربعا هل 
جاسم: 
هلي يا مدامع الفرحه هلي .. الاربعاء حبيب القلب جانه 
اخر يوم بالدوام المدرسي ... ما ايجي الا وكل واحد الله عانه 
تعب ولويه السبت والاحد ونصه الاثنيين .. ولا حر يوم ثلاثائنه
هذا يوم مبارك .. يوم النحشه من المدار س.. المراكض بالهده والفلته فلتانه
لا مدير علينا .. وعلى استاذ يراقبنا .. والناس تشبع بهاليوم ما عادت يوعانه
خليل يكمل: 
ماكو الا خليل الاقشر.. يكره هاليوم .. لانه يوم التعبانه
اللي ينطرها كل يوم بحر الشمس.. اللي كل الناس تكون بوقتها نعسانه
