

بسم الله الرحمن الرحيم ....

حرارة مشاعر حتى التجمد ..

ودموووع غزيره الى حد الضحك ..

حزن عميق الى حد الفرررح والحبوووور ..

آمال كبيرررة تصل الى حد الالم ...

متناقضات ومتفرقات ..

رقص على حااااافة الالم والحزززن والدموووع 

دمعة ابت النزوووول وكابرت وكابرت لسنوات لتصل الى الى مالا نهايه

قلوووب ذابت شوقا وحزنا وألما كل هذا لترىىىى فقط بصيص أمل 

قلوب حائرة آلمة حزينه تعتصر شوقاً حتى تبلغ اقصى درجااااات الالم والجرووح الغاااائره 

قلوب فقط تنتظر من يصحح غلطة القلم بين الالم والامل ...

غربة الروح غربة المشاعر غربة القلب ...

قلوب تتهادى بين الالم والامل والفرح والحزن ..

قد تتهاوى بين طيات الالم وقد تتشبث ببصيص أمل ...

فماذا ينتظر أبطالي في روايتي الاولى هل تتعانق ارواحهم مع الفرررح ام تتهاوى حتى تموت بين طيات الالم والحزن والفراق الذي طال ؟؟؟؟




..>> لا اخفي خوفي وترددي في نزول روايتي الاولى واللي عندي لها خمس بارتات جاهزة ومتى ماكان الردود تحفز خربشات مبتدئه أكملت وراح انزل كل يوم بارت او يوم وترك بارت اما اذا كان العكس راح افهمها واوقف هالروايه 




(لا فارقـــك خل(ن) تودهـ وتغليـــه .... اصبـــر ولابــد الليـــالي تــــ ج ـــيبــه )


في الماضي 0000



ابو سعود: ياااااالله انك تحييه 

ابومتعب: المرحب باقي

ابوسعود: شخبارك عساك طيب وراك طولت علينا 

ابو متعب : طيب طاب حالك ووالله اني ودي اقعد فالديرة طول عمري بس مثلك عارف اشغال مالها اول من تالي 

ابو سعود: العمر يخلص والشغل مايخلص وترى الديرة ابرك لك من المدينة واشغالها الله يكفينا شرها

ابو متعب: صدقت والله انك صدقت ووالله ان الديرة تسوى الف رياض في عيني دام الوالدة فيها





رشا جت تركض و توزت ورى ابوها : بابا شوف فهد يبغى يضربني وياخذ الحلاو حقي


ابو متعب : تعالي ماعليك ماعليك اجلسي جنبي وانا ابوك 

ابو سعود : مشالله هاذي بنتك يا عامر 

ابو متعب : ايه هاذي بنت ابوها الشاطرة رشاا

رشا تبتسم بحيا طفولي 

ابوسعود : مشالله عيالنا كبروا وصرنا حتى مانعرفهم كلة من هالاشغال اللي حتى ماتخلي اهلك يعرفون اهلهم 

ابو متعب : اجل وش رايك تدور لي ارض زينه فالديرة ببني لي بيت فيها ووالله اني مارتاح لين اجي هنا ولا اعرف للحياة طعم الا هنا 

ابوسعود: ابشر بعزك وانا اخوك والله مانشرح خاطري الا لما قررت هالقرار

ابو متعب: والله انا كبرت وابغى ارتاح من الشقى والعنا مع هالخطوط رايح جاي من الرياض لهنا


ابوسعود : عين العقل وانا اخوك 

&&&&&&&

متعب: يالله سعود رح جيب السيارة خلنا نهجول بها شوي


سعود : لا ان درى ابوي بيزعل علي 

متعب : ابوي بيزعل اجل قل انك خايف والا ماتعرف تسوق وخلاص

سعود : انا اخاف ؟ امش معي واوريك من اللي يخاف 



راح سعود واخذ مفتاح سيارة ابوة من غير مايحس ابوة ولا عمه 

سعود: يالله يابو الشباب نشوف من اللي يخاف اركب اركب

متعب بخوف مبطن : يالله وش ورانا 



ويطلعون للشارع العام بما ان هم في قريه وصار سعووود يفحط بالسيارة وكل ماشاف وجه متعب اللي خايف ويكابر زاد بالسرعه وصار يلعبها يمين ويسار كنها لعبه مو سيارة 

فجأة : سعووووووووووووووووووووود سعوووووووووووووووووودلاااااااااااااااا 


سعود ماسك الطارة بكل قوتة ويحاول يسطير ع السيارة بس بسبب انفجار وحدة من الكفرات خلاااااص ماله امل الا انه ينتظر وين بتجي الصدمة فيه 


وتجي شاحنة وتصدم بالسيارة من جهة سعووود وتلف السيارة كذا لفة لما استقرت على الحاجزاللي بين الشارعين 




بعــــــــــــــــــــــــــــــــد مرور سنــــــ 10 ــــوات 





رشاا : يممممممممممممة................يمممممممممممممه


ام متعب : وصمممممة كل هالصراخ على ايش 

رشاا : ادورك يمة شفيك علي خخخخخخخخ

ام متعب : مالت عليك يانورة ماعندك الا بنت وحدة وهبلة 

رشاا مدت بوزها بدلع : يممممممممه 

ام متعب : اخلصي علي وش تبين ماخربك الا هالدلع 

رشاا بابتسامة واسعه : بروح لبيت عمي بوفهد

ام متعب بلوم : تراه ابوسعود للحين لا يسمعك ويزعل منك 

رشاا : ياميمتي سعود هذا مانعرفه ماعرف الا ان اكبر عيال عمي فهد 

ام متعب : اجل لابغيتي عمك يزعل منك والا متعب عيدي هالكلام وروحة مافيه 

رشاا : خلاص والله خلاص بس ابي اروح تفلت العافيه وانا بين ذا الجدران لو ان عندي اخت كان تلقيني ماطامر هنا وهناك 

ام متعب : خلاص روحي ولاعاد ابي طاري الكلام اللي قلتيه قبل شوي وكلمتي ماعيدها 

رشاا : انشالله يام رشاا 

ام متعب : لا حووول ولاقوة الا بالله حتى انا بتغيريني 

رشاا : ايآم سوري مام سي يو 

ام متعب : حمدلله والشكر لوت لي لسانها روحي روحي لا اهون بس 





جالس بغرفته مثل عادته من عشر سنين كل ماجاء ينام والا يصحى لازم يفتح هالدفتر 

(000 دج وفلها وربك يحلها 00 جريح الضماير 00)


(00 طنش تعش تنتعش 00 ملك الطارة 00 )


فتح آخر الدفتر وتناثرت منه الصور وشاف اول صورة ثنين عمرهم ماتجاوز الـ 11 واقفين وقفه مرة مضحكة ومستعدين للتصوير رغم اشكالهم اللي الله اعلم بها من الشعر الى الاقدام الحافية 


صورة ثانيه تسقط بين يدينه ويحس روحة بتطلع كل ماناظرها يحس بصاحب الصورة جنبه وحواليه يحسة عايش معه 

اثنين في عمر المراهقة في عمر الـ 17 سنه شوراب خفيييييفه جدا وشماغ احمر قديييم نوعا ما ومرسمين بالشمغ وناسين يصكون الزراير حقت الثوووب 

تنهد متعب من داخل داخل قلبه هالصورة بالذات مايدري شيصير فيه لا شافها هاذي اخر صورة لمتعب معه في آخر لحظة قبل مايفترقون بربع ساعه 

وتمر صورة ورى صورة توقيع ورى توقيع وعبارات واشعار ماله اول من آخر وكلها لها حيزكبير في اعماق متعب اللي الى اليوم وهو ماينسى ولا لحظة مرت عليه قبل عشر سنين ويتذكر تفاصيل الموقف بحذافيرة 

وكل يوم يقرا مثل هالعبارات وبعض التواقيع والالقاب اللي لها من خاطره حيز كبير وتعيشة بعالم الماضي وتاخذة من الحاضر باللي فيه وكل مرة يفتح هالدفتر يحس انه اول مرة يفتحه يحس انه يرجع عشر سنيين ورى يحس باحساس الغربه وسط اهله يحس بروح سعود حوله كلن يقول سعود مات بس هو يقول لاااااا والف لاااا سعود حي سعود بيرجع يوم من الايام ويقول يالله يامتعب يالله ياملك الطارة نهجول بيجي اليوووم اللي يجيه سعود ويقول من تحب يامتعب تراني ادري منهي بس علمني انت .... ومتعب ينتظر هاليوم من عشر سنين وطالت المدة ومل الصبر منه 




قطع على متعب اجمل لحظات ممكن تمر عليه خلال يومة كامل صوت طق الباب 

متعب : حياك يمة 

رجع الباب ينطق مرة ثانيه استغرب متعب من هاللي مصر يقوم يفتحلة الباب .... قام متعب يفتح الباب .. وفتح الباب الا يشوف رشاا قدامة وراسمة على وجهها اكبر ابتسااااااامة ممكن يشوفها متعب بحياته 

متعب: اهلا انسة رشاا من متى الذوق والاخلاق العادة الغرف ماعندك لها ابواب 

رشاا بدلع : افاا عليك ياميتو ياحبيبي انا منذو مبطي وانا اعرف الذوق

متعب : من الاخر وش عندك حفظت حركاتك عن ظهر قلب

رشاا بصدق وطفش في نفس الوقت : تبي الصدق ماجيت لك الا عشان توديني بيت عمي وترى ان قلت لا بطب من سطح البيت وانتحر من الطفش تراني قلت لك قبل ماتقول لا 

متعب بلؤم : طبي تبيني اساعدك ؟!

رشاا : لا اخاااف امووووت ..... 

متعب : لا .. لا ماتموتين انتي قطو بسبع ارواح 

رشاا بدلعها الطفولي كالعادة : بسم الله علي ... اقول ترى عطيتك فيس يالله ودني 

متعب : انتي صاحية ناظري الساعة كم العالم بتنام وانتي بتسيرين 

رشااا : ميتوا يالله عااااااد كل البنات متجمعات هناك 

متعب وهو ينهي النقاش : قولي لسيف يوديك ... ويسكر الباب بوجهها منهي النقاش 

رشاا .. بينها وبين نفسها ... والله مالي الا ادقها كعابي لبيت عمي ... بس بالليل اخااااف اروح لسيفوة اصرف لي 



ام متعب = نورة امراة كبيرة نوعا ما فالسن تحب اولادها ومرة طيبة عموما بس شخصيتها قوييييييه مرررة 

ابو متعب : عامر رجل جرب من الدنيا كثير حكييييييم وصبووووور جدا 

متعب : اكبر الاولاد عمرة (27) يشتغل بالرياض ويجي متى مابغى للقرية عند اهلة يعني يومين يقعد بالرياض ويومين بالقريه وهكذا شخصيتة غامضة جدا صعب تعرف اللي في باله اخذ الصبر والحلم من ابوة مانقدر نقول انه حلو او وسيم نقدر نقول ملامحة رجولية 


سيف : ثاني واحد بالترتيب لعيال ابو متعب عمرة (23) سنه توه متخرج شخصية مرررررحة جدا ملامحة اقرب للبراءة يعني ملامحة جدا طفوليه وهذا الشي يضايقه لان اغلب اللي يشوفونه يقولون صغير 


رشاا : البنت الوحيدة وملح البيت مسويه ضجة وصوت للبيت عمرها (19 ) سنه شعارها الدائم والمعروف بين البنات ( بلا حب بلا وجع قلب ) ملامحة يطلق عليها الجمال الانثوي يعني جمال هادي بتفاصيله جمال ناعم وليس جمال صااارخ وحاد


نجلاء : غلااااااااااااا غلاااااا ياحمارة تعالي ساعديني البنات بيجون اللحين 


غلا: ياااااربي كل شي تعالي غلا سويه تعبت كملي الباقي انتي 


نجلاء : ابوك يالدلع من اليوم متسدحة ومتبطحة واللحين تعبتي على وش تكفين 



غلا: بروح افتح الباب البنات اكيد جو 


غلا وهي تفتح الباب تلقى قدامها رشااا : وهـ بس فديت رشااا حياك ياصندليقتي المرجوجة 

رشاا وهي تسلم عليها : والله مالمرجوج غيرك ياام صعفق 

غلا وهي تمشي مع رشاا لداخل : وجع وشو صعفق ذا لايسمعونك البنات ثم والله مايفكني هاللقب لما اعرس 




دخلوا لداخل ورشاا مابعد شالت غطاها تخاف فهد يكون موجود ويطلع في وجهها بالغلط 


غلا : اقول رشوو نزلي عباتك لاتخافين بيتنا امان طردنا فهد حبيب القلب 

رشاا : اسكتي واللي يرحم والديك قالت ايش قالت حبيب القلب كم مرة اقولك انا مااااحب فهد ماااحبة وشكلي بكرهه بسببك 

غلا : رشاا انتي تقولينه صادقة ترى عمي وابوي متفقين وخالصين خلاااص انتي لفهد وفهد لك 

رشاا : بالله سكري الموضوع اللحين مالي خلق اتنكد وانا جاية استانس 





غلا سكرت على الموضوع وداخلها تقول ياربي كل ماحاولت اقرب بين هالاثنين لو بالتلميح كل واحد مايبي الثاني الله يعين وش بيسوي فهد اذا اجبرة ابوي والا رشاا وش بتسوي الايام جاية ونشوف شو بيصير 





ام سعود : مرة طيبة وحبوبه بس هي الان شبه غايبه عن الوعي يجون ويروحون من عندها وهي ماتنطق ولا كلمة بس تناظرهم نظرات محد يفهمها الا ابو سعود 


ابو سعود : رجل كبير وهو اخو ابو متعب واكبر منه له بالحياة تجارب كثيرة شاف من الدنيا اللي ماشافه غيرة 


فهد : الابن الثاني لابو سعود عمرة ( 23 ) سنه مع سيف في كل شي بالدراسة بالهبال بالروحة والجية مع سيف شخصيتة مرحة لكنه متهور نوعا ما حنون جدا وخصوصا على امه ملامحة يطلق عليهااا وسيييييم جدا 


نجلا : البنت الاولى وعمرها (21) سنه حبوبة وطيوبه ملامحها حادة جدا وجمالها طبيعي يطلق عليها كلمة مملوحة سمرا وعيونها عسليه لولد عمها متعب وهي تحبه بس الى الان ماتزوجت وكل ماجابوا طاري لمتعب اجل الموضوع لاشعار آخر دون معرفة السبب وهذا هو الشي اللي متعبها 



غلا: آخر العنقود عمرها (19) سنه التوأم الروحي لرشاا تحب تخطط وتجمع القلوب بطريقتها الخاصة مسمينها حلالة المشاكل تشبة لرشاا بس الفرق بينها وبين رشاا ان غلا جمالها حاد وصارخ ويطلق عليها كلمة ملكة جماااااااال 








سطام : شوق حلي عن سماي فيه احد يسير هالحزة الساعة تسع وانتي تبين تروحين 

شوق بعربجة : ياليييييييييييييييييل القلق اقولك هم عازميني كل البنات وصلوا الا انا 

سطام : منهم كل البنات تكفين مافيه الارشااا والباقين نجلا وغلا وانتم معزومين عندهم 

شوق : هذا انت قلتها معزوووووومين يالله هز طولك يابطل وودني 

سطام : اصغر بزارينك انا تقولين لي يابطل 

شوق : خلاص تووووبه بس يالله عاد قوم 

سطام : اقوم وامري لله كم عندي من شوق انا وحدة وبالشتني 

شوق : بالشتك بالشتك بس انت توديني بعدين ترى كل هالتجمع عشان حضرة جانبك يعني ملزوم توديني 

سطام : وليه عشاني لايكون ناوين علي نيه عاد انتم يالبنات لاتجمعتوا تهدون ديرة 

شوق : لاياذكي عشان عرسك من بيساعدنا فيه غير بنات عمي 

سطام : مشينا بس مشينا لا تاخريني زود 

شوق: اوكي بروح انادي فجورة 




أم سطام : حرمة مو كبيرة ولاصغيرة بس فيها الغرور نوعا ما على حمواتها

ابو سطام : اصغر اخوانه طيب وحبوب ومرح وشخصيته شبابيه اكثر 

سطام : الولد الاكبر والوحيد عمره (24) سنه ضابط كبير وله رتبة عاليه رغم صغر سنه شخصيته حلوة واضح ومفهوووم للي قدامة يموت على بنت خاله وزواجة قريب........ قريب من الكل مالة خصومات مع احد شكلة هييييييبه ولة حضور وطلة قويه وسطام ماقول عنه وسيم ولا مملوح ولا جذاااب سطااام يطلق عليييه مزيووووووون



فجر : بنت هاديه وهي اثقل البنات عشان كذا جدتها تغليها من بين احفادها عمرها (21) سنه حليووه يعني لها غمازات وهذا اللي محليها زود 


شوق : اخر العنقود عمرها من عمر غلا ورشا (19) سنه على الرغم الدلع اللي جاها من ابوها وامها واخوها بعد الا ان فيها من العربجة حبوبة حيل واهم شي عندها محد يزعل منها جمالها طفولي وهادي اقرب لجمال الشاميات 











تركي : هلا وعليكم السلام 

......... : .............................................

تركي : طيب طاب حالك انت علومك وعلوم اللي قلت لك عليه 

....... : ....................................

تركي : يعني مااااالي امل ولا احلم بيوم من الاياااام 

....... : .................................................. .

تركي : وين اتفاءل وكل شي مايبشر كل ماقلت هانت طلعت لي العوايق

....... : ...........................................

تركي : ونعم بالله توكلت علي اللي مايخيب رجاء من دعاه 

.......... : ...................................

تركي : على خير انشالله واسمحلي تعبتك معي واي خبر جديد لا تاخر علي فيه 

............... : ....................................

تركي : فمان الكريم




سكر تركي الجوال وسرح بعييييييييد بعيييييييييد 

ياربي لمتى هالحال لاني عارف من انا ولاني عارف من وين جيت عشر سنين الم عشر سنين لوعه وحرمان عشر سنين قهرررر وغربة وانا وسط ديرتي مل الصبر مني وانا مامليت ياربي انا مااعترض بس عفوك ورحمتك يااااااربي ترزقني الصبر والسلوان 

ياترى لو عندي اهل وينهم عني ماسالوا اذا انا فقدت الذاكرة هم بيدوروني ولا انا مالي اهل 

والله مادري انا ولد حمايل والا ولد ..... اعوذ بالله بس مالي الا ربي مالي الا ربي 




بندر : ترررررررررررررررررررررررررررررركي 

تركي : وجع فجررررت اذني جنبك تراني 

بندر : جنبي بجسمك بس ناديتك خمس مرااات حسبت انك انصمخت 

تركي : لا معك اخلص وش عندك 

بندر : ابوك يالاخلاق بيعنا بالسووووق وانا اخوك 

تركي : غاااااالي يابندر غااالي 

بندر : منهو الغالي انا والا السوووق خخخخخخ

تركي: الله يرجك يااااشييييخ قم قم بس شف لي طريق داااايخ نوم وبكرة ورانا شغل لليل وفوق كل هذا وذاك زحمة شوارع كن اهل الرياض كلهم في ذاك الوقت طالعين 

بندر : ياغالي والطلب رخيص اما عن الزحمممة ابشر بدورلك حل واصنع لك سيارة تمشي بالجوو عشان توصل بدون زحمممة خخخخخخخخخخخخخخخخخخخ



بندر وهو ماشي داخل الحوووش : ياااااااااااااااولد ياااااولد 

ام بندر : حيااااااااااك يابندر ادخل انت وتركي ماحولك احد 


بندر : تررررررررررركي 

تركي : هااااااااااااااه 

بندر : رجعت وسرحت ودي ادري من ذا اللي كل مايدق عليك تمسك لي خطوووط وتسرح 

تركي عطاه نظرة مبهمة 

بندر وهو يطق تركي بكوووعه وهم يمشون داااخل: هااااه منهي هالبنت علمني وانا ماعلم احد قسم 

تركي وهو يعطيه هالمرة نظرة قويه : استتتتتح على وجهك فاضي لـــ حركات انا 

بندر : وراك اليوم نارن شابه مزووووح ياخوي 

تركي وهو حس انه زودها مع بندر اليوم وحط حررررتة فيه : لاتواخذني يابندر من اللي فيني والله 

بندر بابتساااامة عبيطة : يعني بتعلمني منهي ؟

تركي : اقووووول انقللللللع مناك بس عطيتك وجه والله 

بندر : هههههههههههههههههههههههههااااااى





ابو بندر : رجااال كبير بالعمر شهم وكرييييم ينحط على اليمنى تاااااااجر كبير ومعروف يحب عياله حيييييل ويحب الخير للناس باختصاااار رجل معطااااء بس عيبه الوحيييد عصبي ومتهووور ولا يندم الا بعد فوات الاوان 

ام بندر : حررررمة كبيرة وحنونه على عيالها وعلى غير عيالها مربية عيالها على الخير وفعلة ماتحب حركات هالجيل ومياعته على قولتها 

بندر : الابن الاكبر عمرة (28 ) سنه يشتغل مع ابوه بالشركة وماسكها من الالف الى الياء مملوح اكثر من انه وسيم مرررح ومايحب يزعل احد منه تركي اخوه اللي ماجابته امة مايرضى على تركي شي واللي يزعل تركي يزعله 


سعد : الابن الثاني عمره (25) سنه غيووووور حيييييييل وحقووووود انذل مخلوقات الله بس الجمال من الله والله عطاه من الجمال اللي ماعطاه غيرة جماله جمال اترااااك 


العنود : بنت حبوبه وطيوبه طالعه على امها في كل شي عمرها ( 23) معلمة دين عشان كذا هي مدينه وتخاف الله في كل امورها ماعطاها الله من الجمال اللي عطاه اخوانها بس عليهاااا ابتسامة عذبه وجذااابه 


نجود : اصغر من العنود عمرها (19 ) سنه متهوووورة وعنيدة مايهمها احد حتى اخوانها تنجرف ورى أي احد جميلة بس بحدووود تدرس بالجامعه 









شوق : وهي تفتح باب السياره بتنزل : تمرنا عشااان ترجعني طيب

سطاام : لا والله في هاذي مقدر ماشي للرياض اللحين انا 

شوق : قل قسم والله ماتخليك امي بعدين صعبة تمسك خط في ذا الليل 

سطاام : انتي اطلعي منها وهي سالمة لاتعلمين امي وهي ماتدري وانا اذا وصلت بدق عليها 

شوق : اجل مالنا الا رشاا ترجعنا معها 



شوق تتصل على جوال غلا وهي تدخل البيت 

شوق : هلا غلا انا وفجر دخلنا بيتكم اللحين 

غلا : اخذي راحتك محد حولك ترانا فالحديقة اللي ورى البيت اوكي 

شوق : اوكي 

فجر : وينهم ؟

شوق : بالحديقة اللي ورى البيت 

فجر : اجل بروحلهم 

شوق : لا اماااااانه بعدل شكلي ونروح 

فجر : دام مافيه احد بالبيت ادخلي وعدلي شكلك والحقيني 

شوق : اوكي 

شوق تدخل جوا البيت عشان تشيك على شكلها واقفه قدام المراية وتغني بصوت واطي وتزبط الوردة اللي على طرف شعرها 


( عمي يابياع الورد ... اامم امم عمي يابياع الورد قلي الورد منين قلي .. ااامم اااممم ) وتدندن بينها وبين نفسها 

خلصت لفت بتطلع الا تشوووف ذا المسبه اللي واقف قدامها وفاتح عيونه وخشته 


فهد : مساء الخيرات كيفيك؟<<<يتكلم شامي يحسبها سوريه 

شوق تنحاش واقرب غرفة عندها تدخلها 


فهد بينه وبين نفسة ياحليلها ذا السوريه تعرف حركات الستر وتنحاش بعد اكيد ماخذه طبايع بنات عمي بس برضوو حلووووووة وصاااااروخ من قلب




شوق تنتفض وهي تدق على غلاا وتحلطم طيب يافهيدان يعني لو اني سوريه بتطقها حنك معي والله لا اعلم رشاا تربيك 

شوق: الووووووووو

غلا : بسم الله شفيك يابنت ابي اذوني ترى 

شوق : ياجعلك للي مانيب قايلة اجل مافيه احد حولي تعالي شوفيلي طريق لاشوفلك حل مستعجل يفك الدنيا منك 

غلا : خخخخخخخخ طيب طيب يام حل جايه 






سطام وهو على مدخل الرياض يشوووف ذيك السيارة اللي تترنح يمين ويسار كأن صاحبها سكراان حاول ياشر له يكبس له بدووون فايدة مالت لما صدمت الحاجز اللي بين الشارعين 

سطام عرف ان صاحبها نايم صفط على طول وراه 


ركض للسيارة لقى فيها شااااب بعمر الزهووور طااايح والدم مغطي وجهه بالكامل مسكة مع اكتافه حاول يسحبه الرجال ثقيل مررررة علييييه 

حاااول بكل قوووة يملكها وعطاه ربي ذيك اللحظة قوة فوق قوته مدري من الخوف او الربكة او الموقف اللي صاير 

ركبه معه بسيارته وعلى اول مستشفى بطريقه وبلغ الشرطة طبعا 





في نفس الوقت عند البنات انووووواع الرقص والاستهبال وشوق تسرررح شوي وترجع للبنات وهم ملاحظين هالشي وهي تحاول تصرف كل ماسالوها 

نجلا : شواقه جد شفيك من قعدتي معنا بالك مو معنا 

شوق : والله ماشاغل بالي غير زواج سطام وانتم عارفين انه بعد يومين مدري شلون بيصير 

رشاا : صح الله يعينا على دوووخة الرياض ليتنا حاطين العرس هنا فالديرة 

غلا : لا حرااام عليك وتتبهذل العروسة .. بس والله يانا بفلهااا رقص بردح لين الفجر

فجر : ايه عاد انتي من اللي بيجاريك بالرقص بس والله فللللله ماقد جاء عندنا عرس لعيالنا هذا اول عزوبي بالعايلة يتزوج

رشاا : ايه والله صادقه رغم ان المفروض اول من يعرس متعب لانه اكبر واحد ودامه رافض خلاص اهو عرس والسلام لو نزوج غلاا هههههههههههههههههههههاااااى 

غلا : لا ياشيخة مخلية العرس لك وتشوفين ان ماشيشت فهد عليك 

نجلا وهي تكابر على الجرح اللي سببته لها رشاا بدون قصد : ايه مزديه فيها ياغلا ههههههههههه

رشاا : استريحي انتي وياها بالله 

فجر : احلىىى ياللي تستحي ههههههههههههههههههههه


شوق التزمت الصمت وكان احد قالها حدك لهنا وخلاص لاتفكرين بسراب اكثر من كذا انتي اوهمتي نفسك 


( ملحوظة ترى محد يدري من البنات ان رشا ماتبي فهد وفهد مايبيها الا غلاا عشان كذا فسروا رد رشاا عليهم بالحيا )

واستمرت ليلتهم ضحك وتخطيط على العرس ووناسة وفرفشة ولااحد يدري وش الايام مخبية له









سيف وفهد هم قاعدين قدام البيوت على بعض الجبال الصغيره 


سيف : وش اخر التجهيزات لشباب قبل عرس سطام 

فهد وهو شبه سارح : والله مدري عن احد المهم ان احنا متى نروح للرياض وماباقي الا يومين على العرس

سيف : ايه والله صدقت الله يعين بس على الرياض وشوارعها والله ان اخلاقي تقفل مجرد مامشي في زحمة شوارعها 

فهد : عاد وش نسوي ماحنا مسحبين اهل العروسة للديرة ونقولهم بنحط عرس ولدنا عندنا 

سيف : ايه والله صدقت 

فهد : الا اقول ياسيف الا متعب ماوراه عرررس ياخي احس انه عنس خخخخخخخخ

سيف : متعب ذا ماتدري وش وراه كل ماحد طراله العرس قال أجلوه وقتن ثاني حير ابوي وحيرنا معه 

فهد اخذته الحميه على اخته : كان الرجال مايبي البنت ترانا مانرمي اختي عليه خله يقول وابشر من يفكة من عمي وابوي بس الشي اللي قاعد يصير هذا مو معقول 

سيف : لا وانا اخوك ماهو القصد ولو انه مايبيها تراني مارضى على نجلا بعد وانا اول من بيوقف هالمهزله 

فهد : اجل وش وراه اخوك لهدرجة مرخص اختي 

سيف : لا والله يافهد بالعكس كل ماقاله ابوي بنمشي نصيب البنت تراه ماهو واقف عليك قال ان زوجتوها غيري ماني ماخذ غيرها حتى لو اقعد طول عمري عزوبي ولاقلنا اجل اعرس قال سكروا على الموضوع اللحين 

فهد بقهر مبطن : والله مايندرى وش ورى اخوك 

سيف التزم الصمت كالعادة ماينفتح هالموضوع في أي مجلس لو بين اثنين الا يكهرب الجوو والى الان مو راضي متعب يبت بالموضوع او يرسيهم على بر والمتضرر الاول والخير فالموضوع هي نجــــــــــــــــــــلا







بعد مارجع فهد من عند سيف للبيت رجع وهو متضايق او زعلان او عتبان مايدري بس اللي يعرفه ان موضوع متعب ونجلا شاغله 


الجدة : ياااااافهد ياااافهد اقرب جاي وانا امك 

فهد : هلا والله يمة علومتس يالغاليه عسى ماتونسين شي 

الجدة : الحمدلله يمك بخير وسهااااله 

فهد : ماهو من عادتس يمه تسهرين لهالوقت وش مشغلتس 

الجدة : مشغلني اللي هاد حيل امك مشغلني الغايب مشغلني اللي ماراح عن بالي من عشر سنين 

فهد كالعادة عند طاري هالموضوع يلتزم الصمت مايدري وش يربط لسانه انسحب بهدوء وراح لغرفته يريح ويفكر باحداث يومة فجأة طرت على باله السوريه على قولته قال بينه وبين نفسة خبل انا اللحين الديرة من اللي فيها سوري لااا وبعد توي استوعب وانا كنت مستعد اطق مع البنت حنك 

كنة تذكر شي صحححح صححح اليوم بنات عمي بيجون عندنا منهي هاذي ياترى منهم فجر والا رشاا والا شوووق اسال عنها البنات وبعرف وكمل ليله على التفكير






نرجع لسطام بالمستشفى 0000000



سطام منلحس وبلشان مع الشاب اللي مسوي حادث وكأنه واحد من اهلة او ربعه 

رايح جاي قدام غرفة العمليات ويدعي ربه مايجيه شي وكل همة انه توه ولد في عز الشباب طلع الدكتور هرول له سطام قال هاه بشر يادكتور 

الدكتور : انت اخوه 

سطام : لا يادكتور 

الدكتور : ايش يقربلك المريض ؟ 

سطام : مااعرفه ولايعرفني بس انا اللي جايبه بعد ماسوى الحادث 

الدكتور : طيب وين اهله أي واحد فيهم احنا محتاجين له نقل دم عشان نقدر نساعدة ومثلك عارف الولد انقطعت رجلة بالحادث ومالقى الاسعاف السليم حتى نقدر نرجعله رجله

سطاام : انا موجود يادكتور 

الدكتور : فصيلته نادرة جدا فصيلته o 

سطام يبتسم على خفيف وكنه شاف الفرج : انا فصيلتي o يادكتور 

االدكتور : طيب يالله امش معي عشان نسوي فحوصات سريعه لدمك ونتاكد سلامتك من الامراض 

سطااام : يالله قدااام 






نجود : اقولك العنود اللحين هذا تركي وين اهله عنه يعني معقوله طول هالعشر سنين وهو فاقد الذاكرة ولا احد سال عنه او دورة 

العنود : الله اعلم بحاله وحالهم مايندرى هم وش قصتهم بعد او ليش ماسألوا عنه يمكن ماتوا كلهم معه بالحادث ويمكن انه ضاع منهم ويمكن ويمكن ويمكن الاحتمالات كثيير والحلول صعبه 

نجود : ويمكن يكون بدون اصل 

العنود : نجود لا تحطين بذمتك 

نجود : انا ماحط بذمتي انا افترض فقط لاغير 

العنود : ولو افترضي النيه الحسنه 

نجود : تصدقين مرات اني ارحمة لو انه انا ولي عشر سنين فاقد الذاكرة ومدري من انا كان من زمااان منتحرة 

العنود : هذا يسمى ضعف ايمان اللي عندك اما تركي له الله صابر ومحتسب وسلاحة سهام الليل اللي ماتخطي ماقول غير الله يكشف ضرة ويهدي سره 

نجود : امين 







سعد : ياخي تركي ذا فاقع مرارتي مسويلي شريف مكة وهو اخس خلق الله لا وبعد ابوي مايشوف فيه شي حتى امي واخواني كنه الملاك الطاهر 

سالم صديق سعد : هد اعصابك انت وابشر من اللي يطفشة لك 

سعد يضحك ياستهزاء : لعبناها يابابا وذاللوح ياجبل مايهزك ريح 

سالم يضحك بخبث : هذا انت ياسعد ازهل هالمهمة علي وابشر باللي يطفشة عاجلا غير آجل 

سعد بنظرة استحقار : نشوف وش اللي بيطلع منك 

سالم : بس ماقلت لي وش لي بذالصفقة كلها 

سعد : تفكيرك واطي واستغلالي وابتسم بحقارة وكمل بس ابشر باللي يعطيك لين يرضيك هههههههههههههههااااى

سالم : كفووو ياسنايدي هههههههههههههههاااى 


وتعالت اصوات ضحكهم الحقيرة والمليانه دناءة وخسه 





سطام يناظر الورقه مو مصدق اللي يقراه معقووووله لا لا وشو ذا 
طلع من المستشفى صاكة فيه الدنيا وضايقة فيه الوسيعه باربع جهاتها اول ماركب السيارة مافكر الا بشي واحد وهو يمسك خط الديرة مايدري شلون ركب السيارة والا شلون ساقها والا شلون وصل 

نزل من السيارة ودخل البيت بملامح جامدة او غامضة 

لقى امة وابوة قاعدين بالصاله القى السلام : السلام عليكم 


ردوا :وعليكم السلام 


ام سطام : من وين جاي يمه 

سطام : مشوار قريب هنا كنت مع العيال 

دخلوا شوق وفجر البيت وطلعت فجر على طول لغرفتها 

شوق وهي داخلة عليهم واول ماشافت سطاام شههههههقت : سطاموه وين اللي بيروح للرياض ومايقدر يرجعني 

ام سطام : عيب يابنت كلمي اخوك بادب 

سطام ملتزم الصمت وهذا اللي اثار استغراب شووق 

ابو سطام : سطام ياوليدي تونس شي 

سطام وهموم الدنيا كلها فوق راسه ( وش اللي ماهو فيني يبه ) : سلامتك راسك يبه مابي الا عافية ربي


طلعت شوق لغرفتها وبدا سطام ينطق بالكلام اللي ماتوقع انه بيوم يقوله ولا توقعوه منه اهله 

سطام : يمه يبه بقولكم اللي عندي ورجاء محدن يعارضني باللي ابيه ولا احد يزعل 

انا قررت انسحب من الزواج انا مابي عهد 


ام سطام وابو سطام نزل عليهم الخبر كالصااااااااااعقه 
وش قاعد يخربط عليهم ولدهم والا وش قاعد يهبب 

ام سطام : تبي تفضحني فاختي ياولد تبي تنزل راسي تبي العالم تتشمت في عهد 

ابو سطام : وش اللي صابك ياسطام هذا هرج تقوله اللحين قبل العرس بيومين وينك عنه يوم حنا على البر 

سطام : اللي عندي قلته وغيرة ماعندي عرس وماني معرس وعهد وماني ماخذها 

ابو سطام : كبر راسك علي ياسطام وقمت ترادد وترفع صوتك عرس وبتعرس وبنت خالتك وبتاخذها وان صار غير هالكلام بيتي يتعذرك ولا انت ولدي ولا اعرفك 


سطام انصدددددددم ماتوقع ردة فعل اهلة بتكون كذا لهدرجة قويه ماكان منه الا انه ينسحب من المكان بهدوءويقرر انه ينفذ كلام ابوة بس بعدها بيعرف يتصرف 





انتهى البارت ...



ملاحظة كل البارتات بنفس الطول اول اطول اتمنى التفاعل من الجميع معي وأي نقد او خطأ مني اتقبلة بكل رحابة صدر فالنهاية ابقى مجرررد انسان يختلف بطبيعته عن الملاك الخالي من الاخطاء 




مودتي .. رشة مطر

الـــــــــــــجزء الثـــــــــــــاني ........


تركي : بندررررر يااااااابندر الله يغثك قم ترى ابوك بيزعل علينا ان تاخرنا عليه 

بندر : امممممممم <<< في سابع نوووومة مو حاس باللي حولة 

تركي يفكر وبنذاااااله قرر ونفذ بسرعه 

راح تركي وفتح الثلاجه الصغيرة اللي بالغرفة وطلع المويه البااااااااردة 

تركي بصررررراخ : بندررررر بندرررر الحق الحق 

بندر الضعيف يفز من الروعه : هاه وشو وش صاير 

مامداه يكمل كلامة لان المويه الباردة انكبت عليه مثل البرق وبنفس السرررعه طلع تركي من الغرفة 

بندر : الله يقرفك ياااااشيخ انت وحركات البزارين هاذي انا اوريك يالدلخ 

تركي برى الغررفة فاطس ضحك و متوهق مايدري شلون ينزل من اللي بياخذ له طريق قرر اهو بنفسه 

تركي : يااااااااوولد يااااااولد 

ام بندر : اقرب اقرب ياولدي ماحولك احد 

تركي في هاللحظة استحى ان هو اللي خذا الطريق بنفسة وبعد استحى من هالحرمة الطيبه 



نجووووود وهي تسكر باب الغررررفة : وااااااي واااااااي ياحلاته يالعنووود يحلااااته وهو ميت ضحك 

العنود : بنت عيب عليك غضي البصر هذا وانتي بنت شايفة ولد اجل شلون لو العكس 

نجود بحماس : العنود بالله شوفية واحكمي اقسسسم انه يطيح الطير من السماء 

العنود بعقل : غضي البصر يابنت والله لو يسمعك بندر والا سعد ليذبحونك 

نجود : ايه عاد سعد احس انه يدور الشارة على تركي مدري ليه اخوك ذا حقووووود

العنود : يااااااااربي من هالبنت وانتي ياتقزين ياتحشين بخلق الله 

نجود : خخخخخ كيفي 

العنود : حمدلله والشكر على نعمة العقل بس 

نجود : مااااالت عليك انا رايحة الجامعه 







ام بندر ببرقعها وجلالها : اقرب ياتركي حياك تعال افطر وانا امك 

تركي : مشكورة ياخالة مستعجل والله 

بندر وهو نازل : خلية يمة انا عندي شغل معه ضروري لاااازم اخلصة 

تركي وهو شبه يبتسم : مثل ماقالك ياخاله استأذن انا 
ويطلع بسرررررعه 

بندر : ايه انحااااش بس وراك وراك انا هههههههههههههااااااى 




( للمعلوميه ترى تركي ساكن بالملحق غرفه وصالة ودورة مياة ومطبخ تحضيري بس بما انه تحت الصيانة اللحين اضطر انه يسكن مع بندر في غرفتة عشان كذا يروح اول النهار ولا يرجع الا فالليل مايبي يحرجهم وهالوضع مو عاجبة انه يكون معهم بوسط البيت ولاهو عاجب سعد بعد )









شوق : ايه والله مثل ماقولك انا سامعته بأذوني 

غلا : ادري بأذونك اجل بعيونك ؟! بس توقعين ليه سطام قال الكلام هذا وبالتوقيت هذا بالذات 

شوق : علمي علمك بس والله اني خايفة مدري وش قرر سطاموه الخبل اخاف يعصي ابوي ويصير شي ماحسبنا حسابه 

غلا : ماقول غير الله يستر بس ويمرر هالعرس على خير عهد بنت حلال ماتستاهل اخوك مع احترامي لك 

شوق : اقول انطمي بس اصلن سطام يموت فيها بس اكيد عندة سبب وسبب قوي بعد ... اسمعي ترى محد يدري حتى فجرماقلت لها يعني سكري فمك لما تمر الامور ع خير 

غلا : بالله شوو <<يقالي اتكلم سوري شايفتني بخور السوق مع ذا الخشة 

شوق : هههههههههاااى لا بس للتبية والتحذير فقط لاغير اقولك الا متى بنمشي للرياض ماتحسين تاخرنا 

غلا : الا والله تاخرنا بس اسمع ابوي قبل شوي يقول لعماني بعد المغرب بنحرك كلنا للرياض

شوق : وااااااي وناااااسة وش رايك نتجمع كلنا بسيارة وحدة يعني كل وحدة تضبط وضعها مع اهلها ونختار واحد من هالشباب نروح معه 

غلا : والله وجبيتها وطلع عندك مخ خخخخخخخخخ اجل بروح اكلم البنات واتفق معهم 

شوق : صااااار يالله فمان الله 

غلا : فمان الكريم 




متعب : هاه متى متى بتمشون بالضبط 

سيف : ابوي يقول بعد المغرب انشالله 

متعب : على خير انشالله 

سيف : الا اقول متعب متى بتعرس انت حيرتنا وحيرت العالم معك والا بتنظر لين عمي يزوج نجلا ذاك الوقت تتحسف

متعب : بالله قفل على الموضوع وبعدين اللي قايل لكم اني مابيها من ؟؟ انا مابي الا نجلا بس مأجل الموضوع اللحين 

سيف : وش اللي يعوقك وانت رجال شايل نفسك موظف وعندك بيت وعندك دخل ثابت ماناقصك الا الحرمة والا بتحتري لين تصك الثلاثين شف سطام مشالله ماكمل الــ 24 وهذا هو بيتزوج 

متعب : تراك صجيتنا ولجيتنا فكني من هالموضوع بالله 

سيف : ماقول غير الله يعين البنت عليك 

متعب : التزم الصمت وسررررح بخيااااله بعيد 






تركي وهو داخل الشركة طبعا تركي له هيبة في مشيته وفي كلامة وحتى في نظرته عشان كذا كل الموظفين اللي تحت يده يهابونه 

تركي وهو يوجه الكلام لسكرتير : جيب كل الملفات اللحين ومتى ماجاء بندر وعمي بو بندر عطني خبر 

السكرتير سامر :حاضر استاز 



سالم وهو يراقب تركي من يوم مادخل الباركنات واللي سهل على سالم المهمة انه موظف فالشركة وبواسطة من سعد ولد ابو بندر 

سالم بينه وين نفسة : اذا ماطفشتك ياولد الحرااام ماكون سالم بس وين تطفش ووراك بندر مثل ظلك الايام بينا الايام بينا ياتركي 




غلا وهي تكلم رشاا : لا ماعليكم انتم بس خلوكم طبيعين وانا ادبرها 

رشا : شلون يعني مانقولهم ان حنا ودنا نروح بسيارة وحدة 

غلا : لا يالخبلة من اليوم قاعدة افهم فيك 

رشا : طيب يالذكية وش بتسوين 

غلا : اللحين مو ابوي اكبر واحد في عماني كلهم 

رشا : وطيب 

غلا : خلاص اجل مايحتاج توضيح يالدلخة اذا صدر الامر من ابوي محد راح يتكلم فهمتييييي والا اشرح زود يالغبيه 

رشا : اقول ماتلاحظين انك من اليوم تهزئيني وانا ساكته انقلعييييي لابركتن فيك 

طوووووط طوووووووووط طووووط 


غلا : حمدلله والشكر مريضة مريضة هالبنت شوي تجيني راضيه من غير مااراضيها 

فهد : خخخخخخخخخ مهبولة انتي تحاكين روحك 

غلا : مهبول انت مالت عليك 

فهد : تعالي تعالي بس سولفي علي 

غلا : قول شعندك بسررررررعه ماناديتي لله 

فهد : اللي مستغرب منه امس كل البنات عندكم وماجيتي تبربرين علي زي عادتك 

غلا : ابربر هاااه ؟ طيب يافهيدان ان سولفت معك مرة ثانيه 

فهد وهو يحاول يسحبها بالكلام : هههههههاى الا تعالي صدق منهم السواريه اللي في ديرتنا 

غلا : سواريه ؟؟ خخخخخخخ تستعبط مع وجهك 

فهد وهو يتحمل ذبها عليه : لا والله صادق امس شفت بنتهم عندنا حتى مشاالله عليها ماخذة طبايعنا اول ماشافتني انحاشت 

غلا : اقووووول بلا عبط بس 

فهد وهو يطول باله اكثر عشان يوصل لمراده : امزززح معك انا ؟؟ حتى انها كانت لابسة فستان ابيض 

غلاا : خخخخخخخخخ هاذي سوريه ههههههههههاى هاذي شوق الله يرجك ........ غلا وتوها تستوعب هي وش قالت اقول مالك دخل في بنات الناس 

وهي تروح عنه 

فهد بينه وبين نفسة : عبيييييطه من يوم يومها عبيطة قلت ماراح يجيبها لي الا غلا بس والله ماتوقعتها شوق معقووووولة احلوت لهدرجة وهو يتنهد لما مر على باله رشاا واومر ابوه آآآآآآه الله يكتب الله فيه الخير 






ام عهد : افطري زين ماما زواجك بعد يومين وانتي حيل نحفاااانه 

عهد بدلع رباني : مو قادرة آكل ماما شهيتي للاكل معدوووومة 

ام عهد : لاااازم تصير معدومة لانك تعودتي على السوائل اجبرني نفسك عشاني ماما 

عهد : ولايهمك يالغلا عشان خاطرك اسوي أي شي 

ام عهد وهي تخربط شعر عهد : حبيبة قلب ماما انتي 

عهد : الا صيحيح فين دادي 

ام عهد : دادي عنده شغل حياتي عشان كذا ماقدر يفطر معنا 




ابو عهد : فارس رجل كريم وتاااجر معروف بالسوق اهم ماعلية راحة عهد بنته ساكن بالرياض يعني مو فالديرة 

ام عهد : سارة ام طيبه وحنونه والله مارزقها الا بعهد عشان كذا مدلعتها ولاترفض لها طلب هي تصير اخت ام سطام 


عهد : بنت دلووووعه حيييل عمرها (20) سنه متخرجة من دبلوم للحاسب لانها ماتحب الدراسة كملت دبلووم ووقفت حبووووبه وعنيدة في نفس الوقت حلوة وغنوووجة كل مافيها ينطق ترف وغنج وانوثه 







قبل الغداء 0000000


غلا وهي تطمر عند ابوها كن احد دافها : طلبتك يابوسعود 

ابوسعود متروع : بسم الله الرحمن الرحيم فيتس شي انتي صاحيه 

غلا : خخخخخخخخخ بس بكلمك قبل يجي فهيدان 

ابوسعود : بنت عيب تكلمي عن اخوك بأدب 

غلا : انشااااااالله ولايهمك يابوسعود 

ابو سعود وهو يبتسم : قولي وش عندنتس والله يستر 

غلا : طلبتك يابو سعود ماتردني 

ابو سعود : على حسب والله انتي طلباتس مايندرى وش تكون 

غلا بأسلوب مضحك : تكفى يابو سعود ترى تكفى تهز الرجاجيل قل تم 

ابو سعود وهو ماسك ضحكته : تم 

غلا : دامك قلت تم خلك قد كلمتك حنا الله يسلمك اذا مشينا للرياض انشالله نبي نكون بسيارة وحدة وان جت منك محدن بيعارضك 

ابو سعود : انتم من ؟

غلا : انا وبنات عمي من زمان مارحنا للرياض ونبي نكون سوا ولاعليك آمر لاهنت دبسها بفهيدان جعلك الجنة 

ابو سعود : والله وماطلبتي يابنت محمد ابشري انتي اللي يردتس من علميني من اللي يردتس 

غلا : ياجعلك سالم يبه ياجعلك ذخر لنا انشالله 

ابو سعود : الله يخليتس انتي واخوانتس لي انشالله 






على وقت الغداء في بيت ابو متعب 0000



بومتعب : تجهزوا اليوم بعد صلاة المغرب نمشي على طول لاتحيرونا 

ام متعب : طيب خالتي سارة وام سعود بيجون معنا 

بومتعب : امي اكيد بتجي معنا وبعد صمت لمدة قصيرة قال وام سعود الله يشفيها مدري عنها 

رشا : امي سوير اكيد بتجي والله ماتطوف زواج اول احفادها 

ابو متعب وهو يناظر متعب : الله يوفق سطام في حياته ويرزقه على قد ماارضى والديه هذا الولد اللي يوم انه استقر في وظيفته اعرس على طول وش اللي يوخره (يأخره)

متعب في حالة صمت وجموود 

سيف يحاول يغير الموضوع عشان اخوه : الا امي سوير من بتروح معه رجاااااء فكوني منها ان راحت معي قروشتني وط صوت المسجل هد السرعه والا بتبلشني بألغازها اللي ماعرفها وان ماعرفت الجواب قالت انت ياسيفوه ماتفهم 

رشاا : هههههههههههههههههههههههههاااااى 

ابو متعب : رشا سيف تضحكون على جدتكم وقدامي 

سيف : انا ماقلت الا الصدق ماضحكت الدور والباقي على رشا 


في هاللحظة يرن التلفون وينقذ رشاا لانها طمرت له على طول بس سبقها متعب وقال لها : كملي اكلك واتركي المطامر على التلفون 


متعب : مرحباا 

............. : ................................

متعب : الوووو 

نجلا : الو 

متعب : هلا والله 

نجلا : ممكن اكلم رشا 

متعب اول من عرفها ذابت شرايين قلبه : هلا والله نجلا يالله حيها 

نجلا باقتضاب : البقى 

متعب : شخبارك عساك طيبه 

نجلا : الحمد لله انت شلونك 

متعب : بخير دامني سمعت صوتك آآآآآآ بخير بخير 

نجلا ( دامك سمعت صوتي والله دنيا غريبه ) : ممكن اكلم رشاا 

متعب : ابشري من عيوني 


متعب : رشاا رشاا تليفون لك 

رشا تجي لمتعب : مييين 

متعب بكذب : مدري وحدة من بنات عمي 

رشا تاخذ منه السماعه وتستغرب من حاله تحس وهي تناظره عيونه تبتسم : اوكي 



رشاا : الوو 

نجلا بنبرة غريبه : هلا رشاا 

رشا : هلا فيك جولي اجل طلع انتي اللي تبيني 

نجلا : ايش ؟ 

رشا : ابد الله يسلمك بس استغربت متعب يقول مدري من ع الخط واحس عيونه تبستم اول مرة اشوف هالنظرة عليه طلع فالاخير انتي وعرفت السبب خخخخخخخ

نجلا ( ياليتك ماقلتي لي يارشاا ذريتي الملح على الجرح ) : اقول بلاكثرة بربرة وترى غلا دبرت الموضوع وقالت لابوي عن طلعتنا مع بعض في سيارة وحدة ووافق وفهودي هو اللي بيودينا 

رشاا بصدمة : قولي قسسسسسسم انتي واختك بس والله مااركب مع فهودك ذا لو شو يصير 

نجلا : ههههههههاااى شفيك يابنت كل ذا مستحى ماعليك فهودي ماياكل والله 

رشاا : استحييي منهو اللي يستحي بسس ترى اخوك هذا ماطييييقة ولو اركب مع متعب اللي على الصامت اغلب الوقت ماركبت معه 

نجلا ( ليه بس تجيبين طاريه ) : ههههههههههههههههااااى مامن محبة الا بعد عداوه اخلصي بس وخذي خبر ان كل البنات متفقات على فهد يالله مع السلامة 

رشاا : الله لايسلم العدووو 








على العصر الاخوان متجتمعين عند ابو سعود 0000


ابو متعب : ماقلت لي يابوسعود بتاخذ ام سعود معنا 

ابو سعود بتنهيده تخفف وجع السنين : اكيد باخذها بخليها لمن وكود بعد نمر بها على مطوع والا دكتور زين

الجدة : ايه والله تكفى ياولدي حالها هذا ماهو حال والله ان قلبي يتفتت داخل ضلوعي عليها كل ماشفتها ماغير تناظرنا وساكته لا كلمة ولا علمه 

ابو سطام : ونعم الراي وانا اعرف دكتور شاطر فالرياض ماقد احد راح له ورجع خايب بعد اذن الله 

ابو سعود : الله يكتب اللي فيه الخير انشالله 





سيف : اقول فهيدان بنمشي بسيارة وحدة صح 

فهد : لا كل واحد ياخذ سيارته للاحتياط تعرف مشاوير الحريم لاصار فيه عرس ..... فهد وهو يلتفت على سطام اللي ساكت على غير العادة : وش فيك ياعريييس بيعنا بالسوق وانا اخوك 

سطام وهو يغتصب الابتسامة : ابد الله يسلمك افكر بتجهيزات العرس 

متعب : هونها وتهون بغمضة عين بتلقى انك خالص ومرتاح 

سيف : ايه والله يمر الوقت بسرررعه 

متعب : على العموم ع البركة 

سطام بابتسامة : الفال لك يالعانس خخخخخخخخخ

متعب باقتضاب : الله يكتب اللي فيه الخير وبعدين عانس بعينك يالدلخ 

سيف وهو يغير الموضوع وكله عشان خاطر فهد : ماقول الله يعينا على الكرررف لعيون حضرة الضابط سطام 

فهد : يوووووه صادق الله يعينا لا وزيد عليها مشاوير الحريم اللي ماتخلص 

سيف وهو يضحك بنذاااله : واللي يسوي فيهم مقلب ماكلوه بحياتهم كلها ليكرهون المشاغل والاعراس وكل شي

متعب : لا سيفوه اعقل حرام عليك تسوي فيهم مقلب وقت زواج لو انهم يسوقون ماطقولك خبر ترى 

فهد : معصيييييي يسوقون هذا اللي ناقص 

سطام : اجل اخدمهم وودهم وجيبهم وانت ساكت ههههههههههه 




ام بندر : بندر يمة تركي ورى ماجاء اليوم على الغداء واللحين حزة العصر وهو مابعد جاء

بندر : مدري عنه والله حاولت فيه يجي بس يقول مشغول ومرات يقول معزوم 

ابو بندر: بندر وانا ابوك عجل على عمال الملحق يخلصون بسرعه الرجال من سكن عندنا داخل البيت وهو يطلع من الصباح ولايرجع الا وقت النوم 

سعد باستهزاء : ايه مشالله عليه محترم 

بندر ماعجبه اسلوب سعد : ايه تركي مشالله عليه رجال ماتطلع منه العيبه 

نجود وهي تساسر العنود : مو قلت لك سعد حقوووود مرة وغيور شفتي كيف طريقته بالكلام عن تركي 

العنود بنفس المساسر : ايه وشفتي ان انتي ياتقزين ياتحشين ماتقدرين تمسكين لسانك عن الحش في خلق الله حتى اخوك ماسلم منك 

نجود : ماقول غير الشرهه على اللي يعطيك وجهه 

ام بندر : على وشو تساسرون سمعونا 

نجود : لا ابد يمة بس اقولها تشرحلي مادة مافهمتها 

ام بندر : وماينفع الشرح الا بالمساسر 

العنود وهي تقوم تصب قهوة :تستاهلين 

نجود تناظر فيها بحقد 

وكملوا سوالفهم اللي اكييد ماتطلع عن سوالف بندر وابو بندر عن الشغل وكذلك تناقض العنود ونجود الدائم 






تركي وهو يتكلم بالتلفون : يارجال لي سنتين ولاحس ولاخبر ولاحتى طرف ممكن استند عليه 

حمد : والله ياتركي دخت وانا احوس ودي اعرف اليوم قبل بكرة بس مثلك عارف مو كل الصلاحيات تحت يدي 

تركي : آآآآآآه ياحمد تعبتك معي واجد والله مدري وشلون تحملتني هالسنتين 

حمد : آفا ياتركي هذا كلامك لاخوك والله اني ودي اخدمك بعيوني بس ماقول غير اللي صبرك هالسنين كلها يصبرك اللي اقل منها راح الكثير ومابقى الا القليل 

تركي : وش بنسوي اكثر من اللي سويناه 

حمد : اللي سويناه قبل مايجي شي قدام اللي بسويه قبل كنت توني متوظف بس اللحين لااا لي علاقاتي مع الباقين وبعد انشالله بوصل لاكبر مسؤل وبخليه يساعدنا 

تركي : ماقول غير الله يقدرني وارد لك جميل عمري اللي بموووت وانا مانسيته 

حمد : تروووك اسمحلي انا بنسحب من الموضوع 

تركي : افا وليه طيب توك كنت متحمس 

حمد : اللي بخليني اسحب يدي كلامك ذا اللي ماله معنى واعرف ياتركي ان موضوعك مثل مايهمك يهمني انا واكثر بعد والله اني ماراح ارتاح بنومي الا لما اوصل لطرف بس 

تركي : الله يكتب اللي فيه خير 



نجود وهي تكلم صديقتها : واخبارك بعد ؟

نواره : تمام الا اقولك شفتي شلون سهى اليوم تقزك عند الكافتريا قز مو طبيعي 

نجود : ايوه شايفتها ومطنشتها هي وحركات المراهقين هاذي 

نواره : يابنت عطيها وجه شويه يعني مثلا تمشي معها بس 

نجود : لا والله مابقى الا اتمشى مع هالاشكال 

نواره : انتي حرررره المعجبات حولك زي النمل وانتي منتي معبرة احد 

نجود : ههههههههاااى الثقل صنعه 

نواره : خلي ثقلك ينفعك انا اتمنى وحدة بس 

نجود : هههههههه خلاص احولهم لك 

نواره : هه ههههه ههه بايخه 


على المغرب 0000

الجده : يالله يافهد تراني خلصت 

فهد وهو يضحك : والله انك متحمسة يايمه اكثر من البنات 

الجده : وش يفرقني انا على البنات الا بستانس وبرقص هذا سطام الغالي اللي طلع ابرك منكم ومن هالخبل متعب 

فهد : افرحي يايمه افرحي بس شكلتس غايرتن من العروس بس ولايهمتس ابشري باللي اول مايطب الرياض يدور لتس معرس 

الجدة : تهبىىىى ياولد محمد استححح على وجهك انا تبيني اعرررس 

فهد : اخسسسس يمه وتستحين بعد 

الجدة وهي تضربه بعصاها : اها بس مناك عني 

فهد يضحك على سوالف جدته ويروح يرتب الاغراض بالسيارة 





مكان ماكل السيارات موجودة 0000


تجي فجر وتقول : بننات انا مو رايحه معكم 

رشاا : وليه انشاالله على راسك ريشه 

فجر : لا والله مستحيه قسسسسم بروح مع اهلي احسن لي 

شوق : قلعتك يااختي المصون بس ترى احنا اللي بنستانس 

فجر : والا شكلي بروح مع جدتي احسن توسع صدري بالطريق 

غلا : خلاص روحي لها واذا وصلنا بالله علميني بالالغاز اللي قالتها ههههههههههههااااى 

البنات : ههههههههههههههههههههههههه

فجر : انشالله تطيح وجيهكم ومحد يرضى لكم تروحون 

غلا : لا ياحبيبتي دام فيها غلا بنت محمد خلااااص الموضوع خالص 

فجر تتحلطم وتروح 

نجلا ملتزمة الصمت وتراقب متعب من بعيد لبعيد ومتعب حاس بنظراتها ويداعبه شعوووور حلووو وهو يشوفها مهتمه فيه 


الجدة : تعال يالسيف 

سيف : واالله من قالت يالسيف وانا داري انها بتقول بروح معك 

سيف : سمي يمه جايك 

فهد : سيف روح والئلب داعيلك 

سيف وهو يمشي : مالت عليك وعلى ئلبك خله لك 

الجدة : وين سيارتك ياسيف 

سيف : ليه يمه 

الجدة : وش اللي ليه بركبها تراي خويتك بالطريق خابرتك تغفل وانت تسوق بروح معك كود انك تنعس 

سيف بخيبه امل كبيره باينه على ملامحه : ابشري يام محمد 

سطاام : هاه بشرنا سبع والا ضبع 

سيف : ماقول غير الله يبلشك انت وعرسك 

متعب : ههههههههههااااى تعيش وتاكل غيرها 





عند البنات 00000


نجلا قلبها الصغير ذاب بوسط ضلوعها من سمعت ضحكته 

رشا : خلاص بئى عديتي رموش الولد بعد وانتي تقزين خخخخخخ

شوق : نجلا ارحمي عيونك هههههههااااى 

نجلا : شالت عيونها عن متعب وسفهت البنات 



ابو سطام : فجر يابوتس روحي مع امتس سوير كود ان السكر يرتفع عندها والا شي وانتس معها 

فجر : انشالله يبه 

فجر وهي تروح لجدتها : يمه تعالي هنا هاذي مو سيارة سطام 

الجدة : ومن قال انا ابغى سيارة سطام انا بروح مع ولدي السيف 

فجر برجاء : بس ياجدتي انا بروح معك تكفين خل نروح مع سطام سيف استحي منه 

الجدة : وش هالمذهب ولد عمتس وش تستحين منه وانا امتس 

وباجبار من الجده راحت فجر معها 




ابو سعود : يالله انا معي ام سعود وانت يابو متعب معك اهلك وانت بعد يابو سطام معك اهلك وسيف ياخذ امي وفجر وانت يافهد اسمعني تاخذ البنات معك 

فهد وبانت اكبر علامة صدددددمة على وجهه : وشو انا اخذ كل البنات الله يحييك مكلفن فيهن انا 

ابو سعود : بتاخذهن وانت راضي انشالله يالله اركبوا لاتوخرونا ( لا تاخرونا )



سيف وهو ميت ضحك على فهد : هاه يافهد امي سوير والا البنات ههههههههههههه

فهد وهو يناظر البنات كيف متجمعات يقول في خاطرة وطابختها بعد واكيد محد قال خل فهد هو اللي يوديهن الا غلا بس شوفوا وش بسوي فيكم 



ركبوا كلهم سيارتهم والبنات مع فهد بدون اعتراض منه او من اهلهم لان ابوسعود اصدر الحكم خلاص 


لما سيف ركب سيارته اتفاجئ بالبنت اللي ورى بس سكت 

سيف : يالله حييييي ام محمد 

الجده : البقى 

سيف : وعلومتس يايمة 

الجده : الحمدلله يمك بخير وسهاله 

سيف : ياجعله دوووم 

الجدة : سيفوه وش هالمذهب ماترد السلام على بنت عمك 

سيف وهو مرتبك : هلا هلا بنت العم اخبارك 

فجر بصوت بالكاد ينسمع : بخير 

الجده وهي معجبتها فجر مررررة : ايه هاذي بنت عمك فجر زينه البنات وقبلتهم مهوب مثل خواتك وبنات عمك الباقيات 

فجر ( يرحم والديك يمه اسكتي ) 


سيف بابتسامة جانبيه: ونعم يمة دام انتس شهدتي لها ....وبعدها التزم الصمت 





عند فهد 000

اول ماركب السيارة مالقى احد معه قدام وكل البنات ورى نجلا – غلا – رشا – شوق 

فهد : احلفن بالله .... وانا السواق انشالله اللي بوديكن يوم انكن كلكن ورى 

نجلا : فهووودي نبي نستانس صعبه وحدة تجي قدام 

فهد : اقول تعالي اركبي قدام بس 

نجلا توهقت : لا فهد الله يخليك نبي نلعب اونو ورى 

فهد وجت له الفرررصة ينتقم من غلا : لعيونك يانجول كم عندي نجلا انا بس الغلا كله غلا بتركب قدام وهي راضيه يالله ياست غلا 

غلا بانصياع تروح تركب قدام لانها عرفت ان فهد كشف خطتها وان ابوها مادبسة الا من ورى راسها 

فهد : يالله اللحين كيفكون ياصبايا 

شوق على طول تذكرت لما كانت واقفه قدام المرايه وفهد شافها قالت بصوت خجول : الحمدلله 

رشاا بدون نفس : طيبين 

فهد بينه وبين نفسه هاذي اكيد شوق انا اعرف صوتها فديتها هي وصوتها .. الحمدلله مو مثل هاذيك عافانا الله كنها مغصوبه طيبين 





ومشت جميع السيارت بامان الله 





ابو عهد وهو يتكلم بالجوال : االله يبارك بعمرك والفال لعيالك انشالله 

ابو بندر : الله يسلمك يابو عهد 

ابو عهد : بس تراكم منتم معذروين انت وعيالك وتركي ملزومين تحضرون 

ابو بندر : اذا ماحضرنا زواج بنتك الغاليه اجل من بنحضر زواجه 

ابو عهد : الله يسلمك يابو بندر 

ابو بندر : عقبال ماتشوف عيال عيالها نشالله يالله تامرني شي يابوعهد 

ابو عهد : سلامة راسك يالغالي 

ابو بندر: فمان الله 

ابو عهد : فمان الكريم 




عند متعب 0000


اول ماطلعوا على الشارع العام عصفت الذكرى بمتعب وانهكت قواة شاف المكان اللي صدموا فيه شاف سعود وهو يحاول يتماسك شاف الشاحنة وهي تصدمهم هنا شاف ضحك سعود قبل الحادث هنا شاف كل شي مر عليه كل شي مثل شريط فيديو وقاعد يعيده 

خلااااااااص هنا وبس وصل قمة الالم قمة المعاناة وصل اللوعه والعذاب وصل التعذيب النفسي وتأنيب الضمير اللي ملازمة طول هالعشر سنين وبدى الشيطان يوسوس له لو اني ماتحديته مارحنا لو اني ماقلت له جيب المفتاح ماصدمنا لو اني او اني ولو اني تعوذ من الشيطان الرجيم وهو يتحسس الندبه اللي فجبينه اللي راح تذكرة باللي راح مهما حاول نسيانه رفض كل عمليات التجميل كله عشان ماينسى سعود وتبقى هالندبة بمثابه المنبه اللي ينبهه كل ماحاول ينسى والا يسلى عن سعود رفيق الدرب 






سعود : متعب بالله قلي منهي اللي تحبها ترني اعرفها بس انت قول 

متعب وهو يصرف : امش بس امش نلعب كورة 

سعود : حلوة التصريفه بس ماراح تفلت مني هالمرة انا مصّر 

متعب : ساكت وهو يحوس بالتراب بعود صغير 

سعود : شوف يامتعب تراني اعرفها واذا كبرنا انا اللي بخطبك لها تدري ليه 

متعب : ليه 

سعود : لانك اعز اصدقائي بعدين وين بلقى لاختي رجال احسن منك 

متعب وهو يضحك بحرج بعض الشي من سعود لانه كاشفه : الله يسلمك ياسعود وهاه ترى انا اللي بخطبلك بعد بس انت حدد منهي وانا اروح معك 

سعود : اكيد بس هاااه ترى والله ماتتزوج اختي لين تخليني انا اللي ازفها لك 

متعب وهو يطق على صدرة : وعد محدن يزفها غيرك لي 

سعود : وعد شرف 

متعب : وعد شرف 





وينك ياسعود طالت المدة وانت مازفيت اختك لي طال الانتظار وانا اصبر ومل مني الصبر طال الشقى ياترى وين انت ياسعود هنا والا بالرياض والا مكه والا جدة ولا وين بالضبط تعبت وانا اسال وادرو اااااااه ياصعب فراقك ياسعود ياشينها العشر سنين اللي فاتت ياشينها ياسعود 



وهم يمرون من قريه على طريق الرياض 

ماباقي لي الا هالقريه مادخلتها ودورت وسئلت في ملفاتها مدري وش يردني مادورك فيها كل ماجيت ادخلها ياسعود تطلع لي العوايق والا يردني شي املي الوحيد ان محد لقى جثتك الى الان ويمكن لو تكون ميت لاسمح الله ارتاح من عذاب الانتظار بس الاكيد اني ماراح ارتاح من عذاب الضمير 





ابو بندر وهو يوجه الكلام لبندر وسعد وتركي وهم بالديوانيه : ترى ابو عهد ملززززم تحضرون عرس بنته وعدكم واحد واحد 

بندر: يستاهل ابو عهد ان مالبينا له من نلبي له 

تركي : ايه والله ان ماتعنينا لابو عهد اجل من نتعنى له 

سعد : الا بنته من بتاخذ ؟

ابو بندر : بتاخذ سطام ولد عبدالله الـ......

بندر: ونعمممم والله فيهم هذا سطام الضابط معروف مشالله صيته طيب ويقولون مايدخل بقضيه الا يحلها 

ابو بندر: ايه مشالله ابو عهد طيب واصيل ومناسب ناسن طيبين 





عند فهد بالسيارة 0000

البنات يلعبون اونو وغلا تتحسر على عمرها وانها طاحت بين يدين فهد عشان ينتقم منها كل مالفت بتلعب معهم من مكانها قال لاتقعدين تطامرين قروشتيني 


شوق تحمست باللعبه وبصوت عذب : لا غشااااااشه رشااا بطلت مابي العب 

رشا وهي تضحك وتطقها : بس قصري حسك فضحتينا بالولد 

شوق وهي تحط يدها على فمها وتهمس : خلاص بطلت مابي العب يالغشاشه 

فهد ( لبى الناس البرئيه والله جننتي هالبنت مثلها ماشفت ودي اشوفها وهي تتكلم شلون بتطلع ): اقول انتي وياها بطلوا لعب ترى اذيتوني 


طبعا طول الوقت شوق تسرق النظرات لفهد وفهد كذلك بس شوق كل شوي تناظر رشاا وتحلف بينها وبين نفسها ماعاد تناظر فهد مرة ثانيه بس مع ذلك تدور عيونها غصب وتطيح على فهد 



فهد : ترى اللحين بنوقف عند المحطة تبون شي اكتبوا معروضكم المعروف دايم في ورقة والله يعينا عليكم 

غلا طمرت وقعدت تكتب شي ماله اول من اخر كنها في مجاااعه 





لما وصلوا المحطة نزل فهد شوق على طول دقت على سطام لانها قد ماتقدر تبي تبعد عن فهد لعيون رشا ولانها تحبها ولاتبي تخونها حتى بالنظر: سطام الله يخليك تعال اخذني بروح معك 

سطام تروع : شوق فيك شي فهد سوالك شي 

شوق ( اااه بس يافهد ): لا ماسوى لي شي بس مابي اقعد عند البنات غشاشات 

سطام : وكل هالدوشة عشان غش انثبري مكانك بس 

شوق : سطام والله لو ماتجي لانزل بنفسي واجيك 

سطام : اقول اقعدي مكانك بس جايك انا اللحين اعرفك تسوينها 



راح سطام واخذ شوق 


لما رجع فهد استغرب وين راحت شوق : ماكنكم ناقصين وين باقيكم 

غلا : االا ناقصين الست شوق دقت على سطام وجاء اخذها 

فهد ( يووووه وليه طيب السيارة ولاشي بدونها ) : وليش انشالله 

نجلا وهي تضحك : ابد على قولتها وهي تقلد شوق مابي اقعد عند البنات 
غشاشات ههههههههه

فهد التزم الصمت وعلى شفاته طيف ابتسامة 



وصلوا كل السيارت بامان الله لرياض وكلن راح لبيت العائلة الكبير واللي دائما مايجون فيه اذا كانوا بالرياض 000





اليوم المشهود يوم الزواج 0000

البنات فالمشغل وهم خالصين على الاخر بس ينتظرون احد ياخذهم 

غلا : يااااربي تاخروا 

شوق : ايه والله تاخروا عاد انا ابي اروح لعهد 

رشاا : يالله هذا هو متعب جاء ياخذنا 

نجلا بربكة : لا انا باقي ماخلصت 

فجر : اقول بلا دلع انتي خالصة وبدون مستحى ترى متعب ماراح ياكلك 

نجلا سكتت ومابان على ملامحها شي 

ركبوا كلهم السيارة رشا قدام وباقي البنات انضغطوا ورى نجلا –فجر – شوق – غلا 

نجلا وهي تناظرة لبى العيون بس ليه تعذبني كذا دامك ماتبيني قول معلقني ليه لو اقدر يامتعب ادخل داخل قلبك وعقلك كان فهمت ااااه ودي بيوم اتهور واسالك بس ماهي بنت محمد اللي تقط نفسها على احد وان جيتني انا اللي بردك لو شو بيصير 




وصلوا القاااعه 00

رشاا : لابسة فستان اووف وايت رايق عليها ومسويه شعرها ويفي طالع خيااااال مع روج وردي حيوي 

غلا : قمة على قمة لابسة فستان ارتكواز فاتحة شعرها على طوله ومستشورته طبعا شعرها لاااخر ظهرها هي الوحيده اللي ماتمشي خطوة الا الكل يناظرها جمالها حااااد جدا

نجلا : مسويه كحل اسود ثقيل ومع عيونها العسليه وبشرتها السمرا طالعه عذاااب وصابغه شعرها بني فاتح لابسه فستان ذهبي

شوق : لابسة فستان توتي خطييييير على بشرتها البيضا وملامحها الشاميه وصابغه اطراف شعرها بس غجري غامق وقاصة شعرها على طوله ومسويته رولات 

فجر : لابسة فستان سماوي حرير هادي بتفاصيله مثل هدوء شخصيتها مسويه حركة بسيطة بشعرها وتاركه الباقي مفتوح 

عند الرجال 00 

المجاملات على قدم وساق بما ان سطام رجل معروف وكذلك ابو عهد 

سطام ترتسم على محياه ابسامه هاديه بس اللي يعرف سطام عن قرب يقول مو هاذي ابتسامته اللي من قلب 

متعب يجي لسطام : سطام والله ان فيك شي انا شاك من زمان ومن شفت وجهك اليوم تاكدت 

سطام : مافيني الا العافيه يارجال انت مكبر الموضوع كله ارتباك وبس 

متعب : انت مشيتها على غيري بس علي ياسطام ماتمشي انا اعرفك اكثر من نفسك بس بمشي الليله على خير وبعدين لي معك كلااااام 

سطام بينه وبين نفسه الله يعيني عليك انت وتحليلاتك وحنتك علي 





عند الحريم 0000

اما عند الحريم فالمجاملات والاستعراض والرقص كلها واقفه على قدم وساق والبنات ملفتات نظر الجمييييع وخص نص غلاا 


رشا : ياخي شوفي بنات عم بنت خالتك كنهم يشوفون الناس حشرات 

شوق : ايه والله صادقة هم طبعهم كذا من عرفناهم بس على مدري ايش على الجمال والا على استغفر الله بس 

رشا : على جيب ابوهم وانتي الصادقه بس ماقول غير ياصبر الارض عليهم 




ابو بندر : خلاص انا وسعد بناخذ امك والبنات ونسبقكم ومتى ماخلصتوا الحقونا بس لا تتاخرون 

بندر وتركي : انشالله 

سعد بينه وبين نفسه وهذا حتى بالمناسبات حاشر نفسه معنا ولا الوالد مايقصر بعد ماباقي الا يجي اليوم ويقول الوالد للناس ترى تركي ولدي وماستبعدها عليه بعد 



ام بندر والعنود ونجود وهم يدخلون القاعه 000

نجود : وناسة من زمان ماحضرت زواج ولا بعد بشوف كيف شكل الدلوعه عهد بيطلع 

العنود : ماقول غير الله يعنيك على لسانك اذا شفتي عهد عز الله ماباقي عليها ذنب غير بتشيلينه عنها 

وتجي ام سطام وهي تهلي وترحب : هلاا والله حي من جانا 

ام بندر الله يحييك 

وهي تسلم عليهم وام بندر تعرف بنفسها : احنا اهل ابو بندر صديق ابو عهد 

ام سطام : ياهلا ومرحبا وانا ام العريس واخت ام عهد 

ام بندر: ونعممم مبروووك انشالله منه المال ومنها العيال 

ام سطام : الله يبارك فيك ويسلمك 



دخلوا الا نجود تلمح غلا ورشا مع بعض 
نجودوهي تطق العنود مع يدها : عنوده عنود شوفي هاذي اللي لابسه ارتكواز يالله كني جايبه تركي وحاطته قدامي بس على بنت 

العنود : ايه والله صادقة سبحان الله يخلق من الشبه اربعين 

نجود : اوب اوب اوب ويمكن يكونون اهله 

العنود : بالله تعطين مخك فرصه وتتركين حركات الافلام هاذي 



قبل وقت الزفه بشوي 000


عهد : ماما حيييييل مرتبكة اخاف اطيح او اتعثر خلاص ماما مابي اتزوج 

ام عهد : عهد حبيبتي لعب عيال هو خوذي اشربي عصير الليمون وانتي حتروقي واقري الاذكاروالمعوذات قبل ماتنزلي خلاص ماما 

عهد بتوتر : حاضر ماما 




بدأت الزفه وطلت عهد عليهم كااانت آيه بالجمال سبحان من صورها كانت كلها تنطق ترف وانوثه 

لابسة فستان ابيض نافش حيل وصابغه شعرها اشقر مثل شعر الاجنبيات بالضبط وحاطة بس كحل اسودعلى العين ووماسكارا كثيييييفه وعدسات رمادي واضاءة على عيونها يعني لمعه فضيه خفيفه ومكتفيه انها تحط روح احمر جرييييئ والاكسسوار اكتفت بساعه حمراء ماركة عالميه طالعه قمة فالرقه كل مافيها صغير فمها وخشمها ووجها ماعدا عيونها واسعه 

وهي تمشي اللي يشوف شكلها يقول من وين جايبه كل الثقه وهي تمشي تبتسم يمين ويسار ومن داخلها التوتر والقلق شغال 

ولكل يذكر الله ويسمي واللي يدور عيوب واللي يقول يوم زواجها وماسوت ميك أب صارخ واللي يمدح واللي يذم الناس اجناس 



عند الرجال 000

ابو بندر معصب : وينك انت وتركي الرجال شوي وبينزف وانتم ماجيتوا 

بندر يحاول يهدي ابوه : جايين والله بالطريق جاييين 




بعد ربع ساعه 000

بندر يوقف قدام باب القاعه بالضبط 

و 


و 

و


بكرة نكمل بارت جديد  



السلام عليكم ورحمة الله ...


اول شي آآآآآسفه اني تأخرت عليكم بس تعرفون عيد وناس طالعة وناس داخلة آآآآسفة مر ثانيه بس ترآآآي بلغتكم يمكن انزل كل يوم بارت ويمكن يوم وترك يعني يوم ايه ويوم لا 



ثاني شي حبيت اشكركم على تفاعلكم معي شي يبسطني ويسعدني حيييل واقول لذا بارتي والله عليك توقعات موب صاحيه حلوووة وقسسسسم ههههههههههههههااااااي



يالله استلمو ...


سبحان الله وبحمده .. سبحان الله العظيم ...





الجزء (الثالث)



نجود : مشالله عليها عهد طالعه قمة على قمة بس مدري ليه ماحطت ميك أب 

العنود : ايه والله مشالله عليها حتى بنات خالتها يجننون

نجود : اوما ام تركواز هاذي خياليه حتى رقصها ياناس ماشوف ولاحركة منها الاتذكرني بتركي

العنود : انا اعجبتني اللي لابسه توتي تحسين انها سوريه مو سعوديه 

نجود : يمكن امها سوريه خخخخخخخ




البنات يباركون لعهد 

شوق : الف الف مبروك منك العيال ومنه المال هههههههههه

رشا وهي تطقها بكوعها : مشالله عليك اسلوب العجايز ملاحقك ماثره عليك امي سوير 

فجر : بنات جهزوا عباياتكم سطام بعد شوي بيدخل 





عند الرجال 000


بندر وهو يدخل ويجي عند العريس ويسلم عليه ويبارك له 

ابو بندر وهو يجي عند ولده معصب : وينكم انتم تأخرتوا الرجال شوي الا بيزفونه وينه تركي ماشوفه 

بندر : حيلك علي يبه ليه تأخرنا لان تركي تعب ووديته المستشفى وليه ماجاء لانه اللحين ياخذ مغذي 

ابو بندر لاااانت ملامحة : تركي فيه شي ؟ وليه ماقلت لي على طول وهو وش فيه بالضبط 

بندر : هد بالك يبه تركي مافيه الا العافيه بس شكله اكل من هالمطاعم وجاله تسمم بس ماعليه عدت على خير 

ابو بندر : والله اني قايله الولد مهوب عاجبني وعايش على اكل المطاعم من بكرة تجيب العمال يشطبون خلاص على الملحق 

بندر : امرك يبه 


ابو عهد يجي : هلا والله بندر 

بندر وهو يسلم عليه : هلا والله ابو عهد مبروووك مبروووك وعقبال ماتشوف عيال عيالهم 

ابو عهد : الله يبارك فيك والفال لك انشالله الا تركي وينه ماشوفه 

بندر : اعذرة يابو عهد تركي تعيبان شوي 

ابو عهد : مايشوف شر انشالله على اني والله كان ودي انه جاي 

ابو بندر : يالله خيرها بغيرها 




سطام بالقوة ضابط اعصابه وده يوقف هالمهزله عهد حبيبة قلبه ماتستاهل وده يصررررخ ويقول انا مااصلح لها خلوها تروح بحال سبيلها يحس انه ناقم على ابوه ناقم على العالم ناقم على الظروف اللي حوله كلها مايدري كيف بيتصرف معها كل اللي يعرفه انه يحبهاااااا مووووت لو كان بظروف غير كذا كان خلاها اسعد وحدة بحياتها كان هو بنفسه بيصير اسعد انسان على وجه البسيطة يااااااربي الهمني الصبر يااااااربي الهمني الحلم يااااااربي ارزقني السلوى عن الاحزان ياربي ماقول همي كبير اقول ياهم ربي كبير اااااااااه الطف بس يارب وخفف عني مابي وهو يتنهد بصوت مسموع وموجوع 

متعب : ماقلت لك لي جلسه معك وبتصير مطوله بعد يالله ياعريس وقت الزفه مهما كان اللي فيك ابتسم عروسك مالها ذنب 

سطام وعيونه تنطق ألم : انشالله 




عند الحريم 0000


كلن لبس عباته وتجهزوا لان زفة العريس اللحين 

يدخل سطام مع ابوه وابو عهد يمشي مشيه ملك نظرته قويه وطلته طاغيه على المكان وفوق كل هذا وذاك جماااااله الطاغي 


عهد في مكانه ترتجف المسكينه وهي تشوف سطام كل ماله وهو يقرب وعلى شفاته اعذب ابتسامة ممكن تشوفها على احد 

سطام لما قرب شاف اجمل ملاك ممكن تشوفه عيونه ( ياربي وش هالملاك اللي اشوفه ليش يزيد عذابي عذاب هالبنت والله ماتستاهل فديتها وفديت طلتها )

قرب سطام وقبلها على جبينها وسلموا عليها اهلها وامها كانت معها وبعد ام سطام معهم 
وتمت مراسم الزواج وماكان فيه أي شي مو طبيعي قدام الناس وراحوا المعاريس على الغرفة اللي خاصة فيهم عشان التصوير 


وبين كل هذا وذاك كانوا شوق وغلا يراقبون الوضع ويرصدون كل تصرف يطلع من سطام 

غلا : والله انك كذابه سطام مبسوط ومستانس بعد مو باين عليه شي 

شوق : حمدلله والشكر اجل تبينه يقول وسط الناس مابيها والا يسوي أي حركة قدام هالعالم كله 

غلا : ايه والله صادقة بس ماقول غير الله يعين عهد على اخوك 

شوق : ماهو من زين المخ اللي عندك صار تفكيرك كذا وبعدين ترى سطام حبوب واول مايقعد مع عهد بينسى كل شي قاله 

غلا : ايه اخوك وانتي ادرى به 




عند المعاريس 0000


المصورة تطلب بعض الوضعيات وقاعدة تواجه اعتراض من الطرفين عهد وترفض وهذا شي طبيعي للبنت انها تستحي اما سطام فلو كان بوضع طبيعي كان ماحد قدة بس مايبي يتعذب كل ماقرب لها او لامست يدينهم بعض 

بعد ماطلعت المصورة منهم وهي مستغربه اعجب عريسين مروا عليها طفشوها مرررره 

سطام وهو يحاول يتحاشى النظر في عيونها اللي انجبر كذا مرة يناظرها اثناء التصوير : امممممم ممكن تبدلين اللحين لان احنا طيارتنا بعد شوي 

عهد هذا اللي قدرك ربي عليه وبعدين ياربي وين سفر اللحين وين بنروح ياااااربي حدي خايفه : انشالله 

سطام بنص ابتسامه : كل هذا تفكرين عشان تقولين انشالله تطمني بنسافر ماليزيا ماراح نبعد مرة 

عهد اكتفت بابتسامة عذبه ذوبت قلب سطام وزادت عذابه عذاب 

سطام وهو يلتفت بيطلع: يالله اخليك على راحتك ( يااااااااالله ياربي الهمني الصبر ابتسامتها بلحالها سالفه الله يعين قلبك علي ياعهد )




جت ام عهد وشوق يساعدون عهد انها تنزل الفستان وتبدل 

ام عهد : هاه يمة مرتاحة انشالله 

عهد اكتفت بهز راسها كجواب على امها 

شوق بعبط : عسى ماقالك بس سطاموه شي يضايقك انتي علميني بس وانا اوريك فيه 

عهد ابتسمت بالغصب : ابد اذا سوى شي على طول بقولك تورينه شغله 

شوق : ايوه كده يابت ابتسمي وئولي يارض اشتدي مافيه عليكي ائدي 

هنا ام عهد وعهد ضحكوا غصب عنهم على اسلوب شوق اللي تغير فجأه





نجلا وهي تكلم فهد : طيب ماينفع بالتلفون 

فهد بحماس : لا ماينفع تعالي بسررررعه نجووول ولك اللي تبين 

نجلا: لو ادري بس وشو هالشي اللي مصر تعرفه ومني انا بعد 

فهد ( والله ماتدرين وش سوت بي السوريه ولو الود ودي كان شفتها اللحين ) : انتي تعالي وتعرفين وبعدها اطلبي اللي تبين 

نجلا : لااااااازم استغل الموقف احسن استغلال عشان كذا بتمشينا احنا يالبنات كلنا وين مانبي بالرياض قبل مانمشي للديره

فهد ( اذا كانت شوق معكم ياغالي والطلب رخيص ) : اوكي صار من عيوني 

نجلا وهي مو مصدقه : جددد قول والله 

فهد : بزر عندك انا تحلفيني يالله بس تعالي عند بوابة القاعه 

نجلاا طيران تركض تروح عند البوابه ماودها تفوت فرصة عمرها 





سطام وهو يناظر خالته : هاه جاهزة عهد 

ام عهد : ايوه يمه بس هاه دير بالك عليها ولاتأذيها ترى عهد غاليه علينا وحيلتي من الدنيا كلها 

سطام وكأن خالته تنبهه على اللي راح يصير : انشالله لاتوصين حريص عهد بعيوني 

وبعد وداع حااااار وأثر في سطااام كثير وعرف قد ايش عهد حساسه من وداعها لامها وبعدها تسهلوا 

طبعا المعاريس راحوا واللي وداهم للمطار سيف 




القاعة فضت من الناس وماصار فيه الا الناس القراب بس من جهة اهل العريس واهل العروسه 


ابو متعب : روح يامتعب جيب جدتك هاذي هي عند البوابه شكلها تعبت واجد اليوم 

متعب : انشالله يبه 



متعب واقف جوا القاعه عند البوابه يعني فيه ممر عند البوابه وحاجز يغطي على اللي جوا 

وهو يحاول يدق على وحده من خواته جاء ولا لقى جدته فجأه سمع صوت عذب يقول 

نجلا : شبيك لبيك نجلا بين ايديك اطلب يافهـ...

هو كان معطيها ظهره ويوم لف عليها وشافها انربط لسانها وانشلت حركتها لاهي اللي انحااااشت ولاهي اللي كملت كلامها 

متعب شاف بنت سمرا عيونها عسليه وسااااع قمة بالجاذبيه يعني مو جمال قد ماهو جاذبيه وعرف انها نجلا من كلامها وده يروح يضمها يداوي جروحها اللي سببها لها يعرف انها تتألم من كل هالتأجيل وده يبرر لها وده يقول لها شكثر يحبها شكثر هو مشتاق لليوم اللي يجمعهم سوا بس ماباليد حيله وده يقولها عن سعود يسولف لها عنه تشيل بعض همة معه 


نجلاا هذا متعب وش جابه طيب وفهد يااااااالله يامتعب هذا انت جامد ماتغيرت وشكل مشاعرك بعد جامده بس ماكون بنت محمد ان مارديتك زي مانت تردني اللحين واول معرس بيجي بوافق عليه وكله عشان تعرف ان انت مو مرغوب عندي 

متعب قرر يبرر لها : اممممم نجلاا 

نجلا في هاللحظه استوعبت هي من اليوم واقفة عند من على طووول استداااارت وانحاشت 

متعب قفلت اخلاااااقه ياااااااااااااااربي وش بغيت اسوي انا وش بغيت اقولها .. اقولها انا انتظر سعود يجي ويزفك لي بتقول مجنون انت تنتظر ميت الحمدلله انها انحااااشت بس وبعدين امي سوير وين راحت بسسس اوووووه 





نجلاا واخزياااااه كل هذا من فهووود وانا بعد ماصدقت على الله جايه اركض شبيك لبيك اجل ياااااربي ايش بيقول عني اللحين وهي تمشي وتمر على مرايات كبيرة وتناظر شكلها باعجاب امممم بس شكلي طالع جونااان اسم الله علي والدليل انه كان يناظرني بفهاوه .. يعني انا اللحين اللي مافهيت فيه اووووف ياااااربي .. بس اهم شي انه نسى عمره لما شافني وبعد اللي احسن من كذا اني راااح ارده ولا راااح اتزوجه لو على جثتي عشان يعرف قدري 


رشااا : هههههههههههااااى نجلا شعندك مفهية بشكلك لايكون عاجبك بس خخخخ

نجلا : اكيد بيعجبني مو شكلي يالخبلة 

رشا : والله انتي ماخذه مقلب كبير في نفسك ... اووووه نجووول لايكون طلعتي 

نجلا وهي تغطي على نفسها : لا ماطلعت بس بطلع اللحين ليه ؟

رشاا : اشواا لا لاتطلعين متعب برا ينتظر جدتي 

نجلا : اهاا 




ام سطام محد قدها اليوم زوجت اكبر عيالها واول فرحتها وكذلك ابو سطام اللي ينتظر هاليوم من زمان اما الجده زواج اول احفادها ماغيب عنها الغايب من عشر سنين ولا غيب عنها مشكلة متعب اللي راح تتدخل بنفسها فيها لو اضطرت وطول الموضوع اكثر من كذا 



الجده راحت مع متعب للبيت وفجر راحت معها لانها تعبت وبعد لانها مستحييييل تفارق جدتها 


غلا ورشا وهم رايحين للبوابه يشوفون اهلهم جوو والا لا 

غلا : اقول رشو طالعة جونان اليوم 

رشا : اكيد مو انا رشا لااازم اطلع اجنن بس برضو انتي بعد طلعه عذااااب ( وهي تحط اصبعها تحت عينها وتسحبه لتحت )

غلا : مايحتاج تقولين بس تصدقين لو يشوفك فهوووود ينهبل عليك تضيع كل علومه 

رشا : باللهي غلا سكري هالسالفة اللي حيل تاعبتني ترى اخوك هذا لو على جثتي ماخذيته 

غلا : انا ودي ادري انتي ليه كارهه اخوي 

رشا : ياغلا ياقلبي افهمي انا ماكرهه كل اللي اقوله اني مستحيل اتخيلة كزوج بمعنى اني اشوفه زي ماشوف متعب وسيف 

غلا : طيب بعد الزواج بيتغير كل هذا 

رشا : غلاوي تلعبين على من انتي هذا اول نتغير بعد الزواج احنا في زمن غير عن اول وبعدين تحسبين اني ماحاولت لا والله حاولت بس كل ماتخيل فهد كزوج مااقدر مخي مايستوعب والله 

غلا : الله يعينك على مخك بس خخخخخ 

وصلوا عند البوابه 

غلا : رشوو ارجعي ارجعي فهد هنا 

رشا توطي صوتها : لايكون سمعني بس 

غلا بنفس النبرة : لا ماعليك انا ناظرت وجهه مابين عليه شي 

رشا : اوكي بدخل جوا انا 






غلا : هلا فهد من زمان انت هنا ؟

فهد : لا بس انا قلت لنجلا تجي ومابعد تجي 

غلا : مدري شفتها توو راجعة من هنا انت شفتها

فهد : لا بس مايخالف انتي تسدين مكانها 

غلا كبر راسها فهوود محتاج لها : امر ياستاذ فهوووودي 

فهد : استاذ ومقبولة بس فهوودي بعينك اصغر عيالك انا 

غلا : يالله عاد عطيتك فييييييس اخلص علي 

فهد : اقول تراني واعد نجلا امشيكم بالرياض بس عشان احترامك لاخوك اللي اكبر منك بخليك ماراح اخذك معي 

غلا طارت دام فيها طلعه : خلاص خلاص استاذ فهد اخوي الغالي 

فهد وعرف لغلا وكيف يسحب منها الكلام : اقولك بتروحون معي انتم يالبنات ولا كل وحدة مع ابوها 

غلا باستغراب : انت تبي تودينا ؟؟

فهد يحاول يسوي نفسة طبيعي : ايه ليه ماتبون ؟

غلا بااوسع ابتسامة : الا نبي اجل بروح ابشر البنات 

فهد وهو يطلع ويحب يده وجة وقفا ويقول حمدلله هالبنت ماراح تعقل طول عمرها 










في الطيارة 000


عهد ( اللي اعرفة عنك ياسطام ان انت مو من النوع الهادي او الساكت اغلب الوقت ياترى ايش فيه )

سطام ( ياااااربي من عهوده بتجنني ماشالت عينها من علي كنها تقول وش اللي صابك ياسطام ) : امممم قد رحتي قبل لماليزيا 

عهد : لا 

سطام : حلوه ماليزيا بس هالمرة بتصير غييييير دامك معي 

عهد ردت بابتسامة خجوله ذوبت قلب سطام 





ابو بندر : هاه ياتركي تونس شي اللحين 

تركي : مابي الا عافية ربي ياعمي بس لاتكبرون الموضوع


ابو بندر : كلة من هالمطاعم اللي مدري وش حادك عليها وخالتك ام بندر موجودة 

تركي : تسلم ياعمي 

ابو بندر : على العمووووم بكرة تلقى الملحق جاهز مما جميعه وترجع مثل اول مابي الطلعات هاذي اللي من اول النهار لين ماترجع الا اخر الليل 

تركي بارتياح : انشالله ياعمي والله لو اقعد طول عمري ارد في جمايلك ماوفيتها 

ابو بندر : ووالله ياتركي انك عندي مثل بندر وسعد وان سمعت زي هالكلام ووالله اني لازعل منك زعلة مابعدها 

تركي : كلش ولا زعلك ياعمي 

ابو بندر : يالله اجل اتركك ترتاح تصبح على خير 

تركي : وانت من اهله ياعمي 



بندر وهو طالع من دورة المياة بعد الشور اللي اخذه : واالله ياتركي اخذت الغلا كله حتى امي قلقانة عليك 

تركي : امك وابوك وانت وخواتك الله يعلم انكم اهلي اللي ماعرفتهم 

بندر بملامح جامدة : وسعد 

تركي برحابة صدر : وسعد بعد اخوي الصغير 

بندر : والله طافك هالزواج شي مرتب ولا زحمممممة حيل حيل كن اهل الرياض كلهم معزومين

تركي : اكيد ابو عهد شخصية معرووووفة والكل بيلبي دعوته وخص نص ان هالزواج زواج وحيدته 

بندر : اقول لاتنسى سطام بعد اشهر من نار على علم 

تركي : عاد تصدق عمري ماسمعت به 

بندر : سطام هذا ماتعرفة حتى لو ماتعرف انه الضابط المعروف تراه ولد عم فهد 

تركي : فهد ؟ أي فهد 

بندر : فهد اللي قد جاء الاستراحة قبل كذا اللي جاء مع فيصل ولد عمي 

تركي : ايه ايه ذكرته بس ماشفته الا مرتين مرة كان عزيمة كبيرة بالاستراحة وزحممممة المرة الثانيه كنت طالع وهو داخل سلمت ع الماشي وطلعت 

بندر : فهد هذا انسان عجييييييب لو تعرفة من قريب وتراه عازمنا فالديرة عندهم من زمان وكل اللي بالاستراحة 

تركي : أي ديرة ؟

بندر : ياكثر ماتنح اليوم وياكثر ماتسأل الديرة اللي ساكن فيها فهد تراه ماهو من الرياض 

تركي : باللهي اجل قلت الديرة اقول ورى ماتفكنا من فهد والديرة والزواج بكبرة وتخليني انام 

بندر : وانا مربطك لاتنام خخخخخ

تركي : لا ظريييف مررررة الصراحة انت مو مربطني بس صوتك العذب يالعندليب قاعد يوز فاذوني 

بندر : الشرهه مو عليك على اللي قاعد يسولف معك 

تركي : الله يعينك ياتركي على حنة العجوووز اللي عندك بس هانت كلها بكرة وتفتك منه خخخخخ

بندر : عجوووز اجل هاه اقوووول اخمد بس اللحين منهو اللي مقروش الثاني 

تركي وهو يعطيه ظهره : اقول تصبح على خير بس 

بندر : وانت من اهلة



ابو سعود اصدر قرار ان الجميع يرجعون للديرة بعد الزواج بيوم وحجتة امه اللي ماتأقلمت مع اجواء الرياض وكذلك على قولته انه ماعاد له لزمة يقعدون بالرياض اكثر من كذا مالهم حاجتن فيها وبكذا راحت على البنات فررررصة ان فهد يمشيهم بانحاء الرياض على قولة غلا 




كل العوائل تستعد عشان يمشون 


شوق : اللحين ابوك وش يحس به ياغلا طوف علينا فررررصة لا وفهد هو اللي عارض بنفسه خدماته

غلا : اقول عاد احترمي ابوي بس وبعدين حتى لو جلسنا ماراح نروح كلنا شوفي وش كثرنا انا وانتي وفجر ورشا ونجلا

نجلا : انتي وياها لاتهاوشون يعني هقوتكم فهد بيصير عند كلامه احلق شعري اذا صار قد كلامة وطلعنا 

شوق بحماس : طيب بنرجع مع فهد كلنا والا لا

رشا : وانتي على ايش متحمسة هالكثر

شوق وهي متلبكة : لا بس عشان نكون مع بعض ونفلها بالطريق 

غلا : ايه عشان اجي قدام لحالي وانتم ورى فالينها ولااا شوق بنص الطريق تسحب علينا وتروح مع اهلها 

شوق : لا لا والله ماسحب بس خلونا نروح سوى وكان عليك ياغلا انا مستعدة اقول لفهد بنفسي انك تجين معنا 

غلا : متأكده خليك قد كلامك 

شوق وهي وهقت عمرها : خلاص 


شوق ( انا ليه وهقت عمري بس .. اللحين لو اكتشفت رشا اني حاطة عيني عليه ايش موقف البنات بعدين انا اعرف انه لرشاا ورشا له اتعب نفسي والحق سراااب ليه آآآآآآآه ياقلبي بس يمكن شكلة هو اللي جذبني ومجرد ماعرف اطباعه بكرهه او يمكن هذا اعجاااب وبس والله مدري وش اسوي )



وبعد جهد جهيد من غلا وافق ابوها يكرر اللي سواه فالديرة ويصدر امر ان البنات مع فهد طبعا سيف ماعجبه الوضع بس عشان عمه سكت ولا قال شي وفهد لما كانوا فالديرة بانت الصدمة عليه اما اللحين كل مشاعر السرور والحبور باينه على وجهه 




فجر راحت مع جدتها 

الجده : يالله يالسيف مشينا 

سيف بمحاوله منه للخلاص : يمة روحي مع البنات وسعي صدرك 

الجده : لا لا البنات صجه ولجه انت يالسيف مافيه منك الله يسعدك ياوليدي

سيف برحابه صدر : ويخليتس يايمه 

فجرررر هناااا خلاص ودها تسحب على جدتها وتروح مع ابوها بس محد راح يخليها 

وهي تساعد امها تركب السياره : يالله يمة تعالي اساعدك عشان بنمشي اللحين 

يجي سيف من جهة امه سوير وهو يناظر فجر اللي مو باين منها غير يدينها : معليش خليني انا اساعدها 

فجر بعدت بسرعه ماهي متعوده عيال عمها يكونون بهالقرب منها زي كذا 




عند فهد 000


لما ركب وهو في قمة سعادته لقى كل البنات مرتزات ورى : كم مرررة اكرر سواق انا كلكن راكبات ورى 

غلا وهي تطق شوق بكوعها : لا فهودي الله يخليك 

فهد وهو يهز راسه بمعنى لا وفجأه سكتوا البنات مايسمع غير همس ولمز منهم لبعضهم 

شوق بصوت عذب : فهد معليش بس هالمرة نبي نستانس خل غلا ونجلا معنا ورى 

فهد ( لبى هالصوت ولبى راعيته ياحلوو اسمي بفمها ودي اجيبها اخليها تكرر اسمي بس آآآآآه ياقلبي ماعاد اقدر على شي زي كذا )

غلا لما شافت ان فهد سكت طقت شوق بكوعها يعني اضغطي عليه وتكلمت شوق مكرهه وكارهه هالشي يكون قدام رشاا : هاه فهد شقلت بس هالمره وبعدين ماراح نروح للرياض مرة ثانيه 

فهد ( وهـ بس ياحلات صوتها ) : وانا اقدر اردك ياشوق يالله عشان شوق هالمرة بس ياغلا ومرة ثانيه ماتدخلين لي واسطات 

شوق هناااا خلاااااص ماتت عارف اسمي وقال ماقدر اردك ياشوق وقال عشانها بعد ياااااربي ايش بتتحمل بعدين لفت انتباهها ان رشاا ساكنه في مكانها قالت اكيد انها زعللللت يوووه كلة مني فهد هذا ماراح اشوف خلقته مرة ثانيه الا وهو معرس 

طول ماكان كل هالكلام يدور بخاطرها كانت عيونها على فهد من غير ماتحس وغلا بس هي اللي لاحظت هالشي وشافت شي بعيون شووق ماشافته من قبل 

فهد وهو منتبه على عيونها ( ياناااااااااس عيونها تقول تحبني زي مأنا مجنووووونها عيونها تتكلم لبى عيونها )

انتبهت شوق على عيونها اللي مانزلتها من على فهد فجأه قست نظرتها وبعدتها 

فهد( لا لا لييييه هالنظرة وش تقصد ياربي اللحين هي تحبني والا لا من شافها قبل شوي قال تموت فيني ومن شافها اللحين يقول ماتطيقني انا وش اسوي انتبه على رشاا وهي تكلم نجلا بصوت واطي والتزم فهد الصمت بينه وبين نفسه وقدامهم )



ماليزيا 0000

كان سطام ماخذ شقة لانه يكرة الفنادق وحوستهم على قولته وكانت الشقة تتكون من غرفتين وصاله ومجلس ودورة مياة ومطبخ يعني شقة واااااسعه وشرررحه 

اول مادخلوا سطام وهو يبتسم : سمي و ادخلي برجلك اليمين ياعرووووسه 

عهد بهدووء الكوون : بسم الله 

دخل سطام الشنط وجلس على الكنب يريح وعهد لازالت مكانها واقفه ماتحركت 

سطام : ادخلي عهد ليش واقفه هنا 

عهد تحركت خطوتين بس

سطام وهو يقوم : تعالي اوريك غرفتك عشان تبدلين وترتااحين 

عهد ( غرفتك ):؟؟؟؟؟؟؟؟؟؟؟؟

سطام وهو يمسك يدها الباردة ويمشي تجاه الغرفة 

سطام : هاذي غرفتك 

عهد اكتفت بابتسامة وماعطت كلمة غرفتك أكبر من حجمها 

سطام وهو يكمل مشي فالبيت ولازال ماسك يدها : وهذا المجلس وهذا المطبخ ومن هنا دورة المياه عزك الله وهاذي .. سكت شوي وكمل بألم .. وهاذي غرفتي 

عهد سكتت وأشرت بإصبعها على غرفتها وغرفته بمعنى فسّر لي شصاير 

سطام بهدووووء الكووون ظاهرياً وبراكين تشتعل جواه : انتي لك غرفتك وانا لي غرفتي 

عهد وهي تناظره ومعقدة حواجبها صددددددمة عمرها وش يقول هذا اجل ليش متزوجني يااااربي اقوله لا انا وانت في غرفة وحده 

سطام ( تكفيييين شيلي عيونك عني همي يكفيني مو متحمل هالنظرة مو متحمل هالعيون سبحان من صورها ادري جرحتك بس والله مو بيدي راح تشكريني لمّا تفهمين السالفه آآآه ياقلبك ياسطام كم بيتحمل وكم بيتحمل الله يصبرني اللهم الهمني الصبر اللهم اعطني جزء من صبر ايوب )

سطام انسحب بسرررعه وهدوووء في نفس الوقت من غير أي تفسير او أي مبرر ماتمنى تكووون ليلة زواجه بهالشكل ولا مين العرووووسه!! العروسة أرق واجمل وأطهر انسانه ممكن انه يقابلها 

عهد واقفة مكانها بدووون حركة وتناظر مكان سطام الفاضي ياترى ليه تزوجني بس مو بنت فارس اللي ترمي نفسها عليه دخلت غرفتها وقلبها فيه الف طعنه والف جررررح وفبالها يدوووور الف سؤال وسؤال هاذي اول ليلة لي معك ياسطام وتسوي فيني كذا آآآآآآه ياخساااارة قلبي فيك بس 







في بنت ابو بندر وتحديدا في غرفة البنات 


نجود : اقول العنووود هالمرة نتكلم جد ماتوقعين ان اهل سطام زوج عهد هم نفسهم اهل تركي 

العنود : اوكي خلينا نقول ان افترااااضك صحيح ايش اللي يخلي عائلة مثل عائلتهم ماتسأل عن ولدهم اذا هو فقد الذاكرة هم مافقدوها على ماعتقد 

نجود : وهنا مربط الفرس هنا فيه سررر بالموضوع لااااااااازم اكتشفة بكثف كل طاقتي وجهدي وعقلي في هالموضوع 

العنود : اقووووول كبري عقلك وبس لا تركضين ورى وهم من عقلك هذا اللي بتشغلينه في هالموضوع على ماتقولين هذا اذا كان فيه عقل سليييم اصلن 

نجود : الشرررهه مو عليك على اللي قاعدة تتكلم معاك بجد لو أني متطنزة عليك كان عطيتيني وجه 

العنود : اقول ورى ماتنامين وتتركين الهبال عنك بس 

نجود عطت ظهرها للعنود واستعدت للنوم 





ابو سعود – ابومتعب – ابو سطام وصلوا الديرة بأمان الله هم وعيالهم 


عند السيف مثل ماتقول الجدة 

الجدة : ياااااالله المستعان 

سيف بمزح : ها يمة الظاهر انك عجزتي ماعاد تقدرين حتى على طريق السفر 

الجدة : ليه وانا ماني عجيز الللحين بس السفر قطعه من العذاب مثل مايقولون 

سيف بإبتسااامه واسعه جدا : اجل بس ابلغ فهد لا يدورلتس معرررس ههههههههههههههههههه

فجر تضحك ضحكة مكتومه 

الجدة : تهبىىىى انت وفهد مابقي اللي هي والله انتم اللي يبغالكم من يزوجكم 

سيف بخوووف : لا الله يخليتس لنا يمة وفري جهودتس الله يسلمتس ماكفاتس سطام اعرس خلااص خلينا حنا 

الجدة : اييييييييه بس انتم اصبروا علي واول من بزوج متعب اللي متعبنا معه وبعدين الدور يجيكم 

سيف : والله تسوينها يام محمد والله انتي ينخاف منتس





عند فهد 

فهد : يالله وصلنا بأمان الله بس هاااه هاذي اخر مرة تركبن معي وكلكن ورى 

غلا : فديت فهودي بس 

فهد : نعم آنسة غلا اصغر عيالك انا تقولين فهودي 

نجلا : ولا يهمك ياستاذ فهد 

غلا بلقاااافة : الصراحه الصراحه اوجه كل شكري الجزيل وامتناني العظيم لشوق اللي نزلت اللي براسك وخلتنا كلنا نجلس ورى 

شوق بكل قوة تملكها طقت غلا بكوعها على جنبها 

غلا بصرخه : آآآآآآآآآه وجع وجع وجع عورتيني يالعربجيه هذا جزاتي لما اشكرك على الملأ

فهد اكتفى بابتسامة عذبه تحمل بين طياتها الكثير والكثير 


نزلوا كلهم عند بيوتهم ماعدا سيف اللي رجع لسيارته بعد مانزل جدته وفجر 

الجده وهي تنادي : وين انت رايح له يالسيف 

سيف : برجع للرياض يمة عندي شغل ضروري 

ابو متعب : الشغل ينتظر وصعبه بالحيل تمسك خط وانت توك جاي ريح للصبح ومن اصبح افلح والا المفروض انك قاعد فالرياض دامك بترجع 

سيف : والله اني مارجعت من الرياض الا عشان امي سوير داري انها ماترتاح الا معي ومابغيت اخليها وماوديها 

الجدة : الله يخليك لي يالسيف ويوسع لك رزقك ويسهل دربك يايمك بس تدري اجل برجع معك كود انك تغفل 

سيف : لا الله يخليتس وش ترجعين ماترجعين انتي ارتاااحي وانا اول ماوصل اطمنكم 

الجدة : ترى مررره مانيب نايمة غير لمّا تتصل 

سيف : ابشرررري يالغاليه 


فهد يكلم متعب ويعلي صوته عشان سيف يسمعه : والله مالقى الدلع والدلال غير الضب ذا والا انا وانت ماكلين هوا وسيف ماكل جوو امي سوير عنا 

سيف بضحكة : رد الشهااااده يافهيدان لاتصكني بعين 

متعب وهو يبتسم بهدوء : أي عين الله يرحم والديك انت العين تصك فيك وتدوير 

سيف : هههههههههههههههههههههه لا ياشيخ عسى ماتكلفت بس انت وذباتك والا هالابتسااامة الهاديه ياااااااربيه بس 

فهد : ياشيخ بررررركة منه هاذي قمة الضحك عنده ترى لا تستهين بهالابتسامات الجذااااابه 

فهد وسيف : ههههههههههههههههههههههههههههههههههههههههههههههه

متعب : اشوفكم استلمتوني اللحين انت وياه بس تدرون الشرهه مو عليكم على اللي يكلم ناس اصغر منه 


فهد : لا تتكسر يالكبير بس يعني انت اللحين شايب 

متعب وهو يتركهم : ايه شايب بس فكوني 

سيف : اعترف اعتررررف باللهي عيدها بسجلها عليك هههههههههههههههههههههههههههه

فهد : ههههههههههههههههههههههههه





الصباح فالجامعه عند نجود 


نجود وهي داخلة الجامعه وتكلم نفسها : ياليييييييييييييل الطويله وياليييييل البهااااايم ذولي ماراح يفهمون مستقبليني من صباح الله خير 


تجي صديقتها نواره : حمدلله والشكر شعندك يالعجوز من صباح الله خير تحلطمين 

نجود : واللي يتصبح على ريّا وسكينه ماتبينه يتحلطم 

نواره على طول عرفت من ريّا وسكينه : ههههههههههههههههههاآآى بالعكس المفروض انك تبسطي فيه بنات معجبين فيك من قدك 

نجود : ايه انتي تجوز لك هالحركات كان تبينهم خذيهم حلال عليك 

نواره : آآآه ودي بس ام شعر بوي تناظرني بس وانا اروح اركض لها 

نجود وصديقتها ماتجوز لها بعض المرات : اقول ابلعي العافيه وامشي ع المحاظرة 



سعد وخوية سالم بممرات الشركة من صباح الله خير 

سعد : هاه ياللي قدها ماشوفك سويت شي ازهلها وازهلها آخر شي على هيااااط 

سالم : ياخي ذا مايهزك ريح بس وربي ياسعد اني حطيته برااااسي واجيبه يعني اجيبه 

سعد : من ناحية انك اذا حطيت احد براسك جبته فهذا صحيح بس للاسف الظاهر انه ماينطبق على الزفت تركي 

سالم : وربي ليطيح بيدي طال الزمن والا قصر 


تركي دخل الشركة ولقاهم بطريقه : السلام عليكم 

سعد وسالم بدون نفس : وعلييييييييييكم 


تركي ( والله لو اني ذابح لكم احد مارديتوا علي كذا بس اللي ودي اعرفة هذا سعد على ايش حااااقد علي ودي ادري بس )






عند سيف 000 


توه صاحي ويحس حرارة في كل جسمة مع زكمة وحالته لله 

ويرن جواله على هالصبح 

سيف يرد ع الجوال من غير مايناظر الا سم وبصوت تعبان : الوو 

الجدة : يالله جعل صباحك خير يالسيف 

سيف يتعدل وييحاول يخلي صوته طبيعي : هلا والله يااااااااالله حيها 

الجدة : البقى علومك يالسيف عسى ماتعبت وانا امك صوتك تعيبان ماهوب عاجبني 

سيف : لا يمه مابي الا العافيه انتي بشرينا عنك عساتس طيبه 

الجدة : دامك طيب تراني طيبه يالله اجل ماطول عليك ياوليدي وانا ماحب اهرج في هالماخوذ واجد توصيني شي وانا امك 

سيف بابتسامة راحة بعد ماسمع صوت جدته : ابد سلامة راسك يمة 


سيف يكلم نفسه : انا لازم اقوم آخذ لي شور كود يخفف هالحرارة وبمر الصديليه 




في بيت ابو سعود 000

ع الفطور 000


نجلا : اقول فهود باللهي قولي ليش وافقت ترجعنا من الرياض وعليك اكبر ابتسامة 

فهد : اللحين هذا جزاء المعروف لو واحد من الشباب ماتكفل فيكم وفي إزعااااجكم

نجلا بإبتسامة خبيثه : اعترف بس انت تراي ادري ليه 

فهد خاف اول ماشاف هالابتسامة : ليه ؟

نجلا : شفيك خفت هههههههههاااى يعني اللي في بالي صحيح هههههههههههااااى

فهد بترقب : ايش اللي في بالك 

نجلا باسلوب مضحك : انت ياستاذ فهد مارجعتنا عشان سواد عيوننا عشان الآنسه رشاا بتكون معنا وبذلك تكون قريب من حبيبة القلب 

فهد سكت وسرح بس مو بعيد 00



غلا : مايحتاج تقولين بس تصدقين لو يشوفك فهوووود ينهبل عليك تضيع كل علومه 
رشا : باللهي غلا سكري هالسالفة اللي حيل تاعبتني ترى اخوك هذا لو على جثتي ماخذيته 
غلا : انا ودي ادري انتي ليه كارهه اخوي 
رشا : ياغلا ياقلبي افهمي انا ماكرهه كل اللي اقوله اني مستحيل اتخيلة كزوج بمعنى اني اشوفه زي ماشوف متعب وسيف 
غلا : طيب بعد الزواج بيتغير كل هذا 
رشا : غلاوي تلعبين على من انتي هذا اول نتغير بعد الزواج احنا في زمن غير عن اول وبعدين تحسبين اني ماحاولت لا والله حاولت بس كل ماتخيل فهد كزوج مااقدر مخي مايستوعب والله 

غلا : الله يعينك على مخك بس خخخخخ 



فهد ( ايييييه اجل انا افكر برشا وهي تفكر فيني كلن ماخذ هالفكرة مدري كيف بتتغير اكبر عائق يواجهني هي رشاا لو انهم من البدايه قالوا لي انك لشوق ارحم والله انك على نياتك يانجلا )



نجلا : فهددددددددددددد

فهد : بسم الله الرحمن الرحيم انهبلتي انتي وشوله كل هالصراخ اللحين تطلع عليك امي سوير بعصاتها 

نجلا : شسوي لي ساعة اناديك وانت خبر خير مو معي بس الاكيد الا كيد ان كلامي صحيح وان كل شي لعيون رشا ... وهي تبتسم ببلاهه 

فهد : اقول خلي عنك بعض التخاريف بس 




ماليزيا 0000


صحت عهد على طقة الباب 

عهد بصوت طفولي وناعم : مييين ؟

سطام : اصحي ياعهد كل هذا نوم بدلي وتعالي الفطور جاهز 


عهد تنهدت بتعب ووهن وتذكرتك كل شي امس بكت لين جفت دموعها امس صاحت صياح ماعرفته من قبل امس بالنسبه لها انجرحت كرامتها وانهانت امس كان ليلها طويييييييل ومابغى يخلص الا بالقرار اللي اخذته وتعتقد في وجهة نظرها انه صحيح 


سطام راح جلس ع الكنبه الموجودة بالصاله ورمى كل ثقلة عليها امس ليلته عصيبة راح عند غرفتها بهديها بيعتذر منها بيبرر لها مايدري وش يبي يقول لها بس اللي وقفة هو صوت صياحها اللي قطع قلبه صوت شهقاتها اللي عذبّه زيادة اللي زاد همة هم مايدري شلون ببيتعامل معها مايدري ايش يقول لها كل اللي سواه قال خلوها ع البركة 



عهد طلعت وهي لابسة تايور قصير جينز تيشيرت فوشي عليه كتابه بالابيض بالنص >>ماعرف اوصف لبس 
طلعت بهدوء ومشت بهدوء لمّا وقفت عند سطام المسترخي على الكنبة 

عهد نحنحت : صباح الخير 

سطام يطالعها معجب او مبهور : صباح النور .. وهو يعدل جلسته ويقوم يالله تعالي الفطور جاهز 

مشت عهد ورى سطام وبالها مزحووم من الافكار والكلمات اللي تحاول ترتبها قبل ماتبلغ سطام قرارها 

سطام : يالله سمّي بالله 

اكلوا بهدوء بدون أي كلمة سوى النظرات اللي مإن تلتقي الا وترجع تهرب من بعضها بشكل سريع ومرتبك 

عهد : الحمدلله وقامت تغسل يدينها 

سطام قام بعدها على طول وجلس على نفس الكنبة قبل شوي 

عهد جت وجلست عنده وعندها كلام كثير بس ماتدري كيف تبداه 

سطام : امممممم اخبارك ؟

عهد ببرود : بخير 

سطام : شرايك نطلع اليوم لشلال والا لأي حديقة كبيرة بماليزيا ترى طبيعتهم حيل حلوووة سبحان من صورها 

عهد : لا نطلع ولاشي لاني بتفق معك على شي اتمنى يتم بأسرع وقت 

سطام وقلبه يطق بقوووة : وشو ؟

عهد بعد صمت لثواني : طلقني اذا ماتبيني لهدرجة وكاره قربي طلقني ياسطام والوجه من الوجه ابيض 

سطام تلقى اكبــــر صدددددددددمه اربطت لسانه 




عند تركي 000

تركي يحس انه مصددددع حيل بعد اللي صار امس مايدري وش جاه فجأه كل هالصداااع اللي مو راضي يفك عنه حط يدينه على راسه 


حمد صديقة بالشركة : سلامات ياتركي وش فيك 

تركي : ابد الله يسلمك بس صداع مو راضي يفك عني 

حمد : خذ لك مسكن والا روح ارتاح بالبيت 

تركي وهو يقوم : لا والله شكلي باخذ مسكن واكمل دوامي 

حمد : خذ راحة ترى الشغل مايطير بعدين ابو بندر ان شافك كذا ماهو معارض 

تركي : لا والله اني مستحي منه بس انا رايح للصيدليه اذا جاء احد قول راح مشوار خمس دقايق وراجع 

حمد : اوكي 


طلع تركي من الشركة على اقرب صيديله 

تركي : لو سمحت ابي أي شي مسكن للصداع 

الصيدلي : من متى معك الصداع ؟ 

تركي : من امس على المغرب كذا 

الصيدلي : اوكي بعطيك مسكن بس لازم تروح المستشفى الصداع مو طبيعي 

تركي : اوكي 





سيف وقف عند اقرب صيدليه له ونزل من السيارة ودخل للصيدليه 00

سيف بصوت جهوري زي ماتعود بالديرة : السلام عليكم 

تركي والصيدلي : وعليكم السلام 

تركي التفتت نص التفاته و 

و 

و 

و 

و 



ونكمل بارت جديد بكره

الجزء الرابع 




عهد بعد صمت لثواني : طلقني اذا ماتبيني لهدرجة وكاره قربي طلقني ياسطام والوجه من الوجه ابيض 

سطام تلقى اكبــــر صدددددددددمه اربطت لسانه 


سطام : أطلقك ؟؟

عهد ببرود ظاهري : ايه ياسطام طلقني 

سطام : فيه عروسة تطلب الطلاق يوم صباحيتها 

عهد ببرود أكبر : مثل العريس اللي يفصل الغرف بينه وبين عروسه 

سطام بجمود : وكلام الناس ؟؟

عهد سكتت 

سطام : لك ماطلبتي يابنت فارس بس بعد مدة طويله على الاقل عن كلام الناس انا رجال وماطايلني شي لو طلقتك اللحين بس انتي بنت والكلام بيكثر عليك 

عهد : اوكي بس اعرف إن طول هالمدة ماراح يتغير قراري 

سطام بألم كبير داخلة : لك ماطلبتي 






سيف وقف عند اقرب صيدليه له ونزل من السيارة ودخل للصيدليه 00

سيف بصوت جهوري زي ماتعود بالديرة : السلام عليكم 

تركي والصيدلي : وعليكم السلام 

تركي التفتت نص التفاته ورجع الصيدلي يكلمة والتفت له : اللحين بعطيك هالمسكن اذا لا زال الصداع روح المستشفى 

سيف : لو سمحت ابي أي شي للحرارة والزكمة 

تركي لف غصب عنه نبرة صوته جهوريه وواثقة وغير كذا اجبرته يناظره 
تركي يناظر سيف ولاشال نظرة عنه شي اقوى منه يجذبه له عجزت تطلع الكلمات احساس رهيييييب يجتاحه يحطم كل اللي بداخلة احساس غريب يداعب شعورة شي فوق الوصف ولكن بدون تفسير مايدري ليه هالشخص بالذات مو قادر يشيل عينه من عليه شعور قوي يربطة في هالشخص راااااااابط ماله أي تفسير في مخة اللي اضطرب وتشوشت افكاره 


سيف : خير ياخوي فيه شي ؟

تركي يهز راسه يمين ويسار بمعنى لا 

سيف : مدري ياخوي مشبه علي والا شي ليه تناظرني كذا 

تركي : لا مافيه شي آآسف .. وطلع مثل البرررررق لسيارته 

سيف ( وش سالفته ذا مهبول والا شقصته )




عند متعب 00

اليوم لازم يروح للرياض عشان شغلهم بالشركة هو اللي ماسكها فالتنفيذ أما الادراة والتخطيط على ابوه 

متعب : يالله يمة تامريني شي قبل ماروح 

ام متعب : ابد يمه يالله جعل دربك كلة تساهيل ارفق على نفسك وانا امك 

متعب : انشالله يمة 





بعد 4 أيام 000


ماليزيا 00


سطام الصباح يطق الباب على عهد : عهووووده يالله ياعهد اصحي بنروح اليوم مشوار طويل

عهد داخل الغرفة متعجبه عهوده وبنروح مشوار طويل ياترى ايش السالفه بجهز ع السريع بشوف سطام وش وراه 


بعد دقايق طويله على سطام وقصيره بالنسبه لعهد 

عهد بهدوء : فين نروح ؟


سطام بابتسامة راحة ورضا : مفاجاءه 

عهد ترفع حواجبها بإستغراب زي اللي يقول وتبيني اروح وانا مدري وين رايحه 

سطام : ههههههههههههههههههههه لاتعقدين حواجبك ماراح اقولك 

عهد ابتسمت غصب عنها وكانت الابتسامة كفيلة انها تذكر سطام بوضعه معها 

سطام بجمود : يالله مشينا 

عهد ( يعني يوم ابتسمت انا كشر هو والله لو إني مبوزه كان تبوسم وضحك بعد بس هين انا لك ياسطام اذا ماخليتك تجيني زي المهبول )




ع العصر 00


عند تركي بالملحق ....


تركي : يابن الحلال والله مافيني حيل اطق مشوار لديرتهم ذي اللي مدري وينها 

بندر : انت بتروح معي وبتنبسط والله لو رحت معي قعدتهم ماتمنل هناك وربي 

تركي : لو ان بيني وبين الرجال معرفة كان قلت ماعليه بس الرجال حتى وجهه ماعرفه ولااظن يذكرني والا يعرفني بعد 

بندر : وش عرفك انت ؟؟ يمكن يعرفك والا يذكرك 

تركي : وين يذكرني ياذكي وهو ماشفته الا مرتين وكلها تكون الاستراحه زحمممممة مرة لدرجة انه يمشي ويسلم لو يسلم على الشخص نفسه مرتين مادرى 

بندر : على كيفك ياتركي على العموم العزيمة بعد اسبوع بس تحمل هاليومين اللي بروحها بدوني ههههههههههههه

تركي : لا يكون زوجتي وانا مدري 

بندر : هههههههههههههههههههه لا اغلى 




فالديرة 000


قرر ابو سعود ان العائلة تجتمع كلها بالمزرعه الويك إند الجاي واللي ماباقي عليه غير يومين 


غلا : نجلا قولي لفهد يودينا لاقرب مكان من الديره ابي اروح السوبر ماركت قبل نروح للمزرعه

نجلا : وليه ماتقولين له انتي وش وظيفة لسانك 

غلا : يالخبلة لو قلتي له انتي بيوافق بس انا دايمن متسلط علي كل ماقلت شي قال لا وش ازين بعمري انا 

نجلا : شوفي اني اروح اقوله مستحييييل لان بصررررراحه مافيني حيييل احكي بس ممكن افيدك بقدراتي الخاصة واقولك طريقة تخلي فهد يوافق وهو مسكر عيونه 

غلا : يالله يام قدرات قولي وش عندك ؟؟

نجلا : قولي له ان رشا بتروح معنا وكل بنات عمي بس خصي رشا بالاسم وكرري اسمها وهو على طول بيودينا 

غلا ( والله انك ماتدرين عن شي يانجلا ) : فكرة حلوة بس ماعندك غيرها 

نجلا تبتسم ببلاهه : لا هذا اللي طلع معي

غلا : حمدلله والشكر بس نعمة ان مخك يشتغل خل اروح لفهووود واحاول فيه 





فهد جالس بالصالة يناظر مباراة ومندمج ومتحمس معها 000


غلا جت تركض بكل قوه وطمرت الا هي في وجه فهد

فهد : بسم الله الرحمن الرحيم انهبلتي انتي ؟؟

غلا تبتسم بغباء : لا جايه بجلس معك واسولف 

فهد : اخلصي علي وش عندك وش تبين مني ابي اتابع المباراة 

غلا : باختصار لااااااازم تودينا لسوبر ماركت قبل نروح المزرعه 

فهد وهو مندمج مع المبارة : ايه سوبر ماركت ابو سعد اللي باخر الحارة 

غلا : فههههههههههههد انا اتكلم جد لا تستخف فيني 

فهد : وانا صادق والله أي سوبر ماركت بالديرة زين فيها بقالة بعد 

غلا تبتسم بتودد : لا يافهوووودي انا اقصد اقرب سوبر ماركت للديره 

فهد : باللهي ؟؟ ماودك اوديك للرياض بس وارجعك 

غلا تبتسم بخبث : يالله فههههههد ترى رشا بنت عمي بتروح معنا 

فهد : واذا بتروح رشا يعني رايحه الليدي ديانا معي وانا مدري والله لو تجي جدتي معكم ماوديتكم 

غلا ( هذا اللي استفدناه من خططك الفاشله يانجلا خل اجرب حظي واشغل مخي شوي والعب على الوتر الحساااس هههههههه ) : حتى بنات عمي كلهم بيروحون معنا مو بس رشااا 

فهد ركز مع غلا شوي وقال بلهفة : وشوق معكم ؟

غلا وكأن اللي شاكة فيه تاكدت منه : ليه شوق بالذات المفروض تقول رشا مو شوق 

فهد استوعب شوي وبعدين قال : وليه المفروض رشا وانتبهي انك قلتي المفروض يعني شي ملزووووم به مو على كيفي 

غلا ( طيب يافهد لازم اخليك تنسى شوق وللابد ) : ايوه مو على كيفك بس ترى شوق ماراح تروح معنا 

فهد وهو معقد حواجبه : وليه ؟؟

غلا بخبث ودهاء حريم : مدري ياخي احس انها تتهرب منك احس انها ماتطيقك كل ماقالوا فهد بيجبنا والا يودينا تغيرت ملامحها 

فهد بغرابه واندهاااش من فكرة شوق عنه بس تكلم ببرود : وليه ماكل حلال ابوها وانا مدري وتراني ماطق احد على يده واقول تعال اركب معي السيارة 

غلا ( ايوووووووه هذا اللي ابي اوصل له ) : مدري والله عنها بس هاه شقلت بتودينا وخصوصا ان رشاااا متحمسه ( شددت على اسم رشا )

فهد بجموود : لا يكون انا سواقكن وانا مدري اشوف كل مابغيتن شي جيتن لي ترى فيه غيري من عيال عمي 

غلا وهي تقوووووم : اوووووه انت شكلك مو مودينا ولا فيه امل بعد 

فهد : الحمدلله انك عرفتي من نفسك اجل 




فهد يااااااربي ليه تتهرب مني عيونها تصرفاتها حركاتها كل شي يدل انها منجذبه لي يمكن تتهرب مني تحسب اني بلعب عليها واني بالنهاية بكون لرشا ويمكن ماتحبني اصلن ويمكن حبتني بس ماتدري انا وش شعوري تجاهها ويمكن ويمكن ويمكن والله اني ماعاد ادري وش السالفه 






ماليزيا 000


وصلوا سطام وعهد للشاليه اللي حاجزة سطام من اكبر شاليهات ماليزيا واجملها تطل على مناظر طبيعيه بديعيه سبحان من صورها هذا غير المويه اللي محاوطة المكان كله وريحة العشب المنعشة وبعض قطرات الندى اللي على الورود اللي بكل لون وشكل كل هذا كان كفيل انه ينسي عهد ووضعها اللي هي فيه مع سطام ويخليها ماتحس هي شلون تتصرف او بايش تتكلم 


عهد تدور وهي فاتحه يدينها : الله ياسطاااااام رووووووعه خيااااال شي يفوق الوصف اجمل من اوروبا وسحرها واجمل من كل مكان زرته بالعالم طبيعه خلااااابه سبحان من صورها وابدعها طبيعه صافيه مادخلت فيها التكنلوجيا والتطور وغيرها صدق ماقول غير سبحان الله 


سطام وهو يضحك ضحكتة الرنانه المعروفه : مشالله كل هذا الكلام طالع منك وانتي ماشفتي الا هذي اجل لو تشوفين غيرها وش تقولين 

عهد وهي تبتسم بعذوبه : شي خياااالي الصراحه ماكنت اعرف ان ماليزيا كذا 

سطام : لي كمن يوم اقولك بنطلع وانتي اللي تقولين لا 

عهد وهي تبتسم اوسع ابتسامه عندها : ابي استمتع بكل وقتي هنا مابي مكان في ماليزيا الا اشوفه مابي اترك متر هنا الا اروح له ابي استمتع بكل وقتي لما نرجع للرياض 

سطام ( كأنك تذكريني بوضعنا وكأنك تقولين لاحقة على الهم فالرياض الله يعين قلبك ياعهد على اللي جاي ) : اوكي لك ماطلبتي علي انا اوديك كل الاماكن اللي اعرفها بس تعالي ندخل جواا وتشوفين باقي المكان 

عهد بحركة ذكيه منها وكأول خطوة في مخططها الجديد مسكت ذراع سطام وابتسمت وقالت : يالله بسم الله 

سطام ارتبك شوي من لمستها بس غطى على كل هذا بابتسامة هاديه 




شوق بصراااااخ : اوووووووه كفوووو ياعمي عليك والله هالفكرة جونااااان نفك الطفش شوي 

فجر بهدوء : طيب هدي اعصابك مايحتاج كل هالصراخ 

شوق بحماس : الا يحتاج انتي فكري فيها مزرعه يعني فله مزرعه يعني حريه مزرعه يعني الممنوع يصير تلقائي مسموح 

فجر : وهذا اللي هامك بصراحه انا من اروح للمزرعه اتوتر لمّا اتأقلم عليها واتعود يعني يومين بس مو زينه مثلا لو نطول يمكن انبسط

شوق : شوفي مسالة اتعود وماتعود هاذي خالصة منها بالنسبه لي لو تحطيني فالبر راح اتاقلم من اول دقيقة بس صح ودك نطول فيها اكثر من يومين 

فجر : مافيه شي يصعب عليكم انتي وبنات عمي 

شوق بنذاله : تصدقين ؟ 

فجر : وشو ؟

شوق : ان قعداتك مع امي سوير مخربتك كنك عجيز امي اللي هي امي احس انها اصغر منك 

فجر : يرحم والديك اسكتي لاتسمعك امي تبي الشارة لو الود ودها ماخلتني اقعد مع امي سوير دقيقة مدري ليه ماتحبها 

شوق : يالخبلة مو ماتحبها لاااا امي ماتحب ان احنا ناخذ من طبايعها تقول وااااي اسلوب عجايز رغم ان جدتي عسل 

فجر : هذا انتي قلتيها عسل 

شوق : كل العائلة بتجتمع ماعدا سطام حبيب قلبي

فجر : والله مافاقدة فالمزرعه الا العيال وخص نص فهد وسيف 

شوق اول ماطرى على بالها فهد ابتسمت لانه بيكون معها بنفس المكان بس رجعت وبوزت من جديد 

فجر وهي تحمد الله :حمدلله والشكر وش تحسين به يالهبله 

شوق ابتسمت وسكتت 








ماليزيا 000


عهد وهي طالعه من الغرفه بعد مابدلت : سطااااام 

سطام سمع صوت كله دلع وترف والتفت بس ياليته مالتفت شاف بنت كلها رقه لا شاف ملاك حقيقي كانت لابسة شورت ابيض وتيشيرت يضم كذا لون من الالوان الفرايحيه طالع عليها جوناااااان 

عهد بدلع طبيعي بس بدهاء حريم : سطام يالله ابي اطلع ع البحر 

سطام ساكت ومفهي فيها 

عهد تكمل : مو انت قلت لي بالشاليه مافيه احد يعني لو اطلع البحر مافيه احد عنده يالله عاااااد سطاااااام 

سطام توه استوعب وابتسم على خفيف وقال : يالله 

وهم يمشون بين الورود والخضرة والطبيعه رايحين للبحر سطام واضح تهربه من عهد ومحاولة الابتعاد عنها وعدم الاحتكاك فيها نهائي اما عهد ملاحظة هالشي وتأكدت ان حركتها عند الباب لما مسكت ذراعه جابت نتيجة جدا ايجابيه وهذا اللي خلاها تبتسم بمناسبه وبدون مناسبه وكأنها هبله 


سطام : حمدلله والشكر هبله انتي على وشو تبتسمين 

عهد بدلع استغلت الموقف : وليه ماتبيني ابتسم ؟ بالعكس انا ابتسم مستانسه عشاني معاك >>ع الوتر الحساس 

سطام بهدوء : الله يديم السعاده 

عهد ( الظاهر هذا هدوء ماقبل العاصفة ياربي هالعاصفه بتصير من صالحي والا بتنقلب علي الله يستر بس )





العنود : وش تقولين انتي ؟ بكامل قواك العقليه انتي 

نجود : اكيد بكامل قواي العقليه والا عشان السالفه فيها فهاد اطلع مجنونه 

العنود خزت اختها بمعنى حمدلله والشكر 

نجود : والله تخزين والا ماتخزين فهاد يبيك وانتي بعد مو تبينه الا تحبينه وتموتين فيه بعد 

العنود : بنت عيب هالكلام صدق قليلة ادب 

نجود : هاذي مو قلة ادب يعني انا لو احب احد اكيد بقولك بتقولين لي انتي قليلة ادب 

العنود تلتزم الصمت من جديد وعيونها تتكلم بس ماعاد لها طاقه تجادل اختها الملسونه 

نجود بنذاله : اشوفك ساكته والا بالعادة تجادليني لما تطلع روحي بس الموضوع فيه فهاد اكيد كل شوي سرحانه ههههههههههههههههههههههههههههههههااااااااااى

العنود : ههه ههه ههه بايخه 

نجود : اوه اوه اوه العنووود 

العنود متروعه : وشووو ؟

نجود : صرتي تتكلمين مثلي ههههههههههههههههههههههههاااااى 

العنود تقوم تروح لغرفتها : اصلن انا من البدايه ليه جالسة مع هبلة زيك 

نجود : هههههههههههههههههههههههههههههههههاااااى 






ماليزيا 000


ع البحر وعند عهد وسطام الاجواء خياليه من الاجواء الحلوة الى ريحة الشوي والبحر والرمل اجوااااء ممتعه لاي زوجين غيرسطام وعهد 


سطام عند الشوي ويشتغل بكل ذمة وضمير يحاول ينسى وضعه 

عهد : سطام ابي اشوي الله يخليك 

سطام : لا لا انا اسوي كل شي وبعدين ماتقولين لي اللحين انتي تعرفين تشوين 

عهد بكذب : اكييييييد اعرف فيه احد مايعرف يشوي 

سطام : ايه ايه صدقتك بس مع ذلك ماراح تشوين هههههههههههههه

عهد : يااااااااربي ابي اجرب طيب .. وهي تمسك يده متعمدة .. يالله سطام ابي اجرب 

سطام بارتباك واضح عجز يغطيه : اوكي

عهد تبستم لانها شافت اللي تبي تشوفه وكل جهدها عليه 

سطام وهو مايناظرها ولا يحط عينه بعينها : لا لا اقلبيه من الجهه هاذي 

عهد : سطام 

سطام تلقائي ناظرها رغم انه مايبي : هلا 

عهد اللي بغيته صار ايوه كذا حط عينك بعيني : ترى انت اللحين استاذي لو صار الشوي مو ذاك الزود ترى كله بسببك ماعلمتني حلووو 

سطام صار يتجاوب شوي شوي : لااااا ماعلمتك حلو على قولتك والتلميذ وش دورة 

عهد بابتسامة مريبه وذكاء : يركز مع الاستاذ وبس 

سطام ابعد نظرة عنها : ويركز بالدرس بعد يعني ركزي مع الشوي لا يحترق 


راح سطام يمشي بعيد عن عهد وباله مزحوووم وفكرررة مشغول مابين قلبه وهمة قلبه قدام عيونه ولاهو قادر يتصرف براحة زي الناس والعالم وهمة ملازمة حتى في منامة واللي زاد الطين بلة بالنسبة له تصرفات عهد اللي تغيرت فجأة من مزاجية وماتبي تطلع ولاتروح ولاتجي الى اللي اللحين هي فيه مندفعه بقوة وتصرفاتها تلقائيه ايش اللي غيرها فجأة مايدري في راسها شي والا لا بس اللي يشوفه انها تتصرف بتلقائيه وطفوليه اكثر مايدري وش يسوي معها يبيها تكرهه قبل مايطلقها عشان تقدر تكمل حياتها بعده 


قطع عليه افكاره صوت عهد العذب : سطااااام وين رحت لاتروح وتخليني 

سطام : هنا وين اروح امشي بس 

عهد بصراخ مخلي صوتها احلى واحلى : طيب تعال هنا بسررررعه 


بعد هروله بسيطة وصل سطام : ايوه ايش عندك ياعهد 

عهد : خلصت الشوي ممكن تذوق وتحكم يااستاذي 

سطام بابتسامة هاديه تتناسب مع ملامحة الجذابه : بكل سرور 

عهد تلف على الصحن وتاخذ قطعه وعلى طول تقربها من فمة وكأنها تقول اكلها من يدي : يالله ذوق واحكم 

سطام وهو ياخذ القطعه منها بيده وكأنه يقول خلاص لهنا ووقفي يابنت الناس : احكم وش وراي 

عهد طاحت كل عزومها انهارت ابراج صبرها كل مخططاتها واللي تفكر فيه انمسح من ردة فعل سطام 

سطام : امممممم الصراحه الصراحه لاباس جيدة نوعا ما ههههههههههه

عهد تحاول تسيطر على ملامح وجهها : هههههههااى حلو بدايه حلوة لي 





بعد يومين 00


عند بوابة المزرعه الجميع واقف بسيارته وصل الجميع بعد سير لمدة ساعتين متواصلتين من دون وقفه وطول هالمدة غلا تتأفف تبي توقف شوي بس على قولتها 


غلا وهي تنزل : اوووف مابغينا طفشت قبل اوصل ياااااربي

فهد : بدال ماتحلطمين يالعجوز خذي هالاغراض جبتها لك 

غلا : وشهي هالاغراض ياحظي 

فهد : ماودك تطقيني بس ؟ الشرهه مو عليك علي انا اللي راحمك ورايح شايل السوبر ماركت كله معي 

غلا : اوووه فهوووودي اسفة ماقصدت ... بس ماقلت لي ان كل ذا حب لرشا ( وهي تغمز بعينها له )

فهد ( يارشا اللي في كل مكان لاحقني طاريها ) : اقول خلي بعض الهبال والهرج عنك وخذي بسرعه 

غلا : مشكووووور كتير كتير وراح اقول لرشا لا تخاف بقوم بالواجب 

فهد التفت بسرعه : صاحية انتي ؟ خليني اسمع انك فاتحة فمك بهالهبال والله لعوّفك بالمزرعه كلها 

غلا خافت من قلب : انشالله 




البنات تجمعوا عند شوق وفجر وهم جايين وكانوا قريبين من باب الفلة اللي بالمزرعه 


غلا : بنات شوفوا فهودي ماكسر بخاطري وجاب لي هالاغراض

شوق : ههههههههااااى حلووو وانا جايبه معي يعني نضمن مؤونه تكفي حتى بعد مانرجع ولا راح نحتاج لاحد من الشباب طول مااحنا بالمزرعه 

فجر : ياخي احس اني ماراح ارتاح مدري ليه 

نجلا : انتي كلبوا دايم تسذا احاسيسك من متى تغيرتي يامي سوير نمبر توو 

غلا : وانتي الصادقه هههههههااااى الا اقول ست رشا ع الصامت اليوم والا عشان احنا جبنا طاري حبيب القلب واكيد تفكرين تقولين يااااربي اكل من اللي جابه فهد والا من اللي جابته شوق 

رشا وكأن احد حاطها ع الصامت صدق 

غلا وهي تقول هالكلام متعمدة قدام شوق : اكيد من اللي جابه حبيب القلب فهد والا لا يارشا 

بس فجأه طارن عيون غلا وكل البنات التفتوا فاللي تناظر فيه غلا شافت فهد جاي عندهم وخافت انه سمع كلامها 


فهد : السلام عليكم 

الجميع ماعدا شوق : وعليكم السلام 

فهد : كيفكون ياصبايا ؟

في هاللحظة بس استوعبت شوق كلام غلا قبل شوي واستوعبت وجود فهد استدارت على طول ودخلت الفلة من غير ماترد عليه واللي يشوفها هاللحظة يقول هاذي واااااضح تتهرب من احد 

الجميع رد ردود متفرقه الحمدلله .. تمام ..طيبين

وفهد عيونه مانزلت من على شوق لما دخلت البنت واضح ماهي طايقته حتى سلامه ماتبيه هنا بس حس فهد بضيق المزرعه عليه على وسعها وكبرها صارت ضيقه حيل عليه لف على طول وكمل طريقة لفلة الرجال 








تركي وهو يرد على جواله : هلا حمد يالله حيه 

حمد بصوت بنبرة منهكة : البقى اخبارك عساك طيب 

تركي : الحمدلله الا انت وش فيه صوتك عسى ماشر ياخوي فيه شي 

حمد : مابي الا عافية ربي 

تركي : حمد تلعب على من ؟؟ اعرفك انا اكثر من نفسك فيك شي انت 

حمد : قريب بتعرف ياتركي قريب 

تركي وكأنك يشوف بصيص امل من بعيد وبنبرة كلها ترقب وخوف : وش لقيت ياحمد ؟

حمد : كل خير كل خير بس انت اصبر كمن يوم بس 

تركي بتنهيدة : نصبر وش ورانا اللي صبرنا سنين يصبرنا كمن يوم زي ماتقول 

حمد : الله يكتب اللي فيه الخير كل شي من الله خير وانا اخوك 

تركي : الحمدلله على كل حال

سالم : سعد باللهي شف هالمزيونه نروح نرقمها 

سعد يضحك بخبث : ههههههههه هي بس تشوفني بترقمني مو انا اللي ارقمها 

سالم : والله انك واثق مررررررة 

سعد : اكيد واثق اللي عنده مثل جمالي لازم يكون واثق تبي تعرف الثقة بس بشكل عملي 

سالم : نشوف يابو ثقة انت 


يمشي سعد ويقرب من البنت اللي كانت مندمجة وهي تتسوق بس الى هاللحظة البنت ماناظرته وهذا اللي قهر سعد بس جاء من قدامها وفجأه قال : سااااااالم هلااااااا والله من طول الغيبات 

البنت في هاللحظة رفعت راسها وناظرته بس وش شافت شافت ملاك بهيئة بشر ومثل ماقلت لكم قبل سعد جماله جمال اتراك بدال ماسعد يفهي فيها هي اللي تبلدت قدامه اما سالم مايدري وش القصة اجل من طول الغيبات بس من شاف نظرة البنت عرف السالفة ووش كان يقصد سعد 

سعد وهو يمشي لسالم : هاه ماقلت لك هاذي هي الثقة 

سالم : هههههههههه امش بس امش لاتشوفنا الهيئة 

سعد بنذاله وهو وده يغث سالم : اقول سلوووم 

سالم : قوووول ياستاذ سعيدان 

سعد : عمك .. عمك سعد لو سمحت اقولك اشوف تركي ماخذ راحتة بينا يمشي وياكل ويشرب وكأنه واحد منا عايش حياته مبسوووط ع الاخر 

سالم بنص ابتسامه : بيجيك خبرة عن قريب 

سعد : ايه القريب اللي دايم تقوله 

سالم : لا هالمرة غير في كل مرة اقولك وش افكر فيه وتفشل الخطة بس هالمرة لاااا ماراح تعرف الا لما ينطرد تركي من الشركة ذيك الحزة تجي تسألني شلووون ؟ هههههههههههههههه

سعد : عساك ع القوة ههههههههههههه







في بيت ابو بندر 00


العنود تمشي للتلفون بترد عليه وهي تتحلطم : يااااربي فهالبيت مافيه احد يكلف على نفسة ويرد على التليفون لو هو جنبه 

العنود وهي ترد بانزعاج : الوووو 

......... : السلام عليكم 

العنود عدلت لهجتها : وعليكم السلام 

......... : كيف الحال ؟ عساكم طيبين 

العنود باقتضاب : الحمدلله .. مين بغيت 

......... : اخبارك يالعنود ؟ معقولة ماعرفتيني 

العنود : قلت الحمدلله ممكن تقولي مين انت 

........ : امممممم انتي فكري توقعي 

العنود : اذ ماقلت مين انت ؟؟ ... اسمحلي مين ماتكون بقفل السماعه بوجهك

......... : لا لا وعلى ايش انا ولد عمك فهاد 

العنود بصدمة : فهاااااد ... متى رجعت ؟

فهاد : افااا متى رجعت طيب قولي الحمدلله ع السلامة 

العنود بخجل : اسفه الحمدلله ع السلامة 

فهاد : الله يسلمك يارب والله انا جيت قبل امس بالليل وكنت بجدة لاني جاي على مطار جدة وابد ريحت هناك وعقبها اخذت اقرب طيارة للرياض وو 

العنود تقطع كلامة متعمدة لما حست انه بيطول السوالف معها : قرت عين اهلك بك بس لا بندر ولا ابوي ولا سعد حتى موجدين اتصل بهم على جوالتهم 

فهاد بخيبة امل : بنبيك انشالله يالله مااطول عليك تامريني شي 

العنود : سلامة راسك 

فهاد : فمان الله 

العنود : فمان الكريم 






بالمزرعه 000



ام متعب : يالله يمة رشا روحي جهزي الفطور مع بنات عمك 

رشا عبست بوجهها لانها ماتحب شغل المطبخ 

ام متعب عطت بنتها نظرة : يالله يارشا 

رشا : انشالله 

اما البنات ضحكوا على تعابير رشا المحبطة واكثر وحدة ضحكت هي غلا 

الجدة : يالله ياغلا قومي عاوني بنت عمتس وانجزوا علي ابي افطر واروح للبل قبل ماتحتر الشمس 

غلا باحباط : انشالله يمة 



فالمطبخ 00

رشا : هههههههههه من عاب استعاب 

غلا : ههه ههه ههه بايخة 

رشا : اشتغلي اشتغلي بس 

غلا بخبث : اقول رشا سنعي فطور الرجال واهتمي فيه ترى فهد هنا بيفطر معهم 

رشا ببرود : واذا فهد فيه لايكون رئيس الوزراء وانا مدري 

غلا وهي حاطة في بالها انها راح تحبب رشا بفهد : لااااا هذا رئيس حياتك المستقبليه 

رشا بإنفعال : اقول انطمي عااااد وانتي كل ماشفتيني بروحي غثيتيني بهالسالفه قسم اني صرت اتجنب اني اكون معك بمكان واحد وبروحنا 

غلا تحاول تهدي الوضع عشان تعرف تمشي بخطتها اللي حطتها : ليه بعتدي عليك انا هههههههههاااى ترى انا مسالمة 

رشا وهي تطلع بصينية الفطور : ابعدي عني بس 

غلا تكلم نفسها : اوووووف متى بخلص من هالسالفه رشا راسها يابس ووجود شوق في راس فهد ملخبط الامور لو ان شوق مو بالصورة كان سيطرت ع الوضع اووووف ياااااربي 

شوق تدخل : على وشو تحلطمين يالعجوووز امي سوير تنتظر الحليب وحضرتك تكلمين نفسك 

غلا ارتبكت شوي : لا هاه جايه اللحين 

شوق : ههههههه شفيك حمدالله والشكر 

غلا بحقد : مافيني شي بس يالله خل نروح نفطر





ابو متعب : متعب ياولدي 

متعب : سم يبه امرني 

ابو متعب : وش سويت بآخر مرررة رحت للرياض بالشغل 

متعب: كل خير يبه كل خير بس باقي كمن شغله بروح بكرة لها 

ابو سعود : والله اني مدري شلون شغلكم ماشي ومتعب مايمر الشغل اسبووع وازود 

متعب : بس ياعمي حنا عندنا مدراء تنفيذيين اجانب والا جانب ماعندهم لف ودوران بالشغل يشتغلون بذمة وضمير 

فهد : اسمحلي يامتعب لو انا مكانكم والله ماأمن شغلي الا على نظري والا اذا مظطر ولد الديرة ولا ولد الاجانب 

ابو متعب : والله انك صادق ياولدي اييييييه ربنا يعينا لين تنتهي هالسنة بعدها نشوف وش نزين بهالموظفين 

متعب انزعج من رأيهم لانه برأيه واثق فيهم : الله يعينا بس على هالدنيا 

سيف يساسر فهد : ياخي اخوي ذا احس انه شايب حتى بكلامة عمي ابو سطام احس انه اصغر منه خخخخخ

فهد : والله لو يسمعك ليعلمك علوووم الشياب الثانيه اسكت بس اسكت لا افتن عليك اللحين خخخخخ 

سيف: هاذي اخرتها يافهيدان طيب يالخوااان 

ابو سعود تنحنح دليل ان هالوضع مايعجبه ان الرجال تساسر مثل الحريم 

فهد بطريقة مضحكة يحاول يغطي على اللي سووه : سيف يقولي بنروح الاسطبل وانا اقوله خلها وقتن ثاني 

سيف بغباءوابتسامة بلهاء : ايه صح 

متعب بإستهزاء مبطن : يالله ياراعي الاسطبل انا بروح له تروح معي 

سيف : يالله قداااام 




ماليزيا 00



الموت ماهو بطعنـــة السيــف // والرمح .... الموت عيونكـ يوم ترخـــي // هدبهـــا ...



سطام وهو يفطر ويكلم عهد : اليوم بنروح لأجمل مكان طاحت عيني عليه شلال كبييير حيييل وحولة اشجار وورود جوو خياااالي وكأنه رسمة مو واقع 

عهد : ؟؟؟؟

سطام يعلي صوته : عهههد معي ؟

عهد وهي ترمش بعيونها بس ببطئ : امممم ايه ايه معك وبعدين بعد مامسكتوا راس العصابه الكبير وش صار 

سطام : لااااه انتي منتي معي هاذي خالصين منها من زمان وانا جالس احاكي روحي 

عهد ( كله مني هذا غلط بالخطة بس شسوي ياربي غصب افكر فاللي راح اسويه معه ) : اممم انا اسفه بس انا كنت قلقانه على امي ماكلمتها امس بس ولايهمك وهاذي بوووسه عشان ماتزعل .. وهي تقوم وتبوسه على خده 


سطام التزم الصمت وبلع لقمتة بصعوبه وهو ماشال نظرة من عليها 

عهد ( معليش انت اللي اجبرتي اسوي كذا ) : اهااا اجل انت زعلان مني للحين موو ؟

سطام : لا وفيه احد يزعل منك 

عهد وهي تبتسم ارق ابتسامة ممكن يشوفها سطام بس الوضع ماعجبه عهد قاعده تضغط عليه وهي ماتدري وش عواقب هالضغط وهو يحبها الا يعشقها وبوسه وسوت فيه كذا اجل لو تتمادى البنت ايش ممكن راح يصير اسلم له ولها انه يحاول يقلل الاحتكاك فيها لما يرجعون للسعوديه بالسلامة 




عند الابل فالمزرعه 00


الجدة وهي تمشي ويدها في يد سيف : مشالله هاذي المناظر اللي تسر العين وتشرح الخاطر 

سيف : اجل مستانسه يمة والله لو دريت انك بفرحين هالكثر كان كل يومين موديك للمزرعه 

الجدة وهي تبتسم ابتسامة رضا وسعادة : الله يخليك لي ياوليدي ولايحرمني شوفتك ولاشوفت ضناك انشالله 

سيف وهو يبتسم ابتسامة راضيه او ابتسامة راحه : الله يكتب اللي فيه الخير انشالله ... مهوب وقته يمة اللحين 

الجدة باستنكار : وش اللي يوخرك ( يأخرك) اشر بس يامي على البنت اللي تبيها وانا اروح اخطبها بنفسي قبل امك وابوك بعد 

سيف : يمة الله يخليتس لي وانتي نسيتي متعب للحين مااعرس وانا حالف ماتزوج لمّا متعب يتزوج 

الجدة التزمت الصمت وبدت دوامة الافكار والهواجيس تاخذها 




فهد : باللهي شوفوا سيف هو امي سوير كأنه ولدها مهوب ولد ولدها انت ماتغار من ولدك ياعمي 

ابو متعب بابتسامة ثقل وطبعن هاذي قمة الضحك عنده : ايييييه مااغلى من الولد الا ولد الولد وماندري وانا عمك يمكن هالسيف يصير اخير منا الدنيا ماتنأمن 

ابو سطام : ههههههاااى عاد طلع اخير منكم كلكم ياعيال عمة في جدته 

متعب : وليه ياعمي والله مانقصر معها في شي هاذي بركتنا 

ابو سعود : انتم ماتقصرون بس عاد سيف غير عنا كلنا حتى حنا ياعيالها 



البنات مع امهاتهم وهم في جهه بعيدة عن الرجال 


نجلا : مشالله على سيف ينحط على الجرح يبرى اكثر شخص بار بامي سوير ماتمشي خطوة الا هو معها 

شوق : ايه والله صدقتي كأن ربي ماخلق لأمي سوير ضنى الا سيف حتى ملامحه تدنن كنه صغير 

غلا : اقول نجلا يالخبلة شكلك بتحولين من متعب لسيف قلتي بخلي الكبير وباخذ الصغير هههههههههههههههااااى

رشا : يقللللللع شكلك هههههههههااااااى عادي نجلا اذا تبين واسطة ابشرررري بعزك ههههههههههههههاااى

نجلا ( ليه بس تذكروني انه معي بنفس المكان ياشين الجروح لاجتك من ناس تعزها ياشين جروح الصمت انا طول الوقت احاول ماناظره يمكن يحس مو معقولة كل ماشفته فتحت عيوني عليه اكيد بيفهم هو وبينتبه اني اناظره 

وهاللحظة تنقذها غلا وتقول : لااااه لاااه الزموا حدودكم نسينا الست فجر اللي ماخلت مشوار ماقالت انا بروح مع جدتي كل هذا لعيون السيف هههههههههههههههاااى

فجر وهي محرجة : بننننت عيب هالكلام وشو سيف وماسيف استحيييي 

نجلا تحاول تداري جرحها : احلىىىىى يالحيويه 



متعب ( شعندها اليوم ولا كأنها تشوفني بالعاده عينها ماتزل من علي لايكون كرهتني والا نستني يررررحم والديك ناظريني شوي بسسسس والله مالوم البنت لو كرهتني بس ولو نظرتها هاذي بس كانت تبسطني تحسسني بوجودها معي بصبرها علي بس شكلها ملت الصبر عوووونك ياااارب ) 




سالم : اسمعنننننني زيييين ولا تقاطعني انا رتبت وضعي بس انت اصبر شوي .. شوي بس ياسعد 

سعد : أي شوي بس الرجال مبسوووط وداخل طالع في حلالي وانت ماسويت شي للحييييين 

سالم : وررربي اخر خطوووة خلاص طيب ابشرح لك ايش راح اسوي بس انت اصبر كم يوم بسسس

سعد : شوف ياسلوووم لاتقول خويك واصبر علي ومادري ايش هاذي اخررر فرصه لك اذا ماسويت شي اسمحلي عندي ناااس احسن منك في هالمهمات والمكافأه راح تروح لهم 

سالم باستعطاف : وربي اخر محاولة وانا وااااثق هالمرررة انت بس انتظر الاخبااار الحلوووة 

سعد : اسبووووووع وااااحد يكفيك غيرة ماعندي اووووكي 

سالم : اوكي 





تركي : اقول بندر والله ودي اخذ اجازة الشهر الجاي ونطلع أي دولة كذا سياحيه 

بندر : اووه اوووه متأكد انك تركي ماغيرة 

تركي : ههههههههه ليه عشاني قلت باخذ اجازه تراني آدمي مثلي مثلك يالخبل 

بندر : تصدق نسيت من كثر شغلك حسبتك آله خخخخخ

تركي : ياااااربي ياخف دمك .. هاه شقلت خلصني 

بندر : وش رايك تاخذ اجاااازة طول العمر احسسسن صح خخخخخ

تركي : ماقلت لك ياخف دمك بس لهدرجة مااصدق 

بندر : طيب وش رايك ناخذها هالايام ونروح دام الجوو حلوو 

تركي : مااقدر وراي حسابات لها اول مالها اخر وانت عارف ان هالوقت نراجع اهم الحسابات 

بندر : ماتمل انت انا لو اني مكانك بالحسابات كان تلقاني مشتغل سكيورتي ولا مدير حسابات 

تركي : ايه هذا عيب الادبي بس ترى السكورتي مافيها شي كل الشغل شغل كله كسب رزق 

بندر : خلاص خلاص انا طالع لاتبدأ محاضرة 

تركي : ههههههههههههههههههههههههه





نجود : اووووف يااااربي اكيد عمي بيسوي حفلة عشان رجعة فهاااد 

عنود : ووين المشكلة ؟؟

نجود : المشكلة ياذكية ان احنا راح نظطر نقابل وجيه بنات عمك بنات الفقر وماراح يبطلون سيرة في بطولات اخوهم فهاد اللي ماكن احد غيرة اخذ شهادة من براا 

عنود بهدوء كالعاده : اول شي لا تحكين من وراهم نمبر توو الفقر مو عيب واخر شي انتي لو كنتي مكانهم اكيد ماراح تبطلي حكي عن اخوك اللي رافع راسك وماخذ الشهادة 

نجود : يااااربي كووووبي عن بنات عمي انتي شكلك بنتهم مو اختتتتي نفس حكيهم اووووف 




مابين المغرب والعشا والمزرعه بدت تفتح انوارها اللي لااافة كل المكان 


نجلا : شرايكم نروح نلعب اللحين ليل ومايحتاج ناخذ جلال او طرحه مايحتاج نتغطى اصلن 

شوق : ايه تكفووون بنات والله خاااطري انطلللللق خخخخخ

فجر : ايه عاد شوق حصلت احد مثلها على قولة السوريين طنجرة ولئت غطاها ههههههههههااااى

شوق: هه هه هه يااااااخفة دمك ياختي 

رشا اوكي انا موافقه 

غلا : وانا كمان موافقه 

نجلا : بس بشرط نروح ورى مرررررة قريب من اخر المزرعه عشان ناخذ راحتنا بالصراخ وماإلى ذلك وبعد عشان نلعب ومحد يشوف الثاني 

فجر : اوكي وانا معاكم حمستوووني 



وصلوا البنات للمكان المقصوود 

ورشا تعد بالارقام مثل الاطفال : واحد ثنين ثلاثه اربعه ..... يالله على جووولي 

نجلا : لااااا يااااربيه يالله ماتبعدون بنات عشان احصلكم اوكي صبايا 

البنات بصوت واحد : اووووكي 

نجلا تسكر عيونها : يالله توزوا ترى مالي شغل اذا خلصت من العد بفتح عيوني 

نجلا وهي تصرررخ : فتحت عيوووووني 





في مكان ثاني من المزرعه وكعادته يشيك على كل شي بالمزرعه من الاسطبل مرورا بالابل والعمال وحتى كلاب الحراااسة يشوفوهم 

متعب : كووومااااار ياكووومار 

كومار : يس سير 

متعب : كومار وين الكلب الثالث ليه بس هنا اثنين 

كوماااار : اوووه بابا هازا كلب ربطي بعدين هو قطعي حبل ويروح هازا كلب قوي مافيه سيم سيم اسنين كلب ( اووووه بابا هذا الكلب ربطناه بس هو يقطع الحبل ويشرد هذا الكلب قوي مو مثل الكلبين الباقين )

متعب بقلق: اوووه هاذا ممكن يأذي الموجودين بالمزرعه 

متعب يصرخ بأعلى صوته : راااااجو .. راااااجو روح انت والمصري هالصوب ودوروا ع الكلب وانا وكومار بنروح هذاك الصوب ندور عليه اوكي 

راجوا يهز راسه : اوكي سير 






نجلا وهي تدور : وينكم بنات تعبت وانا ادوركم وين رحتوا يالله عاااد اطلعوا انا الخسرانه راح ادوركم مرة ثانيه بس اطلعواا 



في مكان بعيد شوي عن نجلا البنات يمشون راجعين للفله 

رشا : والله حرااام علينا اللحين بتزعل علينا 

شوق وهي ميته ضحك : ههههههههههه والله بتاخذ مقلب عمرها ماكلته بحياتها 

فجر : والله احس بتأنيب الضمير 

غلا : ياااااعمي روحي بسسسس .. تصدقون ودي اصور شكلها وهي متروعه هههههههههه



نجلا المسكينه تدور : بنات وينكم يالله عاد ترى برجع اذا ماطلعتوا .. خافت وهي ماتسمع الا صوت حشرات الليل ومافيه أي اثر للبنات 


وفجأه آآآآآآآآآآآآآآآآآه يممممممممممممممممممممة 


نجلا لفت وماشافت عيونها الا كلب واضح من شكله انه شرس وطبعن كعادتها اذا خافت تتسمر رجولها في مكانها 


نجلا وهي تبكي : بناااااااات بنااااااااات وينكم ... ابعد انت ابعععععععد .. وهي شوي شوي تتراجع ورى 


وصياحها وصراااخها يزيد ويزيد : بنااااااات .. يمممممممة ... ياااااااررررربي وينكم وين رحتوا بنات تكفون 


الكلب قرب منها مرررررة وصار يصررررخ هوو هووو هووو هووو 



متعب : اسمع اسمع خلنا نتبع الصوت .. وكل ماقرب متعب يسمع صراخ انثوي وهذا اللي خلاه يركض اكثر واكثر بإتجاه الصوت 



نجلا اول ماشافته شافت الفرررج وعرررفته بعد : متتتتتتتعب متتتتتتعب ابعد هالكلب عني متعب تكفى 

متعب على طوووول قلبه قام يضرب طبوووول : اوكي خليك مكانك لا تقربين نجلا لاتقربين .. علا صوته اقووولك لاتقربين 

بس نجلا من شافته بدت تتحرك رجولها وتركض بتجاهه ومن شافها الكلب تركض ركض وراها وهي على طول ركضت لمتعب وطاحت بحضنه وتمسكت فيه بأقوى طاقتها ومتعب من شاف الكلب يركض بتجاه نجلا لف على طول وعطى الكلب ظهره والكلب عض رجلة 

متعب : آآآآآآآه كومار خذ الكلب الله يااااخذك اخذة ولا تناظر .. ونجلا من الخوف لازالت ماسكة فيه وهو شد عليها من قوووة الالم 

كومااار اخذ الكلب وزال الخطر 

نجلا تبعد عن متعب شوي : متعب أنا .. أأأ أنا كنت خايفة وهو يمشي تجاهي أنا .. وجلست تبكي 

متعب يكلمها بحنان : هدددي هدددي شوي زال الشر بس انتي وش اللي جابك هنا لحالك وش تدورين 

نجلا بكلام متقطع من البكاء والخوف : انا كنت هنا .. وووهم بعد البنات بس مدري وين راحوا هم كانوا هنا والله 

متعب بفرح او ألم داخل صدرة عينه بعينها ويكلمها ويهديها : هدددي هدددي يالله رجعنا وبعدين مررة ثانيه خذوا معكم جلال والا عباة اللحين زين يوم كومار شافك 

هنا بس استوعبت نجلا وشهقت وبعدت عن شوي وحطت يدينها على وجهها : اووووه 

متعب ضحك ضحكتة الرنانه : هههههههههه توك تستوعبين الخوف نساك كل شي شكلك بغيتي تطمرين في حضن الهندي بس الله ستر وكنت انا بالوجه ههههههه 

نجلا تتمنى انها ماجت المزرعه تتمنى انها مالعبت تتمنى انها ماانخلقت في هاللحظة اساسا 

متعب : هههههههه يالله امشي وراي لين نوصل الفلة ولاتحكي لاحد اللي صار اوكي 

نجلا والى الان يديها على وجهها وهي تهز راسها بمعنى اوكي 

متعب يلف ويمشي : يالله مشينا ولا عاد اشوفكم بمثل هالاماكن الا البنات وينهم كانك صدقتي 

نجلا ماهي قادرة ترد عليه من الحياء وتمشي بصمت ماهي قادرة تدافع عن نفسها وحالفة فالبنات 

متعب التزم الصمت هو بعد لما ماردت عليه بس باسعد ابتسامة ممكن ترتسم على محياه من بعد وفاة سعود 


لما وصلوا الفله ...

متعب : مثل ماقلت لك اماكن زي كذا ماشوفكم فيها وغير كذا اقلها اخذوا معاكم طرحة او جلال الاهم شي يستر 

نجلا تهز راسها 

متعب وهو يبتسم بخبث : بس بالاخير الله يوفق هالكلب اللي خلاني .. اااه والا اقولك بلاش اكمل يالله سلام 


نجلاء : ودموعها ماوقفوا ياااااربي ايش هالاحراااج وانا على طول مسكت فيه اللحين ايش بيقول عني هو شخص ثقيل ماعنده لف ودوران بس الغريب انه جريييئ والدليل كلامة شكله ثقل ظاااهري وبس ياااارب تعيني 




عند الرجال متعب اغلب الوقت سرحان ويبتسم هذا اذا ماكان طول الوقت 

سيف : الله يديم السعادة شعندك تبوسم تسوي اعلانات سيقنل توو ههههههه

متعب وهو يبتسم بشكل غريب حتى عيونه تنطق : ايه اسوي اعلانات عندك عروووض اقدمها اخدمك عادي ترى هههههه 

فهد بإستعجاااب : لا إلـــــه الا الله ياسبحان الله يغير من حال الى حال من انت يالاخوو ؟

متعب يضحك بقووووة : الشيخ متعب 

فهد يوجه الكلام لسيف : ياولد شكل اخوك صايبه شي باللهي اقرأ عليه كود يرجع لحاله 

متعب وهو يرجع يضحك بشكل غريب عليهم : والله اللي يبي له قرايه انت مهوب انا 

فهد : يمكن والله احتاج قرايه يمكن عيوني تشوف غلط والا اذوني تسمع غلط من يدري 

سيف : ههههههههه يارجال خلة هذا ضحكتة مثل المطر نتحراه بس ههههههه





عند البنات 000

كلهم يحاولون يكلمون نجلا بس هي متغطيه على سريرها ومو معبر احد 

فجر : والله انا مالي دخل انا قلت لهم لا بس هم ماطاعوا 

غلا : خيتووو حبيبتي انتي تزعلين مني انا اختك الصغيرة 

نجلا : لاجواب 

شوق : يالله عاد جووولي ماصار مقلب وسويناه فيك 

رشاا : شوفي من الاخر اذا مارديتي علينا بنسوي فيك اكبر من كذا اوووكي 

نجلا ( ياااااليت دام السالفه فيها متعب ) بصررررراااااخ : بررررررررى 

كل البنات انحاشوا من قوو الصرررخه 




ماليزيا 000 


عهد جالسة على الكرسي برى بالحديقه وشارد عقلها ( ياربي ايش تفكر فيه ياسطام وليه ماتبغى قربي لهدرجه والاكثر بعد انك صرت تتجاهلني يمكن انا ضغط عليك بس لمصلحتك ولمصلحتي ايش اللي ماسويته معك الى الان كل شي سويته ضحك سوالف قرب كل شي ياسطام كل شي ياترى ايش اللي وراك )

قطع حبل افكارها صوت سطام : وين سرحااانه 

عهد باسلوب غريب عليها بس قالته بتلقائيه : بالدنيا 

سطام باستغراااب : انتي يابنت فارس عندك همووووم ؟

عهد : من حقك تستغرب عهد بنت فارس عندها هموووم مستحيله صعععععبه بس تأكد ان الاصعب ان عهد اللي ماتعودت على هموم فجأه تشيل هم اثقل من طاقتها هم هد حيلها وكل هذا فجأه 

عم السكــــــــون من الطرفيـــــــــــــــــــن 



من بكره ....




حمد : اليوم ياتركي اليوم بتشوف الحلم وااااقع 

تركي بلهفة التعبان : بشررر وانا اخوك بشررر 

حمد : لااااا هاذي بالتليفون مايصلح انا بعد ساعه عندك بالمكتب بتأخر شوي بس بخلص اللي لي وعلي وانا اخوك ونرتاح ونعرف للبسمة طعم 

تركي : يررررررحم والديك من النار استعجل مل الصبر وانا اخوك مل ماعاد فيني ااااخر ذرة صبر خلاص طااااارت 

حمد : يالله اجل لا أعطلك وتعطلني فمان الله 

تركي : يالله يااااااااارب فمان الكريم 



فالمزرعه وقت الضحى 000 الجميع هالحزة يكون في بيت الشعر براا وهو كبيييير مرة عشان كذا الحريم يكونون في جهه والرجال في جهه 


الجدة تكلم سيف بصوت واطي وهو جنبها : ان قاله الله وانا امك العطلة الجايه انت معرس بحول الله وقوته 

سيف يبتسم : وش تقولين يمة العطلة الجاية ومتعب ماتحرك 

الجدة : انت اصبر وراك عجل تجيك الاخبار

الجدة وبراسها موال وهي تعلي صوتها : اسمعوا كلكم حريم ورجال 

كلهم ردود متفرقه ... اسلمي .. سمي يمة ... لبيه ... واللي سكت واكتفى بالاستماع 


الجدة : فيه واحدن هنيا عزيز علي مكلمني في سالفة وقالي شرط تكون قدام الكل وخص انت يابو سعود 

ابو سعود باحترام لامه : اسلمي يمة 

الجده : متعب ياوليدي مكلمني امس يقول كلمي ابوي وعمامي ابي اعرس فالعطلة النصفيه ومايبي من كل البني الا الزين نجلا 


متعب اكبرررررر علاااااااامة تعجب على راااااسه وجهه جااااااامد خالي من أي تعبيييييير 




تركي ماسك الاوراق قدامو ويراجع الحسابات بس بين كل خمس ثواني يسرررح بعييييد مو قادر يرررركز ابدددد مكالمة حمد وترته او اسعدته او شوشت افكاره مايدري وش اللي صابه مايدري ايش ممكن يسمي الاحساس اللي هو يحس فيه هاللحظة مايدري شلون يحدد مسار افكاره اتعبة الشغل واتعبه اكثر التفكير 



وفي مكان اخر حمد يركض فالباركنات يبي يستغل كل لحظه كل ثانيه مايبي يفوته شي او يفوت تركي الصديق والاخ والقريب دخل الشركة وقف الركض بس ماقدر الا انه يوسع خطواته ويمشي بأقصى سرررعه مو شايف قدامة احد مايرد السلام على احد كل اللي في باله تركي .. تركي وبس .. اخيرا وصل المكتب وهذا هو مايفصلة بينه وبين تركي الا مساااافه بسيطه 


فتح الباب وعلى طووول فز تركي : حممممممد وينك ؟

حمد وهو يلهث : هذاني جيت ياااخوي

تركي بنبرة منهكة : قول وش عندك ياحمد ماعاد للصبر عندي ابواب 

حمد : وصلت لخيط مهم وصلت للي يبي يوصلنا لاهلك وصلنا ياتركي وصلنا انتهى وقت الشقى والعنا انتهى 

تركي : يرررررحم والدينا والديك تكلم 

حمد : تعال معي نروح للرجال وبالطريق افهمك شسالفه 

تركي يسكر القلم وينطله ع المكتب : يالله قدااام وش ورانا 

طلع حمد ووراه تركي وورى هالاثنين كلهم اوراااق مهممممممه حسابات كبيرة لايمكن التغافل عنها او تركها بدون حسيب او رقيب 

وهاللحظة دخل المكتب ...............؟؟؟؟





وبعد بكرة نكمل بارت اطول وامتع ان شاء الله



الجزء ( الخامس ) 000



الجدة : فيه واحدن هنيا عزيز علي مكلمني في سالفة وقالي شرط تكون قدام الكل وخص انت يابو سعود 

ابو سعود باحترام لامه : اسلمي يمة 

الجده : متعب ياوليدي مكلمني امس يقول كلمي ابوي وعمامي ابي اعرس فالعطلة النصفيه ومايبي من كل البني الا الزين نجلا 


متعب اكبرررررر علاااااااامة تعجب على راااااسه وجهه جااااااامد خالي من أي تعبيييييير وش تقول امي ومتى قلت لها اللحين وش تسوي يامتعب تقول لااا وتخسر حبك والا تقول ايه وتخسر وعدك اووووووف


يقطع حبل افكار متعب صوت العم ابو سعود : يبشر متعب باللي يسره ونجلاء من يوم يومها له مايحتاج تتوسطين يمه الله يخليتس لي 

الجده حابكتها صح : وانا داريه وهو يدري بهالكلام بعد بس هو بغى يبشرني قبل منكم كلكم عاد انا حلفت قلت محدن يخطبها لك رسمي الا انا وانا ام محمد 

سيف يبتسم بفرررحه ويبتسم لانه تخلص من هم اخوووه اللي كان شايله طول الوقت وليه مايبغى يتزوج يحسب ان اخووه فيه شي وبس هاللحظة ارتاااح 

وبنفس ابتسامة سيف يبتسم ابو متعب اللي مايبي يضايق اخوه اكثر من كذا ويأخر الزواج اكثر من كذا 

وكذلك نفس ابتسامة الفرح والسرور والفرج وكأنهم امطرت بعد الضمى من الامهات الى البنات اللي مستانسين لنجلا الى الاعمام وعيال العم الا ثلاث اشخاص عندهم تعبيرات ثانيه وهم نجلا ومتعب وفهد 

متعب بوجه واضحه فيه الصدمة اما نجلا اضطراب مابعده اضطراب واخيرا فهد وجه خالي من أي تعبير انساني لا فرح ولا حزن 


فهد ( لا لا الوضع موب طبيعي فيه شي مو واضح وجه متعب يقول غير كذا واكبر دليل هالصدددمه اللي ماتدل على الرضا ابدددد اشك ان هالكلام من جدتي عشان تجبره الا متأكد انه من عند جدتي اعرف تفكيرها اكثر منها بعد اختي مافيها اللي يعيبها عشان يجي واحد مثل متعب معقد ويتبطر عليها اختي مو عطيه يااااربي ايش اسوي) وكل تعابير فهد تدل على عدم الرضا والقبول وبعد تدل على الانزعااااج من كل ياللي صاير حوله وبس اللي انتبه لهالشي هو واحد وبس هو سيف 

نجلا ( ياربي انا بحلم والا بعلم يمكن بعد ماشافني امس تحرك شوي وترك البرود عنه بس وش اسوي انا اللحين اطلللللع !! لا مستحييييييل هاذي فرصه وجت لحد عندي ولازم ارد كرامتي قدام الجميع مثل ماهانها متعب وقدام الجميع كلن يحسب فيني عيب طول هالوقت وانا انتظر واقول اليوم لا بكرة لا بعده وهذا هو تحرك اليوم انا مو لعبه عنده متى مابغاني اشر لي وابوي مشالله على طول ماصدق عطى كلمته وانا موجوده )

الجده : هاه وش قلت يابو سعود 

ابو سعود : مابعد قولك قول يمه 

الجده : اجل من اللحين سوو اللي تبون تسووونه واستعدوا الاجازة بعد ثلاث اسابيع بالضبط 

سيف : اجل هاذي سر الابتسامات والسرحااان اللي امس كان قلت لنا من اول وريحتنا وفرحتنا هههههههه

متعب في هاللحظة يختار الصمت ماله خيار ثاني ان اعترض خسر الجميع واولهم جدته وابوه واعمامه بس اضطر يغتصب ابتسامة بالقووووة 


نجلا بصوت حاد وواثق جدا : اسمحيلي يمه واسمحلي يبه مافيه راي بعد رايك بس انا مابي متعب ( وشددت على كلمة مابي واختارتها عمد بدال مو موافقه )


صدددددددمة حلت على الجميييع من اكبرهم الجده الى اصغر من بالمجلس 



فتح الباب وعلى طووول فز تركي : حممممممد وينك ؟

حمد وهو يلهث : هذاني جيت ياااخوي

تركي بنبرة منهكة : قول وش عندك ياحمد ماعاد للصبر عندي ابواب 

حمد ويديه ترتجف وصوته مخنوق : وصلت لخيط مهم وصلت للي يبي يوصلنا لاهلك وصلنا ياتركي وصلنا انتهى وقت الشقى والعنا انتهى 

تركي : يرررررحم والدينا والديك تكلم 

حمد : تعال معي نروح للرجال وبالطريق افهمك شسالفه 

تركي يسكر القلم وينطله ع المكتب : يالله قدااام وش ورانا 

طلع حمد ووراه تركي وورى هالاثنين كلهم اوراااق مهممممممه حسابات كبيرة لايمكن التغافل عنها او تركها بدون حسيب او رقيب 

وهاللحظة دخل المكتب سكرتير تركي القى نظرة عامة ماشاف احد قرب من المكتب شوي الا يشوف اوراق كثيرة وحوسه اختار اول شي انه يفتح ادراج المكتب وفعلا فتحها بس المفاجأه ان كل الادراج مفتوحه بدأ ينبش بكل ورقة تطيح يده عليها مالقى شي ماشاف ولا ورقه مهمة او حسابات كبيرة حس بخيبة امل او باليأس بس فجأه طاحت عينه على الملف المفتوح على المكتب واخيرا حصل اللي يبيه حصل الورق اللي بنظرة راح يرفع مستواه المعيشي وراح ينال من وراه اكبر مبلغ ممكن يحصلة بحياته انتبه على الواقع اللي هو فيه وطلع من احلامه ونفذ المطلوب منه بدقة واحترافيه عاليه 



ماليزيا 00 


عهد تناظر سطام واذا رفع عينه عليها نزلت عيونها وهي مبتسمة طول الوقت صار لهم على الحال ربع ساعه اخر شي طفش سطام 

سطام وهو يناظرها بنص عين : فيك شي تبين شي 

عهد عضت على طرف شفتها : لا مابي شي بسسسس

سطام بنبرة جافه : ايه وش بعد بسسس هاذي 

عهد طنشت نبرته وقالت وهي تحرك يدينها بطفوليه : ابي اطلع امشي وامشي وامشي لمّا اتعب 

سطام ضحك غصب عنه بقووووة : هههههههههههههههههههههه بس 

عهد عقدت حواجبها ووقفت وحطت يدينها على خصرها : ايش اللي يضحك ماعتقد قلت شي خطا 

سطام وهو ميت بدلعها قال : لا انا الغلط بس يالله حتى انا ودي امشي وامشي وامشي لمّا اتعب .. وهو يقلدها 

عهد ابتسمت على خفيف وقالت يالله بنشوف من يتعب اول 

سطام : يالله 






تركي يتكلم برجفة وكأنه خايف ان الامل يروح منه وينتهي : وين احنا رايحين ياحمد وش انت لقيت 

حمد : اسمعني احنا اللحين رايحين لواحد اسمه جزاع وينقال له ابوعياد

تركي : رايحن وش نزين عنده قولي خلاصة الكلام من الاخر بيتوقف قلبي ترى 

حمد ابتسم ابتسامة خفيفه بحماس : اسم الله على قلبك الله يسلمك الرجال هذا هو اللي جابك للمستشفى قبل عشر سنين وراح وخلاك 

تركي وهو معقد حواجبه : طيب وابو بندر وش قصته مهوب هو اللي جابني 

حمد وهو جاد بكلامه : خل ابو بندر على جنب خذ الكلام مني اللي جابك جزاع بعدين نتفاهم على ابو بندر خلنا نركز فاللي حنا فيه 

تركي وهو مو عاجبه شي : امرنا لله ..

حمد : بس هاه لا تجيب طاري لبو بندر ابد لين نخلص كل امورنا مع جزاع 

تركي واعصابه متوترة : ولييييييييييييه ابو بندر وش علاقته بالضبط 

حمد بجديييييه : طووووووول بالك وانا اخوك حتى انا بنفسي مدري وش القصة بس اللي يخليني اسوي كذا احساسي ان ابو بندر وراه شي والا ليش رجال بمكانته يكذب اذا خلصنا نتفرغ له 

تركي يتنهد بصعوووبه وبألم : ياااااالله الصبرررررر 









نرجع للمزرعه ......



نجلا بصوت حاد وواثق جدا : اسمحيلي يمه واسمحلي يبه مافيه راي بعد رايك بس انا مابي متعب ( وشددت على كلمة مابي واختارتها عمد بدال مو موافقه )



صدددددددمة للجميع صمت لمدة دقيقه الكل مو مستوعب شصار متعب بدى يستوعب الكلام شوي شوي

الا فهد ابتسم ابتسامة جانبيه وكأن نجلا برردت خاطرة او قالت شي يبسطه


ابو سعووود يصرررخ بغضب : نجلاااااااااا 


نجلا اول ماسمعت صرررخت ابوها انهاااار سد الثقه عندها وامتلت عيونها دموع بصوت شبه باكي : يبه بس انا مــ....

قاطعها فهد : يبه ماودي اكسر كلامك بس البنت لها راي وانا مارضى اختي تتزوج غصبن عنها 

الجده بنفعاااااال: هاذي اخر التربيه يانجلا انتي وفهد تراددون ابوكم لااحترمتوا ابوكم ولا احترمتوني ولا احترمتوا عمانكم وش اللي يعيب ولد عمتس يانجلا يوم انتس تعافينه 

نجلا على طول انسحبت وطلعت ماتدري اللي سوته صح والا خطأ هي معذورة مجروحه وتبي ترد كرامتها سمعت صوت صراخ طالع من بيت الشعر بس ماهتمت جرحهااا اكبر واكبر جرحها تعاظم وهم يغصبونها قدام الجميع على متعب حتى ابوها مرخصها 





ماليزيا .....



عهد وهي توقف : خلاص تعبت .. اوووه ماعاد اقدررر

سطام يضحك : هاه اشوفك تعبتي اجل نشوف من بيتعب اول ههههههههههههههههههه

عهد : ابسط ياعم انت الربحان هههههههههاااى ... وهي تجلس بسررررعه وتصرررخ اااآآآآآه رررررجلي وهي تعض على شفتها دليل على ألمها 

سطام ينزل لها بسرعه تكلم وبخوف : عهوده شفيك ايش اللي يعورك 

عهد وتبدأ دموعها تنزل : ررررجلي مو قادرة اوقف تألمني بشكل آآآآآآه

سطام : اوكي اللحين بتصرف بنشوف دكتور أي شي 

عهد بربكة وهي تصيح : لا لا مابي دكتور ابي ارجع 

سطام : اوكي تساندي علي وهو يوقفها ويسندها على كتفه 

عهد وهي تتألم بقوووة آآه لا لا ماقدر آآآه

سطام حس ماله داعي يمشيها وهو قادر يشيلها وبحررركة منه سريعه وبما انها خفيفه مقارنه بجسم سطام شالها بين يدينه كأنها بزر 

عهد وهي تسكر عيونها بقوووووة ولاتبي تناظر في سطام 

سطام اول ماشاف حركتها ابتسم على طول رغم ان الموقف مايتحمل هالابتسامه 

وخر عيونه عنها وكمل مشيه للشاليه 

عهد فتحت عيونها وهي تناظر في سطام لما شافته مايناظرها ابتسمت ببراءه وكأن اللي خططت عليه صار 
وتمسكت في سطام أكثر وبقوه 

سطام من غير مايناظرها : ههههههه لاتخافين ماراح تطيحين 

عهد حطت راسها على كتف سطام واكتفت بابتسامه 









في بيت نوارة صديقة العنود ...


نوارة وهي جالسه ع النت ومركزة عيونها ع الشاشه وكأنها تتابع حدث مهم طبعن آخر شي يكون تركيزها فالشاتنج اللي مدمنه عليه نواره 


شوي ويرن جوالها رفعته وناظرت فيه الا تشوف رقم غريب امتدت يدها على زر السايلنت ورجعته مكانه بس صاحب الرقم الغرييييب مصَر ترد عليه دق خمس مرات وكلها تحول سايلنت وفي المرة الاخيرة عطته بزي وقف جوالها رن ابتسمت وقالت احسسن وكملت مغامراتها بالشاتينج بس شوي وسمعت صوت مسج وفتحته وكان محتوى الرساله (( نواره دري ضروري ترى شي من صالحك انا .....؟؟؟؟؟ ))


نوارة وقف نفسها معقوووولة لا لا لا انا أحلم أكيد أحلم شي غير طبيعي قاعد يصير ماامداها تفكر اكثر الا ويرن الجوال مرة ثانيه بسرعه ماامداه يكمل الرنه الا رفعته نوارة بلهفة 


نواره : هلااااااااااااااااااااااااا والله 

............. : هلا فيك خلاصة الكلام يانوارة انا مابي الف وادور بقولك بصرررريح العبارة 

نواره وهي متحطمة : وشو :

................ : اسمعي من الآخر .................................................. ....؟؟ وهاذي كل السالفه 

نواره بخبث وحرقة قلب : طيب وش يطلع لي من كل هذا 

............ : انا كلي تحت أمرك في أي شي 

نواره تبتسم بانتصار : أي شي أأأأأأأكييييييييد والا لعب عيال 

.................. : ولووو نواره اعتمدي 

نواره تبتسم باكبر انتصار ممكن توصله : اوكي طلب ضغيييييير مررررة 

............... : ؟؟؟؟؟؟؟؟


نواره : طلبي هوو .....................؟؟

............ : طول عمري اقول لنفسي مافيه اخسسسس منك بس يالله ماعليه طلباتك اوامر بس بعد التنفيذ طبعن 

نواره : اوووكي صااااار 


سكرت نواره جوالها وهي تببتسم بقوووة لما بانت اسنانها بدت تضحك شوي شوي حتى علت صوت ضحكااااتها وكأنها محققة انجاااااز 

%%%%%%%%%%%%%%%


ماليزيا ........


سطام جالس فالصاله بعد ماترك عهد ترتاح يحس بألم بحزززن بشي أكبر مايقدر أي تعبير على وصفه هو عارف ان عهد مابها الا العافيه وان كل هاذي تمثيليه منها عشان تتقرب منه وهو مشى معها بالسالفه وكأنه مصدقها مايدري ليه حس بشعور حلووو وهو ماسكها وشايلها بين يدينه وهي هاديه بين يدينه وحاطها راسها على كتفه شعوووور بالسعادة يفوق كل معنى شعور بالفرررح لحد مايوصل اقصىىىى درجات الحزززن متناقض يدري بهالشي فرحان لحد الالم والحزززن سعيد بشعوره تجاهها بس اللي يحزنه وضعه ووضعها مافي يده شي يدري انها تجاهد عشان قلبها وقلبه بس يدري معادله خسرانه بالنهايه يبي يرجع للسعوديه بأقرررب فررصه يبي يقطع اجازته عشان يلهى بالشغل عن التفكير اللي ذبحه صار يحس انه مجنوون كل ماناظر عيونها اهدابها شفايفها ضحكها غنجها دلعها كل شي فيها صار يصيبه بجنوووون غير طبيعي حاول يتجنبها بس هي فااارضه نفسها بقلبه وبقوووة أي آدمي عاقل ممكن يلمح طررف منها ويبقى صااحي وفيه عقل ياااالله الصبر يااااالله الثبات مابي شي بالدنيا بس مابي أظلمها 


تحرك من الكرسي اللي قاعد عليه وتحرر من افكارة اللي بيوم من الايام بتجننه وتوجه لغرفة عهد 


وقف ثواني عند الباب تردد الواجب في هالتمثيليه اللي قاعدين يمثلونها على بعض انه لازم يتكمن عليها وهذا كلام العقل .. يحاول يقنع نفسه باللي يقوله له قلبه 


طق الباب ثلاث طقات مافيه رررد طق راااابعه بس بصوت اسمع من اللي قبل مافيه رد بعد 

حط يده على الباب تجمد شوي متردد خايف مايدري وش السالفه ماهو سطام اللي يخاف شغله يعلمة هالشي بس مايدري ليه عند عهد تتحطم كل القوانين والقواعد فتح الباب ببطئ ماشاف احد ماشاف انسااان شاف ملاااك نايم على السرير ووجه للباب تقدم لها بدون شعوووور بدون عقل وتفكير خلاص ماعاد فيه صبر يعاند قلبه ضاغط على اعصابة بالقوووة اليومين اللي راحوا وعهد تتقرب منه وتثير في نفسه موووج من المشاااعر مايقدر عليه 
تقدم لما وصل لها نزل راسه شوي بعدين رفعه بسرررررعه وتأكد اذا نايمة او لا مرر يده قدام عيونها ماتحركت ارتااح وابتسم من قلب نزل راسه وباس خدودها ومر على عيونها وهو يبوسها بحب كبيييير بحب تضحيه بحب فوق الوصف اقترب شوي شوي لما لامست شفايفه شفايفها الورديه الممتلئه هنا بغى ينسى نفسه ويدمرها ويدمر نفسه قبل كل شي بسررررعه البررق ابعد عنها وكأن لامست شفايفه اسلاك كهرررب وطلع بنفس السرررعه وهو يعرررق من الموقف والشي اللي بغى يسويه يسب ويشتم بنفسه الف مرررة 


عهد لما سمعت صوت الباب وهو يتسكر بقوووة فتحت عيونها ببطء وبخجل وفرح وألم في نفس الوقت مشاعرها في هاللحظة تمر بنفس مرحلة مشاعر سطام فرح وألم فرررح لان اللي تسويه يجيب نتيجه ويساعد في عدم هدم بيتها وتدميرة مثل ماتعتقد ومتألمة من آآآخر حررركة لهدرجه انا سيئه نجسسسه عشان يبعد عني بهالطررريقه ياكبببببر همك ياعهد وياصغرك على الهم آآآآآآآآه ياااااصبر وينك بس 



%%%%%%%%%%%%%%%%%%%%%%



عند تركي وحمد ...



تركي سارح وحمد غرقان بأفكارة حيرة من ابو بندر خوف من جزاع تررقب امل او دمعة الم مايدرووون

حمد بصوت غامض : تركي 

تركي بنفس الغمووض : لبيه 

حمد : لبيت بمكة .... ترى مو اكيد ان الرجال يعررف اهلك ومو شررررط ان ابو بندر له علاقة بالموضوع كلها توقعات وماعلينا الا ننتظر كمن دقيقة يعني لا تحسب انك وصلت خلاص هيئ نفسك 

تركي بألم : ادري ياخوي ادري بس وش حيلة العطشان غير طررد السراااب 

حمد : الأمل بالله كبير وانت ياتركي منت ...............

تركي : حمممممممد حممممممد انتبه ياحمممممد آآآآآآآآآآآآآآآآآآآآآآآآآآآآآآه ....................................


%%%%%%%%%%%%%%%%%%%%%%%%%%%%

في حفلة فهاااد 000 فالليل 


نجود : عاد فهاد مو اول ولا اخر واحد يتخرج من برا اللي يشوفوكم يقول هذا وزير والا سفير 

بشاير اللي بنفس عمر نجود : والله الف واحد يتمنى يكون مكان اخوي فهاد وبعدين يحق لنا نفتخر فيه ع الاقل احسن من مغازل البنات بكل المولات مثل سـ.. اوووه اقصد مثل باقي الناس 

نجود هنا حست انها بتنفجر : عاد نشوف وش نتيجة التخرج وش بيزين اخوك عقبها ماندري عنه 

بشاير بوناااسه وهي تناظر العنود : اول شي بيتوظف طبعن كل الشركات الحكوميه والاهلية تدور شهادته وبعدها ندور له بنت الحلال اللي تسعده وتهنيه 

العنود حالة جمود في ملامحها 

نجود : ومنهي تعيسة الحظ قصدي سعيدة الحظ سوري وهي تبتسم 

بشاير : في بالي وحدة وبس من اهل امـ...

قاطعتها اختها الكبيرة مريم وهي تناظر العنود وتبتسم : فهاد حاط عينه على وحدة وبس وهو مكلمني عنها بس ينتظر الوظيفة 

نجود نقلت نظرها بين العنود ومريم وقالت : هذا ابو شهادة من برى ينتظر الوظيفة شخليتوا للباقي 

العنود تبي تهدي الوضع : الله يوفقه ويسعده


%%%%%%%%%%%%%%%%%%%%%%%%



فالمستشفى .... فالليل 



من الظهر الى هالوقت الساعة 9 فالليل وهم على حيلهم ابوسعود وجهه مايتفسر من الحزن حاس ان هو وعيالة السبب حاس بعصيان عيالة له واكبر جرح له هو نجلاء اول مرة تطول صوتها عليه ويوم طولت صوتها علية كان قدام اخوانة وعيالة وامة ..امه اللي اللحين مايدرون وش بيصير عليها يااااارب لاتخليني منها ..


اما عند الباقين الحال مثل بعضة كلهم نظرات مترقبة حزينة متألمة باستثناء شخص ثاني كان يحمل فوق هالنظرات نظرة ثانية نظرة قسوة تهديد توعد يحس كل اللي صار بسببها هي واخوها كل ماإلتقت عيونه هو وفهد فهد يمثل نظرة الإعتذار أما متعب نظرة ماعرفها بيوم وهي نظرررررة توعد وغضب 


سيف عالم ثاني سيف الحنون سيف اللي جدتة تشوف الدنيا بعيونة ينتظر مايحس بأي شي حولة الاجدتة على كثر الفرررحة اللي كانت بقلبة لأخوة جاء مكانة حززززن دبل دبلاااات جدتة هي امة اللي تربى تحت يدها صحيح امة موجودة بس من صغرة امة ام متعب وجدتة ام سيف هي اللي ربته هي اللي علمتة على المرجلة هي اللي رققت قلبة هي اللي طوعت كل جمود القلب اللي يمتلكة رجال هالعائلة بطبيعة الرجال وخلتة حنووون فوق مايتصور متى يمة ترجعين متى ابيك يمة وخانت سيف دمعة رجوووولة قاهرة في هالظروف الصعبة مسحها قبل ينتبة لها احد خلاص الصبر وقف من الظهر الى اللحين وهو يحس انه قاعد على جمر على صفيح من نار ياااااااربي ياإلهي انك تقومها لي بالسلااااااامة 


متعب مثل الصقر الحبوس يامن يترك فهد واختة بين يديه يحس هم السبب يتبادل النظرات مع فهد مأمداه يوصل اللي يبيه لفهد من خلال نظراته الا الدكتور طالع ... بسرعة تجمعوا عنده 

واللي بدأ بالسؤال هو ابو سعود بنبرة متأملة ولها اكبر نصيب من الحزن : بشرنا يادكتور الله يبشرك بالجنة 

الدكتور واللي كان سعودي وملتزم وهالشي باين بلحيته : اول الحمدلله الذي لايحمد على مكروه سواه 

كلهم رددوا : الحمدلله .. وفي نظراتهم ألف ترقب وترقب 

الدكتور : الخالة والحمدلله عدت مرحلة الخطر 

كلهم رددوا تسبيح وحمد وشكر وثناء للبارئ غز وجل 

الدكتور : بس ...

هنا كلهم ينتظرون بتوجس الدكتور يكمل 

الدكتور : انا قلت عدت مرحلة الحطر بس باقي لنا ننتظر 24 ساعة كمان لان الخالة تعرضت لجلطة ومو أي احد يقدر يعدي منها بسهولة او بدون تبعات للجلطة ننتظر ونشوف وحاليا هي تنام وماراح تقدر تصحى الا من بكرة ونقدر نحدد ايش اللي تعرضت له بالضبط وانتم تقدرون ترجعون لبيوتكم لانها مو حاسة في أحد 

نظرات غامضة من الجميع ماراح يقدرون ينتظرون 24 ساعة بعد بس مالهم الا ربهم 

تكلم ابو سعود : الحمدلله الذي لا يحمد على مكروة سواه صادق يادكتور .. مالنا الإ ربنا 

الدكتور : بس انا عتبان عليكم لأن الحالة اللي وصلت فيها الخالة لنا كانت اقصى درجات الغضب والعصبية عندها وانتم عارفين حالتها قبل من المستشفى اللي تعودت تروح له ادنى درجة عصبية ممكن تأثر عليها بالسلب 

في هاللحظة وجه متعب شرار من نظراتة اللي شوي وتاكل فهد .. انا فهد تجنب النظر في أي شخص لانه اعترف بخطأه 

ابو متعب : الله يكتب اللي الخير فيه يالله مشينا ماقصرت يادكتور 

الدكتور اللي كان يختلف عن كل دكتور بطريقة لـ إلقاء الخبر لانه عنده مبادئ انهم اهل وقلوب لازم يخف عليهم : ولو هذا واجبي يالله انا استأذن وبكرة اشوفكم بمثل هالوقت 

ابو متعب : ان شاء الله 

ابو سعود : يالله مشينا...

كلهم امتثلوا لـ للامر الا سيف 

سيف : انا بنتظر هنا مالي رجعه للديرة بدون امي سوير اللي متعود عليها معي فالسيارة 

ابو متعب : سيف ياولدي قعدت هنا انا ابوك مالها فايدة جدتك ماهي بحاسة بأحد 

سيف : مالك لوى يبه بس انا مالي روحة من هنا لين اشوف ام محمد تقول روح ارتاح يالسيف 

هالكلمة اثرت فيهم وسكتتهم وخلتهم يتركونه على راحته محد يقول هالجملة الا الجدة 


في هالاثناء وفي نفس الوقت اللي كانوا يتكلمون مع الدكتور بتفاصيل الجده بعد ماسمع ان امه سوير بخير مسك جوالة بكل قوتة وطلللع كل حررررتة بالمسج هو يقول كلة ولا امي سوير بس المحرك الرئيسي لغضبة واللي يحاول ينكرة متعب هو رررفض نجلاء له ولقلبة قبل كل شي هو اللي يخليه بهالعصبيه ضغط على إرسال لـ الرقم المخزن عنده من قبل لانه اخذ هالرقم من زمان باسم (( نبض قلبي )) 

ررررجع لهم بخفة بدون محد يحس فيه وبغيابة ومشى معهم بهدوووووء ....



%%%%%%%%%%%%%%%%%%%%%%



في نفس الوقت ....


الكل جالس يترقب أي تليفون يطمنهم او يهدي بالهم طيحة الجدة كانت مهي سهلة اللي شاف شكلها وهي طايحه يقووووول هاذي يابتعيش بشلل او ماراح تعيش ابدددد صوت استغفار وتسبيح وتهليل من قبل فجر والامهات وصوت بكاء خافت يعوووور القلب من البنات رشا وغلا وشوق 

رشا تقوم وتقول : اتصلوا شوفوا وش صار مو ننتظر الخبر وررربي ماسامح نجلاء وربي ماسامح فهد هم اللي سوو بها كذا .. وهي تبكي بكاااء يقطع القلب 

فجر تقوم بسرررعة بعد ماخنقتها العبرة وتمسك رشا : رشا استغفر الله وش هالكلام الله لا يعاقبك على كلامك هذا امر الله قولي قدر الله وماشاء فعل اذكرري الله بس 

الكل مو قادر يرررد او يواسي احد مصابهم اكبببر من الكلام بس فجر هي الاقوى بينهم حتى من بين الامهات 


اما نجلا ؟؟؟؟؟؟؟؟؟؟؟؟؟؟؟؟؟؟؟؟؟



نجلا نايمة على الارض وراسها فوق السرير بوضعية غير مرييييحة ... تن تن .. تن تن صحت على صوت المسج وهي مستغربة وضعيتها وكيف جت هنا وكيف نامت اصلن 

فجأه تذكرت كل اللي صار اليوم خنقتها العبرة الا نزززلت دمعتها بعد تذكرت كيف نامت من كثر البكي والتفكير تذكرت الموقف اللي انحطت فيه تذكرت نبرة ابوها كلام جدتها نزلت دموعها اكثر واكثر اخذت جوالها وفتحت المسج اللي جاي لها كان محتواه .... ( ورررربي يانجلاء اني ماسامحك ابد على اللي سويته اليوم واللي صار لجدتي من تحت راسك انتي واخووك الحمدلله انها عدت منها واذا انتي مرررة كارهتني انا كارهك الف مرررة وماراح اتزوجك الا شفقة عليك وإرضاء لجدتي اللي جبرتني عليك واذا سألتك جدتي وافقي والا ترى بسوود عيشتك ولا راح اقصر مع فهيدااان النذل بعد عقلك براسك تعرفين خلاصك .. متعب .. )

هي فتحت عيونها على وسعها نظراتها نظرات خووووف ترررقب وش صاير لجدتي تجمعت الدموع فعيونها خوف على جدتها وألم من قسسسوة كلمات متعب 

بسرررعة قامت وقبل تغسل وجهها نزلت تحت تررركض ....


%%%%%%%%%%%%%%%%%%%%%%%

في جهة ثانية وفي مستشفى ثاني اقسىىىى انواع الصبرررر اقسسسسى انواع الألم يحس بكل خلية في جسمة تتألم من قوة الضربة اللي جت جهته وكل جزء في جسمة بعد ينادي اسم حمد ويدخل معه اسم ثاني وهو اسم متعب بس متعب من هذا مايدري هو مايعرف الا حمد 

فتح عيونة وجت له الممرضة تركض تقول بعربيتها المكسرررة : ارتااااح ارررتااح مافيه هررركة كتير 

تركي بصعوووبة يتكلم : حممممد ووووين حمد .. عجز يكمل كلامة 

الممرضة : اللهين يجي دكتور انت فيه كلام مع دكتور 

تركي بصوت منهك : ابي موووية 

الممرضة : ان ساء الله 

%%%%%%%%%%%%%%%%%%%%%%%%

في مكان ثاني ومختلف عن جوو الحزن والمستشفيات ..

في حفلة فهاااد ....


انوااااع الررررقص والهبال من قبل البنات والـ دي جيه ضااااارب اقصصصصى درجات الصوت عنده 

والكل مبسووط برجعة الابن والاخ وابن العم والقريب فهاد بعد ماجاب الشهادة وررفع روسهم 

اما هي كانت مبسوووطة فعلن لولد عمها بس مثل عادتها ماتحب هالاجواء من الفررح لانها ماتحب سماع الاغاني وماالى ذلك من تبعات عشان كذا جالسة داخل البيت وتاركة الجميع برى فالحديقة وكلن ينبسط بطرريقته 




عند الرجال ..


ابو فهاااااااد محد قده ولدة جاب الشهادة ورافع راسه والكل جاي يهنية يرررحب بهذا ويبتسم ويهلي بالثاني 

اما فهاد يناظر كل اللي يحبونه وهم جايين يهنونه يحس بفررررحة وبقرب تحقق حلمة اللي كان بمثابة المواساة له فديرة الغرربه 


ودار هالحوار التالي بينه وبين اثنين من اقاربة 

وليد : الا ماقلت لنا يافهاد وش ناوي تسوي عقب التخرررج بترتاح سنة مثل مايسوون الشباب والا ابد حار بحار تبي تشتغل 

فهاد : الا اكيد بشتغل اجل تعبت كل هالتعب عشان ارجع وارتاح 

سامي : ههههههههههه انت الظاهر الشغل لك راحة هه

فهاد : من يرتاح بالشغل بس اللي ابي اوصلة مايجي الا بالشغل انا ابي اشتغل من هنا واتزوج على طووول

وليد : قل كذا من اول منهي بس اللي خطفت قلب الدكتور فهاد هههههههههههه

فهاد : مهو شغلك ههههههههههههه

ابو فهاد من بعيد ينادي ولده : فهااااد فهااااد يابوك تعال 

فهاد : جاي يبه ... انقذني منكم الشايب هههههههه


فهاد : سم يبه 

ابو فهاد : سم الله عدوك يابيك وين العووود اللي وصيتك عليه امس جبته 

فهاد : ايه يبه جايبة من امس تبيه اللحين 

ابو فهاد : ايه يا أبيك انجززز جيبه 

فهاد : تامر يبه 

يالله هذا شي ماينسى مدري شلون نسيته مالي الا اروح لغرفة امي واجيب أي عود تطيح يدي عليه بيقول ابوي ولدي مامداه يجي اعتمد عليه الا مفشلني 


ويروح فهاد مع الباب الخلفي اللي يطلع على طول للفوق بدون مايمر بالبيت من جواا وهو عارف ان عندهم معازيم عشان كذا اختار هالطريق .. طلع فوق ودخل غرفة امة فتح الادراج الاولى مالقى شي يمين يسار دور هنا هناك مالقى شي تأخر على ابوه كثييير الا بعد تعب وجهد يشوفه جنب السرير وهو له ساة يدور عليه بالادراج وانعمت عيونة عنه اخذه بسسسرعه 



في جهه ثاني في نفس الوقت 

العنود تحت بالصالة تمشي هنا وهناك الى ان وصلت للطاولة اللي عليها صور عمها وعيالة وبناته ومن بينهم كلهم فهاد هي ماتنكر انها تحمل بعض المشاعر لفهاد ماتدري وش تفسيرها بس كل اللي تعرفة انها اذا سمعت عن اخبارة او سمعت صوتة او انطرى بس اسمة قدامها تحس بفررح في قلبها شي يتراقص بين اضلاعها ماتدري ليه وبعد لما تناظر ملامحة كذا بدقه وتدقق فيها تحس بحضورة شي فوق وصفها الى الان ماعرفت وش تفسيرة شالت الصورة وقربتها منها وهي تناظر بتفاصيل وجهه هالصورة جديده واضح من انها ماتصورت الا بعد مارجع من السفر وشهاداته معلقة فوق هالطاولة وكذلك قبعة تخرجة كانت جنب الصور وكل هذا ترتيب من بشاير عشان الناس تشوف اخوها الدكتور على قولتها 



نرجع لفهاد ...

لما جاء بينزل هو متأخر وحس ان لو يطلع مع الباب الخارجي يحتاج وقت لما يوصل للرجال وبكذا بيتأخرا اكثر فقال مافيه حرمة بالدنيا تضيع وقت الرقققص اللي يحبونه كل جنس حواء عشان تجلس داخل اكيد الكل بالحديقه ورى ليه ماانزل مع الدرج العادي وامر المطبخ واطلع مع الباب الخارجي اووفر للوقت ولا من شاف ولا من درى قرر ونفذ بنفس الوقت نزل مع الدرج ومر بالصالة شاف بنت واقفه ومعطيته ظهرها مانتبهت له جاء بيتراجع قبل ماتنتبه له بس هو لمح البصر عرف طريقة وقفتها حتى لو انه مايعرف وجهها هاذي العنود ماغيرها قلبة عطى رجولة امر بالتحرك ناحيتها من غير مايحس وصل وراها من غير ماتحس شافها ماسكة صورته ابتسم بجنووون مو مصدق العنود تتأمل صورته 

فهاد : مادريت اني لهدرجه حلووو والشيخة عنود تتأملني 

العنود فزززت عرررفت صوته على طول وحتى لو توهمت تدري محد يقولها عنود الا شخص واحد من صغرها وهو فهاد 

نزززلت الصورة بسرررعه ولفت بتروح بس فهاد تكلم على طول وهو مسكر عليها الطريق ومبهووور بملاحتها مو حلا كثرماهو ملاحه : طيب ماتبين تقولين لفهادي مبروك التخرررج 

العنود على طول حطت يدينها على وجهها استحت من نظرته وبعد من تذكيرة لها هي وش كانت تنادية يومها صغيرة (فهادي ) : فهاد ابععععد لو سمحت اللي تسويه غلط 

فهااااد قبل مايروح احترام لرغبتها : مع السلامه ياااا .. عنود .. وتحرك بسرررعه 


العنود جلست على اقرب كرسي خااافت وفررررحت فهاد من يومة صغير له هيبه تجبر اللي قدامة يحترمة ويهابة ماتصورت فيوم انها راح تكون قدام فهاد كذا انا الغلطانه انا الغلطانه ليش جيت هنا لحالي وبعد بدون طرررحة غطا شي يسترني للاحتياط ....




%%%%%%%%%%%%%%%%%%%%%%%%%%%%


نجلاء نزلت ترككككض بدون حتى ماتغسل وجهها وقفت عن آخر درجة وهي تشوف كيف الجوو ينبه بحزززن كبير بألم فوق الوصف دمووع وصبررر وشي ماتعودت تشوفه ماحست بنفسها الا رشا ماسكة فيها وتقول: ورررربي مااسامحك يانجلاء انتي السبب جدتي طايحة من الظهررر وحضرتك نايمة ومريحه 

ركضوا البنات يفكون نجلا من يدين رشا المنهارة 

فجر : رشا عيب ايش هالكلام قلت لك قدر الله ومشاء فعل 

نجلا تصيح وتقول : امي بخيير والله بخير .. وتأشر للجوال ..

رشا بنهيار كامل : شعرررفك انتي معتكفة في الغرفة من الظهر ونايمة فالعسل 

ام متعب : بس انتي وياها رشا اذا مامسكتي لسانك بتشوفين شي عمرك ماشفتيه ماحشمتونا يالكبار ولاحشمتوا انفسكم جدتكم طايحه وانتم تتهاوشون هذا بدال ماتدعون لها لا انتي السبب ولا انتي السبب هذا امررر الله جيل مايفهم شي 


بعد ثورة ام متعب الكل سكت ورشا حزها بخاطرها ان امها تهاوشها بس برررضو عاذرتها 

ماصار خمس دقائق على هدووووئهم الا الرجال واصلين ويروحون الامهات للرجال والبنات يراقبون من خلف الابواب 


ام متعب : هاه بشروا ..

طبعن محد قادر يتكلم الا ابو سطام اضطر انه يرد عليهم 

ابو سطام : ماعليها الا العافية ان شاء الله عدت الخطر وان شاء الله بكرة نزورها 

تهللت اساريرهم وتعالت اصوات الامهات بالحمد والتسبيح اما عند البنات حمد لله ودمووع وفررررج بعد طول انتظار 

ابو متعب : يالله مشينا ماورانا شي يالله نلحق نرجع للديرة ونريح شوي وبعدها نرجع للوالد 

ام متعب : ان شاء الله ... سكتت ثم تكلمت بخووف .. وسيف وينه 

ابو متعب : طولي بالتس سيف عيا لا يرجع يقول بيجلس عند جدته لما تصحى 

ام متعب : الله يشفيها ويعافيها ويخلي سيف لنا ولها 


%%%%%%%%%%%%%%%%%%%%%%%%%


فالمستشفى بس عند تركي وحمد ..


الدكتور وهو عند تركي : ايوة قولي ايش تحس فيه اللحين 

تركي : كل جسمي يعورني يادكتور بس مو مهم وين وحمد ابي اشوف حمد .. وبعد تردد قال ومتعب 

الدكتور : هذا شي طبيعي بعد الحادث الحمدلله انك سليم مافيه كسور او أي مضاعفات مجرررد رضوض وبعيدن ايش اللي مو مهم هذي صحتك ياأخي ملزووم تهتم وبالنسبة للي كان معك ماجاء الا واحد مدري ايهم اللي تقصد متعب او حمد 

تركي بحيرة : ابي متعب .. لا لا ابي حمد ايه ابي حمد 

الدكتور بربكة : انت اللحين ارتاح بعدين تروح تتعرف على اللي كان معك هو حمد او متعب 

الدكتور نادى الممرضة عشان تنوم تركي اللي كان معترررض على هالشي يبي يطلع عققققلة بقوووة يبي حمد بس شي في قلبة ثاني يبي متعب اللي مايدري من هو هذا بس هو يتذكر حمد بس مايدري ليه يدخل اسم متعب بالنص 


%%%%%%%%%%%%%%%%%%%%%%%%%%%%


حفلة فهاد ..

الكل يررقص ومبسوط ولاتخلى الحفلة من النظرات بين نجود وبشاير اللي مايطيقون بعض والسبب مجهول 
بشاير تدور بعيونها على وحده ماحصلتها عرفت انها راحت لداخل تبي تروح لها وتقول لها اللي تبيه واللي بوجهة نظرها هوو الصح من غير ماتدري اختها مريم لااااااازم تنفذ اللي تبيه وبأسرررع وقت 

تحركت متوجهه للفلة دخلت الصالة لقت اللي هي تبيها وهي العنود جالسة وسرحانه ..

بشاير بصوت عالي : وش سرحانه فيه يابنت عمي 

العنود انتبهت بروووعة من سرحانها وردت بطيبة قلب : اببببد ولا شي كذا 

بشاير : الا ليش جالسة هنا بروحك كنك متوحده 

العنود بذات الطيبه : ابدددد ماحب اجواء الغناء والرقص قلت اجي هنا احسن لي 

بشاير : علينا هههههههه اسمعيني ومن الاخر اللي انتي تفكرين فيه لو تشوفين حلمة اذونك ماحصلتيه فاااهمة 

العنود باستفهام : ايش تقصدين ... انا مافكر بشي قلت لك جاية هنا عشان اريح لي من صوت الاغاني اللي ماحبها 

بشاير : ومسوية مطووعه هههههههه دامك تتغابين علي بقولك بصريييح العبارة فهاااد لو تموتين ماخليته يتزوجك واذا خطبك فهو غصبن عنه ابوي بيجبرة لانه هو يبي بنت خالته اللي يموت عليها واذا عندك ذرة كرامة ارفضييييية هذا اذا عندك ههههه .. وتركتها وراحت 

العنود بسررررعة امتلت عيونها دموووع ماتبي شي في هاللحظة الا انها ترررجع لبيتهم 



%%%%%%%%%%%%%%%%%%%%%%%%%%%%%%


الكل رجع لبيته سواء اللي بحفلة فهاااد او اللي كانو بالمزرعه كلن استقر في بيته وكلن له همة وحزززنة واللي مايشيل هم اصلن تتفاوت اوضاعهم وظروفهم 


%%%%%%%%%%%%%%%%%%%%%%%%%

من بكرة وقت الصباح الساعة 10:20


سيف بعد ماغمضت عينه لدقائق بس يسمع صوت يناديه يالسيف .. يالسيف ياوليدي

كان يحسب انه يحلم او يتخيل صوت اغلى انسانه تنادية من قوو التعب ماقدر يفررق بس الصوت تكرر بنفس النبرة المنهكة والمتعبة اللي اضطرة يفتح عيونه وتفاجئ من اللي يشوفه امة سوير فاتحه عيونها وتنادية حقيقه مو حلم او وهم ركض لها بسرررعه ومسك يدها 

سيف : لبيه يمة آآآمري يمة 

الجده : لبيت بمكة يالسيف ابي مويه ضميانه ياامك ( بمعنى عطشانه )

سيف : ابشررررري يمة ابشررري الحمدلله على سلامتك والله ماتشوفين الضمى ولا التعب جام راسي يشم الهوى ابشري بكل اللي تبينه ) وخانته دمعة عجز يوقفها )

الجدة : ياجعل عيني ماتبكيك ياجعلك ذخر 

قام سيف وبسرررعه جاب لها مويه وأصر ان هو اللي يشربها بنفسه بعدها اتصل بأهلة وعلمهم ان امه صحت وكذلك طلب الدكتور 

%%%%%%%%%%%%%%%%%%%%%%%%%%%%%%%

عند تركي ...

صحى شوي شوي بعد نوومة كلها كوابيس وألم جسدي ونفسي شاف اشخاص وأماكن مايعرفها عجز يحدد هويتها مايعرف شي اللحين غير حمد اللحين يقدر يركز اكثر من امس والالم خف شوي 

جلس شوي عيونة تناظر بتفكير واستذكار .. ايه ايه تذكرت انا وحمد كنا رايحين للرجال اللي بيدلنا على اهلي وايش بعد يااااربي وبعدهاااا صدمنا هو كان بيقول لي كلام مهم بس ايش هو ومن متعب ذا اللي كل شوي ناط لي وش حلمت فيه انا بعد كل شي مبههههم ماعلي اهم شي حمد اذا شفته بسألة عن كل شي 

ضغط زر المناداه جت له النيرس : ايوة ايس تبغى 

حمد : ابي الدكتووور اللحين وضروررري 

الممرضه : ان ساء الله 

%%%%%%%%%%%%%%%%%%%%%%%%%%


في بيت ابو بندر ....

ابو بندر يكلم بالتليفون : هاه بشششر لقيته 

بندر بصوت منهك : لا يبه هذا انا على حيلي من امس ولا لقيت له اثر حتى حمد ادق عليه مقفل بديت اخاف يبه والسكرتير يقول من امس الضحى طلع تركي مع حمد ولا رجعوا وهالشي يخوفني يعني حتى حمد مايرد

ابو بندر : لا ان شاء الله انك بتلقاه دورة بس انت 

بندر : وانت تحسب انها سهلة يعني من صغر الرياض بس انا اللحين تأكدت ان فيه شي بدور على كل المستشفيات وأبي أبدا باقرب مستشفيات للشركة 

ابو بندر : الله يجزاك خير ياوليدي تسوي خير والله انك مارتحت من امس الساعة وحده 

بندر : أي راحه بدورها وتركي مالقيته ان شاء الله اني بلقاه ومعافى بعد 

ابو بندر : ان شاء الله 


الكل في بيت ابو بندر متوتر لغياب تركي اللي صار واحد منهم حتى سعد متوتر مو من زود المحبة ولكن سالم بلغه باللي صار عشان كذا يبي تركي يرجع عشان تكتمل خطتة الدنيئة والخسيسه 


%%%%%%%%%%%%%%%%%%%%%%%%%%

عند الجده ..

الدكتور بعد ماطمنهم على حالتها بلغهم انها عدت والحمدلله وانها بس ماراح تقدر تحرك اطرافها الا بصعوووبة يبي لها وقت مع التمرين والمساج الطبيعي راح تقدر كله بسبب الجلطة اللي بفضل الله عدت منها والدكتور مستعجب من قوتها يقول لو أي احد غيرها مايقدر بس هي تتميز بقوة البنية والجسم رغم انها كبيرة بالسن ولكن يعتبر فيها نشاط 


كلهم مجتمعين حولها بعد مانقلوها لغرفه خاصة ... ومن ضمن الموجودين نجلا ومتعب 

الحريم في جهه والرجال فالجهه المقابلة ..

سيف يداريها من يمين ويسار مايبيها تحتاج شي تو الروح رجعت له : خوفتينا عليك يمة والا بس تجربين غلاك 

ابو سطام يضحك : ايه والله يمة خوفتينا عليك وخوفتي ولدك سيف ليتك شايفه وجهه بس هههه

الكل يضحك ..

الجده : الله لايخليني منكم كلكلم ولا يخليني من السيف بعد 

متعب بطيف ابتسامة : ايه عاد هذا الغالي 

ابو سعود بثقل : الظاهر اللي بيغار على غلاه يايمة متعب 

الجده : متعب غاااالي والسيف غالي .. وسكتت شوي ونجلاء بعد غاليه 

الكل سكت وماوده اللي تكرر فالمزرعه يتكرر هنا 

الجده تناظر نجلاء ونجلا فاهمتها هي وش تبي او وش ترمي له 

نجلا تتكلم بصعوبة : الله لايخينا منتس يمة ماتطلبين شي الا ينقال لتس تم 

الجده : اكيد يانجلا 

نجلا بصعوووبة وكلمات المسج تمر قدامها : اكيد يمة 

الجده : دام كذا مبرررروك عليتس يامتس والله مابي اغصبتس بس هذا ولد عمتس 

نجلا : ابددد يمة موافقه وراضيه 

الجده : على بررركة الله والا عند كتعب اعتراض هالمرة بعد 

متعب بنظرة غموض :....................؟؟؟؟



بعد بكرررة نكمل بارت جديد




الجزء السادس ....



الدكتور : هاه ياتركي اخبارك اليوم 

تركي : الحمدلله يادكتور احسن من امس بس حمد وين ابيه 

الدكتور : والله ماادري وش اقولك بس انت قلت حمد ومتعب ومامعك الا شخص واحد 

تركي : ايه حمد معي بس متعب آآآ...........

الدكتور ايوة كمل 

تركي : مادري دكتور بس انا اعرف حمد اما متعب لا بس من صحيت من الحادث يطرري علي وترآ يادكتور انا فاقد للذاكرة من عشر سنوات 

الدكتور وهو متفاجئ : فاقد الذاكرة طيب ليه ماقلت من اول .. ان شاء الله انها بداية خير ان شاء الله 

تركي : ان شاء الله يادكتور بس انا ابي اشوف حمد 

الدكتور : آآآآه ايه حمد ماادري وش اقولك بس صاحبك دخل في غيبوبة محد يقدر يخمن متى يصحى 

تركي : ؟؟؟؟؟؟؟؟؟؟؟؟


%%%%%%%%%%%%%%%%%%%%%%%%%%%


ابو بندر ...


ابو بندر ماهدى له بال ..... من يوم انه لقى تركي وهو يحس انه مسؤول عنه سرح بفكرة بعيد بعيييييد حيل لقبل عشر سنوات لما كان في مستشفى ........... بالرياض كان وقتها خايف على نجود اللي ذاك اليوم كانت طايحة من الدرررج وبعد ماتطمن عليها حمد ربه الف مرررة لان بنته كانت بتضيع منه ووعد نفسة يسوي أي شي يشكر فيها ررررربة على عافية بنته وكأن الله استجاب دعوته طلع وسمع واحد يتكلم ويصرررخ على الممرضين ولسانة ثقيل وكأنة سكرااان فهم سالفتة من بعض الممرضين انه جايب شاب مراهق في عمر الـ 17 وررررفض يستلمة ينكر انه ولدة رق قلبه على هالشاب بس اللي كسر قلبة صدق لما سألهم ايش موقف الولد قالوا انه فاقد للذاكرة التفت على الرجال وهو يصرررخ ويقول 

الرجال بثقل بلسانه : يااااااخي .. مو .. ولدي .. انا لقيته طاااااايح كذا .. اووووف يااااربيييي 

ابو بندر : لو سمحت ابي اكلم مدير المستشفى 

الممرض : ان شاء الله اخوي تعال معي 


صوت الجوال قطع عليه أحزززن الذكريات واكثرها ألم بالنسبة له واهم اسباب حنانه على تركي 


بندر يتصل بكـ ....

ابو بندر يرد بلهفه : بششششر يابوكـ هاه وش صار 

بندر بنبرة منهكة : لقيته يبه .. لقيته بس ...

ابو بندر بترقب : بس ايش ؟؟ ان شاء الله انه معافى 

بندر بنبرة متعبه : ان شاء الله معافى ان شاء الله بس انا سألت عنه بمستشفى (( .......... )) ولقيته بس مدري عنه انا اللحين قاعد ادور على غرفته وبسأل عنه الدكتور 

ابو بندر : مستشفى ؟؟؟ وليه 

بندر : قلت لك يبه مدررري بشوف اللحين واتصل فيك عقب 

ابوبندر : على خير يابوك يالله جعلة خير 

بندر : ان شاء الله 


%%%%%%%%%%%%%%%%%%%%%%%%%%%



الجده : على بررركة الله والا عند متعب اعتراض هالمرة بعد 

متعب بنظرة غموض : ابد يمة راضي ومرضيني الله منهو يعاف بنت عمه بس <<فالصمييييييم 

نجلا هنا حست بصغرها قدام متعب وكأنه يقصدها بالكلام يعني عيال العم مايعافون بعض 

الجدة : الله يرضى عليك ياوليدي ويبارك لك انت وياها ويكتب لكم الخير 

بعد صمت لثواني يقطعه كلام سيف اللي حس بتوتر اخووة وبنت عمه 

سيف : بتصل على سطام والله انا نسيناه بيزعل علينا هههههههههه

ابو سطام : ايه والله وانت الصادق محد كلمة 

ردت هنا فجر بخجل : لا يبه انا كلمتة وعلمتة بس قلت امي سوير تعبت تعب خفيف وهو قال انه بيجي قلت له مايحتاج قال انه كان جاي بتعب امي سوير والا بدون 

ابو سطام : لا يكون روعتيه بس 

هنا ردت الجده : لا فجر اعرفها نسمة ماتروع احد كلكم نسيتو سطام الا فجر اللي ماتنسى احد 

فجر هنا حسسسست بخجل كبير من مدددح جدتها دايمن تحررررجها قدام الكل 



%%%%%%%%%%%%%%%%%%%%%%%%


ماليزيا ....


سطام : عههههههد .. يااااعههههههد

عهد : هلاا جاية جاية 

عهد طالعة من غرفتها وهي لابسة برمودا ابيض وتوب احمر طالع عليها خيااااالي اللون الاحمر ومكتفية بروج احمر محليها زود على حلاها 

سطام القى نظرة سريعه ماوده يطول أكثر لانه عارف توابع نظراته : يالله ترا طيارتنا بعد ساعة ونص يالله يمدينا نروح للمطار 

عهد متفاجئة : من نص ساعة قلت لي اجمع أغراضي ماأمداني ليش كل هالاستعجال 

سطام : لااااازم ارجع للديرة بااسرع وقت 

عهد بخوف : ليه فيه شي 

سطام : لا ابد مافيه الا العافية .. وبذكاء منه .. بس الدوام طالبيني وابي اروح للديرة واتطمن على اهلي قبل ماارجع للرياض (( ماودهـ يقول لها بقطع اجازتي اللي كنت مخطط فيها على اشياء واشياء ماوده يقول بقطعها عشان مااضطر اني اقابل وجهك السموح اللي يربك كياني كله ))

عهد : اهاا بس انا خفت يعني فجأه نرررجع بس يالله ماعلية رغم اني كنت مبسوطة مرة معك هنا .. وهي تبتسم بطفوليه وتبان غمازاتها 

سطام (( ياحلوها ياناس هاذي طفله وربي طفلة بهدوئها بكلامها بمزحها بكل شي آآآآآه ياعهد لو تدرين هالقلب وش لك فيه كان ماعاد ودك بالناس كلها كان تقولين سطام يكفيني ويغنيني عن الكل كان وربي لتعيشين ملكة بس بمجرررد انك تعرفين آآآآآه ياعهد وش سويتي فيني انا الضابط سطام اللي ماانكسر ابد مجرررد نظرة منك تهد فيني جبال .. لازم اناديها وافهمها على وضعنا اذا رجعنا لازم اتكلم معها بحنان ايه عشان هي مرة حساسة ..>>يحاول يقنع نفسه 

سطام يتكلم بدون شعور بضمى العاشق : عهد تعالي هنا .. وهو يأشر على المكان اللي جنبة 

عهد تجي بإنصياع لمكان ماأشر لانها خافت من كثر مناظر فيها عجزت تفسر نظرته .. جت وجلست : لبيه سطام 

سطام أطال النظر لها ياحلو اسمي بس تكلم بنبرة غامضة : لبيتي بمكة 

عهد : جميع ان شاء الله 

سطام تكلم بثقة : عهد .. انا أبيك تعرفين وضعنا كيف بيصير اذا رجعت لاهلي تعرفين وين راح نسكن ؟؟

عهد وهي منزلة راسها وجاوبت بصوت واطي : لا 

سطام يتكلم وهو مو عارف توابع كلامة : راح نسكن ياعيون سطام مع اهلي عشان كذا مابي احد يحس بشي وخصوصا انك امي ذكية مايفوتها شي وانت اعرف فيها صح 

عهد وحال قلبها يقول ترى تعذبني كذا عيونك وهذا وضعنا : صح 

سطام : واحنا ان شاء الله ماراح نطول عند اهلي كلها كم شهر بنروح للرياض عشان دوامي 

عهد بعذاب داخلي واضح على صوتها : قصدك لمّا تطلقني ارجع للرياض عند اهلي 

سطام هنا تقطططع قلبه من جد على حالة وحالها يدري من عيونها انها تحبة وهو ميت عليها بس مابليد حيلة حوط اكتافها بين يدينه وصار شبة حاظنها : عهوده اسمعيني عيوني وربي اني مابي اضرك بشي ولا ابيك تنجرحين مني فيوم من الايام وربي انتي مو عارفة شي راح يجي اليوم اللي تعذريني فيه 

عهد هنا تجمعت دموعها بعيونها نبرته الحنونة والضغط اللي تواجه من يوم ماتزوجت شي فوق احتمالها طوقت ظهره بيدينها وتمسكت فيه بقوة وكأنها ماتبيه يتركها فيوم 

سطام خلاااااص قلبة مو متحمل اكثر همة وحبة في نفس الوقت ضغط عليها اكثر وهمس في أذنها وربي ياعيني اني ماابي اضرك بشي 

سطام حس انه خربها وبدا يتعدى الخط اللي رسمه لنفسه معها افلتها بسرررعه ومقام ومشى تجاه الباب وهو يتكلم بربكة : ااانا بروووح اجيب لنا .. سيارة .. خليك جاهزة 

وطلع من غير ماينتظر منها رد 

عهد حست روحها بتطلع مع طلعة سطام ماتدري هي تأنب نفسها ليه حبته او تلومة هو... لحظات بحظنة حست بدفا الكون حست بأجمل احساس ماتبي شي ابددد عادي عندها تبقى على وضعهم بس الا انه يطلقها ويحرمها من شوفته ابتسامتة اسلوبة الجاد كلامة نبرتة حتى عطرة .. تنهدت بألم وراحت تجهز اغراضها وتبدل ملابسها 


%%%%%%%%%%%%%%%%%%%%%%%%%%%%%%%



عند بندر فالمستشفى ....

راح بندر يدور على غرفة تركي اللي طلع من عنده الدكتور وهو في حالة صمت لمّا قالة الدكتور ان حمد في غيبوبة الله العالم وحدة متى حمد بيصحى منها سكت ولا عاد رد يحس انه هو السبب في اللي صار لحمد هو اللي تعب حمد معه في كل شي خلاص دام حمد مو معه الكلام ماله أهمية عنده استسلم لقدرة يحس انه خلاص مو لاقي اهلة بعد ماعاد يبي شي الا أن حمد يقوم بالسلامة 


قطع على تركي لحظات الالم دخول بندر المفاجئ من غير حتى مايطق الباب 

بندر : تركي اااااااااااااااااااااالف لابااااااااس عليك خوفتنا عليك يارجال ماتشوف شر 

تركي وهو يغصب نفسه على الكلام : مايجيك الشر

بندر وهو يسلم على تركي وياخذ كرسي ويجلس عليه : وش السالفه وش صار 

تركي اخذ موقف الصمت مع الكل وكذلك ابعد النظر عن بندر وجهه يتلون بأقسى الوان الحزززن

بندر : تركي عسى ماشر وانا اخوك وجهك مايطمن ليه كل هذا احمد ربك على السلامة 

تركي لازال عند موقفه 

بندر بهدوء : تركي ... فيه شي مو طبيعي في وجهك الدكتور قالك شي 

تركي نفس الهدووووء والتزام الصمت 

بندر بذات الهدوء : تركي وانا اخوك فيه شي انا مااعرفه 

تركي ماخذ هالموقف مايبي يتكلم كاره الكلام وكاره نفسه اكثر 

بندر بعصبيه : ترررركي وش فيك يارجال كني اشحدك الكلام وبعدين وين حمد عنك 

تركي رد بهدوء عكس عصبية بندر : حمد له الله .. ومالي نفس اتكلم ولا ابي اتكلم هاذي كل السالفه 

بندر تنهد بقوووة مايدري وش يسوي او وش يقول لابوة بس مايلوم تركي اذا حمد بالسالفه وبعدين وش صار عليه انا لازم اطلع اسأل الدكتور عن تركي ومعه حمد بعد 


انسحب بندر من الغرفة بهدوء رايح للدكتور ...


%%%%%%%%%%%%%%%%%%%%%%%%%%%%%%%


فالجامعة عند نوارة ونجود ...


نواره : نجووود عيووووني مانبي نحضر هاالمحاضرة مابي ادخلها تعالي نتمشى هناك عند الجهه اللي ورى الكافتيريا 

نجود وهي تخزها : ترى مانافعنا غير محاضراتنا وبعدين وين تبينا نتمشى حضررتك ليه تبغيني اصير شبهه اذا رحت لجهه زي كذا مشبوهه ومايروح لها الا .... استغفر الله بس 

نواره انا وراك يانجود والزمن طويل : يانجود ياعيوني احنا نروح ونمشي مانجلس يعني نتحرك وتبين الصدق احس فيني طاقة الدنيا ابي امشي وامشي وامشي 

نجود بضحكة وهي على نياتها : يالله امشي وامشي على المحاظرة ياحلوة هههههههه

نواره : لااااااااا يالله نوارة مابي احضر ودي يوم تقولين بنسحب على المحاضرة هاذي 

نجود وهي لازالت تضحك بنفس الطريقة : خلاص ولايهمك عشانك الاسبوع الجاي في نفس هاليوم راح نسحب بس مو على هالمحاضرة لا على المحاضرة اللي قبلها لانها مو مهمة مثل هاذي اتفقنا 

نوارة تبتسم بانتصار : اتفقنا (( خلاص ماباقي على حلمي غير ايام وبس ))


%%%%%%%%%%%%%%%%%%%%%%%%%%%%%%


عند الجده ...

كلن راح لبيته بعد ماانتهت الزيارة الا سيف اللي مستحيل يتركها بيوم واللي يعتبر كمرافق للجد فالمستشفى 


سيف : والله منتي بسهله يمة اجل مايزوج متعب بعد كل هالمدة الا انتي يااميمتي 

الجده : ايييييه انا ام محمد وترى لو حطيتك براسي انت بتعرس بعد 

سيف وهو يمثل انه خايف : لا لا يمة خلينا في متعب احسسسن هههههه

بعد صمت دام لثواني فقط 

سيف وكأنه يبي يتأكد من شي : اااا الا ماقلتي لي يمة متعب هو اللي طلب منتس هالطلب والا انتي اللي دبرتيه من راستس 

الجده وهي فاهمه السيف على قولتها مايغيب عنها وكأنه تفكيرة مكشوف عند الجده عشان كذا اضطرت انها تقول: وش ادبرة من راسي وانت عمرك شفت رجال ينغصب عز الله ان الرجال اللي ينغصب رخمة 

سيف وهو مو مقتنع : بس اول شي متعب مابان عليه انه فرحان ثاني شي نجلاء رفضته وقدامنا كلنا أي رجال مكانه بيعاف الحرمة اللي ترفضه 

الجده وهي عاجزة عن فطنة السيف : هذا أي واحدن غير متعب بس متعب ربي مكملة بثقل وعقل وتراه شاري بنت عمة مهو مرخص بها ونجلاء اول وتالي وافقت عليه قدام الجميع وبرضاها 

سيف يسكر على الموضوع اللي مادخل راسه بس مايبي يتعب جدتة بكثر الكلام 

سيف يغير الموضوع : اجل مادريتي ان الشيخ سطام راجع اليوم والا بكرة على الصبح 

الجده يتهلل وجهها : تقوله صادق يالسيف 

سيف : ومتى كذبت عليتس يمة الله يحييتس 

الجده وهي تبتسم ابتسامه تعاند اوجاع السنين : انا اشهد اني مااثق الا في كلامك والله يازينها من بشارة 

سيف : اجل يدتس على البشارة ياام محمد وترى مارضى بأي شي ابي بشارة ترضيني 

الجده بفطنة ودهاء نساء : ابددددد يالسيف والله لاعطيك بشارة مااحد عطاك مثلها بس انت ترضى بها 

سيف : ومنهو المهبول اللي يرد ام محمد كل عطايا ام محمد خير 

الجدة بعد صمت : اييييه تراك قبلتها .. بشارتك هي اطيب وازين البنات فجر ويصير عرسك انت وأخيك سوا 

سيف انصدددددددم فجر وانا لا لا لا مستحيل ماقد فكرت فيها اصلن 

الجده تقطع تفكير بسرعه : هاه يالسيف وراه وجهك انقلب والا ماعجبتك بشارتي 

سيف بتردد : الا كل شي منتس يعجبني .. بس .. اسمحيلي يمة انتي عارفة هوى النفس وفجر مافيها قصور بس النفس ماهوتها ولا هوت غيرها بعد اصبري علي يام محمد الله يرضالي عليتس 

الجده تفهمت موقف سيف اللي كان يختلف تماما عن موقف متعب واللي بوجهة نظرها ان متعب كان يبي نجلاء وهاويها اما نجلاء ماتدري عنها بس بوجة نظرها ان البنت مهما كان راح تتأقلم مع زوجها وتحبه بعد ماتعاشرة ويصير بينهم عيش وملح حتى لو انغصبت بس الرجال لا لاصار ماهو مهتويها مايقدر يكمل حياته معها والرجال صعب ينسى انه انغصب او شي مثل كذا عشان كذا هي تعرف ان سيف مايبي فجر ماهو لعيب فيها ولكن لانه مايفكر فيها وهذا اللي بتشتغل عليه الجدة تبية يفكر فيها ولكن بدون تأثيرات مباشرة منها 



%%%%%%%%%%%%%%%%%%%%%%%%%%%%%%%



ابو بندر على حالة بس الفرق انه راح لشركة يشوف اوضاعها ولازال مخه شغال بالماضي وهمومة 

يتذكر انه بعد ماقال للمرض هالكلام اخذه للمدير وعلمة الموضوع من الالف للياء وكانت اجابة المدير 

المدير : لاياخوي ان انت مو احد من اهلة مستحيل تاخذه وابوه موجود ثاني شي الولد فاقد للذاكرة يعني غصب طيب بيعترف الابو فيه عشان الولد لما جابوة ماكام معه أي ورقة ثبوتيه 

ابو بندر بذكاء حاد : طيب شلون بتثبت اذا الابو منكر هالشي 

المدير ومافاته ذكاء ابو بندر وكيف هو مصر ياخذ الولد : في شي اسمة الـ دي إن أي والا لا 

ابو بندر : مايحتاج .. وبعدين انت سوو خير في هالولد وارحمة من ابوة السكير 

المدير : آسف يابو بندر مااقدر هاذي اخلاق مهنة وانا من اول ماتخرجت اقسمت قسسسمن وماني مستعد اخون ربي قبل كل شي ثم اخون وطني 

ابو بندر اضطر انه يسكت ويتابع الاجراءات مع الدكتور 

وبعد ماطلعت نتايج التحليل اتضح ان الرجال السكران كان صادق رغم انه نص فاقد وهنا الدنيا ماوسعت ابو بندر يبي يسوي خير بأي طريقة وخصوصا انه لما شاف تركي رق قلبه له وحس وكأنه يعرفة وأخذه وفمهمة لان تركي كان كبير في ذاك الوقت بس ابو بندر فهمة على انه فاقد للذاكرة وانه هو ابو بندر من لقاه واضطر انه يسقط بعض الاحداث حتى مايتكرر اللي صار وفي وجهة نظرة ان هالرجال السكران ماينضمن ممكن يجي ويستغل فقدان الذاكرة عند تركي ويقول ايه انت ولدي وانا ابوك عشان كذا ابو بندر اختصرها من البداية 


%%%%%%%%%%%%%%%%%%%%%%%%%%%%%%



بندر بعد ماطلع من عند الدكتور مر على حمد وتأسف على حالته ورجع لتركي عشان ياخذه لان الدكتور كتب له خروج بعد ماتأكد انه ماصابة ولاشي برحمة الله 

بندر : يالله ياتركي مشينا الدكتور كاتب لك خروج وابوي ينتظرنا على احر من الجمر 

تركي وقف وراح وبدل ورجع لبندر وتكلم بصعوبه : ابي اشوف حمد قبل مااطلع 

بندر وهو كاره ان تركي يشوف حمد وهو بهالوضع : ان شاء الله بس تحمل 

تركي سكتت بخوف ورهبة ياليت اللي صار لمتعب صاير لي انا انا 

طلعوا الاثنين متوجهين لغرفة حمد اللي كانت بعيدة نوعا ما عن غرفة تركيوطول ماهم يمشون كانوا الاثنين يفضلون الصمت على الكلام اللي ممكن يجرح شعور الاثنين 

وصلوا وقف بندر بعيد شوي تقدم تركي يطل مع القزازة اللي بينه وبين حمد لانه مننوع يدخل أي شخص عليه تركي كان يشوف حمد وكأنه بنفس الوقت يشوف الحادث يشوف حمد ويشوف اهله فيه نزلت دمعه حارقة متمردة على رجولة تركي اللي ماقد بكى حتى وهو فاقد اهلة اللي ماعرفهم بس حمد يعرررفه عاش معه ضحك معه اكل معه بنى احلام واحلام بشوفة اهله معه مااحد يدري ان تركي بدا يدور على اهله الا حمد حتى ابو بندر وبندر مايعرفون بهالشي مسح دمعته اللي خانته ومشى وكمل طريقه هو وبندر للخروج من المستشفى 


%%%%%%%%%%%%%%%%%%%%%%%%%%%%


ماليزيا ....

فالمطار بعد ماخلصوا الاجراءات واتجهوا يركبون الطيارة طبعن ولا واحد تجرأ يوجه كلام للثاني سطام بألمة وعهد بجروحها تبي ترجع للسعوديه تطيح في حضن امها تلتهي شوي عن سطام تبي تبعد يمكن فالبعد خيرة 


وهم في صمت يتجهون للطيارة ومن ثم مقاعدهم 

سطام اختار انه يبدأ الكلام مايقدر مايسمع صوتها العذب الرنان : عهوده 

عهد التفتت تلقائي وكأن دلع اسمها بفمة مثل السحر او مثل المويه اللي تغسل همومها : لبيه 

سطام : لبيتي بمكه (( ارتب مايدري وش يقول مايدري ليه ناداها اصلن )) اااا مستعده 

عهد تناظر باستغراب : مستعد لـ أيش 

سطام يبتسم وتتجلى وسامتة اكثر واكثر : للرحلة 

عهد تنهار احصان الجليد اللي بينها وبين سطام : اكييييييد 

سطام بضحكة منه ومحاولة لكسر الحاجر اللي بدا ينبنى بينه وبينها : اذا رجعنا للديرة عاد باخذك جولة سياحيه فيها عاد والله لتعافين ماليزيا ودول اوروبا كلها 

عهد تضحك بهدوء : ههههههه اكيد دامك منها بعاف أي مكان غيرها 

سطام ابتسم وسكت .. يالله شكثر عفوية وشكثر تحبني عيونها تنطق كلامه العذب العفوي يدل يارب صبرررني على مافيني ياااارب رحمتك 


%%%%%%%%%%%%%%%%%%%%%%%%%%%%%%%%%


في بيت ابو سعود ...

غلا راحت وكملت نومها بعد مارجعوا من عند جدتهم فهد ماجلس فالبيت اصلن اما نجلاء فهي في عالم مايعلم به الا ربي تحس بألم بحزززن بشعور غريب هي تحب متعب بس ماكانت تتوقع ولا واحد بالمية ان طريقة زواجها وخطبتها راح تكون كذا رفضت ملكة وغيره من شكليات قالت تبي الملكة والعرس في نفس اليوم من زود حزنها وألمها ماهي حاسة بأي شي وكأنها مسيرها من غير شعوور قالوا يمين خلاص تروح يمين قالوا يسار خلاص تروح يسار ماعادت تتحمل نزلت لامها تحت اللي ماهي حاسة بشي 

نجلا وهي تضم امها اللي مكتفيه بالنظر لها فقط : يمة ياليتك تسمعيني والله تعبانه 

تحركت عيون ام سعود بتوتر على بنتها تناظرها بألم وحيرة 

نجلاء وهي تفضفض لامها اللي بوجهة نظرها مهي حاسة فيها : يمة تخيلي ان ابوي يبي يزوجني غصب بس عشانه ولد اخوة 

زاد التوتر عند ام سعود 

نجلاء : يمة انا ماني رافضة متعب بس هو اللي كان يرفضني طول الوقت كأني بضاعة تنتظر صاحبها متى يتكرم وياخذها 

بدت تشهق وتصيح على صدر امها ماعادت تتحمل شعورها بالالم اكبر من الاحساس نفسه من زود حزنها ماعادت تكفيه كلمة احساس وشعور 

زادت دموعها وشهقاتها وزاد توتر ام سعود عليها 

فجــــــــــــــــــــــــــــــــــــــأه 

حست نجلاء بطرقات خفيفة على ظهرها من انامل شخص اقرب مايقال عن هذه اللمسات هي مجرد لمسة من طفل لم يتجاوز الشهرين طرقات خفيفه ضعيفه متألمة عاجزة غير قادرة ارهقتها اوجاع السنين وهم فقدان اعز شخص واحب شخص وهو الولد 

نجلاء شهقت بخوف او بفرررحة او بألم ماتدر ماتدري اهم شي هي فيه اللحين امهااااا تناظر امها وتمسح دموعها بسررعه وبضحكة وكأنها طفلة راضوها بقطعة حلاوه 

نجلاء وهي تشهق : هذا انتي يمة صححح .. صححح يمة انا حسيت فيك يعني انتي تحسين فيني وش اقول انا صح ههههههههه حتى عيونك يمة تقول كذا انا اشوف 

ام سعود تبدلت نظراتها من التوتر والالم لنظرة فيها ابتسامة واضحة حتى لو لم تبتسم شفاهها 

نجلاء : ماراح اعلم احد لما اتاكد خلاص يمة من اليوم وطالع لازم تحركين يدك كذا وعيونك بعد ترا افهمهم 

ابتسمت نجلاء بفرح وكأن لمسة امها مثل المويه الباردة اللي غسلت حزنها وهمها وراحت لغرفتها 


%%%%%%%%%%%%%%%%%%%%%%%%%%%


بيت ابو متعب ..

وتحديدا غرفة متعب ..

كعادته دائما اذا تمكن منه الحزن والالم يلجأ لغرفته ويقلب فاأوراق الماضي وكأنه يشوف سعود ويكلمة عشرررر سنين آآآآه ياثقلها على قلبه خلاص بدا يتسلل اليأس لقلبة خبل انا اطرد ورى وهم الرجال مات وانا اقول لا حي أي طفل صغير بقوله هالكلام بيضحك علي وانا رجال طول وعرض للحين عايش في طيف امل لا والله طيف وهم الله يرحمك ياسعود (( اول مرة يقولها )) تعال شوف صاحبك وش حصل له الله يعيني عليك يانجلاء كيف بتعامل معك وكل مافيني يحبك وكل مافيك رافضني ودي اعرف وش مغيرك علي من شاف نظراتك اللي تلاحقني من مكان لمكان كل ماطلعنا ماقال هذي نجلاء اللي ذاك اليوم تتكلم وترفض ولاهمها انا لمحة منك ذاك اليوم في عرس سطام وعجزت اتحملها شلون لو بقابلك طول الوقت الله يصبرررني الله يصبرررني 


%%%%%%%%%%%%%%%%%%%%%%%%%%


شركة ابو بندر ......


ابو بندر في مكتبة بعد ماتلقى اتصال من بندر ان تركي سالم مافيه الا العافيه بس حمد له الله وان تركي طلع للبيت بعد ماكتب له الدكتور خروج سمع طرقات على الباب 

ابو بندر : تفضل 

دخل احد الموظفين اللي مايقابلون ابو بندر الا لضرورة : السلام عليكم 

ابو بندر : وعليك السلام ... هاه وش فيه يابو صلاح ماهو بالعادة تمرني الا لشين مهو هين ووجهك مايبشر بخير 

ابو صلاح :والله مدري وش اقولك طال عمرك بس عندي اوراق تثبت اثبات مايترك للشك مكان ان فيه اختلاسات بمبالغ كبيرة وضخمة ولايمكن انها تكون غلطة قلن الا بتعمد 

ابو بندر : وش تقول انت .. اجلس اجلس .. اختلاسات كبيرة وعندي 


......؟؟؟؟؟؟؟؟؟؟؟؟؟؟ 


%%%%%%%%%%%%%%%%%%%%%%%%%


الملخص : تم وصول سطام وعهد بالسلامة .. وكذلك الجده طلعت من المستشفى بعد ماأكد الدكتور على عمد الانفعالات الزايدة لها وطبعن المفروض ماتطلع اللحين الا ان الجده اصرت انها تطلع بعد ماعرفت بعودة سطام كذلك على حسب ماتقول((جلسة المستشفى تمرضني )) تركي وبندر وصلوا للبيت بدون ادنى كلمة او همس تركي راح للملحق تبعه اما ابو بندر غرقان بالشغل والتدقيق مايبي ادنى شك يدخلة تجاه المختلس ولكن الاوراق تثبت كذا عشان كذا جالس الى الان في مكتبة يراجع ويدقق مع الموظف ولايرد على أي تليفون نجلاء انقلب شعور الحزن واليأس لشعور اكبررر من كذا وهو الفرح المرتقب بعد ماشافت حركة امها ماعاد يهمها أي شي غير امها طبعن سطام وعهد وصلوا للرياض وفالليل اهل سطام مسوين عزيمة لهم عشان كذا فضل سطان ان عهد تنزل عند اهلها وبعدها بيجي متعب ياخذهم للديرة 


%%%%%%%%%%%%%%%%%%%%%%%%%%%%%%%


على وقت المغرب وآآآخر العصر توجه متعب بسيارته للرياض 

شركة ابو بندر ..

خلاص ابو بندر فاض به الكيل وصل اقصىىىى درجة من درجات الغضب 

ابو صلاح : شوف طال عمرك كم لنا واحنا على هالورق مافيه أي خلل والاختلاس واضح وضوح الشمس ولو ماكان كذا كان انا ماجيتك اصلن ودققت بنفسي وانت عارفني بس هذا اختلاس وااااضح وعمر الشمس ماتتغطى بمنخل وربي انقذك من اختلاس ممكن يودي شركتك ورى الشمس 

ابو بندر بغضب غير طبيعي يتفق على المثل القائل (اتق شر الحليم اذا غضب ) : يكفييييي يابو صلاح يكفي كل شي واضح سلمت يابو صلاح لك مني مكافأه على جهدك واخلاصك وامانتك والمخطي دواه عندي 

قام ابو صلاح وطلع.. اما ابو بندر مثل البحر وامواجه بغضبه انعمممممى ماعاد يشوف شي الا تركي والارقام والاختلاس شال اغراضهه وااوراقه وطلع 


%%%%%%%%%%%%%%%%%%%%%%%%%%%%%%%%%


عند متعب ...

بعد ماحرك سيارته يمشي فالطريق ونظرته من شافها قال هذا شخص فاقد للامل يمر وهو يمشي يمر كل دير فيها مركز صحي ويناظرها كللللللها دخلها عشان سعود ورفيق الدرب يحس انه مجرررررد وهم كان عايش فيه سنين وهو ينتظر ولابان شرارة امل ممكن يتعلق فيها فجــــأه لاح قدام عيونه شي وكأنه آآخر خيوط الامل بالنسبه له لمح اسم احد الهجر اللي فيها مركز صحي ولكن الفرق ان متعب مامر هالديرة ابددد بسرررعه ديورر السيارة وغير اتجاهها اللي كانت ماشيه فيه للرياض وغيرها باتجاه هالديرة دخلها الى ان وصل الى المركز الصحي الموجود 

متعب يكلم احد الموظفين : لو سمحت ابي اكلم مدير هالمركز 

الموظف : ان شاء الله استريح شوي بس 

بعد دقائق قليله ونظرا لقلة الموجودين فالمدير ماكان عنده شي ابد وافق على مقابلة متعب دخل عليه وسلم وجلس 

متعب يتكلم برهبة وضغط نفسي عليه : انا والله جاي ابي خدمة من هالمركز ولو انها صعبة شوي بس مقدور عليها 

المدير : آمر يااخ متعب نخدم أي شخص من برى الديرة او من داخلها والواضح لي انك مو من اهلها 

متعب بهدوء : صحيح .. السالفه ومافيها اني ادور على .................................................. ........................................ وهاذي كل السالفه 

المدير : والله سالفتك صعبة شوي بس احاول اخدمك ان شاء الله وماراح تطلع من هنا الا ومعك الخبر اليقين عطنا العمر والاسم وكافة البايانات ونحاول ان شاء الله انت خلك بالانتظار 

متعب : تسلم والله ماتقصر 


جلس متعب ينتظر وينتظر ويتنظر وآآآآآه ياصعب الانتظار في امل ممكن يتحقق وممكن يزول بثواني 

جاء الوظف : اخ متعب احنا نتأسف ماحصلنا أي شي وانت شايف كم لنا ساعة ندور 

متعب هنا تحططططططم طاحت كل عزومه طاحت كل ابراج الامل والاحلام اللي بناها حس بروحه كسيره اتجه للبوابه بحزن وألم وجرررررح كبير وعميق في روحه صار يحس بنعدام الاحساس عنده وصل للبوابه فجأة يسمع صوت الموظف وراه 

الموظف : اخ متعب انتظر لو سمحت انت اللي تسأل عن سعود ........ال......

متعب يشوف سحب وجبال من امل ينتظرة بعد مانزف دم من انكسار احلامة 

التفتت وبصوت مشبع بالالم والحيرة والترقب : ايه نعم 




%%%%%%%%%%%%%%%%%%%%%%%%%%%


بيت ابو بندر 


ابو بندر جاي بغضب كااااسر يهدد باقسى النتائج 

ابو بندر : بندر ... بندر رح نادلي ترررركي اللحين 

بندر بروعه من اوبه اول مرة يشوفه كذا : ان شاء الله 

لما جاء تركي المنهك من التعب والالم والتفكير وبندر المترقب للي راح يصير اما في زاوية بعدية نوعا ما سعد يترقب بانتصار وفررررحة شيطانيه كاسرة 

ابو بندر لما شاف تركي وقف عند وعطاه كففففف بأقوى حيله 

تركي الصدمة كانت اكبر علية من الكلام اول مرة تنمد يد عليه في هالبيت من يوم جاء فيه 

بندر بصرررخه خافته مترجيه : يبببببه 

ابو بندر : وحطببببة .. هالزبالة يطلع من بيتي اليوم قبل بكرى وان شفتك بس لامحه يابندر تطلع وراه هالحثالة مايقعد في بيتي دقيقه ضفيته وعزيته واكرمته واخر شي ينهبني ويعض اليد اللي انمدت له 

بندر يحاول يهدي ابوة ويفهم الوضع بينما تركي في اقسى درجات الحزن والدهشه : يبه الله يخليك وش السالفه فهمنا 

ابو بندر: السالفه اني مابي اشوف رقعة وجه هالحثالة قدامي يسررررقني انا ابو بندر يسرررقني ويختلس من عندي على شوف النظر وكأنه مو خايف من شي 

بندر : هد بالك يبه اكيد فيه غلط بعدين يطلع وين يروح له يبه 

ابو بندر : الا الغلط هو من راسه لساسه ويطلع يروح لجهنننننم ماعلي منه كفاية اني مابلغت عنه وحفظت العشرة اللي ماحفظها كل اللي ابيه منه اللحين انه يضف قشة ويطلع من عندي والوجه من الوجه ابيض 

تركي تكلم بهدوووء: وربي ياعمي اني مافي يوم ضريتك ولا نهبتك زي ماتقول راجع حساباتك وراجع موظفينك وقسسسسسم ياعمي ليجي اليوم اللي تبان فيه الحقيقه وانا طالع طالع بس اعرف حتى لو جاء اليوم اللي اظهر ربي فيه الحق اني ماعاد ارجع لهلبيت لو على رقبتي 


طللللع تركي تارك وراه عشرة سنين وهم وألم 




ويوم السبت انتظروا ثلاث بارتات 


>>اتمنى اول وحدة تقرا البارت تعدل الخط وتوضحة لانووة معاند عندي يتعدل


الجزء السابع....


فالرياض ....



سطام جالس عند خالته وزوج خالتة وينتظر متعب 


سطام: والله ياعم ليتك تجي الديرة وتريح وترجع من بكرة ترىا عاد جوو الديرة ماينتفوت 

ابو عهد : والله اني ودي بس انت اعرف والله ان عندي شغل قد شعر راسي مدري الحق والا ماالحق 

سطام : الله يعينك ياعمي 

ام عهد : ان شاء الله ملحوووقة مرة ثانية بنجي نزوركم عاد اللحين الغلا كللللة عندكم .. وهي تبتسم 

ابو عهد : ايه عاد كللللة ولا عهد بتملون منا بتلقونا كل اسبوع عندكم لعيون عهد 

عهد جنب سطام وتنزل راسها وتبتسم 

سطام ناظر فيها وابتسم من قلب شقد هي طفللللة ومدلـله بنظرة 

ابو عهد : اشوف دلوعة ابوها ماجت في حظن ابوها ولا خلاص تزوجتي وكبرتي علينا 

عهد تقوم وتجلس عند ابوها وهي تحضنة : ماعاش من يكبر عليكم يااغلى ناسي 

سطام ماخذ موقف المتفرج ويبتسم لها بين اللحين والآخر وقلبة يتألم عشانها شقد هي حساسة 

عهد وهي حاظنة ابوها وتناظر في سطام وهو يبتسم وهي تبادلة الابتسامة ياااااااالله شكثر ابتسامتة تغير في داخلها كثييير كثييير حيييل 

ام عهد : هاااه ياولدي ترىا بنتنا عندنا اللحين كانك مزعلها تراها بتعلمنا ونوريك شغلك هههههههههههه


سطام القى نظرة على عهودته وهي تبتسم وجاء بيتكلم بس قاطعته عهد بدلع : لااااا يمة سطام نسمة ماينزعل منه الله يخلية لي 

ام عهد وهي تشوف سعادة في عيون بنتها بس يخالطها شي من الانكسار : الله يكتب لكم الخير ويرزقكم بالذرية الصالحه 

هنا اختفت ابتسامة الاثنين تدريجيا لانهم عارفين مصيرهم لوين راح يوصل 


%%%%%%%%%%%%%%%%%%%%%%%%%%%%%%


في بيت ابو سعود ....


نجلاء عند امها قاعدة عندها وتسوي مساج لعضلاتها وتحاول تحرك يدين امها ماتبي تفقد الامل في حركتها تناظر فيها بين فترة والثانية وتبتسم لأمها 

نجلاء : يمة بعد شوي بنروح لبيت عمي بوسطام 

ام سعود بعيون كلها حنان وصبرررر وهموم واحزان 

نجلاء وهي تبتسم : ابي اكشششخ واطلع بأحسن صورة عشان مايقولون حرام مسكينة تأثرت 

ام سعود وعيونها تبتسم حتى لو شفاهها ماتحركت 

نجلاء وهي تكمل المساج وهي ساكتة وتناظر في يدين امها اللي حنتها لها اليوم 

بس فجأه حست بحرارة يدين امها ترتفع بسررررعه ناظرت في امها لقت عيونها متوتر مضطربة آآآلمه 

نجلاء بحيرة : يممممة شفيك هذاني جنبك مارررحت 

ام سعود زادت حدة نظراتها وزادت دبل دبلات ألم ونزللللت دموعها من غير صوت مجرررد نظرات موجوعه متألمة دامعه 

نجلاء بدت تبكي : ييييييمة وش فيك .. وهي تشد على يدها 

ام سعووود شفايفها تنزم وترجع وكأنها تبي تنطق او تقول شي 

نجلاء بأسوأ حالات الحيرة والالم لانها عاجزة عن مساعدة اعز خلق الله على قلبها ومافي يدها أي شي : ايه .. ايه يمة وشو قولي ... وهي تصيح 

ام سعود وهي تتحرك شفاهها بدون كلام وكان هاذي اول مرة من عشر سنين تصير 

نجلا لمّا فهممممت صععععععقت ياااااااااااااااااااااااااااااااالله يمة ياطول بالك وصبرك 



%%%%%%%%%%%%%%%%%%%%%%%%


في نفس الوقت ....


تركي يمشي بسيارتة بين شوارع الرياض يعاني من ألم جسدددي كبييير وألم نفسي مضااااعف اضعاف المة الجسدي يحس روحة مخنوقه حمد من جهه اهلة من جهه واللحين ابو بندر كملها عليه وقف على جنب يريح شوي مايدري وين يروح لو حمد فيه كان راح بدون ادنى تفكيير لكن هذا هو قالها لو 

يااااااالله وين بتروح ياتركي اللحين لا شغل لا بيت ولاحتى اهل ممكن يواسونك آآآآآآآه ياربي وين اروح اللحين ماكان في بالة الا شخص واحد حتى لو ماراح يسوي له شي بس برضو يحتاجة في اقسىىى واوجع لحظاتة دائما غير وجهه السيارة للمستشفى اللي فيها حمد يبي يشوف حمد عشان يحس انه بخير رغم ان الالم ياكل جسمة وروحة أكل 


%%%%%%%%%%%%%%%%%%%%%%%%%%%%%


نرجع لمتعب ....



الموظف : اخ متعب انتظر لو سمحت انت اللي تسأل عن سعود ........ال......

متعب يشوف سحب وجبال من امل ينتظرة بعد مانزف دم من انكسار احلامة 

التفتت وبصوت مشبع بالالم والحيرة والترقب : ايه نعم 


الموظف : والا سعود ....... ال ........

متعب وصل اقسى درجات التحمل ماعاد فيه : لا لا سعود ....... ال .........

الموظف بألم للحال اللي وصل متعب وباين على وجهه :: آآآآآآسف جداً أخ متعب انا اقصد سعو ... ال ....... لقينا ملفة اكرر اسفي واعتذاري 

متعب ماانتظر االموظف يكمل كلامة مجرررد انوو الشخص المقصود غير سعود ولد عمة لف يكمل طريقة وتخنقة الف عبرة وعبرة الى هنا وخلاص وصل اعظظظظم درجات العذاب والالم أي انسان ممكن يتحمل اللي يتحملة هو الآن دموعة توقف على اعتاب عيونه مو قادر تنزل دمعة ومو قادر يتجاوز هاللالم والحزززن يااااااربي الهمني الصبر والسلوان عن الاحزان مو حاس بأي شي حووولة يتحرك وكأنه حثة آآله أي شي غير انه يكون انسان بمشاعر واحاسيس صعب انك تبني صرووح وجبال من الآمال وآآخر شي بعد طول إنتظار يــبان ان اللي بنيته نسمة هوى هدمته من اولة الى اخرة ياااااربي رحمااااك يااالله الصبر ....


%%%%%%%%%%%%%%%%%%%%%%%%%%%%%%


بيت ابو بندر .....


جموووود صددددمةمتملكة كل انحاء البيت وسكانة ابو بندر بعد مالقى اقسى كلماتة على تركي طلع غرفته وهو الى الان بصدمتة من اللي سواه تركي وآخر كلام تركي يرن في اذونة انتبه من موظفينك ومالي رجعه .. انتبة من موظفينك ومالي رجعه ... انتبه من موظفينك ومالي رجعه


اما بندر مصدوووم يبي تركي يبي يساعده اكيد متوهق بس بنفس الوقت مايبي يعصي ابوة ويخسرة 

اما البنات كل وحدة لزززمت الصمت حتى نجود اللي متعودة ماتسكت عن أي شي يحصل فالبيت بدون تعليق منها اما عنود على قولة فهاد في همها وفي حالها بس هالمرة بهم كبير ماتدري وش موقف ابوها لو فعلن جاء فهاد وخطبها بندر ضامنه انه بيوقف معها بس ابوها ماتدري 

اما ام بندر انسانة علمتها عشرتها مع هالرجال ان أي موضوع حساس كذا او موضوع يثير بينها وبين زوجها توتر ماتفتحة ابد حتى بينها وبين نفسها لانها تعرف زوجها حليم بس يتفق مع المثل اللي يقول اتق شر الحليم اذا غضب 


أما عند سعد الوضع مختللللللف جداً عنده الفررررحة دبل صار اللي يبيه بطرررد تركي من البيت بس اللي ماتوقعة ردت فعل ابوة وانه طرررده من حياتهم نهائيا يحس بنشوة الانتصار يحس بانتعاش فررررحتة كاااسرة شريرة لا حدود لها حتى ابتسامتة وضحكتة لتركي قبل مايطلع كانت ابتسامة شيطانية تحمل بين طياتها الف شيطان وشيطان اما سالم فكان هو ابليس بنفسة بعد اللي صار كلمة سعد واخبرة بالموضوع من الالف الى الياء وكان لسالم اهداف ثانية من ورى طرررد تركي تختلف عن اسباب سعد جذريا 


%%%%%%%%%%%%%%%%%%%%%%%%%%%%%


في بيت ابوسعود ...


نجلاء تبكي وتقول : ايه يمة سعود فهمتك يمة سعود الله يرررحمة يمة عشر سنين ولا انتي راضية بتقتنعين خلاص يمة تعذبين نفسك ترىا 

ام سعود عيونها تررفض اللي تقوله بنتها وبشده سعود حولها وحواليها تحس فيه اذا تألم اذا تعب اذا ضحك اذا ضاق اذا صار له أي شي تحس فيه هذا قلب الام مستحيل يخطي بشعورة تجاه عيالة سعود بكرها واول فررررحتها مستحيل يكون احساسها خطأ بس تتمنى يجي اليوم اللي تشوف فيه سعود بعيونها قبل ماتوافيها منيتها هاذي كانت اقصى امانيها واكبر احلامها فالحياة 

نجلاء خلاص مو قادرة تقاوم او تكذب نظرات امها عيونها تقول اشياء واشياء تمسح دموع امها باطراف اصابعها وياليتها تقدر تمسح لمحة الحزن اللي سكنت عيونها وسكنت جسمها حتى اوقفته عن معايشة الاخرين بشكل طبيعي نجلاء حاليا تشيل الهم اضعاف اضعاف كم بتتحمل ياقلب نجلاء والى متى أي وقت راح تنهار نجلاء وتعلن عن بركان من المشاعر المكبوتة واللي تجمدت تحت تأثير ضروفها 

نامت ام سعود بعد دموع مرة متألمة وبعدها قامت نجلاء تتجهز مضطرة ماتبي تبين لأحد انها انكسرت بفرض شخص عليها او تبين لرشا ان كلامها أثر فيها ..... مرت اختها بعد ماخلصت وراحوا 

%%%%%%%%%%%%%%%%%%%%%%%%5



متعب وصل للرياض ومايدري كيف وصل الحمدلله ان ربي ستر عليه والا كان صار مالايحمد عقباه قلبة لايقل هموم عن قلب نجلاء كلن له نصيبة من الهم المتراكم واللي مايدري متى يصحى ويلقى نفسة كان يحلم بابشع كابوس كان يعيشة 


فالسيارة بعد ماحركها راجع للديرة ولكن هالمرة معة شخصين في اعتقادة انهم خالين من أي هم كانت السيارة يسكنها صمت غريب الا من بعض السوالف الخفيفة بين متعب وسطام كلن غارق بهمة متعب من شوي بس تأكد ان الموية اللي كان يشوفها من بعيد مجرررد سراب اما سطام همة بدى من قبل زواجة وبدأ يتضاعف ويتضاعف من خلال الكائن الرقيق اللي يقاسمة حياته 



%%%%%%%%%%%%%%%%%%%%%%%%%%%%%%%%



فالديرة ....

الاستعدادات على قددددم وساق وكلن له حماسة شوق وفجررر مافيه احد مثل فرررحتهم ام سطام تنتظر بشوق وحنين لولدها وبنت اختها اللي مثل بنتها الامهات كأي استعداد لحفلة راح يجي فيها ناس كثير أما رشا ورنجلاء حالة استثنائيه .. نجلاء في حالة اللاشعور واللامبالاه وماتبي أي كلمة او حوار يدور بينها وبين رشا أما رشا حست انها زودتها خصوصا انها اول مرة تزعل من بنات عمها ومن مين من نجلاء الحبوووبة مع الكل بس لا والف لا رشاا تتنازل يمكن تغض النظر عن سالفة جدتها بس سالفة انها رفضضضت اخوها قدام الكل هاذي ماتقبلها خصوصا وانها عارفة نجلاء بالنسبة لمتعب ايش 


كلهم في تررقب وصول للعريسين اللي مايدرون وش صار من عواصف فاليومين اللي راحوا 


عند الرجال ...


سيف : اقول فهد ماكن متعب تأخر شوي 

فهد : الا والله اتصل علية شوف هو وينه 

سيف : وليه ماتتصل انت وتتأكد 

فهد وخاطرة مو ذاك الزود : انت اخوه وانت احررص ... وصد بوجهه تجاه آخر غير انه يناظر في وجه سيف اللي فاهمة 

سيف ابتسم على الخفيف : فهد 

فهد من غير مايناظرة : لبيه 

سيف على نفس ابتسامتة ولكن بشي من الأسف لحال فهد : لبيت بمكة ناظرني طيب ترىا مااروع احد قسسسم ههههههههه

فهد ابتسم شوي : مشكلتي مكشوف عندك 

سيف بجدية : اسمعني وانا اخوك .. انا اعرف وش اللي يدور براسك بس انا تأكدت بنفسي انا شخصيا سئلت امي سوير من وين جايبة هالكلام ان متعب يبي يتزوج بالاجازة النصفية قالت لي هو مكلمني بنفسة وانت تعرفني زين اعرف امي سوير اكثر من نفسها واعرفها ان كانت مخبية علي شي واخذ كلامي والعين فالعين متعب هو من طلب هالطلب من غير اجبار من احد لامن جدتي ولامن غيرها والرجال ماينغصب والا لا يافهد ... سيف اضطر يقول هالكلام عشان مايكدر على فهد اكثر 

فهد وهو يناظر في سيف وكأنة يبي يشوف الصدق وين مايبي الاوهام تلعب به : تقوله صادق ياسيف 

سيف وهو يطقه بكوعة على خفيف يبي يغير مزاجة : ومتى عرفتني كذاب يافهيدان ههههههههههه

فهد بابتسامة راحة : الله يريحك ياسيف 



ابتسم سيف مايبي أي شي يكدر خاطر فهد يعرف شكثر هو طيب وبرضو يعرف شكثر فهد تاخذة الحمية على اهلة 



%%%%%%%%%%%%%%%%%%%%%%%%%%%%%%%%%%%%


فالمستشفى عند تركي وحمد .....



تركي جالس عند راس حمد بعد كاارغم الكادر الطبي كلة على الدخول عند صاحبه وخوي الدنيا اللي مايتعوض على انهم كانوا رافضين دخولة بس لمّا شافوا اصرار تركي ماكان قدامهم الا انهم يوافقون 

حاط يدة على راس حمد ويقرأ في المصحف الصغير اللي في يدة ودموعة تنزل بانسياب عجيب مع صوت تركي وهو يرتل الأيآت ترتيل جميل تخشع له القلوب قبل الاسماع تنزل دموعة قهر ظلم حيرة وغربة وألم وتعذيب نفسي كون انة كان مع حمد في نفس السيارة اصعب شيئين على الانسان تعذيب الضمير والظلم صعب تعيش بضمير غير مرتاح او يشوبة شي فيه غير راحة والأصعب تعيش مظلوم مالك الا تنتظر الفررررج ومن اللي ظلمة الرجال الطيب اللي ضمة لاهلة مايبي شي من ابو بندر اللحين مايبي يرجع للبيت او الشركةيبي يعرف بس انه بريئ من أي تهمة بس هذا هو اللي يبيه بعدها هو اللي راح يرفض العودة لبيت ابو بندر اطال القراءة وأطال الخشووووع فالقراءة بعدها ختم كلام الله عزوجل بدعاء تقشعر له الابدان فيه تذلل وخضوع مابعده خضوع لرب العزة والجلال خالق الارباب ومسبب الاسباب الله عزوجل يدعي لحمد دعاء الاخ والصديق والقريب لمّا خلص دعاءة لفت انتباهه شي وهو ان ممرضتين اجنبيات يسمعون تركي من اول قرائته وانتهاء بدعاءة يسمعونه بعيون دامعة وقلوب رقيقة رقت لسماع اروع كلام وهو كلام الله عزوجل ماكانوا يفهمون اللي يقولة تركي على راس حمد بحكم ديانتهم بس كان ترتيل تركي كفيل في أن يرقق القلوب وبطبيعة الانسان ضعيف قلب ....

%%%%%%%%%%%%%%%%%%%%%%%%%%%%%%%%




فالديرة ....


تم وصول متعب + سططام وزوجتة بحمدالله الكل يسلم عليهم ومبسوط وفرحان برجعة اول المتزوجين في العائلة اجواء جديدة يمرون فيها وخصوصا فجر وشوق مبسوطين لاخوهم وبنت خالتهم 


شوق : هلاااااا والله بمرت اخوي تو مانورت الديرة 

غلا : لاااااه يعني قبل مظلمة يكفي انا فيها 

فجر تضحك بهدوء كعادتها : اقول مداح نفسه يسلم عليك ترىا ههههههههههههههه

ضحكوا كل البنات عليها 

رشا تحاول تصير طبيعية من بعد ذاك اليوم فالمزرعة يومها تصرخ عليهم ماشافتهم : يالله ياعهد قولي لنا وين رحتي ومن وين جيتي ووش شفتي في ماليزيا 

غلا : شوي شوي على البنت كل هاذي اسئلة ماباقي الا تقولين ووش لبستي

شوق : ايه ايه انتظري بتسألها اللحين لاتخافين على رشا 

غلا اكتفت بنظرة لشوق من غير ماتعقب على كلامها ماتدري ليه صارت تحس شوق راح تكون سبب تعاسة رشا 

نجلاء كل شوي سرحانة وبالها مومعها بالها مع امها اللي تركتها فالبيت وهي مو مرتاحة 

فجر : هاه نجلاء مو من عادتك وين سرحانة شاركينا السوالف 

شوق تضحك وبرجتها المعتادة : عاد نجلاء وعاقلة ماتمشي اوووووه لايكون سرحانة وتقولين يالله متى تجي الاجازة عشان اتزوج مثل عهد مشكلة البنات يحبون يقلدون بعض ههههههههههههههههههههه

هنا نجلاء تغيرت ملامحها من السرحان والتوتر على امها لضيق واضح للجميع فجر انتبهت لاختها وش هببت ووش قالت كلن عارف موقف نجلاء من البداية بس محد يدري ايش اللي غير رايها فجأه 

اما رشا ماخذه موقف المتفرج انتبهت لضيق نجلاء من الموضوع هالشي كرهها في نجلاء اكثر مو لهدرجة كارهه اخوها واللي يشوفها قبل كيف كانت تناظر متعب او تنتبة لأقل حركة منه مايشوفها اللحين وهي مرررة كارهه حتى طارية 


فجر تحاول تضيع الموضوع : لا والله السرحانة من قلب رشا هاه رشا في ايش سرحانة اعترفي ههههههههه

غلا باستغلال للموقف وبما انه قدام شوق وهي توطي صوتها عشان الحريم الكبار مايسمعونها : لاااه رشا سرحانة باخوي تقول الى متى بقابل وجية خواتة متى يجي اليوم اللي اقابل وجهه فيه 

شوق بتسرررع : لاااااه .. اصلن رشا عاقلة ماتفكر كذا 

غلا : ايه عاقلة ماتفكر كذا صادقة والا من متى البنت تنقى وتحب وتقول ياليت وياليت 

شوق حست ان غلا شاكة فيها من نبرة صوتهاا اللي ظاهرها هبال وباطنها تفهمة شوق 


رشا ماخذه الى الان موقف المتفرج وكأنها بدت تحس ان فيه شي بين غلا وشوق اما نجلاء ملتزمة الصمت 



عند الرجال ......



الكل مبسوط برجعة العريس سطام من ابوه لعمانة للكل اللي جاي يبارك له 

اما سيف وفهد هم اكثر الناس فرررحة اول شي لان سطام مو مثل متعب مثل مايقولون شايب وثقيل .. لا سطام يسولف وياخذ ويعطي معهم ومعهم في كل استهبال وضحك ومزززح وفقدوة من بعد ماراح 


فهد بعد ماتعدل مزاجة من بعد ماتكلم مع سيف : هاه الشيخ سطام تنصحنا نعرس والا قروشة وهم ههههههههه

سيف يضحك ويكمل استهبال مع فهد : مايحتاج تسألة وجهه يقول ويجاوب والله من شاف الابتسامات اللي يوزعها شوي ويتشقق وجهه قال هذا ماشاف خير وماصدق يعرس

فهد : هههههههههههههههه ايه والله صادق الا قولنا ياسطام ايهم ازين تعرس والا تعرس 

سيف ماشي مع فهد على نفس الخط : بيقول لك الثنتين 

متعب مكتفي بالابتسام على هالحوار اللي يخلو من أي كلمة جد 

سطام : اللحين انت وياه شادين حيلكم فيني مرررة نشوفكم عقب وش بتسوون وبالذات انت يافهد 

فهد يضحك بقوووووة ومافي بالة الا صورة شوق قدام عيونة : ههههههههههههههههههههههههههههههه في هاذي صدقت 

سيف : لا والله ماصدق انا السيف على قولة امي سوير تضيع علومي قدام حرمة هههههههه

سطام : ايه هين المستخبي يطلع مع الايام 

فهد اللي انتبة لسكوت متعب من البداية ويبي يكسر الحاجز اللي انبنى بينه وبين متعب مهما كان هذا يضل ولد عمة 

فهد يطق متعب بكوعة طقة خفيفة : هاه الشيخ متعب وين سرحان شاركنا الكلام والا تفكر تقول متى ربي يرحمني من هالوجية اللي اربع وعشرين ساعة مقابلها هههههههه

سيف : ايه عاد متعب حدث ولاحرج والله لتضيع علومة كلهاااااا عاد عرسة ماباقي علية الا ثلاث اسابيع 

متعب بغى يطنش فهد بس ماحب يحرررجة والا يزود الزعل بينهم مهما صار موقف وعدى 

متعب بابتسامة : وانتم خلصتوا من سطام جيتوا علي انا وبعدين تعال يافهيدان وش دراك اني اقول متى ربي يرحمني من وجيهكم الصراحة ساااحر ايه والله ابي افتك من هالوجية الودرة 

سطام هنا مات ضحك : هههههههههههههههههههههههههههههههههههههههه اوه اوه قوية في حقكم الصراحة قوييييييية

سيف يغمز لفهد وعلى طول فهمه دايمن يسوون هالحركة اللي سبحان الله يفكرون فيها سوىا 

لف فهد وسيف وراحوا وتركوا سطام ومتعب لوحدهم يعني مطنشينكم 

سطام يضحك : يعني يقالي اللحين ماهميتونا اجل لا عاد اشوفكم مقربين منا ههههههههه



%%%%%%%%%%%%%%%%%%%%%%%%%





بيت بو بندر .............



بندر يطق الباب على ابوه 

بندر : يبه .. ابيك بموضوع

ابو بندر : روح يابندر اللحين مالي نفس اجادل واناقش وان كان تبيني بشي يخص تركي انا اقولك من اللحين توكل على الله مابي اسمع أي شي عنة والا ترىا بتلحقه 


بندر يحس بيأس بإحباط ماقد أكل والا قعد والا ضحك او سولف الا تركي معة بكل صغيرة وكبيرة مايدري ليه حالهم كذا فجأة انقلب هو يبي يشوف تركي ماراح يتركة بس من غير ابوة مايدري بس يبي لمّا الامور تهدى 

رجع بندر لغرفته يائس شاف سعد واقف بعد ماسمع حوارة القصير مع ابوة وهو يبتسم بانتصار وثقه وشيطانية تخفيها ملامحة الجذابة : شفت شلون ان نظرتي في هالولد ماتخيب هذا هو عض اليد اللي انمدت له كذا هم عيال الحرام ماتأمن لهم 

بندر بس ماسمع كلمة عيال الحرام ثار على اخوة : انت هيييييييييييييييييه احترم نفسك وارفع علومك وش عيال الحرام تركي من عشر سنين وهو ماشفنا منه الا الطيب واكيد اللي صار مجررررد خطأ او معلومة ملفقة جاية ابوي 

سعد يضحك باستهتار : أي خطأ وابوك طردة من البيت حتى لو تصحح الخطأ الكلب مالة رجعة هنا عندة عزت نفس ولد الحرام ههههههههههههههههههه

بندر هنا وصل اقصىىىى درجات الغضب : وتكررها بعد انا حاس انك ورى الموضوع بس اسمعني زين واللي رفع سبع ونزل سبع أكتشف انك ورى هالسالفة انك لتندم على اليوم اللي انولدت فيه ولاأنسيك اخو اسمة بندر

دخل بندر لغرفتة وترك سعد وراه اللي نوعا ما خاف لو فعلاً يكتشف الموضوع وش راح يكون مصيرة او موقفة قدام ابوة وتهديد بندر مو بسيط اول مرة يشوف اخوة كذا طلع سعد عشان يشوف سالم بأسرع وقت لازم يعطية اللي وعدة فيه ويجبرة يترك الشركة بكبرها لان اللي مثل سالم مالهم أمان ابدددد



%%%%%%%%%%%%%%%%%%%%%%%



فالرياض ....


تركي بعد طول شقاء وعناء حصل على شقة عزاب بآخر الرياض وخدماتها زززفت بس اسم انها مكان يضمة لمّا يفرجها ربه ماصدق يدخلها الا ويحط راسة على طول يبي ينام الا تهاجم مخيلتة اسم متعب يتردد على اذونة وكأنة يصرررخ فيه بدال اسم حمد يوم الحادث مايدري من متعب هذا يمكن من اهلة ويمكن لا وده يعرف مين متعب هذا يمكن اذا صحىا حمد يعلمة من متعب هذا لان حادثة مع حمد اخل ببعض المواقف بذاكرته وصار شبة مشتت حياته انقلبت فجأه ماامداه يتعمق في افكارة الي ترهقة الا وهو غارق في نومة عميقة 


%%%%%%%%%%%%%%%%%%%%%%%%%%%



بيت ابو فهاد ..................


جلسة العائلة في الصالة اليومية اللي دايمن ماتسبق وقت العشا ....


مريم : هاه يبه ترىا فهاد تخرج خلاص ماعاد يردة عن الزواج شي غير الوظيفة لاتعطية وقت وخلنا نفرح باخونا الوحيد 

ابو فهاد : ايه عاد اللحين مافية عذر دراسة باخذ ماستر دكتوراه خلاااص خلصت كل الشهادات وانا ابوك ههههههههه

فهاد بمزح : لا يبة باقي اصير برفسور ههههههههههههه

ام فهاد : لاااااه تكفى ياولدي ماعاد نبي سفر ودراسة حنا ملينا انت مامليت 

فهاد : الا والله يمة مليت عشان كذا ابي مرررة من استلم اول مربوط نروح نخطب ابي ارتاح واستقر 

ابو فهاد : انت أشر بس على اللي تبيها منهي اللي راح ترفضك بس 

فهاد بخجل رجولي اول مرة يحس فيه قدام ابوة : بعد موافقة الوالدة وموافقتك ابي اخطب بنت عمي عنود 

هنا بشااااير انهببببببلت ماتبية يقرب منها ابد حتى لو بخطبة كلام اخوها فاجئها هي كان لها مخطط ثاني انها تشربكهم مع بعض خصوصا وانها سوت اللي تبي مع العنود بس باقي فهاد ماخربت عقلة شوي على العنود وملت قلبة عليها 

ابو فهاد : ونعم ماخترت ياوليدي وبنت عمك ماهي عافتك ولا عمك رافض 

ام فهاد : ايه والله صدقت العنود ثقل وعقل وزين ومكملها ربي بدينها 

مريم بوناسة : ايييييه العنود لو تلف وتدور ماتلقى مثلها 

فهاد يبتسم من طاري عنوده قدامة ....



%%%%%%%%%%%%%%%%%%%%%%%%%%%%%%5


فالديرة .....

عند الحريم ...

سوالف وضحك ووناسة بعد التوتر اللي صاب المجلس قبل شوي عهد تقولهم مواقفها مع سطام ووش شافت في ماليزيا وغلا ماسكة البنات تعليق وشوق مو تاركة سطام في حالة كل ماقالت عهد موقف قالت ايه ايه اخوي مشالله علية اصلن 

وعند الحريم سوالف مابين الحاضر والماضي وقهوة طالعة وقهوة داخلة 

اما نجلاء كلن احترم صمتها وعدم رغبتها في الكلام الكثير او المزززح والكل يفكر انه بسبب موضوع زواجها بس اللي شاغلها كان اكبر من كذا وبعدين هي تقريبا اللحين متجمد احساسها في هالموضوع بالذات 

نجلاء : غلا انا بروح للبيت خليك مع بنات عمي 

شوق : ليييييييه مابعد انبسطنا ومابعد تجي عهد 

نجلا : معليش شواقة بس انا مظطرة اروح عشان امي 

غلا : الله نجلاء من عمرنا وامي عندها خدامتها اللي يمكن تعرف لامي اكثر منا 

نجلا وهي تتذكرت طرقات امها الرقيقة على ظهرها : لا لا المفروض ان احنا اللي نعرف لها اكثر من أي شخص 

غلا سكتت باستغراب حال نجلاء مو عاجبها تحسها بااااردة او ميته وهي حية ماعادت نجلاء الاولى اللي كلها ضحك ووناسة ولعب 

انسحبت نجلاء بهدوووء تام مثل هدوووء مشاعرها تماما ماتدري ليه صارت كذا يمكن لو احد يجي يكلمها بالموضوع بصراحة وبدون تلميح يمكن تصحى من اللي هي فيه وتحس باللي حولها 

لبست عباتها وحطت طرحتها على كتوفها لمّا توصل للباب عشان تتغطى وتروح لبيتهم اللي قريب من بيت ابو سطام من غير مااخوانها يدرون عشان ماتعبهم وتشغلهم تدري بيقولون ليل وخوف تروحين لوحدك



في جهه ثانية عند الرجال ....

سطام : والله ودي اروح اسلم على امي سوير يمكن تزعل وتقول ايه جيتني آخر الناس ياسطاموه اعرفها امي 

متعب وهو يضحك : اجل روح لها وفك عمرها وتراها ماتقول كذا الا من حبها لك 

سطام : بالله توني ادري انها تحبني تصدق ... ادري يالخبل بس انا اتوقع موقفها ههههههههه

متعب : يالله اجل حتى انا بروح لها معك ترآي واسطة عاد انا اللحين المعرس الجديد اكيد بتدللني 

سطام : ايه هين بتدللك مادام سيفوة على الخط انسى هههههههههههههههه

سيف يلتفت لهم : وش فيه سيف بعد يالله كل العائلة يغارون منه شباب وشياب بعد ههههههههه

متعب : اقول لايسمعونك اللحين ويعلمونك الشياب اللي يغارون منهم ههههههههه

تحركوا سطام ومتعب متوجهين لقسم الحريم ولكن طلعوا مع باب الرجال متوجهين لباب الحريم من غير مايدخلوا من قسم الرجال على طول لقسم الحريم وكلة من متعب اللي اصر انهم يجون من هنا عشان يطول المسافة مع سطام ويطول الكلام معه 


متعب : اقول سطام ترىا مانسيت يوم عرسك وكيف كان شكلك ماراح اخليك ترىا 

سطام تغير وجهه وهو يسترجع كل ذكرى أليمة : وش فيني يوم عرسي مافيني الا عافية ربي 

متعب : ايه صح صادق والدليل وجهك اللحين 

سطام بتصرييف وهو يطق جبهته : يوووة نسيت هدايا البنات فالسيارة ادخل ادخل وبروح اجيبها اكيد شوق ماراح تخليني في حالي 

متعب : روح روح بس مالك فكة مني 

يدخل متعب البيت بهدوء باعتبار ان ماراح يكون احد قدامة لان كل الحريم داخل البيت 

بس اللي تفاجأ منة هو وجود نجلاء قدام عيونة وكأن المشهد اللي كان يوم زواج سطام يتكرر بس بمشاعر ثانية 

نجلاء اول ماشافتة ماعرفتة فالليل بس بمجرد انها انتبهت لندبة اللي في جبينة عرفته على طول احتدت نظرتها بشكل ملحوووظ 

متعب : وين رايحه ؟؟

نجلا بدون ماتغطي وجهها وكأنها مو خايفة منه : بروح لبيتنا عندك مانع او تهديد <<تقصد الرسالة 

متعب على طول فهمها بس قال : وفي هالليل ولحالك 

نجلاء بتحدي وغضب وكأن جمود مشاعرها انصهرت بمجرد ماشافت متعب وكأنة بركان : مو شغلك ابعد عني بروح 

متعب بغضب : الا شغلي ونص ترىا قبل مااصير خطيبك اللي ماتبينه اصير ولد عمك ... وشدد على كلمة خطيبك وماتبينه 

نجلاء انشدت عيونها الكبيرة العسلية بذهول وهذا اللي جنن متعب : الله واكبر اللحين من صار مايبي الثاني انا اللي اجادل فالعرس لين وصلت وين واقول لا مابي اتزوج اللحين 

متعب وضحت الصورة اللحين قدامة رفضها له كان مجرد رد كرامة لا اكثر ولا اقل مو مثل ماكان متوقع انه كارهته اخفى ابتسامة فرررح يرقص قلبة معها وقال عشان يأدبها بعد ماوضح كل شي قدامة : ايه انا اللي اجادل ومغصوب عليك بعد شي ثاني 

نجلاء تجمعت دموعها في عيونها خلااااص اكبر من كذا جرح مافية تغطت بسرررعة ودفتة بقوة ابعدته عن طريقها وراحت لبيتهم 

متعب لانت ملامحة ورق قلبة عليها بس برضو عشان ماتفسر على كيفها أي شي ولحقها بسرررعة 

متعب بصرامة : انا بوصلك لبيتكم 

نجلاء تمشي وتخفي شهقات موجوعة ومجروحة 

متعب بصرامة : تعالي هنا اقولك انا اللي بوصلك امشي معي مو تسابقيني لا والله تندمين 

نجلاء وضعها ماكان يساعدها انها ترد او تجادل او ترد كرامتها دموعها تنزل غصب عنها اضطرت انها تسمع كلامة ماتبي زود جروح 




رجع سطام لمّا ماشاف متعب استغرب بس ماعطى الوضوع اكبر من حجمة ودخل داخل يبي يسلم على جدتة 



%%%%%%%%%%%%%%%%%%%%%%%%%%%%%%%%%




عند الحريم ........


وهم في عز سوالفهم سمعوا صوت جاي من برىا اول من عرف مين صاحب الصوت هي عهد 

عهد : غريبة هذا سطام 

شوق : اوووه اوووه احنا يااهلة ماعرفنا صوتة فالبداية صدق ومن الحب ماقتل هههههههههههه

عهد وهي تطق شوق على راسها : بنت عييييب أحرجتيني والله 

فجر قامت تشوف سطام وش يبي ورجعت تقول : سطام يبي يسلم على امي سوير يعني أي وحدة مو محرم لسطام تدخل داخل او تلبس عباتها مو مقومين جدتي من مكانها توها تعبانة 

البنات كلهم قاموا ودخلوا الغرفة 

دخل سطام واول ماطاحت عينة على عهد ابتسم لها وهي ردت االابتسامة تحس وجودها بين اهلة ورجعتهم للسعودية تغير فيه الكثير صار يبتسم لها بحنان واضح علية عكس القسوة اللي كان يظهرها يوم كانوا في ماليزيا 

الجدة : يالله حيييية يالله حية 

سطام بابتسامة : يالله تبقيها .. وهو يحب على راسها 

سطام : علومتس يمة وش اخبارتس 

الجدة : طيبة طاب حالك دام انت بصحة وعافية تراني مثلك 

سطام بمزح : هاه يمة لاتقولين مافقدتيني 

الجدة بحنان : اذا مافقدناك من نفقد يمك جعلك ماتفقد غالي 

سطام : ومن قال يارب 

الجدة : هاه يمك وش اخبارك وش علومك ؟؟

سطام : ابد طيب ومرتاح ... هاه يمة عجبتس العروس والا لا 

ام سطام بدفاع وغرور كالعادة : اكيييد بتعجبها هاذي عهد بنت اختي كل الزين 

الجدة : والله ياولدي دام انها حرمتك اكيد انها بتعجبني وسطام يختار شي مهوب زين 

عهد تبتسم وهي ملاحظة حنان سطام على الجدة 

الجدة وهي تناظر عهد : اسمعيني وانا امتس انتي هنا لحالتس واهلتس بعيدن عنتس ابدددد من يزعلتس سطاموة تعاليني وابشري باللي يبرد خاطرتس 

سطام يضحك : ههههههههههه افا يمة قلبتي علي اشوف ترا انا ولدتس مو هي بنتس هههههه

ام سطام : وشولة تجيتس ياخالة وخالتها موجودة 

الجدة بحسن نية : اييييه بس ترىا مااحد يعرف لسطام غيري 

عهد بمزح بعد مااخذت على الجوو : يمة ترىا ماراح ادل بيت احد الا بيتك ان زعلت مالي انتي ههههههه

الجدة : مررررررة مالتس الا انا 




في مكان ثاني ....

بعد ماوصلوا متعب ونجلاء لبيت ابو سعود ....

متعب حاس بتأنيب الضمير وهو حاس بشهقاتها طول الطريق اللي تحاول تخفيها 

متعب بحنان باين في نبرة صوتة : نجلاء 

نجلاء بحدة وكأنها انفجرررت : لا تكلمنييييييي ترى ان انغصبت على العرس مانت مغصوب على كلامي .. وترى ياولد عمي مهوب الرجال اللي تنغصب ماعرفت الا ان الحرمة هي اللي تنغصب وانت لمّاح وافهمها... تعمدت تقول كذا عشان تجرحة في اعز شي وهو رجولتة ..


ودخلت بيتهم وسكرت االباب بقوووة 


متعب انصصصصصدم من كلامها وش كانت تبي تلمح له يعني انا ررررخمة طيب يا نجلاء اما علمتك منهو يكون الرجال والله لتشوفين شي بحايتك ماقد تخيليته 








بعدها رجع متعب لللبيت عمة وكمل ليلتة بشوية سرحان بس برضو ماوده احد ينتبة وخلصوا ليلتهم هاذي على خير اللي ماتخلو من نغزات غلا لشوق اللي بدت تحس انها مكشوفة قدام غلا 
وبعدها كلن رجع لبيتة اللي مليان هموم واللي مايعرف ايش معنى الهم واللي مايدري ايش ممكن ينتظرة فالايام الجاية 




انتهى البارت .................


الجزء الثامن .........




بعد ثلاث ايام من وصول سطام وعهد للديرة .....


سطام توه صاحي الصباح فتح عيونة شوي شوي وكان نايم على الاريكة اللي في غرفتة باعتبار وضعهة مع عهد وباعتبار سكنة مع اهلة لقى عهد نايمة في احلى نوم بعد سهرة البارح اللي ماخلى سطام مكان ماوداها له سطام فالثلاث ايام اللي راحت شوي ويتهور مع عهد بس لازال جرس الخطر يدق في راسة كل ماحاول يقرب منها بالنسبة له وجودة معها بنفس المكان صار يشكل له خطر وتوتر مابعده توتر يفكر يقطع اجازته اللي كان لها منحى وخط ثاني من قبل زواجة واللي تغيرت جذريا قبل زواجة بيومين يفكر يقطع هالاجازة الطويلة والصعبة عليه عشان يبعد عنها شوي بيخليها فالديرة وكل اسبوع ينزل الديرة مايقدر على هالوضع وخصوا انهم بنفس الغرفة 


قام لما وصل راس عهد مرر يدينة من قدام عيونها ماتحرررركت نزل لمستوى راسها وباسها على خدودها وخشمها وعيونها 

عهد حست بلمسات ناعمة على وجهها مافتحت عيونها لكن عرفتها استرخت في مكانها وكأنها ماصحت 

لامست شفايفة شفايفها وهالمرة مابعد عنها بالعكس يحس بلذة وباحساس مرهفوشفايفة تلامس شفيافها ويدينه حاظنها وجهها لمّا حس انه زودها وممكن عهد تصحى بأي لحظة وايش راح يكونموقفه قدامها ابعد عنها ودخل دورة المياة اللي تبع غرفتهم 

لما سمعت عهد صوت الباب يتسكر فتحت عيونها بفررررح باحساس مرهف مثل الشعرة اقل شي ممكن يقطعها تحس باحاسيس مرتبكة هالمرة مابعد عنها مثل المرة اللي طفت صح ان تقدمها معه جداً بطيئ بس مايخالف يعتبر تقدم ملحوظ 



%%%%%%%%%%%%%%%%%%%%%%%%%%%%%

فالرياض ..

تركي صحى من نومة اللي كلة احلام وتقريبا نفس الاسم اللي يتكرر علية دايم في احلامة تكرر عليه في هالحلم بالذات وبقووووة بعد اللحين صار مايشغل بالة الا اثنين حمد ومتعب هاللي مايدري من وين طلع له 

لبس ملابسة بسررررعة وتوجة لمشوارة اليومي كعادتة دائماً المستشفى صاروا كل اللي في قسم العناية يعرفونة صار له اربع ايام وهو على هالحالة من الصباح الى ان يجي وقت النوم وهو عند حمد 



%%%%%%%%%%%%%%%%%%%%%%%%


في احد حواري الرياض المتواضعه مانقول فقيرة ولكن متواضعه ...


........ : روااااان ياروااان 

روان : هلا يمة سمي 

ام روان : هاه يمة دقيتي على اصدقاء اخوك 

روان : لا يمة تعبت وانا ادور دفتر فيه ارقام او أي شي ممكن يوصلنا 

ام حمد : راااااح ولدي وينك ياحمد وينك ياسندي وينك يابعد الدنيا ليته انا ولا انت 

روان وهي تهدي امها : يمة هو ماصار له اسبوع غايب الله يرجعة يمكن مافية شي وانتي توهمين 

ام حمد : ياليتني واهمة يمة ياليتني من لنا بعدك ياحمد يااالله يارب 

روان : بروح ادور في اوراق الشغل حقتة آخر حل عندنا 

ام حمد برجاء : لا يمة تعرفين حمد كلة ولا اوراق الشغل 

روان رجاء اكبر : يمة والله برجعهم مثل ماكانوا بس لازم نتحرك شوي 

هزت ام حمد راسها دلالة على رضاها 

ركضت روان اللي ماتعدت 18 سنة لغرفة المكتب حقت اخوها بدت تنبش بالوراق هنا وهناك وكأنها ببعثرتها للاوراق راح تحصل اخوها وسندها بينهم صار له اربع ايام غايب وحالهم مو حال من غاب عنهم فجأه طاحت يدها على ورقه كانت مسودة جدول فيها اسماء وفيها اسعار وشي لة اول ماله آخر ماتفهمة بس اللي لفت الانتباه عندها هو وجود رقم بدون اسم على طرف الصفحة ماتددري من بس ممكن يوصلهم لحمد او أي احد يعرف حمد 

ركضت لأمها وهي تقول : يمة شفتي لقيت رقم بس ماعنده اسم وهذا احنا نحاول يمكن يوصلنا بحمد او اي شخص له علاقة بحمد 

ام حمد بفرررحة : يالله يمة دقي خليني اكلم 

قربت روان التلفيون لامها العاجزة عن المشي وبدت تضغط على الارقام الموجودة عندها بالورقة 




%%%%%%%%%%%%%%%%%%%%%%%%%%%%%%



طلع سطام بعد الشاور اللي أخذة لقى عهد جالسة على السرير وسرحانة قرب منها سطام وصار وجهه مقابل وجهها وهمس بابتسامة : صباح العسل في ايش سرحانة ياترى 

ابتسمت عهد : صباح النور .. مو سرحانة في شي 

سطام : علي يالله عيني في عينك اشوف هههههه

عهد من زود حياها عجزززت تحط عينها بعينه ودفتة بعيد عنها شوي وقامت لدورة المياة تاخذ لها هي شور بعد 




%%%%%%%%%%%%%%%%%%%%%%%%%%%



تركي وصل للمستشفى وكعادتة على طول وصل لغرفة حمد دخل علية حالة كما هو ماتغير ولا تحسن ابد طلع تركي المصحف الصغير من جيبة ولكنة توقف قبل يبدأ بالقراءة وفكر اللحين انا لي اربع ايام وانا على هالحال اجي كل يوم من الصباح الى الليل ولا شفت طيف من اهل حمد معقولة مايدرون انا اذكر انا قد مرينا بيت حمد بس عمري ماعرفت ولا شي عنهم كم هم عنده اخوان خوات كل اللي اعرفة ان ابوة متوفي هاذي كل السالفة انا لازم ارووح اليوم واشوف او ابلغهم على الاقل ولازم بعد اقوم بطلباتهم اهل حمد يعني اهلي ..



%%%%%%%%%%%%%%%%%%%%%%%%%%%%%%%



بيت ابو سعود ..

صحت نجلاء اللي كانت نايمة عند امها لقتها صاحية وتناظر فيها ابتسمت نجلاء على طول 

نجلاء : صباح الخير يمة ..

ام سعود تجاوبها بنظرات اقل مايقال عنها بحر حنان 

نجلاء : شلونك يمة ... شلون سعود 

ام سعود هالمرة نظرتها فاقت كل الحنان تعدت لمعنى اكبر من الحنان بمراااحل 

راحت نجلاء تاخذ لها شاور بعد ماأيقنت ان احساس الام عمرة مايخيب سعود حي اكيد حي عيون امي تقول كذا بس وينه عنا ياترى 



%%%%%%%%%%%%%%%%%%%%%%%%%%%%


بيت ابو بندر ..

صحت العنود على أسوأ كابوس ممكن يمر عليها حلمت انها في مكان كلة ظلام مافيه غير هي وبشاير بنت عمها بشاير تناديها وتبتسم لها بس كانت ابتسامتها كلها دماء تنزل من خلال اسنانها والغريب ان العنود ماشية معها لحد ماطلع فهاد بالصورة وكان حولة نور غريب نور هااائل نوررر يعمي البصر من حدتة نور جميل بصورة آخاذه لافتة مبهرة اقل مايقال عن هذا النور انة خيالي مانشوفة الا بالرسومات وكان فقط هذا النور محيط لفهاد وبس كان يبتسم لها بدون كلام ويمد يدة لها كأنه يناديها تجية بس هي للاسف تعطية ظهرها وتمشي ورى بشاير وتختفي ابتسامة فهاد تدريجيا الى ان يحل مكانها غضب عاااارم هااااادر غضب باين في ملامحة بشكل ررررهيب يفوق الوصف وعقبها صحت من نومها 


العنود بعد ماصحت وكل وجهها عرق : بسم الله ... بسم الله .. اللهم اجعلة خير اللهم اجعلة خير 

على طول قامت وتوضت وصلت لها ركعتين 




%%%%%%%%%%%%%%%%%%%%%%%%%%%%


بيت حمد ......


سكرت الام التليفون بخيبة : يمة الرقم مفصووول يمة يقول مهو صحيح 

روان بخيبة تعادل خيبة امها او اكثر : الله يكتب اللي فيه الخير .. حمد ماكان عنده احد قريب من اصدقاءه هذا اللي يصعب علينا الوضع 

ام حمد : مافيه شي صعب ربك وانا امك .. وجهيني للقبلة بصلي وادعي وانتي بعد ادعي يمة له ترىا مالنا الا ربنا ودعءه مانافعنا احد لا قريب ولاصديق 

روان وهي تساعد امها ك ان شاء الله يمة 


%%%%%%%%%%%%%%%%%%%%%%%%%5


بعد مرور ثلاث اسابيع ......


طبعن اللي صار خلال هالسابيع تقريبا هدوووء كامل لا تركي راح ولا لقوا اهل حمد طريق له .. اما نجلاء في حالة انتظار وتأهب لان زواجها من متعب بيكون بكرة .. سطام قطع اجازتة وكانت حجتة ان الدوام طلبوة وصار يرجع كل اسبوع صار يشتاق بقوووة لعهد لدلعها لكلامها لضحكها لغنجها حتى لسكوتها صار البعد اقوى عذاب عنده من القررب واليوم الاربعاء يرجع بعد مايخلص دوامة وكذلك لان زواج متعب ولد عمة بكرة ....
حمد على حالة ماطرأ أي تحسن ولو طفيف على حالتة تركي على برنامجة اليومي كل يوم من الصباح الى الليل وهو عند حمد من غير مايدور له على أكل عيش والفلوس الي معاه بدت تخلص عشان كذا قرر انه يدور بأي مكان لو سكيورتي ماعنده مشكلة اسمة أكل عيش .... شوق خلاص تأكدت من شعورها تجاه فهد وهذا اللي معذبها هي ماكانت معجبة ولا شي هي كانت عاشقه للثمالة وهذا اللي يعذبها اكثر واكثر ...ام سعود بعد تمارين نجلاء لها صارت ترفع اصبعها السبابه للتشهد وهذا يعتبر تطور كبير في حالتها اللي استمرت عشر سنسين يعني مدة طويلة ونجلاء ماقالت لااحد ابد لمّا تشوف امها تقدر تتحرك بسهولة اما عنها هي ورشا تصالحوا تدريجيا يعني كلمتين كلمة منها من رشا ورجع الوضع طبيعي .... بندر ماعاد يدري تركي وين راح فيه يدورة من مكان لمكان بس اللي ماخطر على باله هو المستشفى .. سعد وسالم ابالسة الارض للحين على حالهم بعد ماسعد اقنع سالم بترك الشركة وافق الحقير بعد زيادة المكافأه حقت طررد تركي له ورضى سعد مضطر غير راضي اساسا .... فهاد لقى الوظيفة بالراحة ينتظر خلال هالايام بس عشان يروحون ويخطبون عنوده .. ام حمد وبنتها روان لهم الله حالة الام من سيئ الى اسوأ ماتدري وين ارض ولدها هو وينه فيه حي ميت ماتدري شي وكلت وفوضت امرها لربها اللي مايخيب من رجاه ..... وهذا كان المللخص 



%%%%%%%%%%%%%%%%%%%%%%%%%

بيت ابو سطام وتحديدا غرفة عهد ...

عهد كانت تحط آخر لمساتها على شكلها عشان تنتظر حبيب قلبها سطام وحالها غريب تعرف بالفراق بس مصّرة على القرب ولاشي غير القرب كانت لابسة توب وردي باهت يناسب لون بشرتها وشورت جينز رمادي وشرابات مابين رمادي والوردي والليموني كان شكلها حيل كيوت وطفولي كانت سرحانة بارجعة اغلى احبابها 

ماحست بفتحة الباب والا بالشخص اللي دخل الا لمّا سمعت صوتة 

سطام : برضو سرحانة ودي يوم القاك مركزة شوي ومبطلة سرحان 

التفتت له وابتسمت من قلبها قبل تبتسم شفاهها على طول ركضت له وطوقت يدينها حول رقبته لانها واثقة لو ماسوت كذا مستحيل هو يقدم علة خطوة زي كذا وقالت : وحشتني يادب وخوفتني بعد ماحسيت فيه وانت داخل 

سطام وهو يابدلها شعورها بصدق مو بزيف ويحظنها بين يدينة الكبيرة على جسم مثل جسم عهد ويقول لها بحنان : بطلي سرحان ماتخافين ثاني .. شخبارك 

عهد وهي تفلت نفسها من بين يدينه : تمام انت اخبارك 

سطام : دامي شفتك خلاص لو فيني امراض العالم تراني بخير 

عهد : اسم الله عليك من أي مررض بالدنيا لو انها غزة الشوكة 

اعطاها ظهر سطام مايبي يناظرها زود على كلامها اجل لو تدري وش فيك ياسطام ياتموت نفسها ياهي اللي تبي تترك وتروح بيت اهلها : بآخذ لي شاور على السريع وانام تعبان من طول الطريق 

عهد بابتسامة : سلامت قلبك ...





%%%%%%%%%%%%%%%%%%%%%%%%%%



فالرياض ..

تركي يدور من مكان لمكان يدور شغل لو سكيورتي بس كل الشركات ترفضة بمجرد ماتعرف هو وين كان يشتغل رغم شهادتة وخبرتة فالمحاسبة اللي أي شركة تتمناها ...

طبعن تركي فهم على الوضع آخر شي يتوقعة ان ابو بندر يسوي فيه كذا الرجال الطيب .. اذا مايبيني في شركة ابواب الرزق واجد لايقطعها بس اللي مايعرفة تركي ان سعد وسالم قاموا بالواجب وماقصروا عشان كذا الشركات من تعرف هو من وين جاي ترفضة حتى بدون ماتناظر شهاداتة وخدماته 


وصل عند شركة كبييير حيل طول الطريق كان يدعي الله انه يوفقة دخل هالشكرة بعد مافهم وش داير حولة واسقط شهاداتة الى ان بقى على شهادة المتوسط وقدم ملفة 


الوظف اللي على راس شؤون التوظيف : وين كنت تشتغل يااخ تركي 

تركي : كنت اشتغل في سوق الــ ....... سيكورتي 

الموظف : طيب ليش استغنوا عنك 

تركي : والله ماادري فجاءه قالوا لي مع السلامة 

الموظف : هاذي هي سياسة حراس الاسواق .... ع العموم انت مقبول بشرط انك تباشر دوامك من هاللحظة لان احنا عندنا نقص فالسكورتيين واضح 

تركي وهو يبتسم بتفاؤل : ان شاء الله ابد ولايهمك من هاللحظة 

الموظف : على بركة الله ..



%%%%%%%%%%%%%%%%%%%%%%%%%%


بيت ابو سعود .....


نجلاء في غرفتها فجأه سمعت صوت طرقات على باب غرفتها ياترى مين 

نجلاء : حياك 

دخل فهد بهدووووء عجيب وبابتسامة تريح اللي قدامة 

نجلاء بذات الابتسامة : هلا فهد حياك 

فهد : صباح الخيرات .. شخبار عروستنا 

نجلاء نزلت راسها : صباح النور .. بخير جعلك بخير 

فهد : اسمعيني يانجلاء انا بختصر لك الموضوع مابي اجيب لك مقدمات 

نجلا بترقب : سم ..

فهد : سم الله عدوك هذاني اسئلك لثالث مرة اذا انتي ماتبين متعب صدقني اول من بيوقف بوجه هالزواج انا ومستحيل تتزوجين غصب عنك وراسي يشم الهوا ولا تقولين خلاص فات الفوت بكرة العرس لااا انتي بس قولي لي وانا اتصررف بمعرفتي 

نجلاء والرسالة تمر من قدامها وموقف جدتها وابوها ورشا يرون قدان عيونها كلام متعب الجارح القاسي فرررحة امها لها كل شي يدور براسها وعلى رأس القائمة ابوها وعمانها معقولة تفشلهم ..

فهد تكلم بعد مالاحظ صمت نجلاء : هاه يالنجلاء انتي بس أشري 

نجلاء : لا ياخوي راضية ومرضيني الله ان شاء الله انت بس ادعلي بالتوفيق 

قام وحب راسها وقال لها : موفقة يارب 



%%%%%%%%%%%%%%%%%%%%%%%%%%%%%%



بعد ماخلص تركي شفت الدوام واللي كان طويل بالنسبة له وماتعود علية من الصباح الى الساعة ست المغرب على طول راح لحمد خوية وبعدها وراه مشوار مههههههم 

اخذ ساعتين عند حمد من الساعة 6 الى الساعة 8 بعدها توجة لمكان مبهم نوعا ما عنه بس بيحاول انه يتذكرة او يوصلة 

بعد مافر شرق الرياض وغربها وصل للمكان المقصود مكان غريب نوعا ما عليه وقف عند باب البيت المتواضع 

نزل من سيارتة وضرب الجرس ضربتين خفيفات 

سمعت روان الباب ناظرت في امها تبادلوا نظرات الخوف في ثواني تبدلت هالنظرة لـ أمل كبير ماحد يطق بابهم ابد يمكن هذا احد من طرف حمد او حمد بنفسه 

ركضت روان للباب وفتحتة بدون ماتنتظر جواب من اللي ورى الباب 

روان : حممممد وهي تصيح 

تركي تروع ماتوقع راح يستقبل كذا طاحت عينة على بنت بنظرة مراهقة ولكن عليها لمحة انثوية طاغية غض البصر بسرعة وتكلم : هذا بيت حمد الـ.......

روان كردة فعل سكرت الباب بسرعة وتكلمت من وراه : ايه هذا بيته 

تركي : انا صديق حمد اسمي تركي 

روان اول ماسمعت اسم حمد : وينه حمد وينه قلة اهلك يبونك والله محتاجينك 

تركي ارتبك مايعرف يتصرف بمواقف زي كذا : هدي بالك وابي اشوف واحد من اخوانك الكبار او امك 

روان : مالنا الا حمد هو اخونا وابونا وكبيرنا وكل شي لنا 

تركي انصدم وتعاطف مع هالعائلة : طيب امك موجودة 

روان بلهفة : لحظة بس بفتح الباب ولا تدخل لمّا اروح 

تركي : اوكي 

بعد ماسمع حركة خطواتها تبتعد مسرعة دف الباب ودخل وخلى الباب مفتوح انتظر وانتظر وانتظر ماجاء لة احد سمع صوت حرمة كبيرة تتكلم واللهفة واضحة في صوتها : حياك ياولدي يالله حي كل من يعز على حمد انا حرمة كبيرة وعاجزة والله لو ربي معطيني نعمة المشي اني لـ أجيك ركض 

تركي هالمرة صدق حس بتعاطف كبير ندم على انه اهمل السؤال عنهم طول هالمدة سم بالله ودخل : السلام عليكم 

ام حمد : وعليكم السلام حياك ياولدي حياك واللحين تجي القهوة 

تركي وهو واقف ورفض الجلوس : انا ماراح اطول ياخالة وضعكم مايسمح لي اني اجلس اكثر من كذا بس انا جاي اطمنكم على حمد يوم اشفت احد جاء يسأل عنه 

ام حمد بحرررقة : وينه ولدي وينه له ثلاث اسابيع غايب لا حس ولاخبر 

تركي بهدوء : اسمعي ياخالة لمّا اخلص انا وحمد كنا في سيارة وحدة ورايحين لمشوار مهم وقدر الله يجي علينا حادث انا الله اسلمني لكن حمد اللحين نايم فالمستشفى مايشكي من شي بس انه ماصحى للحين .. حاول يبسط لها الامور قد مايقدر 

ام حمد وهي تضرب بيدها على صدرها : ياويلي ولدي .. حمد سندي وعزي 

تركي بهدوء : استغفر الله ياخالة ويل دار في جهنم هو مافيه شي ابد بس انه نايم ماصحى للحين يمكن يصحى بكرة او الليله او بعد اسبوع شهر ماندري بس انتي ادعيلة واحمدي الله انه حي مهوب ميت 

ام حمد ودموعها على خدها ترسم اقسى حياة ممكن تمر فيها أمرأه ضعيفة مالها الا الله ثم ولدها : الله يجزاك خير ياولدي الحمدلله الف مرة وكرة والله لو ماطمنتنا عليه انا واختى كان انهبلنا من كثر مانفكر 

تركي : ابد ياخالة لا تشيلين هم من اليوم ورايح كل يوم بمركم واشوف وش حالكم وش تحتاجون وبوديكم بعد تزورون حمد .. يالله استأذن 

ام حمد ودعت تركي وهي تدعي له من كل قلبها مايدري تركي هو بأيش خدم هالعائلة اللي كل ثقلها قايم على كتف ولدهم 



%%%%%%%%%%%%%%%%%%%%%%%%%

من بكرة والاستعدادات على قدم وساق فالديرة 

نجلاء حدددددها متوترة رفضت الزفة ماتبي تطلع عند الحريم والكل احترم رغبتها تبي تطلع من القاعة للشقة اللي حاجزها متعب بالرياض حتى بدون تصوير تبي تخلص وبس تبي تشوف وش نتيجة المواجهه الحقيقة بينها وبين متعب 

اما متعب مبسوط حيييل ولكن بفرررحة مكسوره يشوبها بعض الحزن والالم اللي يتجدد بين الفترة والثانية مه هبوب رياح الماضي لكنة قد مايقدر يحاول يكون طبيعي 


فالليل ....

البنات طالعات داخلات على نجلاء باستثناء غلا اللي ماتركت اختها وام سطام اللي تعوض غياب ام سعود ع هاليوم المهمممم بحياة أي بنت سواء راضية او مغصوبة 

غلا : يااااااالله بس باقي شوي عشان تطلع نجلاء من القاعة 

توترت نظرات نجلاء كثير وكانت تشبة في توترها عيون امها شبه كبييير حيل 

ام سطام تأشر لغلا تسكت وتراعي كلامها شوي : لا وييين باقي كثير اذكري الله يمة نجلاء كثري من الاستغفار عشان تهدين شوي وترخين من اعصابك المشدودة شوي الواضحة مررررة عليك 

غلا : اووو يانجلا تكفين تصوري بعدين روحي قبلنا شرطك ماتبين تنزلين عند الحريم بس التصوير تراجعي شوي 

نجلاء ملتززززمة الصمت 

تدخلت ام سطام للمرة الثانيه : غلا خلاص خلي اختك على راحتها هي تشوف وين ترتاح هي مو وين ترتاحين انتي 




عند الرجال ......


متعب يتقبل مباركات هذا وتهاني هذا وفي عيونة بريييق عجيييب مخلي شكلة رجولي اكثر ومحد منتبة لسر هالبريق الا شخص حساس يحس بأي شخص حولة مثل سيف اخوه 

سطام جاي يضحك : هاه المعرس ودك تطير وانك عند الحرمة اركد شوي يارجال من شاف وجهك قال هاذا ماشاف خير 

سيف وفهد عجبهم كلام سطام ماتوا ضحك عليه :ههههههههههههههههههههههههههههههههههههههههههههه

متعب بابتسامة تجمل بين طياتها الكثير والكثير : ايه عبتكم هاذي مرررة انبسطوا عليها 

فهد : اقول الوقت تأخر يالله ازفك على السندريلا اختي يالله قدامي بس لا ازعل عليك عاد ترى انا اللحين وصعي غير 

سيف يضحك : ايييييييه عليك فييييييه انشب له صح هههههههههههههههه

فهد يغمز لسيف : لا توووصي 

سطام يضحك : متعب الله يعينك دعواتي لك من قلب قلبي دام هذا النسيب ههههههههههههههههه



طبعاً على حسب طلب نجلاء ماكان فيه تصوير فالبتالي ماله داعي يدخل بس مجرررد جاء يسلم على امة وخواتة وطلع من غير مايمر على نجلاء حتى هو مو متهيئ ابد ومتوتر داخليا حتى لو طلع العكس عليه خارجيا 

طلع فهد وهو ماسك اختة وأشر لمتعب : ماودك توصل عروسك والا تبينا نوصلها لك لحد باب السيارة 

متعب بسسسرعة يتقدم ويمسك يد نجلاء اللي انتفضت : لا ولوووو نخدمها بعيونا 

ضحك فهد وركب السيارة هو اللي بيوصلهم لشقتهم فالرياض اللي بيروحون منها على شهر العسل على طول وطبعن كل هذا قدام متعب ونجلاء مجرررد شكليات عشان الناس 

.

.

.

.

.

.

. 

بعد ماوصلو معاريسنا دخل فهد مع اختة ومتعب طلع الكاميرا من جيبة وطبعن هذا بناء على تعليمات من الست غلا اللي مو متخيلة زواج بدون تصوير الزوجين مع بعض بس اكييييد انها هبلت بنجلاء وهي تصورها كثير في القاعة 

نجلاء مانتبهت الا بنور الفلاش لانها كانت منزلها عيونها بسرررعة رفعت عيونها وناظرت في اخوها 

فهد يضحك : بس وحدة ماتضر هههههههههههه

متعب يطنز : اقول فهد ماودك تعشى معنا حياك يارجال كلها شوي ويجي العشا 

فهد باوسع ابتسامة : ابد فالك طيب 

متعب يضحك بصوتة الاجش الرجولي : هههههههههههه اقول عطيناك وجه 

فهد : يالله ماعلية عشانك معرس اليوم بس وعشان ماابي اضيع هيبتك من اول يوم قدام اختي انا استأذن وبالتوفيق 

تقدم من اختة وحبها على جبينها وحط يده فوق راسها وقال : لو تحتاجين أي شي او يضايقك الدب اللي جالس جنبك لا يردك الا زر الاتصال اللي بالجوال وانا اخوك 

نجلاء همست بصوت غير مسموع : ماتقصر 


طلع فهد وسكر الباب وراه وترك خلفة اثنين واحد منهم يشبة للنار والثاني هو البانزين كل واحد له موقفة من الثاني فراح يكون لمين القوة او الاقناع او توصل الامور لحد غير قابل للنقاش فالبارت الجاي نعرف 



لاقوني بعد بكرة ....





%%%%%%%%%%%%%%%%%%%%%%%%%%%%%%



(( الجزء التـــــــــــاســــع...))





فالرياض ......


نجلاء وصل عندها الضغط النفسي مليووون من سمعت الباب يتسكر كيف بتتصرف مع هالآدمي او ايش بتقول 

متعب حاس بتوترها ومبسووووووط مررررة هي في عينة ملكة عيونها اهدابها سحرها الانثوي بس تعجبة اكثر ويموت فيها للثمالة لمّا تتوتر نظراتها هاذي ثاني مرررة يشوفها كذا يوم حفلة سطام واللحين الثانية يبي يسكت ماينطق ولا كلمة بيشوف هي شلون بتتصرف والا بتسكت وتخلي الوضع على حاله 

نرجع لنجلاء ... تنتظر أي كلمة منه بس عشان تنفجر فيييه تحس ببركان في قلبها من آخر مرة سمّعها كلامة السم وش ذنبها اذا هي تحبة عقلها وقلبها يلتقون في تيار عنيييف جداً اضناها واضنى تفكيرها قلبها يبيه بس عقلها يقولها حدكـ ترىا هذا مغصوب عليك 


فجـــأه ..

خطرت في بالها فكررررة ترجع شوية من كرامتها .. وقفت اطالت الوقفة شوي والصمت سيد الموقف 

بعدين تكلمت .. نجلاء : انا بروح غرفتي تعبانة وابي ارتاح .. بعدين سكتت وترددت بعدين تشجعت وقالت .. وانت روح لغرفة ثانية والا نام فالصالة عن اذنك .. وبسررعة تحركت قبل لا يكلمها هي مو حمل أي كلمة او نقاش بينه وبينها 

متعب انصدددددم بس تعتبر حركة ذكية منها وفي بالة يقول على بالها بخليها لو انها ماقالت كلامها اللي في حفلة سطام يمكن اررررحمها بس ان ماجبت راسك يانجلاا مااكون متعب تحسبني سههههههل طيب يانجلاء انتي اللي اخترتي الحرب الباردة هاذي 


تحرك متعب ببرود ظاهري بس داخلة براكين صعب انك تنرفض من اغلى شخص على قلبك دخل الغرفة بدون مايطق الباب 

متعب يفتح الباب على أوسسع مايكون 

نجلاء كانت معطيته ظهرها والتفتت بسرررعة للباب اللي انفتح بقوووة وناظرت بخوف بعدين قالت بحدة : ماتعرف تستأذن انت 



%%%%%%%%%%%%%%%%%%%%%%%%%%%%%



فالديرة ...

آخر الليل ...


بعد مانزفوا المعاريس غلا رفضضضضت تطلع لاحد حست انها فقدت اختها مالها االا هي عشان كذا رجعت للبيت على طووول واللي رجعها سيف مع جدتها 


رشا : اوووووف اول مرة نفترق كذا 

فجر : ايه والله صادقة عاد نجلاء غير 

شوق : ماعاد بقى احد .. بس باقي نرجع لبيوتنا ابي انووووووووم خلاص ماعاد فيني 

فجر تضحك : ايه عاد شوق مررررة على النوم 

رن جوال فجر وراحت تكلم شوي 

رشا : اقول شوق .. اللحين متعب وسطام تقريبا شغلهم كلهم بالرياض شوي شوي بيتزوجون الشباب ورى مانستقر بالرياض خلاص 

شوق وفيها النوم بقوووة : والله يااخت رشا مانتظروا شورك بعدين عليك مواضيع مدري ووش تبي 

رشا : اقول الشرهه مو عليك على اللي يسولف معك لو غلا فيه ماناظرتك اصلن 

شوق : ايييييه اشوف هالايام مطنشين وجود بنت اسمها شوق 

رشا على طول قالت : لااااه حرام عليك والله انا مااطنش احد 

جت فجر هاللحظة وهي تقول : سطام يقول صديق متعب جايب هدية سلة بقلاوة كبيرة يقول شكل عليها طعععععم 

شوق وكأن النوم طار من عيونها يوم جابو طاري الاكل : اااااالله وينها 

فجر : عند البوابه ... وايه ترىا فهد وصلهم ورررجع يعني المعاريس يمديهم وصلوا وارتاحوا من زمان الحمدلله 

مانتبهوا لباقي كلامها لان شوق ورشا راحوا يركضون كأنهم اطفال من سمعوا ان البقلاوة عند البوابة لانها بالنسبة لهم ادمااان 


.

.

.

.

.

عند البوابة..

رافع جوالة بيدق على احد حريم عمانة عشان ياخذون السلة ولا درى ان سطام بلغهم ماامداه يدق الا يسمع حس ركض رفع راسة الا يشوف بنتين يدفوووون بعض ويضحكووووون الاولى عرفها وهي شوق والثانية ماعرفها ولا همتة شوق كانت لابسة فستان لونة أورنج طالع لونة على بشرتها جناااان ومطلعها اصغر بكثير من عمرها وكأنها طفلة 

فهد مفهي في شووووق مو قادر يشيل عينه من عليها ياااااالله وش مسوية محلوة حيييل اكثر من اول مرة شافها فيها مو قادر يركز الا عليها وكأن العالم يتوقف من حولة 

اما رشا وشوق مانتبهوا الا بعد فترة شوق عرررفتة على طووول وكيف يغيب عنها عينه بعينها عيونها تنطق له رشااا بسرررعة انتبهت بس مافاتها نظرات شوق وفهد لبعض بسرررعة سحبت شوق معها ودخلوا وكل هذا في ثواااني ولكن كأنها دهرر 

شووووق : اوووه وش بيقول عنا يااااربي 

رشا بمشاعر مجهولة : امشي امشي بس وانتي ساعة ماحسيتي فيه لا احد يدري بس 

شوق مشت بهدوووء مع رشا تحس انها ارتكبت ذنب كبييير يااااالله وش هذا 

اما رشا تفكر في شوق وفهد معقولة يحبها لانه ماشال عينه من عليها ولا لاحظ وجودي بعد وشوق نفس الشي عينها في عينه ووجها بعد مادخلنا وارتباكها يقول اشياء واشياء 




%%%%%%%%%%%%%%%%%%%%%%%%%%%%%


نرجع للرياض ...


نجلاء كانت معطيته ظهرها والتفتت بسرررعة للباب اللي انفتح بقوووة وناظرت بخوف بعدين قالت بحدة : ماتعرف تستأذن انت 

ناظر فيها متعب وأطال النظر هي فهمتها برود بس هو داخلة برااااكين عيونها بس خطر عليه بس تظاهر بالبرود وقال : لا والله مااعرف استأذن ممكن تعلميني .. وسكت ثواني وهي ملتزمة الصمت ..ثم قال .. وفالمقابل انا اعلمك كيف الرجولة عند الرجال حتى المغصوبين تراهم رجال وانتي لمّاحة وافهميها 

نجلاء هنا وصلت اقصىىىى درجات الخوف معقوووولة مانسى كلامي يومي اقولة ترى الرجال ماينغصب بس الحرمة اللي تنغصب وانت لمّاح وافهمها معقووولة مانسى ولا كلمة لدرجة انه يذكرني فيها اللحين 

متعب يناظرها ولاشال عينه من عليها مو عشان يخوفها لا لانه مو قادر يشيل عينه من عليها اصلن 

نجلاء خلاااااص تمنت انها ماتت قبل هاليوم تحس بخوف عظيم نظرتة اللي ماشالها من عليها دليل على غضبة وتوعدة لها على طولت دمعت عيونها وشهههقت : متتتتعب وسكتت 

متعب انهااااار قلبة هنا تقول اسمة باستعطاف هو مايبي يذلها بس يبي يفهمها انه يبيها ومو معناتها انه أجل الزواج أنه مايبيها 

شهقت نجلاء مرررة ثانيه وقالت ودموعها على خدها : وررربي آآآسفة بس اعتقني لوووجة الله تبي الغررفة خلاص انا اللي انام برىا الله يخليك .. وشهقت بقووووة وهي تصيح 

انسحب متعب بهدوووء وجمود في ملامحة وغموووض مابعدة غموووض 

نجلاء على طول لمّا طلع سكرت الباب وقفلته وقعدت تصيح صياح كل الايام اللي طافت كابته هالدموع واحساسها ارهف من الشعرة ولكنها مادمعت بس اليوم خلاص وصلت القمة ياتموت ياتصيح قلبها اكثر من كذا مايتحمل وهي تحبة بس هو مااخذ السالفة عناد وتحدي وهي مو قدة ياناس هي تحبة تعششق ترااابة 


عند متعب ..

جلس فالصالة واسترخى شوي مغمض عيونة مايبي يفتحهم على أكبر جررررح حبة تصيح مو عشان شي بس عشان انها رافضتة ياقوها على قلبك يامتعب وياطول ليلك لهدرررجة كارهتني لدرجة انها تترجاني اتركها في حالها هاذي ليلة العرس اللي كنت تحلم بها كنت تبي تعيشها بحلللم مو واقع وهذا انت تصحى من احلامك على اقسىىىى واقع ممكن يمر عليك واقع مرّ واقع علققققققم 



%%%%%%%%%%%%%%%%%%%%%%%%%%%%%



فالديرة ...

بعد مالكل رجع لبيته وانتهى الزواج على خير الجدة كانت من اسعد مخاليق ربي اما غلا تحس بالفقدة وام سعود حالة خاصة قطعة ثانية من قلبها تفارقها بس على الاقل تعرف وينها فيه ومصيرها ترجع لها وتشوفها 

فهد شخص ثااااني من بعد ماشاف شوق خلاص يعتبر نفسة اللحين عاشق للثمالة مايقدر يتزوج غير شوق يحس باحساس ارهف من الشعرة ارق من النسمة طول الوقت يبتسم وهو على فراشة جافاه النوم من اللي شافة اليوم كأنها حورية لا والله ملاك صوتها العذب مايغيب عن بالة من يوم زواج سطام واليوم اكتمل الصوت بالصورة في مخيلتة نام وعلى شفاهه اعذب ابتسامة واصدق وأرق مشاعر 


رشا بالها مشغول ليه انا مهتمة المفروض انبسط انه يحب غيري وهالشي واضح مافيه جدال بعد اللي شفته اليوم واللحين عرفت سر شوق لمّا نجيب طاري فهد ينور وجهها واذا ارتبط اسمي باسمة تبان علامات الضيق علي وعليها انا لي اسبابي الواضحة وهي اللحين لها اسبابها طيب ليه احس باحساس مو طيب تجاه هالمشاعر يارب يكتب لهم الخير ياخوووفي ينجبر فهد علي واكون انا الضحية زواجنا من قبل يحتمل نسبة الفشل ويحتمل نسبة النجاح يعني ممكن ينجح اذا كان أي شخص منا مالة مشاعره الخاصة تجاه أي شخص ثاني بس اللحين اختلف الوضع صح انا مااحب بس هو صار له مشاعرة الخاصة في هالحالة زواجنا راح يكون فاشل مية بالمية يارب توفقهم يارب 



شوق تطير فوق السحاب اليوم شافت فهد وهو شافها وهي في اعلى قمم زينتها تدري انه حلووة بس شافت شي بعيون فهد اكبر من انه يشوفها حلوة شافت حبة ايه نعم حبة كان هذا وااااضح علية حيييل خلاص هي تأكدت من حبها له وشبة متأكدة من حبة لها بس الللي يعوق اللحين رشا معقولة بعد كل هالاحاسيس اللي تعيشها راح تعيش باقسى احساس لمّا تشوف رشا وفهد مع بعض .. لمّا وصلت لهنقطة انقلب مزاجها .. اوووف انا لازم انساه مجنونة انا افكر بزوج بنت عمي اللي راح يكون فالمستقبل .. دمعت عيونها طيب شسوي بقلبي 



اما عند اجمل ماخلق ربي سطام ووعهد..


أنــــا إنسان وقربــــكـ أيقـــظ الوجــــدان ...
ينــــام بداخــــلي إحســـاس وتصحـــى بقلبــي الأحـــزان..
ولو تـــدري هنـــا بصــدري سكــــاكــــين الـــوجه والآه ..
وتسكـــــــن فيـــــــني المأســـــــــــآه ..
تــ ع ـــــالي وأرتـــــمي فيـــها ..
عســـــى قـــربــكـ يــــشافيـــها ..
المسي جـــــرحـــي خـــــفا ..
وأغمـــــري بــــردي دفــــــا..
تــــ ع ـــالي وأيقظــــي فـــرحي ..
وأدملـــي جــــرحي ..
تـــ ع ـــالي وأضحكــــي فيـــني ..
والــ ع ــــبي فيــــني ..
وأسكنـــــي فيــــني ..
أنـــا إنســـــــــــــــــــــان 
وقربـــــــــكـ أيقـــــــظ الوجـــــــــدان ..



سطام وصل اهلة للبيت وجلس مع امة وابوة ...

ابو سطام : الحمدلله خلصنا من عرس متعب ماباقي غير سيف وفهد 

ام سطام بشوفة نفس : اتوقع ان سيف يسوي سواة اخوة المعقد عيال اخوك ابومتعب كلهم كذا 

سطام بدفاع : لا يمة حرام عليك ترىا سيف على شور امي سوير ومااتوقع انه يتأخر بعرسة مثل متعب 

ام سطام : وهاذي المشكلة انه تحت شور امك 

ابو سطام بحدة : اسمها خالتي سارة 

ام سطام بتذمر : اووه خالتي سارة 

سطام لما حس انها راح تبدأ بين امه وابوةكالعادة امه شايفة نفسها اما ابوة يحاول يهادي مع امة ويكلمها باقصى هدووء 

قام وقال : انا أستأذن بروح انوم تعبنا والله اليوم

ام سطام : سلامتك يمة ماتشوف شر روح ارتاح 


طلع سطام لغرفتة هو وعهد وطبعن ماشافها من اول النهار بما انه مع متعب وعيال عمة ..

دخل الغرفة وعهد قبال المراية تنزل شعرها وكانت عند آخر خصلة تنزلها نفضت شعرها وانساب مثل الحرير على ظهرها منظرها بعث في قلب سطام جنوووون هو له شهرين وهو ضاغط على نفسة من يوم ماتزوجها بس الى هنا وخلاص عهد كانت آآآآية بالجمال اليوم متأنقة بشكل يفوق الوصف في فستانها الاحمر بدم الغزال طالع عليها فتنه وفتنت عقل وقلب سطام قبل كل الناس 

ولا انتبهت لسطام كالعادة ماحست الا باحد وراها ومطوق يدينة عليها وهاذي اول مرة يسويها سطام 

ناظرته فالمراية لقتة مغمض عيونة ..

همس لها : وش تاكلين انتي كل يوم احلى من الثاني .. وهو يشم ريحة شعرها ولازال مغمض عيونة وضمها اكثر له .. 

سكتت عهد من زود حياها وهي تقول بخاطرها لازم أتجرأ شوي لو رحت عنه او تهربت منة ممكن اصعب الأمور وهو أول مرة يسويها 

فتح عيونه وناظرها ولفها جهته وهمس لها وعينه في عينها : ساحرتني انتي صرت اكره الدوام ورربي بس ابي اقابلك 

ابتسمت عهد بعذوووبة ونزلت راسها شوي وكأنها بابتسامتها تنهي اخر ذرة عقل عند سطام 

سطام ذاب قلبة في هاللحظة .. عذبة .. نسمة .. لا ملاك بنظرة طفلة صغيرة بين احضانه نزل على وجهها وباسها على خدودها نزل شوي شوي قرب شفاته من شفاته ببطء لحد ماباسها بعممممق وجنووون هنا سطام يعتبر انهااار كل سد بينه وبينها عقلة متوقف .. ضمها له اكثر باس رقبتها بلطف و و و و و و و و و و و و



%%%%%%%%%%%%%%%%%%%%%%%%%%%%%%%


عند سيف ...

مرتاح نص ارتياح الزواج اللي تنتظرة كل العائلة تم على بركة الله جدتة ارتاحت بعد عمانة واهم شي فههههد بس اللي مو مريحه انه اكثر انسان عارف الوضع يدري ان متعب يحب نجلاء وكان هالشي يبين في عيونة بس الللي ممكن يشوشر حياتة هو رفض نجلا له فالبداية صلى ركعتين قبل ماينام ودعا لأخوة من كل قلبة انه يوفقة ويسعده .. محد يدري شكثر سيف يشيل في قلبة لمتعب الاكثر من اخوو 


%%%%%%%%%%%%%%%%%%%%%%%%%%



من بكرة الصباح ...


فالرياض وتحديداً في بيت حمد 

ام حمد : روان يابنيتي ماكن تركي خوي حمد ماجانا امس يودينا لاخوك 

روان بتفهم : يمكن عنده شغل يمة ترآ هو مو ملزوم فينا 

ام حمد : لو ادري هو بأي مستشفى كان رحت بس راح عن بالي ماسألته 

روان : ماعندنا غير الانتظار يمة 

ام حمد تدعي بصوت خافت ان ربي يجمعها بولدها حتى لو مايحس فيها بس تبي تشوووفة تبي تكحل عيونها بشوفته 

كلها ثواني وكأن ربي استجاب دعوات هالعجوز العاجزة اللي مالها بالدنيا الا الله ثم ولدها وبنتها 

سمعوا طرقات خفيفة على الجرس 

روان ناظرت امها بلهفة وقالت :شكل ربي ماراح يخيب رجاك يمة يمكن هذا صديق حمد 

ركضضضت روان للباب وقالت : مييين ؟

رد تركي بحرج : انا تركي 

روان : لحظة بفتح الباب وادخل عند امي 

تركي بسرعة : لا لا .. لا مايحتاج انا انتظركم بالسيارة كان تبغون تزورون حمد 

سكتت روان كيف تقولة انا مقدر اشيل امي لوحدي

استغرب تركي سكوتها قال يمكن انها راحت ورجع للسيارة انتظر عشر دقايق ماطلع له احد رجع للباب بحرج وطقة على الخفيف 

سمع اصوات بالحوش 

روان : يمة شوي شوي واوصلك لباب السيارة 

ام حمد والعبرة خانقتها : الله يخليتس لي يمة ادري اني ثقيلة عليتس بس وش اسوي يمة ابي شوووفة حمد 

روان والعبرة خانقتها : لا ماعليك يمة مافي تعب دام السالفة فيها شوفة حمد 


تركي اللحين فهم سبب التأخير وطق على جبهته ام حمد تعتبر عاجزة وبنتها على حسب مااذكر اول ماشفتها ضعيفة مرة على انها تشيلها 

تركي زاد طرقات الباب وقال : السمووووحة يمة والله اني ناسي خلي البنت تفتح الباب وانا اللي ابي اوصلك بنفسي للسيارة ثم لغرفة حمد 

روان وامها التزموا الصمت ماباقي الا شوي وينزلون الدرج بعدين تحط امها بعربيتها 

ام حمد هزت راسها على مضض بمعنى الرضى وروان لمّا شافت امها راضية مامانعت ابد 

فتحت الباب وصارت وراه دخل تركي وشال ام حمد بخفة لحد ماحطها على كرسيها المتحرك لمّا وصلوا باب الشارع شالها هي والكرسي ماحب يتعبها يشيلها بعدين ينزلون الكرسي بالشارع قال انا اقدر اشيلها بالكرسي حتى اريح لها 


وصل لعند باب السيارة وروان تمشي وراهم ركبها السيارة وركبت روان جنب امها ورى ركب تركي السيارة وتكلم بثقل واحترام : آسف يمة والله اني ناااسي والا كان ساعدتكم وبعد آسف امس مامريتكم كان عندي دوام وقت الزيارة وانا توي متوظف أخاف استأذن كل يوم وعقب يقولون لي مع السلامة 

ام حمد بحنية : لا يمة مسموووح انت ماقصرررت والله يكفي انك ذكرتنا يومنا مانعرف لحمد طريق رايتك بيضا يمة بس علمني وش اسم المستشفى عشان لا عوقت وماجيت عشان دوامك عندي روان توديني 

تركي : لا يمة انا اوديكم بعدين من بيوصلكم للمستشفى 

ام حمد : مابي اكلف عليك ياولدي واللي بيودينا هو التاكسي ماكثر الله من هالسيارات 

تركي بحدة على حنان : لااه يمة والله مايوديكم غيري شلون تركبون مع تاكسي لايعرفكم ولاتعرفونة ما أمنكم معه انتم مسؤليتي من بعد حمد الله يقومة بالسلامة 

ام حمد بحنين لولدها : اللهم آمين 




%%%%%%%%%%%%%%%%%%%%%%%%%%%%



فالرياض ....


صحى متعب بعد نووومة متعبة بالنسبة له اول شي مانتبة هو وينه فيه بس بعدين تذكر كل شي مر علية ليلة امس تنهد بقووووة وش هالحالة ياربي قام ودخل دورة المياة اللي برى غسل وجهه .. ملابسةجوا الغرفة شلون بياخذها اللحين رجع واسترخى على الكنبة وكأنة نايم ينتظرها لحد ماتطلع 


اما فالغرفة عند نجلاء ....

صحت من نومها وهي بعدها بفستانها وتسريحتها وبرضو بالميك أب اللي سايح على وجهها من بعد دموعها اللي نزلت امس حزززن على حالها ألم من وضعها جروووح من متعب ماعاد بقى في قلبها مكان ممكن يحيية أي مشاعر نزلت فستانها وأخذت لها شاور ع السريع غسلت فيها همومها والآمها وجروحها غسلت فيه القسوة غسلت في القهر غسلت فيه دموعها اللي ماجفت 


طلعت جففت شعرها فتحتة على طولة حطت كحل خفيف قلوس بيج شفاف ناعم ضربتين بلاشر خفيفة راحت لبست تايور قصير بني وتيشيرت عسلي ماسك على االجسم ولبست صندل واطي لونة بني مطعم ببعض الفصوص العسلية انهت كل شي برشتين من عطرها المفضل راحت وجلست على طرف السرير ماتدري تطلع او تبقى ماتدري وش تسوي مواجهة امس كانت صععععبة حيييل صععععبة كيف بتتعامل معة وهو رافضها وهالشي يجرحها اكثر قررت تفتح الباب وتلقي نظرررة على المكان هي ماتعودت على الهروب 

فتحت الباب شوي شوي طلت طاحت عينها على متعب وهو نايم على الكنبة ومعقد حواجبة قرربت منه شوي أطالت النظر بس شهقت بروعه لمّا تكلم متعب فجأه بعد ماحس بريحة عطرها تداعب انفاسة ..

متعب : واخيرا صحيتي بعد ماخست بملابسي .. ولااا مترددة بعد تصحيني او لا كل هذا نفووور مني ماروع احد ترى 

نجلا لمّا حست بقسوة كلامة ابعدت عنه اللحين انا اللي مابية انا اللي ارفضة سنين والا هووو اوووف 

قام متعب بهدووووء ودخل الغرفة واخذ ملابسة ودخل دورة المياة كل هذا بهدوووء ظاهري اما من داخلة ملل سأم وألم ماقد حط في بالة ولا واحد بالمية ان حياتة بتصير كذا هو ماتعود يعيش حياتة سلبي لا كلام ولا حوار الا بجررروح ايش هذا 




%%%%%%%%%%%%%%%%%%%%%%%%%
\

وصل تركي للمستشفى .....


نزل ام حمد وبنتها هو اصّر ان هو اللي يمشي عربية ام حمد روان تمشي وراهم بهدوووء ملائكي فجأه سمع تركي صوت شهقات من ام حمد 

تركي ينزل لمستوى ام حمد : عسىا ماشر ياخالة تحسين بشي 

ام حمد وهي تكابد عبراتها : ابد ياولدي مابي الا عافية ربي مافيني الا ضيقة شوفة حمد ماقد غاب عن عيني ابد 

تركي بمواساة : الله يخليه لتس ياخالة الله يقومة بالسلامة يااارب عاجل غير آجل 

ام حمد : يااارب .. يارب ياكريم ..

وصلوا غرفة حمد وقف تركي وقال : وصلنا ياخالة هاذي غرفة حمد انا اخذتلكم اذن من الدكتور يومي ثلث ساعة كان ودي بوقت اطول بس عجززت والله ماوافقوا الا عقب ماقلت لهم وشرحت لهم وضعكم 

ام حمد : ياااالله يارب يوقفك ياولدي ويوسع لك رزقك وينولك اللي في بالك يارب ياكريم 

تركي نزل راسة : ماسويت الا الواجب ياخالة يالله انا بنتظركم برى 

ابعد شوي عن ام حمد وقربت روان من امها ودفتها لما دخلوا غرفة حمد شافوه جثثثة هامدة خالي من أي سمة من سمات الحياة عظم وجلد عاري الصدر عليه اسلاك واجهزة تشيب لها الراس مو حمد الاول هذا نااحف حيييل عظام وجهه بارزة عليها بعض الخدوووش اللي بدت تلتأم يده مجبصة شي يفووووق أي ووووصف يفوووق أي تعبير 


قربت ام حمد من ولدها قررربت من عنده بوست يدينة وجهه وهي تصيح وتشهق تضمة وهي عاجزة مو قادرة توقف لولدها ضناها سندها 

ام حمد وهي تشهههق بقوووة ومتمسكة في يدين ولدها : وييينك يمة عنا .. قوم يمة مالي الا الله ثم انت ياجعلة فيني ولا فيك .. وهي تشهق .. ياجعلة فيني ولا فيك ياجعلة فيني ولا فيك 

روان قربت من امها وهي تصيح بضعف : خلاص يمة اهدي ترى منبهين علينا الهدوووء 

ام حمد : وين تبيني اهدأ ويييين وولدي وضناي وعيوني اللي اشوف فيها لا حي ولا ميت مهوب حولنا ابد مايحس في امة اللي تشوف الدنيااااا كلها بعيونة .. وهي تصيح بحرررقة تقطططع القلب 

فجأه صاااار في اضطراب بدقات القلب وارتفاع بضغط الدم وهذا اللي خلى الاجهزة تضطرب وتطلع اصوات أجراس دخلت الممرضة بسررررعه وهي تقول : لا لا ايس هازا 

وهي تنادي الدكتور وتطلع ام حمد وبنتها والدكتور يشوووف شغلة 

ام حمد وبنتها تدف عربيتها وهم طالعين : حممممد ولدي وش فيييه .. وهي تضررب على صدرررها .. خذووو عافيتي وعطوها حمد مابيها وربي الله اني مابيها يكفيني لاصار حمد بصحه وعافيه 

ركض تركي علىطول لمّا سمع اصوات زوووبعة وصياح شاف ام حمد تصيح والممرضة متذمرة من ام حمد وبنتها 

قرب منها : اهددددي ياخالة اهددددي هذا اللي ان قلت لكم انتبهوا من الازعاج 

ام حمد بأوجاع ام مكلووومة : آآآآه ياولدي ياحمد آآآآه ياجعلة فيني ولا فيك 

تركي : انا بروووح اسأل الدكتور انتبهي لأمك .. وهو يقصد روان اللي مايعرف اسمها 

تركي انتظر لمّا طلع الدكتور من عند حمممد 

تركي بهلفة : هاه يادكتور ايش صار 

الدكتور وهو متذمر : مو هذا اللي اتفقنا عليه ياأخ تركي 

تركي : ماعلينا اللحين وش اللي صارعلى حمد 

الدكتور بعتاب : انا حذرررت من الاضطرابات عنده صار عنده لخبطة بدقات القلب وارتفاع بضغط الدم قدرنا نسيطر عليه الحمدلله 

تركي وه يتنهد : الحمدلله يارب مشكور دكتور ماقصرت والله يعطيك العافية 

الدكتور برسمية : العفو هذا واجبي 



رجع تركي لأم حمد وطمنها وتحركوا راجعين للبيت ....



%%%%%%%%%%%%%%%%%%%%%%%%%%

(( ياحــــــــــــزن تــرفـــق صاحبــــــــكـ انــــــهد حيـــــــــلة ))

فالديرة ....


حزة الظهر في بيت ابو سعود ...


ام سعود في مكانها مستكينة للحزن واالالم عيونها تتحرك هنا وهناك وكأنها تدور على نجلاء وجعها صار وجعين سعود ونجلاء سعوووود جرررحة من سنين وهالجررررح كل ماهو يزداد ألم اما نجلاء اللي حسسست بقربها منها فالايام الاخيرة قبل زواجها تبيها تخفف عليها هي الوحيدة اللي حاسة باحساسها 

ابو سعود جالس عندها تكلم لها : وش فيتس يام سعود اليوم وش اللي زاد وجعتس يابعدي 

ام سعود تجاوبة بعيونها فقط عيونها جميلة جداً لونها عسلي رغم كبرها وطول السنين الا انها تزداد جمال عيونها عبارة عن بحررر من الحزززن 

ابو سعود بحزززن لحزن رفيقة العمر : الله يوسع خاطرتس ياام سعود .. تنهد وتغير صوتة .. ويرد لتس الغايب كانة حي 

ام سعود عيونها دامعة موجوعة تعاني من هم وحزززن ولوعة لها الله صبرها على وجعها اكبر من معنى الصبر نفسة قلبها مليان وجع آآآه ياماقسى السنين ياصعب الصبرررر خلاص بين الصبر والجنون شعره بس هي أملها بالله كبيييير أملها بالله ماله حدود ماينسى عباده 



%%%%%%%%%%%%%%%%%%%%%%%%%%%%

(( أرســــــم مــــــــلامـــح حـــ ــ ــ ــ ــ ــ ــلــ ــ ــ ــ ــم فـــي يـــدين المحـــــــال ))

بيت ابو سطام ..


في غرفة سطام وعهد تحديداً ...

فتحت عهد عيونها وصحت على احلى صباح بالنسبة لها طاحت عيونها على اغلى وجة على قلبها وجه سطام 

جلست تتأملة تحفظ تقاسيم وجهه 

صحى سطام فتح عيونة شوي شوي لأن نومة خفيف وعهد قاعدة تتأملة ناظر وجهها المنور ابتسم على خفيف ورجع سكر عيونة يحسب انه يحلم رررجع بسرعة وفتح عيونة ناظر حووولة لااااا هوو مايحلم هذا واااقع مرّ علقققم واقع مؤلم واااقع اشبة بكابوووس بسرررعة جلللس وصررررخ على عهد 

سطام وهو يصرررخ بغضب وبألم جااامح : وش جابني انا هنا 

عهد خافت : انت امس .. وتعلثمت .. انت اللي جيت 

سطام وهو يبكي بحرررقة بعد ماتذكر كل اللي صار يبكي بألم يبكي بووجع بندم بغضب عااارم بقهههههر متمكن من قلبة اول مرررة يبكي تكلم من بين دموعة بصراخ : مجنووونة انتي والا انا المجنون ليييييه ليييييه ياعهد ليييه بس .. ويضرب بيدينه على رجولة بقهررر وندم 

عهد تنزل دموعها بدون احساس بعد صراخ ودموع سطام : وشو والله ماسويت شي 

سطام وهو يحط يدينه على اذووونة : بااااس .., باااااس انا دمررررتك وانتي راضية لييييه باااس يااااربي ارحمني .. انا وش جابني امس لك ياليتيني ماطلعت لك امس ياليتني ماتزوجتك اصلن بس وش تنفع ياليت وش تنفعني والا وش تنفعك هالكلمة .. وهو يحط يدينه على راسة وهومنزلة ويبكي ندددم يبكي قهههههر يبكي بدموع رجال عاااجز متألم يبكي بدال الدمع دم غللللطة كبيرة ياسطام وش انت بتسوي آآآآآآآآآه يااااااالله الثبات 



بسرررعة قام وهو يجمع أغراضة وملابسة يحس انه لوو جلس اكثر بيصير مجنووون 

عهد تبكي بخوووف برررهبة ماهي فاهمة شي لهدرررجة مايبي قرربي وكل اللي صار امس مجرررد حاجة انسانية بالفطرة والا السالفة اكبر من كذا 

عهد وهي تبكي : وش تسوي 

سطام يصرررررخ : راااااجع للرياض .. اسكتي عني 



نزل سطام بعد ماغسل وجهه كل اللي يبيه اللحين انه يطلع من البيت من غير مايواجه احد بس اللي يبيه ماصار 

سطام وهو ينزل الدرررج بسررعة

ام سطام وهي تشوفه شايل شنطتة : وين يمة باقي لك مهو وقت رجعتك للرياض وانت تقول انك مااخذ اجازة 

سطام من غير مايناظرها : ايييه صح بس الدوام طالبني ضروري دعواتك يمة أستأذن ,, وطلع بسرررعة 


%%%%%%%%%%%%%%%%%%%%%%%%%%%%


بيت ابو بندر ..

التليفون يررررن ويرن ماحد يرد عليه 

مرت العنود وسمعت التليفون يرن مااحد شالة تقدمت له وردت بهدوء وثقل ..

العنود : السلام عليكم 

فهاد : وعليكم السلاااام والرحمة .. شخبارك ياعنود 

العنود اول ماسمعت صوت فهاد خنقتها العبرة وكلام بشاير يتردد على اذونها : بخير 

فهاد : دووم 

لحظةصمت ..

فهاد وهو يبتسم لحضة اللي طيحة بالعنود وردت عليه : طيب مافيه شخبارررك فهادي هههههه

العنود غمضت عيونها بألم للذكرى ونبرة صوتة اللي تربك دقات قلبها : شخبارك يافهاد 

فهاد حس انها ماتبي تطول معه بس ابتسم بخبث وقال : تمام ... اممم ياليت تقولين لعمي ان انا وابوي بنجيكم اليوم 

العنود انصدددمت : ليييش ؟؟

فهاد وهو يضحك : وشو اللي لييش هههههههههههههههه

العنود ارتبكت : ان شاء الله ببلغة 

فهاد ولازال يضحك : بقولك عشان اشبع فضولك شوي ههههههه الله يسلمك انا ابي عمي بسالفة تهمنيييي حيل هو الوحيد اللي يقدر يحقق لي حلم حياتي اللي من سنين انتظرة .. وهو يبتسم بحب 

العنود : مايحتاج ان شاء الله اني بقوله .. يالله فمان الله .. قالت كذا منهية النقاش 

فهاد وهو يحس بفرررحة : فمان الكريم ..



%%%%%%%%%%%%%%%%%%%%%%%%%%%%%%%%%%%


عند تركي ..

نزل اهل حمد لبيتهم ورجع لسكنة يبي ينام ويريح قبل لا يبدأ شفت دوامة المرهق من الساعة 4 العصر الى الساعة 12 فالليل يحس بهمة هميييييين هم اهل حمد وهم حمد نفسة لييييل ونهار وهو يدعي له صار له شهر على هالحالة متى ربي بيفرجها على حمد وعليييييية ياااارب ياكريم ..



%%%%%%%%%%%%%%%%%%%%%%%%%%%%


عند نجلاء ومتعب ...


نجلاء صار لها تقريبا ثلاث ساعات وهي لوحدها بعد ماطلع متعب وجاب الفطور ورجع يطلع مرة ثانية تحس بغرررربة بوووحشة حتى الأكل معها مايبي ياكل تفرررجت على الشقة أكلت طقطقت بجوالها بس ماتبي تتصل بأحد ماتبي احد يحس بشي الطبيعي انه يكون موجود جنبها اللحين مو طالع ماخلت شي ماسوتة طفشششت حيل راحت ترتب ملابسها وملابسة بالدرج خلصت طلعت الصالة مع طلوعها انفتح الباب ودخل متعب 


متعب : السلام عليكم 

نجلاء بخفوت : وعليكم السلام 

متعب : جهزززي اغراضنا رحلتنا بعد ساعتين ونص يالله يمدينا نوصل المطار 

نجلاء بخوووف : ويييين

ناظر فيها وأطال النظر كالعادة وهو ساكت 

نجلاء ابعدت عيونها عنه 

متعب بعد صمت : لهدرررجة خايفة مني 

نجلاء : لااا انا مو خايفة ولا اخاف من احد بعد وليه اخاف منك اصلن 

متعب بغمووض : طيب ليه انفعلتي مجرررد سؤال ,,, اوووه ولا نسيت اللي ينغصب مو رجال 

نجلاء التزمت الصمت 

متعب : يكون بعلمك يابنت عمي ان كان انتي مرررة ماتبيني انا مابيك الف مهوب انا اللي افرض نفسي على احد واعتقد اني قد قلتها لك من قبل صح 

سكتت نجلاء وانسحبت وهي تقول : بروح اجهز الأغراض 

متعب ( يااااالله حتى اغراضنا ثقيلة عليها بس ولو لازم اعذرها هي تفكر ان انا مابيها ليييه عشان أجلت الزواج كذا مرررة خلاص صرت مغصوووب بس وررربي قبل اريحك يانجلاء اني لا أربيك عشان ماتقولين كلام ماتثمنينة عقب )




. 

.


انتهى البااااارت ....




%%%%%%%%%%%%%%%%%%%%%%%%%%



الجــــــــــــــــــــــــزء العــــــــــــــــــاشر ...





فالرياض ...

سطام طول وقته يدور بسيارتة والف خاطر وخاطر يمر في باله وش سوى هو غلطتة مالها حل ابددد يحس الرياض على كبرهاااا ضيقة حيييييل حزززنة كبير ووجعة اكبر اللي سواه يعتبر تدمييييير تدمييير لكل معنى انساني 


وصل مقر دوامة دخل الكل استغرررب 


الضابط المناوب : اوه اووه سطام وين الاجازة ثاني مررة تسويها تاخذ اجازة وتقطعها 

سطام يحاول يصير طبيعي : وش اسوي الشغل بدممممي 

الضابط المناوب : ههههههههههه اجل استلم يابو شغل 

سطام : ابي دبل القضايا اللي مسلمينيها مرررتين 

الضابط : لااا لاااا شي غريب الصرااااحة هاه سطام كل هذا طمعان بترقيه ههههههههههههههههههه

سطام : علييييك نووووور

الضابط : الجل الله يزيدك زود وزود ههههههههههه



%%%%%%%%%%%%%%%%%%%%%%%%%%%%%



عند متعب ونجلاء ....


نجلاء وقفت عند باب الغرفة وتقول: خلصت كل شي 

متعب : اجل يااااالله 

نجلاء : اللحين ؟؟

متعب بغموض : ايه ماقلت لك رحلتنا بعد ساعتين ونص 

نجلاء برجااااء : متتتتعب

متعب التفت لها ينتظر منها جواب طريقتها باسمة ذكرررتة بطريقتها امس 

نجلاء : ابي اعرف اول وين احنا رايحين .. وتكلمت بسرررعة قبل يقاطعها .. وررربي مو خايفة منك بس ابي اعرف 

متعب بغموووض واختصار : جزر المالديف 

تراجعت نجلاء تلبس عباتها ومشى متعب وراها عشان يشيل اغراضهم 


%%%%%%%%%%%%%%%%%%%%




بعــــد ثــــــــــــــــــــلاث أيــــــــــــــــــام .........



تركي في دوامة ويكلم المسؤول ...


تركي : انا ابي سكن في الشركة منها اصير قريب من الشغل ومتى مابغيتوني ومنها اني مااقدر ادفع من راتبي اجار سكن وانا عزوبي وانت اعرف 

المسؤول : طيب مافيه مكان بالشركة مريح ابد

تركي : انا موووافق لو تحطوني في اصغر غرفة ابيها بس لنومي وأكلي انا مالي احد واذا انتم قصدكم شباب وكل يومين بيجني واحد انا أطمنكم انا مالي بالرياض الا واحد والله يشفيه 

المسؤول : اللهم آمين .. بس انتظر لمّا نرفع الطلب للمدير العام ونشوف ومتى ماجاء نبلغه 

تركي : على خير ان شاء الله 



%%%%%%%%%%%%%%%%%%%%%%



بيت ابو بندر ...


من بعد زيارة فهاد وعمها لهم وهي متوترة بس ارتاحت لمّا مر ثلاث ايام ولا احد جاء كلمها في قالت يمكن ان عمي وافق يخطب له بنت خالته ياصبر قلبك ياعنود 


صوت طرقات على باب غرفتها ..

العنود : حيااااك ...

فتح بندر الباب وابتسم لأختة شوي ..

العنود : حيا الله القاطع صار لي فترة مااشوفك 

دخل بندر : والله اني مشغووول وحقك علي بعدين انا أطل فالبيت شويات بس مااشوفك قولي انتي اللي ماتطلعين من غرفتك 

العنود : لا حرااام عليك والله اطلع ..

بندر : يالله سماح ياااعروسة .. وهو يبتسم ...

العنود باستفهام : عروسة ؟؟

بندر ابتسم اكثر : ايه عروووسة ليه مايصلح مثلا 

العنود تلعثمت ماتدري وش ورى اخوها : لاااا بس اممممم

بندر : لا بس ولاشي انا اعرفك ماتحبين المقدمات ولا شي عشان كذا بقولك كل اللي عندي 

العنود تتنتظر بترقب ......

بندر : هذا الله يسلمك قبل ثلاث ايام جاء عمي مع الدكتور فهاد يخطبونك عاد انا هنا والله فرررحت فهااااد ماينعاب وهو ولد عمك عاد انا جاي اشوف رايك رغم اني عارفه لان فهاد صراحة ماينرفض 

العنود امتلت عيونها دمووع وقامت تهز راسها بمعنى لا 

بندر استغرب من ردة فعلها : عنوده شفيك اسم الله عليك 

العنود تبكي : بندر مااابيه ماابي فهاد الله يخليكم ماتجبروني عليه 

بندر وهو يحظنها : خلاص اهدددي اهدددي وكلميني 

بعد دقايق هدت العنود شوي 

بندر : شسالفة يالعنود تدرين ان انا صعب نرد عمي 

العنود وهي تشهق : بس انا مااابي فهاااد الله يخليكم 

بندر : العنود مين بيقدر يقول لعمي لا 

العنود ويطلع بمخها شي مهههم ممكن ينقذها : اتركوا عمي علي وربي الله ان مارضى باللي اقولة اني أوافق على طول 

بندر وهو مستغرب رفض العنود : يصير خير ببلغ الوالد 



%%%%%%%%%%%%%%%%%%%%%%%55



في اروع مكان في ابداع الخالق في أرضة ((جزر المالديف ))



عند متعب ونجلاء ....


متعب تعب حيييل من نجلاء وعنادها مو راضيه تفهم انه مو رافضها ولا تتكلم معة هو يبي يجبرها بطرييييقته انها تضطر للكلام معه صار كل يوم يطلع لوحدة ولا يرجع الا وقت أكل واحياناً مايرجع يبيها تقول له لا تطلع وتتركني او ابي اطلع معك يبيها تحاكية ....


متعب فتح الباب توه راجع فالليل ...

لقى نجلا صاحية ومقابله الشباك تناظر الناس والطبيعة في هالجزيرة 

متعب : السلام عليكم 

نجلاء ترد السلام وكأنها مغصوووبة: وعليكم السلام 

متعب : تعشيتي ؟!

نجلاء : الحمد لله 

دخلت نجلاء عشان تنوم بينما نوم متعب برىا دخلت بدلت ملابسها سكرت النور تمددت فوق السرير بس 

فجــــــــــأه ...

دخل متعب سوت نفسها نايمة حسبته بياخذ ملابسة ويطلع بس تفاجأت لمّا بدل وجاء استلقى جنبها 

جلست نجلاء بسرعة تبي تنزل من السرير وتطلع 

متعب بحدددة وأمر مسك يدها : اجلسسسسي

انتفضت يد نجلا وهو ماسكها على وشك انها تبكي 

متعب بحدة وبقلة صبر : تركتك اربــع أيام يانجلاء اررجعي ...ماتبين تعرفين اذا رجال وانغصبت والا لا .. وسحبها برفق مع يدها عشان يرجعها 

رجعت نجلاء مجبرررة ومكرررررررهه على هالشي 

متعب مايبي يوصل معها الى هالدرجة بس نجلا عنااادية حيييل عجز منها حتى كلام مابينهم وهذا هو اكره شي على متعب كلة ولا الحياة الصامتة 


قربها من بخفة وهدوء مايبي يجرحها اكثرررر .................؟؟؟؟؟؟؟؟؟؟؟؟




%%%%%%%%%%%%%%%%%%%%%%%%%%%




فالرياض .....


سطام غرقان بين الشغل همّة كبير مااتصل على عهد ابدددد من يوم ماراح للرياض من قضية لقضية مجررد مايتطمن على امة وابوة يكفي همّه هد حيلة 

أعطى أوامر انهم ينادون صاحب قضية الملف رقم (18) 

فتح الملف يبي يبدا تحقيق يبي يشوف ايش سالفة القضية 

دخل عليه مراهق في عمر الـ 14 

ناظرة سطام وبحكم شغلة لااازم ينسى أي شي قدام الشغل ويركز فيه وبس 

سطام : مشاالله هالعمر وحبووس وقضايا خلك واقف شوي 

الولد مظهره غريب نظرتة في شي يلاحظ وكأنة مريض او خايف من شي واااضح ان فيه مشكلة نفسية 

فتح سطام الملف وبدأ يقرأ فيه عيونة تكبر شوي شوي من اللي قاعد يقراه أي مصيبة حلت على ابوة صدق هموووم الدنيا واااجد وهم من هم يتفاوت كلن بهمة غرقان 

سطام معصب يضرب بيده على الطاولة : لييييه سويت كذا اعترافاتك مدونة عندي بالملف 

الولد ينتفض بشكل غير طبيعي 

سطام يحاول يسيطر على نفسة : قولي .. كل شي من البداية راح اساعدك ورربي راح اساعدك بس تكلم 

الولد ملتزم الصمت وينتفض من بعد مااعترف وامسكووووة خلاص صابته حالة نفسيه مايتكلم ابد الابو تبرأ من الولد والبنت 

سطام : انا مضطر احيل اوراق قضيتك انت واختك للقضاء هاذي فيها حكم انت ماساعدتنا كثير كل اللي قلته ان اختك اللي عمرها 18 حامل منك وكان هذا بإغراء منها وإغواء منها لو إنك بس تتكلم كان ساعدتك شوي 

الولد ملتزززم الصمت مو رآآآضي يتكلم 

يرن التليفون ويرد عيله سطام 

سطام : الووو 

الرجال : السلام عليكم 

سطام : وعليكم السلام والرحمة أي خدمة 

الرجال بدت تخنقة العبرة وهو يترجى سطام : تكفىى ياولدي ارحمني من الفضيحة 

سطام جززع : ابشر بعزك ان كانها في مقدرتي 

الرجال : انا ابو ثامر ومرام اللي قضيتهم عنده

سطام على طول ركز بالاسماء نفس القضية اللي عنده اللحين 

سطام :والله ياليت اني اقدر بس القضية اللي ماسكها قبل رافعها للنيابة العامة 

الرجال : الله يستر عليك ياولدي الضابط اللي قبلك اقوله انا ابوهم انا رآضي طيب بس تكفى استر علينا رااافض يقول لا المخطي ياخذ جزاه والله اني احب يدينه وهو رافض 

سطام بأسف : والله ياخالي اني مقدر الله معك ..

وقفل التليفون وطلب انهم يرجعون الولد لحد مايتعالج نفسياً ويبت الشيخ في قضيتهم 




%%%%%%%%%%%%%%%%%%%%%%%


فالديرة في بيت ابو سطام ...

عهد في غرفتها من ثلاث ايام كل الدموووع جفت عندها حتى ماكلمها واذا دقت عليه مايرد عليها لهدررررجه كارهها هذا الهدووء اللي يسبق العاصفة كانت حيييييل مبسوووطة بتأقلم سطام معها ماتدري وش تسوي ألمها مضاعف وجههاكله منتفخ من ثلاث ايام ماكلت شي خالتها تمر عليها وهي تسوي نفسها نايمة ماتبي تشوف أي شخص بعد سطام تحس بحررقة بقلبها ...



%%%%%%%%%%%%%%%%%%%%%%%%%%



في بيت ابو سعود ...


فهد من زواج متعب وهو يحس بأجمل إحساس شووووقة صورتها ماتغيب عن باله ابدددد وده يقول لأي أحد بس مايقدر كلن بيلووومة بيقول ورشااا بدأ يكره رشا والسبب التسمية له من صغره لها يبي يطلع اللي بخاطرة فجأه طرى في بالة شخص ممكن يفضفض له بدون قيوود نزل من غرفتة توجه للغرفة المقصووده 

دخل عند امه حب راسها وكذلك يدينها 

جلس عند راسها وهي تشيعه بنظراتها .. ابتسم لها ومسك يدها وقعد يسولف عليها 

فهد : يمة تعبان وحيران بنفس الوقت 

بادلته امة كالعادة بالنظرات الحنوووونة لكن يخالطها شي من الانكسار والألم 

فهد بصراحة : يمة انا احب شوووق بشكل ماتتصورينه ابيها من جددد بس ابوي وعمي ودهم اتزوج رشا امممممم تصدقين يمة صورة شوق ماتغيب عن بالي انام اقوووم اشتغل اروح اجي وهي ماتروح عن بالي امممم وبعد مدري احس اني بديت اكره رشا احسها انسانة عقبة في طريق سعادتي ياليتني اعرف وش نهاية هالارتباط ودي اقددددر من هاللحظة اقول مابي رشا ابي شوق قلبي مدري وش النهاية يمة 

ام سعود تبادلة بنظرااات حيرة وتوتر شوي هاللي يقولة شي صعععب حيييل بس كل شي يهون قدام سعادة عيالها ودها انها تقدر تحكي تتكلم تسوي كل شي طبيعي كان هي اللي تصّر على زواج فهد من شوق 



%%%%%%%%%%%%%%%%%%%%%%%%%



عند أخس خلق الله ...

سعد : نعععععععععععم؟؟

سالم : اللي سمعته ياباشا 

سعد : انت الظاهر انهبلللللت والا جازت لك اللعبة اشوف 

سالم بعصبية : انت قطعت بااااب رزق لي ووعدتني بوظيفة غيرها ولا شفتها انا وراى كوم لحم اصرف عليهم مهو مثلك لا خير ولا كفاية شررر انا ابي شي يسد اهلي والا انت اعرف وش راح يصير 

سعد بعصبية أكبر : لااااه والله وطولتها والله وكبر راسك على عمك وتهدد بعد 

سالم : انا مااهدد انت عطني اللي ابي وبس وكلن في محلة لو انك مدبر لي الوظيفة اللي انت وعدتني فيها كان ماناظرت وجهك اصلن 

سعد : انت انسااان حقييييييير انتهاااااازي واااااطي انقللللللللللع عن وووووجهي ياحيوااااان 

وافترقوا وسالم يتوعد سعد بأشر مقلب راح يطيح سعد فيه وراح يسوي شي بمثابة التنبيه لسعد 




%%%%%%%%%%%%%%%%%%%%%

بيت ابو فهاد ...

بشاااااير رايحة راجعة تنتظر ردة االعنود للخطبة لها ثلاث ايام ولا ردوا ماراح يرتاح بالها الا لمّا يوصل الرد بالرررررفض 

مو متخيلة ان فهاد يتزوج العنوود اللي تكرهها قد الدنيا تحس انها العقبة اللي واقفة في طريق بنت خالتها بدور رن جوالها الا وتشوف توأم الروح يتصل بك 

ردت : هلااااا وغلااا 

بدور : هلاا بك زود .. تكلمت بإستعجال .. هاه شصار ردت عليكم او لا الحية الرقطا 

بشاير : لاااا جعلها المووووت انا مهددتها بس وقسسسم بالله لو توافق اني لسود عيشتها ولاتخلينها انتي تراها تعتبر حجر في طريق سعادتك صدقيني فهاااد مايحبها بس عشانها بنت عمة خليك بالصورة اياني واياك تتنازلين 

بدور : اكيييييد ولايههههمك فهااد حقي انا وباااااس 


وكل وحدة تشجع الثانية على الخراب وتدمير البيوت وهم مو حاسين بالغفلة اللي هم فيها 



%%%%%%%%%%%%%%%%%%%%%%%%%5




بلغ بندر ابوه برأي العنود ابوه بالداية عصصصب حيييل فهاد رجال وماينرد اتصل في اخووه وبلغه بالرفض عصب ابو فهاد وعرف فهاد سألهم وش السبب قالوا العنود تقول ماعليكم عمي خلوه علي وان مارضى والا اقنعني والله لأرضى بفهاد 


بيت بوفهاد ....


ابو فهاااد معصصصب : ترررردنا بنت بو بندر لييييه وش اللي يعيب ولد عمها 

مريم تحاول تهدي ابوها : يبه الله يخليك لي انت شوف العنود وش اسبابها العنود عاقلة ماترد فهاد بدون سبب قوي 


بشاير اول ماسمعت الخبر رررقصت وغنت فرررح واتصلت على بنت خالتها تعلمها باللي صار 


اما ابو فهاد تجهز عشان يروح بيت اخوة ويشوف وش علة بنت اخوة 



%%%%%%%%%%%%%%%%%%%%%%%%%



فالديرة بيت ابوسطام ....


شوق : يختي عهد مو طبيعية وااااالله لها ثلاث ايام ماطلعت من غرفتها اول مرررة تسويها لايكون سطام مزعلها بس 

فجر : وانتي شعليك فالحرررمة لو انها زعلانة مصيرها ترضى بس انتي صادقة فيها شي مو سسسسهل ابد ودي ادرري الصراحة بس اني احترم خصوصيات الاخرين مو مثلك 

شوق تضحك : اوب اوب اوب يالاخرين امششششش يالفصحى ههههههههههههههههههههههه

فجر : اقول انقلعي عن وجهي بروح اشوف عهوده وش فيها 


طلعت فجر وطقت الباب على عهد ماردت كالعادة بس فجر هالمرة مصّره انها تشوف عهد اخذت ربع ساعة وهي تطق الباب عهد ملّت قامت وفتحت الباب لقت فجر بوجهها 

عهد : هلا فجر شبغيتي 

فجر تناظرها : ابيك انتي 

سكتت عهد 

تكلمت فجر : مو حالة اللي انتي فيها ياعهد انا مدري وش صاير ولا اني جاية ابي اعرف بس اللي ابيه منك ان ابوي وامي مايحسون بشي ابدددد ترىا ماراح يسكتون وانا مايرضيني ان امي او ابوي يتدخلون بحياتك مع سطام ابد 

سكتت عهد فترة بعد مافكرت في كلام فجر قالت : ان شاء الله 



%%%%%%%%%%%%%%%%%%%%%%%%%%%


فالرياض ..


تركي يطلع من دوامة ويمر على حمد بالمستشفى وقف سيارته بالمواقف ونزل لقسم التنويم طول ماهو يمشي يدعي لحمد من كل قلبة ومصحفة مايفااارق جيبة واليوم جايب معة موية زمزم موصي عليها واحد يعرفة من مكة 

دخل عليه الغرفة حاله كما هو ماتغير شي لا جديد ولا قديم 

دخل سلّم عليه وهاذي عادته دائماً وكأن حمد يرد عليه السلام يسألة عن احوالة يخبرة بكل تفاصيل يومة يطمنه على اهلة اللي مايتركهم ابدددد بعدين بدأ يمسح على يدينه ورجلينه ووجهه وصدرة وكل جسمة بموية زمزم طلع مصحفة الصغير وبدأ يقرأ عليه من آيات بصوت مطمئن خااااشع بصوت عذب ترق له القلوب قبل الأسماع 

.

.

.

.

أطال القراءة قبل ان يختم قرائته دمعت عيناه وفي نفس الوقت اصدر جهاز ضربات القلب صوت جرسة المزعج خط نبضات القلب مستقييييييييييييييييييم بمعنى لاحيـــــــــــــــــــــــــــاة 

صعععععععععععق تركي من الي يشوفة ختم الاية واغلق المصحف رككككض لجهااااااز المناداة وش اللي صار على حمد ماابيه يموووت لا مستحييييل يموت ويتركني صح هو مو حاس فيني بس يكفي اني اشوفة كل يوم اهله .. ايه اهله من لهم من بعدة لاقدر الله 

وصل الممرضين والدكاترة في هذا الوقت وطلّعوا تركي برىا الغرفة نهائيا 




%%%%%%%%%%%%%%%%%%%%%%%%%%%%%%%%%%




في بيت ابو بندر ....


وصل ابو فهااد سلّم على اخوة وجلس ينتظر بنت اخوة تجية 


وصلت العنود 

العنود : السلام عليكم ورحمة الله وبركاتة 

عمها : وعليكم السلام 

العنود : شخبارك ياعمي 

عمها : والله ماني بخير 

العنود بثقل وهي فاهمة رد عمها : لا ان شاء الله مافيه الا كل خير 

عمها بعتاب : وانتي شخبارتس يالعنود 

العنود : بخير جعلك سالم 

عمها : وش عندتس يالعنود ماتبين ولد عمتس وشهو السبب اللي مايخليتس تتزوجينه وهو رجال شاريتس 

العنود حست بصعوووبة مهمتها ماتدريكيف تبدا مع عمها : والله مدري كيف أبدأ او كيف اقولك 

عمها فهمها : لا ابد قولي اللي تبين مهنا زعل بينا ان شاء الله 

العنووود أطالت السكوووت ماتبي تجرح عمها ولا تبي تجرررح ابوها قبل كل شي المفرووووض انهم يصيرون فاااهمين اللي بتقولة مهما كانت صعوبتة عليهم وقسوووة كلامها عليهم يضل هذا الوااااقع 


العنود ...........؟؟؟؟؟؟؟؟؟؟؟؟؟؟



انتهى البااااارت 

ايش هو سبب العنود اللي بيجرح عمها وابوها ؟؟

ايش صار على حمد ؟؟

ماهو مصير عهد وسطام الهروب الدائم او ايش اللي بيصير ؟؟

نجلاء كيف بتنفك عقدة لسانها وتكلممتعب وتاخذ وتعطي معة بالكلام ؟؟

اسئة كثير وكثير كلها فالبارت الجاي ان شاء الله 


سبحانك اللهم وبحمدك اشهد ان لا إله الا انت استغفرك واتوب اليك ....



لنا لقـــــاء بعد بكرة ..ان شاء الله

(( الجــــــــــــــــــــــزء الحــــــــــــادي عشــــــــــــــر ))



فالرياض وتحديدا عند سطـــــام ...


على آخر ساعة من دوامة خلااااااص حاس بتعب غير طبيعي في كل جسمة أنهك جسمة بالشغل والأهم انهد حيلة من همومة ياثقل همك ياسطام همك ماتشيلة جبال رجع بذاكرتة لقبل شهرين ماينسى كلام الدكتور له صددددددمة انهيااااار تااااااام مستحيل يمر يومة من غير مايتذكر هالنقطة هي همّة الاوحد والأكبر بس زاد بعد عليها هم عهههد يااااربي ايش بيسوي مايدري مايقدر يخدم نفسة فكيف بينفع عهد طووووفان ألم غير كذا صحيح هو اخذ الشغل دبل مرتين بس بدون تركيز شغلة مافية يمة ارحميني والاسبوووع الجاي قدامة مداااهمة الله يستر منها بس 

اخذ الجوال يبي يتصل على بيتهم بيسأل امة عن احوالهم 




في نفس الوقت عهد بعد مااسمعت كلام فجر واقتنعت فيه قررت تلبس مو شرط تكشخ ولكن ترتب شكلها وتنزل عند خالتها وابو رجلها كلللله ولا تبي احد يتدخل بحايتها ماتبي أي احد يحس بشي مشكلتهم جداً حساسة ماتبي تفتحها حتى مع نفسها عشان ماتلمس جروحها اللي مابعد طابت 


نزلت القت السلام وابتسمت لفجر وكذلك فجر ردت لها الابتسامة 

شوق بمززززح : وعليكم السلام .. يعني الست عهد مارضت تنزل من معتكفها الا بعد مافجر طيحت اللي براسها وش مسوية فجر ماقدرنا احنا نسوية هههههههههههه

فجر : ياماما انا فجر مو حيا الله ههههههههههههههه

عهد وهي تحاول تنسى وتسلى عن جروحها : ونعم ههههههههههههههههه

شوق : اشوفكم ضددددي طيب اوريكم يالدبات .. وهي تقوم وتروح عنهم 

عهد وفجر : ههههههههههههههههههههههههههههههههههههههه

في هاللحظة يرن التليفون فجر ماتدري حست انه ممكن يكون سطام فقالت : يووووه متعيجزة اقوووم صرت اكره هالتليفون من كثر مايرن 

عهد وهي تضحك : ههههههههه خليك مكانك يالعجازة انا بقوم ارد 

ام سطام بمداخلة بسيطة منها : هذا السننننع مو انتي اجل متعيجزة من متى يافجووورة والا من كثر قعداتك مع جدتك عجزتي الظاهر 

عهد ماسمعت باقي الحوار لانها ردت على التليفون 

عهد بهدوووء فطري : الووو 

سطام على الجهه الثانية سكت ألم سكت قههههر سكت نددددم تذكر وش صار صوتها لوحدة فتنة ابتسم من بين الآمة ووجعة وندمة بمجرررد ماسمع صوتها مايبي يكلمها بس يبي يسمع صوتها وكأنها آالة موسيقية تطرب لها الأسماع 

عهد بذات الهدوووء : الوووو .. مين معي ؟؟

سطام على نفس الوتيرة من الشجن والحزن والهم ختمها بابتسامة اقل مايقال عنها ابتسامة سخرية من الواقع اللي هو فيه 

عهد بعصبية : نااااس فاضية ... وسكرت التليفون 






عند سطام ..

إسترخى على كرسية خلف مكتبة وفي عيونة لمعة .. او شبة دمعة متعلقة باهدابه دمعة قهرررر دمعة نددددم دمعة حرمان واقع مرّ واقع أليم اللهم لا إعتراض على قدرك ياقلبي الصببببببر مابي شي غير الصبررررر 



%%%%%%%%%%%%%%%%%%%%%%%%%%%%


بيت ابو بندر ...


العنووود أطالت السكوووت ماتبي تجرح عمها ولا تبي تجرررح ابوها قبل كل شي المفرووووض انهم يصيرون فاااهمين اللي بتقولة مهما كانت صعوبتة عليهم وقسوووة كلامها عليهم يضل هذا الوااااقع 


العنود بهدوووء ومحاولة منها لتوصيل كلامها بدون خدش لأي مشاعر من جهة ابوها او اعمها : ياعمي انت عارف انك انت وابوي بالوراثة جاكم أطفال معاقين وربي اخذ أمانتة صح والا لا 

عمها هز راسه بالايجاب وابوها التزم الصمت للذكرى اللي مرررت لو هالاطفال عاشوا اصحاء كان ياكثرهم عياله وياكثر عيال اخوه 

العنود وهي الى الآن متمسكة بهدوئها : وانا وررربي ياعمي اني مارفض فهاد لعيب فيه لا والله فهاد الف من تمناه وان يبي انا اروح اخطب له بنفسي ... تبلع عبرتها وتتماسك لاتنزل دموعها .. بس انا مارفضتة الا خوفا من الامراض وانت عارف وش صار لكم وش عانيتوا من هالمرض وماودي الماضي يتكرر علي انا وفهاد وهاذي كل السالفة الله يرضالي عليك 


سكت ابو فهاد متأثر بسبب بنت اخوة معها حق بس هو يبيها لولده 

ابو فهاد بتأثر : والله يابنتي اني داري اني جبرتس على شي ماتبينه ومرخووصة يابنتي مالتس الا طيبة الخاطر بس والله اني اتمنى المووووت بس تآخذين فهاد لو ماتزوجتية يمكن يصيبني شي وتراتس مسموحة 

العنود بخوف على عمها : فدا راسك ياعمي مالك لواا ابد راضية ماراح يصير الا اللي ربي كاتبة ... ماتدري وشلون قالت هالكلمات او وشلون وافقت طاري الموت ارعبها على عمها وافقت مسيّره غير مخيّرة ..

ابو فهاد بحب وتقدير لبنت اخوه : بيض الله وجهتس يابنيتي والله ان الدنيا ماهي واسعتني من زود الفرحة 




اما بيت ابو فهاد ..

بشاير تدق طبول الفرررح والانتصار ومافية احد قد فرحتها أما فهاد له الله مايدري وش احساسة رفضضضضتة؟؟؟ طيب ليه مهما كان السبب يحس انه انجرررح من هالرفض هو لمّح لها بعقل ان خطبتة منها هو حلمة يموت وتمّر الدقايق بسررررعة يبي يعرف وش اسبابها رفض يروح مع ابوة يخاف يتعمق الجرررح أكثر وأكثر الرفض ثم السبب اللي مايدري وشهو الله يسهل عليه الله يطمن قلبة وده ان هو اللي يسألها بنفسه من غير تدخلات احد هو وهي بروحهم بس طبعاً هذا شي مستحيييل اولاً مافية رابط شرعي بينه وبينها ثانياً هي مليون بالمية راح ترفض الله يصبّر قلبة ....




نرجع لأبو فهاد وبنت اخوه العنود ...


العنود بإحترام لعمها : عن أذنك ياعمي ..

ابوفهاد وهو يبتسم بفرررح : مرخوصة يابنيتي 



طلعت العنود من عند عمها وهمّها أضعاف أضعاّف الصورة عندها مبهمة ضبابية غير واضحة لمستقبلها مع فهاد رجل رافضها وهي تبية ولاااا يحب بعد ومين بنت خالتة اللي اربع وعشرين ساعة عندهم لو انها ماتحبة كان يهووون عليها شوي بس الغيرة بتحرق أعصااااابها تمشي متجهه لغرفتها بثقل بس فجأهة تذكرت كلام فهاد لها قبل ثلاث أيام يومه يقولها ان احنا بنجيكم قولي لعمي وبحقق حلمي وش مثل هالكلام حست فيه لبس بين كلام بشاير لها وبين كلام فهاد بس الأصحّ هو كلام بشاير يمكن يوم عمي جبرة قال وش اسوي انا متزوجها متزوجها خل المّح لها بكلمتين الله يسسسسستر من الجاي يالعنود وش انتي بتسوين الله يستر ..


%%%%%%%%%%%%%%%%%%%%%%%%%%%%%%%



(( جزر المالديف ))


تحرك متعب من السرير وراح ياخذ له شور يغسل كل همومة اذا هي ماتجي الا غصب مابيها يحس انجرررح برجولتة وانطعن بحبة لهدرررجة كارهتة لدرجة انها تحاول تقاومة ماراح يلسمها ثاني الا اذا شاف تقبل منها وحدة من يوم ماتزوجها ماوجهت له الا التجررررريح لا كلام لا حوار هادئ ولا شي مرّ بينهم خلاااااااص بيرمي كل اوراقة عندها بيفهمها سببة يمكن تقتنع بس بنفس الوقت ماودّه يكبر راسها علية يحسها اصعب انسان ممكن تتعامل معة مايدري من وين يدخل لها لا بالكلام الطيب ولا بالتجريح ولا حتى بالغصب 

طلع من دروة المياة وهو بس لاف فوطة على خصرة لقاها صاحية وشايلة روبها في يدها اول ماطاحت عينها عليه بس شالتها ووجهها صار احمررررر ابتسم على خفيف وشاح وجهه عنها وهي بدورها دخلت دورة المياة 



نجلاء ......

يااااااااااااااااااالله طاح وجهي شلون يطلع عندي كذا ..قطبت حواجبها بضيق وهي تحاكي نفسها ... يالله الى متى بتستمر حياتي معة كذا مشكلتي ان فيه حااجز قوي واقف بيني وبينه وهو انه مجبور علي وكل شي يبيه مني بالاجبار بعد انا يومين زيادة وبنهااااار خلااااااص مدري اقولة انا احبك ياولد الناس لا تجنني اكثر والا بهين نفسي زود ماهو مغصوب علي ... لا لا لا وين اقولة كذا انهبلللت انا وهو كل يوم تاركني من اول النهار الى آخر الليل كني مو آدمية فالبيت امممممممممم اقولةطلعني معك والا لاتتركني لوحدي ايه اقولة كذا يمكن ع الاقل يعبرني شوي بدال ماانا قاعدة في اجمل مكان خلقة ربي ابي استمتع قد ماقدر بس ياصعبها عليك يانجلاء اووووه تأخرت ابي اخلص بسرعة والحق علية قبل يطلع ابي اقولة واللي فيها فيها .........




%%%%%%%%%%%%%%%%%%%%%%%%%%%%%%


عند تركي بالمستشفى ...



أطال القراءة قبل ان يختم قرائته دمعت عيناه وفي نفس الوقت اصدر جهاز ضربات القلب صوت جرسة المزعج خط نبضات القلب مستقييييييييييييييييييم بمعنى لاحيـــــــــــــــــــــــــــاة 

صعععععععععععق تركي من الي يشوفة ختم الاية واغلق المصحف رككككض لجهااااااز المناداة وش اللي صار على حمد ماابيه يموووت لا مستحييييل يموت ويتركني صح هو مو حاس فيني بس يكفي اني اشوفة كل يوم اهله .. ايه اهله من لهم من بعدة لاقدر الله 

وصل الممرضين والدكاترة في هذا الوقت وطلّعوا تركي برىا الغرفة نهائياً



تركي في هاللحظة انهااااار لا لا لا الا حمد خوي الدنيا ... تركي يبكي وكأنة طفل فقد امة يبكي الاخو والصديق ولاهل كلهم يشوفهم بعيون حمد ..

معقولة حمد يروووح لا لا لا ... ياليتني بدالة انا مافي احد يسأل عني ولاني مسؤول عن احد.. حمد عنده امة .. اخته!!!

انا مين ينتظرني ؟؟؟ محد ياربي اخذ من ورحي وعطة بس لايروح ...

اخذ مصحفة وقعد يقرأ بتأني وخشوووع ارتااح نفسيا مع كلام الله : (( ألا بذكر الله تطمئن القلوب )) 

قعد يدعي عشان حمد يدعي سنين المعرفة يدعي ايام الشدة والرخاء اللي كانت مع حمد يدعي عشان ام حمد الحرمة الضعيفة الكسير يدعي عشان اخت حمد المراهقة اليافعة مين راح يكون لهم 

.

.

.

.

.

.

أستمر يدعي ويناجي ربة لمدة ساعة الا ربع ..45 دقيقة .. بس كأنها 45 سنة مرّ في بالة ايامة الشينة والزينة مابقى شي في ذاكرتة ماإسترجعة خلاص ماعاد يبي اهلة ولا يبي جزاع ولا يبي ابو بندر مايبي شي خلاااااااص بس يبي حمد يقوم بالسلامة لأهلة وله ... مسح بطرف شماغة دمعة خانة قوانين الرجولة اللي تعلمها وعلمته اياه الدنيا ((( عيب الرجال يبكي ))!! ياااااااااااااالله ياصعب الدموع علية بس اذا ماذرفها عشان حمد اجل يوفرها عشان مين !!!!؟؟


طلع في هاللحظة الدكتور وشكلو منهك تماما .....

تركي جاء يركض يسابق الثواني يبي يسأل الدكتور 

تركي بلهفة مجنونة : دكتور بشّر جعلك تبشّر بالجنة 

الدكتور وهو منهك للآخر شي .. أشار بيدة عشان يلتقط أنفاسة 

تركي وكأنة مبرمج مخة على شي معين من بعد ماشاف شاشة تخطيط القلب والخط المستقيم : لا لا دكتور لا تقول خلااااص حمد مات 

الدكتور بشبة ابتسامة : مال يازلمة انا ماقولتش هيك لا حمد حي يرزق 

تركي تهللت أساريره وانفرج همّة وكررربة يحس بأبواب السماء انفتحت لة مو بس ابواب الارض 

الدكتور وهو حاس بشعور حمد : هدي بالك .. رفئيك بخير والحمدلله كل ياللي صارلوه انوه حرك اصبعاته وطاح مقياس ضربات الئلب 

تركي ابتسم شوي شوي لحد ماطلع منه صوت ضحكة بسيطة بس معببببببر من قلب عن كل ياللي مرّ فيه تركي اول شي اسلمة الله من الموت ثاني شي حرك اصبعة يعني فية تقدم لوبسيط 

تركي : ههههههه جد .. الحمد لله يارب الحمد لله يارب ... وجسد اجمل معاني الشكر وهي شكر الله عز وجل في سجود شكر تقشعر له الابدان الصورة معبرة وتكفي شي يفووووق الوصف يحس بالامتنان بالصغر قدام كرم ربي معه ومع خوية هذا ادنى تعبير ممكن يصدر من تركي تجاه المولى عز وجل 

الدكتور ابتسم : الحمدلله على هيك أشي هيدا من رحمة ربنا .... وصاحبك هلئ بخير صيحيح مافية تئدم ملحوووز سوى حركة اصباعه بس يضل الأمل كبير كتير ان شاء الله 

تركي بفرررحة غامرة وكأنها أمطرت بعد مأجدبت الأرض : مشكور دكتور ماتقصر ..

الدكتور :ولووو هيدا واجبي ... بستأزن ..




تركي شعوووورة فوق السحاب مابطل ابتسامات شي يفوق معنى السعادة .. الحمدلله على كل شي ....




%%%%%%%%%%%%%%%%%%%%%%%%%%%%%



بيت ابو فهاد ...

دخل ابو فهاد بيتة وعلية كل علامات السعادة والحبور لقى زوجتة قدامة ابتسم ابتسامة بثقل 

ابو فهاد : جهزي لعرس ولدتس اللي بيكون بعد اسبوعين .. لا زال مبتسم 

ام فهاد بوناسة وبنفس الوقت مو عاجبها التوقيت : اجهز ؟؟ اجل جبت راس بنت اخوك 

ابو فهاد : بنت ابوبندر مايجب راسها احد مشاالله عليها بس اتفقنا واقنعتها 

ام فهاد بحيرة : بس ما كنة الوقت قصير اسبوعين مايمدي لا لنا ولا للعروس 

ابو فهاد : لا ان شاء الله تكفي ... التفت لولدة .. مبروك ياولدي .. ابتسم بحنان 


فهاد مآخذ موقف المتفرج مايدري يفرح لانها وافقت ولا يحزن برضوا لا نها وافقت بس بعد الرفض ماوده يخوض فالاسباب يخاف من الجرح وابوه ماقال شي ياخوفة ان ابوة مجبرها بطريقتة يعرف ابوة وطريقتة المتزمتة الله يستر اسبوعين ياقصرها بالحيل على حلمي ومدري يجي وراها جرحي والا فرحي الله يستر 


اما بشاير كانت نازلةمن ع الدرج وسمعت الحوار من اولة الى آخر وهي تتوعد العنود في خاطرها طيب ياعنيد مافاد فيك الطيب اوريك والله لتعيشين حياتك سوداء كلها وخصوصا ان وجه فهاد مو ذاك الزود من بعد الرفض وهذا بيساعدني اكثر وبدور ماراح تقصر اللي اجمل واحلى منك بكثير اذا ماطيرتكمن البيت قبل ماتدخلينة ياعنيد مااكون بشاير آآآآآآآآآآه يالقهر وش اسوي اللحين مع بدور بتقول هاذي هي وافقت تلعبين علي انتي ؟؟.... انا لازم اقنعها ان فهاد لها وبس وعنيد هاذي مالها شي .. ايه ماله ششي عندنا 


وحقد يستمر ويستمر من جهة بشاير للعنود وكل هذا بدافع حبها لبنت خالتها الله يستر على عنود وفهادي منها .....



%%%%%%%%%%%%%%%%%%%%%%%%%%%%%



جزر المالديف ....

طلعت نجلاء من دورة المياة ماحصلت احد يوووه اكيد راح يعني برضو بنحبس اليوم فالبيت ملييييت ياربي فتحت شعرها البندقي على طولة ولبست تيشيرت بدون اكمام لونة اورنج وعلية كذا صورة لميكي ماوس طالع عليها كأنها بزر طالع على بشرتها حلوووو حيل وبرمودا جينز رشت عطر ماتدري وش تسوي اكثر من كذا تحط حرتها باللبس والكشخة وتجلس فالبيت حتى مايكلف عمره يناظرها طلعت وهي مادة بوزها بدلع على اساس انه طلع 


فالصالة كان متعب جالس وسرحان بس قطع افكارة خروج مخلوق رقيق وغالي على قلبة شافها لابسة لبس طفولي نوعا ما ومادة بوزها بدلع ابتسم قلبة قبل شفاهه وده يروح يشوف وش مزعلها مايدري لي طرت في باله هالاغنية بالذات اما هي مانتبهت له حس انة زودها عليها لازم يجبرها على الكلام بس بطريقة سلسة مريحة تخليها تحكي هي برضى 


تقدمت نجلاء للشباك اللي تعودت تطل من وراه لمّا يطلع متعب وهي لازالت مادة بوزها بس بدلع رباني وكأنها طفلة ماحست الا باللي طوق يدينة من وراها ويغني بأجمل صوت ممكن تسمعة .... ياقلب وش فيكـ متغير على فلانه قم حبها واعتذر منها ودللها .. مجنون تضحك وأحلى بنت زعلانة واللي معه مثل هاذي مايزعلها .. 

نجلاء جمدت في مكانها .. اما متعب لفها وصار وجهه بوجها وقبّلها مع جبينها وإختار هالمكان بالذات لانة مايجرحه ولا يجرحها مجرد تقدير واعتذار 

نجلاء سكتت بعدين ابتسمت على خفيف وقالت : صوتك حلووو 

ياااااااااااااااالله من قد متعب اللحين بادلتة الكلام والحوار ولاااااه وش كانت كلمتها تمدحة يعني عجبها صوتة ابتسم وقال : ادري هههههههههههههههههههههه 

سكتت نجلاء والله واثق ياليتني ماتكلمت ..

متعب وهو يبتسم : من ذوقك ترىا نادر مااغني .... اممممممم نجلاء 

نجلا بهدوء : هلا 

متعب : خلاص وربي تعبت مافيه حوار ولا كلام بينا وماادري من ايش انتي زعلانة جيت اللحين واعتذرت لك بطريقتي مدري تقبلين فيها او لا احس بموت بطيئ اطلع من اول النهار وماارجع الا آخر الليل هالوضع طفشني ولاتفكرين اني راضي انك تجلسين فالبيت لا طلعة ولا دخلة في هالمكان الزين لا والله في خاطري آخذك لكل مكان وتنبسطين فيه ... امممممممم وبعد فيه شي اخير ... حط عينه في عينها .. صدقيني أي شي ماراح يصير غصب عنك مرة ثانية ابد متى ماكنتي مستعدة انا منتظر ....

نزلت نجلا راسها ماتدري وش تقول فاجأها هي كانت تبي تبدي معه حوار وانها خلاص ماعاد هي طايقة الوضع بس الصدفة ان هو اللي جاء وقالها قبل ماتقدم هي على هالخطوة احررررجها حيل بكلامة الاخير بس ريحها في بداية كلامة اللحين الكرة في ملعبها وش تقولة انا مو رافضتك بالعكس انا احبببببببببك وانت رافضني والا اقوله اللي يرفضني فالبداية قلبك والا كرامتك ؟؟؟؟؟؟

متعب بحذر : هاه ياعيون متعب مارديتي علي ...........



%%%%%%%%%%%%%%%%%%%%%%%%%%%%


في بيت نوارة .........

نوارة تتكلم بالتليفون .........



نوارة : وررربي بكرة او بعد بكرة بالكثير خلاص آآآآآخر فرررصة تكفين 

.......... : .................................................

نوارة : لا لا لا الله يخليك بكرة خلاص بكرة انتظريني في نفس المكان واذا تغير من الزفتة هاذي اتصلت عليك 

........... : .............................................

نوارة بتعلثم : لا لا مااقصد خلاص اذا غيرت المكان الشيخه اتصلت عليك 

............ : ......................................... 

نواره : ان شاء الله .....طوووط طوووط طوووط ماأمداها تكمل كلامها الا الشخص المقابل مسكر التليفون ..

نواره اووووف متى اخلص بس من العلة هاذي واحصل اللي ابية مدري وش لاقيه فيها انا عندها وتحت امرها أي وقت ليييييه تفضل هالغبية نجود علي وررربي يانجود لبكيك دم على نفسك اجل انا اتهزئ بسببك وانرفض بسببك يابنت اللذينا طييييييب طييييييب الوعد جاي بكرة 




%%%%%%%%%%%%%%%%%%%%%%%%%


عند تركي .......



بعد مارجع من المستشفى يفكر يكلم بنت حمد مامرّهم اليوم ولا سأل عنهم بس صار يستحي من كثر الجيات هم ماعندهم رجال فالبيت يبي يكتفي بالاتصال ولازم يتفق مع سواق وحرمتة يجون ياخذون ام حمد وبنتها كل يوم للمستشفى مهما كلفة هالشي بس ينتظر متى الشركة توفر له السكن عشان يوفر هو مبلغ لهشي 


اخذ التلفيون ودق على بيت حمد 






بيت حمد ...


ام حمد نايمة من زود التعب أضناها الفراق وأتعبها الانتظار ...

روان جالسة عند راس امها حال من حال امها وازود بعد تحس بطفش رهيب قبل ماكان لها تسلية الا حمد اللحين وينة حمد مو حاس فاحد ابدددد 

في هاللحظةرن التليفون ...


قامت عشان ترد عليه ..

روان : الووو 




%%%%%%%%%%%%%%%%%%%%%%%%%%%


عند سالم .........


سالم وهو يتكلم بالجوال : اييييييه عليك نور اسمة سعد لاتنسى طيب ..... يالله فمان الله 


نزل سالم الجوال وضحك .. ضحك بسخرية وحقارة هذا جزاة اللي يعاند سالم ماباقي الا انت ياسعيدان تكبر على راسي اذا مافاد معك التنبية وررربي لأقلب الطاولة فوووووق راسك وعلي وعلى أعدائي خلاااااص ماعاد عندي شي اخسرة هههههههههههههههههههههههههههههههههههههههههههههههههه ه مسكين ياسعد وربي مسكين هههههههههههههههههههههههههههههه ..... تكررت ضحكاتة اللي ماتخلو من الدناءه والخسة وهو لوحدة كأنه مجنون .. بس مجنون بالنذالة والشر اللي يمشون في دمة .............




%%%%%%%%%%%%%%%%%%%%%%%%%%%%%%%%



عند فهاد ....


ماسك جوالة ومحتار اتصل لا مااتصل .... طيب واذا اتصلت وش اقول ...آآه وش هالحيرة اللي انا فيها لا انا مرتاح كذا ولا اظني برتاح اذا اتصلت .. امممممم ممكن تجرحني .. ليش لا ممكن تتقبلني .. برضو ليش لا بس اني مااعرف كيف أبأ او ايش اقولها ..... اقولها انا احبك ومهما كانت اسبابك راضي والا اقولها ليش ترفضين من البداية وليش وليش وليش .. يمكن كل واحد يجرح الثاني بدون قصد ويمكن كل واحد تبان الصورة قدامة وارتاح بتصل واتوكل على الله ....

رفع فهاد الجوال واتصل .... طوووووط ........................... طوووووط ............. طوووووط 

فهاد بينهوبين نفسة يااااارب ترد يااااارب 

العنود بهدوووء بعد مااستغربت هالرقم الغريب على جوالها : الووو 



%%%%%%%%%%%%%%%%%%%%%%%%%%%%%%%%%%


الجــــــــــــــــــــــزء الثـــــــــــــــاني عشـــــــــــــــــــــر ....




بيت حمد ...


ام حمد نايمة من زود التعب أضناها الفراق وأتعبها الانتظار ...

روان جالسة عند راس امها حال من حال امها وازود بعد تحس بطفش رهيب قبل ماكان لها تسلية الا حمد اللحين وينة حمد مو حاس فاحد ابدددد 

في هاللحظةرن التليفون ...


قامت عشان ترد عليه ..

روان : الووو 

تركي بإحراج : السلام عليكم ...

روان بهدوء : وعليكم السلام ....

تركي بعد تردد : انا تركي امممممممم ... شلونكم ...

روان باحراج مماثل : الحمد لله ...

تركي : محتاجين شي .. تبون شي ..

روان : لا ماتقصر ... امي اللحين نايمة تبي أصحيها أو اوصلها شي ... وكأنها تبي تنهي المكالمة...

تركي فهم التلميح على طول : لا لا خليها مرتاحة .. كمل بفرحة .. بس ترى حمد اليوم حرك اصبعه بس وهذا يعتبر تقدم في حالتة ..

روان بفرحة وبدون شعور : صدددددددددق هههههههههههههههه الله يبشرك بالخير ...أنتبهت على نفسها .. مشكور وماتقصر ببلغ امي ان شاء الله ...

تركي يبتسم لطفوليتها : تبشرين بالجنة .. يالله تآمروني على شي ..

روان : لا سلامتك مايآمر عليكـ عدو ..

تركي : فمان الله ..

روان : فمان الكريم ..


انهى تركي المكالمة وهو مرتاح نفسياً وفي خياله صوت ضحكات روان المبسوطة يحمد الله ان قادر على ادخال الفرح ولو كان بسيط على قلب مثل قلب روان او ام مثل ام حمد ياليتني ياحمد اقدر اسوي اكبر من كذا لو الحال افضل من كذا لو اني للحين في شركة ابو بندر لو اني عرفت اهلي قبل الحادث لو لو لو لو لو بس هذا اللي ربي كتب ولو تفتح عمل الشيطان .. استغفر الله العظيم ...من كل ذنب عظيم ...


.

.

.

.

اما عند روان تحس بشعور الامتنان تجاه تركي بشكل غريب الله يوفقة ويرزقة على قد نياتة الحمد لله يارب حرك اصبعة يعني فيه أمل بيوم اشوف ضحكتة واسمع سوالفة واحضنةواضحك معة ااااااااااااااااااالله ياحلووو الفرحة الله يفرحك ياتركي مثل مافرحتني ياااارب امي تصحى بسرعة عشان اعلمها وافرحها معي ....



%%%%%%%%%%%%%%%%%%%%%




متعب : خلاص وربي تعبت مافيه حوار ولا كلام بينا وماادري من ايش انتي زعلانة جيت اللحين واعتذرت لك بطريقتي مدري تقبلين فيها او لا احس بموت بطيئ اطلع من اول النهار وماارجع الا آخر الليل هالوضع طفشني ولاتفكرين اني راضي انك تجلسين فالبيت لا طلعة ولا دخلة في هالمكان الزين لا والله في خاطري آخذك لكل مكان وتنبسطين فيه ... امممممممم وبعد فيه شي اخير ... حط عينه في عينها .. صدقيني أي شي ماراح يصير غصب عنك مرة ثانية ابد متى ماكنتي مستعدة انا منتظر ....

نزلت نجلا راسها ماتدري وش تقول فاجأها هي كانت تبي تبدي معه حوار وانها خلاص ماعاد هي طايقة الوضع بس الصدفة ان هو اللي جاء وقالها قبل ماتقدم هي على هالخطوة احررررجها حيل بكلامة الاخير بس ريحها في بداية كلامة اللحين الكرة في ملعبها وش تقولة انا مو رافضتك بالعكس انا احبببببببببك وانت رافضني والا اقوله اللي يرفضني فالبداية قلبك والا كرامتك ؟؟؟؟؟؟

متعب بحذر : هاه ياعيون متعب مارديتي علي ...........

نجلا بحذر مماثل : انا بعد كارهه الوضع .... واااااممممممم وبعد مستحيل أي شخص يعيش بدون ماياخذ ويعطي مع اللي حولة .... وتكلمت بدلع بس غير مصطنع ولكن طبيعة الانثى اذا صارت قدام اللي تحبة .. واممممم ابي شي 

متعب وهو ميت بدلعها ومبتسم ويجاريها بدلعها ويقلد اسلوبها : عيوني ...

نجلا انحرجت شوي بس اضطرت تتكلم وهي تشبك اصابيعها : امممممم انت قلت مافي شي غصب عني واذا اخذت واعطيت بالكلام مو معناتها اني نسيت كيف انت تزوجتني مجررررد ان كل واحد فينا يعيش بهدوووء واحنا في هالمكان ..

متعب وكأنه انجرح بس تكلم بهدوء : كيف ؟؟ مافهمت ايش تقصدين بكيف تزوجتك ...

نجلا وهي تضغط على نفسها : مثل هالوضع اللي صاير يعني انت تزوجتني مجبور .. وسكتت شوي بعدين قالت .. مو مهم ايش راح يصير بعدين بس المهم اللي احنا فيه اللحين اذا ماطلعنا وانبسطنا اجل ماله داعي قعدتنا هنا نرجع للسعودية احسن والا لا 

متعب بإرهاق وهو مطنش كل كلامها ماركز الا في سالفة الاجبار : انتي اللحين مقتنعه اني مجبور ؟؟

نجلا هزت راسها بالايجاب وبعدين قالت : انت قلت خلااااص مايهم اذا مجبور او لا الوضع عندي واحد بس لازم نغيّر الوضع اللي احنا فيه ..

متعب وعينه في عيونها العسلية برموشها الكثيفة : اذا انتي تقولين ان انا مجبور ايه مجبور واذا العكس اقولك برضوو العكس بس مثل ماقلتي مو مهم طريقة زواجنا المهم اللي احنا فيه اللحين ... واستدار بعد مابعثر مشاعرها بعد ماقال آخر كلامة مثل اللي يقول اللي تبينه تراه صح مجبور اوكي مجبور .. العكس برضو اللي تبينه أستدار مايدري وين بيروح بس اللي يعرفة يحس انه بجرح بس بذوق مثل مايقولون بجرح بس بسكين ناعمة آآآآآه ياليتني ماتكلمت ابد سكوتك قبل ارررحم من كلامك اللي يجرح يعني للحين وهي واثقة اني مجبور .. وين مجبور يانجلاء وانا راضي من البداية ومابي غيرك بس كنت مأجل الزواج وين مجبور يانجلا وانا انجن اذا احد قال خلها تروح بنصيبها وين مجبوروانا عيوني ماتشوف الا انتي ماتشوف الا عيونك وانا عقلي وقلبي مايحلم الا فيك ....


.

.

.

.

نجلا ... ياربي ايش يقصد يعني هو مو مجبور بس قالي هالكلام في حفلة سطام عشان يرد شوي من كرامتة ... اوووه وش هببت انا لو أني رديت علية بذوق شوي ونسيت سالفة الاجبار كان عشت معة بهدوووء بس كيف انسى ماقدر انا اصحى انام آكل اشرب البس في كل شي اتذكر كلامة الجارح لي ... المهم اني مااعيش في رعب منه كل شوي اذا جاء ابي اعيش بهدوء ... وين الهدووء يانجلا وقلبك بين يديه اوووف الله يستر بس ... بس اهم شي اني ماأبين له اني ابيه وميته علية بيشوف نفسه علية بيقول هذا وانا رافضها تسوي كذا اجل لو اني ابيها وش سوت خلنا على كذا احسن وأأمن لي ... الله يعين قلبك يانجلا كل ماشفتيه زين مااطب في حضنة من زود حبي له ههههههههه صدق مجنونة واسويها ههههههه لازم احافظ على بعد المسافات ايه لازم ماقرب منه والا تضيع كل علومي ... اووووف اصعب حياة يارررربي ....



%%%%%%%%%%%%%%%%%%%%%%%%%%%%


رفع فهاد الجوال واتصل .... طوووووط ........................... طوووووط ............. طوووووط 

فهاد بينه وبين نفسة يااااارب ترد يااااارب 

العنود بهدوووء بعد مااستغربت هالرقم الغريب على جوالها : الووو

العنود كررت : الووو .. مين ؟؟ 

رفعت جوالها لقت مكالمة لم يرد عليها يعني في اثناء ضعطت زر الرد هو قفل من جهته ياااله مين يكون يالله وش ورآي احسن بعد يمكن واحد غلطان ويبتليني بكثرة الاتصالات ...


اما عند فهاد ...

اوووه الحمد لله اني فقلت قبل ماترد .. طيب واذا ردت وش بقولها ماعندي اصلن شي اقولها بس بحرج نفسي واحرجها صدق اني مجنون ... الله ستر يافهاد بغيت تسوي شي ماحسبت حسابة .. بترك كل شي ليومة خلاص وشهي اسبوعين تمّر بغمضة عين اوووو عمري ماتوقعت ان خطبتي وزواجي يكون بهالطريقة الله يستر بس ...



%%%%%%%%%%%%%%%%%%%%%%%%%%%%%%



بعد مرور يومين على الاحداث السابقة ... عنود عرفت ان زواجها بعد اسبوعين وتحس اجواءها كل متشبعه بالتوتر والترقب .. بشاير ماهدى لها بال بتسوي شي تخلي العنود تندم على اليوم اللي وافقت فيه على فهاد .. نجلا ومتعب الوضع مستت الى الآن مع قليل من الكلام عشان يتجنبون الجروح .. سطام وعهد الوضع كما هو الا إن سطام استغنوا عنه في المداهمة الجاية وخصوصا مع وضعة الحالي المرهق تماما .. نجود الله يستر عليها وبس .. سعد اقولة القادم احلى ياسعد نشوف وش بيصير .. البقية كما هم مافيه أي تغيير ...



واقف عند بيت عمة وقت الفجر قبل لايروح لدوامة فالرياض مشتاق لأمة سوير حيييل يبي يشوفها قبل يمشي ماسك جوالة ويبي يتصل على فهد عشان يشوف له طريق ...اووو رد عاد يالدب ايه مارواك دوام اجازة لنا الله من صباح الله خير طالع وانت نايم طيب يافهيدان ان ماخربت نومك بس خلني لمّا ادخل بيتكم ... انتظر وانتظر يرد عليه بس ماله امل فهد في آآخر نومة .. وهو حس انه ممكن يتأخر على شغلة شوي عشان كذا اضطر ان هو اللي يسوي كل شي بنفسة 

ضرب الجرس ضربات خفيفة ... جاه صوت انثوي رايق على هالصبح ... 

غلا : ايوووة مين ؟؟

ابتسم سيف شوي ياااالله لهدرجة مالي علاقة ابد في بنات عمي لدرجة اول مرة اسمع اصواتهم مثل هاللي ورى الباب ومدري منهي بس اكيد غلا لان نجلا مع زوجها انا تقريبا مااعرف الا فجر اللي مشاالله ماتخلي امي سوير ابد 

غلا كررت : مييين ؟؟

سيف انتبة بسرعة وتنحنح : احم احححم .... انا سيف ابي اشوف امي سوير قبل امشي للرياض ...

غلا حاولت تثقل صوتها بس مالها امل : حياك الله .. بفتح الباب وبعد دقيقتين ادخل بس لمّا ادخل انا 

سيف : ان شاء الله 

فتحت غلا الباب وركضت عشان تتوزى ورى الشباك تحب تشوف شكل سيف الطفولي وكل بنات عمها كذا يعجبهم سيف رغم صغر ملامحة يحبونة من محبة امهم سوير لهم 

دف الباب بشويش ودخل ..دخل مع الباب الدخلي حق البيت .. توجه لغرفة امة بس من حسن حظة ان اصدر صوت يعلن بقدوم رجل غريب على البيت 


الجدة : ماكن هذا صوت السيف ..

فجر : الا يمة هو 

الجدة بسرعة : البسي عباتس يمة بسررعة 

فجر بتوتر ورفض : لايمة بطلع تكفين 

الجدة وهي هالشي بالذات مايعجبها في فجر انها ماتحب تجلس مع عيال عمها بس بعد مايفوتها حيا فجر اللي مرررة جاي على هواها ...

الجدة : لا يمتس وش تبينه يقول ماتبي مجلسي بسرررعة هذا انا اشوف ظلة يقرب 

بسرعة لبست فجر مكرهه من امها سوير 

طق سيف الباب طقتين زود حرص ان أي احد ممكنيكون عندها ..

فتح الباب .. ودخل وعيونه بس على جدتة ولا انتبة على فجر : السلام عليكم ..

الجدة : وعليكم السلام ياااالله حي من جاني على هالصبح يالله حي السيف 

السيف وهو مبتسم من قلب : الله يبقيها ويخليها .. علومتس يالغالية 

الجدة وهي مبسوطة بولدها اللي ماشافته لها وقت : علوم الخير دام السيف بخير تراني بخير 

سيف وهو الى الآن مانتبه بوجود فجر جاء وجلس عند جدتة وقال : دووم ان شاء الله .. بس في هاللحظة يومة جلس انتبة لفجر انحرررج وهالشي بان عليه هنا فجر ودها انها ماتت ولا احرجتة وش هالموقف ياربي ليه كل موقف محرج مع سيف اوووف 

الجدة وهي تبتسم لـ أغلى احفادها رغم ان الكل غالي عليها بس فجر وسيف غير : هاذي بنت عمك فجر شفت انها سبقتك اليوم وجاية تصبح علي قبلك وانت لي ثلاث ايام وانا ماشفتك .. وهي ترف اصابعها المزينة بالحنا اشارة للرقم ثلاثة 

سيف ضحك بشويش : هههههههه ايه والله اجل طلعت اطيب مني ... وهو يوجه الكلام لها .. وشلونتس يابنت عمي ..

فجر بحيا انثوي فطري : الحمدلله بخير جعلك بخير 

سيف : دوم ان شاء الله .. كمّل باحراج .. تآمريني على شي يمة ترآني ماشي للرياض عشان دوامي ..قلت بمرتس قبل امشي 

الجدة وهي ماشبعت من ولدها : ماقعدت يمك اقعد شوي 

سيف وهو يبي ينهي الوضع هذا احرج نفسة واحرج بنت عمه : متأخر يالغالية والله وان شاء مرة ثانية اجيتس قبل الكل وماتصبحين الا على وجهي ههههههههههه

الجدة : درب السلامة يمة اهم شي شوفتك اذكر ربك ولا تسرع وان وصلت كلمني على اني والله مااحب اهرج فيه واجد بس ماعليه 

سيف وهو يقوم ويحب راس امة : ان شاء الله ماطلبتي شي .. يالله مع السلامة ..

الجدة: درب السلامة ..


وطلع سيف وهو محررررج مرررة مشاالله عليها محد ينافسه على جدتة غيرها ماتوقع ولا واحد بالمية ان أي شخص ممكن يكون عندها بس ماشاالله عليها والله ماتركت امي سوير ابد الله يخلي امي سوير لنا بس ...




%%%%%%%%%%%%%%%%%%%%%%%%%

(( كل ضلع لاطريت إسمكـ تــ غ ــافلني وطــ ــ ــ ــ ــ ــ ــاح ))

بيت ابو سطام ....


جالسين على الفطور ..

ام سطام توجه الكلام لشوق : واختك وينها ؟؟

شوق : راحت تفطر عند امي سوير 

ام سطام : الظاهر هناك بيتها واحنا ماندري كل يوم ناطة هناك تفطر خل تخفف روحاتها 

ابو سطام بطفش : واذا راحت لها تراها امها مثل ماانتي امها فاهمة والا لا 

ام سطام : الام اللي تحمل وتربي مو اللي تلقى على الجاهز 

ابو سطام بحززززم : خلاص انتهينا ..

صمت لمدة ثواني .. وعهد استغربت هجوم خالتها على الجدة ماقد شافت الجدة سوت لأحد شي غريبة يمكن عشانها تحس انها ماخذة وحدة من بناتها منها يمكن ليش لا 

شوق تفكر .. فجر كل يوم رايحة هناك عند الغالي لو أني بس اروح معها يمكن اشوفه صدفة مرة فالاسبوع اسمع صوتة على الاقل .....اووووف طيب كيف بنساه اذا رحت كل يوم فكري ياشوق شوي اففففف ياربي 

قطع تفكيرهم صوت ابو سطام : وولدتس وينه صار له فترة مايجي ولايقولي شغل 

عهد باااائس حالها وخالها ابو سطام جاء ع الجررررح بالضبط يااااااااااااااالله وش يصير بقلبك ياعهد اذا جاء طارية بركان شوية علية الله يصبرني لو زادت مدة غيابة وش بيصير فيني آآآآه يالله الثبات 

ام سطام تجاوبه : عنده دوام والا يعني ماتدري تراه هالايام ماسكينهم وشادين عليهم الله يعينه بس 

ابو سطام : الله يعينة ويقوية اذا مااجتهد وصبر بشغلة اجل وين يصبر 



%%%%%%%%%%%%%%%%%%%%



فالرياض ..

سطام منهمك حيييييل في شغلة خلاااص وصل لدرجة عدم الاحساس لدرجة انه من زمان ماكلم امه واهلة يبي يغووص فالشغل اكثر واكثر اسبوع زيادة باااس ويعطونة ترقية مجهود جبااااار استعبااااد لنفسة بالشغل غير طبيعي معاد يفكر ولا عاد يحلم ولا عاد عندة ذاكرة تتذكر ابددددد اللي صار مو شوية هو دممممر عهد نهااائي ودمر نفسة بعد احساسة بالذنب فوق أي شعور ثاني قلبة صار ميييييت لو يدخل علية احد اللحين ويصوب السلاح تجاه راسة ضحك لانة يعتبر في اعداد الموتي بس وهو حي الشي الوحيد اللي مستحيل يفقدة يومة او ذاكرتة هو كلام الدكتور له هالشي بالذات مايغيب ابد ولا ثانية ولا اجزاء من الثانية .... كل اخوياه يحسدوووونة على اللي هو فيه وهم مايدرون وش العلة هو الله مايطمح بترقية ولا زيادة مرتب ولا اعلى اعلى اعلى درجة لا هو يسوي كل هذا بدون شعور للنسيان فقط لاغير ...

دخل عليه زميلة فالمناوبة وهو يضحك ..


زميلة : السلام عليكم ..

سطام : وعليكم السلام ... شعندي مبسووط مررة 

زميلة : ابشررررك 

سطام : تبشّر بالجنة ان شاء الله ..

زميلة : الحمد لله جاني بنت قبل ساعة الاهل متصلين فيني يبلغوني يعني اني خلاص كبرت صرت ابووو 

سطام وهو فرحان لخوية : ع البرررررررركة اجل كبرت عاد عقب هالكبر مافيه يابو ... الا صدق وش سميتها 

زميله : احلللللى اسم فالدنيا طبعن لانها بنتي ههههههههههههههههه سميتها عهد يعني انا ابو الشيخه عهد ههههههههه

سطام غابت ملامح الفرحة لمّا انطرى اسمة قدامه وكأنه بمثابة التذكير له شي يفووووق احساسة شعووووووور سيء جداً بالنسبة له شعور قاااسي حيل بس اضطر يبتسم لخوية : من اللحين سويتها شيخه اجل ههههههه

زميلة : اييييييه بنتي اكيد شيخه يالله انا بستأذن اللحين مافيني صبر يالله اطلع واروح المستشفى سيدا على طول وبصورها وبرسلها لكم بس هااااه قبل ماتفتحون الرسالة تذكرون الله على بنتي 

سطام يبتسم بألم ولكن ظاهره فرح : هذا وانت مابعد شفتها تقول اذكروا الله هههههههه بس اكيد بتطلع تجنن على اسمها 

زميلة : لاتحاول تقلل من بنتي كلها ملح اسمها وشكلها ... كمّل باستعجال .. يالله تراك أخرتني انت بالذات من اجي عندك تمسك معي سوالف ههههههههههههه بالاذن 

سطام : الله معك ..... جرررررررررررح كبير حيل له حيل كبير 



%%%%%%%%%%%%%%%%%%%%%%%%%%%



في الرياض بس تحديدا فالجامعة ..


نواره : نجووود ترىا طفشت من كثر مااقولك متنبي نحضر أي محاضرة وانتي رافضة 

نجود : يافتاح ياعليم .. الليحن انتي ماتقولين لي اجل وشهولة جاية من صباح الله خير مابعد بدينا وتقولين مانبي محاضرة لو ان احنا في نهاية الدوام كان قلت مايخالف بس اولة صعععبة مرة كان جلستي في بيتكم احسسسن 

نواره وهي تصبر نفسها على نجود : ايه واذا قلت لك بنسحب على آخر محاضرة طلعتي لي بأعذار لا هاذي مهمة لا هاذي مش عارفة ايش تحسبيني ماعرفك 

نجود وهي تضحك وماتدري وش مخبى لها : هههههههههههههههههههههههههههه لا لا صدق هالمرة بنسحب عشانك .. بس هاااه هالمرة وبس مو فاضية انا بعد يجوني نهاية السنة ويقولون يالله تفضلي انتي محرومة من المادة 

نوارة بحقد مبطن : لا انتي بالذات اضمن لك ولا مادة محرومة فيها ماخليتي محاضرة ابدددد ولو يكون فيه اضافي رحتي تركضين لها بعد من زود الدفارة 

نجود : هههههههههه اسم الله علي تف تف تف هههههههههه لا يكو عينك حارة بس 

نوارة وهي تجاريها غصب : لا عيوني ... باردة عمري صكيت احد عين لا سمح الله 

نجود وهي تسوي نفسها تفكر : والله مدري يمكن تكون البداية عندي ههههههههه

نوارة وهي طفشانة من نجود : هاااه شقلتي على آخر محاضرة ابي كلام جااد مو بعدين تسحبين علي 

نجود : لا هالمرة ابو الجد لو تبين هههههههههه

نواره ابتسمت بانتصار : اجل يالله مشينا ..

تحركوا الثنتين على محاضرتهم بس نوارة طلعت جوالها وكتبت مسج على السريع وارسلتة بنفس السرعة وكملت مشي جنب نجود ويمشي في دمها الشررر 



%%%%%%%%%%%%%%%%%%



جزر الماليدف .....



نجلاء لبست وخلصت لابسة بنطلون جينز وتيشيرت ماسك على جسمها الحلووو واكمامه كت لونه ليموني فاتح طالع عليها حلووو حيل ورافعه شعرها بربطة فووووق وكأنها بمدرسة طالع عليها طفولي حيل جت ونزلت عباتها على الكنب تنتظر متعب مابعد طلع اليوم بيروحون لشالية يطل على البحر تبي تستمع بكل وقتها مع متعب تحب ضحكة سكوتة هبالة أي شي تسوية مع متعب له طععععم حياتها لها كم يوم مستقرة ولكن مو ذاك الحوار اللي يدور بينهم ع الاقل صارت تطلع وتروح وتجي معه .... انقطع حبل افكارها على ضربة متعب لها على جبهتها بس بخفيف 

نجلا وهي تضحك بطفولية : هههههههه ااااه عورتني 

متعب وعيونة تبتسم بدل شفاهه : لاااااه عورتك مرررة ياكذابة ههههههه يالله جاهزة 

نجلا وهي تبتسم : جاهزة من زمان هالمرة انت اللي تأخرت ..كمّلت وهي تقلدة مثل مايقول دايم .. ياااله يالرجال ساعة على بال مايخلص وكأنة رايح زواج مو رايح يتمشى ويوسع صدرة لازم ننتظر حضرتهم لمّا يجهزوا ترىا كلها لبس والسلام ... عجزت تكمل تقلد نبرة متعب اذا تكلم ...لانه قاطعها بضحكته القووووية 

متعب : هههههههههههههههههههههههههههههههههههههه وتقلديني بعد هههههه انا كذا صوتي يالظالمة 

نجلا اول مرة تسمع صوت ضحكة متعب القوية واللي باين انها تطلع من قلبة : ايه بس انت ماتدري عن نفسك 

متعب وهومتعمد يقلدها : يااااله هذاني خلصت ماتأخرت شي ترى كلها نص ساعة بس انتي دايم مستعجلة مدري ليه هههههههههههههههههههههههههههههههه

نجلا وهي تحط يدها على خصرها بطفولية : لااااااه انا اسوي كذا 

متعب : ترى اذا مامشيتي اللحين بقلدك في كل شي عاد انتي شوفي نفسك وش تسوين دايم هههههههههههه

نجلا وهي تبتسم : لا لا خلاااص نروح احسن 


وتحركوا متجهين لمكانهم المقصود وقلوبهم ترقص فررررح لانهم قدروا يبسطوا بعضهم رغم انهم مفكرين العكس وان كل واحد مجبور على الثاني 



%%%%%%%%%%%%%%%%%%%%%%%


عند تركي ....


طالع من السوبر ماركت بعد ماأخذ له عصير ويعتبر هذا فطورة قبل يطلع الدوام ... وكأنه لمح بندر ..حن له كثير لبهالة لمحبتةلضحكة معة لمقالبهم في بعض لكل شي وهو عااارف ان بندر ماترك مكان مادورة فيه وتركي نفسة يتابع اخبارهم من بعيد لبعيد بس مايبي بندر يخسر ابوه .. هو نفسة حس بالأنكسار لمّا فارق بيت ابو بندر وهو مو ابوة فالحقيقة ولكن مثل ابوه فما بالك ان ابوك الحقيقي يطردك من حياتهم خايف علية اذا درى ابوه انه واجهه ولو بمكان عام انه يطرررده عشان كذا ركب سيارتة بسرررعه بس قبل يسكر باب السيارة انتبة له بندر..

بندر ماصدق اللي تشوفه عيونة اذا هذا تركي كم صار له يدور علية واخيرا شافه بالصدفة بعد ..

بندر : ترررررررررررررركي ... ترررررررررركي هنا هنا .. اصبر 

بس تركي سوى نفسة مايسمع وحرك سيارتة بأقصىىىىى سرعة عنده مايبي بندر يلحقة وبعدها يلحق بندر الضرر 


بندر وقف شوي بعد ماراح تركي .. والله ماالومك ياتركي ابوي ماخلى شي ماقالة وانا متأكد انك منتبة بس عشان ماتضرني بس وين بتروح عني وين وربي مااخليك ياتركي انا مصدقك في كل شي بس ابي اشوفك مرة وحدة عشان اقدر اساعدك وابين الحق 




%%%%%%%%%%%%%%%%%%%%%%


بيت ابو سعود ....

جاء فهد عند امه والقى عليها السلام وهو مبتسم مايدري ليه من كلّم امة عن شوق وهو متفاءل بالموضوع يحس ان السالفه بتسسهل اصلن من يشوف عيون امة يحس بجبال من الأمل الله يستر بس من هالثقة 

فهد : يمة ترى نجلا بعد اسبوعين راجعه 

ام سعود ابتهجججت وبان هالشي من خلال عيونها وتعابير وجهها هذا الشي الوحيد اللي يبين فرحها وحزنها محد يقدر يعرف دواخلها الا من خلالهم ..

فهد : تآمريني شي يمة ..

ام سعود جوابها فقط بعيونها 

فهد : فمان الله يمة ....




%%%%%%%%%%%%%%%%%%%%%%%


فالجامعة ...


على آخر محاضرة 

نوارة : يالله عند وعدنا والا بتسحبين كالعادة 

نجود وهي تضحك : لا عند وعدي بس هاااه تراها آخر مرة 

نواره وهي تبتسم بخبث هذا اذا صارة فيه مرة ثانية : اوووكي آخر مرة ماطلبتي 

نجود : صايرة مطيعه الله يستر هههههههههههه

نواره من يوم يومي مطيعة ... بس يالله ابي امشي وامشي مابي اخلي مكان ابد 

نجود : لاتقولين بتوديني عند المكان المشبوه 

نواره : نجووود لهدرجة انتي معقدة احنا نمشي وبس ترىا ماراح نجلس اتفقنا لاتصيرين بزر 

نجود وافقت مجبرة : اوكي 


.

.

.

.

من بعيد كانت ثلاث ازواج عيون تراقبهم بتركيز وحذر وهي تبتسم بحقارة ودناءة شي ممتع بالنسبة لهم شي يفوق معنى المتعة عندهم عكس الفطرة متعتهم 


قرررربوا من المكان المقصود ونوارة ماخذة نجود بالسوالف عشان ماتنتبة لشي من حوالها بس مابعد دخلوا في هالمكان وقفت نجود فجاأه 

نوارة بتحطم : شفيييييييييييييك بعد 

نجود : نسيتي يالخبلة ان اليوم راح تعطينا اهم الاسئلة واللي ممكن تجي فالامتحان وانا وانتي ساحبات ومبسوطات 

نوارة بقهههههر : طيب وللللعنه 

نجود : اووووف انا بروح 

نواره : ترا ماراح تحضرك لاتحلمين شوفي كم باقي لك وتوصلين بيصير متأخرة ربع ساعة او ثلث 

نجود باصرار : عااادي اهم شي الاسئلة .. سلام ..... والتفتت راجعة من غير ماتنتظر جواب من نوارة اللي ماتت قهر وربي انقذ نجود للمرة الثانية من ابغض ممارسة من اشنع ممارسة مرت على مر العصور والازمان وهي مخالفة الفطرة 


%%%%%%%%%%%%%%%%%%%%%%



جزر المالديف .....


وصلوا للمكان المقصود ولهم ساعة تقريبا يكتشفون المكان ..

نجلا : متعب 

متعب ياحلو اسمي بفمها : هلااا

نجلا : ابي اسبح اليوم ...

متعب : ماطلبتي ابدددد بس خلينا نتمشى اول شي في هالمكان الزين 

نجلا مدت بوزها : بس ترى انا ماعرف اسبح 

متعب وهو يناظرها بحب :افااااا وانا وين رررحت انا اعلمك ولاتخافين اذا غرقتي بخليك شوي واطلعك ههههههههه

نجلا وهي تضربة على كتفة برقة : يااادوووب 

متعب : هههههههههههههههههههه 

وهم يمشون مروا بمجموعة ورود تجنن اشكال وألوان شي بديعي مد متعب يده وقطع ورده صفرا نفس لون تيشيرت نجلا وقرب منها ولفها جهتة وقرب يده لشعرها الكيرلي خفيف 

نجلا بحرج : وشو هذا 

متعب بتركيز : اصبري خل اثبتها في شعرك طقم بلوزتك 

ضحكت نجلا بحررررج ههههههههه

متعب وهو يحط الورد على اذن نجلاء تعمد يطيحها كل شوي وكأنها ماثبتت بس عشانه عاجبة قربه منها كذا ونبرة الاحراج في صوتها تعجبه كلها 


%%%%%%%%%%%%%%%%%%%%



بعد مرور اسبوعين .. خلالها رجع متعب لاهلة ومعة نجلاء اللي تحس بأغرب شعورين متضادين حب كبييير بس بألم أكبر لكنها تتجاهلة والسبب الاول والخير حبها لمتعب .... امممممممم واليوم بعد زواج فهاد على عنوده حلمة طفولته حبة الاول والاخير .... بس الاكيد ان بشاير وبدور ماراح يسكتون ابدددد بعد ماقنعت بشاير بدور بطريقتها ..... حمد الحال هو الحال كذلك عند تركي اللي الى الآن ماوفرت له الشركة السكن .... نوراة في محاولات مستمرة ماهدت ابد ولا صابها الاحباط من آخر مرة ... سالم وسعد .. الله العالم وش يصير بالخفاء وحط حيلهم بينهم ..... سطام لاخبر ولاحس مر اسبوعين من غير رجعة وكل مااتصلوا فيه قال انا عندي شغل مهم يخص الدولة وهم مالهم الا الدعء بس محد فاهم كل شي الا عهد اللي بدت تذبل ....وهذا الملخص المهههههم 




%%%%%%%%%%%%%%%


الرياض .....



يوم زواج فهاد على العصر ...


الشغل مستمر واستقبال المعازيم الرجال بدأ بس طبعن الحريم باقي محد يجي هالوقت العنود حالتها لله توتر وقلق رغم انها تذكر الله فالثانية الف مرررة بس مو قادرة تتخلص من رجفتها رفضضضضت الزفة من اول ماتحدد زواجها بسبب انها تؤمن انها مجرررد شكليات والعنود مو من النوع اللي يهتم بالمظاهر 


فهاد فررررح وترقب يحس بالامل والتفاؤل من اول النهار مايدري ايش السر بس احساسة ان هاذي بتكون اجمل ليلة عنده باكتمال جمعتة مع عنوده يحسسة بالامل والفرررح يعد الساعات والدقايق لهشي 



نجود : هاااه العنود ترى الليحن بتبدأ الكوافيرة بشعرك مستعدة 

ماردت العنود 

نجود صرررخت : العنوووووووووووووووووووووووووود 

العنود متروعة : بسم الله 

نجود هي مبسوطة لاختها : اكلمك ماتسمعيني ههههههههههههههههههه

العنود : ايه وش كنتي تقولين ..

نجود : اقولك اللحين بنبدأ بشعرك مستعدة 

العنود وكأنها مخدرة : ايه ..



%%%%%%%%%%%%%%%%%%%%%


فالمطار ....


توهم متعب ونجلا واصلين لمطار الرياض الدولي ينتظرون شنطهم وبيروحون وطبعن متعب عنده سيارة ثانية في فلة العائلة اللي فالرياض عشان كذا قال مايحتاج احد يتعنى من الديرة ويجي له ياخذة 


وهم ياخذون شنطهم متوجهين للتاكسي ..

نجلاء : ياااااالله مو مصدقة اني برجع للديرة اشتقت لهم مررررة 

متعب بحنين : ايه والله صادقة مشتاق لهم حيييل 

نجلا : ودي تمر الساعات بررق عشان نوصل بسرررعة 

متعب بحنان ومقدر لها شوقها : والله لو اقدر اني اطير وربي لطير عشانك 

ابتسمت نجلا بحرررج على هالمجاملة بوجهة نظرها .........



%%%%%%%%%%%%%%%%%%%%



عند تركي ...

اليوم حزززنة حزنين كان يتمنى انه يوقف بهاليوم مع بندر وابو بندر في زواج العنود ... يعتبرها مثل اختتتتة وده يتصل على بندر ويبارك له يشوفة يساعدة بس عارف لو بندر شافة ماراح يتركة ابددددد واساسا لو شافة ابو بندر ممكن يخرب زواج العنود على الفاضي عشان كذا اختصرها وقرر يروح لحمد فالمستشفى ويجلس عنده ويسولف علية ويحكي لة ويشكي له تعب حيل مر علية تقريبا شهر بس كأنها سنة الدنيا بدون جمد شييينة حيل توكل على الله مشى في طريقة مايبي يفكر اكثر من كذا .....




%%%%%%%%%%%%%%%%%%%%%%%%%%


بعد مشي لمدة طويلة وصلوا متعب ونجلا للديرة تقريبا على وقت المغرب ...

نجلا قبل ماتجي كلمت غلا تجهز لها غرفة هي ومتعب عشان يبدلون ملابسهم وبعد عشان تمر امها قبل كل الناس لانها اكيد ماراح تقدر تجي للحفلة اللي راح تكون في بيت ابو متعب ... ومتعب قدر لها هالشي وهي قالت له بعد عشان نجهز وتاخذ لك شور يريحك قبل تروح عند الرجال 


دخلت نجلا بيتهم ومتعب يمشي وراها بس نجلا كانت تمشي بسرررعه وكأنها تسابق الوقت لشوفة امها 

وصلت لغرفة امها ومتعب وراها ركضضضضت بسسسرعه لامها اللي كانت عيونها معقلة على الباب وكأنها حاسة بجيت نجلا هاللحظة ركضت لامها وحضنتها وهي تبكي بقوووووة وتبوس راس امها ويدينها واصابعها وتشم ريحة امها وكانها غابت عنها سنة مو كأنها شهر بعد ماكملت الشهر متعب هالمنظر اثر فيييييه حيل حيل وخصوصا ان ام سعود دايم تذكرة بحالتها هاذي بسعود لانها من بعدة وهاذي حالتها يحس هو السبب من دخل البيت والذكريات طوفان على مخة انهكتتتته حيل الذكرى حتى لو كانت حلوة هالذكريات بس مرورها بس كان مؤلم بالنسبة له فكيف اذا مرت ذكرى حزينة على قلبة هنا كان يلعب مع سعود وهنا كان يضحك معه هنا كانوا وكانوا كانوا شي لايعد ...

بعد مانتبهت نجلاء لنفسها وإنها نست متعب وراها التفتت له وابتسمت وهي تمسح دموعها بظاهر كفها : ههههه معليش نسيتك بس وربي مو بيدي 

ام سعود انتبهت له وعلقت عينها عليه وكانها تنادية لها متعب عندها غير لانه كان عند سعود غير 

تقدم متعب لام سعود وقبل راسها وظاهر كفها والقى السلام عليها ... بس انتبة لشي ياااااااااالله عيون ام سعود كأنها عيون نجلاء كأنها منسوخه لها سبحان الله ...

التفت على نجلا وهو يمسح دموعها بأطراف اصابعه بحنان : خلاص هدي هاذي انتي شفتيها مافيها الا العافية .. اللحين ممكن تدليني على غرفة ممكن ابدل فيها والا هاذي نسيتيها بعد هههههههههههههه

جاوبتة نجلا وهي تبتسم بخجل وتأشر على عيونها بمعنى من عيوني .......



%%%%%%%%%%%%%%%%%%%%%%


على وقت مابين المغرب والعشاء ..

العنود تحط آخر لمسات مكياجها بعدها بتستقبل في جناحها الاهل والصديقات والمقربين لها عشان يباركون لها وكل ماقرب الظلام زاد توترها حيييييل بالمقابل كل ماحل الظلام زاد تفاؤل فهاد كثيييير كثيييير ...



%%%%%%%%%%%%%%%%%%%%%

ففالرياض ..

عند سطام متحسف انه ماراح حفلة متعب وده يشووووفة مشتاق له حتى ماأمداه يمرة المطار بس هو عارف انه مظطر اذا راح للديرة لازم يشوف عهد وهو اذا شاف عهد مايدري وش بيصير عشان كذا اخذها من قاصرها وقال اجلس واتعذر بالشغل احسن لي مصير متعب راجع للرياض عشان شغل شركتهم ,,,, الله يوفقة يارب وياجعل حظة مهو مثل حظي ...



%%%%%%%%%%%%%%%%%%%%


بيت ابو متعب ...

شوق كانت اكثر وحدة اناقة واكثر وحدة لافته للانتباه طول وقتها مع رشا وتسولف معها وكأنها بهالطريقة تعتذر لها عن تفكيرها في فهد واللي حلللفت حلف على نفسها حتى لو تقدم لها وترك رشا بترفضة قرار نهائي بالنسبة لها .. اما غلا تراقب الوضع وفي قلبها غصة غلا تشوف ان شوق قاعدة تستغفل رشا بس اللس ماتعرفع غلا هو قرار شوق والحاااسم بالنسبة لها وفي خاطرها تقول وررربي ماعديها لك اليوم ياشوق وبتعترفين لي وش بينك وبين فهد وبتتركينه بعد ....

فجر حول جدتها اللي متزينه بالحنا وكاشخه عشان احفادها .. ومنتظره جيت نجلا على احر من الجمر مو عشان شي لا عشان تشوف شي غير اللي شافته في عيون نجلا ذاك اليوم بالمزرعه ماتبي تكتشف انها غلطت بتزويجهم بهالطريقه وخصوصا ان متعب ماناقشها ابددد 



%%%%%%%%%%%%%%%%%%%


بيت ابو سعود ..

نجلا تطلع الدرج ووراها متعب وكل شوي تلفت له وتبتسم وهو بالمقابل يبادلها الابتسام ...

طلعوا شنطهم فوق ووصلوا الغرفة وطبعا كل تفاصي البيت حافظها متعب عن ظهر قلب ولكن دائما مايظهر فالصورة الغالي الغائب سعود .... 

نجلا : هاذي هي الغرفة وهنا دورة المياة اخذ لك شور سريع وانا بروح لدورة المياة الثاني اللي في غرفة غلا عشان يمدينا نروح احس انا تأخرنا صح 

متعب : ايه والله من ناحية تأخرنا تأخرنا واجد والله 

نجلا اجل يالله ... واخذت ارغاضها وراحت غرفة غلا .. وكذلك متعب دخل دورة المياة ...

خلص متعب قبل نجلا ... وقعد يمشط شعره ويجففة ... بعدة بخمس دقايق بس طلعت نجلاء بس ايش ملابسها فالشنط في عند متعب ايش تسوي وهي ماعليها غير الروب وبعد مو طويل قصييير فوق الركبة بتروح اكيد مابعد خلص هي اسرررع منه .. توجهت للغرفة باندفاع وبسرررعة وكأنها هربانه دخلت واتجهت للشنط وهي مانتبهت له انه طالع .... التفت لها متعب 

وقال : شفيك ؟؟

شهههقت نجلا لانها تحسبه مو فيه : بس الله 

متعب : هههههههههههههه شفيك اسم الله عليك 

نجلاء وهي تحاول تغطي نفسها : لا لا مافيه شي بآخذ ملابسي واطلع 

متعب فهمها ورجع يجفف شعره : اوكي خوذي راحتك .. بس لمّا جت تطلع نجلاء ناداها من غير مايناظر فيها .. نجلا 

نجلا : هلا 

متعب : مايحتاج كل هالاحراج ترى عليك روب يعني ماله داعي كل هالحواجز ,.....

نجلا سكتت وانسحبت بهدووووء .........



%%%%%%%%%%%%%%%%%%%%%%%%%%

فالزواج ........


العنود وصلت اقصىىىىى درجات التوتر خلااااااص ساااااعة وبيجي فهاد قممممممممة التوتر يدينها تررررجف حيييييل ونجود وامها حولها وبشاير تجي وتشيك على الوضع وتطلع تدبر سوايها هي وبنت خالتها بدور والله يستر من اللي بيسوونة 



%%%%%%%%%%%%%%%%%%%%%%%


وصلت نجلا ومتعب لبيت ابو متعب بعد لحظات توتر بسيطة بينهم ...


سلمت ع الجميييييييع والكل فرحان فيها حيييييل والجدة ماشالت عينها من عين نجلا تدور على شي مهههههم في عيونها والحمد لله شافته وكان بسبب حبها لمتعب فيه لمعة غريبة في عيونها تدل على سعادتها وبكذا ارتاحت الجدة ومن بين السلامات غلا ماقدرت تتحمل شوق ابدددد عشان كذا سحبت شووووق وبعدت عن الجميع هي وياها ...

شوق وهي تضحك مبسوطة بهالاجواء : شفيك غلاوي ...

غلا بحققققد : اسمعيني انا ماجبتك هنا عشان اسولفك معك بسألك سؤال محدد 

شوق باستفسار : وشو ؟؟

غلا بحقد كبير وعينها بعين شوق : انتي تحبين فهد صح على انك تعرفين انه رشاا 

شوق وعيونها تمتلي دموع اول مررررة احد يواجهها بهالشي : لا لا ماحبة ... وهي تأشر باصبعها 

غلا : لا تنكرين كل شي واااااضح وعمر الشمس ماتتغطى بمنخل اسمعيني زييييييييين فهد مو لك فهد طول عمرة لرشااا حتى لو فكررررتي أي تفكيييير او تخيليتي أي شي ترىا رشاا تصير بنت عمك حرام تهدمين بيتها وهو مابعد انبنى فااااااااااااااهمة ..

شوق بس تبكي دمووووع وكأنها مو رافضة الكلام اللي تقولة غلا اول مررررة احد يواجهها صريح بمشاعرها 


غلا تركتها وشوق مكانها مو مستوعبة اللي قالته غلا لها انسحب على طووووول وطلعت برىا ماتدري وين بتروووح بس المموووووهم عندها اللحين تختفي عن الانظار او مررررة تتألم بالقسوووة والوحشية بس فجــــــــــــــــــــــــــــــــــــــــــــــــ ـــــــــــــأه ...

انمدت يد لهاااا ومسكت يدها بقوووة وسحبتها .....




%%%%%%%%%%%%%%%%%%%%%%%%


فالزواج .......


لحظظظظظظظظظظظظظظظظظظظة الحسسسسسسسسسسسسسسسسسم .....


فهاااااااد بيدخل اللحين الكل مستعد والعنوووووود متوتررررررة حييييييييييييل دخل فهاااااد والتقطت عيون العنود بس أطراف ثووووووبة ونزززززلت راسها على طول .....


تمت مراسم الزواج والتصوير واول مادخل فهاد قبل جبينها بهدووووء وهي خلااااااص ماتت في مكانها .. تم التصوير بهدوووووء وجاء اخوات فهاد يسلمون عليه وهم مبسطوين فيه ......

مريم : مبروووووووك ..... الف الف مبرووووك ..

فهاد : الله يبارك فيكـ ...

لمّا جوو يطلعون تكلمت بشاير بسررررعة : لحظة لحظة فهاااااد انتظر في وحدة بتبارك لك 

الكل ناظر بشاير باستغرااااب ..

وفي هاللحظة دخلت ؟؟؟؟؟؟؟؟؟؟؟؟؟؟ .................................



انتهى البارت ..................



%%%%%%%%%%%%%%%%%%%%%%%%%%%%%%



الجــــــــــــــــــزء الثــــــــــــــالـــث عشــــــــــــــــــر ...



بيت حمد ....


ام حمد تعبانة حيل حيل مو قادرة تتنفس ماتدري ليه تحس ان أجلها قرب تآخذ شهقات كبيرة في أمل إنها ممكن تحصل الهواء اللي مستحيل الانسان يعيش من غيرة روان بنتها بجنبها تتألم لـ ألم امها مافي يدها شي اصعب المواقف على الانسان انك تشوف اغلى الناس يتألم ويتوجع وانت قاعد تتفرج عليه مافي ايدك أي وسيلة او مساعدة روان في هاذي اللحظة تتمنى تآخذ من نفسها وتعطية لأمها تتمنى في هاللحظة تموووت الف مرة وترجع تموت بس ماتتألم هالام العظيمة تبكي ألم تبكي قههههر من الظروف.. تبكي حاجة.. تبكي قل حيلة .. تبكي عجز خلاص ماعاد في يدها أي شي الا انها تنتظر امها متى يخلص نفسها فتحت كل الابواب والشبابيك رجاء منها انها تحصل الهوا والنفس لامها ... شهههههقت بقووووة من زود البكاء .. عيونها ذبلت ماعاد فيها حيل تروح يمين ويسار ماتدري وش الحل يدينها تصفق في بعض من قل الحيلة .. امها كل ماهي وفالنازل ركضت لها تحاول آآخر محاولة ..

روان : يمممممة تشوووفيني .. وهي تبكي .. وتأشر بيدها قدام وجه امها .. يمة تسمعيني انا هنا يممممة تكفين لاتخليني .. شههههههقت .... طرى في بالها الحل اللي اكيد بيساعدهم بدون مقابل بدون نقاش 

روان وهي ترفع اصبعها : ايه تركي هو الحل تركي .. وقامت تركض للتليفون ...

.

.

.

.

.

تركي في هاللحظة يفر بالسيارة من زود الضيقة اللي يحس فيها مو شوية انك عشر سنين تعرف ناس ساكن معهم يعتبرونك ولدهم وانت تحسهم مثل اهلك فجأه مطلوب منك انك تنكر أي علاقة بينكم ولاتحاول بأي طريقة تحتك فيهم صعبة عليه حيل وبعد حمل اهل حمد المسؤلية مهما كانت كبيرة كون انك مسؤل عن أي شي يحصل لهم هذا شي كبير وكذلك مع هم اهلة اللي مايدري هم اهلة بالحلال او بالحـ.... استغفر الله بس .. 

قطع علية هواجيسة وهمومة وافكارة اللي ماتخلص الا لمّا يشيب راسه .. قطع علية صوت جوالة رقم بيت حمد.. ناظر باستغراب وخوف بنفس الوقت اول مرة يتصلون فيه وفي هالوقت بالتحديد ..

رد تركي : الووو ..




%%%%%%%



تمت مراسم الزواج والتصوير واول مادخل فهاد قبل جبينها بهدووووء وهي خلااااااص ماتت في مكانها .. تم التصوير بهدوووووء وجاء اخوات فهاد يسلمون عليه وهم مبسطوين فيه ......

مريم : مبروووووووك ..... الف الف مبرووووك ..

فهاد : الله يبارك فيكـ ...

لمّا جوو يطلعون تكلمت بشاير بسررررعة : لحظة لحظة فهاااااد انتظر في وحدة بتبارك لك 

الكل ناظر بشاير باستغرااااب ..

وفي هاللحظة دخلت الست بدور وهي بس لافة طرحة على وجهها يقالي اتستر تحس بالدموع تحرق عيونها بس ماتبي تبكي قدام عدوتها اللدودة العنود بوجهة نظرها 

جت تتمخطر يمين ويسار وكأنها اميره في زمانها او مالكة لكل اللي حولها فيها من الغنج والترف اللي يكفي انه يلفت انظار الجنسين معاً حريم ورجال ريحة عطرها واصلة من قبل ماتدخل بياض ساقها اللي طالع من تحت الفستان مبهر جداً صوتها الانثوي الدلوووع يكفي لرفع ضغط العنود ومعها نجود اختها بعد.. لمّا تكلمت بعد ماوقفت قدام فهاد بالضبط وكانت حركاتها واضحة ومقصودة للكل بدون استثناء 

بدور : الف الف الف مبروك يافهاد .. مالت علية بخفة .. ومدت هديتها وقالت .. هاذي هدية زواجك من بنت خالتك بدورة ولو انها مو قد المقام ....

طاااارت عيون نجود اكثر من كذا بجااحة مافيه .. أما العنود على طووول غمضت عيونها تلقائي من زودقهرها هذا الشي يثبت كلام بشاير لها رغم انها ماشافت تعابير وجه فهاد ولا ردة فعلة عشان كذا سكرت عيونها ماتبي تشوف شي وهالشي شافته بدور ومعها بشاير وطاروا فوق السحاب من زود فرررحتهم 

فهاد بأدب ومن غير مايناظر هاللي ماتستحي : الله يبارك فيك .. وعقبالك ..

ردت بدور بأكبر درجة وقاحة وبضحكة غنج وجراءه : ههههههه من بؤك لباب السماء .. وجهت كلامها للعنود اللي مو مستعدة تتقبل من أي احد شي .. مبروك يالعنود وديري بالك على فهاد تراه غااالي حيل على قلبي ..

هنا نجود ماعاد طاقت الوضع شلون اختها تحركت باتجاه بدور اللي باين الفرق بينها وبين نجود بالستر : الله يبارك فيك ويعافيك مشكور وماقصرتي نخدمك بالافراح .. يااالله يالعنود عشان تمشون وبعد ترتاحون يالمعاريس من بعض المغثة ... نجود من زود قهرها على اختها صارت تخلط عباس على دباس ماعاد هي حاسة باللي تقولة ... اما بشاير وبدور احترقوووو ماعاد ناقص الا هاذي تخرب مخططهم على آخر شي وكملتها مريم اخت فهد الكبيرة اللي حاسة بالوضع وتعرف نجاسة اختها وبنت خالتها عشان كذا قالت ..

مريم : يالله ياخوي خذ عرووسك والف الف الف مبروك .. عسى ايامكم دوم سعادة ..

فهاد اللي حاس بشوشرة الجوو بس مايدري ليه : ان شاء الله 


تحركت مريم ونجود في نفس الوقت عشان العرسان يستعدوا للسفر على حسب مافهاد يبي ..

من جهه ثانية ..

بدور : افففففف شتبي هاذي قال ايش قال من بعض المغثة .. بس برضوو احسسسسن شفتيها كيف مسكرة عيونها ذليتها وبليلة عرسها بعد ..

بشاير : ههههههههههههه كفوووو والجاي اكثر عاد ترىا العنود هاذي لاتغرك اكبر جبانة صحيح هي تحدتني ووافقت على فهاد بس ماراح اعديها سالمة لها ..

بدور : متى بس يرجعون وربي لأموت فاليوم الف مررررة لمّا يجون ابيهم تحت عيني ..

بشاير : لاتخافين بكلمة كل يوم والاخبار اول بأول عندك ..



%%%%%%%%%%%




غلا بحقد كبير وعينها بعين شوق : انتي تحبين فهد صح على انك تعرفين انه رشاا 

شوق وعيونها تمتلي دموع اول مررررة احد يواجهها بهالشي : لا لا ماحبة ... وهي تأشر باصبعها 

غلا : لا تنكرين كل شي واااااضح وعمر الشمس ماتتغطى بمنخل اسمعيني زييييييييين فهد مو لك فهد طول عمرة لرشااا حتى لو فكررررتي أي تفكيييير او تخيليتي أي شي ترىا رشاا تصير بنت عمك حرام تهدمين بيتها وهو مابعد انبنى فااااااااااااااهمة ..

شوق بس تبكي دمووووع وكأنها مو رافضة الكلام اللي تقولة غلا اول مررررة احد يواجهها صريح بمشاعرها 


غلا تركتها وشوق مكانها مو مستوعبة اللي قالته غلا لها انسحب على طووووول وطلعت برىا ماتدري وين بتروووح بس المموووووهم عندها اللحين تختفي عن الانظار اول مررررة تتألم بالقسوووة والوحشية بس فجــــــــــــــــــــــــــــــــــــــــــــــــ ـــــــــــــأه ...

انمدت يد لهاااا ومسكت يدها بقوووة وسحبتها....

شوق مو شايفةمن الدموع اللي مغطية عيونها واليد الكبيرة اللي مسكتها تألمها حييييل تشههق وتتكلم : مييين ؟ اتركككككني ..

بعد ماحط يده على فمها بس برقة عشان ماتفضحة وصل لمكان يعتبر أمان شوي ...

شوق رفعت عيونها بعد مافك شوي عنها .. وشههههقت بقووووووة خااايفة حيل : فهدددددددد

فهد بهدوء وهو يحط اصبعه على فمها : اشششششش ..ايه فهد ..

شوق تصيح بس مو من فهد لا من غلا وكلامها القاسي لها : اتركني بروووح .. وهي تصيح ..

فهد : شوووق يابنت الناس اسمعيني اول ادري ان هذا اللي اسوية غلط بس مضطر وربي ..

شوق التزمت الصمت وعينها في عينه .. وفهد من يحط عينه في عيونها خلاص تضيع علومة ..

فهد : اسمعي .. اسمحيلي انا سمعت الكلام اللي دار بينك وبين غلا بالصدفة واكيد غلا ماتجيب شي من راسها والا لا .. عشان كذا اانا الليحن ابي جواب منك انتي مو الكذب اللي قلتية لغلا لا ابي الصدق ..

شوق بحدة : ومن قالك اني اكذب ايه مااحبك ياولد الناس وعيب اللي تسوية ياخسارة بنت عمي فيك .. بس صوتها آخر شي اختفى لانها اقرت باقسى كلام على قلبها 

فهد بصبر : شووووووق ... انا احبك وربي ميت فيك ابي بس منك كلمة والله وربي الله اني لاتحدى الكل عشان هالكلمة بس .. ابي جواب صريح تعبت والله يابنت الناس

شوق دمعت عيونها وكلام غلا يرن فأذونها : فهدددد .. وخنقتها العبرة ماقدرت تتكلم..

فهد : عيون فهدد ابي جواب بس قبل ماتتكلمين وربي اني من قبل مافكرت في رشا ابددد وكنت بتزوج غيرها سواء انتي او غيرك يعني رشا نصيبها مو معي وهالشي اللي ابي افهمة الجميع بس ابي منك كلمة يرحم والديك..

شوق : يافهد رشا بنت عمي تراها .. وهي تشهق من البكي .. فهد حتى لو قلبي يبيك ماراح يصير نصيب 

فهد وكأنه يتعلق بأي أمل وهو لازال ماسك يدينها من البداية : من قال .. من قال مافية نصيب وربي ياشوق اني مستعد اتحدىىىى الكل بس انتي تصيرين لي يابنت الناس انا احبك افهمي عاد .. وسكر عيونه ببطء على آخر جملة ...

شوق ذابت شرايينها هي بين يدين حبها ويقول لها اجمل كلمة ونبرة صوته كفاية : والله الشاهد علي اني مابغيتك بالحرام ولا بالخديعة بس قلبي غدر بي وعشقك والا رشا من يخونها ..

ابتسم فهد بأقصىىىى باتسامة : بسسسسس هاذي اللي ابيه ادري ان همك الوحيد هو رشا .. ماعليك هالموضوع علي انا ويكون بعملك مو بس انا اللي مابي رشا حتى هي ماتبيني ابدددد وهالكلام وربي ماجبتة من راسي اني سامعة بأذوني بالصدفة وهذا الشي اكثر شي مريحني ..

شوق بألم : صدق ..

فهد تجرأ شوي ومسح دموعها وهو يقول : ايه صدق وربي صدق يعني حتى البنت ماتبيني يعني ماراح يصير أي ضرر ان شاء الله ... واللحين يالله ياعيون فهد اللي صار اللحين مابي احد يدري عنه ابد .. وانتي روحي عشان مايفقدونك 

شوق مسحت دموعها بطفولية وهي تهز راسها : ان شاء الله .. ورجعت تركض بخفة راجعة ..

فهد وهو يناظرطفولتها وحلاوتها حتى صوتها وهو يسمعه تذوب شرايين قلبة تنهد بقووووة مايدري ليه تصرف كذا بس كلام غلا صدمممة حيل وهو يعرف غلا مو قاسية ولا متهورة يعني الكلام اللي قالته صحيح وهو بتهورة تصرف كذا بس حلووو جاب نتيجة طيبة يعني اللحين عرف مشاعر شوق قبل يحسب انه حب من طرف واحد شي مايفهمة من مشاعر شوق بس اللحين يحبها اكثر من اول وكيف هي ممكن تضحي بحبها عشان بنت عمها فهد اللحين مرتاح راحة مابعدها اول شي شوق تبادلة نفس الشعور ثاني شي واللي مريحة اكثر ان رشا برضوو تبادلة نفس الشعور يعني مااااتبيه ابد وهذا اكثر شي سهل علي المهمة الباقي على الاهل الله يستر بس ...


..

.

.

رجعت شوق وهي تضبط وضعها وشافت ان الوضع طبيعي عند الحريم محد فقدها بس وجهها صاير احمر ففضلت انها تجلس بعيد عن البنات وهي تشوف غلا ورشا يضحكون مع بعض وتحاول تتجاهل نظرات غلا النارية لها .. فجر حست بأختها بس فضلت انها تسكت لمّا يرجعون للبيت .. وشوق قلبها يضرب طبووووول ماتدري هي سوت الصح او الغلط بس هي ماراحت لفهد بنفسها هو اللي سحبها غصب واللي تكلم بدل لسانها هو قلبها ..أما عقلها كان متوقف ويدينها بين يدين فهد ..




%%%%%%%%%%%





عند تركي ....


قطع علية هواجيسة وهمومة وافكارة اللي ماتخلص الا لمّا يشيب راسه .. قطع علية صوت جوالة رقم بيت حمد.. ناظر باستغراب وخوف بنفس الوقت اول مرة يتصلون فيه وفي هالوقت بالتحديد ..

رد تركي : الووو ..

روان وهي تشهق من البكي وكلامها مو واضح : تررركي ... امي تعبانة .. الله يخليك والله مانسى لك هالمعروف .. تررركي تعال بسرررعه .. بسرعه 

تركي انجن مو فاهم شي بس صوت بكاء انثوي قال ابد صايرة مصيبة : هدددي وفهميني .. انا بسمعك بس انتي اهدي 

روان وهي تحاول تتكلم بسرعه وبوضوح : امي .. امي تعبانة حييل بتموووت والله شلكها بتموت وتخليني تعال بسرررعه ..

تركي مافهم شي ابد الا كلمة امي بتموت عشان كذا قال باستعجال : اوكي اوكي جاي اللحين جهزيها ..وسكر قبل ينتظر منها جواب .. أدار محرك السيارة فاتجاه ثاني وبأسرع مايمكن صورة حمد وهو يبتسم قدام عينه بالضبط صورته وهو يتكلم وهو يضحك بكل حالاته وكأنه يوصية على أهلة ...


.

.

.

بعد فترة قصيرة جداً مقارنة بالمسافة وصل تركي لبيت حمد ونزل بسرعة وركض متجه لبيت حمد وعقلة مشوش نوعا ما ماقد تعرض لموقف مثل كذا ...

طرق الباب ..

روان سمعت صوت طرقات الباب وتوها مغطية امها اللي صارت زرقاء من قلة الاكسجين عندها .. ماامداها تتجهز هي بس عقلها يقولها مو مهههههم افتحي الباب بسرررعه ..

ركضت بدون عباة وفتحت الباب .. شافت تركي قدامها بقامتة الطويلة ..فتحت الباب على وسعه اذناً منها لتركي بالدخول ..

تركي ناظر من فتح له نفس البنت اللي اول مرة جاء لهلبيت شافها اللحين بس مو مركز ابد دخل على طول وهو يتكلم : وينها 

روان وهي ترجف وتشهق وذبلانه من كثر البكي : هنا .. تعال من هنا ..

وصلته بسرعه لأمها تركي اول ماشاف ام حمد ارررتعب لونها ازرق يعني لاحياة .. ام حمد يعني امه تخيلها تكون امه اللي مايعرفها شالها بين يدينه بخفة والقى اوامرة للكائن الانثوي الصغير اللي معه : بسرررعه اجهزي والحقيني والا اجلسي ..

روان باستعجال : لا لا بجي ... ركضت خطفت عباتها واي غطا عندها لبستهم . ركضت وراه بخفة وكأنها تحتمي فيه تحس بشعور الأمان وسقوط الحمل وراه .. خلاص في بالها تركي ممكن يحل أي موضوع عقلها صغير ومايتحمل أي شي مثل كذا شي كبير عليها ...

انتبة تركي انها تركض وراه نزل ام حمد فالسيارة التفت عليها والقى اوارمة مرة ثانية وران تنفذ بدون خوف ..

تركي : امسكيها زين بسرررعه ..

ركب سيارته وحركها بأقصى سرعة شكل ام حمد مايطمن ابدددد ....



%%%%%%%%




عند العنود وفهاد ..

تحركوا بسيارة بندر متجهين للمطار ..العنود قلبها طبول هي وحدة حساسة وبنفس الوقت ماتعرف تتصرف تقولة انت تبي بنت خالك والا تقولة وراها جت تبارك بهالمنظر والا وش تقول آخر شي استقرت على انها تتركها لوقتها على البركة يعني اللي يجي يجي ماعاد يهمها شي ابدددد 

بندر حيل مبسووط اليوم اسعد يوم بحايتة العنود اخته غاليه عليه وفهاد بعد غالي يحس انهم مرررة مناسبين لبعض رغم انه كان متخوف من البداية من ردة فعل العنود لمّا سألها عن رايها بس بعد ماعرف سببها عذرها شوي ودعا لهم من كل قلبة ان الله يوفقهم ويكتب لهم الذرية الأصحاء بإذن الله ..

فهاد حددددة مبسوووط مايبي يفكر في سبب الرفض لاحق على معرفته فهاد من النوع اللي يعيش يومه ليومه وبس يعني يعيش اللحظة بكل تفاصيلها مايبي يعكر مزاجه بأي شي كل شي وله وقته اذا ماعرف اليوم بيعرف بكرة هذا هو منطقة فالحياة 

بندر كل شوي يلف ورى لهم ويبتسم لحد ماتكلم فهاد عشان يكسر الجوو ..

فهاد : شعندك كل شوي مناظر ترآي ماأكل احد والله مااكلت اختك شفها سالمة ماهي ناقصة يد ولا رجل ههههههههههههه

بندر بمززح : لا ااعرفك من زمان يقولون ماتآكل الا البشرررر عشان كذا ودي انتبة على اختي ومن زود الحرص صراحة حجزت لي معكم تذكرة منها وناسة ومنها احرص على اختي ههههههههههههه

فهاد : لاااااا بالله حجزت لك معنا .. ياليتني داري كان كنسلت انا مابعدت الا عشان ماشوف وجهك ولاحقني بعد هههههههههههههههههههههههههههههههه

بندر : طيب يافهاااد ماتبي تشوف وجهي بنعديها هالمرة عشانك معررس بس .. لكن ارجع وشوف وش بسوي فيك 

فهاد : الله يستر منك والله انك تخووف عاد ...

بندر : يااااالله قربنا نوصل عاد الله الله بالهدايا ماتروحون وترجعون مثل ماانتم ..

فهاد وهو يبي العنود تتكلم : عاد هذا يرجع لـ عنود هي اللي تقرر انت اخوها وهي تشوف وش تسوي ..

العنود التزام الصمت ماعندها القدرة على الكلام ابدد 

بندر حس بأخته وموقف فهاد : لاااااه دامها على العنود اكيد بتجيب لي كل السوق هههههههههه


.

.

.

وصلوا المطار ...

بندر يودع اختة بحنان وفهاد مجرد متابع للموقف يعرف قدر العنود عند اهلها وشكثر يحبونها وهي تحبهم بعد عيونه تناظرها بحنان ياااااالله شكثر يحبها أخذ عهد على نفسة انه مايضايقها بيوم ولايزعلها ويحقق لها كل اللي تبية اللي في محيط قدرتة يبيها اسعد مخاليق ربي ...

بندر : هييييه يالاخو ترانا بعدنا بالمطار يالله وخل السرحان عنك والله اختي اللي بتضيع بديرة الغرب وانت مفهي ههههههههه

فهاد : هههههه افا عليك ان ضعيت عنود اجل وش خليت .. عنود في عيوني 

بندر : بحفظ الله موفقين واذا وصلتوا بلغوني 

فهاد : ان شاء الله .. مع السلامة 


%%%%%%%



بعد حفلة متعب ونجلاء الكل تفرق في هدووووء تام بعكس دواخلهم نهائي فهد عيونة تبرق سعادة وراحة سيف منتبة له بس مايدري ايش السر ويقول الله يتمم عليه . شوق حالتها صعععبة حيل متوترة حدددها وطول الحفلة وهي تبي ترجع لبيتهم بأسرع وقت .. غلا حاسة بكرة لشوق كيف تفكر في فهد وهي عارفة انه مصيرة لرشا .. أما رشا الوضع طبيعي عندها مبسووطة بس حاسة بنظرات غلا لشوق الغريبة .. وحتى لو درت باللي صار راح تصير حيل مبسوووطة لانها من الاساس ماتبي فهد ... نجلا ومتعب طلعوا جناحهك اللي في بيت ابو متعب عشان يرتاحون شوي ..



عند متعب ونجلا ....


طلعت نجلا لغرفتها قبل مايجي متعب عشان يمديها تبدل ملابسها وتآخذ لها شاور ع السريع ..

دخلت الجناح بهدووووء ..

شافت جناح خيالي مرررتب وألوانه رايقة حيييل وبنفس الألوان اللي تحبها استغربت المفروض يكون مايبيها والا هذا كان مجرد شكليات لا أكثر ولا أقل يمكن ... تشم ريحة عطرة في كل الجناح وده تمسك كل قطعة أثاث وتضمها لانها تشيل بقايا من عطرة تحبو موووت بس ماتدري ليه كل هالحواجز بينهم وفي مخيلتها ان متعب هو السبب الأول والأخير ..

تحركت بإتجاه الغرفة اللي مفروض تكون غرفتها والأنوار كلها مسكرة ولا كلفت عمرها تشغلها ..

دفت الباب بشويش اللي كان مفتوح شوي .. ماشافت الا ظلام تحركت خطوتين بإتجاه النور عشان تشوف زين ..
بس فجأه حست بشي قدامها أعاق حركتها وتعثرت فيه صرررخت بقوووة لانها راح تطيح ع الارض بقوة بس بقدرة قادر فيه شي مسكها بقوه وثبتها رفعت عيونها شوي شوي الا تشوووف مخلوق بشري قدامها ماتدري من جسمها ملتصق تماما بجسمة ..
سكتت ..

مد يده متعب باتجاه مفتاح النور وشغله ..

اتضحت لها الرؤية وهي الى الآن في حضنة ...

متعب : الله يهديك فيه احد يمشي فالظلام كذا .. كان شغلتي النور ..

نجلاء استوعبت وصار وجهها احمر وتحاول تحرر نفسها من بين يدينه : اااامممم أي كنت بشغلة بس طحت .. تحاول تفلت نفسها ومتعب مو راضي ..

متعب وهو يبتسم : لا بغيتي تطيحين وانا مسكتك ماطحتي هههههههههههه

متعب يحس بشعور حلوو ونجلاء بين يدينه وبهالقرب منه عيونها بعيونه يعشقها حيل تعب حيل قبل ماتنتهي اجازتة يفكر يصارحها بكل شي وهو عارف سبب رفضها من البداية يعني أنها ترد له الرفض بالرفض ..

نجلاء منزله راسها ومتعب رافض يتركها .. نجلاء كانت لابسة فستان أرتكواز خطير على جسمها ناعم حيل مع شعرها والميك أب طالعه جنان .. 

متعب متعمد يحرجها ويطوق يدينه بقوووة عليها : تدرين وش خطر في بالي هاللحظة سبحان الله نفس الموقف يتكرر بس مدري بنفس المشاعر أو لا 

نجلا خلاااااص ودها تصيح احررررجها مرررة تذكرت على طول بس ماتبيه يتكلم للمرة الثانية تتمنى انها مانولدت اصلن عشان ماتنحط في هالموقف بالذات ..

متعب وهو مبتسم ومبسووط على لون نجلا اللي تغير بشكل واضح : اممم خاطري اقول هالموقف تصدقين ... اتذكر المزرعة والكلب جزاه الله خير هههههههههههههههههههههههه وحظن احلى وحدة اسمها امممم والا اقولك ماله داعي ههههههههههههههههه

نجلا هنا بدت تصيح بالفعل احرجها مررررررة ماتقدر تعبر عن احراجها الا بالصياح 

متعب انصددددم ماتبي قربي لهدرجة والا فيه شي ثاني يارب يكون أي شي غير انها كارهتني ...

متعب ابعده عنه بسرعه : آسف ..... مسك وجهها بين يدينه ... نجلاء حبيبي ((أول مرة يقولها )) .. مااقصد شي ترى شفيك لهدرجة انا أخوف .. او امممممممم لهدرجة انا احرجتك .. او قولي الصراحة وان قربي ماتبينة راح اتقبل كل شي 

نجلا وهي تمسح دموعها مثل الأطفال وترجف وش تقولة من حبي لك مابي أي قرب بيني وبينك او تقول كلامك حيل احرجني بيقول انتي طفلة تبكي من الكلام ..

متعب يمسح دموعها بيده : ودي افهمك يوم واحد بس .. تنهد شوي وقال .. نجلا اذا ماقلتي لي وش اللي يضايقك اجل من تقولين له ..

نجلا صممممت طويل ..

متعب وهو يحاول يتفهم شعورها تعب حيل قريبة منه وبنفس الوقت بعيدة قال وهو يحاول يغير الوضع : اول مرة اشوف احد يبكي ويحلو أكثر اللي اعرفه ان اللي تنزل دموعهم تصير اشكالهم شينه حيل ..

نجلاء تمسح دموعها بقووووة وتركض للمرآية تشوف شكلها بغت تنهل وش هذا الكحل والماسكرا سايلة على وجهها شكلها من جد كان يخوف وهذا يقول حلووو شكلة يبي ينبهني بطرقة حلوة .. مانتبهت الا وهو وراها وماسك ضحكتة على شكلها ..

ناظرت فيه بانعكاس صورتة بالمرآية وماقدرت تمسك نفسها من الضحك : هههههههههههههههههههههههههههه

لفها متعب ومسكها مع خدودها : ايه كذا اضحكي مافيه شي يستاهل البكاء وانا موجود ..

ابتسمت بخجل ....

متعب : ياالله اخذي لك شاور وارتاحي عقب هالمشوار الطويل ولنا كلام مهم بكرة لأن اجازتي قربت تنتهي ... قرر يقولها كل اللي بخاطرة مو متحمل زود ..

التفت متعب على الدولاب وأخذ له غطا ومخدة وطلع للصالة اللي برى كخطوة ممكن تريح نجلا حاليا ..

لمّا طلع ابتسمت نجلا بحب كبير .. ماتدري كم بيدوم هالحال افعالة تقول غير بس اللي قبل يقول شي ثاني الله يوفقنا يارب ...




%%%%%%%%%%%%%%%%



عند سطام ...


تعب وهو بفر بين الشوارع .. ماعاد يدري وين يودي بنفسة من زود الضيقة يمشي بسيارته ويناظر هنا وهناك تعب يبي يرجع للبيت يرتاح بكرة عنده شغل مههههم مايدري وش هالقضية الحساسة اللي قال عنها مسؤوله بالشغل بس قال ابي انا عشان اصير مركز شوي بس ..

فجـــــــــــــــــــــــــــــــــــــــــــأه ...

شاف شي ماكان على بالة ابددددددددد عيونه تشوف غلط او همومة مغطية على عيونه او هو يشوف حلم وهم مايدري بسرعة لحق السيارة المقصووودة بدون وعي منه يسوق بسرعة جنونية بس السيارة اللي يلحقها اسرررع منه شافه مثل مايشوف نفسة بالمرآية شافة بوضوح حييييييل مو معقولة يكون غلطان ... هو يمكن هو.. الا أكيد هوو جسمة صار يعررق حيل اللي شافة شي مو طبيعي .... ابتسم بقوووة بفرررح بترقب أمل غير واضح .. الاشارة اللي قدامة حمراء اكيد بيضطر يوقف لحظتها بنزل من سيارتة على طول وبيروح له مايدري يضرربه يعاتبه يسأله يتأكد مايدري اهم شي يكلمة هدى من السرعة .. بس اللي صددددمة السيارة المقصودة ماهدت سرعتها لا .. زادت أكثر وأكثر الى ان تجاوزت الاشارة الحمرا .. وقف على جنب حس بإحباط كبييير حط راسة بين يدينه وده يبكي يقدريقسم قسم انه هو نفسة سعود ماغيرة والله هو بس من بيصدقة ..عرقة ماجف ابد لا زاد دبل 

سطام : يااااالله والله انه هو سعود ماغيرة ... اعرفة حتى لو ماشفته عشرين سنة مهوب عشر سنين بس لو قالوا لي احلف انه هو حلفت كيف ضيعته من يدي كيف بس ... آآآه وش بسوي اللحين عقب ماشفته .. يمكن شبة .. لا لا مو لهدرجة ... شكلي قمت اخررربط بس أنا متأكد انه هووو لو بقول لأحد بيقولون صاحي انت تشك في وجود ميت بس والله لو شافو اللي انا شفته لقولون أي ميت هذا سعود بشحمة ولحمة يااااااربي الصبر ... ياربي الصبر من عندك ..


.

.

.

.

عند تركي ...

يمشي بأقصى سرررعة عنده تجاوز الحد القانوني المسموح بس مايهمة .. الوضع كل ماهو يسوء أكثر وأكثر انتبة للسيارة اللي بدت تلاحقة .. حس انه بندر الا أكيد بندر عشان كذا حب يزيد بالسرعة مو مشكلة لو يتجاوز الاشارة مرة وحدة بس ..كلة عشان ام حمد وعشان بندر بعد مايقدر يحصلة ... محد يصّر على ملاحقته كثر بندر ومن اللي بيهتم يلحقة الا بندر اصلن ... الله يستر بس ...


وصل المستشفى ..

نادى على الممرضات بصوت جهوووري ارتعبوا من شكل ام حمد على طول جاء الدكتور المختص نطق بكلمة وحدة بس يكررها على مسامع الممرضات : العناية المشددة .. انقلوها بسرعه للعناية المشددة ..

زاد صوت بكي روان من هالكلمة ومع صوتها زاد توتر تركي بعد مايقدر يهيدها او يسوي لها أي شي تعتبر غريبة عنه ومننوع انه يقرب منها كل اللي سواه انه لحق الدكتور والممرضات لمكان ماهم مآخذين ام حمد وأشر لروان اشارة بيده بمعنى تعالي ورآي ...




%%%%%%%%%%%%%%




فالطيارة ...

همس فهاد للعنود بصوت خفيف : خايفة من الطياره ؟؟ ... يدري ان سؤاله ماله داعي بس يبي يكسر حاجز الصمت ..

هزت العنود راسها بمعنى .. لا 

سكت فهاد شوي ودور على سؤال ممكن تكون اجابته غير لا او ايه عشان تضطر للكلام معه : اممممم زرتي إيطاليا قبل هالمرة ..

العنود هزت براسها بمعنى .. لا 

فهاااد ياااالله حتى هاذي فيها هزت راس : اممممممممم تتوقعين أيش يسمون إيطاليا ...

العنود .. لا جواب ..

فهاد ياصعبك ياعنود : يسمونها دولة العاشقين ... حلووو صح اسمها ..

العنود التزمت الصمت وتمنت يجيب أي كلام ثاني غير مذا عشان ترد عليه لانها حست ان مالها داعي وهي ساكتة وهو بس يتكلم ..

فهاد : كان في بالك مكان محدد تروحين له ؟؟

العنود هالمرة تبي يطلع صوتها بس خانها فلآخر وطلع بشكل خافت وهي تقول : لا مافي بالي شي محدد 

فهاد ابتسم رغم انه ماسمعها وقرب منها شوي : ايش ؟؟

العنود رفعت صوتها بس بدون فايدة : لا مافي بالي شي محدد 

فهاد ابتسم : حلووو .. ترى حتى انا اول مرة اروح ايطاليا من زمان ودي اروح لها بس قلت دام اسمها دولة العاشقين ليش اروح لها لوحدي .. المفروض اروح لها ومعي عنودي وبس ..

سكتت العنود .. يالله كنا حلوين طيب من شوي سوالف عادية لازم يتعمد يحرجني يعني ..



%%%%%%%



عند شوق وفجر ...


فجر تكلمت بشكل مفاجئ لشوق : شوق .... اليوم فالحفلة بعد ماجت نجلاء ماكنتي طبيعيه ليه ؟؟

شوق ارتبكت : لا عادية ... ااا ليه ؟؟

فجر واحساسها مايكذب : مدري عنك .. اممم بس احساسي دايم مايكذب .. يالله مايخالف بقولك سؤال محدد .. وش بينك وبين غلا ..

شوق طارت عيونها : غلا ....؟ لا مابيني وبينها شي 

فجر بحب : اسمعيني ياشوق انا احساسي ديام مايكذب علي وارتابكك اللحين يدل على هالشي .. واذا انتي تبين تقولين لي شي ترآني حاضرة اذا ماقلتي لي اجل لمين تقولين .. ماتدرين يمكن افيدك اكثر من ماتفيدين نفسك .. تدرين ؟؟

شوق وهي شبة مرتاحة لكلام اختها : أيش ؟؟

فجر : يقولون صاحب المشكلة كثير مايقدر يساعد نفسة لانه يتعبر أعمى عن الشي الصحيح .. اما اللي برى المشكلة يشوفها من جميع جوانبها .. وهالشي جربته أنا بنفسي 

شوق : صدق ؟؟

فجر : اكيد .. ولاتحسبين اني اقولك هالكلام عشان اضغط عليك تتكلمين لا والله بس ابي اساعدك بأي طريقة يعني ماتبين تقولين لي عندك غيري امي .. او رشا ... او أي احد انتي ترتاحين وانتي تتكلمين معه ..

شوق بطريقة طفولية وكأنها قدام استاذه ممكن تعاقبها وبالفعل فجر بالنسبة لشوق كذا : انا أرتاح لمّا اتكلم معك .. حتى لو كنت انا الغلط انتي ممكن تعلميني الصح وين بدون هواش صح 

فجر : اذا انتي تعودتي مني غير كذا لاتتكلمين ..

شوق : شوفي من البداية ادري ان انا غلطانه بس هذا قدر الله شي مو بيدي ابدددد اذا انتي تقدرين تبعدين عن امي سوير اسوبع ماتشوفينها انا اقدر اتغلب على هالشي 

فجر بابتسامة تريح : انتي تعرفين اني يومي لازم اشوف امي سوير .. بعدين انتي قولي اللي عندك وصدقيني مهما كان ماراح اقولك شي اللي اشوفه صح 

شوق قالت لأختها كل شي من البداية وانها كانت تحسب انه مجرد اعجاب لا غير وانها حاولت الف مرررررة تبعد تفكيرها عن فهد بس هذا اللي ربي أراد وعن آخر شي صار بينها وبين غلا وحتى اللي صار بينها وبين فهد حرفيا وانها مالها ذنب هي ماكانت تبي توصل الأمور الى هنا وعن راي فهد في رشا من قبل ..


فجر انصددددمت حيييييل معقولة شوق اللي تشوفها صغيرة حيل يطلع وراها كل هذا وفهد اللي ماتوقعت بيوم انه راية يكون كذا في رشا ولا واحد بالمية ولاااه رشا نفس المشاعر تبادلة يعني الاثنين مايبون بعض بس أيش يأكدلها شعور رشا يمكن قال كذا عشان يقنع شوق يمكن 

فجر : يااااامجنووونة .. والله انك مجنووونة ..

شوق على طول قامت تبكي حيييل : شفتي .. أنا قلت ماراح احد يفهمني 

فجر بسررررعه : انا ماقلت لك شي انا اقول انك مجنونة ... ليه لانك صدقتيه يمكن هو قال كذا عشان يقنعك ان مافيه نصيب بينه وبين رشا من الاساس ... انتي تعرفين راية بس ماتعرفين رايها ... واساسا شي صعب انه يوقف في وجه الكل ويقول لا والله انا غيرت رايي نسيتي امي سوير وش صار لها يوم نجلا ترفض متعب والا تبين أذكرك 

شوق ساكتة طول الوقت كل اللي تقولة فجر صح بس هي تحاول تتجاهلة ..

فجر : وبعدين انتي ترى بتبنين سعادتك على تعاسة غيرك يمكن رشا مررررة متعلقة بفهد كون انهم متسمين لبعض من صغرهم وهذا شي طبيعي المفروض يكون بعد لأنك لو انك مكانها اكيد راح تحسين لو بشوية مشاعر لأن اسمك مرتبط بإسمة 

شوق الا هالشي ماتبي تفكر فيه تبي فهد لها وبس هي حتى بمشاعرها ماتبي احد يشاركها فيها ابددد .. وهقت نفسها وش ممكن تسوي اللحين تكلمت وهي لازالت تبكي : طيب ايش اسوي اللحين 

فجر بعقل : اللي المفروض تسوينه هو ترجعين بقرارك لفهد وتقولين له انا مستحيل اكون مكان بنت عمي ..

شوق وهي تشهق وتتكلم بصوتها المبحوح من كثر البكي : صعععععععبة .. مستوعبة هالكلام انتي 

فجر : مستوعبته اكثر منك هذا الصح ياشوق وانتي سألتيني ترى ... اذا ماكان هذا الصح اجل الصح انك تهدمين بيت بنت عمك 

شوق حطت يدها على راسها وقامت تبكي بشكل يعور القلب .. وهالشي عور قلب فجر بعد عشان كذا قالت ..

فجر : شوق .. لاتقولينه اللحين لمّا اشوف رشاا انا اقدر اعرف مشاعرها من غير ماتحس بشي بينك وبين فهد وان كان صدق اللي قالة فهد .. انا بنتفاهم معها فالموضوع هذا ولازم تدري ان فهد يبيك بس بطريقتي .. بس ان كان العكس خلاص تشيلين من بالك هالتفكير وترجعين في كلامك لفهد انتفقنا 

شوق وكأنها تشوف أمل من بعيد : انتفقنا .. ان شاء الله يارب 

فجر وهي تضم شوق بحنان ك يالله روحي نامي واعرفي ان اللي ربي كاتبة بيصير رضينا اولا .. هالشي مكتوب لنا من احنا فبطون أمهاتنا .. يالله غسلي وجهك ونامي 

شوق : ان شاء الله ..





%%%%%%





فالمستشفى ..

الوقت قريب من الفجر .. ام حمد لاحس ولاخبر شوى ممرضين طالعين داخلين وكل شوي يدخل دكتور من غير مايتلكمون ابد .. روان راحت لإستراحة النساء ولا طلعت حاس في قلب هالصغيرة اللي ماحولهاا احد ابد الا الله ثم تركي اخوها طايح مايدرون متى يصحى امها بين الحياة والموووت .. في قلبة عطف ورحمة على هالمخلوق الصغير يتمنى يشيل بعض التعب عنها ...


راح يصلي صلاة الفجر بالمصلى القريب مايبي يبعد عن ام حمد ولا اخت حمد اللي مايعرف وش اسمها ..


صلى دعا ربة كثير انه يقومها بالسلامة لبنتها دعا ربه لحمد دعا ربه بفك أزمتة حملة صار ثقييل حيل شكلة صار أكبر بكثير من عمرة الهمّ كبرة زود .. التفكير .. كثير أشياء لدرجة ان فيه بعض شعرات في راسة خانت السواد وشيبت رغم ان عمرة ماتجاوز الـ 27 خلص صلاته واتجه للمكان اللي كان جالس فيه من امس فالليل ولا تحرك 


عند روان ..

عيونها ذابت من كثر البكاء على امها والا على اخوها ولا على وضعها جاية مع رجال غريب ماتقدر تقول ابي اشوف امي وهو اقل متطلبات بالنسبة لها بس تبي شوفة امها .. شكل امها يخووف حيل .. لو صار شي لأمها لاسمح الله هي وين بتروح بترجع لبيتهم لحالها .. اخوها الله له .. وهي وين تروح ... بتصير عالة على اللي اسمة تركي وبس يكفي انه للحين واقف معهم من امس فالليل ..صلّت .. وألحّت فالدعاء على رب العباد .. مالها الا الله اللحين ... فالشدة والرخاء .. مالها الا ربها ..دعت ودعت ودعت .. وضعها حيل صعب .. دموعها ماجفت ابد .. خلصت صلاتها رجعت على ذات الكرسي اللي احتضنها من ساعات طويلة .. غفت عينها شوي من كثر البكاء عمرها صغير حيل على المسؤوليه لها الله ...


طلع الدكتور .. وهو منهك حيل ووجه احمر وواضح التعب الشديد ..


ركض تركي بدون وعي يتمنى أسوأ الحالات الا انها تكون راحت من يدينهم ..

تركي : هاه بشّر يادكتور ...

الدكتور : في بالي سؤال واح لكم وبس .. ليه تأخرتوا في حالتها الى هالوقت كانت ممكن تموت لو تأخرتوا خمس دقايق زيادة 

ابتسم تركي : الحمد لله يعني ماماتت .. الحمد لله 

الدكتور : ماجاوبتني ليه كل هالتأخير .. ترى هاذي امك مهما كان واجب برّ الام .. اذا مااهتميت لأمك لمين تهتم ..

تركي ابتسم بألم على طاري أمة اللي مايدري هي حية والا ميته : مايسمى اهتمام اذا اهتميت في غير امي .. بس هاذي مثل امي ماهي امي .. مالها هي وبنتها بعد الله الا انا ومن عرفت على طول جبتها 

الدكتور وهو نادم في تسرعه : اهاا ا... شوف الخالة اول ماجت حالته كانت كثير صعبة .. لو مارحمة الله واالا كانت راحت من يدينكم .. اضطرينا نسوي لها عملية في واحد من صمامات القلب ..بدون إذن .. لأن حالتها كانت قاب قوسين أو أدنى من الموت .. ان شاء الله تمّر هالاربع وعشرين ساعة على خير بعدها نشوف وش راح يصير انتم ادعوا لها بس 

تركي مو هامة أي شي غسر انها للحين عايشة : ماتقصر .. بس نبي لها مرافق 

الدكتور : لا لا ممنوع وجود أي شخص وانت اللحين وجودك ماله داعي تقدر تروح بيتكم .. مانبي أي توتر او ازعاج 

تركي وباله مع اخت حمد : بس يادكتور انا مو ولدها .ز وبنتها صغيرة هي فإستراحة النساء اللحين وين تروح من غير امها ماله احد فالبيت واوخوها له الله في غيبوبة من شهر وزود 

رق قلب الدكتور بطبيعتة العربية : اوووه تقدر تنتظر فإستراحة النساء اذا هالشي مريح لها بس كمرافق ممنوع ..

تركي ماصدق : ان شاء الله .. مشكور وماتقصر 

الدكتور وهي يغير مساره متجه لمكتبة : العفوو 


بسرررعة البرق توجه تركي لروان ..

توهق ماعرف كيف يناديها حتى مايعرف اسمها وش بيسوي ..

تركي بطريقة غبيه بس ممكن تنفع : أهل حمممد ..

لا جواب والمكان سكووون وهدوووء 

تركي كرر : أهل حمد .. أنا تركي .. الوالدة بخير الحمدلله ..

برضو لا جواب غير الهدوووء 

تركي كمحاولة أخير : أهل حمد هنا ؟؟

لا جواب .. يعني وين راحت وشكل الاستراحة فاضية لأن ولا أحد تكرم ورد علي وهالوقت مافيه أحد ..

قرر بداخلة انه يدخل يتأكد .. رغم أنه تأكد أنها مو فيه واللي مجننة أكثر وين راحت ..

طل براسة بهدوووء ...........



%%%%%%


عند سطام ...

طلع الفجر وهو مابعد نام ولاغمضت له عين ... عهد سعود ... القضية كثير اشايء في باله ... صلى الفجر واخذ له غفوة لمّا جت الساعة سبع .. كل نومة احلام وكوابيس ومافيها الا سعود وبس .. يبي يعرف وينه مستحيل يخلي الموضوع يمر مرور الكرام .. اللي مهون عليه انه أخذ رقم لوحة السيارة .. وبتلقائية .. شغلة يعلمة هالشي ونفعة .. تعلم اول شي يسوية يناظر لوحة أي سيارة وحفظها بسرررعه .. من بعد الداوم وبعد مايشوف القضية الجاية يبي يدور على صاحب هالسيارة حتى لو كان الاسم غير سعود برررضو يبي يشوف صاحب السيارة يمكن يدلة على سعود .. صحى من النوم وهو متحفززز .. يملاه الحماس ع الاقل يبي يصير شي طيب وحلووو في حياتة قبل مايودع الدنيا .. بوجهة نظرة حياتة مثل مماته ماعادت تفررق ابد ..



وصل لدوامة ......


دخل مكتبة ... بهدوووء ووجه منور .. يبي يخلص بأسرع وقت عشان يشوف قضيته هو الكبيرة ...

جاه الضابط الناوب ..

الضابط : ابو مجاهد ينتظرك من الصباح يبيك اللحين ..

سطام : حاضر ..


وصل سطام مكتب ابو مجاهد .. دخل القى السلام والتحية المعروفة لرجال الشرطة ...

ابو مجاهد : تفضل اجلس ياسطام ..

سطام جلس بهدوووء 

ابو مجاهد بخبرة السنين : قضيتنا مههههمة حيل ياسطام تحتاج للتركيز وقوة القلب .. تحتاج للأخلاص .. قضيتنا عن اكبر موزعين القبتاجون والهروين فالبلد .. وأخيراً طاح بيدي .. وعشانك من أكفأ الموظفين واجدرهم رغم انك توك شباب الا ان حبك للعمل وصلك للي انت فيه ... وبعد ماتنتهي هالقضية على خير ان شاء الله راح تحصل على أكبر ترقية ممكن تحصل عليها من أول ماتوظفت .. عشان كذا ابي منك التركيز 

سطام كالعادة : حاضر سيدي ..

ابو مجاهد وهو يفتح الملف : هذا هو ملف القضية اللي بشاركني فيها انت و كذلك عبدالعزيز و محمد .. جاهز 

سطام : ان شاء الله 

فتحوا الملف وبدوا بقراءة ملابسات القضية ومحاورها وكيف ممكن ينهون هالقضية على أكمل وجه ويلقون القبض على المجرمين وهم متلبسين ..

بعد قراءة طويلة من قبل ابو مجاهد : القضية لابستهم .. لابستهم من غير مانمسكهك وهم متلبسن .. عشان كذا ابي بأسررررع وقت القاء القبض على الرأس الكبير وين ماكان وهو ..عامر ... فلان .. الـ .. ..... 

فتح سطام عيووووونه مو معقووووولة عمي عاامر ... لا لا اكيد لخبطة فالاسماء ..


ابو مجاهد انتبة على سطام كيف تغير لونه واستغرب حيييل .. بس لمّا رجع قرأ الاسم الموجود عنده واسم سطام المكتوب على بدلتة اتضح له الأمر ...

ابو مجاهد : وهو يضرب كذا رقم تحويلة : الووو وين الضابط المسؤول عن قضية الملف رقم (33) 

ابو مجاهد : ايوووة ... كيف ماتشوف تطابق الاسماء بين اسم المتهم واسم الضابط سطام اللي بيدخل معنا فالقضية كأسم أول ومباشر للقضية عن قرب 

............ : ...........................................

ابو مجاهد : هذا خطأ غير مقبول ..... وسكر السماعة بعصبية ..

ابو مجاهد : سطام ... لو كنت اعرف واحد بالمية ان لك علاقة بالمتهم من قريب او بعيد ماسلمتك القضية معنا 

سطام يقاطعة : بدون زيادة سيدي انا منسحب ..

ابو مجاهد بحززززم : ممنوع الانسحاب ... انت دخلت القضية وعرفت ملابساتها . . مو قل ثقة فيك ويعلم الله لكن هاذي القوانين .... لانت ملامحه .. انا قد مريت بنفس حالتك بس كنت توني مبتدئ وأول قضية جدية امسكها كانت اخالي .. شفت كيف صعب الموقف .. وتحملت وكابرت الى وصلت للي أنا فيه اللحين لكن انت احمد ربك مسكت قضايا كثيرة قبلها انت اللحين تعتبر متمرس صحيح 

سطام ماسك على مقابض الكرررسي بأقوى حيييلة يحاول يفرررغ فيها شحنات الألم اللي يحس فيه وإكتفى بكلمة وحدة : حاضر سيدي ..


وأستأذن من ابو مجاهد .. على أساس يروح مكتبة بس تم تبليغه انه ممنوع من مغادة الرياض نهائيا وممنوع من مزاولة أي شي قبل انتهاء القضية ... وبحكم معرفة سطام يعرف انه حاليا مراقب .. وهاذي مو قلة ثقة فيه لكنة يعرف القوانين في قضايا مثل كذا 


جلس على كرسييية خلاااااص لو أنه جبل انهد من كثر اللي يجي عليه .. عهد .. مرضة ... سعود .. عمة .. موقفة ... كل شييييي ضدة ... مو قادر يسوي أي شيييي خانتة دمعه يتيمة ... مسحها بقسوووووة .. وكأنه يعاقبها على اللي قاعد يصير فيه ..




%%%%%5


عند تركي ..

طل بهدووووء على استراحة النساء ...
.. شاف وجه طفوووولي مهموم وحزين ودموعه ماجفت .. شاف روان نايمة على الكرسي بدون ماتحس .. ياااااااالله وجهها صغير على الهم .. والمسؤولية ... بسرعة تراجع لأن محارم حمد يعني محارمة .. بس كيف بيصحيها .. اووه من جد مشكلة ..

جلس خمس دقايق .. برضو مافيه حل .. آخر شي خطر في بالة انه يطق الحاجز الخشبي اللي عند الاستراحة ..

تركي وهو يطقة بقووة عشان تصحى بس الصدق هو أرعبها : اهل حمممد 

روان المسكينة أرتعبت .. فزززت بسرعة بغت تطلع بدون غطا بس انتبهت آخر شي مرتبكة وخايفة على امها هذا صوت تركي الله يستر بس ..

طلعت له ..

ابتسم تركي من غير مايناظرها : الحمدلله الوالدة بخير .. صحيح سوو لها عملية وقالوا ننتظر اربع وعشرين ساعة بعدها بيشوفون بس ان شاء الله انها بخير 

تكلمت روان بهدوووء وضعف : ابي اشوفها .

تركي : الدكتور يقول ممنوع ..

روان برجاء وأول مرة تنطق اسمه : تركي الله يخليك ...

تركي برحمة : والله لو إنها بيدي خليتك تشوفينها ... وهو يبي يضيع الموضوع .. معليش بس ايش اسمك عشان من شوي مدري شلون أناديك وقلت يمكن في احد بالاستراحة ... مايدري وش يقول ..

روان بحيا فطري : اسمي روان 

تركي : طيب ياروان .. تبين أرجعك اللحين للبيت .. لأنهم يقولون مافيه مرافق 

روان الخوف ماكلها اكل على امها وبرضو ماتبي ترجع للبيت الفاضي مافيه غيرها عشان كذا سكتت بخوف 

تركي وهو حاسب حساب هالشي : أنا أخذت لك أذن من الدكتور .. انك تجلسين بالاستراحة بس بهدوووء واذا تبين تنامين نامي لأني ماراح اروح انا بعد بقعد برى .. بس بروح آخذ اذن من دوامي واجيب لك فطور 

روان : مشكور وماتقصر .. بس ماله داعي الكلافة انا مابي شي بس بقعد لمّا امي تصحى 

تركي : انتي من امس اكيد مأكلتي شي وبتقعدين لمّا امك تصحى بدون اكل صعبة .. قال وهو منهي الجدال .. يالله ارجعي الاستراحة وانتظري آخذ اذن وأجيب الفطور .. يالله مع السلامة 


رجعت روان وهي تحس بشعور الامتنان لتركي .. لثاني مرة تجاه هالشخص .. ماتدري وش كان حالهم من بعد الله ثم اخوها حمد .. 

اما تركي حاس بعطف كبير تجاهها يعاملها وكأنه يعامل طفل صغير يدري بكبر الهم في قلبها .. وشكثر هي تمر بحالة صعبة .. تذكر نفسة يومة كان بمعرها .. لو مالله ثم ابو بندر مايدري وش كان صار فيه .. اللحين مستحيل يتركها بروحها ..


%%%%%%


عند متعب ونجلاء ...

صحى متعب بعد نووومة متعبة .. مايكذب ويقول انه مرتاح بالعكس اتعبتة نومة الكراسي والكنبات هاذي .. اليوم يمكن يكون احللللى يوم له اليوم بفتح عن كل اللي فقلبة تجاه نجلاء وكذلك بفتح قلبة عن سعود بيخليها تشوف اوراقه هو وسعود .. بيقولها سبب رفضة للزواج .. بيقولها من متى هو يحبها .. بيقولها كل شي كل شي .. ومها كان بيطلع كل اللي في قلبة وهالخطوة ماقد سواها قبل مع أي شخص وهالشي كان يعتبر غمووض منه لكن حاليا لا للغموض بالنسبة له اذا مافتح قلبة لحبة .. لنصفة الثاني .. لشريكة حياتة اجل لمين يفتحه ...

قام .. شاف باب الغرفة مفتوووح ونجلاء جالسة تمشط شعرها وهي مو متنبهه له .. ابتسم على هيك منظر ممكن يصحى علية 

قام وتحركت رجولة تلقائياً .. وجا وراها ومسك يدها وأفلت المشط من يدها .. وقعد يمشط شعرها ..

كحركة تلقائية من نجلا نزززلت راسها ...

متعب وهو مبتسم : صبااااح الخير 

نجلاء وهي تحرك رجلها بحرررج : صابح النور ..

متعب بصدق : احس اليوم بيكون احلىىىى يوم فحياتي تدرين ليه .؟؟

نجلا بذات الحرج : ليه؟

متعب : عشاني قلت لك امس ان فيه كلام مههههم وضرووووي لازم اقولة لك .. وهذا هو جاء اليوم يالله بآخذ لي شاور ونفطر ونوسع صدورنا شوي عند امي بعده اقولك ككككككل شي 

ابتسمت نجلاء .. متشوقة تسمع وش عند متعب .. المجهول بالنسبة لها ... حتى هي اليوم بتقول كل اللي في خاطرها تعبت حيييل هي من الاشخاص اللي يتحملون يعيشون مثل الغرباء كثير .. عشان كذا قالت ..

نجلا بخجل : حتى انا عندي اشياء كثيرة بتكلم عنها وبقولم عليها 

ابتسم متعب : اوووه اووه اجل شكل يومنا هذا بيطلع حلوووو كثير .. ياالله اجل انا بروح آخذ شاور ..

وتوجه متعب لدورة المياة عشان ياخذ له شاور متفاءل كثير هوو متفاءل كثير بهاليوم ...





%%%%%



بيت ابو سطام ..

صحت عهد من النوووم وهي مو مرتاحة اببببد احساسها يقول ان فيه شي .. احساسها يقول ان حبيبها مو مرتااح اببببد .. شي كاتم على صدرها مو مخليها مرتاحة لا وهي نايمة ولا وهي صاحية ...

كل ليها كوابيس وأحلام .. تعبت حيل كم صار لها غايب عنها هي قررت قرار ولا يمكن تتراجع عنه ابدددداً تنتظر بس الفرصة المناسبة وتسوي قرارها .. أكثر من كذا تجاهل مافيه رسايل وأرسلت اتصالات وبالهبل بس بدون رد أو تعبير شكر لها على صبرها عليه ... آآآه ياقلبي كم بتتحمل من يوم تزوجت ماقد نمت نوومة مرتاحة ابد حتى ايام ماكان وضعي مستقر مع سطام كنت ماأنام مرتاحة ابددد .. قطع عليها افكارها صوت جوالها .. رفعت الجوال شافت (( رشا )) يتثل بكـ .. ابتسمت بقوووة هالانسانة قادر على انها تنسيك أي هم مهما كبر ..

ردت عليه : اهلييييين .. لاتقولين اشتقتي لي توك امس شايفتني ..

رشا : هههههههههه شدراك اني مشتاقة لك هههههه

عهد : تلعبين علي انتي ... قولي وش عندك بدون مقدمات ..

رشا : ياسلام ع الناااس اللي تفهم ... 

عهد : والله كنت حاسة ان عندك شي يالله تدللي ..

رشا وهي تتمسكن : اليوم انا بالذات شكلي بطفش والله اعلم ونجلا مع متعب وامي .. واممم بعد امي رافضة اطلع تقول صعبة توه اخوك وزوجتة امس جايين ..واممممم

عهد قاطعتها : وااامممممم والمطلوب منك ياعهد تجين تملين هالفراغ صح 

رشا ضحكت بقوووة شكثر عهد تفهمها : ههههههههههههههه انتي ذكية والا فاهمتني ..

عهد بدلع : لا ذكيه اكيد .. بس ترى صعبة اجيكم تبين تجين لي حياك الله بس اني اجي لكم لا والله صعبة تخيلي بس متعب ونجلاء بياخذون راحتهم وانا مرتزة عندكم 

رشا : لاااااا يالذكيه انا وانتي بنروح لغرفتي عندنا شغل مهم ..

عهد : وشو الشغل يالمهمة انتي 

رشا : انا مخططة من زمان اذا رجع متعب نآخذ نجلاء يوماً من الايام لوحدنا يعني نسوي لها حفلة خاصة غير اللي يجون فيها كل الناس نبي بس احنا يالبنات عشان كذا عندي كذا شغلة ابي نخلصها انا وانتي فهمتي 

عهد بتفكير وهي اصلاً طفشانه ومحتاجة شي ينسيها : اوكي ماعندي مانع بس ترى بجيكم بعد الغدا اوكي 

رشا : بس هاااه اسمعي لا احد يدري تراها مفاجأه مني انا وانتي 

عهد : هههههه ان شاء الله ...



%%%%%%



فالمستشفى ..

رجع تركي بعد ماأخذ الأذن ولانه نادر مايتأخر او ياخذ اجازلات من بدأ دوامة عطوه أذن لمدة اربع وعشرين ساعة .. مر وأخذ فطور له ولروان اول شي احتار وش ياخذ لها مايدري وش تاكل ووش ماتاكل عشان كذا جاب لها اغلب الاصناف ....


وصل عند استراحة النساء ابتسم قبل مايناديها اسمها حيل لايق عليها .. : رواااان ..

فالمقابل ابتسمت روان تحس باحساس ان تركي ابوها أو أخوها تحس بألأمان وهو موجود طلعت له : هلا 

تركي : هذا هو الفطور وصل صحيح تأخرت بس عشاني رحت الدوام ورجعت يالله تفضلي أكلي ونامي لك ساعتين واذا احتجتي أي شي انا موجود برى ..

روان بخجل : كلفت على نفسك .. ماتقصر لو مالله ثم انت كان مدري وش سويت 

تركي بعتب : ماله داعي هالكلام انتي اختي وامك هي امي صح والا ماتبيني اصير اخوك 

روان بابتسامة طفولية : صح .. انت اخوي الثاني واذا بغيت أي شي بجي اقولك زي ماكنت اقول لحمد 

ابتسم تركي على طاري حمد بس ابتسامة ألم ... رجع وجلس في مكانه بينما رجعت روان لاستراحة النساء ...




%%%%



عند سطام بعد ماجمع نفسة واستجمع شجاعتة وان هالمواقف يختبر فيها الرجال وأكبر مثال قدامو ابومجاهد .. اول مرة يسمع شي زي كذا اول قضية يستلمها كانت ضد خالة .. هو اساساً معجب بشخصية ابو مجاهد ويطمح يكون مثله .. مادرى من قبل ان مازادت قوة قلب ابومجاهد الا من نفس الوقف اللي يمر هو فيه اللحين الله يستر توجه لقاعة الاجتماعات هو وابو مجاهد وعبدالعزيز ومحمد .. اربعة في هالقضية .. اكيد صعبة .. اكبر مروجين الكبتاقون والهروين .. ياصعبها بس ياصعبها .. 


اتفقوا .. الأوامر من ابو مجاهد والمحرك الرئيسي هو سطام والمعاونين عبدالعزيز ومحمد وفي حالة غياب اضطراري لـ أبو مجاهد .. تبقى تصير الاوامر من سطام ... وهو يعتبر المباشر الأول لهالقضية ... ابو مجاهد مجرد موجه عن طريق التليفون ...



ابو مجاهد وهو يتجنب ذكر اسم عامر حرفيا وذلك مراعاة لسطام وهو اللي قد مر في نفس موقفة : الرجال كل شي لابسة من راسه لساسة .. مايحتاج كمين ولا ان احنا نمسكة متلبس طول الشهور اللي فاتت وانا اشتغل على قضيتة عشان كذا انا توصلت لقرار .. بس قبل ماقوله لكم من عنده أي راي ممكن يشاركنا فيه .. او شي ممكن يكون في صالح مسار القضية .. ناظر في سطام ...

سطام التزم الصمت بعدين تكلم وقال : اللي يشوفة سيدي ..

نقل نظرة من سطام الى عبدالعزيز ..

عبدالعزيز : سيدي .. بعد امرك .. الرأس الكبير طبيعي يكون له معاونين ومحركين رئيسيين .. لازم نمسكهك متلبسين لأن البضاعة مو تبعهم هم مجرررد مستلمين .. وعامر .. ماله أي صولات وجولات حسب التحريات الموجودة انه دائما في مكانه ...

ابومجاهد : صحيح .. حتى أتباعة مضبوطين يعني هالقضية انا تعبت فيها وسهرت عليها عشان اجي هاليومين واخلصها مابي اعيد وازيد فيها وتلبس ومن هالكلام .. القضية بالنسبة لي خالصة ماباقي الا القبض على .. عامر.. وأتباعه .. عبدالعزيز وسطام على الرأس الكبير .. ومحمد على أتباعة مع مجموعة انا اخترتهم بنفسي يكونون مع محمد ..

سطام بتعب : طيب ممكن اصير انا مكان محمد ..

عبدالعزيز ساكت .. هو عرف من خلال الاسم علاقة المشبوه بسطام .. الله يلوم اللي يلومة والله يعينة ..

ابومجاهد يحاول يقسي قلبببة ولا يبي أي ذكرى من الماضي تمر عليه : ودي ياسطام بس مثلك عارف القوانين انت مثبت اسمك فالقضية كمباشر أول .. يعني القضية بوجهي ثم بوجهك أي غلط علي ثم عليك .. واضح 

تمتم سطام بقهههههر : واضح سيدي ...


انتهى كلامهم وتوزعوا مهامهم واللحين بيمشي سطام وعبدالعزيز مع مجموعة للديرة لــ إلقاء القبض على عامر بن .... الـ ............ 



%%%%%%





متعب ونجلاء نزلوا تحت بعد الفطور .. وهالوقت قبل الغدا بشوي ...

متعب يبتسم على أي كلمة يحس بتفاؤل كبييير حيييل ...اما نجلا الحيا بيكسرها خجولة بزيادة ...

ابو متعب : ان شاء الله مرتاح ياولدي ..

متعب : ابد يبه جعلك سالم مابعد هالراحة راحة .. الظاهر اني بترك شركتك لحالها ماحولها احد وبقعد هنا مرتااااح هههههههههههههه

ابو متعب : لااااا يابوك ياليتنا مازوجناك اجل ... عاد على طاري الشغل ترى محد مرررة له فتر طويلة لا انا اللي كلمتهم وانت من تزوجت توك تجي 

متعب بعتب : وسيف وينه ..

ابو متعب : ههههههههههه سيف عليه العوض ياعند امك سوير يا في دوامة ومن يخلص والا تجية اجازة مايصدق ويجي الديرة ...

متعب : ان شاء الله يب كلها كم يوم .. وأرجع ان شاء واشوف الشغل بنفسي لاتشيل هم انت 

ابو متعب : الله يخليك ويرزقك الذرية الصالحة اللي تخدمك مثل ماانت خادمني اللحين ..

متعب ناظر نجلاء بدون محد ينتبة وغمز لها ... وابتسم 

نجلا تبي تمووووت هنا يااااااااالله .. وجهها صاااار احمرررر حيل بس أنقذتها خالتها او متعب يومها جت وقالت الغدا جاهز ...


تغدو الكل ..... وراحت راشا لغرفتها بعد وصول عهد .. اما ابو متعب وام متعب جلسوا نص ساعة مع متعب ونجلا وبعدها راحوا يرتاحون ...



متعب جالس مع نجلاء فالصالة .. بس مو مرتاح انه يفتح هيك موضوع هنا عشان كذا سولف معها شوي بعدين قال ..

متعب : يالله .....ماودك نطلع جناحنا .. ماتحمستي للكلام اللي بقولة لك ..

نجلا بحماس : الا متحمسسسسسة مرررررة 

متعب : اجل يالله هنا مو مرتاح اتكلم ..

وطلعوا جناحهم ...

متعب : امممممم تبين من الآخر والا من البداية .. اختاري انتي 

نجلاء ابتسمت وأول مرة تحط عينها بعينه من نفسها بدون اجبار والحب واضح فيها : من البداية دام الكلام منك اكيد ماراح يكون ممل 

متعب ضحك بإحراج اول مرة توجه له كلام من هالنوع : هههههه يالله اجل ترى انتي اللي قلتي مو ممل يعني مهما طولت بتتحملين صح ..

نجلا تهز راسها بدلع بطبيعة الانثى اذا صارت قدام اللي تحبة : صحيييين ..

متعب : امممممم اول شي من البداية كذا ... قطع علية صوت الجررس ... استغرب حيل من بيجيهم هالحزة .. هالوقت وقت راحة .. ناظر فيها 

بادلتة نجلاء النظرة بمعنى غريبه من يجي هالوقت ...

متعب : بطل مع الشباك بشوف مين ؟؟

هزت نجلاء راسها ..

متعب : هههههههههههههههههههههههههههههههههه والله انه خبل هالولد من يوم يومه ..

نجلاء ابتسمت لضحكتة : مين ؟؟

ابتسم متعب بفررح : شكل يومي من بدايتة حلووو .. سطام الخبل شكلة جاي من المديرية دايركت على الديرة شكلة يبي يسلم علي ويرجع مع طريقة اشوف سيارة الشغل معه ..

نجلا تحاول تبادلة الكلام ولا تسكت : مو صااحي طيب يمكن يتعاقب لو دروا عنه 

متعب : الا بيتعاقب مو يمكن .. باستعجال . يالله بنزل له واسلم عليه ولنا كلام 

اكتفت نجلاء الابتسامة ..


نزل متعب تحت بسرررعة لحد ماوصل للباب وفتحه وهو مبتسم ابتسامة اقرب للضحك ..

متعب : مرررررحبا ياااالله حييييية .. ههههههههههه لهدرجة ماقدرت تصبر لين يعطونك اجازة وجاي تسلم علي 

سطام حس بسهوووم في قلبة تنغرز بدون رحمة .. عانقة متعب بفرررح .. اما هو كام جامد بجمود الصخررررر موقفه حيل صعب ... سطام وصل أقسسسسسى انواع التعذيب من يتحمل كثرة خلاص شي زيادة ويمكن ينهار تماما 

متعب : شخبارك حياك انت ومن معك 

سطام بتعب وذبول في صوته : متعب ... انخنق صوته ...

متعب تغيرت ملامحة بشكل واضح ... : وش فيك ؟؟

سطام بينطق واللي فيها فيها .....؟؟؟؟؟؟؟؟؟؟؟



انتهى الباااااااارت ...............



%%%%%%%

(( سبحانكـ اللهم وبحمدك .. أشهد أن لا إله إلا أنت .. أستغفركـ وأتوب إليكـ .. ))


الجـــــــــــــــــــــــزء الرابـــــــــــع عــــــــــــــشر ....




دولة العشـــاق .. والرومانسيـــه ..

إيــــطاليـــــا ...


صحت العنود من نومها وهي كأنها مانامت ابد ماتدري كم الوقت اللحين اللي تعرفت ع المكان اوووه امس زواجها لفت عالجهه الثانية بسرعه الا تشوف فهاد ابتسمت له بحب ياااااااااالله وكأنه بزر شكلة طفل صغير وهو نايم ...

تذكرت شو صار أمس حسته متحمس للكلام معها فرحته باينه من خلال عيونة .. قالها انه بينتظرها لمّا تخلص شاور وبعدها بيطلعون حتى لو إن الوقت متاخر بس لمّا طلعت لقته نايم حتى بملابسة اللي سافر فيها رحمتة حيييل النوم غلبة بس هالشي ريحها لانها ماضطرت تخوض بأي حوار بينه وبينها .. نزلت جزماته وشراباته وغطتة بغت تنام برى الغرفة بس العنود بثقلها وعقلها حستها حركة باااايخه مرة ممكن تزعلة منها وهي تعرف حساسية هالخطوة بالذات بس الحمدلله انها صحت قبله ... قررت تقوم من السرير وتضبط نفسها قبل مايصحى بس احتارت ايش تلبس بس العنود حيوية بزود ماتبي تلبس أي لبس ... قررت تلبس تايور ميدي .. مع صندل واطي .. وتيشيرت ماسك على جسمها .. مشطت شعرها حطت عطر ريحته هادية جداً .. جلست بالصالة تنتظر فهاد يصحى ...



%%%%%%%%%%%%%%%%%%%%





عند تركي وروان بالمستشفى ....



تركي مييييت نوووم مو قادر أكثر من كذا بس مايقدر حتى يغفي خايف على روان تحتاج شي وهو نايم .. مرّ على حمد اللي بنفس المستشفى اللي فيها أمه ..

دخل غرفة حمد ... 

وكعادته قرأ عليه وأطال فالقراءة بخشوووع وتأني .. الدكاترة يقولون فيه نسبة استجابة بسيطة من حمد مايدرون هي بداية خير وانه ممكن يصحى والا بداية انتكاسة من جديد وضع حمد حالياً افضل من قبل وكل مازاد تحسن حمد كل مازاد نور الامل عند تركي .. خلاااص حمد هو الوحيد اللي ممكن يدلة على اهلة بوجهة نظرة .. من بعد ماترك بيت ابو بندر وهو يحس انه ضايع بدون هالبيت وبدون حمد بعد ... عشر سنين طويلة وهو صابر وخصوصاً هالايام صاير يحلم كثير بأهلة بس بصورة مو واضحة .. وأكثر الاسماء اللي تكرر متعب .. متعب .. متعب .. من بعد الحادث وهالاسم ماغاب عن باله ومرهقة جداً كثرة تكراره على مخه ... يمكن حمد عنده خلفية الا أكيد يعرف هالمتعب اللي تعبني الله يقومة بالسلامة لأهله اول شي ثم لي ياااااااااارب 



.

.

.

أما عند روان حالتها جداً صعبة صغر سنها مايأهلها تتحمل كثير رقبتها انعوجت من كثر ماتغفي وتقوم ماتبي تنوم عشان لو ناداها تركي .. أو صحت امها احساسها يقول امها بتكون بخير .. تعبت كثير من طاح حمد راح معه الامان تتمنى رجعته يمكن لو كان معها هاللحظة يمكن يكون الحمل أخف بكثير منه اللحين .. تنوم وتحلم بأخوها وهو يضحكها .. ويمزح معها ويدللها تبتسم وهي غافية ترجع تصحى يحل مكان هالابتسامة عبوووس .. ترجع وتغفى من جديد بدون شعور اللي هي فيه اللحين مو قده أبد شي فوق طاقتها .... طووولت بغفوتها حلمت ... حلمت بأشياء كثيرة جداً ...... استرخت شوي غاصت فالنوم .. ارتاح جسمها من التعب ارتاح مخها من التفكير .. ارتاح قلبها من القلق على أمها .. صغيرة حيل هي على هيك حمل .. الله يعينها ....





%%%%%%%%%%%%%%%%%%%%%%%%%


نزل متعب تحت بسرررعة لحد ماوصل للباب وفتحه وهو مبتسم ابتسامة اقرب للضحك ..

متعب : مرررررحبا ياااالله حييييية .. ههههههههههه لهدرجة ماقدرت تصبر لين يعطونك اجازة وجاي تسلم علي 

سطام حس بسهوووم في قلبة تنغرز بدون رحمة .. عانقة متعب بفرررح .. اما هو كان جامد بجمود الصخررررر موقفه حيل صعب ... سطام وصل أقسسسسسى انواع التعذيب من يتحمل كثرة خلاص شي زيادة ويمكن ينهار تماما 

متعب : شخبارك حياك انت ومن معك 

سطام بتعب وذبول في صوته : متعب ... انخنق صوته ...

متعب تغيرت ملامحة بشكل واضح ... : وش فيك ؟؟

سطام بينطق واللي فيها فيها تمتم بهالكلمتين قبل ماينطق : ربنا لاتحملنا مالا طاقة لنا به ..

متعب بقلق : سطام ... تكلم وأنا أخوك 

سطام يتكلم وهو مسكر عيونه مايبي يحط عينه بعين أحد : متعب .. أنا جاي في مأمورية .. سكت وأخذ نفس وهو شاد على يدينه وعروق رقبته طالعه من كثر ماهو شاد اعصابة .. وو ااا

قاطعه عبدالعزيز اللي فاهم الموضوع رغم ان ماله أي صلاحية فالقاء القبض ..وهاذي تعتبر من مهام سطام بس رأف بحاالة : إحنا جايين في مأمورية .. معنا أمر بالقبض على المتهم عامر بن ..... الـ ..... مو هذا بيته 

متعب بصدمة : الا بيته .... بس ليـــــــه ؟؟! وش السالفة ياسطام ..

سطام لف وجهه الاتجاه الثاني .. هذا وهو متعب يحس بسكاكين في قلبة كيف لو يشوف عمه ... 

عبدالعزيز : نبي المدعو عامر اللحين ... يالله ... أمر بحززم عشان يرحم سطام من سهوووم الاسئلة والنظرات اللي تتوجه له من قبل متعب ..


في هالاثناء عهد تطل من الشباك على برىا بس هي تشوف خيال والا حقيقة ..هي تشوف سطام بس حيل متغير رغم انها ماتشوفه واضح ناااحف حيل وجهه مكتئب .. مهموم بقوووة 

عهد : رشا تعالي شوفي مو هذا سطام ..

رشا طلت مع الشباك وضحكت : هههههههه الظاهر من زود الشوق لحبيب القلب تخيلتي انه سطام لااا مو هو 

عهد وهي بتنجن : الا وربي هو 

رشا : استريحي باااس 

عهد أضناها الفراق والتعب والسهر على الأمل المرتقب : ياناس هو 

رشا : طيب خليك بروح أسأل متعب واجي 

عهد بلهفة : اوكي انتظرك ...

.
.
.


متعب دخل على طول بدون حاسية ونادى ابوة قاله كل شي : سطام وواحد معه جايين واللي معه يقول القاء القبض على المتهم يعني انت متهم يبه ..

ابو متعب : انا متهم بوشو .. لاحول الله وسطام ماقال شي ..

متعب ووجه مايتفسر : لا يبه مانطق ابد اصبر بلبس واجي معك 

طلع ابو متعب برىا ...

تقدم سطام بسرعة وحب راس عمه .. بس بدون ماينطق ولا يهمس ابددد 

ابو متعب : سطام يابوك وش السالفه والله اني مااخبر اني سويت شي يعيب ابد .. وش القصة 

سكت سطام وهو يموت بهاللحظة الف مرة توجه بنظراته لعبدالعزيز عشان يساعدة بهالموقف ونظراته كلها رجاء وامتنان بنفس الوقت ...

عبدالعزيز بفزعه : انت عامر بن ......... الــ ...............

ابو متعب : ايه انا هوو 

عبدالعزيز : الاوامر اللي عندنا تأمرنا بالقاء القبض عليك ... تقدم عبدالعزيز من ابو متعب بصراامة وطلع الكلبشات مستعد لتقييده .. 

ابو متعب الى االآن مبهوور باللي يصير .. 


..

.

.

قبلها بخمس دقايق ..

طلع متعب فوووق عشان يلبس ووجهه مايتفسر أبد .. عابس متجهم .. ومتعب لا أحد يقرب منه اذا هو في هالحالة ... رشا نازلة تسأل مين تحت عشان تتأكد لعهد اللي كانت تطل مع الشباك بس شافت وجه اخوها ارتعبت عشان كذا فضلت تسكت ..

دخل متعب جناحة وبعدها دخل غرفته ... توجه لدرج ملابسة ..

نجلا وهي مانتبهت لتعابير وجهه : وهي تبتسم : راح سطام ...

التفت لها متعب وناظر فيها نظرة غموض وكأنه رجع متعب الأولي ..

نجلاء انصدمت ملامحة غريبة توها بتقول له كل اللي في خاطرها وش اللي قلب حالة فجأه كذا ارتعشت شفايفها وهي تكلمة والدموع غطت عيونها وهذا طبع فنجلاء اذا خافت بس حاولت تتماسك قدام متعب ولكن فشلت : متعب .. أيش فيه ... شرقت على آخر كلمة .. مو قادرة تكمل ..

متعب رحمها كثير مرررة نجلاء بالنسبة له مخلوق رقيق جداً : نجلاء .. تنهد وسكت .. لبس بسرعه وجاء قرب منها .. وطبع بوسة على جبينها بهدوووء ... نجلاء انا مضطر اروح اللحين مو لازم اقولك السبب اللحين بس ابيك تعرفين شي واحد كان ممكن قعدتنا قبل شوي تغير اشياء كثير في حياتنا بس ربي ماكتب هالشي يصير .. انا رايح للرياض يمكن أطول ويمكن لا .. عندكـ استعداد تتنظريني لمّا تتم جلستنا اللي قبل شوي واصارحك باللي كنت بقولة ..

نجلاء بصدق : اذا ماانتظرت متعب اجل مين انتظر .. بس لاتخوفني عليك صاير شي لاسمح الله قولي قبل تروح.. دمعت عيونها ..

متعب باسها على خدها برقة : انا تأخرت لازم الحق عليهم انتظري مني تليفون الليلة واقولك كل شي .. وان شاء الله مافيه الا الخير بس لاتقولين لأحد طيب وترى ابوي معي قولي لامي ولرشا انهم رايحين للشغل فالشركة طيب 

هزت نجلا راسها بمعنى ان شاء الله ..

طلع متعب ع السريع عشان يشوف وش صاير ..طلع مع الباب شاف الضابط اللي مع سطام متقدم من أبوة يبي يحط الكلشات بيني يدينه ... مستحيل يسكت .. هذا ابوه قدوتة من يومة صغير عيونه تشوفه أعظم رجل مايبي يشوف هالمنظر ابد .. تحركت شفاهه يبي يعترض على هالشي ولكن سبقتة صرخة من سطام قوية فيها نبرة ألم واضحه ..

سطام : عبدالعزيز ..... لا ياعبدالعزيز ... وجه الكلام لعمة بدون مايناظره .. عمي .. تقدر تجي معنا بسيارتك وتمشي ورانا من غير كلبشات ومن غير ماتركب معنا الدورية 

عبدالعزيز بتحذير : سطام ... انت أعرف بالقوانين لو صار أي شي لاسمح الله معناتها وظيفتك في خطر وانت أعرف بصرامة ابو مجاهد ..

بلع سطام ريقة : حتى لو انطرد مو مشكلة هذا قراري انا والمسؤلية اتحملها انا ...

متعب عرف ان القضية المطلوب فيها ابوه مهي سهلة عشان كذا حب يختصرها ويآخذ ابوه كان يلوم سطام فالبداية بس بعد مافكر فيها شوي حس بصعوبة موقف سطام مايلومة ابد بس المهههم اللحين يوصولن ويشوفون وش القضية 

متعب : يالله يبه 

ابو متعب : لحظة يامتعب ... سطام ..

قاطعة سطام وهو يقسي قلبة أكثر وأكثر صوته مع أصوات الضباط يوم التخرج يرن في راسة وهم يرددون القسم : عمي ... قبل مااصير الضابط سطام ترآني اقسسسمت قسم وعلى المصحف وماأظني تربيتك انت وابوي فيني علمتني اخون والا اقول أي شي يخالف شغلي ... توكلنا .. وكأنهه يقول يالله نبي نمشي ونخلص ..

سكت ابو متعب ومشى مع ولده متعب وفي باله الف موال وموال ... ياترى ايش قضيته بالضبط وهو عارف رتبة سطام بشغلة ماتأهلة الا لمسك أكبر القضايا ..



تحركوا في صمت رهيب .. عبدالعزيز يحس بقهر سطام .. بس فالاخير فضل الصمت هو بعد على الخوض في أي حديث ممكن يزعزع ثقة سطام الظاهرية اللي شافها قبل شوي 




%%%%%%%%%%%%%%%%%%%%%%%%%%%%



في إيـــــــــــــــــــــطاليــــا ....


صحى فهاد من نوومة ... ياااالله وش هذا نايم بملابسي ههههههه من اول يوم سحبت عليها بس وربي ماحسيت وش بتقول عني اللحين .. التفت جنبة .. وينها لايكون بعد صحت قبلي .. قام من السرير طل بخفة من فتحة الباب المفتوح شوي شافها جالسة فالصالة ع الكنبة وتهز رجولها وكأنها بزر من الطفش ضحك بداخلة على شكلها .. الظاهر انها من زمان صاحية .. دخل وأخذ شاور ع السريع ... طلع لبس بنفس السرعه .. 

طل مع الباب وشعرة بعده ماجف وبعض الخصل منسدلة بهدووء على جبينه 

ناظرت فيه العنود بعد ماحست بصوت خطوات ..

ابتسم لها بهدوووء وجاء جلس بجنبها بالضبط ...

فهاد : ههههههه فشلني النوووم .. اجل بنتظرك لمّا تخلصين .. سوري 

ابتسمت العنود بخجل : لا عااادي شكلك كنت تعبان ..

فهاد : ايه في هاذي صدقتي ..

لحظة صمت ....

فهاد : عنووود ..

العنود : لبيه ..

فهاد : لبيتي بمكه ان شاء الله .. تكلمي لي عن نفسك شوي 

سكتت العنود بعدين تكلمت بهدوء : انت أسئل وش تبي تعرف عن عنود وأنا اجاوب 

فهاد : اممممممم .. بعدين ضحك ضحكة قصير .. هههههه جاء في بالي سؤال غبي شوي 

العنود : عادي قول أي سؤال ... 

فهاد لازال مبتسم : متى تعصبين 

العنود غصب عنها ضحكت : ههههه مدري متى أعصب ليه تبي تجربني هههههههه 

فهاد : اصلن مايركب على شكلك وحدة معصبة ..

نزلت العنود راسها ..

فهاد : ااامممممم طيب ايش اللي تتمنين انه مايكون فيني وايش الشي اللي تتمنينة يكون فيني .. بعدين ضحك .. هههههه مافهمتي شي صح ... اقصد طباع فيني تتمنين ماتشوفينها فيني وفالمقابل طبع ودك انه يكون من صفاتي ..

العنود دارت بعيونها على فوق دلالة ع التفكير : اممممم الشي اللي مااحبك تسوية هوو انك تخبي علي شي لمّا اسألك عن أي شي اتمنى تكون صادق معي ... الشي اللي ودي يكون فيك هو إنه ماتكذبني بيوم من الايام في أي شي ..

ابتسم فهاد : امممم حلووو طيب ماودك تسأليني أنا وش اللي ابيه فيك ووش اللي مابيه فيك ؟؟ 

ابتسمت العنود وهزت راسها بمعنى الا اكيد ابي اعرف ..



واستمرت جلستهم وكأنها جلسة تعارف بسيطة .. واضحه هادية لاتخلو من تفكير فهاد في أنه يسألها عن سبب رفضها لكنه لمّا يشوف جلستهم شكثر حلوة وهادية مايحب انه يوتر جوها او يخربها ...



%%%%%%%%%%%%%%%%%%%%%





فالمستشفى تقريباً على وقت الظهر ....


تركي رجع من عند حمد وجلس على نفس الكراسي اللي قبل كان جالس عليها .. غفت عينه ونام ... أما روان على حالها ...

.
.
.

بعد مرور فترة بسيطة .. صحى تركي على دربكة الممرضات حولة .. شافهم داخلين طالعين على غرفة ام حمد..
تروع حيل .. سألهم وش صار أصوات الضجة تعم الممر كلة وكأنه في حلم .. لقى الجواب بصعوبة ام حمد انتكست حالتها لأسوأ حال .. 

حاول يدخل لها بس منعوه .. فكر يروح لروان بيروعها ع الفاضي ... 

صار رايح جاي فالممر وهو يدعي ويلح بالدعاء لله عزوجل .. فجأه طلعت له ممرضة تتكلم بسرعه بس اللي فهمة ان ام حمد تبيه ضروري هو وروان .. إستغرب .. مايدري يقولها وتتروع والا يسوي المطلوب منه سرح فترة ..

بس صحاه صرخة الممرضة له عشان يسوي سرعه على قولتها ..

ركض بسرعه لاستراحة النساء نادها ثلاث مرات ولا حست شكلها نايمة المسكينه .. اضطر انه يطق على الحاجز الخشبي بس هالمرة بقوة واستعجال تروعت روان وطلعت له 

تركي : تعالي وراي بسرعه امك صحت 

مشت روان وراه وهي مبتسمة الا ودها تضحك بعد 

بس استغربت لمّا دخل تركي معها .. رجعت عيونها على أمها وجهها ذبلان وكأنها بتموت ... 

وقف تركي ساكت وام حمد بالعافية تآخذ نفسها ...

روان الصدمة سكتتها ... وتركي .. في حالة ترقب ..

ام حمد وهي تجاهد عشان تتكلم بس : تركي ياولدي ..

تركي بسرعه : لبيه يمة ..

احمد : طلبتك ياولدي .. طلبتك .. وانا مابيني وبين الموت شي ..

تركي وهو متروع : تم .. آمري باللي تبين .. بس ريحي عمرك شوي 

سكتت ام حمد شوي تآخذ نفسها والجو مايملاه الا صوت شهقات روان وبكاها الحاااد اللي يقطع القلب 

ام حمد : تركي يمة ... روان مالها بعد الله الا انا واخوها وعينك تشوف امها كلها دقيقتين ومودعه ... شهههههقت بقوووة وعيونها تنزل منها الدموع ... واخوها له الله .. مالها بعدنا فالدنيا الا انت .. انا مابي بنتي يكثر الكلام عليها انت كفيت ووفيت بس تزوجها لو ع الورق بس تشوف وش هي تحتاج وترعاها .. شههههقت شهقة أقوى من الاولى ..

تقدم لها تركي وهو يحاول يهديها مو مصدق طلبها ومو مصدق بعد انها ممكن تموت ..

ام حمد تكابر وتكمل : وانتي ياروان مالك اعتراض ان شاء الله مالك الا الله ثم هو ... هاه وش قلت ياتركي 

تركي في هاللحظة الصدمة سكته شوي بس بعد فترة بسيطة استوعب كل شي حولة 

تركي : ؟؟؟؟؟؟؟؟؟؟؟؟؟؟؟




%%%%%%%%%%%%%%%%%%%%%%%%


فالرياض ...

وصل سطام وعبدالعزيز ووراهم متعب وابوه .. والهم مالي وجههة حتى سطام اللي الحمل الثقيل عليه طول الطريق وهو يفكر .. يبي يقسي قلبة دام هو واثق ان عمه بريء خلاص ماله داعي الخوف او الاحساس اللي يحسة اللحين مايبي يشوف نظرات الرحمة ابد من أي شخص مايبي يحس انه متوهق مع اهلة اللحين .. هو بنفسة اللي بيجيب البراءة لعمة .... دخل سطام ووراه عمة ومتعب والضباط الباقين وراهم كإجراءات قانونية ... أمر انهم يتركون عمه ومتعب في مكتبة بينما هو راح لأبو مجاهد هو وعبدالعزيز ..

ابو مجاهد يحس بتحفز لقضيته الكبيرة اللي تعب عليها كثير مايخفي توترة من جهة سطام من ناحية ان المتهم الاول هو عمة بس برضوو هو متابع لكل شي .. هالقضية بالذات متى مانتهت ينتهي مشوار ابو مجاهد العملي ويحول للتقاعد يعني هاذي آخر قضية مايبي أي خطأ فيها ... 

دخل سطام وعبدالعزيز والقوا التحية العسكرية ..

ابو مجاهد : هاااه شصار ..؟

سطام بقسوة قلب وملامح بعد وهالشي ريح ابو مجاهد كثير : جبنا المتهم سيدي وهو حاليا موجود في مكتبي ..

ابو مجاهد وعيونه تبرق بحدة : حلوو شي طيب انا بستلم التحقيق معهم وانت ياسطام مع عبدالعزيز ومحمد شوفوا شغلكم مع هالاجانب اللي قبضنا عليهم اليوم واللي يتعبرون المساعدين للراس الكبير عامر ..

تحرك ابو مجاهد رايح لهم ...

قاطعة سطام قبل مايطلع : اسمحلي سيدي ..

التفت ابومجاهد بترقب : نعم ياسطام ..

سطام يتكلم بهدوء وثقة : اسمحلي سيدي انا ادري انك شكثر تعبت في هالقضية .. بس انا ابي احقق مع جميع الاطراف سواء المسؤل الاول وهو عامر .. أو الاطراف الثانويه 

سكت ابو مجاهد شوي وهو يفكر ماتوقع كل هالقوة من سطام هو نفسة لمّا انحط بنفس الموقف حاس بضعف داخلي لما انتهت قضية خاله ..

سطام برجاء : عطني الثقة سيدي .. وسكت شوي وقال ... وأي نجاح يسجل في هالتحقيق صغير او كبير راح ينسب لك سيدي .. ولا ني بحاجة ترقية او غيرة وممكن تحضر التحقيق معي لو بغيت 

سكت ابو مجاهد وناظرة باعجاب حقيقي : شوف ياولدي من يومي توظفت وانا عمري ماخذت تعب احد ولا حتى حطيت عيني على شقى احد .. واكيد انه مو قل ثقة فيك وانا اقول انا اللي بستلم التحقيق انت يعني انا والله الشاهد اني اشجع امثالك انت شاب طموح ومجتهد واللي مثلك نوقف جنبة استلم التحقيق من هاللحظة والله معك ويوفقك ان شاء الله .. وبعد ماتنتهي هالقضية لك عندي خبر بيفرحك ان شاء الله ...

ابتسم سطام لرئيسة ابتسامة انكسار .. وتوجه لمكتبة يشوف شغلة بقلب جاااامد حتى لو أن عمه استنكر عليه أن هو اللي يحقق معه بيصبر .. ايه بيصبر لمّا يشوف براءة عمة بعيونه ...


فتح باب مكتبة ودخل بثقة ... جلس ورى مكتبة على كرسية الجلدي .. دخل وراه اللي يكتب حوار التحقيق >>لاتدققون مدري وش يسمونه .. 

سطام بجمود : لو سمحت انت تفضل برىا لمّا ننتهي من التحقيق ..

فتح متعب عيونه على وسعهم وش يقول هذا .. معقولة هذا سطام ..

سطام فهم نظرات متعب بس تكلم بنفس الجمود : انا حالياً أزاول عملي واللي اقسمت على الاخلاص فيه كما سبق وقلت والا لا ..

سكت متعب وبعدين قال : طيب ممكن أعرف وش متهم فيه الوالد ..

سطام : بقولك تهمته كتعاون مني بس .. وبعد تقدرون تجيبون المحامي اللي تبون .. تهمة الوالد الحيازة والتجارة في الكبتاقون والهروين ويعتبر أكبر موزع فالبلد ..

متعب حلت عليه مصييييييييييييييبة حيازة وتجارة .. ولا أكبر موزع .. وش يخربط هذا الظاهر ان سطام انهبل جاء بيتكلم ويهزأ بس تذكر كلامة فالبداية هو حاليا أثناء عملة المكلف به .. مايحتاج يحرجه ويحرج نفسة بس ماتوقع ان سطام يتنكر لهم كذا .. وجهة نظر متعب انه ممكن يساعدهم في هالقضية اللي واثق سطام فيها من براءة ابوه ...

أما ابو متعب التزام الصمت ولاشيء غير الصمت عقلة مو مصدق اللي يقولة ولد أخوة مخدرات !!!! ولااااه مين اللي يقول هالكلام سطام ..... الله يستر بس بطبيعة ابو متعب حكيم ومتفهم وحليم بعد ومو من الناس المتهورين عشان كذا سكت وفضل الصمت لحد مايبان كل شيء ...


طلع متعب وهو مقهووووور كان يقنع نفسه ان القضية غلط أو لخبطة أو أي قضية سهلة مايحتاج أنه يخوف عمانه على ابوه ...

بس طلعت المسأله أكبر من كذا بكثييير 


نرجع لداخل المكتب ...


سطام مايهمة متعب كثر مايهمة عمة شلون بيكلمة اللحين او ينادية يقولع عامر او ياعمي او وش يقول بالضبط بيقول ابو متعب اسهل له ...

ناظر في عمه بشكل سريع .. نبدأ ..

هز عمة راسه بهدووء ..

سطام ..: انا واثق من براءتك قبل ماأبدأ التحقيق بس هاذي إجراءات وانت لازم تساعدنا برضوو .. 

عمه ملتزم الصمت الى الآن ...

سطام : ناظر فالكاتب .. يالله نبدأ باسم الله ... ابو متعب ................ وبدأ سطام في تحقيق طويل وأسئلة كثيرة ولكن يغلب عليها اسلوب اللين واللي مايناسب قضايا مثل كذا .....


.

.

.

بعد مرور وقت طويل من التحقيق .. وبعد ماوصل المحامي اللي وكلة عمه .. وصار له فترة طويلة حاضر معهم التحقيق ..

سطام تعب حيل صعبة يحقق مع عمه واللي فمكان أبوه : يغلق المحضر .. ويحتجز المتهم على ذمة التحقيق .. حتى تنتهي القضية .. مع النظر في شأن اطراف القضية الآخرون ..

ابو متعب هذا الشي الوحيد اللي ماحسب حسابة ابد ينحبس .. طيب كفاله أي شي ممكن يطلع فيها ..

سطام فاهم عمه حتى من حركة يدينه .. بعد ماسكروا المحضر ..

ابو متعب : طيب مافيه كفالة ممكن اطلع فيها ..

سطام بجمود وهو الى الآن من بدأ التحقيق ماحط عينه بعين عمه .. : قضيتك كبيرة ماتحتمل لا كفالة ولا غرامة هذا ترويج يعني قضية مو سهلة ابداً متى ماينتهي التحقيق ونشوف وش يطلع عليك ذاك الوقت ينتهي كل شي ..

نزل ابو متعب راسة ووجهه عابس متجهم .. ملتزم الصمت .. هو رجال كبير له ثقلة وسمعته مو سهلة عليه انه ينحبس او يتهم بقضية مثل كذا بس اللي فهمة وعرفة ان اللي ورطة هم اللي ماسكين الشركة في غيابة هو ومتعب هالاجانب اللي واثق فيهم متعب .. يستوردون بضاعة بإسم شركتة محملة بـ أطنان من الهروين والف حبة وحبة من القبتاقون .. ويدخلونها مع البضاعه المستوردة ... كانوا متمرسين في شغلهم أتعبوا السلطات لحد ماكشفهم ابو مجاهد بخبرته صاروا يمشون لهم شحنات كثير ولكن مع سحبها بالتدريج جميعها عن طريق الضباط اللي ياخذونها كمستهلكين ... كل شي مصور عليهم ووواضح وضوح الشمس وهاذي هي خطة ابو مجاهد اللي ماتحتاج لاكمين ولا غيرة بس اللي يعتبر أخطأ ابو مجاهد فيه وهو اللي مساعد موقف ابو متعب ان مامسك شي بائن على عامر لا تصوير ولاشي ولكن اعترافات الاجانب تقول كذا وغير هالشي الفلوس اللي يدخلونها حسابة ابو مجاهد يفكر انها ارباح هالممنوعات بس الصحيح هو ان هالفلوس هي ارباح البضائع اللي يستوردونها .....



طلع ابو متعب ومعه ضابط ماسكة مع يده حتى يوصله ... متعب أول ماشاف وجه ابوه كذا وشكلهم وهم ماسكينه ركض له .. بس الضباط ابعدوه عنه وقالوا له ان هاذي اوامر ... 

انتظر لمّا طلع المحامي .. وراح له عشان يفهم منه وش صار .. حالة متعب حيل صعبة ... هذا ابوه ياناس ابوه ... 

المحامي ماترك شي مابينه لمتعب حتى الثغرة اللي لقاها وان ابوه مافي شي ثابت عليه غير اعترافات اللي يشتغلون عند ابوة .. وهذا الشي ممكن يساعدهم كثير أما الشي اللي حطم متعب من قلب هو ان ابوه بينحبس ولاراح يطلع لمّا تثبت براءته ... 

اضطر انه يبلغ عمانه وعيال عمه وبين لهم الصورة وقالهم ان شاء الله ان ماعليه شي والاكيد ان ماعليه شي ... 



أما سطام داخل مكتبة ولاكلف على عمره انه يطلع لمتعب عقلة أنهكة كثرة المصايب والتفكير والشغل كل شي واقف ضدة ... مايتردد على باله الا صورة عهد وهي تضحك وتسولف .. صورة سعود فالسيارة .. مخه شغال ع طول وبعد مايغيب عن بالة وجه عمة كيف متغير من شوي .. موقفة مع متعب اول ماجاء للديره .. والاهم مرضة .. صوت الدكتور بنفسة يتردد على مسامعه كأقسى سووط ممكن يجلد فيه .. أقسى انواع التعذيب كلمة وحدة بس هي اللي تردد على أذونة تجلده فاليوم مية مرررة هو دمر عهد معه بعد مو بس هوو وهذا اللي معذبة أكثر .. صوت متعب .. سطام وش تقول انت .. صوت عهد وضحكاتها ... شكل سعود وهو فالسيارة .. وآخر شي صوت الدكتور وهو يقولة انت مصاب بالايدز .. أيدز .. أيدز .. أيدز ... السبب نقل دم أو شفرات حلاقة عند حلاق مو نظيف .. أو لاسمح الله علاقات جنسية محرمة وهالشي هو يعرفة في نفسة زين مستبعد تماما عن بالة ... خايف يموت وهو ماستسمح من عهد ع اللي سواه فيها .. خايف يموت وهو ماطلع برآءة عمه .. خايف يموت وهو ماعلم عن سعود .. ولا قال لأحد يدور عنه عن طريق لوحة السيارة ... يبي يخلص كل شي بسرعه منها يقول لعهد ويتأكد من سعود .. ويسوي كل شي بحياته قبل مماته .. يالله الصبر ...




%%%%%%%%%%%%%%%%%%%%%%%%



بيت ابو بندر ..

سعد : ايه يبه هذا اللي صار واذا تبي تتأكد تأكد بنفسك ..

ابو بندر منصدددددم معقولة يصير ظاااالم ... يالله هذا يعتبر من فئة الايتام .. وش سوى هوو بتهورة وقلة صبرة وحلمة ...

سعد : يبه .. مصدقني ؟؟

ابو بندر : اسمعني ياسعد الكلام هذا مابي أي احد يدري عنه لين اشوفة بنفسي بعدها لي رب يسامحني .. وان شاء الله اقدر القاه واستسمح منه 

سعد وهو يبتسم : بس هو ماراح يرضى اعرفه زين عنده عزة نفس 

ابو بندر : وهذا اللي قاهرني وكاسر ظهري انه ماراح يرجع مثل اول الا مستحيل يرجع 

سعد بينه وبين نفسة ( وهذا اللي مونسني أكثر بعد يبه ههههههههههههههههههه ) 

ابو بندر سكت شوي بعدين قال خلك معي خطوة بخطوة لين أتأكد ..

سعد وهو لازال مبتسم : ان شاء الله يبة تآمر أمر ...

راح ابو بندر يقعد مع نفسة ويحسبها شوي شوي وش اللي عرف سعد بهذا كلة بس اللي قالة صحيح مية بالمية لو فكر فيه مجرد تفكير .. ماراح يهدى له بال الا لمّا يلاقي السكرتير بنفسة بيضغط عليه لمّا يعترف له بالحقيقة .. 


أما سعد اسععععد إنسان تركي ومستحيل يرجع حتى لو بانت براءته .. وسالم ههههههههههههههههههههههههههههههههههههه آه ياسالم يبي يبتزني هالكلب وطاح بشر أعماله اذا ماراح للسجن .. بس ياخوفي يقول عني كلمة من هنا والا هنا انا لازم اراضية واعطية اللي يبي قبل ماينمسك .. لا لا وشوله اعطية اللي يبي الله يخلي جوالة اللي ماخلى احد من اهلة ماصورة فيه اكبر وسيلة ضغط يحكي من هنا تروح سمعته فيها من هنا ههههههههههههههههههههههههههههههههههههههههه 




%%%%%%%%%%%%%%%%%%%%%%%



ام حمد تكابر وتكمل : وانتي ياروان مالك اعتراض ان شاء الله مالك الا الله ثم هو ... هاه وش قلت ياتركي 

تركي في هاللحظة الصدمة سكته شوي بس بعد فترة بسيطة استوعب كل شي حولة 

تركي سكت شوي .... بعدين قال : تدرين يمة انا وش وضعي يمكن حمد ماقالكم .. بس انا ترآآي فاقد للذاكرة من عشر سنين يعني مدري انا ولد حمايل والا ولد ..... استغفر الله بس .. جاء بيكمل بس قاطعت روان ..

روان : تركي ..

سكت مارد عليها ماقدر يرد اصلن ..

كررت روان : تركي ... تركي ..

لازال ساكت شي رابط لسانه عن الكلام .. وده يرد بس يحس بقمة العجز عن الكلام ..

روان : تركي ... تركي .. تركي .....


الصمت هو الصمت هو الصمت نفسة لازال ..

روان : اووف تركي .... ترررررركي .. 


فز تركي على طول من اليوم يسمعها تنادية يحسبها بالحلم فتح عيونه ورفع راسة شاف روان واقفه بعباتها وتصحية من النوم الظاهر انه غفى على الكرسي وهو ينتظر ...

وكل اللي صار حلم ... ناظر فيها وابتسم كأنه غبي .. يعني حلم .. لا راح يتزوج وحدة يشوفها طفلة .. ولا راح تموت ام حمد بعيد الشر عنها ..

روان استغربت وش فيه هذا لايكون يحلم بس وللحين ماصحى ..

روان : تركي ... ترىا امي صحت .. 

استوعب تركي انه قاعد يبتسم فيه وجهها ببلاهه .. وغباء ... اعتدل وقال : الحمدلله يارب .. الحمدلله .. وكأنه مو مصدق .. من قاالك ..؟

روان : الدكتورة نادت على اسم امي وانا طلعت من الاستراحة على طول .. وقالو لي ..

تركي : اوكي روحي لها وانا اغسل وبجي اتحمد لها ع السلامة .. 

تحركت روان من قدامة ... بعد ماحست انه من واجبها انها تقولة وبعد كسر خاطرها لمّا شافت شكله نايم بتعب ... وتقريبا هم كانوا على وقت آخر العصر بداية المغرب .. صارت تحس صدق ان تركي اخوها ... تعاملة وحتى اسلوبة يذكرها بحمد اكيد عشرة عمر بيكونون شبة بعض ...



%%%%%%%%%%%%%%%%%



فالديرة ....


سيف دق على عمه ابو سطام وقاله يجي بيت عمه ابو سعود .. وراح لبيت عمه ابو سعود .. ودخل عليهم بوجه عابس .. مليان هموم .. وكانه كبر على مرة عشرين سنة زيادة .. 

انرررعب عمه من لون وجهه وشكلة المبعثر ..

ابو سعود : سيف ياولدي وش فيك .. عسى ماشر ..

سيف بزفرة : الا الشر بعينه وعلمة ...

ابوسعود : اعووذ بالله .. الله يستر استريح وقول وش عندك 

سيف : عمي ابو سطام جاي اللحين نبي ننتظرة شوي 

فهد ملتززززم الصمت ينتظر وش اللي قالب حآل سيف لهدرجة .. مو متعود من سيف تهويل الامور واول مرة يسمعه يقول ايه شررر ..


وصل ابوسطام وهو قلقان من سمع نبرة سيف له ..

جلسوا كلهم بعد فترة مهي طويلة .. تكلم سيف وهو كأن أحد يطعنه بسيوف كل مانطق كلمة ...

تكلم وقال كل شي بلغه به متعب اخوه ... خانقته العبرة هذا اعظم انسان بحايته واغلى انسان بعد بس مايقدر يبكي هو رجال وهذا قوانين الرجولة اللي تربى عليها من صغرة من يومه عمره عشر سنين يقولة ابوه عيب الرجال يصيح ..

ابو سطام وهو متفاجأ : سطام ولدي 

هز سيف راسة ...

ابوسعود بعد صمت تكلم : مشينا للرياض مهوب وقته نخلي عامر لحالة بهالمحنة الله يفك عوووقة ويفرجها عليه .. انا متأكد ان عامر ماله في هالقضية ولا له بأصحابها بعد ... 

ابوسطام وهو حاز في خاطرة اللي سواه ولده رغم انه صميم عملة : خلاص صار بس لازم واحد يقعد عن الحريم مايصير نتركهم كذا بدون رجال 

ابوسعود ناظر في فهد وسيف ... 

سيف : انا مهما صار رايح رايح مااقدر اترك ابوي وهو في هالموقف ..

عمانه قدروا له احساسة وفهد بعد عشان كذا قال فهد ..

فهد : خلاص انا اللي بجلس بس بلغوني كل شي اول بأول 

ابوسعود : وماله داعي يعرفون الحريم عن شي قولوا لهم واحد نعرفة ويعز علينا طايح بالمستشفى ورايحين نزورة ..

كلهم ... ان شاء الله ...



%%%%%%%%%%%%%%


متعب من قههههههره مايدري وش يسوي بهالموظفين اللي خانوه راح للشركة ودخلها وهو في قمة عصبيته .. في حالة شد اعصاب غير طبيعي ... 

توجه لمكتبة على طول وصار يراجع اوراق بغير تركيز نادى ع المسؤول دائمن اذا جاء للشركة ..

سأله ع السريع وش صار ووش ماصار ... عصب كثير على تعيين موظفين بالشركة بغيابة وبأمر من اصلن يتوظفون أي شغلة حتى ولو كانت بسيطة ... مشكلة ابوة أعمته تماما ... 

طلب يجيبون له الموظفين اللي تعينوا خلال غيابة واحد واحد وكلن في مجالة .. طبعا اللي تم تعيينهم مايتعدون الثلاثة اخذ ملفاتهم ورماها على مكتبة من غير مايكلف على نفسة ويفتحهم هو مقرر اصلن يمسكهم الباب .. شي جاء بدون إذنه ولا تحت عينه معناه فيه شي غلط ... 

اما الموظفين مستغربين .. اول مرة يشوفون متعب بهالطريقة وبهالاسلوب ... رحموا الموظفين الجدد .. على وجيهم صار متعب كذا .. الله يعينهم عاد هم الاعرف متعب صح كريم مع المجتهد بس برضوو شديد مرررة ويروع اذا كان معصب وهالمرة عصبيته دبلات كل مرة ...




%%%%%%%%%%%%%%%%%%%%%%




فالمستشفى ... 

تركي من صحى من النوم او من الغفوة اللي اخذها على صوت روان وهو مبتسم ومتفاءل حييييييل ... وصل عند غرفة ام حمد اللي نقلوها لها بعد العناية المشددة طق الباب بخفيف ... 

جت روان وفتحت بس بشويش يعني فتحته بمقدار بسيط وكأنها تشوف مين ورى الباب ..

ابتسم تركي بمزح : هاااه ياروان ... على فكره تركي ينطق اسمها بطريقة مرة حلوة .. اشوفك فاتحه الباب بشويش وكأنك استغنيتي خلاص ماتبيني ادخل ع الوالدة ماعادك تبين اخوك .. 

روان ضحكت بفرحة باينه في صوتها : هههههههه لا بالعكس .. انت ماقصرت معنا ابد الله يوفقك يارب ..

ابتسم تركي .. وفتحت روان الباب وراحت لأمها عشان تغطيها بعدها دخل تركي وسلم عليها طبعا هي ماتقدر تتكلم كثير تحمد لها بالسلامة .. وراح جاب لهم كل اللي يحتاجونه وبعد أخذ إذن لروان انها تصير كمرافق لأمها لمّا تطلع بالسلامة ... عقبها أستأذن منهم انه لازم يروح للدوام اتصلوا عليه يطلبونة ضروري مايدري وش السالفة بس بيروح هذا أكل عيشة ... 



%%%%%%%%%%%%%%



فالديرة ...

نجلاء الى الآن مستغربة روحة متعب وعمها وبعده يروح ابوها وعمها ابوسطام ومعهم بعد سيف المسأله فيها شي بس لازم تسكت ماتقول شكوكها لأي احد لمّا تكلم متعب فالليل .. 

الحريم مرت عليهم سالفة الرجال المريض اللي بيزورونه الا عهد من شافت وجه سطام مهو هو الاولي .. وبعد نجلاء ومعها رشا بس الكل مو قادر يتكلم .. او يقول اللي بخاطرة كلن يراعي الثاني ويحاول يغطي ... رشا قلبها شاب ضوو على ابوها .. 


الوضع غير مستقر عند البنات ... الجده مرّ عليها الوضع بعد لأنها متعودة هالشي من عيالها انهم راعين واجب حتى لو كان الشخص بعيد .. بس ماتدري ليه فيه نغزة بقلبها ... 


%%%%%%%%%%%%%%%%%




وصل تركي للشركة اللي يشتغل فيها وهو مبتسم في باله يقول المصايب تجي ورى بعض صح بس اذا انحلت كلها تنحل ورى بعض عنده امل ان حمد بيصحى قريب ان شاء الله وبعده بيلقى اهلة .. وبعدها بتبان براءته عند ابو بندر .. كذا خيالة .. كذا تفكيرة او كذا أمنياته .. 


بس اللي خرب جوه كلة اول ماجاء نطق واحد من الموظفين له بهالكلام ...

زميلة بالدوام واللي سكيورتي مثلة : ويييييينك انت المدير اللي عمرك ماشفته جاء ويقولون شاااب ضوو على وجهك الله يعينك 

تركي : لا لا .. وش هالخبر توني متفاءل 

زميلة : ولااااه ابشرك طالبك بعد .. والظاهر والله اعلم بيهزءك .. اجل طالب سكن لك عندهم ان ماقالوا لك مع السلامة هذا وجهي .. 

تركي عقد حواجبة : لااااه الا هالشي عاد انا ماصدقت تنحل معي شوي شوي 

زميلة : يالله رح ودربك خضر بس ان شاء الله يدبل لك رزقك يارب ويفتح لك أبواب السماء المسكرة ..

ابتسم تركي لدعاء زميلة اللي بوجهة نظرة انه انسان على نياته وجودة نادر فهالزمان ممكن ينلعب عليه .. 

توكل على الله ودخل .. لقى كذا موظف عند المدير ارتاح نسبيا يمكن مطلوبين من المدير ويمكن جايين يخلصون اوراق ويصير كلام زميلة صدق على سالفة السكن .. إستغفر الله اكثر من مرة وهو ينتظرهم يدخلونه .. بس مايدري ليه يحس بشي غريب يتحرك دواخلة في صميم قلبة .... 

جاء السكرتير : تركي تفضل المدير ينتظر دعواتي لك .. 

تركي : يااااارب ..

دخل ع المدير اللي كان وجهه للشباك .. وباين عليه وضعه مو طبيعي وكأنه يبي يحط حرته فيه .. 

تركي : آمرني .. أستاذ ..... توهق مايعرف حتى اسمه ... 

التفت له .......................؟؟؟؟؟؟؟؟؟؟؟؟ وش يشوووووف هذا 

لا لا مو معقــــــــــــــــــــــول ... 

سكر عيونه ورجع وفتحهم ... مين يشووووف ؟؟؟؟؟؟؟ 





انتهى البااااااااااااارت ........ 


%%%%%%%%%%


الجـــــــــــــــــــــــزء الرابـــــــــــع عــــــــــــــشر ....




دولة العشـــاق .. والرومانسيـــه ..

إيــــطاليـــــا ...


صحت العنود من نومها وهي كأنها مانامت ابد ماتدري كم الوقت اللحين اللي تعرفت ع المكان اوووه امس زواجها لفت عالجهه الثانية بسرعه الا تشوف فهاد ابتسمت له بحب ياااااااااالله وكأنه بزر شكلة طفل صغير وهو نايم ...

تذكرت شو صار أمس حسته متحمس للكلام معها فرحته باينه من خلال عيونة .. قالها انه بينتظرها لمّا تخلص شاور وبعدها بيطلعون حتى لو إن الوقت متاخر بس لمّا طلعت لقته نايم حتى بملابسة اللي سافر فيها رحمتة حيييل النوم غلبة بس هالشي ريحها لانها ماضطرت تخوض بأي حوار بينه وبينها .. نزلت جزماته وشراباته وغطتة بغت تنام برى الغرفة بس العنود بثقلها وعقلها حستها حركة باااايخه مرة ممكن تزعلة منها وهي تعرف حساسية هالخطوة بالذات بس الحمدلله انها صحت قبله ... قررت تقوم من السرير وتضبط نفسها قبل مايصحى بس احتارت ايش تلبس بس العنود حيوية بزود ماتبي تلبس أي لبس ... قررت تلبس تايور ميدي .. مع صندل واطي .. وتيشيرت ماسك على جسمها .. مشطت شعرها حطت عطر ريحته هادية جداً .. جلست بالصالة تنتظر فهاد يصحى ...



%%%%%%%%%%%%%%%%%%%%





عند تركي وروان بالمستشفى ....



تركي مييييت نوووم مو قادر أكثر من كذا بس مايقدر حتى يغفي خايف على روان تحتاج شي وهو نايم .. مرّ على حمد اللي بنفس المستشفى اللي فيها أمه ..

دخل غرفة حمد ... 

وكعادته قرأ عليه وأطال فالقراءة بخشوووع وتأني .. الدكاترة يقولون فيه نسبة استجابة بسيطة من حمد مايدرون هي بداية خير وانه ممكن يصحى والا بداية انتكاسة من جديد وضع حمد حالياً افضل من قبل وكل مازاد تحسن حمد كل مازاد نور الامل عند تركي .. خلاااص حمد هو الوحيد اللي ممكن يدلة على اهلة بوجهة نظرة .. من بعد ماترك بيت ابو بندر وهو يحس انه ضايع بدون هالبيت وبدون حمد بعد ... عشر سنين طويلة وهو صابر وخصوصاً هالايام صاير يحلم كثير بأهلة بس بصورة مو واضحة .. وأكثر الاسماء اللي تكرر متعب .. متعب .. متعب .. من بعد الحادث وهالاسم ماغاب عن باله ومرهقة جداً كثرة تكراره على مخه ... يمكن حمد عنده خلفية الا أكيد يعرف هالمتعب اللي تعبني الله يقومة بالسلامة لأهله اول شي ثم لي ياااااااااارب 



.

.

.

أما عند روان حالتها جداً صعبة صغر سنها مايأهلها تتحمل كثير رقبتها انعوجت من كثر ماتغفي وتقوم ماتبي تنوم عشان لو ناداها تركي .. أو صحت امها احساسها يقول امها بتكون بخير .. تعبت كثير من طاح حمد راح معه الامان تتمنى رجعته يمكن لو كان معها هاللحظة يمكن يكون الحمل أخف بكثير منه اللحين .. تنوم وتحلم بأخوها وهو يضحكها .. ويمزح معها ويدللها تبتسم وهي غافية ترجع تصحى يحل مكان هالابتسامة عبوووس .. ترجع وتغفى من جديد بدون شعور اللي هي فيه اللحين مو قده أبد شي فوق طاقتها .... طووولت بغفوتها حلمت ... حلمت بأشياء كثيرة جداً ...... استرخت شوي غاصت فالنوم .. ارتاح جسمها من التعب ارتاح مخها من التفكير .. ارتاح قلبها من القلق على أمها .. صغيرة حيل هي على هيك حمل .. الله يعينها ....





%%%%%%%%%%%%%%%%%%%%%%%%%


نزل متعب تحت بسرررعة لحد ماوصل للباب وفتحه وهو مبتسم ابتسامة اقرب للضحك ..

متعب : مرررررحبا ياااالله حييييية .. ههههههههههه لهدرجة ماقدرت تصبر لين يعطونك اجازة وجاي تسلم علي 

سطام حس بسهوووم في قلبة تنغرز بدون رحمة .. عانقة متعب بفرررح .. اما هو كان جامد بجمود الصخررررر موقفه حيل صعب ... سطام وصل أقسسسسسى انواع التعذيب من يتحمل كثرة خلاص شي زيادة ويمكن ينهار تماما 

متعب : شخبارك حياك انت ومن معك 

سطام بتعب وذبول في صوته : متعب ... انخنق صوته ...

متعب تغيرت ملامحة بشكل واضح ... : وش فيك ؟؟

سطام بينطق واللي فيها فيها تمتم بهالكلمتين قبل ماينطق : ربنا لاتحملنا مالا طاقة لنا به ..

متعب بقلق : سطام ... تكلم وأنا أخوك 

سطام يتكلم وهو مسكر عيونه مايبي يحط عينه بعين أحد : متعب .. أنا جاي في مأمورية .. سكت وأخذ نفس وهو شاد على يدينه وعروق رقبته طالعه من كثر ماهو شاد اعصابة .. وو ااا

قاطعه عبدالعزيز اللي فاهم الموضوع رغم ان ماله أي صلاحية فالقاء القبض ..وهاذي تعتبر من مهام سطام بس رأف بحاالة : إحنا جايين في مأمورية .. معنا أمر بالقبض على المتهم عامر بن ..... الـ ..... مو هذا بيته 

متعب بصدمة : الا بيته .... بس ليـــــــه ؟؟! وش السالفة ياسطام ..

سطام لف وجهه الاتجاه الثاني .. هذا وهو متعب يحس بسكاكين في قلبة كيف لو يشوف عمه ... 

عبدالعزيز : نبي المدعو عامر اللحين ... يالله ... أمر بحززم عشان يرحم سطام من سهوووم الاسئلة والنظرات اللي تتوجه له من قبل متعب ..


في هالاثناء عهد تطل من الشباك على برىا بس هي تشوف خيال والا حقيقة ..هي تشوف سطام بس حيل متغير رغم انها ماتشوفه واضح ناااحف حيل وجهه مكتئب .. مهموم بقوووة 

عهد : رشا تعالي شوفي مو هذا سطام ..

رشا طلت مع الشباك وضحكت : هههههههه الظاهر من زود الشوق لحبيب القلب تخيلتي انه سطام لااا مو هو 

عهد وهي بتنجن : الا وربي هو 

رشا : استريحي باااس 

عهد أضناها الفراق والتعب والسهر على الأمل المرتقب : ياناس هو 

رشا : طيب خليك بروح أسأل متعب واجي 

عهد بلهفة : اوكي انتظرك ...

.
.
.


متعب دخل على طول بدون حاسية ونادى ابوة قاله كل شي : سطام وواحد معه جايين واللي معه يقول القاء القبض على المتهم يعني انت متهم يبه ..

ابو متعب : انا متهم بوشو .. لاحول الله وسطام ماقال شي ..

متعب ووجه مايتفسر : لا يبه مانطق ابد اصبر بلبس واجي معك 

طلع ابو متعب برىا ...

تقدم سطام بسرعة وحب راس عمه .. بس بدون ماينطق ولا يهمس ابددد 

ابو متعب : سطام يابوك وش السالفه والله اني مااخبر اني سويت شي يعيب ابد .. وش القصة 

سكت سطام وهو يموت بهاللحظة الف مرة توجه بنظراته لعبدالعزيز عشان يساعدة بهالموقف ونظراته كلها رجاء وامتنان بنفس الوقت ...

عبدالعزيز بفزعه : انت عامر بن ......... الــ ...............

ابو متعب : ايه انا هوو 

عبدالعزيز : الاوامر اللي عندنا تأمرنا بالقاء القبض عليك ... تقدم عبدالعزيز من ابو متعب بصراامة وطلع الكلبشات مستعد لتقييده .. 

ابو متعب الى االآن مبهوور باللي يصير .. 


..

.

.

قبلها بخمس دقايق ..

طلع متعب فوووق عشان يلبس ووجهه مايتفسر أبد .. عابس متجهم .. ومتعب لا أحد يقرب منه اذا هو في هالحالة ... رشا نازلة تسأل مين تحت عشان تتأكد لعهد اللي كانت تطل مع الشباك بس شافت وجه اخوها ارتعبت عشان كذا فضلت تسكت ..

دخل متعب جناحة وبعدها دخل غرفته ... توجه لدرج ملابسة ..

نجلا وهي مانتبهت لتعابير وجهه : وهي تبتسم : راح سطام ...

التفت لها متعب وناظر فيها نظرة غموض وكأنه رجع متعب الأولي ..

نجلاء انصدمت ملامحة غريبة توها بتقول له كل اللي في خاطرها وش اللي قلب حالة فجأه كذا ارتعشت شفايفها وهي تكلمة والدموع غطت عيونها وهذا طبع فنجلاء اذا خافت بس حاولت تتماسك قدام متعب ولكن فشلت : متعب .. أيش فيه ... شرقت على آخر كلمة .. مو قادرة تكمل ..

متعب رحمها كثير مرررة نجلاء بالنسبة له مخلوق رقيق جداً : نجلاء .. تنهد وسكت .. لبس بسرعه وجاء قرب منها .. وطبع بوسة على جبينها بهدوووء ... نجلاء انا مضطر اروح اللحين مو لازم اقولك السبب اللحين بس ابيك تعرفين شي واحد كان ممكن قعدتنا قبل شوي تغير اشياء كثير في حياتنا بس ربي ماكتب هالشي يصير .. انا رايح للرياض يمكن أطول ويمكن لا .. عندكـ استعداد تتنظريني لمّا تتم جلستنا اللي قبل شوي واصارحك باللي كنت بقولة ..

نجلاء بصدق : اذا ماانتظرت متعب اجل مين انتظر .. بس لاتخوفني عليك صاير شي لاسمح الله قولي قبل تروح.. دمعت عيونها ..

متعب باسها على خدها برقة : انا تأخرت لازم الحق عليهم انتظري مني تليفون الليلة واقولك كل شي .. وان شاء الله مافيه الا الخير بس لاتقولين لأحد طيب وترى ابوي معي قولي لامي ولرشا انهم رايحين للشغل فالشركة طيب 

هزت نجلا راسها بمعنى ان شاء الله ..

طلع متعب ع السريع عشان يشوف وش صاير ..طلع مع الباب شاف الضابط اللي مع سطام متقدم من أبوة يبي يحط الكلشات بيني يدينه ... مستحيل يسكت .. هذا ابوه قدوتة من يومة صغير عيونه تشوفه أعظم رجل مايبي يشوف هالمنظر ابد .. تحركت شفاهه يبي يعترض على هالشي ولكن سبقتة صرخة من سطام قوية فيها نبرة ألم واضحه ..

سطام : عبدالعزيز ..... لا ياعبدالعزيز ... وجه الكلام لعمة بدون مايناظره .. عمي .. تقدر تجي معنا بسيارتك وتمشي ورانا من غير كلبشات ومن غير ماتركب معنا الدورية 

عبدالعزيز بتحذير : سطام ... انت أعرف بالقوانين لو صار أي شي لاسمح الله معناتها وظيفتك في خطر وانت أعرف بصرامة ابو مجاهد ..

بلع سطام ريقة : حتى لو انطرد مو مشكلة هذا قراري انا والمسؤلية اتحملها انا ...

متعب عرف ان القضية المطلوب فيها ابوه مهي سهلة عشان كذا حب يختصرها ويآخذ ابوه كان يلوم سطام فالبداية بس بعد مافكر فيها شوي حس بصعوبة موقف سطام مايلومة ابد بس المهههم اللحين يوصولن ويشوفون وش القضية 

متعب : يالله يبه 

ابو متعب : لحظة يامتعب ... سطام ..

قاطعة سطام وهو يقسي قلبة أكثر وأكثر صوته مع أصوات الضباط يوم التخرج يرن في راسة وهم يرددون القسم : عمي ... قبل مااصير الضابط سطام ترآني اقسسسمت قسم وعلى المصحف وماأظني تربيتك انت وابوي فيني علمتني اخون والا اقول أي شي يخالف شغلي ... توكلنا .. وكأنهه يقول يالله نبي نمشي ونخلص ..

سكت ابو متعب ومشى مع ولده متعب وفي باله الف موال وموال ... ياترى ايش قضيته بالضبط وهو عارف رتبة سطام بشغلة ماتأهلة الا لمسك أكبر القضايا ..



تحركوا في صمت رهيب .. عبدالعزيز يحس بقهر سطام .. بس فالاخير فضل الصمت هو بعد على الخوض في أي حديث ممكن يزعزع ثقة سطام الظاهرية اللي شافها قبل شوي 




%%%%%%%%%%%%%%%%%%%%%%%%%%%%



في إيـــــــــــــــــــــطاليــــا ....


صحى فهاد من نوومة ... ياااالله وش هذا نايم بملابسي ههههههه من اول يوم سحبت عليها بس وربي ماحسيت وش بتقول عني اللحين .. التفت جنبة .. وينها لايكون بعد صحت قبلي .. قام من السرير طل بخفة من فتحة الباب المفتوح شوي شافها جالسة فالصالة ع الكنبة وتهز رجولها وكأنها بزر من الطفش ضحك بداخلة على شكلها .. الظاهر انها من زمان صاحية .. دخل وأخذ شاور ع السريع ... طلع لبس بنفس السرعه .. 

طل مع الباب وشعرة بعده ماجف وبعض الخصل منسدلة بهدووء على جبينه 

ناظرت فيه العنود بعد ماحست بصوت خطوات ..

ابتسم لها بهدوووء وجاء جلس بجنبها بالضبط ...

فهاد : ههههههه فشلني النوووم .. اجل بنتظرك لمّا تخلصين .. سوري 

ابتسمت العنود بخجل : لا عااادي شكلك كنت تعبان ..

فهاد : ايه في هاذي صدقتي ..

لحظة صمت ....

فهاد : عنووود ..

العنود : لبيه ..

فهاد : لبيتي بمكه ان شاء الله .. تكلمي لي عن نفسك شوي 

سكتت العنود بعدين تكلمت بهدوء : انت أسئل وش تبي تعرف عن عنود وأنا اجاوب 

فهاد : اممممممم .. بعدين ضحك ضحكة قصير .. هههههه جاء في بالي سؤال غبي شوي 

العنود : عادي قول أي سؤال ... 

فهاد لازال مبتسم : متى تعصبين 

العنود غصب عنها ضحكت : ههههه مدري متى أعصب ليه تبي تجربني هههههههه 

فهاد : اصلن مايركب على شكلك وحدة معصبة ..

نزلت العنود راسها ..

فهاد : ااامممممم طيب ايش اللي تتمنين انه مايكون فيني وايش الشي اللي تتمنينة يكون فيني .. بعدين ضحك .. هههههه مافهمتي شي صح ... اقصد طباع فيني تتمنين ماتشوفينها فيني وفالمقابل طبع ودك انه يكون من صفاتي ..

العنود دارت بعيونها على فوق دلالة ع التفكير : اممممم الشي اللي مااحبك تسوية هوو انك تخبي علي شي لمّا اسألك عن أي شي اتمنى تكون صادق معي ... الشي اللي ودي يكون فيك هو إنه ماتكذبني بيوم من الايام في أي شي ..

ابتسم فهاد : امممم حلووو طيب ماودك تسأليني أنا وش اللي ابيه فيك ووش اللي مابيه فيك ؟؟ 

ابتسمت العنود وهزت راسها بمعنى الا اكيد ابي اعرف ..



واستمرت جلستهم وكأنها جلسة تعارف بسيطة .. واضحه هادية لاتخلو من تفكير فهاد في أنه يسألها عن سبب رفضها لكنه لمّا يشوف جلستهم شكثر حلوة وهادية مايحب انه يوتر جوها او يخربها ...



%%%%%%%%%%%%%%%%%%%%%





فالمستشفى تقريباً على وقت الظهر ....


تركي رجع من عند حمد وجلس على نفس الكراسي اللي قبل كان جالس عليها .. غفت عينه ونام ... أما روان على حالها ...

.
.
.

بعد مرور فترة بسيطة .. صحى تركي على دربكة الممرضات حولة .. شافهم داخلين طالعين على غرفة ام حمد..
تروع حيل .. سألهم وش صار أصوات الضجة تعم الممر كلة وكأنه في حلم .. لقى الجواب بصعوبة ام حمد انتكست حالتها لأسوأ حال .. 

حاول يدخل لها بس منعوه .. فكر يروح لروان بيروعها ع الفاضي ... 

صار رايح جاي فالممر وهو يدعي ويلح بالدعاء لله عزوجل .. فجأه طلعت له ممرضة تتكلم بسرعه بس اللي فهمة ان ام حمد تبيه ضروري هو وروان .. إستغرب .. مايدري يقولها وتتروع والا يسوي المطلوب منه سرح فترة ..

بس صحاه صرخة الممرضة له عشان يسوي سرعه على قولتها ..

ركض بسرعه لاستراحة النساء نادها ثلاث مرات ولا حست شكلها نايمة المسكينه .. اضطر انه يطق على الحاجز الخشبي بس هالمرة بقوة واستعجال تروعت روان وطلعت له 

تركي : تعالي وراي بسرعه امك صحت 

مشت روان وراه وهي مبتسمة الا ودها تضحك بعد 

بس استغربت لمّا دخل تركي معها .. رجعت عيونها على أمها وجهها ذبلان وكأنها بتموت ... 

وقف تركي ساكت وام حمد بالعافية تآخذ نفسها ...

روان الصدمة سكتتها ... وتركي .. في حالة ترقب ..

ام حمد وهي تجاهد عشان تتكلم بس : تركي ياولدي ..

تركي بسرعه : لبيه يمة ..

احمد : طلبتك ياولدي .. طلبتك .. وانا مابيني وبين الموت شي ..

تركي وهو متروع : تم .. آمري باللي تبين .. بس ريحي عمرك شوي 

سكتت ام حمد شوي تآخذ نفسها والجو مايملاه الا صوت شهقات روان وبكاها الحاااد اللي يقطع القلب 

ام حمد : تركي يمة ... روان مالها بعد الله الا انا واخوها وعينك تشوف امها كلها دقيقتين ومودعه ... شهههههقت بقوووة وعيونها تنزل منها الدموع ... واخوها له الله .. مالها بعدنا فالدنيا الا انت .. انا مابي بنتي يكثر الكلام عليها انت كفيت ووفيت بس تزوجها لو ع الورق بس تشوف وش هي تحتاج وترعاها .. شههههقت شهقة أقوى من الاولى ..

تقدم لها تركي وهو يحاول يهديها مو مصدق طلبها ومو مصدق بعد انها ممكن تموت ..

ام حمد تكابر وتكمل : وانتي ياروان مالك اعتراض ان شاء الله مالك الا الله ثم هو ... هاه وش قلت ياتركي 

تركي في هاللحظة الصدمة سكته شوي بس بعد فترة بسيطة استوعب كل شي حولة 

تركي : ؟؟؟؟؟؟؟؟؟؟؟؟؟؟؟




%%%%%%%%%%%%%%%%%%%%%%%%



فالرياض ...

وصل سطام وعبدالعزيز ووراهم متعب وابوه .. والهم مالي وجههة حتى سطام اللي الحمل الثقيل عليه طول الطريق وهو يفكر .. يبي يقسي قلبة دام هو واثق ان عمه بريء خلاص ماله داعي الخوف او الاحساس اللي يحسة اللحين مايبي يشوف نظرات الرحمة ابد من أي شخص مايبي يحس انه متوهق مع اهلة اللحين .. هو بنفسة اللي بيجيب البراءة لعمة .... دخل سطام ووراه عمة ومتعب والضباط الباقين وراهم كإجراءات قانونية ... أمر انهم يتركون عمه ومتعب في مكتبة بينما هو راح لأبو مجاهد هو وعبدالعزيز ..

ابو مجاهد يحس بتحفز لقضيته الكبيرة اللي تعب عليها كثير مايخفي توترة من جهة سطام من ناحية ان المتهم الاول هو عمة بس برضوو هو متابع لكل شي .. هالقضية بالذات متى مانتهت ينتهي مشوار ابو مجاهد العملي ويحول للتقاعد يعني هاذي آخر قضية مايبي أي خطأ فيها ... 

دخل سطام وعبدالعزيز والقوا التحية العسكرية ..

ابو مجاهد : هاااه شصار ..؟

سطام بقسوة قلب وملامح بعد وهالشي ريح ابو مجاهد كثير : جبنا المتهم سيدي وهو حاليا موجود في مكتبي ..

ابو مجاهد وعيونه تبرق بحدة : حلوو شي طيب انا بستلم التحقيق معهم وانت ياسطام مع عبدالعزيز ومحمد شوفوا شغلكم مع هالاجانب اللي قبضنا عليهم اليوم واللي يتعبرون المساعدين للراس الكبير عامر ..

تحرك ابو مجاهد رايح لهم ...

قاطعة سطام قبل مايطلع : اسمحلي سيدي ..

التفت ابومجاهد بترقب : نعم ياسطام ..

سطام يتكلم بهدوء وثقة : اسمحلي سيدي انا ادري انك شكثر تعبت في هالقضية .. بس انا ابي احقق مع جميع الاطراف سواء المسؤل الاول وهو عامر .. أو الاطراف الثانويه 

سكت ابو مجاهد شوي وهو يفكر ماتوقع كل هالقوة من سطام هو نفسة لمّا انحط بنفس الموقف حاس بضعف داخلي لما انتهت قضية خاله ..

سطام برجاء : عطني الثقة سيدي .. وسكت شوي وقال ... وأي نجاح يسجل في هالتحقيق صغير او كبير راح ينسب لك سيدي .. ولا ني بحاجة ترقية او غيرة وممكن تحضر التحقيق معي لو بغيت 

سكت ابو مجاهد وناظرة باعجاب حقيقي : شوف ياولدي من يومي توظفت وانا عمري ماخذت تعب احد ولا حتى حطيت عيني على شقى احد .. واكيد انه مو قل ثقة فيك وانا اقول انا اللي بستلم التحقيق انت يعني انا والله الشاهد اني اشجع امثالك انت شاب طموح ومجتهد واللي مثلك نوقف جنبة استلم التحقيق من هاللحظة والله معك ويوفقك ان شاء الله .. وبعد ماتنتهي هالقضية لك عندي خبر بيفرحك ان شاء الله ...

ابتسم سطام لرئيسة ابتسامة انكسار .. وتوجه لمكتبة يشوف شغلة بقلب جاااامد حتى لو أن عمه استنكر عليه أن هو اللي يحقق معه بيصبر .. ايه بيصبر لمّا يشوف براءة عمة بعيونه ...


فتح باب مكتبة ودخل بثقة ... جلس ورى مكتبة على كرسية الجلدي .. دخل وراه اللي يكتب حوار التحقيق >>لاتدققون مدري وش يسمونه .. 

سطام بجمود : لو سمحت انت تفضل برىا لمّا ننتهي من التحقيق ..

فتح متعب عيونه على وسعهم وش يقول هذا .. معقولة هذا سطام ..

سطام فهم نظرات متعب بس تكلم بنفس الجمود : انا حالياً أزاول عملي واللي اقسمت على الاخلاص فيه كما سبق وقلت والا لا ..

سكت متعب وبعدين قال : طيب ممكن أعرف وش متهم فيه الوالد ..

سطام : بقولك تهمته كتعاون مني بس .. وبعد تقدرون تجيبون المحامي اللي تبون .. تهمة الوالد الحيازة والتجارة في الكبتاقون والهروين ويعتبر أكبر موزع فالبلد ..

متعب حلت عليه مصييييييييييييييبة حيازة وتجارة .. ولا أكبر موزع .. وش يخربط هذا الظاهر ان سطام انهبل جاء بيتكلم ويهزأ بس تذكر كلامة فالبداية هو حاليا أثناء عملة المكلف به .. مايحتاج يحرجه ويحرج نفسة بس ماتوقع ان سطام يتنكر لهم كذا .. وجهة نظر متعب انه ممكن يساعدهم في هالقضية اللي واثق سطام فيها من براءة ابوه ...

أما ابو متعب التزام الصمت ولاشيء غير الصمت عقلة مو مصدق اللي يقولة ولد أخوة مخدرات !!!! ولااااه مين اللي يقول هالكلام سطام ..... الله يستر بس بطبيعة ابو متعب حكيم ومتفهم وحليم بعد ومو من الناس المتهورين عشان كذا سكت وفضل الصمت لحد مايبان كل شيء ...


طلع متعب وهو مقهووووور كان يقنع نفسه ان القضية غلط أو لخبطة أو أي قضية سهلة مايحتاج أنه يخوف عمانه على ابوه ...

بس طلعت المسأله أكبر من كذا بكثييير 


نرجع لداخل المكتب ...


سطام مايهمة متعب كثر مايهمة عمة شلون بيكلمة اللحين او ينادية يقولع عامر او ياعمي او وش يقول بالضبط بيقول ابو متعب اسهل له ...

ناظر في عمه بشكل سريع .. نبدأ ..

هز عمة راسه بهدووء ..

سطام ..: انا واثق من براءتك قبل ماأبدأ التحقيق بس هاذي إجراءات وانت لازم تساعدنا برضوو .. 

عمه ملتزم الصمت الى الآن ...

سطام : ناظر فالكاتب .. يالله نبدأ باسم الله ... ابو متعب ................ وبدأ سطام في تحقيق طويل وأسئلة كثيرة ولكن يغلب عليها اسلوب اللين واللي مايناسب قضايا مثل كذا .....


.

.

.


بعد مرور وقت طويل من التحقيق .. وبعد ماوصل المحامي اللي وكلة عمه .. وصار له فترة طويلة حاضر معهم التحقيق ..

سطام تعب حيل صعبة يحقق مع عمه واللي فمكان أبوه : يغلق المحضر .. ويحتجز المتهم على ذمة التحقيق .. حتى تنتهي القضية .. مع النظر في شأن اطراف القضية الآخرون ..

ابو متعب هذا الشي الوحيد اللي ماحسب حسابة ابد ينحبس .. طيب كفاله أي شي ممكن يطلع فيها ..

سطام فاهم عمه حتى من حركة يدينه .. بعد ماسكروا المحضر ..

ابو متعب : طيب مافيه كفالة ممكن اطلع فيها ..

سطام بجمود وهو الى الآن من بدأ التحقيق ماحط عينه بعين عمه .. : قضيتك كبيرة ماتحتمل لا كفالة ولا غرامة هذا ترويج يعني قضية مو سهلة ابداً متى ماينتهي التحقيق ونشوف وش يطلع عليك ذاك الوقت ينتهي كل شي ..

نزل ابو متعب راسة ووجهه عابس متجهم .. ملتزم الصمت .. هو رجال كبير له ثقلة وسمعته مو سهلة عليه انه ينحبس او يتهم بقضية مثل كذا بس اللي فهمة وعرفة ان اللي ورطة هم اللي ماسكين الشركة في غيابة هو ومتعب هالاجانب اللي واثق فيهم متعب .. يستوردون بضاعة بإسم شركتة محملة بـ أطنان من الهروين والف حبة وحبة من القبتاقون .. ويدخلونها مع البضاعه المستوردة ... كانوا متمرسين في شغلهم أتعبوا السلطات لحد ماكشفهم ابو مجاهد بخبرته صاروا يمشون لهم شحنات كثير ولكن مع سحبها بالتدريج جميعها عن طريق الضباط اللي ياخذونها كمستهلكين ... كل شي مصور عليهم ووواضح وضوح الشمس وهاذي هي خطة ابو مجاهد اللي ماتحتاج لاكمين ولا غيرة بس اللي يعتبر أخطأ ابو مجاهد فيه وهو اللي مساعد موقف ابو متعب ان مامسك شي بائن على عامر لا تصوير ولاشي ولكن اعترافات الاجانب تقول كذا وغير هالشي الفلوس اللي يدخلونها حسابة ابو مجاهد يفكر انها ارباح هالممنوعات بس الصحيح هو ان هالفلوس هي ارباح البضائع اللي يستوردونها .....



طلع ابو متعب ومعه ضابط ماسكة مع يده حتى يوصله ... متعب أول ماشاف وجه ابوه كذا وشكلهم وهم ماسكينه ركض له .. بس الضباط ابعدوه عنه وقالوا له ان هاذي اوامر ... 

انتظر لمّا طلع المحامي .. وراح له عشان يفهم منه وش صار .. حالة متعب حيل صعبة ... هذا ابوه ياناس ابوه ... 

المحامي ماترك شي مابينه لمتعب حتى الثغرة اللي لقاها وان ابوه مافي شي ثابت عليه غير اعترافات اللي يشتغلون عند ابوة .. وهذا الشي ممكن يساعدهم كثير أما الشي اللي حطم متعب من قلب هو ان ابوه بينحبس ولاراح يطلع لمّا تثبت براءته ... 

اضطر انه يبلغ عمانه وعيال عمه وبين لهم الصورة وقالهم ان شاء الله ان ماعليه شي والاكيد ان ماعليه شي ... 



أما سطام داخل مكتبة ولاكلف على عمره انه يطلع لمتعب عقلة أنهكة كثرة المصايب والتفكير والشغل كل شي واقف ضدة ... مايتردد على باله الا صورة عهد وهي تضحك وتسولف .. صورة سعود فالسيارة .. مخه شغال ع طول وبعد مايغيب عن بالة وجه عمة كيف متغير من شوي .. موقفة مع متعب اول ماجاء للديره .. والاهم مرضة .. صوت الدكتور بنفسة يتردد على مسامعه كأقسى سووط ممكن يجلد فيه .. أقسى انواع التعذيب كلمة وحدة بس هي اللي تردد على أذونة تجلده فاليوم مية مرررة هو دمر عهد معه بعد مو بس هوو وهذا اللي معذبة أكثر .. صوت متعب .. سطام وش تقول انت .. صوت عهد وضحكاتها ... شكل سعود وهو فالسيارة .. وآخر شي صوت الدكتور وهو يقولة انت مصاب بالايدز .. أيدز .. أيدز .. أيدز ... السبب نقل دم أو شفرات حلاقة عند حلاق مو نظيف .. أو لاسمح الله علاقات جنسية محرمة وهالشي هو يعرفة في نفسة زين مستبعد تماما عن بالة ... خايف يموت وهو ماستسمح من عهد ع اللي سواه فيها .. خايف يموت وهو ماطلع برآءة عمه .. خايف يموت وهو ماعلم عن سعود .. ولا قال لأحد يدور عنه عن طريق لوحة السيارة ... يبي يخلص كل شي بسرعه منها يقول لعهد ويتأكد من سعود .. ويسوي كل شي بحياته قبل مماته .. يالله الصبر ...




%%%%%%%%%%%%%%%%%%%%%%%%



بيت ابو بندر ..

سعد : ايه يبه هذا اللي صار واذا تبي تتأكد تأكد بنفسك ..

ابو بندر منصدددددم معقولة يصير ظاااالم ... يالله هذا يعتبر من فئة الايتام .. وش سوى هوو بتهورة وقلة صبرة وحلمة ...

سعد : يبه .. مصدقني ؟؟

ابو بندر : اسمعني ياسعد الكلام هذا مابي أي احد يدري عنه لين اشوفة بنفسي بعدها لي رب يسامحني .. وان شاء الله اقدر القاه واستسمح منه 

سعد وهو يبتسم : بس هو ماراح يرضى اعرفه زين عنده عزة نفس 

ابو بندر : وهذا اللي قاهرني وكاسر ظهري انه ماراح يرجع مثل اول الا مستحيل يرجع 

سعد بينه وبين نفسة ( وهذا اللي مونسني أكثر بعد يبه ههههههههههههههههههه ) 

ابو بندر سكت شوي بعدين قال خلك معي خطوة بخطوة لين أتأكد ..

سعد وهو لازال مبتسم : ان شاء الله يبة تآمر أمر ...

راح ابو بندر يقعد مع نفسة ويحسبها شوي شوي وش اللي عرف سعد بهذا كلة بس اللي قالة صحيح مية بالمية لو فكر فيه مجرد تفكير .. ماراح يهدى له بال الا لمّا يلاقي السكرتير بنفسة بيضغط عليه لمّا يعترف له بالحقيقة .. 


أما سعد اسععععد إنسان تركي ومستحيل يرجع حتى لو بانت براءته .. وسالم ههههههههههههههههههههههههههههههههههههه آه ياسالم يبي يبتزني هالكلب وطاح بشر أعماله اذا ماراح للسجن .. بس ياخوفي يقول عني كلمة من هنا والا هنا انا لازم اراضية واعطية اللي يبي قبل ماينمسك .. لا لا وشوله اعطية اللي يبي الله يخلي جوالة اللي ماخلى احد من اهلة ماصورة فيه اكبر وسيلة ضغط يحكي من هنا تروح سمعته فيها من هنا ههههههههههههههههههههههههههههههههههههههههه 




%%%%%%%%%%%%%%%%%%%%%%%



ام حمد تكابر وتكمل : وانتي ياروان مالك اعتراض ان شاء الله مالك الا الله ثم هو ... هاه وش قلت ياتركي 

تركي في هاللحظة الصدمة سكته شوي بس بعد فترة بسيطة استوعب كل شي حولة 

تركي سكت شوي .... بعدين قال : تدرين يمة انا وش وضعي يمكن حمد ماقالكم .. بس انا ترآآي فاقد للذاكرة من عشر سنين يعني مدري انا ولد حمايل والا ولد ..... استغفر الله بس .. جاء بيكمل بس قاطعت روان ..

روان : تركي ..

سكت مارد عليها ماقدر يرد اصلن ..

كررت روان : تركي ... تركي ..

لازال ساكت شي رابط لسانه عن الكلام .. وده يرد بس يحس بقمة العجز عن الكلام ..

روان : تركي ... تركي .. تركي .....


الصمت هو الصمت هو الصمت نفسة لازال ..

روان : اووف تركي .... ترررررركي .. 


فز تركي على طول من اليوم يسمعها تنادية يحسبها بالحلم فتح عيونه ورفع راسة شاف روان واقفه بعباتها وتصحية من النوم الظاهر انه غفى على الكرسي وهو ينتظر ...

وكل اللي صار حلم ... ناظر فيها وابتسم كأنه غبي .. يعني حلم .. لا راح يتزوج وحدة يشوفها طفلة .. ولا راح تموت ام حمد بعيد الشر عنها ..

روان استغربت وش فيه هذا لايكون يحلم بس وللحين ماصحى ..

روان : تركي ... ترىا امي صحت .. 

استوعب تركي انه قاعد يبتسم فيه وجهها ببلاهه .. وغباء ... اعتدل وقال : الحمدلله يارب .. الحمدلله .. وكأنه مو مصدق .. من قاالك ..؟

روان : الدكتورة نادت على اسم امي وانا طلعت من الاستراحة على طول .. وقالو لي ..

تركي : اوكي روحي لها وانا اغسل وبجي اتحمد لها ع السلامة .. 

تحركت روان من قدامة ... بعد ماحست انه من واجبها انها تقولة وبعد كسر خاطرها لمّا شافت شكله نايم بتعب ... وتقريبا هم كانوا على وقت آخر العصر بداية المغرب .. صارت تحس صدق ان تركي اخوها ... تعاملة وحتى اسلوبة يذكرها بحمد اكيد عشرة عمر بيكونون شبة بعض ...



%%%%%%%%%%%%%%%%%



فالديرة ....


سيف دق على عمه ابو سطام وقاله يجي بيت عمه ابو سعود .. وراح لبيت عمه ابو سعود .. ودخل عليهم بوجه عابس .. مليان هموم .. وكانه كبر على مرة عشرين سنة زيادة .. 

انرررعب عمه من لون وجهه وشكلة المبعثر ..

ابو سعود : سيف ياولدي وش فيك .. عسى ماشر ..

سيف بزفرة : الا الشر بعينه وعلمة ...

ابوسعود : اعووذ بالله .. الله يستر استريح وقول وش عندك 

سيف : عمي ابو سطام جاي اللحين نبي ننتظرة شوي 

فهد ملتززززم الصمت ينتظر وش اللي قالب حآل سيف لهدرجة .. مو متعود من سيف تهويل الامور واول مرة يسمعه يقول ايه شررر ..


وصل ابوسطام وهو قلقان من سمع نبرة سيف له ..

جلسوا كلهم بعد فترة مهي طويلة .. تكلم سيف وهو كأن أحد يطعنه بسيوف كل مانطق كلمة ...

تكلم وقال كل شي بلغه به متعب اخوه ... خانقته العبرة هذا اعظم انسان بحايته واغلى انسان بعد بس مايقدر يبكي هو رجال وهذا قوانين الرجولة اللي تربى عليها من صغرة من يومه عمره عشر سنين يقولة ابوه عيب الرجال يصيح ..

ابو سطام وهو متفاجأ : سطام ولدي 

هز سيف راسة ...

ابوسعود بعد صمت تكلم : مشينا للرياض مهوب وقته نخلي عامر لحالة بهالمحنة الله يفك عوووقة ويفرجها عليه .. انا متأكد ان عامر ماله في هالقضية ولا له بأصحابها بعد ... 

ابوسطام وهو حاز في خاطرة اللي سواه ولده رغم انه صميم عملة : خلاص صار بس لازم واحد يقعد عن الحريم مايصير نتركهم كذا بدون رجال 

ابوسعود ناظر في فهد وسيف ... 

سيف : انا مهما صار رايح رايح مااقدر اترك ابوي وهو في هالموقف ..

عمانه قدروا له احساسة وفهد بعد عشان كذا قال فهد ..

فهد : خلاص انا اللي بجلس بس بلغوني كل شي اول بأول 

ابوسعود : وماله داعي يعرفون الحريم عن شي قولوا لهم واحد نعرفة ويعز علينا طايح بالمستشفى ورايحين نزورة ..

كلهم ... ان شاء الله ...



%%%%%%%%%%%%%%


متعب من قههههههره مايدري وش يسوي بهالموظفين اللي خانوه راح للشركة ودخلها وهو في قمة عصبيته .. في حالة شد اعصاب غير طبيعي ... 

توجه لمكتبة على طول وصار يراجع اوراق بغير تركيز نادى ع المسؤول دائمن اذا جاء للشركة ..

سأله ع السريع وش صار ووش ماصار ... عصب كثير على تعيين موظفين بالشركة بغيابة وبأمر من اصلن يتوظفون أي شغلة حتى ولو كانت بسيطة ... مشكلة ابوة أعمته تماما ... 

طلب يجيبون له الموظفين اللي تعينوا خلال غيابة واحد واحد وكلن في مجالة .. طبعا اللي تم تعيينهم مايتعدون الثلاثة اخذ ملفاتهم ورماها على مكتبة من غير مايكلف على نفسة ويفتحهم هو مقرر اصلن يمسكهم الباب .. شي جاء بدون إذنه ولا تحت عينه معناه فيه شي غلط ... 

اما الموظفين مستغربين .. اول مرة يشوفون متعب بهالطريقة وبهالاسلوب ... رحموا الموظفين الجدد .. على وجيهم صار متعب كذا .. الله يعينهم عاد هم الاعرف متعب صح كريم مع المجتهد بس برضوو شديد مرررة ويروع اذا كان معصب وهالمرة عصبيته دبلات كل مرة ...




%%%%%%%%%%%%%%%%%%%%%%




فالمستشفى ... 

تركي من صحى من النوم او من الغفوة اللي اخذها على صوت روان وهو مبتسم ومتفاءل حييييييل ... وصل عند غرفة ام حمد اللي نقلوها لها بعد العناية المشددة طق الباب بخفيف ... 

جت روان وفتحت بس بشويش يعني فتحته بمقدار بسيط وكأنها تشوف مين ورى الباب ..

ابتسم تركي بمزح : هاااه ياروان ... على فكره تركي ينطق اسمها بطريقة مرة حلوة .. اشوفك فاتحه الباب بشويش وكأنك استغنيتي خلاص ماتبيني ادخل ع الوالدة ماعادك تبين اخوك .. 

روان ضحكت بفرحة باينه في صوتها : هههههههه لا بالعكس .. انت ماقصرت معنا ابد الله يوفقك يارب ..

ابتسم تركي .. وفتحت روان الباب وراحت لأمها عشان تغطيها بعدها دخل تركي وسلم عليها طبعا هي ماتقدر تتكلم كثير تحمد لها بالسلامة .. وراح جاب لهم كل اللي يحتاجونه وبعد أخذ إذن لروان انها تصير كمرافق لأمها لمّا تطلع بالسلامة ... عقبها أستأذن منهم انه لازم يروح للدوام اتصلوا عليه يطلبونة ضروري مايدري وش السالفة بس بيروح هذا أكل عيشة ... 



%%%%%%%%%%%%%%



فالديرة ...

نجلاء الى الآن مستغربة روحة متعب وعمها وبعده يروح ابوها وعمها ابوسطام ومعهم بعد سيف المسأله فيها شي بس لازم تسكت ماتقول شكوكها لأي احد لمّا تكلم متعب فالليل .. 

الحريم مرت عليهم سالفة الرجال المريض اللي بيزورونه الا عهد من شافت وجه سطام مهو هو الاولي .. وبعد نجلاء ومعها رشا بس الكل مو قادر يتكلم .. او يقول اللي بخاطرة كلن يراعي الثاني ويحاول يغطي ... رشا قلبها شاب ضوو على ابوها .. 


الوضع غير مستقر عند البنات ... الجده مرّ عليها الوضع بعد لأنها متعودة هالشي من عيالها انهم راعين واجب حتى لو كان الشخص بعيد .. بس ماتدري ليه فيه نغزة بقلبها ... 


%%%%%%%%%%%%%%%%%




وصل تركي للشركة اللي يشتغل فيها وهو مبتسم في باله يقول المصايب تجي ورى بعض صح بس اذا انحلت كلها تنحل ورى بعض عنده امل ان حمد بيصحى قريب ان شاء الله وبعده بيلقى اهلة .. وبعدها بتبان براءته عند ابو بندر .. كذا خيالة .. كذا تفكيرة او كذا أمنياته .. 


بس اللي خرب جوه كلة اول ماجاء نطق واحد من الموظفين له بهالكلام ...

زميلة بالدوام واللي سكيورتي مثلة : ويييييينك انت المدير اللي عمرك ماشفته جاء ويقولون شاااب ضوو على وجهك الله يعينك 

تركي : لا لا .. وش هالخبر توني متفاءل 

زميلة : ولااااه ابشرك طالبك بعد .. والظاهر والله اعلم بيهزءك .. اجل طالب سكن لك عندهم ان ماقالوا لك مع السلامة هذا وجهي .. 

تركي عقد حواجبة : لااااه الا هالشي عاد انا ماصدقت تنحل معي شوي شوي 

زميلة : يالله رح ودربك خضر بس ان شاء الله يدبل لك رزقك يارب ويفتح لك أبواب السماء المسكرة ..

ابتسم تركي لدعاء زميلة اللي بوجهة نظرة انه انسان على نياته وجودة نادر فهالزمان ممكن ينلعب عليه .. 

توكل على الله ودخل .. لقى كذا موظف عند المدير ارتاح نسبيا يمكن مطلوبين من المدير ويمكن جايين يخلصون اوراق ويصير كلام زميلة صدق على سالفة السكن .. إستغفر الله اكثر من مرة وهو ينتظرهم يدخلونه .. بس مايدري ليه يحس بشي غريب يتحرك دواخلة في صميم قلبة .... 

جاء السكرتير : تركي تفضل المدير ينتظر دعواتي لك .. 

تركي : يااااارب ..

دخل ع المدير اللي كان وجهه للشباك .. وباين عليه وضعه مو طبيعي وكأنه يبي يحط حرته فيه .. 

تركي : آمرني .. أستاذ ..... توهق مايعرف حتى اسمه ... 

التفت له .......................؟؟؟؟؟؟؟؟؟؟؟؟ وش يشوووووف هذا 

لا لا مو معقــــــــــــــــــــــول ... 

سكر عيونه ورجع وفتحهم ... مين يشووووف ؟؟؟؟؟؟؟ 





انتهى البااااااااااااارت ........



الجـــــــــــــزء الخـــــامس عشــــــــر ... و (( الاخيـــــــــــــــــر!! ))




وصلوا ابو سعود وابو سطام ومعهم سيف للرياض ... راحوا لللبيت اللي كالعاده دايمن يجون فيه .. واتصلوا في متعب لمّا تعبوا من غير مايرد عليهم آآخر شي جلسوا يتنظرون متى حضرت متعب يدق عليهم 


ابوسطام بقههههر : انا بتصل في سطام ..

سيف بعقل : لا ياعمي سطام اللحين في داومة ومهما كلن ومهما يكون او اللي مهما يصير يضل سطام مخلص في شغله سواء علينا او على غيرنا .. لا تاخذنا عواطفنا .. وانا ادري ياعمي انك مو راضي عن ولدك ابددددد وهذا من باب عاطفتك وعشان ابوي بس لو انا مكانك افتخر ان سطام ولدي لأنه زوال عملة بكل صبر ويمكن سطام موقفه اصعب من موقفنا كلنا ...


سكت ابو سطام وهو يسترجع كل كلمة قالها له سيف وهو راحم حال سطام بس وش يسوي هذا اخوووه الله كريم الله كريم ..

ابوسعود ابتسم ع خفيف رغم ان الموقف مو متحمل : انا اشهد انك ماخليت من حكمة جدك الله يرحمة شي ياسيف .. بارك الله فيك ياولدي ..



%%%%%%%%%%%%%%%%%%


إيـــــــــــــطاليـــــــــــــــــــا .... 



فهاد والعنود قمة الانسجام والتفاهم مشاعر رقيقة بسيطة تدور حولهم وهم في غمرة حديثهم عن بعض تعارف بسيط رقيق برقتهم تعارف صريح جداً مابينهم .. اندماج روحين بسيطة .. فهاد والعنود كانوا يمثلون التفاهم اللي من اول لقاء رغم تخاوفهم من بعض المعلومات المغلوطة اللي عن بعضهم مثل العنود وفكرتها عن حب فهاد لبنت خالته وفهاد كذلك مخاوفة من سبب رفض العنود له بس كلهم مايبون يقطعون لحظات الهدوووء والانسجام اللي تكون بينهم في لحظات ...


فهاد وهو يناظر ساعته : اوووه اوووه تصدقين مر الوقت ماحسيت وانا اسولف معك ..

العنود تبتسم بلطف : مدري اعتبرها مدحة لي واني خفيفة ع القلوب ويمر الوقت بسرعة او اممممم ثقيلة وهذا اسلوب حلوو لتوقف السوالف ..

ضحك فهاد : ههههههههههه يامجنونة انا لو اقعد بدل الساعه عشر معك مامليت انتي وجودك يقلب الموازين ويفقدني احساسي بالوقت ..

نزلت العود راسها وهي تبتسم بخجل ..

فهاد : اممممم وش رايك نطلع اللحين الصراحه حسافة نطوف ايطاليا وجمالها فالقعدة هنا ..

العنود : اممممم وين نروح ..

فهاد : كل مكان .. انت بس اختاري ..

العنود بخجل : بس انا مااعرف ايطاليا ..

فهاد : اممممم شرايك نطلع واذا مشينا وفرينا نقرر سوا وين نروح ..

العنود : اوكي 

فهاد بابتسامة حب : يالله ياعنودي روحي اتجهزي ..

العنود قامت بخجل وراحت تتجهز حسب ماطلب منها فهاد ..




%%%%%%%%%%%%%%%%%%%%


فالديرة ...


الكل مجتمع عند الجدة مافيه أي احد مو موجود ابداً ...

رشا مو على بعضها ابداً ماتدري ليه قلبها حاسها ان فيه شي كبير صاير وجه متعب مايبشر بخير اما نجلاء محافظة على هدوءها ولكن عيونها كل شوي تروح ع الجوال تنتظر اتصال منه او أي مسج شي يريحها .. اما عهد ... وآآآه من قلب عهد جروحها اليوم كلها تفتحت بعد ماضنت انها تشافت مجرد لمحة سطام سوت فيها كذا .. وهي تحسب نفسها قوية واذا رجع سطام كانت بتقول وبتقول وبتقول كلااااام كثير كثير لكن كانت غلطانه هي اضعف من انها تحط عينها بعين حبيبها وهي مجروووحه وموجوعه منه ... 

فجر جالسة جنب جدتها لكن بالها مو مع جدتها لااااا فجر كانت سرحانه بعيد من يوم ماشوق قالت لها كل شي وبالتفصيل وهي تفكر وتوصل لقرار بس بالنهاية ترجع لتقطة البداية موقف وق حساس جداً .. وفجر مو من النوع اللي يحب الاستغفال او المراوغه مع أي شخص فجر شخصيتها واضحة وصريحة بس هي وش تقول لرشا .. تقولها تكفين تنازلي عن فهد لاختي شوق عشانها تحبة والا تقول ترى فهد مايحبك والا تعميها مرة وحدة وتقول فهد وشوق عشاق من الدرجه الاولى الله يعين الله يعين .. 


طاحت عينها بعين رشا واغتصبت ابتسامة بعد ماسرحت كثير والكل لاحظ .. رشا بدورها بادلتها الابتسامة فجر بالنسبة لها شخص غير عادي فجر الطيبة فجر البراءة فجر .. القلب الابيض ...

تجرأت فجر واشرت لها بعيونها انها تبيها بعيد عن هالجمع من الناس ..

رشا ( غريبة وش عندها فجر .. سرحانه طول الوقت .. وبعدين تأشر لي اطلع برى عشان تكلمني . . وش تبي الله يستر يمكن تدري عن متعب شي ... لا لا وش يدريها اللحين نجلا اللي هي زوجتة ماتدري شي يعني فجر هي اللي بتعرف ..))

انتبهت رشا على فجر وهي تقوم وتطلع .. هي بدورها قامت من المجلس ومشت ورى فجر ...

بين كل هذا وذاك .. كانت زوجين من العيون تراقبهم .. فيه عيون خائفة وجلة .. وفيه عيون مترقبة حذرة .. 

وهم شوق .. وغلا .. اللي من بعد المواجهه الشرسه بينهم مادار أي حوار بينهم .. لكن شوق عندها راي ثاني وتبي تثبت للكل انها ماتبي فهد خلاص عاااافته من لوم عيون غلا ولوم فجر لها بالكلام وهالشي قررته بينها وبين نفسها وبرضو قدام الكل .. بس خايفة تكون فجر تكلمت مع رشا بهالموضوع .. ماعليه هي بس تبي تبرئ ساحتها من هالجريمة بوجهة نظرها قلبها .. موجوع لاقصى درجة ممكن احد يتخيلها بس عقلها يرغمها تسوي شي هي اضعف منه بكثير ..


قامت شوق من مكانها وجلست جنب غلا .. وابتسمت بترقب ..

غلا بنرفزة وصوت حاولت يكون هادئ : نعععععم وش تبين جالسة جنبي .. وش ناوية عليه يالحية ..

شوق قلبها عروها ان هاذي تكون نظرة غلا حبيبة قلبها لها : غلا ممكن نتكلم بهدوووء من غير مااحد ينتبة ان بينا شي ... تكلمت بسرررعه .. واتمنى ماتقاطعيني لما اخلص كلامي .. وبعدها انتي حرة تبين تاخذين كلامي او لا انا بكون سويت اللي علي ..

سكتت غلا تنتظر شوق تكمل كلامها وهي كلها رجااااء ان بنت عمها ماهي مثل متوقعه تتمنى يصير شي يغير الاقدار ..

ارتاحت شوق لمّا شافت تقبل مبدئي من غلا عشان تسمعها .. عشان كذا بدت كلامها بقلب جامد ووبثقه ..






%%%%%%%%%%%%%%%%%%%%%%%



جاء السكرتير : تركي تفضل المدير ينتظر دعواتي لك .. 

تركي : يااااارب ..

دخل ع المدير اللي كان وجهه للشباك .. وباين عليه وضعه مو طبيعي وكأنه يبي يحط حرته فيه .. 

تركي : آمرني .. أستاذ ..... توهق مايعرف حتى اسمه ... 

التفت له .......................؟؟؟؟؟؟؟؟؟؟؟؟ وش يشوووووف هذا 

لا لا مو معقــــــــــــــــــــــول ... 

سكر عيونه ورجع وفتحهم ... مين يشووووف ؟؟؟؟؟؟؟ 



تركي ارعبته هالنظرة ... كأنه شايف وحش او ابليس .. خاف من جد يفقد وظيفته البسيطة .. ومصدر رزقة ...


متعب (( لا لا .. سعود مو معقول .... يمكن مو هوو ... بس شكلة هوو .. وش ذا عقلي بيطير قسسسم اتوهم انا والا شسالفه .. الصوت ... اييييييه الصوت .. اركز فالصوت .. اذا تاه عني شكل سعود مايتوه صوته ))


متعب .. بتأني وهو في قممممة عجزة : من انت ؟؟ وش اسمك ..؟؟

تركي (( حمدلله والشكر هذا كفوو مدير والله اشك ان فيه حالة نفسية الله يستر )) : اممم انا السكيورتي الجديد .. واسمي تركي ..

ابتسم متعب صووووته قسسسسسم بالله صوته هو الا هووو ... عيونه .. خشمة .. فمة .. حواجبة .. كله كله سعود ...

نزلت دمعه متعب بقسسسسسوة وتشكل اقسسسسى عذاب .. وتمثل انهيااااار لقيم الرجولة اللي تعلمها .. دمعه كابدها سنوات وسنوات .. دمعه جمع فيها صبرة .. ألمة .. حزنه ... جمع فيها معاني القسوة والوجع .. جمع فيها دم قلبة .. جمع فيها عذاب النفس وعذاب تأنيب الضمير .. جمع فيها شكل ام سعود اللي مايفارق عينه .. جمع فيها نظرة عمه اللي مهما كابر يشوف فيها الانكسار ... 

اما تركي مبهوووووت وش فيه ذا وجهه انقلب مرررة وحدة وكأنه كبر وشيب فلحظة وحدة ..

مشى متعب بخطى واسعه وسريعه تجاه تركي اللي هو سعووود .. 

سعود كحركة تلقائية وكأنه يقول في نفسه هالمريض ماينضمن والله .. حط يدينه في وضعية الدفاع .. وكأنه ينتظر أي هجووم من الشخص المقابل اللي يشوفه ماقد شافه الا بالمسلسلات ماقد شاف مجنون صدق ...

بس فجـــــــــــــــــــــــــــــــــأه وش صااااار ... فجأه هالمجنون اخذه بالاحضان وضمة ضمة لصدرة قووووية . حس تركي فيها بشعور غريب وكأنه يعرف هالشخص بس حاول بكل قوته يتجاهل هالشعور هذا مجرد مديرة ولااا مجنون بعد ... 

متعب يتكلم بكلام مبعثر مشوش ... غير مرتب كل همة انه شاف سعود مرة ثانية .. هو حلم والا علم .. وهو واقع والا وهم ... : وينك ياسعود وينك ياااخوي ... كلن يوقل مات بس انا اقول لا لا .. وربي ماشكيت للحظة انك ممكن تكون مين .. وين كنت وين اراضيك ..

تركي فعلاً بموقف لا يحسد عليه .. توهق مع هالمجنون .. بس اللي يكسر الظهر انه مديرة .. 

ابعده بخفة عنه شوي تكلم بتوتر : آآآآآ معليش يمكن انت غلطان .. بس طال عمرك .. انا توني متوظف عندكم .. آآآ مابي اخسر وظيفتي ..أسأل الكل عني يشهدون لي .. (( تركي في باله يحاول المستحيل عشان بس حمد وامه واخته مستعد يتوسل لهمجنون .. بس مايفقد مصدر رزقة الوحيد ))

ضحك متعب ضحكة قصيرة شوي وهو مو حاس بشي .. حتى كلام سعود له مايمر على مخه ابداً يحس انه في حالة اللاوعي .. في حالة اللاشعور : هههههه اغلط فالناس كلها بس فيك ياسعود مااغلط افااا عليك اخوك متعب هههه 

جاء بيتكلم تركي .. بس فجأه اعطاه مخه امر .. لا .. قال متعب .. ورجع هالاسم يتكرر بشكل حاد وقوي .. لمخه .. معقولة يكون له علاقة بحمد .. بس هو قالي سعود .. ماقالي تركي .. 

تركي بهدوووء : انت تعرفني ؟؟ 

متعب بغرااابه : سعووود شفيك اسم الله عليك هههههه ايه اعرفك ..

تركي بترقب وكأن الأمل يلامس أطراف حياته وكأنه يحس الامل يداااعبه من كل الجهات يمكن يكون من اهلي .. يااارب اصير ولد حمايل .. يااااربي ارحمني .. تكلم بهدوء وحذر : بس انا مااعرفك ..

متعب توه اللحين يلاحظ اندفااااعه تجاه سعود .. وفالمقابل .. برودة سعود معه تكلم بثقة مستحيل يضيعه منه بسهوله : بس انا اعرفك زين انت سعود ولد عمي ماتعرفني .. ؟؟ ماتعرف سيف ؟ امي سوير ..؟ واهم شي فهد؟؟

تركي يحس بشوشرة وبعثرة يعرف هالاسماء قد مرت عليه .. بس ..... بس ايش .. هو مايعرفهم .. ياررربي اقولة اني فاقد للذاكرة .. بيطردني .. بس صدق انا مااعرفه .. انا اعرف متعب وحمد .. يمكن هو متعب اللي أخذ النوم من عيني .. ضغغغغط غير طبيعي على منطقة المخ عنده يحس بألم يلف راااسة بشكل خيالي .. ضغط عصبي فوق كل هذا وذاك .. أمل يرفرف حولة يخاف يمد يده عشان يتسمك فيه بس يمكن بلحظة يموت هالامل وهو في يده .. 

تركي بهدوووء غريب طغى عليه مع احمرار وجهه والضغط اللي بان في كل تقاسيم وجهه : آآآآ أنا ..... آآآ أنت متعب .. صح ... انت قلت كذا آآآآآ ... سكت يحس ببعثر افكارة .. يحاول يلم اللي يقدر عليه من كلمات .. 

متعب مجرد ماقال انت متعب .. انششششد عرق برقبته .. هذا غير العروق اللي بارزة في جبهته .. شد عصبي ممكن يروح فيها من جهه ابوه واللحين سعود قدامة ينتظره يكمل .. يبيه يقول ايه انا سعود بس يبي هالكلمة .. 

تركي وهو يمرر عيونه على كل تقاسيم وجه متعب المألوفه بالنسبة له .. بس يحس بخوف تجاهه .. ركز على العرق اللي برقبته .. صال وجال بعيونه على جبهته .. الرجال واضح فيه شي :: آآآآ انا كنت بقول ... آآآآ

متعب بوهن وبنبرة خافته هامسه : أيه .. وش كنت بتقول .. 

تركي بقول افتك من شرة احس عيونه بتاكلني .. والا هاللحظة بيقوم يجلدني .. الصدق بالنهاية منجاه .. بقول اني فاقد للذاكر واللي فيها فيها اللي جاب هالرزق يجيب غيره : آآآآ أنا ..... 





%%%%%%%%%%%%%%%%%%%%%%%%%%%%%



(((( ميـــــــــــــــــــــــــت وأنا حي .. مكان .. اشبه بالكابوس )))



مايدري وش جابه هنا وفي هالمكان بالذات .. شاب شعر راسه .. وشابت سنينه .. غصة تتعلق بحلقه .. مايدري هو صار لعبة بيد الزمن ولا بيد هالكلاب اللي غدروا به ... يحس بالتعب .. ايه التعب لكن مو بجسمة .. لا .. يحس هالتعب يسكن كل مكان في قلبة .. هو على شيباته وبعد هالعمر .. وهالسنين .. يتهم بتهمة مثل كذا .. هو يدري ان سطام واثق من براءته ... بس مايدري ليه ينحبس ... صابر على كل شي الا الحبس .. رفع راسه ناظر حولة .. جدران في جدران .. وفتحه صغيرة .. تتسلح بقضبان من حديد قوي ... حنى راسة .. ايه نزل راسه .. من قسوة هالزمان .. نزل راسة .. هم وتفكير .. هو رجال عنده بنت .. هو رجال راعي صيت طيب وسمعه واسعه .. انكســــــــــر بعد ماشابت سنينه ... وياشينه احساس الانكسار بعد كبر ... يعتبر كل شي حولة .. قضـــــــــــــــــــــــــــــــاء الله وقدرة .. ابتلاء للصابرين .. وهو ان شاء الله انسان غير جزوع من قضاء ربه صابر .. وراح يصبر أكثر لمّا يطل الفرج عليه ... 


الضابط .. راحم حاله وخصوصاً ان سطام وصاهم عليه كثير كثير .. عرف من زملاء له ان هذا يكون عم سطام .. تكلم بعد تردد كبير وهو يشوف الالم يرسم اقصىىىى ابداااااااع للوجع على تقاسيم وجه شايب مثلة .. واضح عليه الوقار .. 

الضابط : آآآ عمي تبي شي .. محتاج شي .... انت آمر وانا أنفذ .. 

رفع ابو متعب راسة شوي بعد ماغاص في تفكير لأعمق نقطة .. بعد ماشرق به تفكيرة وغرّب به .. القى نظرته السريعه .. لكن بدون كلام وكأن شي ربط على لسانه قبل مايربط على قلبه ... أخذ طرف شماغه وتلثم فيه .. حزنة كبير .. ومصابه أكبر .. الكلام ضاق .. فالاحساس اللي هو يحسه حاليا .. السكوت صار اوسع لاضاق الحكي .. والكلام والتعبير اللفظي .. 

هز الضابط رأسه رحمة ورأفه بهالشيبه ... 




%%%%%%%%%%%%%%%%%%%%%%%%




شركة ابو بندر .... 


ابو بندر وعلامات الفرح والالم كلها مجتمعه على وجهه رغم تضاد المشاعر .... 

سعد يتكلم بسواد قلب : شفت يبه انا قلت لك متأكد ... وبعد كنت حاس انه ورى هالبلوة .. الكلب سالم ..

ابو بندر تكلم بعصبيه هالمرة : ايه مو هذا خويك اللي انت معينه عندي .. هذا ممشاك .. وياخوفي تكون العن واخس منه ياسعيدان ..

سعد ببراءة : ماكنت ادري عنه يبه .. وربي ماكنت ادري .. انا حبيت اكسب ثواب فيه هو اللي شايل اهلة وخواته وامة هو اللي يصرف عليهم .. ومثلك عارف يبه حنا اخذنا منك فعل الخير .. بدون مانتمنن على احد او نفضحه بكل مكان كنت اقدر اقولك بلحظتها انه كذا وكذا بس انا حبيت يكون بيني وبين ربي 

ابو بندر وكأن كلام سعد امتص غضبه : جعلك دوم على الخير .. بس لازم تتعلم وانا ابوك في ناس مايثمر فيهم الخير ولا يملى عينهم غير التراب ومن امثالهم سالم .. 

سعد وهو متقن دووورة ببراعه : صدقت يبه والله لو كنت داري انه خسيس كذا ماناظرته حتى .. مو كفاية ظلم هالضعيف تركي .. اللي ماشفنا منه غير كل خير .. من يوم مكان عندنا من عشر سنين ..

ابو بندر : ايييييييه تركي مافيه منه اثنين .. الله يذكرة بالخير .. رجال ..كفوو ماعليه كلام .. رجال تحطة على يمناك .. رجال وقت الشدايد تلقاه .. والله اني ظلمته واجد ياليتني ادري هو وش مسوي .. هو ماله الا الله ثم انا مايعرف احد ابد .. 

سعد (( اوووووه الوالد رجع على موال اول .. تركي البطل .. تركي الرجل الخارق اللي مانخلق منه الا واحد وكأنه ملك زمانه .. وسابق اوانه .. مايخالف اتحمل لمّا اطير الزفت سالم من وجهي هالزباله )) 

قاطع تفكيرة ابوه وهو يسأله : بس اللي محيرني .. كيف صار هالتبديل والتزوير المتقن اللي مايشك فيه أي احد .. 

سعد ببساطه : سهلة يبه .. تركي متعود يكتب الحسابات بالارقام العربية مو الانجليزية وهذا اللي سهل المهمة .. مثلاً رقم واحد خربشة قلم بسيطة ممكن تحولة لثلاثه او حتى للعشرة .. صفر بسيط يقلب الموازين .. وبنفس قلم تركي عشان مايصير فيه أي شك او ريبه .. 

ابو بندر بحذر : وانت شعرفك بكل هالتفاصيل وبدقة وكأنك متمرس على كذا ..

سعد توهق : لا يبه الله يحييك اعوذ بالله من الحرام .. بس انا ماخليت السكرتير الا وهو معترف بكل شي .. وعلى حسب كلامه ان الارقام العربية هي اللي ساعدته .. 

ابو بندر بتساؤل : غريبة تركي احرص انسان على المصالح العامة كيف يترك اوراقه كذا لا حسيب ولا رقيب ومفتاح درجة ماينزل من يده .. 

سعد وهو طفش من السالفه ومن ابوه .. بس حب يكمل التمثيليه : شفت شلون يبه .. هذا هم الناس الطيبين تلقى لهم دايم اعداء يتصيدونهم والشر واجد يبه مايخلي احد 

ابو بندر وهو يشوف ولده كبر بعينه : ايه والله وانت الصادق عاد انا كم قلت لتركي على الارقام العربيه .. قالي مايحدني على الانجليزي شي والعربيه لغتي .. 

سعد وهو خلاص طفش بقوة : يالله يبه استأذن .. .. وماعطى ابوه فرصة يرد عليه .. مابقى له الا الخطوة الاخيرة .... طلع ووجه تملاه الابتسامات الشيطانيه ... 




%%%%%%%%%%%%%%%%%



إيطـــــــالـــــــــــــيا ....


عند الرقة والرومانسية والحب المبطن .. عند البراءه .. وصفاوة القلب والروح قبل كل شي ... روحين وربي آلف بينهم .. جمع ووفق .. يوم او يومين .. مع بعض بس وكأنهم من شهرين والا سنتين مع بعض .. فهاد بالنسبة لها واضح وشفاف من اول ليلة رغم انتهاء ليلتهم بشكل غريب بنوم فهاد .. انسان ابعد مايكون عن الغموض وكأنه كتاب مفتوح قدامها .. اما عنود بالنسبة لفهاد .. نسمة رقيقة .. نعمة من الله عليه .. اميرة حياته هي بعيونة اميرة .. يقسم انه يقدر يشوف بياض قلبها من خلال شفافية عيونها ....

في احد الكافيهات الايطالية ...


فهاد وعيونه تنطق حب : شرآيك في هالمكان ..

العنود وهي تعدل حجابها باطراف اصابعها الناعمة وتتكلم بحرج من عيون فهاد عليها : مرة حلو 

فهاد وهو يبتسك بهدوء شكثر يحبها : عنودي ..

العنود : اممم 

فهاد : عنود امممممم ودي اسألك سؤال من يوم ماخطبتك اول مرررة مو المرة الثانية اللي جاكم ابوي .. 

العنود بترقب : اسأل خذ راحتك ..

فهاد : عنودي .. اممممم ابي اتأكد قبل ان ماراح يكون فيها زعل ابد هو مجرد سؤال بالنسبة لك .. بس بالنسبة لي مههههم تجاوبين ..

العنود من جد حست بتوتر : ان شاء الله اجاوب .. والله لا يجيب زعل ان شاالله مهما كان السؤال .. 

فهاد وهو يحط عينه في عينها ويسألها بترقب وهدوء عاصف ويتكلم ببطء : ليـــه .. رفضتيني .. اول مرة .. 

العنود حست ببطنها يعورها هي تدري انها من الناس اللي تطلع كل احاسيسهم على وجهم : اممممم 

تكلم فهاد بسرعه : الصراحه ومابي غير الصراحه مهما كانت ..

العنود وهي تحاول ترتب افكارها : اممم يعني انت ماسألت عمي .. 

فهاد : لا ماسألته ووقتها ماكنت ابي اعرف شي ابداً ..

العنود تحاول تتكلم وهي مرتاحه : انا رفضت فالبداية وقلت هالكلام لعمي ان ابوي وعمي من قبل جاء لهم اطفال معاقين وماكتب ربي لهم الحياة وكون الاثنين صار لهم هالشي اكيد بيكون صعب يزوجون عيالهم لبعض لانهم بيكونون اكثر عرضة ان عيالهم يجون معاقين ...... سكتت العنود وهي تتمنى ان فهاد صدقها .. 

فهاد ناظرها بتفكير : معقولة هذا السبب بس ؟؟

العنود وكل شي واضح على وجهها : ايه 

فهاد وهو يعرف العنود من صغرها وكيف يتعامل معها : طيب الفحص الطبي قبل الزواج يكفي يشيل أي خوف في قلبك من هالناحية وانتي اعقل من انك ترفضين لهسبب ..

العنود من جد توترت : ادري .. بس انا هذا كان سببي .. وقلت هالشي لعمي بعد .. 

فهاد بهدوء : انا مابي اللي قلتيه لابوي ابي السبب الحقيقي ...

العنود جت بتتكلم تبرر او تدافع بس من قوو التوتر شرقت .. : كح كح .. كح .. كح كح .. كح 

فهاد على طول برق وانه واقف عندها ومعه موية : اسم الله عليك .. 

شربت العنود .. وهدت .. بس ماتكلمت وبعدت عيونها عن فهاد ..

فهاد رجع لمكانه بهدوء وبدون أي تعابير على وجهه : واللحين ياعنود .. قولي لي السبب الحقيقي .. بس قبل تتكلمين تأكدي اني ماراح اخذ أي موقف سلبي تجاهك بالعكس اللي تامرين فيه راح يصير ..

العنود فتحت عيونها على وسعهم من فهم فهاد للموضوع بشكل خطأ : لا لا .. انا مارفضتك عشان انا ماابيك انت كشخصك ..

فهاد وهالمرة هو اللي مايحط عيونه في عيون العنود : اجل ليش ؟؟ 

العنود وهي متيقنه ان اللحظة هاذي جايه جايه ومن حضها انها جت بدون ترتيب وهذا فرصة لها انها تسأله عن بنت خالته

العنود : بس ابي قبل ماتكلم تعطيني وعد ..

فهاد وهو يرجع يناظر فيها باهتمام :كلي لك مو وعد بسيط بس .. 

العنود : ابيك تعطيني وعد انك تكون صريح .. وماتخبي عني أي شي .. مهما كان ..

فهاد وعلامات الاستغراب تبان على وجهه : وعد .. 

العنود : صح كلامك .. اللي قلته لعمي غير .. وسبب رفضي لك غير .. 

فهاد يفتح عيونه على وسعهم خايف من اسبابها ماينكر خوفه لان حبه لها فوق كل شي 

العنود تتكلم وتتجاهل استغرابه الواصح او صدمته الواضحه : انا رفضتك لاني ماحب اكون في موقع غير مرغوب فيه ..مايحتاج انت تقولي انك ماتبيني .. لا وصلني الخبر ان عمي يبي يجبرك علي .. واللي يحلم بها قلبك ماهي انا .... انحنق صوتها شوي .. انا ادري انك تحب بنت خالتك بدور .. وهذا قلبك وهذا اللي هواه .. .. بس ..... ماقدرت تكمل كلامها وفضلت انها تسكت ....... بس .. بس هذا السبب .. 

فهاد مو مصدق اللي سمعه هو حقيقه هو يتوهم ... معقولة تكون فكرة العنود عنه كذا وهو اللي يحبها ويموت عليها من صغرة هي حلم قلبه هي نور عينه .. هي كل حياته .. هي ماضيه .. هي حاضرة ... وهي بعد مستقبله .. هو اللي ممكن يضحي بروحه عشانها .. تجي وتقوله انه مجبور عليها .. 

فهاد بصرامه : ليه شايفه اني مو رجال انجبر على شي مابغاه .. 

عنود ظاهرها الهدوء لكن قلبها يضرب طبول من الخوف اول مرة تشوف فهاد كذا : وش وعدتني يافهاد .. الصراحه ولا شي غير الصراحه .. اوكي يافهاد ..

فهاد وكأن اسمه من فمها ميوزك ممكن تهدية وتخليه يتكلم بعقل وهدوء : ماراح اجاوبك ولا اقولك ولا شي .. 

العنود فتحت عيونها بعصبيه : اييييش ؟؟ بس انت وعدتني .. 

فهاد داخله وده يضحك عليها شكلها يهبببل وهي معصبه بس يعرف ان الموقف مو متحمل الابتسامة شلون الضحكة .. 

فهاد : وانا عند وعدي بس تقولين لي مين اللي وصلك هالكلام الدقيق مررررة ..

العنود وهي عاقدها حواجبها دليل على عصبيتها بس صوتها الى الآن محتفظ بهدوووءه : يعني صحيح الكلام .. 

فهاد بذات الهدوء : انا ماقلت كذا ... ولا قلت بعد ان الكلام مو صحيح .. اللي قلته مين وصلّك هالكلام ؟؟ 

العنود وداخلها شابه ضوو بس تتظاهر بالهدوء : بشاير هي اللي قالت لي .. وتحديداً يوم حفلتك .. قالت لي بالحرف الواحد ... وهي تقلد طريقتها .. اخوي فهاد مايبيك ولا يفكر فيك لا يروح بالك بعيد فهاد وبدور متفقين ع الزواج ويحبون بعض حتى لو فهاد جاء وخطبك لاتفكرين انه برضاه هو مغصوب عليك واذا عندك كرامه ارفضيه .. 

فهاد صددددددددددمة بشاير اخته قالت هالكلام ولا بعد قالت انه يحب .. من جد عنوده معها حق يومها رفضت .. 

بس فهاد فاجأها بضحكة طويله : هههههههههههههههههههههههههههههههههههههه

هنا عنود فقدت اعصابها وبان كل اللي بداخلها من عصبيه وقفت ومسكت شنطتها وعدلت حجابها : رجعني ... مابي اقعد هنا .. دام هالكلام صحيح ترى من اليوم مو مجبور تجاملني .. 

فهاد بسرعه قام عندها ومسكها مع يدها اجلسي يابنت الحلال افهمك السالفه .. 

العنود بطبيعة شخصيتها جلست وهي لازالت معصبه .. 

فهاد : انا ضحكت مو عليك لا .. على فكرة اني احب بدور .. او اني مجبور كل هالكلام ماله اساس من الصحه .. اللي ماتعرفينه ولا يعرفه احد .. اني كنت بنجبر من امي اتزوج بدور .. بس لاني رجال والرجال ماينجبر رفضت ... ولا افكر مجرد تفكير في بدور . تدرين ليه ؟؟ 

العنود بقلة صبر : ليه ؟ 

فهاد : لان انا في قلبي وحدة .. وحدة وبس .. عشانها هي بس رحت وتغربت ودرست وضغطت نفسي ترم ورى ترم وكورسات صيفية عشان اخلص بسرعه كلة عشان ارجع لها واتزوجها .. هي وبس اللي تملكت هالقلب .. وهو يأشر على قلبه ... 

العنود طارت عيونها انا خاصت من بدور طلع هذا بوحدة ثانيه .. 

فهاد يكمل كلامه بطلاقة وعيونه تنطق حب : تدرين من هي ؟؟ .... انتي ياعنودي .. انتي اللي كنتي حلمي وحبي .. يمكن ماتعفين هالشي من قبل بس هذا انا اقولك اللحين وربي اللي خلقني على كثر مامر علي من بنات ماملى قلبي غيرك .. 

العنود في هاللحظة زادت حمرة وجهها مع حجابها الليموني مو من العصبيه لا من زود الحيا وشلون هي ظلمته ...

فهاد بضحكة قصير حلوة : هههههه يالله بنروح نتمشى ونرجع .. 

قامت العنود مع فهاد بعد ماحاسب على قهوتهم اللي ماشربوها .. بس تفاجأت العنود وانحرجت بنفس الوقت وهي تشوف فهاد اخذ يدها وعلقها بيده وهو يبتسم بلطف .. 





%%%%%%%%%%%%%%%%%%%%%



فالديرة ... 

بعيد عند تجمعات الحريم .. وازعاجهم وسوالفهم كانت برى رشا وفجر بعد ماطلعوا .. 

رشا بابتسامة : هلا .. فجورة .. 

فجر وكأنها تخوفت من هالخطوة لو كانت اجابة رشا انها تحب فهد بتكون تحطيم لها ولشوق وراح يكون موقفها محرج بهالسؤال اللي مايعني شي غير اللقافة وهي مو من هالنوع .. 

فجر :هلا فيك .. أخبارك ... الصراحه داخل ازعاج ولوية وانا احس اني ملي خلق مابي غير الهدوء .. 

رشا حاسة بسرحان فجر من البداية : انا الحمد لله تمام بخير ... بس ايش فيك احسك مو على بعضك ..

فجر : لا ابد مافيني الا العافية ... بس شوي طفشانه .. تصدقين .. نفسي يجي أي زواج بالعائلة ثاني .. 

رشا : ايه والله صادقة مو زوجنا متعب وسطام .. نقول خلاص .. لا نبي دور الباقين ههههههه .. 

فجر : ههههه يالله شدي حيلك .. ترى الدور الجاي عليك انتي وفهد ... تناظرها بترقب .. 

رشا وهي تعبس بوجهها : يووووه وش هالفال .. 

فجر بترقب من جديد : ههههههه ليه عايفة العرس 

رشا تتكلم بصراحه : لا مو عايفته .. بس فهد لا مابيه ..

فجر : افاااا هههههههه علينا قولي استحي ونفهمها .. 

رشا تتكلم ببساطه : واااااي مالت بس قال ايش قال حيا .. ايه هين بس برضو فهد مابيه .. 

فجر وهي تحاول يكون سؤالها طبيعي : الا صدق رشا انتي ماتبين فهد ولا بس مستحيه ..

رشا وهي تناظرها باستخفاف : ليه وقد مرة شفتوني مستحيه من طارية الا ماااابيه .. يختي ماحس به شي .. احسة مثل متعب وسيفوه ..

فجر تكمل اللي بدت فيه : طيب لو اقولك ان فهد وجاء خطبني او خطب شوق وش يكون موقفك .. ببتراجعين عن تفكيرك على طول صح 

رشا بكل اريحيه تضحك : هههههههههه ايه مرة بتراجع ههه .. الا صدق صدق فجورة اخذية انتي والا اختك خليه يطيح بحظكم هالمقرود 

فجر تبتسم : ههههههه من صدقك انتي ..

رشا : قسسسسسم من صدق ماتفهمون .. لا انتي ولا غلا .. اقولكم قربت اكرهه من كثر ماهو مفروض علي .. تكفين تكفين اخطبية لشوق احسهم يناسبون مرة .. 

فجر بصدق : هههههههههههههه خلاص ترى فهد من اليوم وطالع لشوق .. بس تصدقين يكن فهود يحبك .. 

رشا : ايه مرررة يحبني تصدقين انه يقول انا مااشوف بالدنيا الا رشا هههههههههههه من صدقك انتي .. اصلاً بقولك اياها بصراحه ..انا ادري ان فهد ماجاب خبري لو اني احبه .. وانا بعد ماهو هو اكبر همّي .. يعني متعادلين .. 

ابتسمت فجر ابتسامة راحه .. ابتسامة جميلة تناسب ملامحها البسيطة .. 

رشا بهدوء : تدرين يافجر اني ادري انتي ليه تدورين حول هالموضوع من اول مابديتي تتكلمين وانا دارية انتي وش بتسألين عنه .. 

فجر سكتت واختفت ابتسامتها .. 

رشا تبتسم : لا تروعين .. انا اصلاً ادري قبلكم كلكم ان شوق تحب فهد .. وفهد يمووووت عليها .. وياما حاولت شوق تتجنب احساسها .. وتحاربه بس مانفع معها هالشي .. ادري انها ماسوت كذا الا عشاني .. ادري بكل شي .. وادري ان غلا شاكة بالوضع وياما حاولت اني استلطف فهد بس استلطاف وانا اعرف قصدها بس اسوي نفسي ماعندي خبر انا مو خبلة ولا مغفلة عشان تفوتني اشياء واضحه مثل كذا .. وبالنسبة لي مابي غير سعادة شوق .. وبعد الفكة من فهد ههههههههههههه 

فجر وهي تحط يدها على قلبها : الحمد لله ريحتيني يابنت .. قسسسسسم اني هزئت شوق عشان هالموضوع .. بس اللي كان دايماً يوقفني هو انك ماقد بان عليك انك تحبين فهد او تميلين له ع الاقل مثل نجلاء 

رشا : نجلا تحب .. بس انا لا مااحب ... تعالي تعالي ندخل ... نشوف هالمهبولات وش مسويات انا حاسة ان جوهم مش ولابد من كمن يوم غلا وشوق .. 

فجر بابتسامه صافيه : يالله .. 




^
^
^
^
^


أثناء الكلام والسوالف اللي دارت بين رشا وفجر .. دار هالحوار بين غلا وشوق .. 





قامت شوق من مكانها وجلست جنب غلا .. وابتسمت بترقب ..

غلا بنرفزة وصوت حاولت يكون هادئ : نعععععم وش تبين جالسة جنبي .. وش ناوية عليه يالحية ..

شوق قلبها عروها ان هاذي تكون نظرة غلا حبيبة قلبها لها : غلا ممكن نتكلم بهدوووء من غير مااحد ينتبة ان بينا شي ... تكلمت بسرررعه .. واتمنى ماتقاطعيني لما اخلص كلامي .. وبعدها انتي حرة تبين تاخذين كلامي او لا انا بكون سويت اللي علي ..

سكتت غلا تنتظر شوق تكمل كلامها وهي كلها رجااااء ان بنت عمها ماهي مثل متوقعه تتمنى يصير شي يغير الاقدار ..

ارتاحت شوق لمّا شافت تقبل مبدئي من غلا عشان تسمعها .. عشان كذا بدت كلامها بقلب جامد ووبثقه ..

شوق : اسمعي ياغلا .. انتي لمّا تحبين بتعرفين قيمة كلامي زين .. الحب مايعني العقل والتفكير الحب يعني القلب واللي تبيه النفس وبس ... ماقولك هالكلام عشان ادور العذر لا بالعكس اقولك هالكلام لاني غير عن الكل انا حبيت صح بس بالاخير عرفت غلطتي الكبيرة .. وفكرت بعقل وهاذي ماتصير مع اللي يحب ... انا ندمانه قد شعر راسي اني فكرت مجرد تفكير في فهد واني خليت الامور توصل للي وصلت .. مهما كان رشا تبقى بنت عمي ... واللي صار اعتبريه ماصار .. ولاحظي كل هذا مو عشان اطلب منك السماح لا يابنت عمي .. كل هذا عشان نفسي انا وعشان رشا بعد .. ماتسوى نوتر العلاقات عشان حب لا راح ولاجاء .. وابي منك مهما مرت السنين تعتبرين هالشي ماصار على وجه الارض اصلاً وابي هالشي ينمسح من ذاكرة كل اللي يعرفون بهالشي واولهم انتي .. وصدقيني لو تجيني امي سوير بنفسها وتطلب مني اوافق على فهد ماراح اوافق حتى لو اخوك خطبني .. وهذا اللي عندي عجبك اخذية ماعجبك قطيه بحر ... 

التفتت لها غلا بهدوء : صدق ياشوق ... 

ابتسمت شوق بألم كبير : ايه صدق ياغلا ... انا مابي اخسر اللي حولي عشان حب .. والحب بداله حب ان شاء الله .. 

غلا : اووووه الحمد لله ريحتيني ... 


في هاللحظة دخلت رشا مع فجر وهم مبتسمين فالمقابل .. ابتسامات شوق وغلا ... 

رشا : اوه اوه ... خليناكم خمس دقايق طلعت السوالف .. ويومنا موجودين .. كلن ماد بوزة .. 

فجر وهي تطق رشا مع كتفها : قصدك تصافت قلوبهم ورجعوا مثل اول ههههههه .. 

غلا : اصلن احنا من او متصافين مازعلنا عشان ننرضى .. 

فجر : هاااااه علينا كل شي كان واضح .. 

شوق : قولوا انكم غايرين .. خلاص تعالوا اضحكوا معنا مانمنع احد ترى هههههههههههه 

رشا تكلمت متعمدة : لاااااه .. خليك على جنب انتي حرم مسيو فهد .. 

شوق شرقت بريقها وقامت تكح .. اما غلا ناظرت بتعجب ..

رشا : ههههههه اسم عليك كل هذا حب .. وانتي لاتناظريني كذا .. انا وفجر نفهمكم السالفه .. 



جلسوا البنات وقامت رشا تشرح الموضوع وكأن الموضوع مايخصها .. وبكل راحه قالت لهم التفاصيل وانها كانت عارفه كل شس ومقدرة لشوق شعورها تجاهها وانها ماتبي تاخذ فهد منها وكملتها رشا بضحك وهي تقول الحمدلله لقيت من ياخذ هالمقرود من حظي ومرت ليلتهم على خير .. مع عدم تقبل غلا للموضوع . بس شوي شوي .. بدت تقتنع ان الدنيا ارزاق .. وهذا نصيب ويصيب ..




%%%%%%%%%%%%%%%%%%%%%%%%%%



فالرياض وتحديداً عند متعب وسعود .. 



تركي وهو يمرر عيونه على كل تقاسيم وجه متعب المألوفه بالنسبة له .. بس يحس بخوف تجاهه .. ركز على العرق اللي برقبته .. صال وجال بعيونه على جبهته .. الرجال واضح فيه شي :: آآآآ انا كنت بقول ... آآآآ

متعب بوهن وبنبرة خافته هامسه : أيه .. وش كنت بتقول .. 

تركي بقول افتك من شرة احس عيونه بتاكلني .. والا هاللحظة بيقوم يجلدني .. الصدق بالنهاية منجاه .. بقول اني فاقد للذاكر واللي فيها فيها اللي جاب هالرزق يجيب غيره : آآآآ أنا ..... فاقد للذاكرة ... بس هذا مايأثر على شغلي والله اسأل الكل انا اكفأ سكيورتي .. 

متعب .. مسك راسه بيدينه .. خلاااااااص حيله كله راح بهالدقيقتين اللي قابل فيها سعود .. ياااااااااااااالله شكثر ربي رحيم بعباده طلعة سعود ماكانت الا بهالوقت العصيب ..

متعب مانتظر مخه يفكر ويحلل كلام سعود له اللي فهمة انه سعود طوق يدينه عليه وهو يطلق ضحكاته اللي أي احد ممكن يسمعها يحس بسعادة صاحبها 


متعب : ههههههههههههههههههه انا قلته قسم بالله انك ماتتوه عني ياسعود ... خنقتة العبرة آآخر شي وبان هالشي في صوته .. 

تركي في خاطرة .. انا مهبول اللحين يوم انه من اهلي ورى ماسألوا عني .. الظاهر اني قمت اتوهم وهالهبول قسم بالله احسه بيطردني .. 

تركي بصرامة : بس انا ماعرفك ... حتى لو كنت فاقد للذاكرة .. هذا مايمنع اني اعرف اذا انا تركي او سعود .. انا اسمي تركي ..

تقلصت ملامح متعب للجمود وتكلم بصرامه : انت سعود .. اقسم بالله انك سعود .. تعلمني فيك .. واللي انت عندهم ويقولون لك انك تركي ماصدقوا .. بتقولي تشابه بقولك لا .. مو هالكثر ... اقعد اقعد واقولك كل شي بشرط تصارحني بكل شي .. 

تركي صحيح مو مصدق انه ممكن يكون من اهله .. لــــــكن حاس بهالشي من البداية قلبة يقوله ترى هذا منك وانت ومنه ... وبنفس الوقت .. يبي يتمسك بآخر خيوط الامل عنده .. 

جلس مع متعب ... وقاله كل شي من الالف الى الياء من كان عمرة 17 سنه يومه كان طايح بالمستشفى مروراً بابو بندر .. وبندر وطيبتهم .. وكذلك مانسى حمد وكيف انه له سنتين وهو يشتغل يدور اهلة اللي ماسألوا عنه عن طريق حمد والمستشفى ..اللي كان فيها .. وكذلك مااغفل الظلم اللي تعرض له وحادثة مع حمد واسمه اللي يتكرر عليه بعد الحادث بشكل حاد ومؤثر .. الى ان وصل لهالشركة .. وكيف قدم لها بحيث اسقط شهاداته .. كل شي كل شي ماترك ولا حدث في حياته .. 

اما متعب يسمع له مرة بحب ومرة بألم .. ومرة بعبرة تخنقة على صاحبه .. فالمقابل متعب حكى كل شي لسعود اسمه علاقته قبل فيه اهلة شخص شخص .. اخته نجلاء .. اخوه فهد .. كل شي امه سوير الى ان وصل لامه .. تعثرت الحروف بفمة وتاهت كلماته .. بس اضطر انه يقولة اللي صار لامه .. الى ان وصل لنقطة الحادث اللي فرقة عن اهلة وسبب له فقدان الذاكرة وكيف ان الكل قال انه مات لكن بدون جثة .. وكيف مرت ايام متعب صعبة عليه .. قاسية بدون سعود .. كيف كان كل يوم يفتح الدفتر حقهم .. ماخبى بعد عنه .. اللي صار في موضوع نجلاء وكيف ان الكل يعتقد انه مايبيها ,, بس هو كان يحاول يحفظ الوعد ومايخسر الحب الى ان صار اللي صار واتزوجها .. وتكلم بضحك وشجن في نفس الوقت عن نظرة نجلا الحالية له وكيف انه في وجهة نظرها مايبيها ورافضها لشخصها بينما .. هو ميت عليها ... وفي النهاية وصل لمشكلة ابوه الحالية تكلم ووجه مليان هموم .. تكلم وكل حرف منه ينطق بألم اكثر من الثاني .. 



سعود ارتاح كثير ... كثير ... هذا هو متعب اللي تكرر اسمه كثير عليه .. مبسوط الدنيا ياصغرها على فرحهه هو ولد ناس وولد حمايل .. ماباقي الا يقوم حمد بالسلامه ... يبي يقوله كل شي وده انه يكون معه بهاللظة اللي ياما حلموا فيها .. حمد كان يصبرة ويقولة الطيب مايجيب الا طيب وانت معدنك طيب .. اما هو فكان يآآآئس ومكتئب .. بس هذا هو الفرج هذا هو الفرج جاء لحد عنده يوم ربي كتبة .. 





%%%%%%%%%%%%%%%%%%%%%%%%%%%%%%




بعد مرور ... ثلاث ايام .. 

اللي صار في هالثلاث ايام .. التحقيق واقف على قدم وساق .. سطام استخدم اقسى وسائل الضغط على المتهمين الباقين .. خلاص سطام استنفذ كل طاقته وصبرة ... أسوأ حالة ممكن يعيشها الانسان هي حالة سطام حاليا .. عمه .. وهمة مع مرضة .. كل شي كل شي ضده .. 

اما متعب وسعود .. الى الآن ماخبروا احد ووجهة نظر متعب انه يشوفهم في ظروف احسن من كذا .. ووافق سعود على رايه رغم انه متشفق على شوفة اهلة اللي بدت تراودة احلام عنهم والدكتور يقول ان شاء الله هاذي بداية جيده لرجوع الذاكرة .. اما علاقته بمتعب عشرة على عشرة وكأنهم مافترقوا ابد سعود حس بقوة الروابط بينه وبين متعب يرتاح له كثير ويحبه بعد ..

اما نجلاء .. باله مو فالديرة بالها مع متعب وعمها بعد مادرت وش السالفه وهي الوحيدة اللي تعرف من متعب لمّا كلمها في نفس الليلة وقالها كل شي .. بس طمنها ان ابوه بريئ ان شاء الله .. 

ابو بندر خبر بندر عن براءة تركي اللي هو سعود .. بس مو لاقينه الى الآن .. اما سعد يعيش ايام السعد بعد ماطيح سالم فالفخ وسرق جواله منه وقاله لو جاء خيال اسمه بالتحقيق راح تكون سمعته وسمعت خواته في خطر .. سالم اضطر يسكت مكره على هالشي .. وندم قد شعر راسة ليش انه .. يصور هو وخواته وامة بجواله لو ماصور ماطاح فيها لحاله .. 

حمد على حاله .. ام حمد رجعت للبيت مع بنتها وصحتها في تحسن بسيط ... 

اما غلا فكرت وين الصح وراحت قالت لفهد كل اللي صار ... من اول اللي صار بينها وبين شوق الى اللي صار بينهم كلهم ومعهم رشا .. فهد ارتاح كثير .. كثير كثير بهالخبر .. 


اما رجال العائلة للحين مارجعوا .. 

فهاد وعنود ... اجمل ماخلق ربي .. تفاهم وتلاطف بينهم كبير وملحوظ .. سعادة يعيشها الاثنين .. كل واحد يتمنى ان الثاني اذا تكلم مايسكت .. فهاد وعد العنود انه يكون جنبها دايمن .. ولاتهتم لكلام احد ابد مهما قال عنه وعنها .. عنود وعدته ماتصدق احد غيرة ابداً 




%%%%%%%%%%%%%%%%%%%%%%



الصباح فالديرة ...

فجر كالعادة عند جدتها .. هالوقت تفطر معها وتاخذ مابخاطرها وتسولف معها .. 

الجدة : فجر يمة .. دقي لي على سيفوه .. من يوم ماراحوا محدن اتصل بي .. وكنهم تعوقوا في رجعتهم .. (( تعوقوا = تأخروا .. ))

فجر وهي تموت ولاتنحط بهالموقف تتوقع سيف طفش منها وهي في كل شي ناطة له : لا يمة بتصل لك على ابوي .. 

الجدة : لا لا يمه .. مابي غير السيف ماهي من عادته انه يتركني كل هالوقت مايكلمني .. دقي عليه وقولي له امي سوير تنشد عنكم ..

فجر طفشششششت : بععععد يمة اكلمة .. لا انتي كلمية بعدين انا ماعرف رقمة ..

الجدة : انا حافظتة عن غيب هذا السيف .. 

فجر امري لله : ان شاء الله يمة عطيني رقمة .. 

الجدة تعطي فجر الرقم ... الى وصلت آخر رقم ..

فجر ضغطت زر الاتصال بخوف : يمة كلمية انتي .. 

الجدة : لا لا انا ماحب اهرج واجد في هالماخوذ .. 

فجر وهي حست انه طول يدق ومحد رد انبسطت ناظرت الساعه الا هي ست الصباح ابتسمت اكثر من بيقوم على هالصبح ..

بس خابت آآمالها على آآخر رنه رد سيف وصوته كلة نوم .. معصب من هالرقم الغريب اللي خرب نومة عليه .. 

سيف بنرفزة : نععععم 

فجر وصوتها في رجفة خفيفه : الوو 

سيف استغرب من الصوت الانثوي : نعم .. بغيتي شي .. 

فجر هلا هلا هاذي بدايتها الله يسامحك يمة : سيف !!؟ 

سيف زاد استغرابة أكثر : معك سيف من انتي ؟ 

فجر : آآآآ آآ انا فجر .. بنت عمك ..

سيف باستدراك : هلا هلا بنت العم أخباركم وعلوم الديرة ..

فجر بثقل : كلنا طيبين .. اممم امي سوير عندي .. تقولك ليه محد اتصل فيها .. وان شاء الله مافيكم شي أخركم .. 

سيف ضحك ضحكتة المميزة : هههههههههههههههههه هي عندك عطينياها اكلمها .. 

فجر بتوتر : ان شاء الله .. 

فجر بتوتر أكبر من صوت ضحكتة اللي ترن فاذنها : يمة يقول بيكلمك 

الجدة : والله اني ماحب اهرج في هالماخوذ بس عطيني اياه .. 

الجدة اثناء ماهي تكلم سيف وتاخذ منه الاخبار وهو يضحك معها ويحاول يراضيها .. ليش انه ماتصل فيها .. فجر في هاللحظة حطت يدها على قلبها .. يااااربي ليش يطق قلبي هالكثر .. يمكن خايفة .. ايه خايفة .. ضحكتة تخوووف .... 

بينما كانت ضحكة سيف رنانه ومميزة .. كانت هي تقنع نفسها انها تخوف .. 



%%%%%%%%%%%%%%%%%%%%%




فالرياض ... 


تحديداً مقر عمل سطام .. 

سطام وهو يصرررررخ : ياااااااااااااعسكري .... 

دخل العسكري .. والقى التحيه وبادله سطام التحيه بطفش وقهر .. 

سطام بعصبيه : خذه من قدام وجهي ... وجب لي الثاني ... لا بارك الله فيهم من اجانب .. 

العسكري اخذ المتهم الموجود عند سطام بهدووء .. من اربع ايام تعود على مزاج سطام السيء واللي كل يوم يزيد حدة ... 


ضرب سطام بقهههههر على سطح مكتبة ... ماهو قادر على هالروس العنيده .. يحس الصبر يوم عن يوم .. يخلص ... ماهو قادر .... تعب حيل .. الاعترافات اللي سحبها منهم قليلة جداً في ظرف اربع ايام .. يحس انه يعيش اشبة بكابوس ... ماشاف احد من اربع ايام نومة واكلة وشربة كله بالدوام من اربع ايام وهو شبه ساكن في دوامة ... ابو مجاهد رحم حالة وعطاه اجازة اجبارية لكنة رفضها .. رفضها بكل عصبية .. وهذا اللي تعجب منه ابو مجاهد سطام .. واحد من أكفأ الموظفين عنده عمرة ماقلل من احترام .. الاكبر منه .. لكن بما ان ابو مجاهد مار في نفس الموقف فهو مايلومه ابداً .. 



%%%%%%%%%%%%%%%%%%



فالجامعه عند نجود ونواره ... 


نجود وصلت للجامعه نزلت عباتها ورتبت شكلها .... اليوم هي بايعه الدنيا خلااااص طفشت دراسة دراسة .. ملّت بتسحب على كل المحاضرات اليوم بلغت نوارة بالتليفون انها راح تسوي كذا .. ونوراة طارت من الفررررحه كل المحاضرات اول مرررررة تسويها ... 

دخلت نجود في اوساط البنات .. لكنها لمحت نوارة .. مع من !!!!؟ ..... اوووه مع المعجبات المقززات .. وش موقفها معهم ... راحت لها بس قبل مايشوفونها سمعت الكلام اللي صعقهاااااا 


نواره تتفق معهم تجيبها لهم فالمكان المشبوه مقابل هي تحصل غاية دنيئة منهم وتصير هي الصدقية الخاصة للبوية هاذي .... رحمها ربي يوم كانت ترفض قبل تروح لهذا المكان ... وتجلت رحمة ربي اكثر .. يوم سمعتها بأذونها اليوم ... تتفق عليها ..هالخسيـــــــــــــسه ... 

نجود ماانتظرت اكثر ... ركضت لها وشدتها مع كتفها بقوووة لمّا واجهتها وجه لوجه .. 

نجووود بانفعال : هذولي الزبالة اللي تتفقين معهم ضدي يالحقيييييييرة ... هذا طمووووحك اللي تبينه تخاوين بوية .... بس تدرين ليه لان هذا مستوااااااااااك ... وصدق من قال كل ساقط وله لاقط ... 

تفلت نجود عند رجول نوارة المفجووعة باللي صار والهجوم والحرب الكلامية اللي توجهت من نجود عليها .. 

نجود : هاذي تفلتي تكرم وتترفع تجي على وجهك تنزل للارض ولا تلامس وجهك القذر ... ياااااقذرة ..


راحت عنهاوهي في قمة عصبيتها وأخيرأ عرفت حقيقتها الحمدلله اللي رحمها وماتورطت بهيك شي ... الحمد لله الف مرررة الف مررررة .. 



%%%%%%%%%%%%%%%%%%%%%%%%



تركي او سعود طلع من الصباح ع المستشفى مايدري ليه من صحى وهو مو مرتاح من بعد الحلم اللي شافه مع حمد... قلبة يقولة على شي بس مايدري وش هالشي ... اللي يعرفة انه يتعلق بحمد وبس .. 

وصل للمستشفى مشى خلال ممراتها بهدووء الى ان وصل القسم اللي موجود فيه حمد وهو قسم العناية المشددة ..

وصل لعند غرفة حمد ...دخلها .. بس ايش ماشاف احد فيها وينه حمد .. لا يــــــــــــــــكون !!!! .. لا لا الله ارحم .. الله ارحم بعباده .. ركض بين الممرات وهو مثل المجنون ... ام حمد وتشافت .. هو ولقى اهلة .. بس باقي حمد يصحى بس هذا الباقي مايبي براءته تطلع عند ابو بندر بس يبي حمد السند والاخو .. وكل شي بحياته من عشر سنين .. 


وصل عند الرسيبشن سألهم عن حمد مالقى الجواب .. ركض يمين ويسار يدور على الدكتور ... مالقاه ... ياااااالله وش يسوي اللحين... نفسة انقطع .. حلقة جاف .. مايبي يفكر فالاسوأ لا لا مايبي يفكر ... لقى الدكتور أخيراً 

سعود وهو يلهث من كثر الركض : دكتور .... آآ آآ آآآ وين حمد ... وينه .. 

الدكتور بابتسامة وهو تعود على سعود من كثر ماجاء له : طول بالك يازلمة ... صاحبك بخير من الله ... ومن ساعتين بس صحي من الغيبوبة ... ان شاء الله بتفرحوا فيه وهو خارج من المشفى بعد يومين .. 

سعود مو مصدق ... صحى .... يااالله ... ياربي لك الحمد والشكر .. ماحس بنفسة الا وهو ساجد سجود شكر لله جل في علاه على هاذي النعم .. مابعد الضيقة الا الفرج .. مابعد الظلماء الا النور .. مابعد الشقى والتعب الا الراحه .. 


راح له على طول دخل عليه لقاه نايم .. ضحك في داخلة ماشبع نوووم خلاااص عاد .. 

قعد عنده وهو يتأمل وجهه بدون أجهزة ... نحف حيل .. بس يبقى هو حمد ... 

جلس ساعه .. ساعه ونص .. ساعتين وهو الى الآن جالس عنده .. بعد هالساعتين بدا حمد يفتح عيونه شوي شوي ... اول ماشاف قدامة وجه تركي البشووووش .. بابتسامته الصافيه ... صحصح شوي ... وضحت عنده الرؤية .. وانتبه له سعود ... 

سعود وهو يقوم ويسلم عليه وهو منسدح : خلاااااص ماشبعت نوم بعد ... قوم ههههههههههه 

ابتسم حمد وحاول يتساند على يدينه عشان يجلس بس ماقدر .. بسرعه قام تركي وساعده ... 

حمد ابتسم لتركي ... اول مرة يشوف وجه تركي ابتسامته اصدق ابتسامة شافها .. وجهه منور حييييل .. 

حمد عرف انه دخل في غيبوبة لوقت طويل عرف كل شي من الدكتور ... صحى وكأن الحادث صار له امس .. وعلى طول سأل تركي عن اللي كانوا مهتمين فيه طول السنتين .. 

حمد ببحه خفيفة : هاه رحت لجزاع ... قابلته .. 

سعود : خلك منه .. اساساً خلك من هالموضوع اللحين .. ومارحت له ولا ابي اروح له .. 

حمد بصعوبة وبصوت هاااادي جداً : ليه .. كح كح .. لازم تروح ياتركي .. 

سعود : ريح ريح لاتجهد نفسك بالكلام .. بعدين يااخ انت .. انا سعود مو تركي ... وهو يبتسم .. 

حمد يناظر فيه باستفهام وكأنه يقول لا مو معقولة لقيت اهلك .. اكيد لا 

سعود وهو يبتسم بثقه : انا سعود بن محمد الـ ....... 

حمد :لا لا .. كيف احكي لي بالتفصيل ... انا فيني حيل بس اسمع .. 

سعود تكلم له بالتفصيل عن كل شي ولمّا سأله حمد كيف اشتغل في هالشركة اضطر انه يقولة عن اللي صار في شركة ابو بندر .. 

تركي بعجله : اوه اوه نسيتني .. بروح ابشر اهلك واجيبهم لك برسم الخدمة .. 

حمد عقد حواجبه : امي واختي .. اهلي ياتركي .. آآ قصدي ياسعود هههه ترى محد لهم غيري من بعد الله .. الله اعلم بحالهم اللحين من دوني .. 

سعود : لا ... افاااا عليك .. اهلك اهلي يحتاجون شي وانا موجود بعد الله ... انا تكفلت بكل شي .. بروح اجيبهم وخالتي تقولك كل شي .. يالله فمان الله تلقى قلبها على نار عليك .. 



.

.

.

.

.

بعد فترة بسيطة وقياسية وصل سعود عند بيت حمد .. نزل وضرب الجرس ... 

روان سمعت صوت الجرس .. وعرفت انه تركي .. محد يطل عليهم غيره ... راحت وغطت امها زين .. وهي بعد لبست عباتها وفتحت له الباب .. 

سعود وهو لازال محتفظ بابتسامته : السلام عليكم .. 

روان : وعليكم السلام .. 

سعود : امممم معليش روان بس ياليت تتركين الباب مفتوح بدخل عند الوالده شوي ابيها بكلمة ثواني واطلع 

روان بذات الهدوء : حياك .. 

دخل سعود والقى السلام وسأل عن الحال .. وبعدها تكلم : ابشرك ياخالة .. حمد صحى من الغيبوبة .. ويبي يشوفكم اللحين انا جاي آخذكم .. 

في هاللحظة قدر يميز شهقة روان الفرحانه .. وسمع كلام ام حمد اللي واضح من خلال نبرتها الفرررررح 

ام حمد : الله يبشرك بالجنه ويوسع لك فالارض مثل ماوسعت صدري .. خذني له ياولدي اللحين .. ابي اروح اللحين .. 

سعود بابتسامة واسعه : ابشري .. انا برى فالسيارة انتظركم .. 


.

.

.

.

سعود وصل اهل حمد عنده .. وتركهم على راحتهم وتوجه .. لمتعب فالشركة بعد ماتصل عليه وانه يبيه ضروري .. 



%%%%%%%%%%%%%%



فالديرة ... 

وصل ابو عهد للديرة ...بعد ماتصلت فيه عهد وقالت له يجي ياخذها .. وان سطام مايقدر يجي ياخذها .. لان عنده دوام الزاااامي .. وابو عهد ماركز مرة فالموضوع وكان همه بس هو وزوجته انهم مشتاقين لبنتهم .. بينما عهد لااااا كانت مبيته النية .. جمعت اغرااااضها ... وجهزت نفسها .. خلاص هي قررت اللي يبيعها برخيص تبيعه باارخص ... اتصالات .. مسجات ... كل شي سوت .. بس مين يقدر ..خلاص هي مستبيعه ... ماعادت تبي سطام واللي زاد من قوة قرارها .. بعد ماشافته آخر مرة قبل اربع ايام .. 


وصل ابو عهد وماحصل احد اكيد كلهم فالرياض ... واخذ بنته ... وتعذر من ام سطام بعد مالزمت عليه يجلس للغداء لكنه رفض وتحجج بعملة فالرياض ... 


%%%%%%%%%%%




وصل متعب للشركة بعد مااقنع عمه ابو سطام وعمه ابو سعود انهم يرجعون للديرة لان وجودهم ماله أي تأثير في قضية ابوه .. ووصاهم يقولون للكل قبل مايوصولهم الخبر من برى .. واقتنعوا بعد جهد انهم يرجعون ... وسيف هو اللي بيوديهم ... 


وصل متعب للشركة وهو مبتسم ... حالة تغير مية وثمانين درجة .. الموظفين مستغربين حيييييل معقولة لتركي هالتأثير على متعب .. لدرجة انه صار من سكيورتي لمحاسب كبير فالشركة وبدأت الاخبار تنتشر لمّا عرفوا سالفة تركي اللي حكاها للسكيورتيه زملاء العمل معه قبل .. 


دخل متعب المكتب ولقى سعود قدامه ابتسم له وقعد ..

متعب : آآآمر يالشيخ سعود ... 

سعود وهو يبتسم له : مايامر عليك عدوو .. شوف يامتعب .. انا جايك وانا مرررررة خالص .. ماعاد للصبر عندي محل ..رايح رايح اليوم للديرة .. بشوف امي وابوي وخواتي واهلي وربعي .. 

متعب وهو حاس فيه يدري مهما حاول ماراح يقتنع سعود بكلامه وهو مايلومه .. 


بالنهاية رضخ متعب لكلام سعود وقرر انه يوديه بنفسة اليوم وتصير سيارته ورى عمانه وسيف .. 
لكن سعود .. رجع لاهل حمد ورجعهم للبيت وبلغ حمد انه اللحين بيروح يشوف اهله .. وتعذر منه انه مايقدر يشوفوه كم يوم .. 


.

.

.

.

تحرك متعب وسعود بعد عمانهم وسيف بنص ساعه تقريبا ً ... ومتعب اتصل على سيف وقاله انه لاحقهم ومعه ضيف .. يبغاهم كلهم يجتمعون في بيت .. عمه ابو سعود ضروري .. طبعاً استغربوا حيل حيل حيل .. لكن ماقدامهم الا يسوون اللي قاله متعب .. 


.

.

.

.

.

.

بعد ماوصلوا اتصل متعب على سيف وسألهم هو وينهم فيه .. وقاله سيف انهم في بيت عمه بو سعود .. 


دخل متعب ووراه سعود يمشي بخطوات بطيئة .. 

متعب دخل وسلم : السلام عليكم ..

الجميع رد السلام .. 

متعب وهو مبتسم اوسع ابتسامة .... : هاااااه مستعدين للضيف .. 

ابو سعود بهدوووء : وينه ضيفك يامتعب ... 

متعب بضحكة : انت بالذات ياعمي ررررركز ههههههههه 

الجميع مستغرب من وضع متعب حييييييل ... 

متعب التفتت لسعود اللي برى .. وقاله : حياك بين اهلك .... 

مشى سعود ببطء الى دخل عليهم ووقف عند باب المجلس وهو يناظرهم ويتفحصهم .. واحد شايب والثاني مابين الشيب والشباب .. البقية سيف وفهد .. شباب .. 

الجميع وقفوااا مبهوووووورين وش يشوفون هم ... من هذا .. موقف صعععععععب على الجميع ... سيف وفهد مو مثبتين مرررررة .. بس اللي يعرفونه ان هالضيف اثار الصدمة عند الكبار .. 

متعب وهو يأشر على عمه : هذا عمي بوسعود .. يا. . . . سعود هههههههههههههههه 

سيف وفهد يناظرون في بعض وكأنهم بدوا يفهمون ... اما سعود .. مشى باتجاه ابوه وقبله على راسه وهو يبكي .. ونزل على رجول ابوه وقبلها .. يبكي بألم .. يبكي بكاء الرجال الاشداء اللي ماتنزل دمعتهم التوافه .. يبكي من قسوة الدنيا وكيف فرقته عن اهلة عشر سنين .... اما ابو سعود نزل لمستوى ولده وهو مو قادر يتمالك نفسة يمسح دموعه ودموع ولده بطرف شماغه ليجسد اكبر معاني الابوة والحنان .. اكبر معاني قسوة الرجال اللي تنهار .. في مثل هالمواقف ليفيضون حنان .. ولين مو مصدق عيونه .. مو مصدق ابد .. 

متعب تأثر حيل ... هو الاقرب لسعود .. ومازال الاقرب ... 


.

.

.

بعد جلسة بسيطة وضحت الصورة عند الجميع والسالفه اللي صارت قالهم متعب السالفه باختصار .. وقصة سعود ايضا باختصار .. من غير ذكر موضوع الاتهام بالاختلاس ..ومن غير ذكر موضوع حمد .. 

ابو سعود وهو ماسك يد ولده : يالله يابوك .. تعال .. تعال .. في ناس ميته على شوفتك .. تعال نشوف امك .. 

ابتسم سعود لابوه وقبّل يده .. ومشى معاه لداخل البيت اللي يجهله .. 


ابو سعود وهو ينادي بصوت عالي : ام سعووووووود .... يام سعوووود ... كانت نبرته خاصة جدا في نطق اسم سعود .. 


نجلاء كانت جالسة عند امها راحت لها من بكرة ماراح متعب للرياض ... ناظرت امها وهي تحرك عيونها بقوة في كل الاتجاهات .. بتوتر .. وتحرك شفايفها بمعنى اسم سعود .. نجلا مسكت يدين امها .. بقوة وهي تهدي توترها ... 

دخل ابو سعود ووراه سعود ... طاحت عينه على الوجه الملائكي رغم كبر السن وحزن الايام الا ان فيه لمسة جمال نادر .. وجهها كان يرسم اقسى واوجع معاني الالم .. حرمة تصفعت من الدنيا بعد فقد ولدها .. البكر .... نجلاء ناظرت فاللي ورى ابوها ... وش تشوف سعوووود ياااااالله .. سعود .. هي تعرفة تذكرة ... ماكانت صغيرة يوم مات .. 

ام سعود تمد يدها لسعود وهي معلقه عيونها عليه .. عليه هو وبس .. وتحرك شفايفها بقوة وارتجاف بمعنى اسم سعود .... فجاءه .. واللي نزل دموع نجلاء بقوووة .. وتسبب في تجمع الدموع بعيون ابو سعود .. هو لمّا تكلمت ام سعود بصوووت مبحوح غير واضح ومفهوم مررررة ... 

ام سعود وهي تشههههههق بالبكي ونفسها ضاق ودموعها على خدها : سـ ــ ـ ــ ـ ـعـ ـ ـ ود ..... سـ ـ ـ ـعود آآآآآآآآآآ

شهقت نجلاء وهي ماسكه يد امها وهي تبكي بقوة : يمه ... تكلمتي .. نطقتي يمة ... 

سعود ركض لأمه وقبّل يدينها وراسها ورجلينها .. بكى في حظنها وكانه طفل صغير .. بكى سنسن الحرمان .. بكى الحضن الحنون .. بكى حايته .. بكى فقدة .. بكى بكى بكى .. الى ماشبع من حضن امة ..



باختصار : سلم اخواته بحنااااان غامر .. تعرف على فهد .. وسيف ... الخبر انتشر بكل الديرة .... صدمة للجميع مخلوطة بفرحه لكن مافيه مثل مشاعر الام والاب مهما وصلت مشاعر الناس تجاهه .. 





%%%%%%%%%%%%%%%%%%%%%%%%%%



فالرياض .. 


سطام الى الآن مانام ... مواصل .. نسكافيه .. كابتشينو .. تركش كافيه .... ماخلى شي ماشربه عشان يطير النوم ويركز .. يفكر .. ويحلل .. ويجمع الادله والبراهين ويحقق .. تحرك لدورة المياة وفي يده المشرط ناسية .. من زود مامخه مشغول ومزحوم بالافكار ... من سوء حظة تعثر اول ماطلع من المكتب .. وتكأ على يده قبل مايطيح ودخل المشرط في يده .. وسبب له جرح كبير ينزف بشكل مهوووول .. 

توجه له العسكري .. بيساعده .. لكنه توقف بصررررخه من سطام : لا لا ... لا تقرب .. انا بروح المستشفى اللحين خل بالك من المكتب ..لمّا ارجع ... 

اللي يعرفة سطام ان هالمرض ينتقل .. بالدم بعد ... وخاف على العسكري لايكون فيه جرح او شي من هالقبيل ويتسبب له في اذى لاسمح الله مو مكفي عهد .. ذنبها عليه .. 


.

.

.

.

توجه للمستشفى وقبل مايلمسونه قالهم ان معه الايدز ... سأله الدكتور كذا سؤال عن هالمرض .. غريبة اكتشفة بهالسرعه .. وهو انسان يبدوا للدكتور بكامل صحته .. 

اضطر انه يريحه نص يوم عنده ويستعجل في نتايج الفحوصاااات ... لــــــــــــــــــــــــــكن المفاجأه لمّا طلعت النتيجه .. 

النتيجه كانت .. انســـــان .................................................. . سليـــــــــــــــــــــــــــــــــــــم 

ناظر سطام فالدكتور وشخص ببصرة فيه من غير كلام ... وش يقول هذا .. معقولة .. كيف .. طيب والتحاليل اللي سواه قبل اكثر من ثلاث شهور .. 

سطام وهو في عز ضعفة وبنبرة منهكة : دكتور .... بلع ريقة ... وش تقول انت كيف سليـــــم .. وعلى آخر كلمة شرق بريقه ... 

الدكتور : ياستاز سطام ربنا واسع الرحمة يمكن كان بدوا ياك تنتبه ع نفسك شوي 

سطام وهو عاقد حواجبة الكثيفه : دكتور انا هالمرض فيني من نقل دم ... انا ضابط .. وقبل كل شي أخاف الله ... سكت شوي ماهو قادر حتى ع الكلام ... دكتور انا ميت من زمان يعني ترآي اعرف بمرضي وش تقول انت انا محلل قبل اكثر من ثلاث شهور ..

الدكتور ابتسم شكثر ربي يحب هالانسان : باينتوا ربنا بيحبك كتير انت لا فيك الايدز ولا بتشتكى من إشي .. انت شخص سليـــــــم معااااافى .. بلكي بيكون شي خطا طبي او لخبطة مابين الفحوصات .. 

سطام ضحك بخفة ودموعة تنزل على خدودة ولازال يضحك : ههههه الحمد لله يارب الحمد لله يارب ... آآآآآآه يارحمتك يارب 

وجسد اكبر معاني الشكر والامتنان للمولى عز وجل بسجود شكر ودموع امل .. شكر ربي مابعد الضيقة الا الفرج .. اكيد ربه يحبه ابتلاه الى ان مسح ذنوبة عنه وهو كان العبد الصابر الشاكر لله في السراء والضراء .. 


طلع سطام من المستشفى ... وكأنه شخص ثاني .. واحد جديد .. وكأن المستشفى اخذت روحه وغسلتها من الهموم .. ورجعتها له .. وش يسوي اللحين ايه .. لازم يروح لعهد .. لازم .. هالبنت ظلمها كثير كثير ... 


.

.

.

.

.

تحرك سطام لدوامة .. وقابل ابو مجاهد وقاله نه مضطر يسااافر للديرة ضروري لكن فالمقابل بكل برود رفض ابو مجاهد .. واساساً سطام عنده خبر انه ممنوع من مغادرة مدينه الرياض الا لمّا ينتهي من قضيته حالياً الامر مستحيـــــــــــــــــــــــــــــــــل 

تحطم .. مرة تحطم .. كم له ماشافها ولا حتى سمع صوتها .. كم له وهو يحسب نفسه من اعداد الاموات مو من اعداد الاحياء .... ماله الا الجوال .. دق ... محد رد .. اتصل واتصل واتصل .. صار له نص ساعه وهو يتصل لكن محد يشيلة آخر شي .. عطته بزي .. بعدين قفلت الجوال ... تنهد بقووووووه .. معها حق .. هي اللي كانت تدق وهو كان يطنش .. جاء دورة اللحين هو يدق وهي تطنش ... 



%%%%%%%%%%%%%%%%%%%%%%%%%%%





بعد مرور ثلاث اســــــابيع بايامها ولياليها .... 



رجع فهاد لارض الوطن بعد اجمل ايام عاشاها مع حب الطفولة وتهور المراهقة ونضج الشباب حياته ونور عينه عنود ... 

ابو بندر .. وبندر ... لازال البحث جاري عن تركي راح بندر للمستشفى اللي فيها حمد وتفاجأ ان حمد الى الآن موجود ماصدق خبر وسأله عن تركي بس حمد قاله ان تركي اللي هو سعود حصّل اهله وهو حاليا عندهم قرر بندر يروح له لمكانه بس للاسف .. حمد طلع مايعرف شي عن مكان سعود والى الآن ينتظر رجعة سعود من عند اهله ... 

عهد على حالها عند اهلها .. امها وابوها .. بدوو يشكون فالوضع جوالها مقفل اربع وعشرين ساعه من ثلاث اسابيع مافتحته ... واخلاقها مقفله مو بنتهم اللي يعرفونها .. اللي يشكون فيه ان سطام له دخل بهالوضع .. بس ينتظرون من عهد هي اللي تجي وتحكي كل شي بخاطرها .. وطبعاً هالوضع كله على بعضه متعبهم من تعب دلوعتهم عهد ... 


اما يعود حـــــــــاله ثانية .. يوم عن يوم يشوف ماضيه ويتعرف عليه .. بدأ يتذكر .... المشاهدات كان لها اكبر دور في تنشيط خلايا مخه المتعلقه بالذاكرة .... الدكتور يقوله قبل ماكان فيه أي شي يساعد على تنشيط الذاكرة لكن اللحين فيه ... الاهل ... المكان .... وكذلك كلام الاهل عن الماضي هذا ساعدة كثير كثير ... تذكر بيتهم وامه وابوه فقط لاغير .. خلال اسبوع من قعدته ... لكن بعدها بدأ يتذكر شوي شوي ... يقولون له سالفه فهو ببطء يكملها .. الى ان وصل افضل مراحل لذاكرته ... اما امه ... فسبحان الله العظيم في حالتها ... من قبل لاتشوف ولدها كل ماعرضوها على دكتور يقول المريضة لاتعاني من أي مرض عضوي ... الاساس نفسي بحت .. وسبحان الله من شافت ولدها كأنها ماتعب من قبل .. النطق صار تمام عندها .. لكن المشي والحركة صعبة كثير كثير ... وكل هذا يرجع للمدة الطويله اللي جلستها بدون حركة والمسأله اللحين مسأله وقت ومدى تجاوبها مع العلاج الطبيعي ... 


حمد .... حمد حالياً اسعد انسان .. قالت له امه وقفات سعود معهم ... وشهامته ورجولته ... قالت له عن الحنان اللي كانت تلمسة من خلال صوته اتجاهها ... حمد يشكر ربي اللي رزقة صاحب وقت الضيق يلقاه ومبسوط اكثر لرجعة سعود لاهله .... حالياً هو يتجاوب مع العلاج الطبيعي خلال ثلاث اسابيع ترك العربية وتوجه للعكازات ... لانه طول في غيبوبته .. فلازم له علاج طبيعي يرجع حركة العضلات الطبيعيه والمرنة ... وهو مقرر يزور اهل سعود في اقرب وقت شفاءه مع اهله على حسب وعده لسعود .. بعد الحاح منه ... 


سطام حالته لله ... اللحين اسبابه متعددة لانتهاء هالتحقيق اللي كل يوم يصعب اكثر من الثاني ... التهم ثابته ولكنة رافض اثباتها الى الآن ابو مجاهد حكى معه فالسالفه لكنة قال لابستهم ايه لكن انا بطلع براءة عمي من حلووووقهم بعد ميقرون ببراءته ... ابو مجاهد اعند من سطام ماقد شاف بس برضو اكفأ منه مافيه ... سطام خلاااااااص صار عصبي حيل .... يبي براءة عمه ويبي فك اسرة يبي يروح لعهد اللي عرف من امه انها راحت لاهلها من ثلاث اسابيع وكل خوفه انها قالت لهم شي ,, او ...... او اللي خايف منه صدق انها الروحه هي الروحه ومابعدها رجعه .... خلاص هو صار قاب قوسين او ادنى من اقفال اصعب قضية مرت عليه مو من خلال ملابساتها لا من خلال ظروفها واصحابها .... 


بنات العائلة ماللهم سيرة غير سعود ووسامته .. ورجولته وبالذات رشاااا مععععععجبه حدها ... دايمن تتكلم عن هيبته ... هي ماتحبه لا .. هي تشوف فيه الرجل المثالي على قولتها ... 

فهد بس ينتظر متى تخلص قضية ... ويستعد لمواجهة اكبر تحدي لمّا يقول ابي شوق مابي رشااا .. الله يعينه .. بس حالياً كله مع سعود ... احساس حلو لمّا يكون لك اخوو .. من زمن وهو الولد الوحيد .. من بين بنتين .. سعادته كبيرة .... باختصار .. سعود هو حالياً فرحتهم .. هو شمسهم ... هو الشمعه اللي الكل يداري عليها خوف من يجي يوم وتنطفي ... 


نجود من يومها ماشافت وجه نوارة ولو شافتها ذبحتها .. توها نجود تعرف قيمة كلمات العنود الرقيقه لها ... الحرص .. اختيار الصديق ... وقبل كل هذا ... التمسك بالدين وبتعاليم الرب الللي حفظها من شرور ناس ماتعرف الا شهواتها وملذاتها ... 

نجلا يوميا لازم تسمع صوت حبيب القلب متعب .. من لمّا جاء هو وسعود ماطل على احد يادوووب جلس عشر دقايق ومشى وهي ماتلومه في هاللحظة .. ابوه في محنه مايعلمها الا الله ... بس اللي تعرفه انها مستحيل ماتسمع صوته بيوم هي قررت تفتح له قلبها حتى لو مايبيها حبها له بنظرها يكفي ... سيطر على كل كيانها واحاسيسها تملكها بقوووة ..... اما هو كان الله في عونه ... قضية ابوه مسيطرة عليه تماما لكن مايسمع صوت نجلاء الهادي العذب .. الا تطير همومة مع الهوا ... هي اللي مصبرته ... هو يحس بنفس احاسيس نجلا تجاهه .... يبدو ان البعد صفى العقول والقلوب مع بعض .. 


بشاير وبدور ينتظرون على احر من الجمر وصول العنود وفهاد وعلى حسب مافهمت بشاير بدور ان فهاد كاره العنود ... لكن يبدو لي انها راح تشوف شي ثاني يصدمها غير كلام بشاير الحاقد ... 




%%%%%%%%%%%%%%%%%%%%%%%%%%




الديرة ... 


سعود داخل سيارته المضللة كتم تماما .. باللون الفضي الغامق المتناسق مع لون سيارته الجيب الفضي الفاتح .. اليوم بيروح للرياض .. يمسك دوامه وبعد مشتاق لحمد كثير ... رغم انه امه مابغت تتركة الا انه وعدها انه يرجع قريب .. 


وهو يحوس في سيارته ... ويشوف بعض الاوراق المعدله يمين ويسار لاسمة .. وارواقه الثبوتيه .. بعد ماتم اثبات النسب بواسطة الدي ان أي .... الا وش يشوف .. وحده مهبولة واقفه على شباك سيارته وتكلم نفسها ولا تستكشف السياره وتتفحصها ... بس وحدة ايش عليها هدوء ملامح ذكرة بروان بس هاذي على نضج انثوي واضح ... شكلها مرررة خيالي ووجها خالي من أي مساحيق تجميل ... 


تكلم نفسها .. (( اكيد هاذي سيارة سعود .. ايه لازم تصير سيارته رزة مثله .. والله مهو هين ولد عمي هذا ... شي ... مو مثل فهيدان ... بس ياخي حاط تضليل خطير ...)) قربت وجهها اكثر من الجامه .. وحطت يدينها قريب من وجهها في محاولة منها انها تشوف داخل السيارة لكن بدون فائدة ... 


ناظرها سعود شوي .. مهبولة هاذي بس لما قربت وجهها اكثر .. وشافها من قريب مرررة صدق هنا ماقدر يمسك نفسه .. واضح عليها فضولية حييييل .. 

سعود : ههههههههههههههههههههههههههههههههههههههههههههه 

رشا نقزت من الروعه من على الشباك يعني احد فالسيارة .. مامداها تتحرك الا اللي في السيارة منزل الشباك ... وهو ميت ضحك وشكلة روعه وهو يضحك .. 

كتصرف طبيعي منها .. رمت الطرحه على وجهها وهربت لداخل البيت ... 


دخلت وهي يااااالله تاخذ انفاسها ... ياربي ... وش بيقول عني ... اكيد بيقول وش هالمهبولة اللي ماقد شافت سيارة ... وخزياااااه فيه .. 




سعود نزل من السيارة وهو يقول في خاطرة مين تكون هاذي ... اكيد ماراح اقول ياااالله حبيتها .. بس البنت حلوة ... مين تكون .. مين تكون .... يالله ماني قادر اكون أي فكرة عن أي وحدة من بنات عمي ... حتى اسماءهم يالله اعرفها .. 


دخل داخل البيت ولقى نجلاء قباله ... ابتسم لها .. سبحان الله هالانسانه فيها حنان كبير حيل .. وفوق كل هذا يقدر يشوف الحب بعيونها لمّا ينطرى اسم متعب .. بهالنظرة بس .. قدر يكون فكرة عنها انها ان شاء الله سعيدة في حياتها وهذا اللي يبيه .. 

سعود بتمثيب : ياااالله نسيت بعض الاغراض بروح اجيبهم .. 

نجلاء بتلقائة : لا لا انا اروح اجيبهم لك .. وينهم .. وايش هم ... البيت في حريم .. 

سعود : حريم !! ... ليه كم وحدة عندنا .. 

نجلا بضحكة : ههههههه لا الا هي وحدة رشا بنت عمي عامر .. بس حريم .. يعني فيه احد ..

سعود وهو توه يعرفها : ههههه ايه قلتي لي رشا ... يالله اجل مو مهمة الاغراض انا ماشي .. 

نجلا توصل بالسلامة ان شاء الله وطمنا اول ماتوصل .. 

سعود : على خير ان شاء الله .. 




%%%%%%%%%%%%%%%%%%%%%%%%%%%



ابو متعب ... 

حالة مكسورة حيل .... ثلاث اسابيع وهو محبوس مثل المجرمين .. والسفاحين .. بس رحمة من ربي .. انه سطام طلب وضعه في سجن عادي جداً مايصير مع المجرمين .. الخطرين .... هو موكل امرة لربه كل يوم يزورة متعب ... ويشوف وش يحتاج وش مايحتاج .... كلامه قليل جداً .. وكأنه مايبي يحاكي البشر .. يبي بس يناجي ربه ... يصلي كثير ... يدعو كثير .. يلح فالدعاء ... صابر على مابتلاه به رب العباد .. يعرف ان اجرة كبير عن اللي ماتنام عينه ... 





%%%%%%%%%%%%%%%%%%%%%%%



فهاد والعنود ... 


تم الوصول .. الى ارض الوطن .. على وقت آآخر العصر .. نزل عند اهلة ... كان عندهم خبر من البداية .. ان راح تكون حفلتهم مباشرة اللي يجهزون لها من زمان .. عشان كذا عنود مرتبه وضعها وكذلك فهاد ... فيكون الوصول هالوقت ويجلس مع اهلة عشر دقايق .. وبعده يستعد لاستقبال الضيوف ... 


لمّا وصلوا البيت كان فاستقباالهم كل الاهل ومن ضمنهم الخاله وبنتها ... 

دخلوا وسلموا وتلقوا التباريك من جديد وعبارات الشوق ... بس فيه شي صاير .. منتبهه له العنود وفهاد بعد .. نظرات بدور بتاكلهم ... وكأنها بتقرر نوع العلاقه اللي صايرة بينهم .. وتكون نظرة حول حياتهم وسعادتهم الزوجية هي مو ضامنه بنت خالتها عشان كذا قالت اشوف بعيوني احسن .. وع فكرة هي ماحبت فهاد ولا راح تحبه لكن بالنسبة لها فهاد كواجهه اجتماعية ممتاز تعطية عشرة من عشرة .. 

قام فهاد بيطلع غرفته وتعمد يقول هالجملتين عشان يحط حدود .. ويبين خطوط لحياته : عنودي حبيبي تعالي معي نطلع جناحنا ,,, تراه ذوقي ان شاء الله يعجبك .. 

العنود انحرررجت من جرأة فهاد بوجهة نظرها .. يدلعها ويقولها حبيبي .. حست بنوع من الاحراج لكن لمّا شافت عيون بشاير اللي تطل شرار ... وعيون بدور المصدووومة زادت ثقتها بنفسها وقالت هذا زوجي ولازم احافظ عليه حتى لو كان يحبها من جد المفروض احافظ عليه .. تقدمت منه وحطت ذراعها بذارعه وطلعوا لجناحهم .. 

فهاللحظة سحبت بدور بشاير وصمّت اذونها هواش وزعل هذا اللي كارهه وهو ميت بالتراب اللي تمشي عليه .. واضح من عيونه اصلاً يحبها بس انا ماحبيت اقولك .. قلت يمكن بنت خالتي صادقة ... تلعبين فيني انا يابشاير ... مالت عليك وعلى اخوك ... الف يتمنوني .. وترى اخوك هذا ماهمني .. هو مجرد .. مركز وشخصية بس لاتحسبيني ميته على هالشيفه .. ...... ..... الخ من سلسله من السب والشتايم حاولت بشاير ترد عليها لكن الواقع يفرض نفسه ... 




%%%%%%%%%%%%%%%%%%%%%%




بيت ابو عهد ... 


ام عهد : عهد ياماما مايصير هذا اللي انتي تسوينه .. لا اكل ولا نوم مثل الناس ... وش في خاطرك .. واحنا نسوية لك .. واكثر بعد ..

عهد ببرود مثل برود مشاعرها : مافي خاطري شي ماما .. مافيني الا العافيه ..

ام عهد وهي تحط عينها بعين بنتها : عهد ... انتي بينك وبين سطام شي ... مزعلّك في شي .. انا ملاحظة اشياء كثير .. بس انتظرك انتي تحكي لي .. 

عهد ابتسمت باستهزاء مخلوط بألم : سطام!! .... خليه عنك ماما ... اساساً انا ماعادني ابيه ... 

ام عهد بصدمة : وش هالحكي .. كل مشكلة ولها حلّ ان شاء الله .. انتي بس اذكري الله .. 

عهد والله لو تدرين وش المشكلة ماقلتي كذا ياماما ولا من ثلاث اسابيع عارف اني رايحه ولا لي رجعة ولاكلف عمرة يجي يطل علي وانا فالرياض عنده : لا اله الا الله ... بس انا عند قراري .. اللي بيني وبين سطام انتهى وبأقل خساير لا عيال ولا هم .. 

ام عهد مصدوووومة حيل في بنتها وش هالمشكلة اللي وصلتها لهالحاله من اليأس بس حبت تخليها على راحتها : اوكي ياماما ارتاحي انتي اللحين ولنا كلام ثاني .. 




%%%%%%%%%%%%%%%%%%%




جناح فهاد ... 

فهاد : عنود ... وش رايك أي شي مايعجبك شاوري عليه باصبعك الحلو وبس .. 

العنود : لا شدعوة .. فيه شي مايعجبني وكله ذوق فهادي .. ماعندي سالفه .. 

فهاد : تسلمين ياحبي ... يالله انا بآخذ شاور ع السريع واروح عند الرجال ... وانتي خذي راحتك .. 

العنود بحب كبير : اوكي .. 




%%%%%%%%%%%%%


تم وصول سعود للرياض بأمان .... وراح على طول لبيت العائلة الدائم هناك ..... بيرتاح شوي بعده بيروح لحمد .. 




%%%%%%%%%%%%%%





عند سطام ... 


ابتسم ابتسامة من زمان فاقدها .... خلاص هو قاب قوسين او ادنى من براءة عمه .. هو قاب قوسين او ادنى من شوفة نظر عينه .... كل شي انحل .. كل شي .... بس لحظة لحظة ... باقي موضوع السيارة وسعود .. ايه ايه .. لازم اشوف .. بس انتهي من مشكلتي اول بعدين اشوف وش اسوي في هالموضوع .. 

نادى بصوته الجهوري المهاب : ياااااااعسكري .. 

العسكري يلقي التحيه العسكرية : آمر سيدي .. 

سطام : جيب لي ... ابو متعب اللحين .. وماله داعي تجرره مع يده خلة يمشي على هواه .. 

العسكري : حاضر سيدي .. 



.

.

.

.

دخل ابو متعب وهو في سكون غريب ... بس طبعاً مايستغرب على العبد المؤمن الصابر المحتسب .. 

قام على طول سطام له .. وجلسة على الكرسي عنده وابتسم له ابتسامة صادقة مرتاحه ... ثم قام وحب راسة ..

سطام : وصلت لها ياعم ... وصلت للبراءة ... انا ادري من قبل انك بريئ بس هالاجانب الله يريحنا منهم محد راضي منهم يعترف ببراءتك ... بس يالله هذا انت خلصت ياعمي ... 

ابو متعب : والله ياسطام ياولدي ... اني ماذقت الضيم مثل ماذقته .. الايام اللي فاتت بس ربك رحيم بعباده ... وانا كنت عارف ان الفرج جاي .. 

سطام : ماعاش من ضامك ... والله وربي الشاهد علي ان لو الموضوع بيدي ... ماحد يجيب لك طاري بالتحقيق اصلاً ولا تدخل كل المتاهات .... والسموحة منك ياعم .. بس هذا واجبي وانت ادرى بالواجب .. 

ابو متعب : رايتك بيضا ياولدي ماجاء منك قصور ... ولو انت حاولت تتساهل معي ضد الواجب انا اللي بوقف لك .. مهي تربيتنا اللي تخون .. 

سطام وهو يقوم : يالله ياعمي .. انا اللي بوصلك للبيت ترتاح .. وترى متعب ماعنده خبر بشي .. عاد هو شايل بخاطرة علي .. بس ماعليه .. من يشوفني جايبك لحد البيت بيرضى ..

ابو متعب : على خير ياولدي .. مشينا ...


طلع سطام وعمه .. وهو الدنيا مو شايلته من الوناسة .. مقرر بعد هالقضية الصعبة والمعقدة .. يآخذ اجازة طويلة حيل .. وياخذ فيها حبه لكل الاماكن بيسوي شهر عسل من جديد .. بيعيش الحياة وهو حيّ .. مو مثل ماكان شبة ميت ... 


وصلوا للبيت دخل سطام ويده في يد عمه ... ومبتسم وفرحان ... بس فجأه طاحت يده من يد ... عمه لاشعوري .. وش قاعد يشوف ..... هو نفسة اللي شفته او لا ...... معقولة ... جاء عندي بنفسه ,... بدون ماادور عليه انا .... معقولة يطاع سعود نفسه حيا بعد مامات .... 


ابو متعب ... السجن زوده صلابه .. بس كان يدور بعيونه على الولد اللي مستلقي على الكنبة ويطقطق بجواله .. هو سعود والا ماهو سعود ... يناظرة بدون ادنى تعبير على وجهه .. 


سعود حس ان احد دخل .. بس ماناظر .. يحسب انه متعب هو اللي جاء ... تكلم بطلاقه .. 

سعود : اقول متعب ... اللحين متى نرجع للديرة كلنا .. ابي اشوف عمي ... كل العائلة شفتهم الا ابوك .. بروح ازورة اليوم ماعاد فيني صبر ... 


سكت شوي محد رد عليه ... مرر عيونه على المكان اللي توقع متعب موجود فيه .. بس ماشافه .... شاف شايب وجنبه واحد واقف بالبدلة العسكريه ... قام على طول ورتب هيئته المبعثرة وتكلم بصوت يظهر انه عادي .. 

سعود : وش فيه .....؟؟


بس متعب جاء وانقذ الموقف ... بس كانت فرحته كبيرة وهو يشوف ابوه طالع ... مايهمة شلون او كيف .. كل اللي يهمة ان ابوه طلع .. يعني ابوه براءة ... 


عرفهم على بعض ... وعرف سطام ان متعب ماجاب طاري لسعود ان له ولد عم اسمه سطام ... وتفهم شعور متعب ... لانه كان عتبان عليه شوي ... سلم سعود على عمه ... وجلس معهم ... وكذلك قالهم سطام سالفة السيارة وشوفة سعود قبل يمكن اكثر من شهر .. ورقم السيارة اللي تطابق تماما مع رقم سيارة سعود .. واستغربوا من الصدفة الغريبة هاذي .. 



.

.

.

بع مالكل راح يرتاح شوي ... ماعدا سطام اللي طلع متوجه لعهد ... جلس متعب وسعود وبس .. 


سعود : هاه يالنسيب ماقلت لي متى نرجع .. 

متعب : قريب ان شاء الله ... بس ماقلت لي انت على وشو مستعجل احسك ... متحمس بزيادة ... 

سعود : ههههههههههه ابي اعرس واستقر ... فيها شي ..

متعب بضحكةة : ومنهي تعيسة الحظ او عفوآ سعيدة الحظ ... والا تاركة هالمهمة على الاهل .. 

سعود وهو يتذكر شكل المهبولة اللي عند سيارته : لا انا اخترت وخلصت بس باقي اخطب .. 

متعب : ماشاء الله ... والله ماتوفر وقت ... منهي منهي ... قلي ومااعلم احد ههههههههههه

سعود : انت المفروض اول واحد تعرفها .. تدري ليه ؟؟ ..... عشان اللي بتصير .. حرم الشيخ سعود ... هي فالاساس اخت الشخص اللي قدامي .. 

متعب بعدم استيعاب : تقصد من ؟؟ 

سعود : يالييييل الغباء اختك رشا .. بس اوصل الديرة بروح انا وابوي نخطبها مابعد قلت لاحد انت اول واحد اقوله .. 

بانت الصدمة على وجه متعب طيب وفهد .. مايبيها تنشب بين الاخوان .. هو يفكر ان فهد يبي رشا .. وسعود ماعنده خبر .. تغير وجهه بشكل واضح .. 

سعود باستغراب : متعب فيك شي ... مو انت عندك اخت مو متزوجه والا انا غلطان .. 

متعب يبتسم باستدراك : الا لا عندي .. بس خلك من هالموضوع اللحين ولا تفاتح ابوك لمّا اقولك طيب .. 


سعود سكت واستغرب من ردة فعل متعب الغريبة .. مايدري ليه حس بشي مو طيب ... يمكن احساسة ماله اساس من الصحه .. بس يضل مجرد احساس .. 

قام سعود : يالله بروح اشوف حمد وارجع .. فمان الله 

متعب بتفكير : فمان الكريم .. 






%%%%%%%%%%%%%%%%%%



وصل سطام لبيت ابو عهد .. تنفس بقوووة وهو يناظر بيتهم ... امه معطيته خبر من ثلاث اسابيع ان عهد راحت لبيت اهلها .. 


وصل وضرب الجرس طلع له ابو عهد سلم عليه اخذ الاخبار والاحوال بدوو فالكلام قاله انه يبي يشوف عهد ... وطبعاً ابو عهد عنده خبر بكلام عهد عن الانفصال .. سأله بشكل مباشر اذا كان بينه وبين عهد شي او لا .. لكنه قاله ان المشكلة مهما كانت كبيرة بين الازواج تنحل بس طلب منه انه يشوف عهد ... بس عهد طبعاً رفضت رفض قاااطع .. لانها عارفه في قرارة نفسها .. انها لو شافته بتضعف ويمكن تنهار .. بس سطام اصرّ وقاله وربي يابو عهد اذا جلست معها وبعدها مارضت تروح معي اني لسرحها بالمعروف .. وسطام كان خايف من ردة فعلها لو فعلاً رفضت ترجع معاه وقتها لازم عليه انه يوفي بوعده وحلفه .. 


طبعاً ابو عهد وام عهد ... اتفقوا انهم يقولون لها سطام راح بس ابوها يبيها فالمجلس .. 

لمّت عهد شعرها بطفوليه .. وطلع شكلها طفولي اكثر وانتثوي اكثر ... 

دخلت المجلس وهي منزله راسها ماتبي تناظر فاحد .. جت وجلست تنتظرمن ابوها يتكلم ... واكيد ماكان فالمجلس غير سطام وبس .. 

... انتظرت وانتظرت .. وسطام بس يتأملها .. ثلاث شهور او اكثر ... اشتاق لها حيل ... هي هي ماتغيرت .. بس يمكن احلوت اكثر ... ووجها باين عليه اثآر السهر .. 

رفعت عهد راسها بتشوف ليش ابوها ساكت .. بس طلع قدامها آخر شخص تتمنى تشوفه هاللحظة .. 

عهد بصرخه انثويه : انـــــــــــــــت ..!! وش تبي جاي .. 

سطام كان مستعد لاي هجوم ومتوقع كل ردّات الفعل ومجهز اسلحة الرد ... 

سطام بنبرة خاصة : عهد ... انا جاي هنا عشان نتفاهم ... 

عهد بحدة واستهزاء : نتفاااهم ... على ايش ياسطام .. بعد شهور تاركني في بيت اهلك .. وبعدها تدري اني رحت بيت اهلي وتوك تجي .. 

سطام : اسمعيني بس .. وبعدها انا مستعد اسوي اللي تبينه .. أي شي ومهما كان .. 

عهد بحدة اكبر : تطلقنـــــــــــــــي .. ابيك تطلقني وبس .. 

سطام انصدددددم بس مايلومها : بشرط .. تسمعين كلامي للآخر بعده الخيار لك .. 

عهد : خسرت كثير وماني خسرانه اكثر لو اسمع الكم كلمة اللي جاي تسمعها لي اللحين .. 

سطام يحاول يضبط هدوءه : عهد ... انتي ماقد سألتي نفسك ليه انا اسوي كذا .. او ليه اعذبك واعذب نفسي قبل كل شي .. 

عهد وصوتها بدأ يضعف وهذا اللي كسر قلب سطام زود : سألت نفسي بدال المرة الف .. وكلها نفس الاجابة انك كارهني وكاره قربي .. 

سطام قام وجلس جنبها ومسك يدها : عهد انا ماسويت كذا الا عشانك وربي الشاهد انتي ماكنتي تدرين بشي ... انا كنت ابغاك تكرهيني قبل مااطلقك عشان تقدرين تعيشين حياتك بعدي كنت مابيك تتعلقين فيني .. 

عهد بصدمة وهي تنفض يدها من يده : يعني كنت مبيت النية .. يعني كنت ناوي تطلقني بس تنتظر الفرصة .. 

سطام : عهد يابنت الحلال اهدي .. لمّا اخلص كلامي .. انا كنت مابي اضرك وانتي كنتي تضغطين علي بكل الوسائل ... انا كان معي مرض الايدز ... وانتي ماخليتي لي مجال احميك .. انا رجال .. مالي طاقة على حرمة .. مهما كان صبري .. انتي كنتي تستنفذين كل طاقة صبري .. لمّا صار اللي صار .. ورحت للرياض .. 

عهد مصدوووومة قليلة في حقها أيــــــــــــــــدز .... 

سطام فهم نظرتها على طول : بس وربي ماكان لي فالحرام .. الدكتور قالي يمكن نقل دم .. او شفرات حلاقة .. 

عهد بس تناظرة بعيونها الوساع من غير ماترمش .. بدأ مخها يستوعب .. لمّا كتن يقولها لمصلحتك .. انا مابي اضرك .. انا خايف عليه ... بس صار اللي صار ... يعني هي اللحين مثلة كلهم من اعداد الموتى .. ودها تبكي بس الدموع .. ماتعبر عن اللي داخلها حالياً .. شكثر ظلمتة هي .. وشكثر هو يتألم ماتنسى ذيك الليله اللي شافت فيها دموع سطام وهو يبكي بأشد الم وحرقة على حالهم .. ماتلومة لو انهبل .. مو بس يبكي .. 

سطام ينتظر منها جملة بس ماتكلمت .. توه ينتبه انه ماقالها انه طلع سليم . . . 

سطام باستدراك : ايه ونسيت اقولك ... انا قبل ثلاث اسابيع انجرحت يدي ورحت للمستشفى وقلت لهم مرضي قبل مايبدون يخيطون الجرح .. بس الدكتور مااقتنع اني حامل للفايروس .. وسويت تحاليل .. كثيرة ... وطلع النتيجه فالنهاية اني انسان سليم ... وكررت الفحوصات عشان اتأكد .. طلع نفس النتيجه .. انسان سليــم ماشتكي شي ... كنت بجي لك .. بس بسبب قضية عمي .. ماقدرت اجي وصبرت طول هالمدة لمّا انتهت القضية وجيت ......... 

ماقدر يكمل كلامه لان عهد طاحت بحظنة وهي تصيح شكثر عانى سطام .. شكثر تعب .... هي دقايق وماتحملت الفكرة اصلاً ... وهو صابر له شهور ومتحمل .. وهي ظالمته ... 

حظنها سطام بشوق وقالها عبارات حب .. وشوق ... قالها انه يبي ينسى الماضي ويبيها هي بعد تنساه ... ماضيهم كان مظلم ومن هاللحظة تبدأ حياتهم ... 





%%%%%%%%%%%%%%%%%%



سعود وهو توه طالع من عند حمد فالمستشفى الا يشوف بندر ... تكلم معه وقاله انه طلعت براءته وابوه يتمنى يسامحه .. فالنهاية سعود قلبه كبير على هالرجال .. اللي رعاه في وقت ضعفة .. وراح له .. ووضح له ان مافي خاطرة شي ابداً .. لكنه رفض الرجعه للشركة مرة ثانية ... وقاله انه مايبي يرجع اصلاً واللحين هو مرتاح في شركة عمه ابو متعب ... 





.

.

.

.

.
بعد يوم واحد من الاحداث السابقه .. 

الملخص .. الكل اللحين فالديرة بعد مارجعت عهد مع سطام وأجلوا .. سفرهم لبعد حفلة عمه ابو متعب اللي متكفل فيها سطام من الالف الى الياء ... ابو متعب ... ومتعب ... مع سعود رجعوا للديرة ... وبعد حمد رايح معهم بعد ماأصر عليه سعود يجي ويجيب اهله معه .. بعد ماشافه انه تماثل للشفاء بعد رحمة رب العباد .. 

العنود وفهاد اجمل حياة ... هدوووء وحب وراحه .. طبعاً بدور خلاص قطعت الامل اللحين تدور لها واحد ثاني ممكن يكون واجهة اجتماعية ترضيها وترضي غرورها .. 

..



حالياً هم في مجلس العائلة بعد انتهاء الحفلة اللي كانت كبيرة .. وهم على طول وصلوا من الرياض على طول استقبلوا المعازيم اللهم ان سعود راح وطل على امه ورجع مع الرجال اما الباقين ... محد وصل اهله .. 


سعود : الحمدلله ع السلامة ياعمي ... غدى الشر ان شاء الله ... 

ابو متعب ك الشر مايجيك ... والله يابوك لازم نسوي عزيمتن ثانية ... الكل مهو مصدق رجعتك .. انت رجعت وحنا كنا محتاسين لازم نسوي لك عزيمة .. 

سعود متقصد : لا والله ياعمي انا ابي عزيمة اكبر واكبر .. 

ابو متعب : ابشر ياولدي .. 

سعود : انا ابي الناس تعرف برجعتي في زواجي ان شاء الله .. 

ابو سعود بفرحه : على خير ان شاء الله كلّم امك وهي تدور لك البنت الزينه ... ونزوجك ونفرح فيك جعل عيني ماتذوق حزنك .. 

سعود : لك طولة العمر يبه .. بس مايحتاج تدور لي الوالدة وعندي بنات عمي ... 

ابتسم كل من في المجلس ... الا متعب كان متخوف يقول عن رشا ..اما ابو سطام فرح حيل لان سعود رجال وينشرى ... لتوقعهم ان مابافي الا بنات ابو سطام يتزوج منهم ورشا لفهد والباقيات خواته .. 

سعود بسعادة : انا ماني لاقي احسن من بنت عمي ابو متعب ... اذا ماكان عنده مانع ... وبعد موافقة ابوي اكيد .. 


كل من في المجلس سكت فجأة بطريقة غريبة تثير الشبهه والاعين كلها توجهت وتصوبت على فهد اللي بغى يطير من الفرحه داخله .... اللي كان بيسويه سواه اخوه بداله ... بس ماوضح شي .... ملامحة كانت ساكنة وهادية ..

اما سيف عينه مابين سعود وفهد .... والكل ينتظر فهد يتكلم او احد الكبار يبت فالموضوع ... 

سعود حس بشي غريب من النظرات اللي زاغت نوعا ما ... فتح ابو متعب .. فمة بيتكلم ويوضح اللبس اللي صار بس بقدرة قادر جاء الكلام على لسان فهد اللي ماحب يخرب شي ابد .... 

فهد : ونعم مااخترت ياخوي ... وماظنتي عمي عنده مانع .. 

اللحين تحولت النظرات لصدمة مخلوطة بفرحه محد يبي يكسر بخاطر سعود وكلمة فهد دلالة على رضاه .. عشان كذا تكلم ابو متعب وقال .. 

ابو متعب : على بركة الله ... اللي مثلك ياسعود ينشرى بس ناخذ بشور البنت اول ... 

سعود : على خير ... 


ابو سعود بحكمة : وانت يافهد متى ناوي تعرس ... ماتبي نحط عرسك مع عرس اخوك .. 

فهد بابتسامة واسعه وصادقة : الا يبه ... مابي الا عرسي مع عرس سعود .. بس هذا اذا عمي ابوسطام يزوجني .. 

الكل ابتسم لروح فهد .. وهم يعتقدون انه ضحّى عشان اخوه .. بس هو ميت بشوق .. والكل فهم انه يبي شوق مو فجر .. 


.

.

.


متعب راح يرتاح على قولته وهو مشتاق حيل لقلبه وحبه نجلا ... 


دخل جناحة لقاها في أبهى طله .. بفستان ابيض ... مع القليل من الورد الفوشي .. وروجها الفوشي الصارخ .. 

تحرك لمّا وصل وراها ... وضمّها بقوووووة وشوق وطبع قبلة رقيقه على طرف دقنها وهمس لها مشتاق لك ,, 



هي بادلته الحب .. والشوق .. وجلسوا جلسة مصارحه ... كشفت هي عن قلبها .. وكشف هو عن قلبه واسبابه .. 

كبر في عينها انه حتى والكل يقول سعود ميت .. هو يقول لا حي ... حبته اكثر .. بعد ماطلعت شخصيته الواضحه قدامها بدون غموض .. بدون حواجز .. 








أما سيف قام قال بروح ابشر امي سوير .. عاد ترآآها تموت على طاري العرس .... الكل ضحك على خفة دم سيف .. 



سيف وهو عند امه .. وبعد مابشرها وفرحت كثيير لاحفادها ... 


الجدة : وانت يالسيف متى يطري عليك العرس ... 

سيف وهو يبتسم بجذابيه : الا يمة يطري علي .. عاد ترآآني مابي احد يزوجني غيرتس .. 

الجدة : اجل خلاص .. يمة ... مافيه احسن من زينه البنات فجر .. 

سيف وهو يتذكر الوجة الملائكي اللي عشقة بسكات .. شافها مرة بس بالصدفة واخذت النوم من عينه ... ماقد شاف بحياته ولا تخيل وحدة بجمالها الحاد والصارخ .. 

سيف : يمة اللحين فجر بنت ولدك صح .. 

الجدة : وش فيك يالسيف ايه بنت ولدي وازين البنات بعد .. 

سيف : وغلا بعد بنت ولدك .. صح .. 

الجدة وهي مستغربه من كلام سيف : الله الله كلهن عندي مثل بعض بغلاة بعد .. 

سيف بترقب : طيب يمة .. لو اقولك .. انا ابي غلا .. وفجر الله يسهل عليها تزعلين علي يمة .. 

الجدة وهي فرحانه ان سيف ماخذ احد برى العائله وسيف بالذات .. صحيح كانت تتمنى فجر لسيف لانها بوجهة نظرها سنعه .. بس النفس وهواها ... وهي تعرف سيف .. ماقال غلا الا انه مايل لها قلبه .. 

الجده : عساها الساعة المباركة ... كلهن بنات عيالي .. ولا اغلى من الولد الا ولد الولد .. 

سيف فرررح كثير .. كان كل خوفة ان امة سوير تعارضه .. لانها تحب فجر حيل وتشوفها اكمل البنات .. بس هو عينه ماتشوف احسن .. واجمل واحب .. من غلا على قلبه .. 







النهاية .....the end 

..

..

..

..

..

..

..




.

.

.

.

.


مابعد النهاية .... 


اولا ... عهد وسطام ... عاشوا الحب الحقيقي الصادق اللي مايشوبه أي خوف ... سعادة لاتخلو من بعض منغصات الحياة .. اثمر حبهم الحقيقي على توأم مثل الورد .. ولدين .. 


متعب ونجلا ... حياة مستقرة يغمرها الحب والتفاهم .. شخصية مثل شخصية نجلا مناسبة تماما .. لشخصية متعب ... تفاهم يفوق الوصف .... حالياً حامل ... ببنت او ولد .. يفرح قلب متعب .. 


فهاد والعنود .... بداية زواجهم كانوا واضحين لبعض فمااحتاجوا يتعبون او يشون في فهم بعض .. ماينغص حياتهم غير بشاير اللي فالطالعة والنازلة تدق العنود بالحكي ... والعنود بثقلها وعقلها .. تطنش ولاتهتم ... نقدر نقول عن حياتهم مثالية .. تفاهم غريب زرعه ربي بينهم .. لدرجة انهم ماقد اختلفوا او مروا بالمشاكل اللي تصير بين الزوجين .. 

سعود ورشا ... كان فالبداية التفاهم مفقود .. بسبب فارق العمر .. وبسبب فارق العمر بعد .. سعود طوّل باله عليها .. رشا بالنسبة له الوان الحياة وروح الفرح ... نشاطها كبير حيل .. حفيفة دم .. يحس روحه يرجع طفل بمجرد مايحكي معها ... بس رشا طلعت دلوعه وكثير تبكي على أي شي .. وخصوا اذا ذكرها بالمهبولة اللي تناظر فالسيارة على بالها مافيها احد .. هنا من جد تصيح ولا عاد تسكت .. 

سيف وغلا .. اجمل ثنائي فالعائلة .. حبهم واضح لبعض .. فالبداية غلا ماكانت تدري بحبه لها .. لكنها انصدمت لمّا يحكي لها .. عن حبه لها وكيف حبها وايش البداية ... كل العائلة يقولون حلو وتزوج حلوة كيف بيصيرون عيالهم ... بس للاسف موضوع العيال هو اللي موتر حياتهم .. الى الآن مارزقوا باطفال .. 

حمد وفجر ... نسيت اقولكم ان ام حمد خطبت فجر بدون تردد لمّا شافت ثقلها وسنعها وفوق كل هذا حسنها الهادي .. حياتهم نقدر نسميها حياة حلوة .. بالنسبة له ... فجر مريحته .. حيل .. ومريحة امه .. حمد من قبل كان كل خوفة انه يتزوج وحدة تبهذل امه .. بس فجر .. كانت فجر حياته ... نسمة هبت على بيتهم واعطته حيوية .. وحب ودفء وحنان ... وكانت فجر هي صاحبة اكبر انتاج جابت ثلاث اطفال .. ولدين وبنت .. 



سعد حالياً ينتعم في نفس زنزانة سالم ... سعد كان له سوابق .. وكان له كثير اعداء .. عشان كذا ربي امهلة ولا اهملة .. 

نجود مسكت طريق اختها من قبل ... حست باحساس اختها لمّا تمسكت في دينها وابتعدت عن الطيش .. 



ام حمد وبنتها روان ... بندر خطب روان بعد مشار عليه سعود بكذا .. طبعاً ماقاله انا شفتها لكن قاله .. تبي تخطب بنت شوف امها .. اكيد البنت بتصير طيبه وحبوبة دام امها ام حمد .. لكن الى الآن ماردوا خبر بالموافقه او الرفض .. 








انتهت رحلتي ورحلتكم ... مع ابسط رواية .. صحيح ... ماكانت الرواية بالقوة المطلوبة .. والاثارة ... والاحداث المتسلسة بطريقة تخالف التوقعات .. لكن كبداية كانت جيدة بالنسبة لي ... رواية عشت معكم فيها ... لمدة طويلة .. 

حزنت مع حزن ابطالها .. وفرحت لفرحهم .. اكتبها ومكأنه انا اللي اكتبها .. اتفاعل معهم وكأن الشخصيات حقيقة .. وواقعية امام عيني .. 

استنزفت طاقة كبيرة لمّا اكتب بعض المواقف اللي تحتاج انك تجمع كل شعورك .. وتفكيرك وتحصرة في هالموقف .. من هالمواقف هو موقف سطام لما كان يبكي .. عند عهد .. 

كثير اشياء كنت بحطها بالرواية لكن جت على العكس ... راح ابدأ لكم واحد واحد وش كنت راسمة له في هالقصة .. متعب كنت ناوية اخلي واحد يسحرة .. قبل زواجه بيومين ويصير هو ولد جيرانهم اللي يحب نجلا .. ولا يكون متعب رافض الزواج عشان سعود ... لكن يصير مسحور .. وليلة زواجه يرفض دخولة على بنت عمه .. 


سيف وغلا آآخر شي كنت اتوقعه اسوية اني ازوجهم لكن جت كذا .. سيف كنت ناوية اخلية يغيب في ظروف غامضة لا يعرفون له ارض من سما .. وبما انه محبوب فيصير حال العائلة مقلوب .. وكنت ناوية اموته بعد .. 

سعود كذلك كنت ناوية اموتة بعد مايرجع لاهله .. بس قلت الرواية راح تصير مالها داعي .. 


وكنت ناوية اخلي سعود يحب اخته غلا بالخطأ قبل مايعرفهم .. ويتعذب حيييل .. بس شلون ماكنت ادري هههههه 


نوارة ونجود .. كنت ناوية اخلي نجود تروح فيها ... ويكتشف سعد هالشي ويقرر ينتقم من نوارة .. وفعلاً يصورها ويصير يهددها ... وكنت ناوية ان سعد يحب غلا .. وهي بعد تحبة ... وطبعاً وجهه الجميل جداً وهاذي عطايا الله له .. كان كفيل يطيح أي بنت .. بس هو ماقد شاف مثل جمال غلا .. طبعاً كنت ناوية اخلي سيف يحب غلا ويشوفها بعد مايملك سعد ويمووووت قهر سيف .. وقبل الزواج باسبوع تجي نوارة وتشوف شغلها مع غلا وترويها التصوير .. بعدها تتطلق ويتزوجها سيف .. 


قصة جزاع وحمد وسعود .. كنت ناوية اخلي سعود يروح لجزاع بدون حمد .. يعرف مكانه بطريقة ما .. وبما ان جزاع سكران ليل نهار .. يقول ايه انت ولدي .. ويدخل سعود في دوامة الم يحاول يصلح اللي يقول انه ابوه .. 




