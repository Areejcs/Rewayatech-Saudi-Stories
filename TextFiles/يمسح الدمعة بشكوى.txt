
* الجزء الأول *






= أمي ؟ جدي انت تكلم جد ؟



ابو فهد = وهذي فيها مزح



مطير عيوني بوجه جدي وفاتح فمي من الصدمة .. اكيد جدي خرّف



أمي انا .. لا يمكن .. لو يطير ويوقع لايمكن اوافق



ابو فهد = هاه وش قلت .؟



= وش تبيني اقول .؟ متصل علي من الصبح اذا خلصت محاضراتك تعال ابيك بموضوع مهم واخر شي تقولي كلام مايدخل العقل ..



ابو فهد = وش فيك عمر .. امك من حقها تتزوج ومحتاجه رجال يسندها وعمك بعد يبــ



قمت معصب وقطعت كلام جدي



عمر بعصبية = من يوم طلعت على الدنيا وامي ارمله .. توك تنتبهون انت وعمي ان امي تحتاج لرجال يسندها .؟



جدي = وحنا ماقصرنا عليك وعلى امك بشي .. بس الحين عمك ابو معاذ يبي يتزوج حرمة ثانية وانا اشوف امك اكثر وحدة تصلح له ..



صارخت بصوت عالي منقهر



عمر بصراخ = ومالقيتوا الا امييييييييييي ... ماكثر الله الا من العجر يروح يدور وحدة غير امي تقبل بشيبه مثله



صارخ علي جدي معصب لأني اسأت لامي وعمي

ابو فهد بصراخ = عممممممر .. وبعدين معك ... مالك حق على امك .. انا اعطيك علم بس .. الشور الاول والاخير لها ماهو لك .. الى متى بتصير امك على هالحال بدون رجل



عمر بصراخ = وانا وين رحت .؟ وقل لعمي ماني موافق وخله يبلط البحر



ومشيت معصب وطلعت من بيت جدي .. انا مالي اخوان ولا خوات ومافيه بالبيت الا انا وامي



يبون يزوجون امي ليه .. ليه يبون ياخذون مني الانسانه الوحيدة اللي عايشه معي في البيت .. ليه يبون يزيدون من وحدتي .. يكفي ان مالي اخوان .. اذا تزوجت امي .. من يرد علي الصوت بالبيت ... من .؟ من يبقى معي بالبيت .. من .؟



* ابو فهد *



تنهدت متضايق من حال هالحفيد ... مات ولدي سعود وعمر ببطن امه



ومن يوم طلع عمر على الدنيا وانا متكفل به واشوف سعود فيه ( وابتسمت برضى ) عمر اغلى احفادي .. لي عشر احفاد بس عمر اغلاهم .. احفادي الباقين كل واحد عنده امه وابوه وماهم محتاجين لشي .. عمر هو الوحيد من احفادي اللي يتيم



ومن يوم تكفلت فيه وبتربيته وانا اشوف البركة بمالي واوقاتي .. ماعندي الا معاشي التقاعدي و اصرف على بيتين .. على بنتي وامها وعلى عمر وامه وفوق هذا معاشي مكفيهم وزود .. دايم استغرب كيف يكفيهم على قله



بس اذا تذكرت عمر اليتيم اقول اكيد بركة هالمال من احساني على هاليتيم احمد الله واشكره اني ماتخليت عنه وعن امه المسكينة مع ان لها اخوان واي واحد بمكاني فاقد ولده اخذ حفيده وخلى الام تروح لبيت اهلها من حيث ما جت .هذا اذا ماتخلى عن الحفيد ومصاريفه



قطع تفكيري صوت أذان صلاة الظهر

قمت وطلعت من المجلس



= هاااه يبه بشر وش قال عمر .؟



التفتت على بنتي مها اللي مدري من وين طلعتلي



ابو فهد = طلع من البيت معصب



مها = هو خلقة عصبي ماهي اول مرة يعصب .. المهم ماقال شي .؟



ابو فهد بتنهيدة = قال ماهو موافق



مها = ليييييييييييه .. وش فيه اخوي ابو معاذ .. هالغبي هذا عمه اخو ابوه .. كيف ماهو موافق .. لا لا ابتصل عليه اشوف شغلي معه



وعطتني ظهرها بتروح



ابو فهد = لا تتصلين الحين خليه .. وبعدين انتي وامك قلتوا ان ام عمر موافقه .. يعني ان شاء الله يتم كل شي على خير .. انتم بس خلوا عمر بحاله .. خلوه علي .. مالكم دخل فيه



سكتت مها وماردت علي



طلعت من البيت وشفت جارنا ابو بندر .. الله يهديه هالجار مبهذل عيال اخوه ياما نصحناه انا والجيران بس مافيه فايده .. الله يصلح الحال بس .. الشيطان مايخلي احد بحاله .. نسى هالجار حديث الرسول صلى الله عليه وسلم (خير بيت في المسلمين بيت فيه يتيم يحسن إليه ، وشر بيت في المسلمين بيت فيه يتيم يساء إليه )



والمشكلة مانقدر نتدخل .. ما اقول الا الله يحفظ عيال اخوه رايد واخواته





* رايد *



جلست ورا الملحق مابي اشوف احد تعبت من معاملة عمي وزوجته

حرمة عمي دايم تسبني وتضربني وتشتمني .. واكثر الاحيان انام وانا جوعان

بس انا ارحم بكثير من مريم اختي .. مريم مايخلونها بحالها .. تطبخ وتغسل و اكثر من مرة اشوف حرمة عمي تضربها

مريم اكبر مني والمفروض باولى كلية

انا بعد المفروض هالسنة باولى ثانوي .. بس عمي جابنا هنا ببيته من سبع شهور ( ونزلت دمعتي غصب عني لما تذكرت امي وابوي واخواني والحادث المشؤوم )



سبع شهور مر على الحادث .. سبع شهور ماشفت ابوي سبع شهور ماشفت امي سبع شهور وعمي يضربني سبع شهور ومريم خدامة عند حرمة عمي

قبل سبع شهور كنا مسافرين انا وامي وابوي ومريم وغادة وريان و مهند ودانه .. رايحين الطايف يقالنا نتمشى .. يقالنا نستانس



من اخذنا طريق الهدا صار الحادث ورااااااااااااااااااااحوا .. كلهم راحوا



الا انا ومريم ودانه

ليتني مت .. ليتني رحت معهم ( نزلت راسي على ركبي وبكيت بقوة )



= راااااااااااااااااايد ... رااااااااايد



رفعت راسي لما سمعت صوت بدور بنت عمي تناديني



بدور اكبر مني واكبر من مريم ومثل البقية ماقدر اقول لها لا ... اذا قلت لا .. انجلد



بدور تدرس بثاني كليه



اخذت عكازي وقمت واقف بصعوبة ... صرت ما امشي الا بعكازين من بعد الحادث .. شفت بدور عليها الجلال ماشوف منها شي واقفه عند الملحق (غرفتي ) تدورني .. ورحت لها



رايد = هاه



التفتت لي



بدور = وين رحت انت ... ( وقربت عندي ومدت علي مذكرة ) العصر ابيك تروح للمكتبة تصور المذكرة هذي ..



طيرت عيوني



رايد = بس المكتبة بعيدة شوي وانا على عكازات صعب اروح مشي قولي لعمي يعطيني سيارته



بدور = ياخي امش على شوي شوي لين توصل ... عندك العصر كله.. رح بس ( ومدت علي الفلوس ) خذ .. صور المذكرة صورتين لي ولخويتي



وراحت



طالعتها منقهر .. مذكراتها هي انا وش علي اروح .. يكفي عمي ماهو راضي يجيب ملفاتنا انا ومريم من الرياض ونكمل دراستنا .. تخرجت من المتوسطة وابي ادخل الثانوي حالي حال غيري



اصلا من يوم جينا من الرياض وانا ماحس الا بالقهر والغبن .. حتى خوالي حارمنا منهم .. يقول يجون يسلمون عليكم ايه بس تروحون معهم لا .. الناس بتاكل وجهي



جعل النار تاكل وجهك ياعمي مب الناس وبس



دخلت الملحق ابي انام .. ادري ماراح يجيبون لي غدا .. انام من الحين احسن .. والعصر اللي يعيني اروح للمكتبة



* عمر *



دخلت البيت منقهر ومعصب



سمعت حركة بالمطبخ .. اكيد هذي امي .. مابي اشوفها الحين .. اعرف نفسي اذا كنت معصب ما اقدر امسك نفسي عن اصارخ على امي



طلعت فوق ودخلت غرفتي وقفلت على نفسي



وشلون اتصرف الحين .. على كيفهم يزوجون امي .. وش قال قال عمك ابو معاذ يبي يتزوج حرمة ثانية



يتزوج بدل الحرمة عشر .. بس مايتزوج امي .. يدور أي عجوز تناسبه



قعدت بغرفتي ساعة كاملة احاول اهدي نفسي وافكر بالهبال اللي قاله جدي



فكر ياعمر فكر



وشلون اتصرف الحين



شهقت لما تذكرت شي ( و قمت واقف )... صح وشلون نسييييييييييت شي مهم مثل هذا



انا الولي الحين على امي ... وماراح تتزوج امي الا بموافقة وليها ... اللي هو انا



هههههههههههههههههه صح صح .. صدق اني خبل ... منقهر ومعصب وحالتي حاله واخر شي ماراح يصير شي الا بموافقتي ( وأشرت على نفسي بغرور ) ههههههههههه



على وش اعصب اجل ؟ ههههههههههههههههه



بدلت ملابسي .. خلوني انزل بلا زواج بلا هم خخخخخ وخل عمي وجدي يلحسون السماء



نزلت تحت وانا مستانس و لقيت امي عند غرفة التلفزيون .. اول ماشافتني امي التفتت لي مستغربة



امي مستغربة = عمر !!! متى جيت من الجامعة .؟ ماحسيت فيك وانت تدخل



رديت عليها وانا اجلس



عمر بابتسامة = لي ساعة جاي .. كنت عند جدي .. كان يبيني بموضوع ( والتفتت لامي )



طالعتني امي شوي



امي بارتباك = وووو وش كان يبي منك جدك .. اااا .. يعطيك المصروف مثل العادة ؟



رفعت حاجب واحد بسخرية = يقالك ماتدرين يمه ؟



التفتت امي للتلفزيون وسكتت



ابتسمت بسخرية .. هه من ارتباكها واضح انها عارفة



عمر = جدي شكله خرررررف .. تصدقين يقول ان عمي ابو معاذ يبي يتزوج و جدي شكله اقترحك عليه



ساكته .. الصراحة عصبت وانا اشوفها مرتبكة وتلعب باطراف شيلتها مستحية



على وش مستحية بالله ... مصدقة نفسها انها بتتزوج



سألت امي وانا احاول امسك نفسي



عمر = مارديتي علي يمه .. وش رايك بكلام جدي .؟



ارتبكت اكثر بس بالاخير ردت علي والتفتت لي



امي = شوف ياعمر .. عمك ابو معاذ رجال صاين اهله و متدين و ..



قاطعت امي بصراخ



عمر بعصبية = انا مااااااااااااني موااااافق لو تمدحينه من هنا لبكرااااااااااا



وقمت معصب



عمر بعصبية = تفهمين انا ماني موافق واصلا ماراح يصير شي الا بموافقتي .. انا وليك وماني موافق .. و كذا مزاااااااااااااج ( واشرت على راسي )



ولأني عارف نفسي طلعت لغرفتي مرة ثانية .. اذا بقيت معها راح اعصب اكثر والصراحة مابي اصارخ على امي



بلا غدا بلا هم ... بعد تمدح عمي قدامي شكلها فرحانه احد خطبها بعد هالعمر



انسدحت على سريري وانا اجاهد دمعتي



امي تبي تتزوج وتخليني لحالي بهالبيت .. ياليييييييييت عندي اخوان ياليييييييييييت



ماتخيل امي تتزوج .. ماتخيل اصير وحيد بهالبيت



وظليت افكر لين نمت



* مريم *



سرقت شوي من الغدا اللي سويته لاهل عمي ... ابي لين تغفل مرة عمي وبدور واوديه لرايد



اكيد جوعان ... انا 24 ساعة بالمطبخ واكل أي شي من هنا ومن هنا ودانه دايم معي واعطيها أي شي القاه بالمطبخ

بس ياعمري يا رايد مرة عمي ماتخلي لي فرصه اوصل لرايد شي ياكله

مرة عمي دايم تشغلني .. اغسل هذا واكوي هذا واكنس هذا ومافيه فرصه اشوف رايد وش يحتاج



نزلت راسي لما تذكرت الحال اللي وصلنا له انا واخواني



ياليييييييتني مت بالحادث ياليييييييييييت ...



مليت .. مليت من حياتي .. منعني عمي من اكمل دراسي قلت معليش اكثر البنات معاهن شهادة الثانوي ولا كملن ...

خلوني مثل الخدامة عندهم قلت معليش فقدت اللي اغلى من كرامتي وراحتي



اما يمنعون رايد يكمل دراسته وهو توه صغير ... وحنا بهالزمن اللي مامعه شهادة ثانوي مايعيش



ياما وياما طلبت عمي يجيب على الاقل ملف رايد بس مافيه فايدة



الحمد الله ان دانه عمرها اربع سنين .. وان شاء الله ينصلح حالنا قبل تكبر ومايمر عليها اللي مر على رايد



راتب ابوي حقي وحق اخواني حارمنا عمي منه و ياكله هو وبناته وزوجته ومافيه من ينصفنا منه ومن ظلمه



حتى بيتنا الملك اللي بالرياض مدري وش صار عليه .. عندي احساس انه باعه



مصيبة اذا باعه مصيييييييييبه



اذا باعه يعني مافيه امل نطلع من عنده ... والمشكلة مادري وشلون اتأكد



ياربي وش اسوي ... رايد بعده صغير ابيه يكمل دراسته ...



مسحت دموعي بيدي وطلعت من المطبخ اتلفت خايفة مرة عمي والا بدور يشوفوني



عمي ماله الا بنات وولد واحد عمره عشر سنين



بدور بثاني كليه ونوف باولى ثانوي وشهد بثالث ابتدائي وبندر برابع ابتدائي



لازم اوصل الاكل لرايد بسرعة قبل يخلصون من الغدا ويتفرقون



ركضت بالحوش عشان اوصل للملحق بسرعة وارجع للمطبخ اخاف تناديني مرة عمي وابتلش



دخلت الملحق ولقيت رايد منسدح على سريره وشكله نايم



مديت يدي وهزيته



مريم = رايد رايد .. قم جبت لك غدا



جلس رايد يوم شافني



رايد = مريم ( ونزل نظره على الصحن اللي معي وخطفه مني ) جوعاااااااان .. ماكلت شي من عشا امس ( ورفع نظره لي ) بس هذا الغدا شوي



مريم بحزن = معليش رايد ما اقدر اطول لازم ارجع للمطبخ ... شف اذا خلصوا من غداهم راح اجيب لك من اللي يبقى ... انت كل هذا الحين



رايد وهو يجاهد الدمعه = مريم مليت ابي اطلع من هنا ... رجولي تعورني وبدور مرسلتني للمكتبة .. ماقد امشي واجد



نزلت راسي وسكتت .. حسبي الله ونعم الوكيل



رجعت لباب الملحق ابي اطلع ولما وصلت عند الباب التفتت على رايد



مريم بحزن = رايد انت أملي الحين ... راح نطلع من هنا ان شاء الله بس كيف مدري ... اهم شي يارايد تدخل الثانوي



رايد = وشلوووووووووون ... ملفاتنا بالرياض



مريم = ادري ... الحين بدت المدارس لها شهر وماراح يقبلونك تسجل .. رح يارايد للرياض وهات ملفاتنا ... راح نحتاج الملفات لو وظيفة لين تبدأ المدارس السنة الجاية



رايد بفرح = يعني راح اكمل ثانوي .. ( وسكتت يفكر شوي ) بس مريم وشلون اجيب ملفاتنا ماعندي سيارة وماعندي فلوس



مريم بحزن = يحلها الله ... انا مثلك يارايد مليت سبع شهور وانا عندهم وماني قاردة اتحمل اكثر ... اهم شي تجيب ملفاتنا يارايد يمكن يتصلح شوي من حالنا



رايد وهو شوي ويبكي = وشلون والله ماعندي ولا ريال وشلون تبيني اروح للرياض



سمعت صوت مرة عمي تناديني وطلعت اركض للمطبخ وخليت رايد



وصلت المطبخ وانا اضرب خدي من الخوف



* عمر *





العصر قمت من النوم .. طبعا الصلاة الصراحة ما اهتم فيها .. متى ماقمت من النوم صليت



صليت العصر واخذت اغراضي ونزلت تحت وتفاجأت بعمتي مها عندنا



طالعة من المطبخ واول ماشافتني



مها = عمر !!! شكلك طالع ؟



عمر = ايه .. عمه وش جايبك بهالوقت ... بالعادة ماتجين عندنا الا بالليل .. ( وكملت بمزح ) تقولين بومة مانشوفك الا بالليل



مها = وين رايح .؟



استغربت وش فيها هذي ... بالعادة ترد المزح وتعلق هالمرة مطنشة مزحتي



حركت اكتافي بلا مبالاة



عمر = ابروح لخوياي ... ليه تبين شي .؟



مها = ومتى بتجي ؟



رفعت حواجبي مستغرب .. وش عندها اليوم



عمر = مدري ... ليه وش فيك مها .. تبين شي



مها = يعني ماراح تجي الا اخر الليل مثل كل مرة .. صح ؟



عمر = ايه يمكن



مها = وتلوم امك اذا بغت تتزوج ( وحطت يدها على خواصرها )



اهااااا وانا اقووووول الزيارة هذي ماهي لله



عمر بعصبية = انتي الحين وش تبين ؟



مها بصراخ = منك انت مابي شي ... اصلا الشور مب عندك ... امك وموافقة وش نبي منك اصلا .. احمد ربك اننا نشاورك



صارخت باعلى صوتي معصب



عمر = كوووووووووولي تبين وانطمي ... انا الولي عليها وماراح يصير شي الا بموافقتي



سكت مها شوي وبعدها انفجرت بالضحك ...



طيرت عيوني فيها ... انهبلت هذي



مها وهي تضحك = وش قلت هههههههههههههههه انت الولي عليها ؟ هههههههههههه ليه وين راحوا خوالك هههههههههههههههههههه



شهقت ... صح نسيت ان امي لها اخوان وشيبان بعد ... لا بالله تزوجت امي



عضيت على شفايفي منقهر وطلعت معصب من البيت



* مها *



تنهدت يوم طلع ... افففففف الله يهديه ... اناني بشكل



= ليش يامها



التفتت على ام عمر اللي واقفة عند باب الصالة



مها = ماعليك منه ... هذا اناني شوفيه يطلع اول النهار ومايرجع الا اخر الليل



ام عمر بحزن = بس هو ماهو راضي ... واهم شي وليدي مابيه يزعل



مها = يام عمر انتي مانتي كبيرة مرة وعندك فرصة ان شاء الله تجيبين عيال ... ماتبين تجيبين لعمر اخوان ؟



ام عمر = الا والله ابي ... ( وبكت ) قلبي يتقطع عليه يوم اشوف ماعنده اخو يصير سند له بهالدنيا



مها = وانتي مانتي كبيرة عمرك الحين 43 تقريبا يعني فيه امل ان شاء الله تجيبين لعمر اخو والا اخت ... وبعدين لا تنسين عمر بيتزوج وماندري وشلون اخلاق حرمته ... الدنيا مافيها امان يام عمر





نزلت ام عمر راسها وراحت فوق



لا حول ولا قوة الا بالله ... الله يهديك ياعمر



اتصلت على معاذ يجي يرجعني لبيتنا



مها = الوووو ... معاذوووه تعال جيبيني



معاذ مستغرب = طالع .. توني منزلك



مها بمزح = مثل ماجبتني ترجعني ... يالله معاذ لا تتأخر ( وسكرت بوجهه )



معاذ ومصعب عيال اخوي عبد العزيز توأم .. وضرابه مع عمر ... صح كلهم بالجامعه بس ثلاثتهم العقل ماااش ... انا الصراحة و بدون مدح اعقلهم



اخوي عبد العزيز هو اللي ان شاء الله بيتزوج ام عمر ... الله يتمم هالزواج على خير



قرر عبد العزيز يتزوج بعد ماراضى زوجته ام معاذ صح زعلت بس يعني اخر شي رضت بقسمة الله وش بتسوي يعني ... هم كذا الرجال مافيهم امان يوم مـــ



لحظة وش قاعدة اخربط انا ... توني اقنع ام عمر توافق .. والحين كاسرة خاطري ام معاذ مو انا لي يد بالهزواجه



وبعدين ام معاذ الحمد الله لها معاذ ومصعب وليلى و ليان وسعود



وام عمر ياحول مالها الا عمر



واخوي فهد اكبر اخواني بجده وله سامي وسلمى وسميه وعمار



رجعت للبيت مع معاذ ورحت لغرفتي ما ستغني عن الاب توب



حياتي النت وعيال اخواني وشوي صديقات ... وصل عمري 33 سنه والى الحين ماتزوجت ... وبدوا الناس يقولون عني عانس بس الحمد الله راضيه بنصيبي



وش يبوني اسوي يعني ... امشي بالشارع واقول ياناااااااااااااااس يااااااااااااعالم مين يتزوجني



اخذت الاب توب ونزلت تحت عند امي وابوي



هم يسولفون وانا اطقطق واهز راسي بأيه لامي وابوي و اقول لهم ايه .. صح .. وبالي مع هالمنتديات والماسنجر















* الجزء الثاني *
























* رايد *





بعد صلاة العصر رجعت للبيت بسرعة قد ما اقدر ابي اشوف عمي يمكن يرضى يعطيني سيارته اروح فيها للمكتبة



وصلت البيت ووقفت عند باب الشارع اشوف الرايح والجاي وانتظر عمي



شفت عمي من بعيد جاي ومعه واحد ... امممم انا الى الحين ماعرف جيراننا زين



اكثر الاحيان اجلس بالملحق ... بسبب العكازات صرت ما اقدر اختلط بالناس اكثر



شفت الرجال اللي مع عمي دخل بيت بعيد عنا شوي



بعد ماوصل عمي عندي وخرت عن الباب شوي عشان يدخل عمي للبيت



ولما صرنا بالحوش



رايد = عمي



التفت لي وهو ساكت



رايد = عمي ابي سيارتك ... بدور مرسلتني للمكتبة عشان اصور لها مذكرة



ابو بندر = مشغول ابروح انا الحين عليها .. ( وعطاني ظهره )



رايد = عمي طيب انت صور المذكرة بطريقك ..



التفت عمي لي وشكله عصب



ابو بندر = وانت وش خانتك هنا ... المكتبة قريبة حذفت حصاه وانت واصل .. رح ماني فاضيلك



وراح



تنهدت ونزلت راسي .. حذفت حصاه ... رجولي تعورني ماقدر امشي واجد .. الله يريحني منكم بس الله يريحني



اخذت المذكرة وطلعت من البيت ... المشكلة ما اقدر اقول لا ... اخاف ...



وماوصلت المكتبة الا وانا منهد حيلي من التعب ... مشيتي صعبه ماتعودت على العكازات حتى اكتافي عورتني منها



لما جابنا عمي عنده اخذت 4 شهور ما اتحرك من سريري بسبب الكسور اللي سببه الحادث



شوي شوي بديت امشي على العكازات والى الحين ماتعودت



ومن المسجد للملحق على طول .. ما اختلط باحد



صورت المذكرة وطلعت وانا شايل هم الرجوع للبيت ... حسبي الله عليك يابدور حسبي الله عليك ... يارب ماتنجحين



فجأة وقفت سيارة بجنبي وانا امشي



= رااااايد



التفت لصاحب السيارة ولقيت فيها شابين ... اللي يسوق ولد جارنا بس ماعرف اسمه .. اعرف شكله اما اسمه ماعرفه ولا حاولت اتعرف عليه طوال مابديت امشي



اما الشاب الثاني ماعرفه ولا عمري شفته



= انت رايد صح ... ويييييييييينك يارجال ماتنشاف



سكتت مدري وش اقول



رجع يسألني صاحب السيارة



= تبيني اوصلك ؟



سكتت ومارديت



شفت الشاب الي بمكان الراكب يكلم السواق وهو يشر علي



= وش فيه هذا اطرم ؟



انقهرت منه بس سكتت



طنشه السايق ووجه الكلام لي



= اركب رايد اوصلك



رايد = ابروح للبيت



= ايه وحنا بعد رايحين للحارة ... اركب نوصلك بطريقنا



ركبت ورا بصعوبة وبعد ماعتدلت .. حركوا ..



اختنقت من ريحة السيارة ... كلها ريحة سجاير



وجه السواق كلامه لي



= رايد شكلك ماعرفتني .. لا سلام ولا كلام ؟



انحرجت وسكتت فعلا انا ماعرف اسمه



= انا مشعل بيتنا بجنب المسجد اللي انت تصلي فيه



رايد منحرج = هلا مشعل .. الصراحة دايم اشوفك بالشارع وانا طالع بس ماعرف اسمك



مشعل =- ههههههههههههه عادي عادي .. معذور حابس نفسك بالبيت ماحد يشوفك



وصلنا الحارة ووقف مشعل بنص الشارع



مشعل = يله رايد انزل



فتحت الباب بس سمعت مشعل يكلم اللي بجنبه



مشعل = عمر وش فيك ... وصلنا بيت جدك ... يله انزل



عمر = شف شف ... هذا خالي جاي من الدمام ... اخ يالقهر وش جابه ذاااااااا



التفتت مستغرب للرجال اللي يشر عليه عمر ... وشفت واحد شايب يدخل بيت جارنا ابو فهد



استغربت ليه يقول اخ يالقهر وهو يقول خالي



مشعل = ياخي مافيها شي ... انت بس مكبر الموضوع ( والتفت لي ) رايد الى الحين مانزلت



رايد منحرج = هاه ... ااا .. الا ابنزل الحين



نزلت وتوجهت للبيت وقبل ادخل التفتت لسيارة مشعل ولقيت عمر ومشعل يتكلمون وهم بالسيارة وشكل عمر معصب ... اخذوا شوي بالسيارة وراحوا مثل ماجوا بدون ماينزل عمر



الصراحة ماعرفهم بس شكلهم اكبر مني



المغرب صليت بالملحق ... بسبب المشي اللي مشيته صارت تعورني رجولي



وطوال المغرب الين اذن العشاء وانا بالملحق مليت طفشت وانا جالس لحالي بالملحق ... المشكلة ما اقدر ادخل البيت ... بنات عمي يتغطون عني ...



و الاماكن المسموح لي ادخله الملحق .. والمجلس والغرفة اللي بجنب المجلس وحمام المجلس بسسسسسسسسسس



ملييييييت ... ماعندي لا تلفزيون ولا شي ... حتى مريم مدري وينهي



بعد صلاة العشاء



طلعت من المسجد راجع للبيت وانا كارهه ارجع ... كنت امشي بشويش و سرحان ... افففففف مليت ابي ادرس ... أبي شي يشغلني ... بدل حبسة الملحق ... قهراللي بعمري يدرسون الا انا ... المشكلة مدري وشلون اروح للرياض ... عمي عيا يعطيني سيارته اروح فيها للمكتبة وشلون لو اروح للرياض



= السلام عليكم



انتبهت للي يسلم وكان واحد قليل اشوفه بالحارة ... لابس نظارات وثوب بدون شماغ



رايد = وعليكم السلام



= واضح من مشيتك انك جديد على العكازات .. صح ؟



استغربت كيف عرف



رايد مستغرب = ااااا ... ايه .. مالي الا 4 شهور



= من وش ... حادث ... والا طيحة والا وش ؟



رايد = ايه حادث



مشى خطوة ومسك كتفي كأنه يقول خلنا نسولف وحنا نمشي



= اهااا .. ان شاء الله ترجع تمشي مثل قبل بس عليك بالعلاج الطبيعي .. وان شاء الله تصير احسن من قبل



التفتت له بسرعة فرحان ... معقول ارجع امشي بدون عكازات



رايد بفرح = فيه امل ارجع امشي عادي ؟



= ايه ... بالمستشفى يسوون علاج طبيعي ... جلسات فيها تدريب وتدليك لين تتحسن



ضحكت مستانس ماني مصدق



رايد بفرح = احلف ... يعني اقدر امشي



التفت لي وابتسم يوم شاف فرحتي واضحة علي



= ان شاء الله تمشي يابن الحلال ... خل املك بالله قوي .. رح للمستشفى واطلب علاج طبيعي



رايد = أي مستشفى ... انا مادل شي ببريدة



= خل ابوك يوديك



نزلت راسي وقلت بهمس



رايد بحزن = ماعندي اب ... انا ساكن مع عمي ابو بندر



= ابو بندر يصير عمك ؟



هزيت راسي بايه



= جدي جاركم ... جدي ابو فهد تعرفه ؟



رايد = ايه ( والتفتت له ) انت من ؟ ماشوفك بالحارة واجد



= انا مصعب ... من عنيزة وادرس ببريدة .. واجي عند جدي شوي واروح



رايد بترجى = تكفى دلني على مستشفى يسوون علاج طبيعي .. علمني وين اروح ووش اقول لهم



وصلنا عند بيت جده ووقفنا



مصعب = اظن لازم تاخذ تقارير عن حالتك ... قل لعمك



خيبة لازم تقارير واقول لعمي بعد ...



رايد بيأس = عمي ماراح يرضى يوديني .. هو معيي يجيب ملفي عشان اكمل دراسة ... تكفى علمني ... ودي امشي مثل قبل ... تكفى مصعب



مصعب منصدم = وليه معيي تكمل دراستك ان شاء الله .. على كيف ابوه .؟



نزلت راسي وسكتت ليته على الدراسة وبس ... راتب ابوي وبيتنا معيي عليه بعد .. بس سكتت عنه



مصعب وهو يفكر = تدري وشلون .. انا يوم الاحد يصير عندي محاضرة وحدة بس ... واصير فاضي طوال اليوم ... وش رايك نروح انا وانت للمستشفى ونشوف وش يطلع معنا



التفتت له فرحان ماني مصدق



رايد بفرح = صدق ؟ .. ايه ياالييييييت ياليت



مصعب = طيب تقدر تدبر تقارير حالتك ؟



رايد = ابحاول اجيبها ... مشكوووووووور مصعب ... عطيتني امل ... كنت اظن ما اقدر امشي مرة ثانية



مصعب بابتسامة = هههههههههه لا ان شاء الله بتمشي مثل قبل واحسن بعد ..



سألته وانا فرحان



رايد بفرح = طيب متى اشوفك واعطيك التقارير ؟



مصعب = هههههههههه وش فيك مستعجل ... توه اليوم الاربعاء ( وسكتت شوي وتنهد ) بكرة بيتزوج ابوي ...



رفعت حواجبي مستغرب وسكتت



توادعنا وكل واحد راح بطريقه ... ابروح اعلم مريم ... ياسلااااااام ... يعني فيه امل استغني عن العكازات ... ياااارب ياااااارب العلاج اللي قال عليه ينفع











* عمر *





دخلت استراحة الشباب وانا معصب ... هذا وش جابه من الدمام ... لا يكون جاي عشان موضوع امي



اخخخ يالقهر وش اسوي الحين ... وشلون اتصرف ... خالي جاي يبي يزوج امي .. ماني موافق ماني موافق ليه مو راضين يفهموووووون



مشعل = ياخي وشفيك معصب ... خل امك تتزوج .. احسن بعد ترتاح منها ... كل شوي وهي متصله عليك ... الحين بتصير منشغله عنك ... وش تبي فيها



الفتت لمشعل معصب



عمر بصراخ = مشعل والله ماني فاضيلك خلني بحاااالي



مشعل بملل = طيب وشلون الحين ... بترجع معي والا اروح ؟



عمر = رح ابقعد هنا ... ماني راجع البيت



مشعل وهي يشر بيده لي = كيفك



وراح



ياربي وش اسوي ... وشلون بتصير حياتي بعد ماتروح امي ...



اقعد ببيت كبير عريض لحاااالي ... وشلون امنع امي وشلووووووووووون



قطع افكاري رنين جوالي .. القيت نظرة عليه ( امي يتصل بك )



عطيتها مشغول ... جايه تتصل الحين ... خل عمي ينفعها



وقعد جوالي يرن وانا مطنش ... قعد اتلفت بعيوني على الاستراحة



الاستراحة هذي متشاركين فيها انا والشباب وندفع اجارها شهريا ... شكلي ابنام اليوم هنا



لحظة .... خالي عند جدي الحين ... يعني بيصير زواج امي بكرة والا وشلون ؟



طلعت الجوال واتصلت على امي شوي وجاني رد



عمر = الووووه



امي = هلا عمر وينك ماترد ؟



طنشت سؤالها



عمر = يمه شفت خالي العصر وهو عند جدي ... متى جا خالي من الدمام



سكتت امي شوي وبعدها ردت



امي = خالك عندي الحين .. جاي عشان موضوعي .. بكرة بيجي الشيخ



شهقت منقهر



عمر منصدم = ووووشششش ... بكرة ؟ ( وكملت معصب ) طيب يمة طيب .. خلي عمي ينفعك ( وسكرت بوجهها )



عضيت على يدي بقهر ... كذا يمه ... من لي غيرك ... تروحين وتخليني بحالي بهالبيت



مايكفي ابوي تروحين انتي بعد ... مالي احد غيرك ..



حسيت دموعي بتنزل ... شكلي بصير طول عمري وحيد ... لا اب ولا ام ولا اخوان



قعدت على الارض بيأس



ليه يمه لييييييه



رفعت راسي للسماء .. الله يرحمك يبه ... ليتك موجود



نزلت راسي على ركبي وانا اسمع جوالي يرن بالنغمة المخصصه لامي



بسيطة يمه بسيطة .. خلاص انسي ان لك ولد اسمه عمر



مدري كم مر من وقت وانا على وضعي ..



رفعت راسي واخذت جوالي من الارض واتصلت على معاذ



خلاص مدام ان امي بتتزوج بتتزوج غصب علي ... مافيه الا معاذ ابرد حرتي فيه



امي وخالي وجدي وعمي ما اقدر اشفي غليلي منهم ... ماعندي الا معاذووووه



بسيييييييطة ان مابردت كبدي فييييك ... ان ماكسرتك ... صبرك علي



شوي وجاني رد



عمر = الوووووووه



معاذ = خير ؟



عمر = وينك فيه .؟



معاذ = وش بغيت ؟



عمر بعصبية = ياخي علمني وينك بعدين اقولك وش ابي



معاذ = بالبيت



عمر = بعنيزة ؟



معاذ = اقولك بالبيت .. يعني وين بيصير



حسااااافة ... حظه فلت .. اففففف



عمر = طيب ومصعب وينه .؟



معاذ = مدري ... ليه وش تبي انت ؟



سكرت بوجهه ... خلني اتصل على مصعبووووه اشوفه وينه ... وان شاء الله يصير ببريدة ... ماراح ارتاح الا لما اكسر واحد منهم



شوي وجاني صوت مصعب



عمر = الوووووه



مصعب = هلا



عمر = وينك فيه ؟



مصعب = ببيت جدي .. وش تبي ؟



ابتسمت حلووووو



عمر = طيب ابيك شوي لا تروح لعنيزة لين اجيك ... زين ؟



مصعب مستغرب = ليه وش تبي ؟



عمر = انت احترني ويصير خير .. مسافة الطريق وانا عندك



مصعب = طيب



سكرت عنه واخذت لموزين ورحت لبيتي واخذت سيارتي بدون مامر على امي وخالي ورحت لحارة جدي



المسافة بين بيتي وبيت جدي تقريبا نص ساعة ... القيت نظرة على الساعة وكانت 10 ونص



صبرك علي مصعبووووه ... ان ماكسرت عظامك ماكون عمر ... ان ماحطيت كل حرتي فيك



بس لحظة وشلون استفزه ... وشلووووون



وطوال الطريق وانا افكر



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ











* مها *



كنت جالسة انا ومصعب بالصالة وابوي نايم بغرفته وامي جالسة بغرفة ثانية وتكلم مرة اخوي عبد العزيز



التفتت لمصعب اللي جالس ويطقطق بالاب توب حقي



مها = معاذ وينه ؟



مصعب = مدري اظنه بعنيزة ؟



مها = بتجون بكرة كلكم ؟



التفت مصعب لي



مصعب = لا ... بس انا وابوي ومعاذ وسعود



مها = وامك والبنات ماهن جيات ؟ زواج ابوهن بكرة



مصعب = ليلى وليان زعلانات ... خاصة ليلى



هزيت راسي بتفهم وسكتت



فجأة دخل علينا عمر



مها = هلا عمر ... غريبة جاينا بهالوقت



عمر = هلا فيك عمه .. وشلونك ؟ ( وجلس )



مها = تمام ... ( وكملت بفرح ) اكيييييييييييد بتسهرون معي ... امي وابوي ينامون بدري واقعد طوال الليل لحالي ... ابروح اجيب أي شي من المطبخ نسهر عليه



وقمت مستانسة



مصعب = لا مها ... ابروح لعنيزة الحين



التفت عليه بزعل



مها بيأس = ليش مصعب اسهر معنا ملل اسهر لحالي .. تعرفون امي وابوي انتم ينامون بدري ويخلوني





عمر = وانا بعد ماني قاعد بس بغيت مصعب شوي ( والتفت على مصعب )



مها معصبة = هوووووووووه ... طيب وشوله جايين عندي .. لأ .. ابروح اسوي شاهي وتشربون الشاهي معي غصب عليكم ... مفهوووووم



ورحت معصبة للمطبخ وسمعت عمر يكلمني



عمر = غصب هو ؟



بس طنشته ... ماصدقت احد يجي عندي بهالوقت



اخذت شوي وانا بالمطبخ ..



مرت دقايق وفجأة اسمع اصوات عمر ومصعب عالية



استغربت وش فيهم هذولي... بس كملت شغلي مطنشتهم .. متعودة على هواش معاذ وعمر ومصعب ... بالجامعة هم والى الحين يتهاوشون مثل البزارين مدري متى يعقلون ..



صعب تشوف عيال عم ويكرهون بعض بهالشكل



صح عمر عليه اسلوب .. بس شنسوي تعودنا ... ابوي الله يهديه دلع عمر زيادة عن اللزوم



وكان دايم يبديه علينا من يوم كنا صغار ... دايم يقول هذا يتيم وهو اولى منكم



سمعت اصواتهم علت اكثر وخفت يقومون ابوي من النوم وطلعت من المطبخ



وشهقت بخوف ... لقيت عمر ومصعب متشابكين بالايادي .. وضرب وسب



ركضت احاول ابعدهم عن بعض



مها بخوف = هييييييييه هيييييييييييه ... وشفييييكم



شهقت لما شفت عمر طرح مصعب على الارض وركب فوقه ويعطيه من هالكفوف



واصواتهم عالية بالسب والشتم



ركضت بسرعة ادور امي .. بس مالقيتها بالغرفة ... وركضت بسررعة لغرفة امي وابوي



ودخلت عليهم



مها بخوف = يبااااااا الحححق مصعب وعمر يتهاوشوووون



قام ابوي مفزوع من صوتي وبعد ماستوعب



ابو فهد = وش .. يتهاوشون .. ليه ؟



مها بخوف = مدري يبه بسرعة الحق عليهم



قام ابوي بصعوبة بسبب كبر سنه وراح للصاله



ولقيت عمر الى الحين فوق مصعب



وبصرخة من ابوي .. وقفوا والتفتوا لنا



ياسلام من اليوم اصارخ عليهم انا ماحد عبرني



ابو فهد معصب = بزارين انتم بزااااارين ... قم عن اخوك اشووووف



قام عمر واخذ شماغه ومشى بيطلع



ابو فهد بصراخ = عمممممر تعاااال



بس عمر طلع مطنش ابوي



التفتت بخوف على مصعب .. ولقيته جالس على الارض وحاط يده على فكه



مها = وشفيكم مصعب .. ليه تهاوشتوا



مصعب بعصبية = انا ادري عنه ... فيه نفسية هذا .. اححح كسر فكي ... حتى نظارتي كسرها



وقام معصب ... والتفت على ابوي



مصعب = جدي وقفه عند حده ... دايـ



ابو فهد بصراخ = بس خلاص .. خلني اشوفكم مرة ثانية تتهاوشون قدامي



مصعب بصراخ = هو اللي بداااا



ابو فهد معصب = قلت خلاااااص



سكت مصعب منقهر من ابوي ... واخذ نظارته من الارض وطلع معصب ..



التفتت لابوي وسكتت ... ابوي دايم يدافع عن عمر مافيه فايدة



رحت على لاب توبي ولقيته مفتوح على الاخر شيكت عليه اتفحصه والحمد الله ماجاه شي من المعركة اللي قبل شوي



















* الجزء الثالث *




























* مها *





جلست بجنب امي بعد ماراحوا الحريم



مها بفرح = مبروك يمه ...



ام فهد وهي تضحك = الله يبارك فيك يابنتي عقبالك ... والله يوفق اخوك وام عمر





مها بابتسامة = آمين ... اظن ماراح يسوي شهر عسل .. اشوفه على طول راح لعنيزة



ام فهد = هههههههههه وش شهر عسل انتي بعد ... عبد العزيز وام عمر اعقل من هالخرافات ذي



سكتت عن امي وانا اتذكر عمر ... ماجا لفرح امه ... على صغر العزيمة .. ماعزمنا الا الجيران وفوق هذا عمر ماجا



لكن كبرت بعيني ام معاذ وبناتها .. عبد العزيز وعايلته كلهم جوا



مسكينه ام عمر .. زعلت يوم شافت ان عمر ماجا يسلم عليها مع ابوي ومعاذ ومصعب وسعود .. كلهم دخلوا يسلمون عليها الا عمر ..



ماجا للعزيمة اصلا ... لاحظت على ام عمر كيف تضايقت وهي تدور بعيونها على ولدها



والصراحة ماعرفت كيف اخفف عليها ... جيت ابتصل على الحمار عمر بس غيرت رايي باخر لحظة ... ان ماجا من كيفه ماراح يجي



انتبهت على امي يوم قامت



مها مستغربة = على وين يمه



ام فهد = تعبانة .. ابروح انام



وراحت



برطمت بزعل ... افففففففففف الى متى هذا حالي ... ماحد يسهر معي ... مليت من حياتي



ياليت لي اخت ... اسولف معها ونتهاوش ونمزح مع بعض ... ياااااااااحظها اللي لها اخت



مو مثلي مالت علي ... قمت رايحة لغرفتي مالي الا صديقاتي اللي تعرفت عليهن في النت



فتحت الاب توب وقعدت احتريه يكمل تشغيل وبالي مشغول بشي افكر فيه لي يومين



حياتي ممله .. كلها نوم وانترنت واكل نوم انترنت اكل نوم انترنت اكل



ليه ماصير سيدة اعمال هاااه ؟



وش ناقصني ... ودي اصير سيدة اعمال .. نفسي افتح مشغل .. واجيب عاملات



واعطي هذي راتب واعاقب هذي ... واخصم من هذي .. واكافئ هذي .. واروح واجي ويصير لي قيمة في المجتمع



فتحت الانترنت ودخلت موضوع يتكلم عن بنك التسليف



ابوي على قد حاله ... واخواني عبد العزيز وفهد كل واحد عنده كومة اوادم يصرف عليهم ما احد بيساعدني بفلوس افتح فيها مشروع اشغل حياتي فيه



مالي الا بنك التسليف .. يقولون مايحتاج كفيل ويقدر اللي مو متوظف زي حلاتي ياخذ منهم قرض



خلاااااااص قررت افتح مشروع مشغل واصير ( ونفخت صدري )



سيدة الاعمال مهااااااااااااااااا





* رايد *



الجمعة .. العصر



قلت لدانة تنادي على مريم وجلست احتريها بالملحق



افففففف مريم بصعوبة اشوفها واتكلم معها



واذا جت تجيب غداي او أي شي لي تروح بسرعة ... ودي اعلمها عن اللي قاله لي مصعب



ان شاء الله اقدر امشي مرة ثانية ان شاء الله ياااارب



شوي ودخلت مريم



مريم = آآآآآآآه واخيرا خلصت الشغل ( وتمددت على سريري بتعب )



نزلت راسي منقهر باللي يسوونه بمريم والمشكلة ماقدر اسوي شي وانا ما امشي الا بعكازات



ان شاء الله ابتشافى واخلصك منهم يامريم ... رفعت راسي وابتسمت



رايد = مريم فيه واحد اليوم كلمني يقول فيه أمل أمشي بدون عكازات ... مريم انا راح امشي ونطلع من هنا ( وابتسمت اكثر فرحان )



جلست مريم وتربعت وهي فوق سريري



مريم بفرح = صدق .. وشلون ؟



رايد = يقول بالمستشفيات يسوون علاج طبيعي ... يقول جلسات وتدريب وكذا وبعدين امشي ان شاء الله



مريم = طيب وش تحتري ليش ماتروح للمستشفى ؟



رايد = مو هنا المشكلة يقول لازم اجيب اول تقارير حالتي .. والتقارير عند عمي .. ابيك تجيبين التقارير من عمي ... تكفييييييين



مريم = طبعا اكيد اجيبهم ... واليوم الجمعة وبكرة السبت ... وش نحتري اجل .. ابروح لعمي الحين



وقامت بسرعة وطلعت



ضحكت مستانس ... ماخلت لي فرصة اقول لها ان مصعب مايقدر يوديني الا الاحد ... اخيرا يارب يارب اشفني .. ودي امشي ونطلع من هنا



جلست احتري مريم على نار بس طولت ... وين راحت هذي



اخذت عكازاتي وقمت رايح للحوش ... افففف وين راحت كل هذا على عشان تقارير



مرت خمس دقايق وانا احتري ... رحت للمجلس يمكن اشوف بندر والا دانه والا شهد ينادون لي مريم ... المشكلة ماقدر ادخل البيت الا بستئذان عشان بنات عمي اللي يتغطن عني



فجأة سمعت اصواتهم مريم وعمي عاليه .. شهقت بخوف شسالفة ؟



قربت عند الباب احاول اسمع .. فجاءة طلع لي ولد عمي الصغير بندر



بندر = مريم وابوي يتهاوشون ( وفتح لي الباب ) ادخل بسرررررعة



رايد لخوف = بندر وش فيكم ؟



ولا احتريت منه رد .. دخلت البيت وشفت مريم هي وعمي واقفين عند الدرج ومريم تبكي وتصارخ



ومرت عمي وبناتها واقفين بالصاله يوم شافوني دخلت اندسن بدور ونوف ورا الجدار و مرت عمي تغطت بشيلتها



التفت لي عمي يوم شافني وصارخ بوجهي



عمي = هييييه انت وش مدخلك البيت ... بنات عمك موجودات يالهيس الاربد... اطلع برااا طلعت روحك انت واخواتك ويريحني منكم اطلع



مريم وهي تبكي = اخذت راتب ابوي واخذت بيتنا والحين حتى تقارير راايد رميتهم ...



شهقت منصدم .. وش تقاريري ؟



مريم بصراخ = ليييييييييش ... وش فيها اذا احتفظت بالتقارير ... الحين وشلون يتعالج راااايد .. حسبي الله علييييك



مرة عمي بعصبية = هذي وشفيها شبت علينا ... هييييه انتي وش شايفه نفسك



التفتت مريم على مرت عمي معصبة وهي تبكي = ابي تقارير رااااايد ... خليه يطلعها خليه يطلعهاااااااا ... مابي منكم شي ابي تقارير رااااااااااااااااايد



فجاة شفت يد عمي ترتفع وضرب مريم على قفاها طيحتها الارض



عمي بعصبية = تعلين صوتك علينا ياقليلة الخاتمة .. قومي ( ورفس مريم برجله ) قومي فارقي عن وجهي قومي لا بارك الله فيك وبالساعة اللي جبتك عندي



والتفت لي ..



عمي معصب = وانت يالمعوق لا بارك الله فيك ... اذا شفتك تدخل البيت وبنات عمك فيه ... لتشوف شي ماشفته



تصلبت بمكاني منصدم .. رمى تقاريري ... معوق ... مايكفي حارمنا من الدراسة ... احس بالاهانة ... اشوف مريم قدامي طايحة بالارض ويرفسها عمي ... ويهيني ولا قادر اسوي شي بسبب اعاقني ...



نزلت نظري لمريم احاول اشوفها بس دموعي منعت عني الرؤية ... انا من لمسة اطيح ... وشلون ادافع عن نفسي وعن اختي



راتب ابوي وبيتنا وملفاتنا حتى تقاريري ما احتفظ فيهم



قامت مريم وهي تمسح دموعها وتبكي بصوت مسموع وطلعت تركض باتجاه الملحق



وقفت اطالع عمي منقهر ... ودموعي على خدي ..



وشلون ابي التقارير ... وش اقول لمصعب ... كيف ابروح للمستشفى واتعالج ... كيف ابطلع من هنا انا واخواتي ... كيف نرجع لبيتنا ... ابي اكمل دراستي ... يضرب مريم قدامي ولاني قادر اسوي شي



بصعوبة طلعت مني الكلمة



رايد بقهر = هيّن



مرت عمي بصراخ = هيه انت وش تحتري .. تحسب نفسك بزر تطلع وتدخل على كيفك ...



مشيت وانا احس بصدري نار من القهر ومن منظر مريم قدامي



فتح بندر الباب لي وطلعت رايح لمريم



شفتها منسدحة على سريري ومغطيه وجهها على مخدتي و تبكي بصوت مسموع



طلعت لباب الشارع وجلست على العتبة ونزلت راسي على ركبي وبكيت اكثر







* عمر *



دخلت البيت ولقيت كل لمباته طافية ووقفت بمكاني اتأمل البيت بعد امي ... من يوم الاربعاء ماطبيت البيت وما انام الا باستراحة الشباب ومطنش كل اتصالات امي ... حتى امس مارحت للعزيمة واللي كنت خايف منه صار



وتلفتت بعيوني على البيت ... باااارد كئيب .. هنا كانت امي تجلس واول مادخل البيت تناديني تعاااال ياعمر ... ليش تأخرت ياعمر ... وين كنت ياعمر



هذا انا دخلت البيت ليش ماحد يناديني ... ليش ما اسمع شي



شغلت الانوار .. ورحت فوق ودخلت غرفة امي وجلست على سريرها بحزن



اكره الوحدة ... وقبل متضايق لأن ماعندي اخوان ولا اخوات



الحين ماعندي اخوان ولا اخوات ولا ام ولا اب



قمت ورحت عند التلفزيون وشغلته ... راح اصير طول عمري اتفرج لحالي واتغدى واتعشى لحالي .. ياحظهم مصعب ومعاذ اخوان توأم وقليل يتفرقون ولهم اخوات ولهم اخو ثالث سعود وعندهم امهم ... وفوق هذا اخذوا امي



حسيت دموعي بتطلع ... مابي ابكي ... ما احد يستاهل ... ما احد يستاهل







* ابو فهد *





زفرت معصب من هالولد ... والتفتت على خاله ابو سعد



ابو فهد منحرج = والله مادري وش اقولك يابو سعد .. من يوم علمناه عن موضوع امه تغير علينا



ابو سعد = وش السوات معه ... بتخلي عمر بالبيت لحاله ... انا بنفسي من يوم جيت من الدمام ماشفته ولا سلم علي ... حتى بعزيمة امه ماجا ... هذا كلام يابو فهد



لا حول ولا قوة الا بالله ... الله يهديك ياعمر .. خالك ماسلمت عليه وهو جاي من سفر وجاي عشان من ... عشان امك ... مو عشان احد غريب



التفتت على ابو سعد معصب من هالولد



ابو قهد = قم معي يابو سعد ( وقمت واقف )



ابو سعد مستغرب = وين ؟



ابو فهد متضايق = بنروح لعمر الحين



وطلعنا انا وخاله بعد ماتصلت على صديقه مشعل وعلمنا انه ببيته .. انا مابي اتصل على عمر ... نبي نجيه وهو مايدري



شفت بالشارع رايد جالس على عتبه بيتهم ومنزل راسه على ركبه



الصراحة ودي اروح اشوف وش فيه ... يمكن محتاج شي هالمسكين .. بس المشكلة معي ابو سعد وهو مستعجل يبي يسافر للدمام قبل مغيب الشمس .. وما مأخرنا الا عمر ومشاكله



ركبنا سيارتي ووصلنا بيت عمر وضربنا الجرس



شوي وفتحلنا عمر الباب .. واستغربت من شكله ... شكله حزين .. او متضايق مدري وش فيه



تفاجأ عمر منا .. والتفت على خاله



عمر = هلا خال .. وشلونك ( وسلم على راسه )



قلت معصب على هالحفيد



ابو فهد معصب = توك تسلم على خالك .... له يومين عندكم بالبيت ... وين كنت فيه ؟



ابو سعد = حصل خير يابو فهد .. انا بس بغيت اشوف عمر واسلم عليه قبل ارجع للدمام .. من زمان عنه ( والتفت على عمر ) وشلونك ياولدي .. كنت ابي اشوفك واسولف معك



نزل عمر راسه وسكت



ابو سعد = بتجلس بالبيت لحالك ياعمر والا وش بتسوي



ابو فهد = لا يابو سعد بيسكن عندي



رفع عمر راسه لنا معصب



عمر بصراخ = نعم نعم ... ومن قال اني بسكن عند احد ... انا طووووول عمري وحيد ... واخذتوا الشخص الوحيد اللي كان معي ... وش تبون بعد ؟



ابو سعد = ياولدي اسكن مع جدك احسن من جلوسك لحالك هنا ... والبيت اجره تستفيد منه



عمر معصب = لأ ... ماني ساكن عند احد



تنهدت متضايق من عناد عمر وعصبيته ... حتى عصبيته اعمته اننا شيبان واقفين قدام البيت ..



ابو فهد بترجي = عمر ياولدي .. مافيه بالبيت الا انا وعمتك وجدتك ... تعوذ من الشيطان وتعال اسكن عندنا ... حنا نبيك ياولدي



سكت عمر شوي وهو يطالعني



عمر متضايق = انتوا ماتبون الا راحتم وبس ... وغيركم بالطقاق ( وسكت شوي ) متى مابغيتوني اجي جيت .. اما سكن ماني ساكن عندكم ... كذا مزاااااااج



نزلت راسي اتحوقل احاول اهدي نفسي



ابو فهد = لا حول ولا قوة الا بالله ... ( ورفعت راسي له ) طيب .. ليه ماتغديت عندنا اليوم ؟


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




لف عمر وجهه عني ومارد علي



ابو فهد = عشاك اليوم عندي تفهم ..



عمر = طيب .. ( وفسح الطريق لنا ) مانتوا داخلين البيت .. ترا ماعرف اسوي قهوة وشاهي ..



طالعنا بعض انا وابو سعد وابتسمنا .. مهما يكون ولدنا وش نسوي















* الجزء الرابع *



















* مها *





جلست متضايقة ... امس كلمت ابوي افكر اخذ قرض وافتح مشروع صغير اتسلى فيه



بس ابوي عيا وبقوة يقول انتي مانتي محتاجه شي .. وشوله تدوخين راسك باشياء مالها داعي



طيب انا مليت ودي باي شي يشغلني



واللي زاد الطين بله امي كلمتها عشان تقنع ابوي بس امي بنفسها ماقتنعت



ودي اصير سيدة اعمال ... بأيش احسن مني سيدات الاعمال



وانا ماطلبت شي كلها مشغل صغير افففففففففففففف



بس ماراح استسلم ابرجع واقنع ابوي مرة ثانية وان شااااااااااء الله يوافق



امس الحمد الله جانا عمر بعد زواج امه ... صح كان شكله يوم يتعشى عندنا امس كأنه زعلان والدليل ان امي باركت له على زواج عمه وامه بس هو مارد على امي .. بس عادي يسولف معنا بالامور الثانية



واليوم بيجي مصعب ومعاذ وسعود يتعشون عندنا وابوي لزم على عمر يجي بعد ويتعشى عندنا



الله يستر يتهاوش عمر معهم هو خلقه عصبي وشلون الحين اذا التقى مع مصعب ومعاذ اللي باعتقاده اخذوا امه منه



بس ان شاء الله الليلة تعدي على خير ومايتهاوش عمر معهم ... ياااااااااااارب





المغرب



وانا جالسة مع امي وابوي بالصالة دخلوا علينا الثنائي المرح معاذ ومصعب



مصعب ومعاذ = السلام عليكم



الجميع = هلا وعليكم السلام



تلفتت ادور سعود وليلى وليان



مها = هييييييه انت واياه أين البقية ؟



ابو فهد = وين سعود .. قال بيجي



مصعب وهو يجلس = انحشنا عنه



قطبت حواجبي مستغربة ...



امي = وليه ان شاء الله .. سعود هو اميركم



معاذ = خليه ياجده ... تدرين تراه امس هرب من مدرسته منحاااااش



مصعب = ولأن العقاب من جنس العمل ... انحشنا عنه ..



معاذ = نعم عظة وعبره لغيره



ضحكت عليهم ... استانس اذا جو عندي ... شكلهم حلو ... كل واحد يكمل كلام الثاني ... حتى اشكالهم يتشابهون مرة ... بس واحد عليه نظارات والثاني لا ... وفيه اختلاف بسيط بينهم بس ماينتبه له الا اللي يقرب عندهم والناس مقربين لهم



ابو فهد = طيب وليه ماجبتوا ليلى وليان معكم .. منحاشين بعد ؟



مصعب = لا .. بس نسيت اقول لليلى هي تبي تجي والا لا



التفت ابوي لمعاذ = وانت ليه ماقلتلها يوم شفت اخوك نسى



معاذ = تضامنا معه نسيت ( وابتسم ابتسامة كبيرة )



ضحكت عليه ... واضح من شكله انه مانسى ...



مها = هههههههههههههههههه ايه صح متضامن وبقوه





بعد صلاة العشا بفترة



دخل علينا عمر وحنا بالصالة جالسن بالارض نضحك ونسولف



انا عن نفسي سكتت اول ماشفته ... وحسيته تفاجأ من وجود مصعب ومعاذ



قرب مصعب راسه مني وهمس باذني



مصعب = عمه وش جابه هذا ؟ ذيك المرة كسر نظارتي هالمرة وش بيكسر



قربت راسي من مصعب



مها = لا تحارشونه وماراح يقول شي



ابعد مصعب عني معصب



مصعب = وش قصدك .. ذيك المرة هو اللي بدا مب انا ... ليش مانتوا مصدقين



حركت يدي له يعني خلاص اسكت والتفتت لامي اللي ماسكه يد عمر وتحاول فيه يسكن عندنا



عمر = جدتي بس انا ابي اصير بالبيت لحالي ...



امي = لا حول ولا قوة الا بالله



ابو فهد = خلاص اتركيه بكيفه ( والتفت على عمر ) بس يابوك كل يوم تمرنا تتغدى وتتعشى ... هناك مافيه احد يطبخلك



شفت معاذ يقوم وراح داخل البيت لاحد الغرف وجا وجلس بجنب مصعب



الغرفة اللي دخلها قبل شوي مافيه شي يخص معاذ .. بس سكتت يوم حسيت انه روحته للغرفة عذر عشان يقوم و يجلس بجنب اخوه



فجأة تكلم معاذ بصوت عالي شوي



معاذ = فااااااااتكم اليوم نص عمركم ... ( والتفتت لامي وابوي ) جدي جدتي وش هذا ماشاء الله على طبخ عمتي ام عمر ... شي شيييي طبخها ... تصدقون عجزت اشبع منه



فتحت عيوني مستغربه من معاذ ... مو هذا اسلوبه ... اصلا معاذ معصلك من متى يهتم بالاكل



معاذ = واليوم العصر نزلت هي عند امي ... وماشاء الله عليهن تقولون اخوات ..



ابتسموا امي وابوي مستانسين



ابو فهد = ام عمر طول عمرها عاقله



معاذ = أي والله ياجدي ... جلستها ماتنمل ( والتفت لاخوه ) صح مصعب .. وش رايك فيها ... تدري وشلون ابقولها تطبخ لنا بكرة ... وبنجي عندها فوق نتغدى ... عمتي ام عمر تونننننننننس



مصعب مستغرب من اخوه = آآآ .. ايه صح ( والتفت لعمر وبعدها التفت لامي وابوي ) ايه حتى اخواتي حبوها



ضحكوا امي وابوي مستانسين وفرحانين لعبد العزيز



بس انا بديت اشم ريحة نذاله ... التفتت لعمر .. ولقيته متركي وعيونه على فنجاله وساكت



امي = الله يبارك فيها ويوفقها تستاهلونها



الصراحة ابغاهم يسكرون على الموضوع .. بس المشكلة مدري وش اقول عشان اغير السالفة



التفتت لمعاذ بسرعة



مها = آآآ .. معاذ ماقلتوا لنا ليش سعود انحاش من مدرسته ؟



مصعب = الخبل يقول فيه مــ



وقاطعه معاذ



معاذ = اكيييييييييييد يبي يلحق على فطور عمتي ام عمر ... اكلها لا يقاااااااوم



اخذت نفس معصبه من معاذ .. زودها الصراحة



مها معصبة = معاااااذ



عمر بهمس = فيه عشا والا اروح



التفتت لعمر بزعل ... هالمره هم الغلطانين مب هو



امي = لا وانا جدتك وين تروح بدري



قربت راسي من مصعب اللي جالس بنجبي



مها = وش فيه معاذ اليوم ... انهبل ؟



قرب مصعب راسه مني



مصعب = يبي يحر عمر ...



مها بعصبية = ادري خله يسكت .. خل تعدي الليلة هذي على خير



اخذنا ربع ساعة نسولف بامور عادية .. و بعدها رحت للمطبخ اجيب العشا لاهلي



واستغليت الفرصة يوم شفت معاذ جاي يساعدني .. واستلمته اهاوشه وحنا بالمطبخ



مها معصبة = وش فيك انت اليوم على عمر



معاذ = وش سويت ؟



مها = لا والله ماتدري وش سويت ... وش اسلوب البزارين هذا



معاذ = يستاهل ... ذيك المرة ضرب مصعب وكسر نظارته .. انا ماضربته ولا شي .. ساكت عنه



مها بعصبية = ايه واضح انك ساكت ... معاذ عمر يكفيه اللي فيه ... يكفي ان ماعنده احد بالبيت يونسه ... يكفي انه ماهو راضي بزواج امه



طنشني معاذ واخذ الحاجات وراح





* عمر *



طلعت من بيت جدي وركبت سيارتي وانا كاره نفسي ... بسيطة يامعاذ



نزلت راسي على الدركسون يوم تذكرت كلمته ( جلستها ماتنمل )



ليه يمه ... رحتي عند ناس مو محتاجينك اصلا .. وخليتيني ... يمه البيت كرهته بعدك ... صاير كئيب ...



رفعت راسي وحركت السيارة رايح لاستراحة الشباب ... كل مابغيت اروح للبيت اتذكر ان مافيه احد واغير رايي .. بصعوبة ادخل البيت اخذ ملابسي و اتسبح وعلى طول اطلع





الاحد



كنت بالجامعة باحد المحاظرات وسرحان افكر بطريقة ارد الصاع صاعين لمعاذوووووه



ودي اذيه مثل ما اذاني امس بس وشلووووون



انا ومعاذ ومصعب ومشعل خويي كلنا ندرس بنفس الجامعة وكل واحد له تخصصه



خلصت المحاضرة اخيرا وطلعت لمواقف السيارات ادور سيارة معاذ بس مالقيتها مع زحمة السيارات



اتصلت على مشعل عشان يجيني .. مالي غنى عن مشعل ابيه يدور معي قبل يخلص الدوام



شوي وجا مشعل



مشعل = وش ناوي عليه



عمر = شف .. دور معي سيارة معاذ واذا لقيتها راح نحتريه عندها





مشعل مستغرب = طيب وبعدين ؟



عمر بابتسامة = وبعدين انا ابندس ورا السيارة اللي بجنبها وانت تشغل معاذ عني



مشعل = ليه وش تبي تسوي ؟



عمر = ولا شي ... بس ابشق وحدة من الكفر



مشعل منصدم = تشقها ؟.. قصدك تنسمها



عمر بابتسامة = لا اشقها



مشعل = وشلون تشقها .. لا يكون معك آآآ



عمر = ايه معي سكينه



شهق مشعل بخوف = انجنيت جايب سكينه للجامعة ... صاحي انت .. وبعدين تعال عيال عمك يعرفوني اني خويك ... على طول بيعرفون ان انت اللي شق الكفرة



عمر = عادي خلهم يعرفون ... خايف منهم يعني



ورحت ادور سيارة معاذ



اخذنا عشر دقايق وحنا ندور ... اخر شي اقترحت على مشعل يوقف عند البوابة يحتري معاذ ويراقبه لين يروح لسيارته وانا وقفت بعيد شوي عن مشعل و اشوفه من بعيد واقف عند البوابة والجوال بيننا



على الساعة 10 اتصل علي مشعل



عمر = الووووو ... هاااه شفته ؟



مشعل = ايه هذا هو يمشي قدامي ... تشوفه انت من بعيد ؟



حاولت اركز من بعيد بالشخص اللي يمشي قدام مشعل والجوال باذني



وقطبت حواجبي بقهر يوم ميزت الشخص ... هذا مصعب مو معاذ



عمر بقهر = مشعل هذا مصعب



مشعل = صدق ؟ ... يتشابهون حسبته معاذ ..



عمر = كم مرة اعيد عليك اللي عليه نظارات مصعب



مشعل = انا وش عرفني بعيال عمك ... طيب سيارتهم وحدة ؟



عمر = لا كل واحد يجي بسيارته ... كل واحد دوامه يختلف عن الثاني



مشعل = طيب خلاص ابرجع للبوابة احتري معاذ



عمر = لا لا لا ... احرقتنا الشمس وحنا نحتري



مشعل بفرح = يعني هونت .. احسن بعد



عمر = تعال تعال ... من قالك اني هونت .. سعيّد اخو مسعود ... ابشق كفرة سيارة مصعب ... اشغله عني انت ( وسكرت بوجهه )



ورحت امشي بسرعة واحاول اقرب عند مصعب من دون مايشوفني



شفت مشعل ينادي مصعب قبل يوصل عند سيارته ...



تلثمت ورحت امشي ورا السيارات لين وصلت عند سيارة مصعبوه



و قبل اسوي أي شي شفت اللوحة عشان اتأكد ان السيارة لمصعب



عملت عملتي و رحت من بين السيارات لين ابعدت عنهم واتصلت على مشعل اعلمه ان المهمة انتهت



شوي وجاني مشعل



مشعل = ياخي علمني وش سوا مصعب عشان تشق كفرة سيارته



عمر = شك بشي .؟



مشعل = لا ... يوم رحت عنه ركب بسيارته و مشى شوي بس وقف على طول يوم انتبه على الكفرة .. عاد انا عشان مايشك فيني رحت اشوفه احط نفسي مادري عن شي .. والحين قاعد يغير الكفرة بهالشمس هههههههههههههههههه



عمر = هههههههههههههههه





* رايد *





وين راح مصعب ... تأخر ... هو قالي يوم الاحد ماعليه الا محاظرة وحدة وتخلص الساعة 10 ... والحين قرب يذن الظهر وهو ماجا



جلست على عتبه باب بيت عمي احتري مصعب ... لا يكون مصعب يضحك علي



نزلت راسي بيأس اكيد نسى موعدنا ... اكيد بينساه انا لاني اخوه ولا قريبه



يافرحة ماتمت ... بس وشلون ينسى وانا امس المغرب شفته بالمسجد عندنا وعلمته ان عمي ضيع تقاريري وطمني مصعب اننا نقدر نسوي تحاليل جديدة ويشوفون حالتي من جديد



رفعت راسي يوم سمعت سيارة دخلت الحارة بس خاب ظني يوم شفت سيارة ثانية ماهي سيارة مصعب ... اووووووه وين راح انا متأكد انه وعدني وقال على الساعة 10 ونص وهو جاي



سمعت صوت سيارة تدخل الحارة مرة ثانية وطالعته بلهفة وفرحت لما شفت سيارة مصعب .. وقمت بصعوبة متوجه له وانا فرحان



وتفاجأت من شكله يديه و ثيابه وسخة ... هذا شكل واحد جاي من جامعة ؟



نزل مصعب من سيارته وجا عندي



مصعب = معليش تأخرت عليك



لاني ماقدر اقول شي .. هو كثر خيره انه جاي متعني ولمصلحتي ..



رايد = لا عادي



مصعب = لقيت واحد شاق كفرة سيارتي



طيرت عيوني



رايد = واحد .. تعرفه ؟



مصعب = انا ماشفته ... بس شاك بواحد .. المهم ابدخل بيت جدي اغسل واجيك على طول ... اركب السيارة



وراح بسرعة ودخل بيت جده





بالمستشفى وبعد معاينة الدكتور وبعض الفحوصات طلب مصعب من الدكتور علاج طبيعي وبعد ساعتين من الفحوصات والاجراءات عطاني موعد واوقات لكل جلسه



التفت لمصعب وحنا عند الدكتور



رايد بصوت هامس = مصعب الاوقات ماتناسبي



مصعب مستغرب = ليه ؟



نزلت راسي بحزن



رايد = وشلون اروح ماعندي سيارة وعمي اعرفه ماراح يعطيني سيارته



نزل مصعب راسه يفكر شوي



مصعب = اممممم ... يحلها الله يارجال



هزيت راسي والتفتت للدكتور بلهفة



رايد بلهفة = دكتور متى ابدأ الجلسات ... ابي امشي بسرعه



ضحكوا مصعب والدكتور على حماسي















بعد مرور شهرين





ماتخلفت عن أي جلسه ... احيان يوصلني مصعب واحيان يوصلني جده وبعض الاحيان اروح اوقف بالطريق واشر على أي سيارة توصلني ... المهم ما اغيب عن أي جلسه



رغبتي في المشي واصراري على أي صعوبة في التدريب او المواصلات .. صح كنت ايأس واتعب من التدريب بس ماستسلمت .. كل ماتذكرت هدفي قمت اتدرب واسوي كل شي قالي عليه الدكتور ... هدفي امشي واطلع من بيت عمي ... هذا همي الوحيد ... ارجع للرياض ... نرجع لبيتنا ... اخذ حقنا ... ارتاح انا و ترتاح مريم ودانه



وماقدر ارجع لبيتنا الا اذا مشيت



وبالبيت ولأني دايما فاضي ... استغل وقتي في التدريب ... اروح ادور حول بيت عمي مشي ...



شوي شوي بديت امشي بمساندة الجدار ... شوي شوي بديت امشي على عكاز واحد



شوي شوي بديت امشي لحالي خطوات بسيطة بس اتعب بسرعة ... لين الحمد الله مشيت ... وقرر الدكتور يخفف الجلسات وصار ثلاث جلسات شهريا .. ومنعني عن الركض على الاقل ثلاث شهور



بس التدريب بالبيت ماخليته



و طوال الشهرين اللي فاتوا عمي لا مبالي بنا متنا او عشنا ما هو مهم عنده وزوجته كانت متسلطة



تسب وتضرب وتشتم .. واكثر الاحيان انام و انا جوعان ... ومريم يمر اليومين والثلاث ايام ماشوفها ... ودانه اشوفها تلعب مع بندر وشهد بس كعادة البزارين لازم يتهاوشون وشي طبيعي يتهاوشون وقت اللعب ...



بس اللي يقهر اذا بكى بندر او شهد ضربوا دانه على بالهم ان بكاء بندر وشهد بسببها



واذا بكت دانه باللعب ماحد يلتفت لها .. والمسكينة دانه تنسى وترجع تلعب



وانا ومريم مانقدر نقول شي ... بالبداية قبل نعرفهم كانت مريم تدافع عن دانه بس مرة عمي وعمي مابقلوبهم رحمة ...



مع الوقت مريم اذا شافتهم يضربون دانه تبكي من القهر لان مابيدها شي ...



وانا احط حرتي بالتدريب او اطلع من البيت ومن الجو المكهرب



وراح الشهرين كله ضرب وشتم وطرد ... ايه تميزت عن اخواتي صار عمي يطردني وارجع بنفس اليوم لسببين الاول مادري وين اروح ووين انام ومابي مصعب يشوفني



والسبب الثاني اخواتي لازم ماخليهم .. لازم يطلعون من بيت عمي ... انا اقدر اطلع باي وقت بس دانه ومريم لازم يطلعون ... بس كيف مدري



مريم شايله همي حتى احس نفسيتها تعبت

هي اكثر واحد منا عانا من بيت عمي دايما يشغلونها في البيت تطبخ وتغسل وتكنس ومرة عمي ماتخلي لها مجال مع ان لها بنات ...



واذا طردني عمي لاي سبب اخذ ساعة ساعتين برا البيت وارجع الملحق ... اغصب نفسي على الرجعة بس عشان مريم ودانه ...




















* الجـزء الخامـس *





















* عمر *





كنت جالس بالبيت يقالي اذاكر ... اقلب المذكرة بين يدي ومالي نفس اذاكر .... افففف حتى جوعان والمشكلة متأخر بالمذاكرة



وطلعت جوالي اشوف الساعة



12



افففف 12 اخر الليل وانا ماخلصت من المذكرة الا صفحتين كلش مالي نفس



وجوعان مافيه وقت اسوي لي شي ابلعه



جت ببالي امي .. وابتسمت على ذكراها



امي من يوم تزوجت تجي كل بعد اسبوعين تنظف بيتي وتملي الثلاجة مالذ وطاب وتروح لعنيزة



ولأني مااجلس بالبيت ابد .. اكثر وقتي بالاستراحة ... نومي واكلي وسهرتي مع الشباب كلها بالاستراحة



الشباب اذا انتهت السهرة كل واحد يروح لبيته الا انا ... انام بالاستراحة



وعشان مايخرب الاكل اللي امي تجيبه ... اخذ كيس واحط كل شي جابته امي واوديه للاستراحة لي وللشباب هناك



مساكين الشباب ماخذين مقلب على بالهم اني كريم كل اسبوعين جايب لهم من هالاكل



وضحكت لما تذكرت انهم اعفوني عن قطة اجار الاستراحة .. هالشهر كلهم قطوا الا انا يقولون عمر عليه الاكل ويملي الثلاجة والباقي يتقاطون بالاجار



افففف جوعان ... والمشكلة الثلاجة فاضية الحين ليتني ما وديت كل الاكل الاخير اللي جابته امي .. ماجا ببالي اني ابقعد بالبيت اذاكر



والحين مالي نفس ادخل المطبخ اصلا مافيه شي وما فيه وقت لازم اذاكر وفوق هذا الوقت متأخر مافيه مطاعم او بوفيات فاتحة هالوقت ... ياليت امي هنا



رفعت راسي عن المذكرة ورحت اتلفت على البيت بعيوني



البيت صاير موحش



والصراحة خفت لما شفت الغرفة اللي قبالي مضلمة



سكوووووون ... مافيه اصوااااات ... ظلاااام



ماني قادر اصبر راح انجن اذا بقيت على هالحال



قمت وشغلت انوار الدور الارضي كلهاا



كذا احسن ...







الاثنين .. الساعة 12 الظهر



طلعت من الجامعة وانا متضايق من امتحاني



اختباري زفت زفت زفت



ركبت السيارة واول ماشغلتها رن جوالي والقيت نظرة عليه



Maha يتصل بك



اوووووووه هذي عمتي مها ... اكيد ماتصلت علي الا تبي شي



عمر = الووووو



مها = السلام عليكم



عمر = عليكم السلام



مها = امي تقول تعال تغدى عندنا



رفعت حواجبي مستغرب ... من يوم تزوجت امي وانا اتغدى عندهم من دون مايتصلون علي الا بعض الاحيان



عمر = طيب انا كل يوم اتغدى عندكم ... اكيد تبين شي ؟



مها = الصراحة ايه ... ابيك العصر توصلني لعنيزة ... ابي اروح عند عبد العزيز استانس العصر شوي عندهم .. قل تم ...



اففففف عند معاذ .. انا اروح عند معاذ



عمر بعصبية = قولي لمعاذ والا مصعب ... اكيد هم ببريدة الحين ... وش لي اروح هناك



مها = لك امك ماتبي تشوفها ؟



عمر = من اسبوع كانت عندي ... خلاص شفتها مايحتاج اروح



مها = يلااااا عاد عمر ... انا ابي اروح ... والله طفشانه



افففففففف عمتي نشبة صدق



عمر = الحين خلينا نتغدى ويصير خير



سكتت عمتي شوي



مها = طيب احترييييييييك



وسكرت عنها وانا اقول تبطين عظم ... ناوي من اتغدى اتسلل واطلع من بيت جدي وهي ماتدري



وش قالت قالت عنيزة ... انا اروح لبيت عمي ... ولا .. يمكن اشوف وجيه النحس معاذ ومصعب



وحركت السيارة متوجه لبيت جدي



لما وصلت عند الحارة اللي قبل حارة جدي شفت الولد اللي مرة وصله مشعل



دققت النظر فيه مستغرب لين تعديته



طالعت المراية الامامية اشوفه وهو يمشي ورا سيارتي



الا هو نفس الولد ... غريب مو كان يمشي بعكازات .... الحين اشوفه يمشي عادي



الصراحة ماعرفه الولد هذا حتى نسيت اسمه ... مادري بايش ناداه مشعل ذاك اليوم



اللي اعرفه انه من نفس حارة جدي وخويي مشعل .. بس مين ولده ووين بيته مدري









* رايد *





كنت امشي بالشارع سرحان ... توني جاي من المستشفى ماخذ جلسة ... وطوال الطريق من المستشفى وانا سرحان بهمي وافكر ... مدري وشلون اخذ حقي من عمي ... ابي اخذ راتب ابوي واسأله عن بيتنا



احس بالقهر وانا اشوفه يصرف على عياله ولا يعطيني ريال واحد واذا طلبت منه بصعوبة يعطيني عشرة او عشرين .. احس ابي اعيش زي الناس ... صح مالي اصدقاء هنا ... بس ابي مثل أي واحد بسني ... انا محروم من كل شي ... حتى الاكل يوم اتعشى ويوم لا ... محروم حتى من الدراسة



دانة يوم تلعب اشوفها اقل من شهد وبندر ... اشوفهم كل واحد معه لعبته الا هي .. تتبعهم وتلعب معهم بالعابهم ... واذا اشفقت عليها مرة عمي شرت لها دمية ومو على رغبة دانة ... ارخص دمية بالسوق تشتريه لها وعيالها كل واحد له لعبيتن ثلاث



ومريم الله اعلم بحالها ... قليل اشوفها بسبب بنات عمي الكبار ... ماقدر ادخل البيت الا نادر جدا



ماشوفها الا وقت ماتجيب لي عشاي ... مريم تغيرت مرة



مدري صارت كأنها خبله ... اذا كلمتها ماتنتبه على كلامي ... غير اعيد لها الكلام مرة ثانية ... اشوفها تسرح وانا اكلمها .. صايره كأنها بلها



صارت بس ساكتها .. قبل كانت تعصب اذا جتها دانه تشتكي ... الحين دانه تبكي قدامها ولا يحرك منها شعره ... تطالع دانه وهي تبكي وتروح تكمل شغلها ولا كأن احد قدامها



ماني قادر اتحمل وانا اشوف حالي وحال اخواتي



مدري وش اسوي ... ماعرف شي ... مادري وشلون اتصرف .. كنت معتمد على مريم لأنها اكبر مني ... بس مريم تغيرت تغيرت واجد ...



لازم اخذ راتب ابوي من عمي بس مدري وشلون اخذه اذا عيا.. وين لازم اروح



المشكلة يمكن ماحد يعطيني وجه اذا شافوا عمري 15 ... ياربي وش اسوي



وصلت الحارة وشفت بندر جاي من الجهة الثانية من الحارة جاي من مدرسته ... اول ماشافني جا يركض وشنطته على ظهره



دخلنا البيت انا واياه وقلت له ينادي ابوه للمجلس



اخذت ربع ساعة وانا احتري عمي بالمجلس وانا ادعي الله انه مايركب راسه ويعاند



واخيرا جا عمي للمجلس



ابو بندر = وش بغيت ؟



قلت بدون مقدمات



رايد = عمي وين راتب ابوي ؟



سكتت عمي ومارد علي وقعد يطالعني



سألته مرة ثانية



رايد = عمي وين راتب ابوي ؟



مادريت الا بكف ضاربني فيه



ابو بندر بعصبية = ياقليل الخاتمة عايشين ببيتي وتبي فلوس



لكني ماسكتت له جادلته وانا حاط يدي على خده من صفعته



رايد بصراخ = ابي راتب ابوي انا محتاج واخواتي محتاجين ونبي الراتب



ابو بندر بصراخ = وش تبي فيه ماكل وشارب انت خواتك تحمدون ربكم اني ضافكم ببيتي



فجأة جت مرة عمي على اصواتنا وهي متغطيه ووراها بندر وشهد



وبعد ماعلمها عمي بسبب هواشنا قالت له ببساطة



مرة عمي = يكفي متحمله اخواتك وتبي مصروف



طلعت دموعي خايف منهم وانا اشوفهم يصارخون علي



رايد بصوت باكي = نبي نروح لبيتنا ... وش تبون فينا طيب



ابو بندر بصراخ = ماعندي بنات يجلسون بالبيت لحالهم



مسحت دموعي بيدي عشان اشوف



رايد = ماهم لحالهم انا معهم



ابو بندر بعصبية = انت بزر ... وش يقولون عني الناس مخلي بنات اخوه مع بزر



رايد بصراخ = ماعلي منكم ابي راتب ابوووووووي



التفتت مرة عمي لعمي = اطرده وفكنا منه .. ( والتفتت لي ) واذا عرف فضلنا عليه رجع



ابو بندر بعصبية = اذا سمعتك تجيب هالطاري طردك برا بيتي .. تفهم ؟



رايد منقهر = لا مافهم .. انا ماطلبت منك شي ... انا طلبت حقي



التفت عمي لمرته معصب = روحي هاتي العصا



شهقت بخوف .. وشفت مرة عمي طلعت من المجلس



ركضت وطلعت من المجلس بسرعة وفريت بجلدي وطلعت من البيت مقهور



خلاص ماله داعي ارجع البيت ... انا ماني بزر ... عمي هو البزر



هين يشوف ... انا رجال واباخذ حقي منه ... انا ماني بزر



رحت لبيت مشعل وقبل اضرب الجرس مسحت وجهي عن اثار الدموع .. انا رجال



هين اباخذ حقي



انا ماعرف بالحارة الا مشعل مع انه اكبر مني واجد .. بس مدري كيف عرفته



طلع لي مشعل وعلمته ان عمي طردني من بيتي



فكر مشعل شوي .. حسيته تورط فيني .. متفشل منه خاصة اننا الظهر .. وقت مو مناسب ابد



مشعل = تدري وشلون .. لنا استراحة مستاجرينها شهري .. كلهم شباب تقدر تاخذ راحتك فيها



سكتت مارديت عليه وهزيت راسي بايه وانا اجاهد دمعتي عشان ماتطلع قدامه



ركبت سيارته ورحنا للاستراحة وكانت فاضية



مشاني مشعل يعرفني عليها شوي وبعدها التفت لي



مشعل = اتوقع راح تاخذ راحتك فيها على الاخر .. الشباب مايجون هنا الا بعد المغرب واكثرهم مايجي الا من الساعة 9 وورا ويرجعون لبيوتهم الساعة 4 او 5 الفجر ( وكأنه تذكر شي ) ايه صح ... فيه واحد دايم وهو بالاستراحة .. هو تقريبا وحيد عشان كذا اكثر وقته هنا ... اسمه عمر اعرفك عليه بعدين



هزيت راسي بايه وانا بالي مو معه اصلا



تلفت مشعل على الاستراحة مستغرب



مشعل = غريب الصراحة عمر بالعادة يقيّل الظهر هنا ... كان ودي اعرفكم على بعض قبل اروح للبيت ...



هزيت راسي بايه ورحت لاحدى الغرف وتركت مشعل من دون مارد عليه وانسدحت على الكنبة بتعب نفسي ونمت







* عمر *





دخلت الاستراحة وانا اضحك على عمتي مها ... طوال الطريق هي تتصل علي منقهرة مني لاني طلعت من البيت من دون ماتدري



وانا اعطيها مشغول عشان اقهرها اكثر والحين ارسلت رساله



نصها



( اوريك ياعمير )



ضحكت على رسالتها وش بتسوي يعني



دخلت المطبخ واخذت بيبسي ورحت لاحدى الغرف اللي فيها التلفزيون



ووقفت بمكاني منصدم من اللي شفته



بسم الله الرحمن الرحين .. هذا نفس الولد اللي شفته قبل شوي وش جابه هنا



كان يمشي متوجه لحارة جدي .. وشلون جا هنا وكيف



شهقت لايكون هذا جني يشبه الولد اللي قبل شوي



طلعت من الغرفة ورجعت لها مرة ثانية اتأكد



وش جاب هالبزر باستراحتنا ... كلنا شباب بالجامعة ... شكله هالبزر مضيع



قربت منه ... منسدح على الكنبة وشكله توه باكي



من اللي دله هنا .. امممم اكيد مشعل مافيه غيره يعرفه



رفعت رجلي وضربت رجل الكنبة بقوة عشان الولد يفزع من النوم

















* الجـزء السـادس *




















* عمر *

رفعت رجلي وضربت رجل الكنبة بقوة عشان الولد يفزع من النوم



قام الولد مفزوع و لا شعوريا تمسك بثوبي عشان مايطيح من الكنبة



يعني لو ابعد عن الكنبة يمكن يطيح



اخذ شوي عشان يستوعب بعدها ترك ثوبي واعتدل على الكنبة ورفع راسه لي مستغرب



عمر = هييييه انت ... وش تسوي هنا ؟



نزل الولد رجوله على الارض بعد ماكان ممدد رجوله واعتدل على الكنبة جالس



= ماسوي شي ( ورفع راسه لي مرة ثانية ) انت عمر ؟ مشعل قالي بيجي واحد بعد شوي اسمه عمر



رحت وجلست على الكنبة اللي مقابلته ونزلت شماغي



عمر = ايه انا عمر ... ذكرني باسمك ووش قاعد تسوي هنا ؟



= رايد ( وسكت )



احتريته يجاوب على سؤالي الثاني بس مو كأنه مطنشه



عمر = وش قاعد تسوي هنا ؟



رايد = ماسوي شي



عمر = خبل انت ؟ ادري انك الحين ماتسوي شي ... بس اقصد وش اللي جابك هنا



طالعني شوي وهو ساكت وبعدها نزل راسه



ابتسمت واضح ان ابوه طارده



حطيت رجل على رجل وشربت شوي من البيبسي اللي معي وانا اطالعه



عمر = لك اخوان ؟



الصراحة مدري ليه سألته هالسؤال .. اكيد له اخوان ... اصلا كل الناس لهم اخوان الا انا



هز رايد راسه بايه وهو ساكت



التفتت متضايق ... انا ادري ... ماعمري سألت احد وقال لا مالي اخوان



التفتت له مرة ثانية



عمر = ليش طردك ابوك اكيد مسوي مصيبة ؟ ( وابتسمت يوم شفته رفع راسه لي وكأنه منصدم من سؤالي )



وقعد يطالعني وهو ساكت



عمر بابتسامة = عادي عادي قل ... وش سرقت .. والا لا يكون ضاربلك احد الجيران وهاج من ابوك ؟



رايد بزعل = مالك دخل



رفعت حواجبي مستنكر ( واشرت له باصبعي بتقليل قيمة )



عمر = انت يالبزر تقولي مالي دخل



رايد معصب = انت وعمي البزارين ماهو انا ...



قطبت حواجبي مستغرب .. وش دخلني بعمه ... لحظة انا مدري من ولده هذا ... اللي اعرفه انه من نفس حارة جدي ... اذكر يوم يوصله مشعل وانا معه بس مانتبهت يومها وين نزل بالضبط



المهم عندي انه عصب ... استانس لما اشوف اللي قدامي يعصب



عمر بابتسامة = قم ولع التلفزيون



التفت رايد للتلفزيون وبعدها التفت لي



رايد = ولعه انت



عمر بابتسامه = شف حبيبي ترا اقدر اطردك من الاستراحة مثل ماطردك ابوك الشباب هنا كلهم يقطون ... اسمع الكلام وقم ولع التلفزيون .. يله ياشاطر



قعد يطالعني وهو معصب وساكت



ضحكت اغيضه



عمر =لا تطالعني كذا يابابا... يله قم يا ( وسكت شوي مبتسم ) يا .. يا بزر



قام رايد بصمت



بس بدل مايتوجه للتلفزيون توجه لي



استغربت واشرت له على التلفزيون



عمر مستغرب = التلفزيون من هنا



وصل عندي ووقف قدامي وفجأة اخذ البيبسي من يدي



وبحركة فاجأتني كب البيبسي فوق راسي



قمت مفزوع وعصبت من حركته



عمر معصب = ياحمااااااااااااااااااااااااار



رفع رايد راسه لي وهو معصب ... انا اطول منه واكبر منه سن



رايد بصراخ = لا تقولي بزر مرة ثانية ....



عصبت اكثر منه ورفعت يدي وعطيته كف طرحه بالارض وانحنيت عليه معصب ولويت يده



عمر بصراخ = امي وهي امي ماعمرها رفعت صوتها علي ... تجي انت يالبزر وترفع صوتك بوجهي ( واعتدلت واقف وركلته برجلي على خفيف ) هنا تبلع لسانك وتسكت



متمدد على الارض بسبب الطيحة ومغطي وجهه بذراعه ويبكي بصوت مسموع



استغربت ... الحمد الله والشكر يبكي ... صدق انه بزر



طلعت من الغرفة ورحت للمسبح



تسبحت شوي عن اثار البيبسي وطلعت واتصلت بمشعل اسأله عن سالفة هالبزر



عمر = الوووووو



مشعل بصوت نعسان = الوووو ... عمر فيه احد يتصل الظهر



عمر = الشباب يجيبون للاستراحة غدا ... عشا ... وانت تجيب للاستراحة ولد



مشعل = ههههههههههههههههههههههههههههههههه .. تقصد رايد هذا جارنا



عمر = وش سالفته ؟



مشعل = عمه طارده من بيته



عمر مستغرب = عمه ؟ ليه وين ابوه ؟



مشعل = الولد يتيم ... ماله لا ام ولا ابو .... على فكرة جدك يعرفه



سكتت ... انا من اليوم اضحك عليه احسب ابوه طارده



مشعل = الووووووو



انتبهت لمشعل



عمر = خلاص خلاص ... كمل نومك ( وسكرت بوجهه )



رحت للغرفة اللي فيها رايد ولقيته متمدد على الكنبة اللي كان نايم عليها .. قربت منه ولقيته نايم



حركت اكتافي لا مباله ... يولّي مو بس هو اليتيم



رحت للكنبة ونمت عليها ... تعبان من طلعتي من الجامعة مانمت





المغرب





قمت من النوم واحس جسمي متكسر من الكنبة المتعبة





التفتت لمكان الكنبة اللي كان فيها رايد ولقيتها فاضية



طلعت من الغرفة ولقيت رايد جالس بنص العشب معطيني ظهره ومنحني على شي وهو جالس



رحت له اشوف وش يسوي



التفت لي رايد يوم حس بخطواتي



لقيت الاخ ياكل من الفواكه اللي جبتها من بيتي



عمر = وش تسوي ؟



رايد = امس ماتعشيت واليوم مافطرت ولا تغديت و مالقيت بالثلاجة الا فواكه وبباسي وحلى بس ... مافيه شي اكله جوعان مرة



عمر = شي مثل وش ؟



رايد = أي شي ... رز .. سندويش .. فطاير... أي شي



عمر = لا يكون على بالك جالس ببيت ابوك ... انت جالس باستراحة ... تبي غدا رح للمطعم



نزل رايد راسه = مامعي فلوس اشتري



ابتسمت احرجه



عمر = لا تحاول ماني معطيك شي



انحرج رايد ونزل راسه وكمل اكله



رحت عنه اصلي الصلوات اللي فاتتني ... العصر والمغرب



دايم اجمع الصلوات اذا كنت نايم حاولت عدة مرات اترك هالعادة بس مافيه فايدة اذا نمت خلاص مافيه أي قوة تقومني





صليت ورجعت لغرفة التلفزيون وبطريقي شفت رايد الى الحين على وضعه





وطوال الوقت ماحد كلم الثاني ... لا انا كلمته ولا هو كلمني .. هو بحوش الاستراحة وانا بالغرفة



ساعة ... ساعتين واجتمعوا الشباب للسهرة



جلست مع الشباب على العشب ضحك ووناسة واغاني ورقص



من يوم جوا الشباب نسيت موضوع رايد .. ومدري وينه اصلا اول ماجوا الشباب اختفى



شفت مشعل يقوم من عندنا وراح لاحد الغرف شوي وجا وجلس بجنبي



وصاح باعلى صوته عشان الشباب يهدون عن الازعاج شوي



مشعل بصراخ = شبااااااااااااااااااااااااااااااااب اسمعونيييييييييييييييييييي



وقعد يكررها لين اسكتوا اخيرا



مشعل = شباب ... ودي اعرفكم على رايد ... ولد اصغر منا بواجد ... عمه طارده وماله احد يروح عنده ... اذا ماعندكم مانع نبيه يجلس بالاستراحة لين يدبر عمره .. وش قلتوا ؟



منصور = كم عمره يعني ؟



مشعل = صغير ... توه متخرج من المتوسط ... هو مايدرس الحين ... يعني المفروض باولى ثانوي



عبد الله = معقول ماله خوال شي ؟



مشعل = له ... بس ماهم ببريدة .. مدري وين بالضبط ... وهو مايبي يسافر لهم ... يقول عشان اخواته



قال احد الشباب بوقاحة = خله يعرفنا على اخواته وابد ماله الا اللي يسره



مشعل بضيق = اهاا بس



منصور = عادي خله يجلس .. هو الولد اللي شفته اول مادخلت الاستراحة ( وقعد يتلفت ) اختفى مدري وين راح



مشعل = بالغرفة هذيك ... بس شباب تراه مفلس ماعنده شي ... مانبيه يقط شي ... اوكي شباب ؟



التفت سعد ونايف لبعض وبعدها التفتوا لنا



سعد = زين ... بس ترا بنستخدمه ؟



استغربت



عمر = كيف يعني تستخدمه ؟



سعد = الصراحة صارت العين علينا انا ونايف ... مانقدر نجيب اللي نبيه من البنقاليه



سعد ونايف يجيبون من البنقالية خمر يسهرون عليه ... ياما حذرناهم مايجيبون هالشراب ... بس مافيه فايدة منهم ... هالاثنين يوم من الايام راح يجيبون لنا مصيبة



مشعل مسغرب = يعني تبون رايد يجيبه لكم ؟



نايف = ايه ... خل رايد يجي نبي نشوفه



التفت منصور معصب على نايف وسعد



منصور معصب = ماحد بيودينا بداهية الا انتم ... بسببكم الهيئة بدت تشك باستراحتنا



طلع رايد من الغرفة متوجه لنا .. يقدم رجل ويوخرها .. متردد مدري خايف منا مدري مستحي



مشعل = تعال رايد تعال



فجأة جت رساله على جوالي



طلعت الجوال ولقيت الرساله من عمتي مها وشهقت منصدم



( مبرووووووووووووووووووك قريب بتصير اخو

الف الف مبرووووك ياعمر )



وش ... رفعت راسي ماني مصدق .. كيف يعني ... وشهقت يوم استوعبت امي حامل



وشلون .. ماتوقعت انها تحمل ... هه انا بيصير لي اخو



حطيت يدي على راسي احاول استوعب



كيف ... مالها الا شهرين ونص متزوجة ..



انا ابصير اخو ... اكيد عمتي تسوي علي مقلب ... لأني سحبت عليها اليوم ... الا اكيد



قمت ورحت لغرفة التلفزيون



ابتصل على امي اتأكد ... بعد ماصار عمري 20 يصير لي اخو .. معقول



واول ماضغطت على اسم امي ويدخل رايد علي بالغرفة



فصلت الاتصال والتفتت على رايد



عمر = وش جابك عندي ؟



رايد متردد = ابي اجلس معك ... ماعرف احد



عمر = اطلع بس ابكلم



رايد = مدري وين اروح ... ماعرف احد هنا ومشعل يقول بيروح

عمر بعصبية = خايف يكلونك الشباب ... رح بس



نزل رايد راسه وطلع



واتصلت على امي وفعلا اكدت على استحياء كلام مها



ضحكت مستانس



عمر = ههههههههههههه ماني مصدق يمه ... انا بيصير لي اخو



امي بهمس = الحمد الله



سكتت امي شوي



امي = اول مرة تتصل علي بعد ماتزوجت



سكتت ومارديت



امي = لا تقطعني وانا امك ...



عمر = يمه انا مليت من الوحدة ... كرهت البيت



امي = قلتلك تعال عيش معي ... انت مانت عند غريب ... عند عمك اخو ابوك



عمر = ماتعودت اسكن عند احد ( وابتسمت لما تذكرت اخوي اللي بالطريق ) يمه ترا انا اللي بسميه



ضحكت امي



امي = هههههههههههههههه فرحتك عندي بالدنيا كلها ...



عمر بابتسامة = طيب يمه ابخليك الحين ... ترا ابمرك بكرة



سكت امي شوي بعدها ردت مستانسة



امي = يعني بتتغدا عندي ؟



الصراحة ماكنت ناوي اتغدى ... بس يوم شفت فرحتها ماحبيت اردها



عمر = ايه ... ان شاء الله



امي بفرح = خلاص احتريك ... لا تبطي علي ... ولا تسرع



عمر = ان شاء الله ... مع السلامة



قعدت افكر باخوي الجديد ... او اختي



واااااااااااااااااو اول مرة انطق كلمة اخوي



وقعدت اكررها عدة مرات مستانس عليها ...



فجأة جت رساله بجوالي فتحتها ولقيتها من عمتي مها



نصها ( صح ترا البشارة لي )



ضحكت مستانس وردت عليها برساله



( لك اللي تبين )



شوي وجتني رساله منها



( ابي مية ريال على كل واو في كلمة مبروك بالرساله الاولى )



سكتت مستغرب ورجعت على رسالتها الاولى وشهقت



مالت عليها ... امحق عمه





الثلاثاء



كنت بكفتريا الجامعة جالس لحالي احتري مشعل ومعي كوب قهوة



سرحان وافكر بحياتي ... اللي صدق مليت منها ... الصراحة الصراحة ودي اتزوج ودي شي يملي علي حياتي



حتى اخوي اللي فرحت فيه وهو بعده ماجا ... ماراح يسكن عندي ... شي طبيعي يسكن عند ابوه ... ماراح استفيد شي



ياربي افاتح امي والا جدي ... بس وشلون ماني متوظف



لا لا صح ... عندي مكافأتي وراتب ابوي ... وش يمنعني اجل



والا اقول لعمتي مها تقول لجدي ... لا لا ... مها مرجوجة راح ترجني وترج جدي وجد جدي



انتبهت من سرحاني لما شفت معاذ دخل الكفتيريا



ابتسمت .. صح هذا يصير اخو اخوي بعد ..



اووووه صح اخوي يصير ولد عمي .. ضحكت على اخوي وولد عمي بنفس الوقت



شفت معاذ اخذ طلبه وجا متوجه لي ومعه كوب القهوة وجلس قدامي



معاذ = ماشاء الله جالس لحالك ... وين ذراعك اليمين مشيعيل



رديت على اخو اخوي بابتسامة ... مدري وش فيني اليوم صاير مسالم



عمر بابتسامة = ماشاء الله اشوفك لحالك ... وين نصفك الثاني مصيعيب



سكت معاذ شوي



معاذ = مر شهرين على سالفة كفرة سيارة مصعب ... نشوفك ماذيتنا بشي غيره ...



ابتسمت



عمر = قل انك خايف مني



معاذ = لا والله ماني خايف منك ... قسم بالله باردها لك ياعمر ... لولا ابوي كان خليتك تغير كفراتك الاربع مو كفرة وحدة



عمر مستغرب = لولا ابوك ؟



معاذ بعصبية = ابردها لك ... صدقني ابردها



ضحكت اغيضه شكل عمي مهاوشه عن شي و الله اعلم وش ...



سكت معاذ معصب شوي



معاذ = انت ماتسوي شي الا من ورانا ... خوّاف مانت رجال وعمرك ماراح تصير رجال



سكتت وبعدها نزلت نظري لكوبه وبسرعه مديت يدي واخذت الكوب وكبيت القهوة على ثوبه



قام معاذ متفاجأ وشهق متعور من حرارة القهوة



يوم شفته وقف قمت واقف مثله



عمر بعصبية = نشوف الحين من الرجال



عصب معاذ ومد يده واخذ كوبي بسرعة بس مسكت يده اللي ماسكه الكوب امنعه يكبه علي



تجمعوا الشباب الشويين اللي بالكفتريا وفرقونا



معاذ بصراخ = اوريك ياعمر ... اوريك ... قسم بالله ماراح اسكت عنك



وطلع معصب



ناظرت كم يدي اللي جاها شوي من القهوة



وطلعت من الكفتريا بصمت ... سمعت احد الشباب وانا طالع يقول



= المشكلة عيال عم





طلعت من الجامعة ... ابطنش المحاظرات .. مالي خلق لشي





العصر



رجعت للاستراحة بعد ماتغديت عند امي مثل ماوعدتها



وتوني جاي من عنيزة



دخلت غرفة التلفزيون وانسدحت على الكنبة ابي انام



شوي ودخل رايد ووقف عند الباب



عمر بنعاس = وش تبي تطالعني ؟



رايد = عمر ابي سيارتك شوي



قطبت حواجبي مستغرب



عمر = ليه ؟



رايد = تكفى بس شوي



رديت عليه وانا اتثاوب



عمر = لا



رايد = تكفى والله جوعان مرة



قطبت حواجبي وبعدها عصبت عليه



عمر بعصبية = تلعب علي انت ... وش دخل الجوع بسيارتي ياخبل



رايد = ابروح للمطعم والا بوفيه او أي شي



ايه صح المطاعم والبوفيات بعيدة عن استراحتنا



عمر = انت من امس ماكلت شي ؟



رايد = اكلت الفواكه اللي بالمطبخ الباقي حلى وبباسي .. وامس الشباب اشوفهم ماتعشوا ... انتم دايم ماتتعشون ؟



ضحكت بالعادة يتبرع احد الشباب بعشى الا امس صدفة ماشتهينا شي ... ولا احد طلب اصلا ... على حظ رايد



عمر = طيب انت تقول ماعندك فلوس وشلون بتشتري



رايد = مشعل عطاني ... تكفى ابي سيارتك شوي



طلعت المفتاح من جيبي ومديته له



عمر = نص ساعة بس وترجع



ابتسم رايد بفرح واخذ المفتاح مني



رايد = طيب



وطلع بسرعة



صارخت بصوت عالي عشان يسمعني



عمر = اذا تأخرت ياااااااااااااااااااااااااااويلك



سمعت رايد يرد علي من بعيد



رايد = طيييييييييييييييييييييييب



ونمت



المغرب



قمت من النوم وطلعت من الغرفة وانا مكسل



تلفتت ادور رايد ... اذكره قبل انام اخذ سيارتي



دورته بالاستراحة كلها ولا لقيته



طلعت برا وماشفت سيارتي



طيرت عيوني مستغرب ... الله من يوم اخذ سيارتي ماجا .. قلت نص ساعة بس ... اخذت نفس معصب ... هيّن يارايدووووه اوريك



وجلست احتريه معصب



ربع ساعة وشرّف الاخ



عمر بصراخ = وين كنت ؟ ماقلت لك نص ساعة وتعال



رايد بخوف = رجعت بعد نص ساعة والله ... بس يوم شفتك نايم رحت لحارتنا شوي



قمت معصب وتوجهت له ولويت يده



عمر بعصبية = مدامك شفتني نايم ليه تطلع فيها مرة ثانية بدون استئذان



وسحبت المفتاح منه



رايد بخوف = رحت شوي لحارتنا كنت ابي اشوف اخواني .. ماطولت والله



عمر بصراخ = ابلع لسانك واسكت



سكت رايد وسكتت



اخذت شوي وسألته



عمر = شفت اخوانك ؟



هز رايد راسه بلا



عمر = ليه ؟



رايد بحزن = عمي بالبيت



سألته وانا عارف الجواب



عمر = انت تدرس ؟



رايد = لا



عمر = ليه ؟



رفع رايد راسه لي



رايد = انت قلتلي ابلع لسانك واسكت .. ليه تكلمني الحين ؟



مالت عليك ... الشرهة على اللي يكلمك



رحت لغرفة التلفزيون وخليته









* الجــزء الســابع *
































* رايد *





السبت ... الساعة 7 الصباح



طوال الليل نايم والحين منسدح على الكنبه عيا يجيني النوم وطفشان مدري وش اسوي ..



لي اسبوع بالاستراحة هذي ... امس الحمد الله ماجوا الشباب ونمت طوال الليل .. الصراحة ماعجبوني الشباب اللي يجون دايم هنا ... كلهم اكبر مني بواجد



اتضايق اذا جوا يسهرون ... اضطر ادور مكان اجلس فيه لحالي بس هم عددهم واجد ... اروح للمسبح والقى 2 او 3 فيها اروح لغرفة التلفزيون والقى واحد هناك ... المطبخ هو المكان الوحيد اللي ماحد يطول فيه ... ياخذون من الثلاجة اللي يبون ويطلعون



اففففففف لي اسبوع ماشفت اخواني ... اخر مرة رحت لقيت عمي بالبيت وخفت يشوفني ... مدري وش اسوي عشان اشوفهم



ياليت اتوظف ونرجع انا واخواتي لبيتنا ونصير احرار



مليت لا شغل ولا دراسة ولا صداقة



انتبهت على منبه جوال عمر اللي نايم بالكنبة اللي قبالي ..



تحرك عمر وطفى المنبه و تمغط شوي وبعدها جلس بكسل



شوشته منفوشه ويالله يفتح عيونه من النوم



حطيت يدي على خدي يوم تذكرت الكف اللي عطانياه اول ماجيت الاستراحة



ماراح انساه هالكف ... اذني عورتني من قو الكف ... اهب عليه وعلى يده



الصراحة من بعدها صرت اخاف من عمر ... و اذا جوا الشباب ومالقيت مكان اجلس فيه اظطر اجلس عند عمر .. ما اعرف من الشباب الا هو و مشعل ...



ومشعل ارتاح له اكثر من الدفش عمر ... بس مشكلة مشعل مايجلس



انتبهت لعمر مرة ثانية ولقيته جالس و راسه مايل على جنب ونايم



تنهدت .. ياحظه يدرس ... ناديته عشان يقوم



رايد = عمر .. ( ورفعت صوتي ) عوووووووومر



انتبه عمر لنفسه وطالعني شوي وهو مكسل وبعدها قام و طلع من الغرفة يغسل



الصراحة مستغرب من عمر هذا .. ماله بيت .. ماله اهل ... دايم قاعد بالاستراحة



الشباب يرجعون بعد الفجر لبيوتهم الا هو



مدري وش قصته ليه ما يروح لبيتهم ... طوال جلوسي في الاستراحة ماعمري سألته سؤال خاص ... اخاف منه الدفش



ربع ساعة ورجع عمر وراح للشماعة ولبس ثوبه المعلق والتفت لي



عمر = انت تقول بيتكم بحارة جدي ... صح ؟



انا اللي اعرفه ان ابو فهد جارنا الطيب يقربله لاني كنت اشوف عمر يجي لحارتنا ويدخل بيت ابو فهد .. بس وش صلة القرابة بينهم .. مدري



معقول ابو فهد الطيب يصير جد لعمر الدب .. سألته عشان اتأكد



رايد = مين جدك ؟



رد علي عمر وهو ياخذ جواله ومحفضته ومفاتيحه



عمر = جدي ابو فهد ... قالي مشعل مرة انك من نفس حارة جدي



رفعت حواجبي مستنكر .. اللي اعرفه ابو فهد جد مصعب .. وهذا يقول ابو فهد جده بعد ... معقول عمر ومصعب اخوان والا كيف ؟



جلست وسألته



رايد = مصعب اخوك ؟



التفت لي عمر مستغرب



عمر = مصعب ؟ لا .. مصعب ماهو اخوي .. ولد عمي



ابتسمت اثره يقرب لمصعب هالكثر .. اشتقت لمصعب مرة .. هو الوحيد اللي علمني عن العلاج الطبيعي ووقف معي لين تشافيت



رايد بفرح = مصعب ولد عمك ... انا احب مصعب واجد .. وينه هو صار مايجي لحارتنا .. من زمان ماشفته



عمر بعصبية = مالك عليك وعلى اللي تحبه .. الحين انا اسألك عن بيتكم تقوم تسألني عن مصعبوه وينه



سكتت مستغرب من عصبيته والصراحة خفت يجيني كف على الطاير



قرب مني عمر وانحنى علي وانا جالس



عمر = بعد ماطلع من الجامعة ابمر جدي ... تبي امرك وتروح معي للحارة تشوف اخوانك ؟ والا تبيني ادور لك على مصعب يرضعك (وقرب وجهه من وجهي

) يالبزر



انقهرت من كلمة بزر بس من الخوف رديت عليه بهمس



رايد بخوف وبهمس = انا ماني بزر



عمر = تبي امرك تروح لاخوانك والا لا ؟



رايد = أي والله ودي اشوف اخواني من زمان ماشفتهم



اعتدل عمر واقف



عمر = طيب ... راح امرك بعد ماطلع من الجامعة



وطلع .. ابتسمت فرحان انه عرض علي الروحة معه



يارب يارب اشوف اخواني اليوم ... مدري مريم وش صار عليها ... اخر مرة كانت مدري كيف .. ماهي مريم اللي اعرفها



رفعت يدي للسماء ... يارب يارب نرجع لبيتنا ... يارب ارجـ



= ول عليك اكلت كل اللي بالـ



نزلت يدي متفاجأ من دخول عمر فجأة علي وقطعت دعوتي



قعد يطالعني عمر ساكت وماكمل كلامه اللي كان يبي يقوله



سألته عشان اعرف وش كان يبي يقول قبل يشوفني ادعي



رايد = آآآ .. هاه .. وش تبي ؟



سكت عمر شوي وهو يطالعني وبعدها طلع من دون أي كلمة



استغربت من سكوته فجأة وطلوعه بصمت .. وش كان يبي يقول





الظهر الساعة 2



حطيت يدي على بطني جوعاااان



امس ماتغديت .. ولا جوا الشباب بالليل عشان اتعشى معهم ... وعمر امس طالع من المغرب ومارجع للاستراحة الا الساعة 3 اخر الليل ونام على طول



والثلاجة صارت فاضية ... مافيها شي اكله ... جوعااااااااااااااان



رجعت للثلاجة وانا ماسك بطني من الجوع ...



يمكن ناسي تفاحة .. برتقاله نسيت اكلها او شي .. فتحت الثلاجة و زفرت بضيق لما شفتها فاضية



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




المشكلة مامعي ولا ريال عشان اشتري أي شي



طلعت من المطبخ ورحت لغرفة التلفزيون وانسدحت على الكنبة احتري عمر اللي تأخر ... اففففف كل هذي جامعة ...



شهقت لاااااا .. لا يكون سحب علي وماهو مارني ... ودي اشوف مريم ودانه



رحت اقلب في القنوات لين اخيرا سمعت صوت عمر يناديني



قمت بسرعة وطلعت من الغرفة ولقيته بالمطبخ يدورني



يوم شافني وهو يجي



عمر= يالله انت امش



هزيت راسي ومشيت بصمت ... جوعان مرة امس ماتغديت ولا تعشيت واليوم مافطرت



وحنا بطريقنا للحارة التفتت لعمر اللي يسوق وسألته



رايد = عمر .. وشلون اتوظف ؟



التفت لي عمر وبعدها التفت قدام



عمر = ماحد بيوظفك



رايد مستغرب = ليه ؟



عمر = لانك بزر



عصبت



رايد بعصبية = انا ماني بزر ... انا كبير



عمر = كم عمرك ؟



التفتت عنه بضيق = مالك دخل



عمر = تسألني وبعدين تقول مالي دخل .. كم عمرك ؟



التفتت له معصب



رايد = وش دخل العمر بالوظيفة ؟ انا ابتوظف غصب عنك



عمر = طيب ... قلي كم عمرك ؟



رايد = 15 سنة



وتذكرت اني توني داخل على 16



رايد = لا لا عمري 16



عمر = ههههههههههه ( والتفت لي ) يقالك تكبر نفسك ... كذا والا كذا بزر ... شف ياحلو اول شي انت توك مامعك شهادة ثانوي .. والايام هذي ماتلقى احد يوضفك الا بشهادة الثانوية واكثرهم يطلب خبرة



رايد = مافيه وظيفة بشهادة المتوسطة ؟ ( وتذكرت ان ملفي بالرياض ) صح .. شهادتي بالرياض



ونزلت راسي منقهر من عمي



عمر مستغرب = بالرياض ؟ ... وبطاقتك الاحوال معك والا بالرياض بعد ؟ والا صح انت اعتقد مالك بطاقة لانك تحت السن القانوني ..



التفتت لعمر وانا زعلان



رايد = انا الى الحين بكرت العايلة .. ماقصيت بطاقة احوال ( وكملت وانا شوي وابكي ) يعني مافيه امل اتوظف



سكتت عمر ولا رد علي



رايد = عمر رد علي ابي اتوظف



التفت عمر لي = تشوف الوظيفة بجيبي ... اهل الجامعات ماتوظفوا بيوظفون بزر توه متخرج من المتوسط



رايد = بس انا محتاج



عمر = هات كرت العايلة حقكم .. وابشوف الشباب يمكن احد يعرف واسطه يوظفك



وسكت بالتالي سكتت عنه



بالطريق شفت مطعم فاتح وصرت اطالع المطعم لين تعديناه ... ياربي جوعان ماني قادر اصبر .. التفتت لعمر متردد



رايد = عمر جوعان ... ابي أي شي اكله



رد علي وعمر وعيونه قدام



عمر = اذا كان صاحبك عسل لا تلحسه كله



رايد مستغرب = كيف يعني .؟



عمر = يعني لا



رايد بترجي = تكفى جوعان مرة ماكلت شي مـ



عمر = قلت لا يعني لا



رديت بصوت واطي منقهر



رايد بهمس = دفش



تنهدت وطالعت قدام وانااحس باحباط .. شكلي ابموت جوع ... ماعندي دخل وعمر يقول ماحد بيوظفني .. ياربي وش اسوي .. ماني قادر اتحمل



شوي ووصلنا الحارة ووقف عمر سيارته قدام بيت جده .. طالعت بيتنا ولقيت سيارة عمي واقفة عند بيته ... اوووووووه عمي هنا بعد ... لازم اشوف مريم واكلمها



نزلت بسرعة من سيارة عمر ورحت متوجه لبيتنا .. ابي اشوف مريم ماعلي منه

... وبدون تفكير ركبت على سيارة عمي وبعدها ركبت على الجدار ..



وبعد ماتأكدت ان الحوش فاضي .. اعتدلت جالس فوق الجدار فجأة سمعت صوت عمر يكملني من تحت



عمر = اللي يشوفك يقول برعصي فوق الجدار



نزلت نظري لعمر اطالعه ولقيته واقف تحتي على طول



رديت عليه وانا الى الحين منقهر منه بس ماقدر اطول صوتي اخاف احد من بيت عمي يسمعني



رايد بصوت واطي = وانت صرصور



ضحك عمر و اشر لي بيده وهو رايح يعني مع السلامة وراح متوجه لبيت جده .. طبيت على الحوش .. ونزلت نعالي اخاف احد يسمع ورحت على الملحق حافي وحمدت الله يوم شفته فاتح ولقيت غرفتي على حالها ... طلعت من الملحق ورحت على دريشة المطبخ ابي اشوف مريم .. طليت من الدريشة وشفت مريم تغرف الغدا ... طالعتها منصدم ... مريم متغيره نحفانه مرة وهالات سودا تحت عيونها كانها مانامت سنين وشكلها تغرف الغدا وهي سرحانه ... والدليل انها مانتبهت لي مع ان الدريشة قدامها شوي ...



ضربت الدريشة على خفيف كأنه باب عشان تسمعني



نقزت مريم بخوف يوم شافتني وبعد ماستوعبت شهقت وتوجهت لي بسرعة وفتحت الدريشة



مريم = راااايد ( ودمعت على طول ) وين كنت ... خفت عليك والله ... وين كنت ليش ماتصلت ... ارجع تكفى يارايد مالـ



اشرت لها يعني اشششش و قاطعتها خايف احد يسمعها



رايد = لا تطولين صوتك اخاف احد يسمع .. تعالي للملحق ( والتفتت على القدر اللي كانت تغرف منه ) هاتيلي ولو شوي تكفين ... جوعان مرة ماكلت شي من امس



ورحت للملحق وجلست احتري مريم



شوي وجت مريم للملحق ومعها صحن غدا ... نزلته على الطاولة وجت وضمتني



رايد وهي تبكي = رايد والله خفت عليك ( وابعدتني عنها ) ليش طلعت ... احتريتك ترجع



رايد بحزن = عمي طردني ... طلبت منه راتب ابوي وعيا وفوق هذا طردني ( وطلعت دموعي غصب ) مريم ابي راتب ابوي ... انا مامعي شهادة ثانوي عشان اتوظف ... والله والله يامريم مامعي ولا ريال



جلست مريم على السرير وغطت وجهها بيديها تبكي



جلست بجنبها وانا امسح دموعي وشكيت لها



رايد بصوت باكي = مريم يمر علي يوم يومين بدون ماكل شي ... وشهادتي بالرياض ومامعي شي اسافر ... وخوالي مابي اتصل عليهم ... مابي اروح للرياض واخليكم هنا ... ( ومديت يدي وهزيت مريم اللي مغطيه وجهها وتبكي ) ردي علي ... قولي لعمي يعطينا راتب ابوي ( وبكيت )



رفعت مريم راسها والتفتت لي



مريم بصوت باكي = ياليته على راتب ابوي وبس ... عمي باع بيتنا ( وزاد بكاها )



طيرت عيوني منصدم



رايد = ووووششش ... بيتنا من متى ؟



مريم وهي تبكي = من زمااان ... بس انا توني دريت



قمت معصب



رايد = وشلون ينباع وحنا ماندري ... بيتنا لنا مو لعمي



مريم = وعمك ولينا ... قدر يبيعه الكلب ... حسبي الله عليه ... كنت على امل نطلع ... عجزت اتحملهم ... وانت رحت وخليتني ... تكفى رايد ارجع ... مالي قدرة عليهم لحالي ... والا خذ دانه معك ... تكفى رايد لا تخليني



رايد = كيف يصير ولينا وانا موجود ... انا رجال .. مايقدر يبيعه بدون ما ادري



مريم = انت قاصر



رايد وانا ابكي = كيف يعني قاصر .. يعني قصير ؟



ردت علي مريم وهي تمسح دموعها



مريم = يعني انت تحت السن القانوني عمرك اقل من 18



انقهرت ... ياذا السن القانوني اول عمر قال ماتتوظف لاني تحت السن القانوني والحين عمي باع بيتنا لاني تحت السن القانوني



رايد بصراخ = واللي عمرهم تحت السن القانوني مالهم رب ... ابي بيتنا ... ابي اتوظف .. ماعلي منكم



سكتت مريم تبكي وانا اطالعها منقهر



رايد بصوت باكي = بعدين انتي عمرك فوق 18 ليش خليتيه يبيع بيتنا .. لييييييييييه



مريم = انا بنت ... عمي وليي كان عمري فوق 18 والا حتى عجوز ..



بكيت منقهر .. لا بيت ولا وظيفة ولا دخل ولا دراسة ولا شي



جلست بالارض بيأس وغطيت وجهي بحضن مريم وبكيت بقوة بصوت مسموع



رايد = ليه عمي يسوي كذا فينا .. وش سوينا له ... مريم تكفين ابي راتب ابوي



اخذنا شوي على وضعنا وحنا نبكي



تذكرت كلام عمر ورفعت راسي عن مريم وطالعتها



رايد بصوت باكي = مريم ابي كرت العايلة حقنا ... يمكن القى احد يوظفني



ماردت علي ولقيتها سرحانه



هزيتها وعدت عليها كلامي



مريم بفكر سارح = هاااه



استغربت منها وشفيها ماتستوعب كلامي بسرعة ... مثل اخر مرة قبل يطردني عمي كنت اعيد عليها الكلام ولا تفهمه بسرعة .. تسرح وانا اكلمها



رايد بصوت باكي = مريم ابي كرت العايلة حقنا ... يمكن القى احد يوظفني



مريم = مع عمي ... انا طلبته منه قبل شهرين عشان اتوظف ... بس عيا



رايد = ليه مو علي كيفه



مريم وهي تمسح دموعها = عيا مايبيني اتوظف واطلع من البيت كل يوم .. انا ابطلبه منه عشانك ... بس ما اعتقد بيوافق يعطينا كرت العايلة ..



رايد = ليه .. كرت العايلة لنا مو له ... وش يستفيد منه ؟



مريم = مايقدر يستلم راتب ابوي الا عن طريق الكرت



شهقت بخوف



رايد = تكفين مريم الا الكرت لازم اخذه



حطت يدها على شعري



مريم = انا ابحاول اطلبه .. بس اذا عيا مالي قوة اعانده واتهاوش معه ... انا تعبانه ... مليت منهم تعبت ( وكأنها تذكرت شي ) صح رايد انت وين الحين .. وين تنام ؟



رايد = انا قاعد باستراحة مع شباب



شهقت مريم بخوف



مريم = تكفى رايد لا يضيعونك ... مالي بالدينا غيرك ... بيتنا وراح .. لا تروح انت بعد ( وبكت )



قمت وجلست بجنبها بصمت .. زعلان على بيتنا اللي راح ... وشلون يبيعه وحنا ماندري



مريم بصوت باكي = عطني رقم استراحتكم .. مابي اخبارك تنقطع عني



تلفون الاستراحة ماعرفه و سكتت احاول اتذكر ... طوال الايام وانا بالاستراحة ماشفت تلفون فيها



التفتت لمريم



رايد = ماعرفه الحين واظن مافيها تلفون ... انا ابسأل واشوف واتصل عليك



مريم = لا تتصل على البيت .. ماقدر اكلمك



رايد = ليه



مريم بحزن = مايخلوني اخذ التلفون ... واذا اتصلوا خوالي وكلمتهم يجلسون عندي وماخذ راحتي ولا اقدر اشتكي لهم .... ابي اعلمهم ان عمي طردك بس مدري وشلون منهم .. مايخلوني براحتي



رايد = لا مريم .. لا تعلمين خوالي اني طلعت من بيت عمي ... اخاف ياخذوني للرياض وانتم يخلونكم هنا



سمعنا صوت ينادي مريم وقمنا مفزوعين



رايد بهمس = اذا عرفت تلفون الاستراحة كيف اعطيك اياه ؟



مريم بهمس = ماتقدر تمرني مرة ثانية ؟



رايد = مدري ... عمي متى يصير ماهو موجود ؟



مريم = الوقت هذا مناسب .. يصيرون هم مشغولين بالغدا



وركضت مريم لباب الملحق والتفتت لي



مريم بخوف = انا ابروح قبل يجي احد ويشوفك ...



رايد = انا ابطلع الحين وابمر مرة ثانية عشان اخذ الكرت



مريم بصوت باكي = انتبه على نفسك رايد



رايد = حبيلي دانه



هزت مريم راسها بايه وطلعت



التفتت للصحن اللي جابته مريم .. جوعان بس مايمديني اكله ... لازم اطلع الحين اخاف احد يجي ويشوفني



طلعت من الملحق واخذت نعالي وفتحت الباب بشويش وطلعت ورحت لسيارة عمر ووقفت عندها احتري عمر وانا مهموم



باع بيتنا ... املنا الوحيد نطلع من هالعذاب ... وش اسوي الحين



تعبت وانا احتري عمر .. وحسيت بدوخة من حرارة الشمس والجوع والوقوف



رحت بتعب متوجه لظل احد الجدران وجلست بالارض ومددت رجولي بتعب



مدري كم مر من وقت ... بس حسيته سنه لين اخيرا شفت عمر يطلع من بيت جده وفتح سيارته



قمت اترنح لين وصلت السيارة... انتبه لي عمر وسألني



عمر مستغرب = رايد ! ... من متى وانت تحتريني



مارديت عليه .. لاني اذا تكلمت اببكي .. وانا مابي ابكي قدام عمر



فتح عمر السيارة وركبنا وحرك عمر متوجه للاستراحة



عمر = وشفيك رايد ( والتفت لي )



التفتت للدريشة اللي بجنبي اجاهد دمعتي بس غصب عني طلعت دموعي



عمر = ماشفت اخوانك بعد ؟



مارديت عليه وبكيت اكثر منقهر من عمي اللي حرمني من كل شي بعد ماكان عندي كل شي ... بيتنا ... راتب ابوي .. دراستي ... حتى اخواتي حرمني منهم

.. مريم تغيرت بسببه .. صارت ماتفهم بسرعة



حسيت بيد عمر على كتفي ... التفتت له وتوني انتبهت انه موقف السيارة على جنب



عمر = ماسمع الا مشاهقك ... قلي وش فيك ؟



رياد وانا ابكي = عمي اخذ منا كل شي



وانحنيت على المركى اللي بيني وبين عمر وبكيت



حسيت بالسيارة تمشي ... وانا افكر بهمي وشلون اسوي ومريم تقول يمكن عمي مايعطينا كرت العايلة ... ولا عندي بطاقة احوال ... وين اروح ... ابي اعتمد على نفسي واخذ اخواتي ونطلع بس وشلون نطلع وماعندنا بيت



حسيت بيد عمر على ظهري



عمر = حنا قدام مطعم الحين ... انزل تغدى



رفعت راسي وانا احس بدوار من البكا والجوع وحرارة الجو والهم



رايد بصوت باكي = مابي شي ..



عمر = شكلك تغديت .؟



رايد = مابي شي ... مابي غدا ( ومسحت دموعي بيدي )



نزل عمر ودخل المطعم وشوي وجا ومعه كيس و حط الكيس بحظني



عمر = هذا لك



وخرت الكيس عني وحطيته بين المرتبتين



رايد = مابي شي اقول ( وكملت منقهر ) رح عطه عمي ترا بياخذه اذا عرف انك شريته لي



ضحك عمر مني ومن اسلوبي وحرك السيارة رايح للاستراحة



شوي واخذ الكيش ومرره على خشمي



عمر = شم ريحته حلوة



ابعدت الكيس عني بضيق وانا ساكت



عمر = شف ترا شريت الغدا لاني خفت تموت علينا ونبتلش فيك .. والا انا ماعمري غديت احد على حسابي ...



سكتت عنه وانا اطالع الدريشة اللي بجنبي وسرحان



وصلنا الاستراحة ونزلت من دون ماخذ الكيس ورحت لغرفة التلفزيون وانسدحت على الكنبة



جاني عمر ومعه الكيس وجلس على الطاولة الطويلة اللي قدامي ونزل الكيس بجنبه



عمر = قلي شفت اخوانك والا لا ؟



رايد بحزن = شفتهم



عمر = اجل وش فيك ؟



رايد = عمي باع بيتنا بدون ماادري ( وبكيت ) وحارمنا من راتب ابوي ومن دراستي ومن كل شي



عمر = بيتكم وينه ؟



رايد بحزن = بالرياض



عمر = جبت كرت العايلة حقكم .. يمكن تتوظف ماحد يدري



بكيت اكثر وغطيت وجهي عن عمر





ونمت وانا مادري





اخر العصر



قمت من النوم مصدع ولقيت قدامي كيس الغدا على حاله الفتت لعمر ولقيته نايم على الكنبة



اخذت الكيس وطلعت من الغرفة ... جوعان ماني قادر اصبر



جلست على العشب وبديت اكل



بعد ماخلصت رحت وصليت العصر وقومت عمر بس ماقام



طلعت وخليته وجلست على العشب افكر بحالي لين اذن المغرب



صليت ورحت للمسبح وجلست على طرف البركة مهموم



= رايد !



التفتت لعمر اللي دخل بدون ماحس فيه



عمر = ليه ماقومتني



رايد بحزن = قومتك بس انت ماقمت ( والتفتت اطالع المسبح وحركات الماء اللي احركه برجلي )



جلس عمر بجنبي وسألني



عمر = كم عدد اخوانك ؟



تذكرت اخواني كلهم



رايد بحزن = كانوا خمس



التفت عمر لي متفاجأ



عمر مستغرب = كانوا ؟



هزيت راسي بايه



عمر = والحين كم ؟



رايد بحزن = ماتوا ثلاث وبقي ثنتين من اخواتي



اخذنا شوي وحنا ساكتين



عمر = عمك ليه طردك .؟



رايد بحزن = بس لأني طلبت منه راتب ابوي ... عيا يعطيني اياه وتهاوشنا وطردني



عمر = يعني انت الحين ماعندك الا اختين بس ... يعني مالك اخوان ذكور ؟



رايد = ايه .. اللي بقوا بس 2 اخوات



عمر = ووشلون عمك معهن .؟



التفتت لعمر مافهمت سؤاله



رايد = كيف يعني ؟



عمر = يعني عمك يضربهن



طالعت البركة يوم تذكرت مريم ... مدري مريم دايم داخل بالبيت وانا طول اليوم بالملحق برا البيت ... اللي اعرفه انهم يشغلونها اما الضرب مدري ....



رايد بحزن = مرة عمي اشوفها تضرب اختي الصغيرة عمرها 4 سنين ( وسكتت احاول اجاهد دمعتي ) اما اختي الكبيرة اشوفهم دايم تشتغل .. وماخلوها تكمل دراستها مثلي



عمر = ليه اختك الكبيرة مثلك مادخلت الثانوي.؟



رايد = هي تخرجت من الثانوي ... بس ماخلوها تدخل الكلية .. حتى الوظيفة عمي مايبيها تتوظف ( وسكتت لما تذكرت تغير مريم ) اختي الكبيرة تغيرت واجد ... صارت ماتفهم ( وبكيت )



اخذنا شوي ساكتين



عمر = تغديت ؟



هزيت راسي باية وانا امسح دموعي



عمر = طيب رايد انا مضطر اطلع وماني راجع الا بكرة العصر



التفتت له مستغرب



رايد = ليه



عمر = عندي امتحان بكرة ... وهنا ماقدر اذاكر اذا جوا الشباب .. ابروح لبيتي اذاكر .. لا تعلم احد من الشباب اني بالبيت ... اوكي



سكتت مستغرب من عمر ... اذا كان عنده بيت ليه دايم ينام بالاستراحة



رايد = انت ليه دايم تجلس هنا وانت عندك بيت ؟



سكت عمر شوي وهو يطالعني



عمر = جالس على قلبك ؟ ( وقام ) لا تعلم احد اني بالبيت ... ابي اذاكر مابي احد يزعجني



وعطاني ظهره بيطلع



تذكرت رقم تلفون الاستراحة



رايد = عمر



التفت لي وهو ساكت



قمت واقف



رايد = الاستراحة لها تلفون ؟



عمر مستغرب = مدري ... اعتقد لا ... كل الشباب معهم جوالهات مانحتاجه .. ليه تسأل ؟



رايد = ابي اعطي رقم الاستراحة لاختي الكبيرة عشان اقدر اكلمها



طير عمر عيونه فيني وعصب



عمر بعصبية = خبل انت .. تبي تعطي اختك رقم استراحة كلها شباب ... صدق انك بزر



وراح







الساعة 9 بالليل



اجتمعوا الشباب كلهم .. وفعلا اسألوني عن عمر وقلت لهم مدري ... حتى مشعل ماعلمته وينه



رحت لغرفة التلفزيون اتهرب من الشباب وقعدت اقلب في القنوات احتريهم يرحون



فجأة دخل علي نايف الغرفة وجلس بجنبي



نايف = انت هنا و انا ادورك



سكتت ومارديت



نايف = امممم اقول رايد انت ماتدرس ولا شي .. صح ؟



هزيت راسي بايه



نايف = طيب ليه طردك عمك .؟



سكتت ومارديت



نايف = شف رايد ابي ارسلك ولك ميتين ريال اذا رحت



التفتت له مستغرب من العرض



رايد = ميتين ؟



ناين بابتسامة = ايه ميتين ... ابي ارسلك لعامل بنقالي بحارة قديمة ببريدة ووقله انك من طرف نايف وسعد وهو بيعطيك شي وهاته لي على طول



رفعت حواجبي مستغرب .. عمي دايم يرسلني ولا عمره عطاني فلوس على تعب الروحة



رايد مستغرب = بس



نايف = ايه بس هذا كل شي



رايد = طيب عطني الميتين الحين عشان اتأكد



نايف = ايه طبعا ( وطلع بوكه) .. هذي ميتين وهذي الفلوس عطها العامل



اخذت الميتين فرحان فيها وقمت واقف واخذت باقي الفلوس اللي للعامل



وبعد ماخذت العنوان من نايف



رايد = طيب عطني سيارتك



نايف مرتبك = لا لا ... الا سيارتي ... لا تاخذ سيارتي ولا سيارة سعد ... خذ أي سيارة من سيارات الشباب .. قل لهم انك تبي دكان ... مطعم .. سوق أي شي .. المهم رح لا تتأخر علينا



سكتت مستغرب وطلعت ورحت لمشعل بس مالقيته كالعادة



تلفتت ادور من الشباب اللي ماخذ عليه شوي عشان اطلب سيارته



ولقيت منصور جالس على العشب مع احد الشباب يسولفون



رحت له و طلبت سيارته



منصور = ليه وين بتروح



رايد = نايف مرسلني .. ابي سيارتك شوي بس



طير منصور عيونه فيني



منصور =.تعال اشوف



وقام ومسك يدي وجرني معه للمسبح بس لقينا شباب يسبحون وطلع وهو الى الحين ماسك يدي يجرني ورحنا لطرف الملعب



منصور = اسمع يارايد نايف وسعد لا تطيعهم باي شي يبونه .. تفهم .. انتبه منهم



رايد مستغرب = ليه



منصور = عطاك فلوس عشان تجيب لهم شي من العامل .. صح ؟



رايد = ايه



منصور معصب = ياخبل العامل يبيع على نايف وسعد خمر والهيئة شاكين فيهم .. لا يورطونك معهم ... انتبه لنفسك



طيرت عيوني بخوف



منصور = رجع الفلوس له ولا تروح



هيئة وخمر .. انا وين قاعد .. ياربي مامداني افرح بالميتين



نزلت راسي بحزن .. يافرحة ماتمت مابي ارجع الميتين ... محتاجهم مرة



منصور = رح رجع الفلوس ومثل ماقلتلك لا تسمع كلام نايف وسعد



رجعت لنايف ورجعت له فلوسه



نايف = ليه مارحت ... وش غير رايك



رايد = انت تبي تخدعني ... تبي اجيب لك من العامل خمر



طير نايف عيونه وسكت



نايف = طيب طيب وش رايك اعطيك اربع مية وتروح ؟



رايد = لا



نايف = ابعطيك ألف بس رح



شهقت .. واااااااااااو ألف لي انا



بس من الخوف من الهيئة عييت



رايد = لا



سكت نايف معصب وراح








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ
















* الجـــزء الثامن *






















* عمر *



الاحد .. في الجامعة



دخلت الكفتريا وانا متضايق من امتحاني اليوم ... مدري وش فيني امتحاناتي كل يوم خايسة



جلست على الطاولة من دون مااطلب وحطيت يدي على خدي ... البارح طوال الليل احاول اذاكر بس التفكير برايد وحالته اشغلتني



يقول عمه باع بيتهم ... واخذ راتب ابوهم ... وفوق هذا مانعه من الدراسة ... ليش عمه مانعه من الدراسة عشان المصروف والا فيه سبب ثاني ...



والمشكلة الحين يبي وظيفة ... هو صح محتاج للوظيفة بس مين بيوظف بزر بالله ...



انتبهت لنفسي .. انا ليش افكر فيه ومشغل بالي ... كيفه يدبر عمره ... قمت وطلبت قهوة وجلست على الطاولة انتظر مشعل



ربع ساعة وجا مشعل ومنصور عندي بالكفتريا ... وبعد السلام والسؤال ... التفت منصور لي



منصور = وينك امس اختفيت ؟



عمر = رحت للبيت اذاكر ... لو اذاكر عندكم بالاستراحة عز الله ما ذاكرت شي



مشعل باستهزاء = عاد يقالك حليت زين بالامتحان ؟



عمر = ههههههههههه لا تبي الصدق ماحليت هههههههههههههههه



مشعل = ايه انا ادري هههههههههه



منصور = امس طوال الوقت اتصل عليك ... ليه ماترد علي



التفتت لمنصور



عمر = اشوفك تتصل بس مالي نفس ارد ( وتنهدت بحزن ) بيتي كئيب ... تتعب نفسيتي اذا دخلت البيت ... موحش ماني قادر اصبر



منصور = الله يعينك ...



طالعت منصور



عمر = ليه وش كنت تبي امس متصل ؟



منصور = رايد



قطبت حواجبي مستغرب



عمر = وش فيه ؟



منصور = البارح جاني رايد يبي سيارتي معطيه نايف 200 ريال عشان يجيب لهم الهبال اللي يشربونه ...



طيرت عيوني



عمر مصدوم = صاحي هذا والا مجنون ... ياخي نايف وسعد بينكبوننا ... الهيئة شاكه باستراحتنا .. بدل مايخففون الشراب يرسل بزر محتاج .. ياخي ودي اطرد نايف وسعد عنا قبل نتورط معهم



مشعل = عمر نبيك تنتبه لرايد



التفتت لمشعل مستغرب



عمر = كيف يعني انتبهله ؟



مشعل = انت معه اربع وعشرين ساعة ... ونخاف يجونه نايف وسعد من ورانا ويرسلونه يجيب لهم



عمر = وليه ماتنتبهله انت ... مين اللي جابه للاستراحة انا والا انت



مشعل = انا ... بس انت معه بالاستراحة طوال اليوم ... انا عندي اهلي اروح لهم



عصبت على مشعل



عمر بعصبية = وش قصدك ... تقصد انا مالي اهل ... شكلك شايف نفسك علينا



طالعوا بعض منصور ومشعل مستغربين والتفتوا لي مرة ثانية



مشعل مستغرب = وش فيك عمر ... ماهو هذا قصدي ... انا اقصد انك قليل تروح لبيتكم



التفتت عنه متضايق مدري وش فيني عصبت عليه ... حسيت بغيرة شوي يوم قال اهلي ...



منصور = وش فيك عمر شبيت على مشعل ...



نزلت راسي وهمست



عمر بحزن = مافيني شي ( ورفعت راسي اغير الموضوع ) المهم مافيه وظيفة تصلح لرايد ... الولد يبي يتوظف ويعتمد على نفسه



منصور = ومن بيوظف واحد توه تخرج من المتوسط ... لعب بزارين هو



عمر = قلتله ... بس الولد مثل مانت شايف محتاج وماعنده حتى ريال واحد .. ماتعرفون واسطة شي ؟



سكتنا شوي نفكر وبعدها رد مشعل علي بحماس



مشعل بفرح = صح تعااااالوا .. خله يقدم على الضمان الاجتماعي ... يصرفون له راتب وبالراحة بعد



عمر مستغرب = الضماان الاجتماعي ؟



منصور بفرح = صح جبتها ... من شروط الضمان الاجتماعي يصرفون للولد لين يجي عمره 18 وللبنت لين تتزوج ( والتفت لي ) خله يجيب اوراقه الثبوتيه



ابتسمت



عمر بابتسامة = يعني رايد واخواته كل واحد يصير له راتب ... اجل رايد بيصير اغنى منا ههههههههههه ... ( والتفتت لمشعل ) انت بنفس حارتهم علمني وش كبر اخواته عشان اخذ رايد للضمان الاجتماعي يقدم عليهم



مشعل وهو يفكر = اممممم شفت اخته دانه صغيره عمرها 4 او 5 سنين .. واخته الكبيرة مادري كم عمرها بالضبط بس ماهي متزوجة ... كلهم ينطبق عليهم شروط الضمان



منصور = خله يجيب اوراقه الثبوتيه وشهادة وفاة ابوه وامه على ما اعتقد



جلسنا شوي نسولف وبعدها كل واحد راح لمحاظراته







الساعة 12 الظهر



طلعت من الجامعة ورحت لبيتي عشان ابدل



وصلت عند بيتي ولقيت سيارة عمي واقفة قدام البيت ... ابتسمت امي وعمي هنا



دخلت وفعلا لقيت البيت فيه حركة ولمباته والعه وريحة امي اللي اميزها داعبة انفي



سكرت الباب بصوت عالي عشان امي وعمي يعرفون اني جيت



ومثل ماتوقعت طلعت امي من المطبخ اول ماسمعت صوت الباب



امي = هلا بوليدي عمر ... جيت ؟



عمر = هلا فيك ( وقربت عندها وسلمت على راسها ) يمه مايحتاج تتعبين نفسك البيت والله نظيف ... اصلا مافيه احد يوسخه



امي = البيت اتركه اسبوعين ارجع القاه على حاله بس مغبر ... وسريرك على ترتيبي له ... ماتعلمني انت وين تنام ؟



عمر = انام باستراحة الشـ ( وسكتت شوي يوم شفت اللي طلع من المطبخ والتفتت لامي ماسك اعصابي ) هذا وش جابه هنا ( واشرت على معاذ اللي طلع من المطبخ ومعه موزة ياكلها )



التفتت لمعاذ وصارخت عليه



عمر معصب = هييييه انت وش دخلك هنا



رفع معاذ يده يغيضني



معاذ = هاااااي ( وراح للصاله متجاهل كلامي )



مسكت امي ذراعي



امي = معاذ هو اللي جايبني



التفتت لامي معصب



عمر بعصبية = ومالقيتي الا هذا يوصلك



ورحت للصاله وشفت معاذوووه جالس على الكنب و معه الريموت ويغير بالقنوات



عمر = هييييه انت تحسب نفسك ببيتكم ... مكانك مجلس الرجال وماتتعداه



معاذ وهو ياكل = لا يكون لك اخوات بالبيت وانا مدري ...



عضيت على شفايفي منقهر ... فعلا مالي اخوات ولا زوجة يخلون هالاشكال تحترم نفسها وماتدخل بيوت الناس



عمر بصراخ = خلاص وصلت امي اقعد بالمجلس لين تخلص والا رح لبيت جدي ياخي ... لا تقعد تتمشى ببيتي من غرفة لغرفة



ضحك معاذ يغيضني



معاذ = ههههههههاااي حلوووووة بس لا تعيدها



عصبت اكثر وهجمت عليه وعطيته بوكس بردت كبدي شوي ... مسك معاذ يديني الثنتين وجلسني على الكنبه غصب وجلس علي وردلي البوكس



جت امي وهي تصارخ علينا باسامينا



لفيت يديني حولين خصر معاذ ودفعته عني وطرحته بالارض وطحت معه على الارض فوقه ... اعتدلت جالس على بطنه بس سمعت صرخت امي علي



امي بصراخ = عممممممممممممر بس خلااااص قم عنه ( وحسيت بضربة امي الخفيفة على ظهري ) قم عنه ( ومسكتت ذراعي تجرني ) بس انت واياه مالي حيل افرقكم



قمت عن معاذ عشان امي بس



عمر = والله لولا امي لوريتك شي ماشفته



قام معاذ وجا بيرد علي بس صارخت علينا امي مرة ثانية



امي معصبه = ماكأنكم عيال عم ... خلني اسمع صوت واحد منكم



وراحت للمطبخ معصبة



طالعنا انا ومعاذ بعض بحقد .. وجلس كل واحد على الكنب بعيد عن الثاني



حطيت يدي على فمي لما حسيت بدم ببرطمي .. فجأة حذف معاذ علي قرشت الموزة اللي كان ياكلها وطاحت بحظني ... اخذتها وحذفتها عليه .. رجع معاذ وحذفها علي



فجأة دخلت علينا امي واخذت قرشت الموزة من يدي



امي = اللي بالابتدائي اعقل منكم



وراحت وهي الى الحين معصبة ... طالعت امي وشفتها متوجهه للدور الفوقي قمت واخذت شماغي الطايح بالارض بسبب الهوشة بس انتبهت ان الشماغ لمعاذوه رميت الشماغ بعيد ورحت للشماغ الثاني الطايح بالارض ورحت ورا امي فوق



عمر = يمه ...



التفتت لي امي ووقفت



عمر = يمه ابروح لجدي تروحين معي احتريك ؟



امي = لا ... ابروح الحين لبيتي ... عمك مسافر وبكرة عندي موعد بالمستشفى وابي ارتاح شوي قبل اروح للموعد



عمر = ليه يمه سلامات



ابتسمت امي وسكتت شوي وبعدها ردت



امي بابتسامة = مواعيد عادية وانا امك ...



وراحت ... وقفت مستغرب اطالعها وهي رايحة ... مافهمت كيف يعني مواعيد عادية



ربع ساعة وطلعت امي والزفت اللي وصلها رايحين لعنيزة



رحت للمطبخ واخذت كيسه كبيرة وحطيت كالعادة كل الاغراض اللي بالثلاجة اللي تجيبهم امي معها عشاني



من يوم دخل رايد الاستراحة قضى على كل اللي بالثلاجة خلال يومين بس



ياكل واجد وفوق هذا ماهو مبين عليه ... عصاليك شوي ويختفي



دخلت الاستراحة وانا احط يدي على جبهتي ... مدري وش فيني اليوم احس حرارتي مرتفعه



دخلت المطبخ ولقيت رايد فاتح الثلاجة وماسك بطنه



واول ماشافني فرح .. او بالاصح اول ماشاف اللي بيدي فرح



جا واخذ الكيس مني وفتحه



رايد = جوعااااااااااااااااااااان مرة



عمر = وانت اصلا متى قلت ماني جوعان ... من يوم عرفتك وهذي كلمتك



وطلعت من المطبخ ورحت لغرفة التلفزيون وجلست على الكنبه تعبان



تبعني رايد ومعه الكيس وجلس على الارض وبدا ياكل من الفواكه



عمر = هيييييييييييييه انت ود الكيس للثلاجة وخذ منها اللي تبي ... مو تجيب الكيسه كلها هنا



رايد = مافيه غدا جوعان .. اليوم مافطرت ولا تغديت



عمر = تعشيت امس مع الشباب ؟



رايد = ايه



عمر = خلاص يكفي اجل .. المهم رايد انت تقول تبي وظيفة صح ؟



التفت لي رايد بلهفة



رايد = ايه ابي



عمر = يقولون الضمان الاجتماعي يصرف لك راتب لين يوصل عمرك 18 سنة ولاخواتك لين يتزوجن



قام رايد فرحان وجا عندي



رايد بفرح = والله ... يعني بيصير لي راتب بدون ما اشتغل



عمر = ايه بس لازم كرت العايلة ... وانت ماجبته لي يوم طلبته منك



ارتبك رايد شوي ونزل راسه وسكت



عمر مستغرب = وش فيك ...



رفع رايد راسه والتفت لي



رايد بزعل = عمي يمكن يعيي يعطيني كرت العايلة حقنا



رفعت حاجب واحد



عمر = الحمد الله والشكر مب على كيفه ( وقمت واقف ) انا ابروح لجدي الحين قم معي اوصلك لبيتكم تاخذ اوراقك ... قم يله تأخرت عن جدي يحتروني





طلعنا من الاستراحة ورحنا لحارة جدي ... وطوال الطريق وانا افكر كيف اكلم جدي عن موضوع الزواج ... اخاف يعيي علي لين اتخرج ... باقي لي ثلاث سنين على التخرج ماني قادر اتحمل الوحدة ثلاث سنين



دخلت الحارة بالسيارة وانا افكر اقول لعمتي مها تكلم جدي والا اكلم جدتي احسن ... والا اكلم امي اشوف رايها اول وبعدين اكلم جدتي



= هذي دانه



انتبهت من سرحاني على كلمة رايد والتفتت له مستغرب



لقيته يفتح الدريشة وطلع راسه وصاح



رايد = دااااااااااااااااااانه ( والتفت لي ) وقف وقف ابنزل



وقفت بسرعة بنص الحارة ونزل الاخ على طول



عمر = هييييه وش فيك



بس مارد علي .. ركض متوجه لبنت صغيرة تبكي



عمر بهمس = وش فيه هذا انجن



مشيت بالسيارة ووقفتها قدام بيت جدي ... نزلت وتوجهت لرايد والبنت الصغيرة اللي شايلها وقربت عندهم



عمر = مين هذي ... اختك ؟



رايد = ايه هذي اختي دانه ( والتفت لها ) وش مطلعك الظهر وليش تبكين



تكلمت دانه وهي تبكي بس ماميزت من كلامها شي



عمر = وش تقول ... وش فيها ؟



رايد بقهر = تدور فلوس ضاعت منها .. تقول عمتي مرسلتها للدكان بس ضيعت الفلوس بالشارع



دانه وهي تبكي = انا خايفة تضربني ( وغطت وجهها برقبة اخوها تبكي )



راح رايد يتلفت ويدور الفلوس تحت السيارات وهو شايل دانه



حطيت يدي على جبهتي دايخ من حرارة الشمس ... مدري وش فيني اليوم تعبان



رحت لرايد بملل



عمر = وعمتكم مالقت احد ترسله الا اختك



التفت رايد لي



رايد بحزن = ماشفت شي



عمر = قلها وش تبي عمتكم من الدكان ؟



سألها رايد نفس سؤالي



دانه وهي تبكي = حليب



طلعت من جيبي قيمة الحليب ومديته على رايد



عمر = رح هات من الدكان حليب وعطني دانه لين تجي



اخذ رايد الفلوس وعطاني دانه وراح يركض للدكان



شلت دانه بين يدي ... وابتسمت هذي اول مرة اشيل بنت صغيرة ... حبيتها على خدها ... كم قالوا عمرها ... صح تذكرت اربع سنين .. تأملتها وانا ابتسم .. شعرها قصير وناعم بس واضح انه مبهذل شوي



رحت لسيارتي وركبتها ودانه معي



عمر بابتسامة = خلاص لا تبكين الحين يجي رايد ومعه حليب تعطينها عمتك



طالعتني دانة بعيون دامعه وساكته .. تشبه رايد شوي ومعصلكه مثله ... تحسست اكتافها وظهرها بيدي ... ياربي وش هذا .. البنت عظام .. احس بمفاصل عظامها شوي وتتقطع .. مثل اخوها بالضبط .. رايد احس بعظامه اذا لمسته



عمر = وانتي تبين شي من الدكان ؟



دانة = انا جوعانه



رفعت حواجبي ... وش قصتهم هذولي مع الجوع



عمر مستغرب = ليش ماكلتي شي ؟



دانه = اكلت شوي بس ( واشرت بيدها ) بندر شرالي من المدرسة



عمر = مين بندر ؟



سكتت دانه وماردت علي



رفعت راسي وطالعت بيت عم رايد ... جيران جدي ما اعرفهم زين ... بس كأني مرة سمعت جدي وهو يتكلم عن احد جيرانه وكأني سمعته يقول ابو بندر بس وقتها ماهتميت



فجأة فتح رايد الباب علينا



رايد = يله دانه روحي للبيت ... ولا تطلعين مرة ثانية لحالك عشان ماتضيعين



نزّلت دانه من الباب اللي عندي وراحت لرايد واخذت الكيس منه وتوجهت لبيتهم



نزلت وقربت عند رايد



عمر = عمك وش يقاله ابو من ؟



رايد = ابو بندر .؟



عمر = ووش كبره بندر ؟



رايد = برابع ابتدائي



عمر = طيب يله رح هات كرت العايلة حقكم عشان نروح للضمان الاجتماعي تقدم عندهم .. وانا ابروح لجدي الحين



ورحت متوجه لبيت جدي ... التفتت على رايد قبل ادخل البيت ولقيته يتسلق جدار بيتهم



معقول عمهم حارمهم حتى من الاكل .. ياخذ فلوسهم ويبيع بيتهم نقول تحصل كثير اما يمنعهم من الاكل مو معقول مايدخل العقل ابد ... ودي اسأل عمتي مها وش قصة هالعايلة



دخلت بيت جدي ولقيتهم يحتروني على الغدا



مها = اخيييييييييييييرا شرفت ... ليش تأخرت



رحت وسلمت على جدي وجدتي وانا احس براسي يعورني وجلست بتعب



عمر = مريت بيتي شوي وجيت





بعد الغدا كل واحد راح لغرفته يقيل ... رحت فوق لغرفة مها وفتحت الباب عليها على طول ولقيتها جالسة على سريرها و تطقطق بالاب توب



عمر = مها ( وجلست بجنبها على سريرها ) وانا داخل الحارة شفت بنت صغيرة تبكي اسمها دانه تعرفينها ؟



التفتت مها لي



مها مستغربة = دانه ! ... ايه هذي ياعمري عليها ساكنها مع عمها الكلب ... بس ليش تبكي ؟ وهي بعدها بالشارع ؟



عمر = لا دخلت بيتهم



مها مستغربة = ليه تبكي ؟



عمر = مدري بالضبط بس تقول مضيعة فلوس عطتها عمتها تجيب لها اغراض من الدكان ... مها انتي تعرفينها بالضبط



مها = دانه واخوانها يكسرون خاطري انقهر لما اسمع حالتهم ... هذا الله يسلمك بنتين وولد جوا عند عمهم بعد ماتوفى ابوهم وامهم ... بس الله لا يوفقه عمهم بخيل عليهم وعمتهم بعد قشرا معهم ... هذي البنت الكبيرة صايرة خدامه عندهم ودانه مهملينها حسبي الله عليهم والولد اسمه رايد ... ابوي امس جا معصب على ابو بندر حسبي الله عليه



عمر مستغرب = ليه ؟



مها = ابوي يقول الولد ضايع مايدرون وينه



رفعت حواجبي



عمر = كيف يعني ضايع



مها = مدري بالضبط بس ابوي يقول عمه طارده والحين الولد له اسبوعين مارجع البيت



سكتت افكر اقول لجدي ان رايد معنا بالاستراحة والا اسكت



عمر = طيب انا قبل شوي كلمت البنت هذي اللي قلتلك عليها اللي اسمها دانه ... تقول انها جوعانه وش قـ



فجأة صارخت مها علي ووقفت



مها = البنت جوعانه وانت جالس عندي تسولف



عمر = وش تبيني اسوي اجل



مها معصبة = كان جبتها عندنا شوي نعطيها ... تجوز عليها الصدقة هذي ... وينهي بالشارع هي الحين ؟



مسكت يد مها وجلستها



عمر = البنت دخلت البيت خلاص ..



مها بحزن = حسبي الله على مرة عمهم قشرا معهم ... اسمع جاراتنا اذا كانوا عندنا يعلمن امي يقولن ان مرة عمهم مبهذلتهم ... بس المشكلة ماحد يقدر يتدخل



هزيت راسي باية وقمت وطلعت من البيت



لقيت رايد واقف يحتريني عند سيارتي ... فتحت السيارة وركبتها وركب رايد وهو يشاهق



سألته من دون مالتفت له لاني عارف من مشاهقته انه يبكي



عمر = وش فيك بعد ؟



رايد وهو يبكي = اختي تقول عمي عيا يعطيها كرت العايلة حقنا .. قالت له اني احتاجه قام وعطاها صورة من الكرت ( ومد لي ورقة )



اخذت الورقة ولقيتها صورة من بطاقة عايلة



تحت اسم عزام فايز



وبالجدول مكتوب بالترتيب

مريم

رايد

دانه



عمر = اسم ابوك عزام فايز



رايد بصوت باكي = ايه ... وشلون الحين ... عادي يعطوني راتب بالصورة هذي



عمر = مارحت لعمك تطلب الاصل منه



رايد = لا مابيه يشوفني ... خايف منه



عمر = طيب هو ليه معيي يعطيكم كرت العايلة حقكم



رايد = سألت اختي بس تقول ماتدري



التفتت له ومديت الورقة عليه



عمر = الصورة ماتنفعنا بشي ... الدوائر الحكومية ماتعترف بالصورة بدون الاصل



زاد بكاه وسكتت عنه ومشينا متوجهين للاستراحة ورايد طوال اليوم وهو يبكي ويمسح دموعه بيده



هالعم هذا لازم يوقف عند حده ... بس وشلون نتدخل بينهم ... مافيه الا رايد يقدر يوقفه عند حده س مشكلته بزر ويخاف منه



اخته الكبيرة نسيت اشوف بالورقة تاريخ ميلادها واشوف وش كبرها .. بس مرة قالي رايد انها مجنونة او حاجة زي كذا



شكل مافيه الا رايد يقدر ياخذ حقه بيده



بس لحظة ليه عمهم معيي يعطيهم كرت العايلة اكيد فيه إن ...



شهقت ... صح لا يكون ... آآآآ



التفتت لرايد وطلبت من الورقة وعطانياها



رايد بصوت باكي = وش تبي فيها الحين ... ما اقدر اسوي شي ومعي الصورة بس



سكتت عنه و حطيت الورقة بدرج السيارة



ابي اتأكد من شي وارد عليه بعدين







بالليل قمت من النوم منزعج من ازعاج الشباب واغانيهم .. طلعت جوالي اشوف الساعة



11 بالليل .... اففففف نمت الظهر وماصحيت الا الحين



جلست وانا احس بتعب وحرارتي مرتفعه .. و بصعوبة قمت وطلعت من غرفة التلفزيون ولقيت مجموعة من الشباب بالحوش مسوين حلقة و يغنون



تلفتت ادور رايد ... الغبي ماقومني وهو يشوفني طولت بالنوم .. مالقيت رايد بالحوش ورحت للطبخ .. متأكد اني راح القاه هناك



دخلت المطبخ ولقيت منصور



منصور = صح النوم ..



مشيت وجلست على كرسي بالمطبخ



عمر بتعب = منصور عندك بندول ... مصدع



منصور = وش فيك ( وحط يده على جبهتي ) حرارتك مرتفعة



هزيت راسي بايه ورحت اصلي الصلوات اللي فاتتني وبعدها توجهت لغرفة التلفزيون وكملت نومي بدون ما اتعشى وبدون ما اخذ مسكن ولا شي ابي انام وبس





الساعة 5 الصباح قمت بعد ماخذت كفايتي من النوم ... بس احس حرارتي ارتفعت اكثر ... افففففف مالي نفس اروح الجامعة ... ودي اغيب وافتك بس خايف من الحرمان والدكاترة يبونها من الله



قمت بكسل والتفتت لكنبة رايد ومالقيته ... قطبت حواجبي مستغرب معقول مانام هذا



الحين الساعة 5 الصباح اكيد كل الشباب راحوا



طلعت من غرفة التلفزيون ومالقيته بالحوش ... رحت للمطبخ ولا لقيته ... اففففففف رحت للمسبح ونفس الشي مالقيته



رحت للملعب ومالقيته ... طلعت للشارع وشفت سيارة سعد ونايف واقفة قدام بوابة الاستراحة ... طيرت عيوني .. سعد ونايف هنا ... ليه مارجعوا هذولي لبيوتهم



رجعت مسرع للاستراحة ادور رايد ... درت عل الحمامات كلها ومالقيته ... رحت لغرفة مخصصة كمجلس ومالقيته



وقفت بنص الحوش مستغرب .. وينهم ... لا رايد ولا نايف ولا سعد بالاستراحة ... اجل وين راحوا ...



رحت لغرفة الشبّه ومالقيته ... رجعت لغرفة التلفزيون



= عممممممممر



التفتت لمصدر الصوت ولقيت رايد يركض متوجه لي ويناديني



عمر = وين رحت انت ؟



رايد بترجي = عمر تكفى عطني سيارتك شوي ... تكفى عمر تكفى ابرجع قبل تروح لجامعتك



عمر مستغرب = ليه تبي سيارتي ؟



رايد بترجي =- تكفى قبل الساعة 7 وانا عندك ... والساعة الحين بعدها 5 ... ماني مطول على طول ابجي



عمر بعصبية = علمني وين بتروح ( ورفعت راسي لما شفت سعد ونايف يدخلون الاستراحة ونزلت نظري لرايد ) وش يبون منك هذولي ( واشرت عليهم )



التفت رايد لهم وبعدها التفت لي



رايد = عطوني الفين عشان اروح لعامل يبون منه شي ...



عمر بصراخ = تدري وش العامل هذا اللي تبي تروحله ؟



رايد = ادري بس انا ماعلي منهم يشربون والا يموتون ان شاء الله ... انا ابي الالفين وبس



مديت يدي وعطيت رايد كف طرحه بالارض



ورفعت راسي وشفت سعد ونايف يركضون متوجهين لنا يوم شافوني ضربت رايد



ونزلت نظري للبزر اللي عندي



عمر بصراخ = يابقرة الهيئة بيقضبون عليك



التفت لي رايد وهو جالس وحط يده على خده



رايد = عمي عيا يعطيني حقي ووظيفة ماحد بيوطفني وانت بعد بخيل معي لا تعطيني لا غدا ولا عشا ... ابي الالفين مالك دخل فيني ( وبكى )



= هيه انت وش فيك على رايد ... ليه تضربه ؟



رفعت راسي لنايف



عمر بعصبية = وش تبون منه معطينه الفين ؟



سعد = مالك دخل فيه ... هو موافق وهو حر



نايف يكلم رايد



نايف = رح رايد رح بسرعة قبل يروح الرجال لعمله



عصبت وهجمت على نايف













* الجـزء التـاسع *










































* رايد *





نايف = رح رايد رح بسرعة قبل يروح الرجال لعمله



فجأة هجم عمر على نايف وطرحه بالارض وجلس على بطنه



شوي وهجم سعد على عمر .. وصاروا الثلاثة فوق بعض يتهاوشون



شهقت وابعدت عنهم .. هم اجسامهم اكبر مني وما اقدر افرق بينهم



شفت سعد يضرب عمر مع ظهره بقوة وبعدها طرحه بالارض بجنب نايف



جلس نايف معصب وهجم على عمر وركب فوقه



نايف بصراخ = وش دخلك انت ... متى مارسلناك تكلم ( ورفع يده وعطى عمر بكس )



التفت سعد لي وقام وقرب عندي



سعد = يله يارايد رح



طالعته بخوف ... اخاف اذا قلت لا يهجمون علي مثل ماهجموا على عمر



رايد بخوف = مـ .. مـ .. ماعندي سيارة



سعد معصب = اوهوووووه ياذا السيارة البلشة ... ياخي رح على رجليك



التفتت لعمر ولقيته يحاول يطرح نايف على الارض



رجعت وطالعت سعد بخوف



رايد = طيب انت ونايف معيين تعطوني سياراتكم



سعد = ياخبل افهم ... كم مرة اقولك سيارتي وسيارة نايف انساها ... دبر لك سيارة والا رح على اللموزين ... معطينك الفين ريال ... دبر عمرك .. بسررررعة رح



وراح لنايف يساعده على عمر



نزلت راسي .. ياربي وش هالورطة ... ودي اخذ الالفين بس خايف من عمر ومنصور و الهيئة كلهم يهاوشوني والصراحة اخاف اذا عصيتهم و رحت يطردوني من الاستراحة .. واذا مارحت اخاف من سعد ونايف يهجمون علي مثل ماهجموا على عمر



يعني رحت والا مارحت راح انضرب



رفعت راسي ولقيت سعد ونايف واقفين ويطالعون عمر المتمدد على الارض



التفت نايف لسعد



نايف معصب = ما حد يسلم منه حتى وهو مسخّن ( وانحنى على عمر ومسك فنيلته ) قسم بالله ياعمر اذا تدخلت بيننا وبين رايد اخليك تعرف من هو نايف



سعد = مسويلي فيها ( والتفت لي ) انت لهالحين هنا



خلاص ماني رايح ... ودي اعطيهم الالفين وافتك من هالسالفة .. بس خايف وشلون اقولهم مب رايح



نزلت نظري لعمر ولقيته متمدد وصدره يرتفع وينزل ... توني انتبه انه ماعليه الا ملابسه الداخليه ( سروال وفنيلة )



شهقت ... صح امس عمر طوال اليوم وهو نايم وحرارته مرتفعة ... حتى ماسهر مع الشباب كالعادة



انتبهت على نايف يمسك ذراعي ويجرني



نايف = رح خلصنا .. فاضيلك حنا .. ورانا جامعة



سحبت ذراعي من نايف ورفعت نظري له



رايد بخوف = خلاص مب رايح ... آآآ .. ماعندي سيارة ( وطلعت الالفين من جيبي الامامي ومديتها عليه )



التفت نايف لسعد شوي وبعدها التفت لي معصب وعطاني كف خلاني الف حول نفسي وطاحت الالفين من يدي



نايف بصراخ = مالك كلمة انت .. احيان تقول ابروح واحيان تقول مب رايح .. شايفنا لعبة عندك



مسكت خذي بألم وانا امسك دموعي ماتنزل ... كلهم يعطوني من هالكفوف .. اول عمر والحين نايف ... اذا قلت ابروح عطوني كف واذا قلت مب رايح عطوني كف ثاني .



رديت عليه وانا اجاهد دمعتي



رايد = لا تضرب ... ماني خدام عندك



سعد وعيونه علي = امش نايف امش ... لا تضيع وقتنا مع واحد ماله كلمه ( وانحنى واخذ الالفين من الارض )



نايف بصراخ = كااااان موااافق ... كله من عمر ( وراح لعمر المتمدد وهجم عليه مرة ثانية وجلس على بطنه ) ياكلب خربت الولد علينا ...



عمر بتعب = آآآ ... قم عن بطني ( ومسك يدين نايف يدافع عن نفسه )



جا سعد وابعدهم عن بعض



سعد = امش نايف ... خلنا ندور واحد من الشباب غير هالبزر .. لي يومين عنه وراسي مصدع ... قم خلصنا انت الثاني قم



قام نايف وراح وهو يتوعد عمر ويهدد



وراحوا اخيرا



التفتت لعمر ولقيته على وضعه متمدد ... وصدره يرتفع وينزل من الحمى ويئن



قربت عنده ونزلت نظري اطالعه وانا واقف



انتبهت ان رقبته عليها دم .. عرفت ان واحد منهم خانقه وقت الهوشة .. وبرطمه الفوقي ينزف دم



جلست وحطيت يدي على جبهته ... حرارته مرتفعه مرة



رايد = عمر



فتح عيونه وطالعني شوي وبعدها تلفت يدور نايف وسعد



رايد = راحوا



طالعني عمر وبعدها غمض عيونه مرة ثانية



رايد = عمر ( وحطيت يدي على صدره اهزه ) عمر خلاص انا ماني رايح



عمر وهو مغمض عيونه = الشرهه على اللي يجيب بزر عنده ( وفتح عيونه ) رح هات جوالي



سكتت بزعل ... ماني بزر .. انا رجال .. ويوم من الايام راح اثبت لكم هالشي



قمت ودخلت غرفة التلفزيون ورحت لثوب عمر المعلق بس مالقيت الجوال بجيوب الثوب ... تلفتت ادوره ولقيته على الطاولة الصغيرة اللي بجنب الكنبة اللي ينام عليها عمر



اخذت الجوال وطالعت الساعة



6 الصباح



رجعت لعمر ولقيته على وضعه ماتحرك



عطيته الجوال ... ضغّط فيه شوي وبعدها حطه عند اذنه



عمر بتعب = الووووه .. مشعل تكفى خذلي عذر من الدكتور محمد ... اليوم هو عندنا وهذي اخر محاضرة لي اذا غبتها حرمان على طول ... تكفى رحله وخذ عذر منه ضروري ......... لا مشعل تعبان ماقدر اجي ....... ايه الحرارة مانزلت ... احتريك مشعل اتصل علي اذا كلمت الدكتور محمد ... طيب مع السلامة ( وسكر الجوال ومدد يده بتعب )



رايد = قم رح للحجرة



مد عمر يده لي عشان اقومه



قومته وراح يترنح لغرفة التلفزيون ورحت وراه



انسدح عمر على كنبته وانكمش على نفسه بردان



عمر = لحفني رايد برررد



تلفتت ادور لحاف ... انا وعمر بالعادة ننام بدون لحاف اصلا الجو حار ومانحتاجها



لقيت ثلاث مناشف للشباب فارشينها على ظهر احد الكنبات ... اخذتها ولحفت عمر فيهن



انتبه عمر عى المناشف



عمر بتعب = جايبلي مناشف حق سباحة تلحفني فيها ..



رايد = مافيه لحاف



مارد علي .. غمض عيونه وسكت



رحت وجلست على الكنبة بحزن ... وحطيت يدي على خدي ... الكل يضربني .. لأنهم عارفين اني يتيم ومستقوين علي ... ودي اعتمد على نفسي ... ودي اتوظف



اخذت اكثر من ساعتين وانا مهموم وافكر بحالي فجأة قطع علي رنين جوال عمر



قعد يرن الجوال ويرن و عمر مايرد .. شكله نايم .. قمت والقيت نظره على الجوال



مشعل يتصل بك



رايد = عمر جوالك يرن ... عمر قم



سكت الجوال ورجع يرن مرة ثانية ( مشعل يتصل بك )



احم ... بما انه مشعل انا ابرد عليه



رايد = الووو



مشعل = عمر الدكتور محمد



قاطعته يوم شفت مشعل مانتبه اني رايد



رايد = انا رايد



سكت مشعل شوي



مشعل = رايد ! وين عمر ؟



رايد = نايم



مشعل = هو الى الحين تعبان ؟



رايد = ايه



مشعل بتنهيده = عنده محاضرة مايقدر يغيب عنها ... قومه رايد وقله مشعل يقول لك الدكتور محمد عيا يعطيك عذر يقول اذا غبت عن هالمحاضرة راح يحرمك من الامتحان



رايد = اقومه الحين يعني ؟



مشعل = محاضرته الساعة 11



ابعدت الجوال عن اذني اشوف الساعة ورجعت احط الجوال عند اذني



رايد = بس الساعة الحين 8



مشعل = امممم قومه الساعة 9 ونص وعطه بندول يخفف عنه شوي وعلى بال مايصحصح ومسافة الطريق تكون الساعة وصلت 11



رايد = فيه بندول بالاستراحة ؟



مشعل = لا طبعا مافيه ... رح للصيدليه وجيبله



رايد = ماعندي فلوس ولا سيارة عشان اروح



مشعل بملل = الحين ماعندك الا عمر ... خذ من بوكه ومفتاح سيارته ورح .. يله عندي محاضرة الحين مستعجل مع السلامة



وسكر بوجهي



التفتت لعمر ولقيته الى الحين نايم ويئن من الحرارة



طلعت ورحت عند المسبح .. ابنتظر لين الساعة 9 ونص واروح للصيدلية وبعدها اقوم عمر















* عمر *





انزعجت من رايد وهو يقومني وفتحت عيني ولقيته واقف قدامي ومعه كيسه وكوب ماء



انسدحت على ظهري بتعب وطالعت رايد



عمر = وش تبي خلني انام



مد رايد علي كيسه وكوب الماء



واضح من الكيسة انها من صيدلية ورفعت نظري له



عمر = وش هذا ؟



رايد = جبت لك من الصيدلية بندول .. اتصل مشعل على جوالك يقول الدكتور محمد عيا يعطيك عذر وانه راح يحرمك من الامتحان اذا ماجيت



تأففت من هالدكتور ... مابقلبه رحمه اعوذ بالله



جلست بتعب.. مديت يدي واخذت الكيسه من رايد واكلت البندول



جلس رايد بجنبي على الكنبة وهو ساكت



فجأة مد علي بوك ومفتاح



طالعتهم مستغرب واخذت شوي عشان استوعب وطالعت رايد



عمر = هذا بوكي ومفتاح سيارتي ؟



هز رايد راسه باية



التفتت للبندول وبعدها التفتت لبوكي اللي بيد رايد وبعدها طالعته وعصبت بس مالي حيل اصارخ عليه



عمر = ليه تاخذ من بوكي بدون ماتستاذن



رايد = مشعل قاللي خذ من بوك عمر واشتر بندول



سكتت لان مالي حيل ارادده



عمر = مافيه وقت لازم اروح للمحاضرة الحين



قمت بصعوبة ولبست ثوبي واخذت اغراضي وطلعت بتعب وانا اتأفف من هالدكتور الزفت







الساعة 12 ونص الظهر



طلعت من الجامعة بعد مارتحت شوي بالكفتريا



ركبت سيارتي وشغلتها بس شفت منصور يمشي طالع من البوابة



ضربت البوري عليه عشان ينتبهلي وفعلا انتبه لي وجاني بس لاحظت براس ثاني التفت لي.. وندمت وقتها اني ضربت البوري يوم شفت معاذ وقف و يطالعنا



منصور بابتسامة = هلا والله عمير ... وشلونك مع الحرارة



فتحت الدرج واخذت صورة كرت العايلة الخاص لاهل رايد و نزلت من السيارة



عمر = الحمد الله طيب .. اخذت بندول قبل اجي للجامعة واحس احسن الحين ..( التفتت لمعاذ ومن وقفته شكله يحتريني اخلص من منصور .. اففف ياليتني ماضربت البوري .. مالي خلق لمعاذوه الحين .. التفتت لمنصور مرة ثانية ) آآآ .. منصور ممكن خدمة



منصور مستغرب = آمر



مديت عليه الورقة



عمر = اليوم مالي حيل اروح و ابيك تروح عني للضمان الاجتماعي وتسأل الموظف الاسماء اللي هنا مسجلين بالضمان والا لا ؟



اخذ منصور الورقة مني وفتحها



منصور = هذا كرت عايلة رايد اللي معنا بالاستراحة ؟



هزيت راسي بأية وركبت السيارة يوم حسيت بتعب الوقوف



سكتت منصور وهو يقرا الورقة



منصور = اهاا طيب ... ابروح العصر .. الحين يمديهم سكروا



طالعت معاذ ولقيته الى الحين واقف



عمر = اوكي .. مشكور



راح منصور وشفت معاذ يمشي متوجه لي يوم شاف منصور راح



ريوست بالسيارة قبل يوصل معاذ مالي خلق له بس لسوء حظي وصل قبل ابتعد



معاذ = وقف وقف



وقفت وانا اتأفف



عمر بضيق = افففففففففف وش تبي



دخل معاذ راسه بدريشتي وسكت يوم انتبه للخدوش اللي بوجهي



عمر معصب = وش تطالع ... اخلص علي ابروح



ابتسم معاذ بسخرية = شكلك متهاوش مع احد ... شري ياولد العم مايسلم منك احد



التفتت عنه متضايق



عمر = مالك دخل ( التفتت له و دفعته عن دريشتي ) وخر



حركت السيارة وطلعت من المواقف وعند الاشارة القريبة من الجامعة وقف بجنبي معاذ بسيارته ... عرفت وقتها انه بيروح لبيت جدي



حطيت نفسي اني مانتبهتله ...



صح على طاري جدي مب رايح عندهم اليوم وانا حرارتي مرتفعه وش يفكني من جدتي بعدين



ولعت الاشارة خضراء وحركت ومعاذ يمشي بمحاذاتي ويقرب سيارته لي يعاندي



اذا قللت سرعتي قلل سرعته واذا اسرعت اسرع



قربنا عند المنعطف اللي بعدها هو يلف يمين لبيت جدي وانا اروح سيده لبيتي



اسرعت عشان معاذ يسرع ويلف وافتك من وجهه..



فجأة لف معاذ بسيارته كأنه بيصدمني



انا من الفزعة و المفاجأة .. لفيت الدركسون بقوة ومع السرعة انقلبت سيارتي



حطيت ذراعي على وجهي يوم شفت القزاز الامامي تكسر وصارخت باعلى صوتي يوم حسيت بشي دخل فخذي



مسكت الدركسون بقوة بيديني الثنتين اثبت نفسي على المرتبه .. و حنيت راسي على الدركسون احاول اغطي وجهي يوم شفت قزازة دريشة الراكب تكسرت ... حمدت الله ان دريشتي وقتها كانت مفتوحه























= عمر ... رد علي ... عمر انت بخير ... عمر تكفى رد .. ماكنت اقصد



انتبهت على صوت معاذ يكلمني ويهزني ... رفعت راسي عن الدركسون ... وتلفتت احاول استوعب



لقيت سيارتي واقفة فوق الرصيف الجانبي .. والتفتت لمعاذ وانا الى الحين مفزوع



وقلبي يضرب بقوة ...



معاذ بخوف = عمر .. الحمد الله على سلامتك .. وشفيك ياخي كنت امزح معك



نزلت نظري اطالع صدري وبطني احاول استوعب انا الى الحين حي والا مت



تجمعوا بعض المارة .. واسمع اصواتهم .. طلعوه طلعوه



رفعت راسي للمتجمعين وانا الى الحين مفهي



فتح معاذ الباب بصعوبة بمساعدة واحد ثاني ...



معاذ = اطلع عمر ... ثوبك مليان دم ... تكفى والله ماقصدت



شفت حظني مليان قزاز وثوبي من عند فخذي مليان دم



نزلت بصعوبة من السيارة وانا ماسك فخذي اللي تعورني



عمر بألم = رجلي رجلي ( وجلست بالارض على الرصيف )



جلس معاذ عندي



معاذ = عمر شكلها دخلت فيها قزازة



رفعت راسي اشوف المسافة بين اول مانقلبت الى وقوف السيارة في الرصيف



مسافة قصيرة ... شكل السيارة انقلبت مرة وحدة واعتدلت فوق الرصيف ..



تنهدت احاول اهدي نفسي ... الحمد الله على سلامتي



سمعت احد المتجمعين



= ابتصل على الاسعاف



نط معاذ فازع ورد عليه بخوف



معاذ = لا لا مـ .. مـ .. ماله داعي ... اسعاف ... آآآ .. انا ابوديه للمستشفى



طالعت معاذ وانا ساكت



جلس واحد بجنبي من الجهه الثانية



= الحمد الله على سلامتك ... كنت وراك وشفتك يوم تنقلب ... الحمد الله جت سليمة .. خلني اشوف رجلك ونعالجها لين يجي الاسعاف



التفتت للرجال



عمر = لا مشكور ... ابحتري الشرطة ( والتفتت لمعاذ وكملت ) نتحاسب



معاذ بخوف = عمر .. ماله داعي تكبر السالفة .. خلنا نحلها بيننا ... اذا تدخلت الشرطة تدخلوا ابوي وجدي



ابتسمت كنت عارف انه خايف من ابوه ... ملاحظها على معاذ من زمان وتوني تأكدت



عمر = بس انا كذا والا كذا ابعلّم عمي ( ومسكت فخذي بألم ) آآآخخخ



شفت معاذ رافع جواله لاذنه شوي وجاه رد



معاذ = مصعب تعال تكفى عند الطريق العام للجامعة .......... انت تعال وتعرف بعدين ...



قام معاذ وشكر المتجمعين وطلب منهم كل يروح بطريقه



راحوا وبقى انا ومعاذ جالسين على الرصيف



معاذ = قم عمر اوديك للمستشفى



التفتت لمعاذ احاول اذله



عمر = هات شماغك عشان اوقف النزيف



معاذ = وشماغك وينه ؟



عمر = مدري يمكن بالسيارة بس مابيه يمديه مليان قزاز .. ابي شماغك



ناظرني معاذ شوي وبعدها نزل شماغه وعطانياه ... حطيت شماغ معاذ على فخذي



ما اقدر اضغط على الجرح اكيد داخله قزازة



معاذ = الحين وش قاعد تحتري انت ... قم اوديك للمستشفى



عمر = احتري الشرطة



معاذ بترجي = تكفى عمر خلنا نحلها بيننا



سكتت ومارديت عليه



عشر دقايق وجا مصعب مفزوع يوم شاف سيارتي على الرصيف متكسرة ونزل من سيارته يركض متوجه لنا



مصعب = عمر انت طيب ؟



عمر = اسأل اخوك ... مدري وش كان يقصد يوم لف علي



معاذ = والله ماكنت اقصد شي ... كنت ابي اخوفك بس



جا مصعب وجلس قدامي



مصعب = الحمد الله على سلامتك ... طار قلبي يوم شفت السيارة من بعيد



معاذ = قم عمر خلنا نوديك المستشفى ... قبل تمر شرطة والا شي ... وسيارتك خلها علي انا انقلها بالسطحه



التفتت لمعاذ مستمتع باهانته



عمر = بس انا ابي الشرطة تتدخل وتقيم الخساير



معاذ = سيارتك ماهي متضررة مرة ... تصليح القزاز والسقف شوي متهشم واشياء ثانية بسيطة .. ماله داعي الشرطة



سكتت شوي افكر بطريقة استغله هو واخوه



عمر = طيب اباخذ سيارتك لين تخلص سيارتي



معاذ = طيب مثل ماتبي بس قم



عمر = اممممم طيب وتصليح سيارتي من يدفع خسايرها



معاذ = انا ابحاول اخذ من ابوي واصلحها لك ... تقريبا يبيلها 3000 ريال



التفتت له ...



عمر = وش 3000 ... تصليحها يكلف اكثر واذا كنت مانت مقتنع خلنا نجيب الشرطة تقرر



معاذ = لا لا لا .. ماله داعي الشرطة ( وتنهد ) عمر ماعندي الا مكافأتي... وابوي وجدي الصراحة مابيهم يتدخلون ... عمر تكفى خلنا ندخل سيارتك الورشة ونصلحها على شوي شوي



عمر = ياسلام ... لا سيارتي ابيها تطلع بسرعة ( وسكتت شوي افكر ) طيب شف ... انا عندي اللي يصلح سيارتي واقدر ادخلها الحين وتطلع بوقتها وماراح اقول لعمي وجدي بس بشرط



معاذ = وش



عمر بابتسامة = تعطيني مكافأتك ومكأفاة مصعب كاملة كل شهر ... لين تخلصون اللي عليكم



طير مصعب عيونه فيني



مصعب = وانا وش علي تاخذ مكافأتي ... قسم بالله توني جاي ... ما أذيت احد



معاذ = وكم اللي علينا



عمر = اللي عليكم قيمة تصليح سيارتي ... نوديها الورشة ونشوف كم تكلف طبعا مع الصبغ وقطع الغيار والقزاز وكللللللل شي



معاذ بترجي = طيب خذ نص المكافاة ... ماهي حلوة امد يدي لبوي يصرف علي وعلى سيارتي



عمر بعناد = كل المكافأة ... حقتك وحق مصعب



سكت معاذ وهو منقهر



الفتتت له وابتسمت اغيضه



عمر = وابي سيارتك لين تطلع سيارتي .. صح على فكرة عطني 100 ريال الحين عشان السطحة تاخذ سيارتي للورشة



معاذ معصب = ماني معطيك شي الحين .. انا ابتصل على السطحة



عمر بابتسامة = لا حبيبي لازم انا اشرف على تصليحها بنفسي واشوف كم تكلف



معاذ معصب = بسيطة ياعمر ... قسم بالله لاردها لك ( وقام )



رفعت راسي له



عمر = لك وجه تهدد .. مدري من اللي غلط علي قبل شوي



مارد علي معاذ وراح لسيارته وجاب المفتاح وحذفه بحظني



معاذ منقهر = يله مصعب مشينا



عمر = وين المية



دخل معاذ يده بجيبه وهو معصب وطلع بوكه .. حذف علي المية



والتفت لمصعب



معاذ = يله انت امش



التفت مصعب لاخوه وبعدها التفت لي



مصعب = قم عمر اوديك المستشفى



صارخ معاذ عليه



معاذ بصراخ = خله يذلف... يكفي اللي اخذه



طالعني مصعب شوي وقام متوجه لاخوه وراحوا



قمت بصعوبة واخذت الاغراض المهمة من سيارتي و ركبت سيارة معاذ ورحت للمستشفى

















* الجـزء العاشـر *
























قمت بصعوبة واخذت الاغراض المهمة من سيارتي و ركبت سيارة معاذ ورحت للمستشفى







الساعة 5 ونص العصر



طلعت من المستشفى وانا اتأفف من العكاز اللي عطوني اياه



كأني شايب ... معطيني عكاز شيبان ... عكاز اللي نوعه حديدي وتدخل يدك فيه



اكثر شي اشوفه مع الشيبان



سوو خياطه لفخذي ... وكل ماعورتني دعيت على معاذ



والحين ماقدر اوطى عليها ... احس شوي وتنفك الخياطة .. والمشكلة متفشل من عكاز الشيبان هذا



ركبت السيارة وتوجهت للاستراحة



وصلت عند الاستراحة ورميت العكاز ورا الزبالة الكبيرة الموجودة برا ودخلت الاستراحة اعرج



توجهت لغرفة التلفزيون ابي انام ... تعبان ..



بس الصراحة احلى مافي الحادث ان حرارتي خفت شكله من الخوف والفزعة اللي صارت نزلت الحرارة

و المستشفى عطوني مغذي وهم يخاطوا الجرح وهذا ساعدني شوي



اول ماوصلت باب الغرفة طلع بوجهي رايد ماسك بطنه



واول ماشافني شهق



رايد بصدمه = عمر .. وش فيك ؟



قطبت حواجبي مستغرب ... بسم الله مسرع يعرف وانا متأكد انه ماشافني وانا اعرج لاني اول ماشفته بوجهي وقفت



رايد بصدمه = صاير عليك حادث ( واشر على ثوبي )



نزلت نظري للمكان اللي يشر عليه



صح ... نسيت ان ثوبي عليه دم ... المفروض ارجع للبيت وابدل ملابسي بس نسيت



عمر = حادث بسيط ماعليك ... ( ورحت اعرج للكنبة ونزلت ثوبي ورميته بإهمال على الارض وانسدحت على الكنبة بتعب ) رايد ابي انام تعبان ... اذا جوا الشباب قومني .. لا تنسى مثل عادتك



رايد مستغرب = والصلاة ماقومك



سكتت نسيت الصلاة اصلا ... ياربي مدري متى احافظ عليها



عمر = آآآ .. الا طبعا قومني ( وانتبهت على رايد ماسك بطنه ) وش عندك ماسك بطنك



رايد = جوعااااااااااان



عمر = اوووه هذي عادتك يارايد جوعان جوعان .. المهم بس خلني انام



فجأة رن جوالي .. اففففف هذا وقته .. المشكلة جوالي الحين بجيب الثوب ونسيت اطلعه وعاجز اجيبه الحين ... التفتت لرايد اللي واقف



عمر = رايد انت واقف هات ثوبي



مشى رايد وانحنى وطلع الجوال من ثوبي ومده علي



القيت نظره عليه ( الراس الكبير يتصل بك )



استغربت جدي متصل علي الحين



عمر = هلا جدي



جدي = هلا فيك .. عمر وانا جدك المغرب بيجيون رجال عندي تعال ابيك تضيفهم



تلعثمت هذا وقته .. انا اعرج كيف بالله اضيفهم هذولي .. وبعدين تعبان ابي انام



عمر بارتباك = جدي قل لمعاذ والا مصعب يجون يصبون القهوة عنك



جدي = اروح للي بعيد ومسافة 20 كيلو وانت عندي



تأففت وش السوات الحين .. ماقدر اضيفهم وانا اعرج .. والخياطة الى الحين تعورني وماتعودت عليها



جدي = يله تعال ( وسكر بوجهي )



جلس رايد عند رجولي



رايد = وش فيك ؟



عمر متضايق = جدي بيجه رجال ومافيه احد يصب القهوة لهم غيري



قمت متضايق ولبست ثوبي



رايد = وصلني للحارة معك ابي اشوف اخواتي



التفتت لرايد مستغرب



عمر = تقدر تشوفهم الحين ... يمكن يشوفك عمك



رايد = ابنط الجدار اذا راح عمي للمسجد



هزيت راسي بايه وطلعنا



مريت بيتي وبدلت وطلعت لرايد اللي يحتريني بالسيارة



رايد = هذا بيتكم ؟



التفتت لرايد



عمر = بيتكم ؟ اللي يسمعك يقول عشرة حنا .. هو بيتي انا لحالي مامعي احد



التفت رايد لي مستغرب



رايد = مالك احد ابد ؟ ... لا اخوان ولا اخوات ولا احد ابد



عمر = وانت وش رايك ... ماتشوفني 24 ساعة معك بالاستراحة



رايد = بس انا سمعت ان لك ام ... و مرة سمعتك تكلمها بعد



تنهدت وسكتت عنه ... هو كل الوحدة اللي احس فيها بسبب امي ... قبل تتزوج امي كنت احس بالوحدة بس ارحم من الحين ... ارحم بوااااجد



قبل اذا دخلت البيت القى امي واعرف ان فيه احد يحتريني .. وفيه من يرد لي الصوت ... الحين احس اني مقطوع من شجرة ... كل مادخلته احس فيه جنون من كثر ماهو خالي



وصلنا الحارة ونزل رايد ونزلت ... شفت رايد يوقف ورا احدى السيارات



استغربت وش عنده هذا



صارخت بصوت عالي عشان يسمعني



عمر = وش تسوي ؟



رايد = سيارة عمي هنا ... ابحتريه يذن واذا طلع عمي ادخل البيت



هزيت راسي من حال هالولد ... يكسر خاطري بعض الاحيان .. ليه مايروح لخواله ويفك عمره



دخلت البيت وانا اعرج وسلمت على عمتي وجدتي وجدي



واستلموني تحقيق على عرجتي ... كيف ومتى ولماذا وربما



الصراحة احترت وش اقول .. مابي اقول حادث لان الحادث لازم فيها مرور وتأمين ومدري ايش وانا مابلغت واخاف جدي يروح للمرور من وراي واذا ما شاف بلاغ هناك يجيني يحقق معي مرة ثانية وبعدها عاد يعرف انه معاذ



ومابي اخسر مكافأت معاذ ومصعب



بصعوبة تهربت من اسألتهم بكذبة وقلت لهم وانا العب كورة طحت



صح مها استلمتني ضحك وتطنز بس ارحم من اني اخسر مكافأت معاذ ومصعب





المغرب



وانا طالع من المسجد اتصل علي منصور



عمر = هلا منصور



منصور = هلا فيك ... تراني رحت للمشوار اللي قلتلي



صح نسيت اني ارسلته للضمان الاجتماعي



شكلي نسيت كل شي بسبب الخوف و الفزعة والتقلب بالسيارة



عمر = هااااه ووش صار معك



منصور = يارجال قسم بالله لو هذا عمي كان مت قهر



سكتت ... كأني فهمت



منصور = عم رايد ياخذ فلوسهم من وراهم



عمر بتنهيدة = مثل ماكنت متوقع .. عشان كذا عمه معيي يعطي رايد كرتهم العايلي



منصور بعصبية = ياخي وش هالعم ...



عمر = اعلم رايد ؟



منصور = ياخي انا يوم علمني الموظف شوي ويطق فيني عرق ... وش بيسوي رايد لو يدري ... بيموت على طول



سكرت عن منصور وانا محتار اقول لرايد والا لا



دخلت الحارة ودورت بعيوني على رايد وماشفته ... حتى يوم طلعت من البيت ماشفته .. اعلمه ان عمه ياخذ راتب الضمان حقهم



لا لا ماراح اعلمه ... اقهره بس كذا ... اصلا مايقدر يسوي شي وهو توه ماوصل السن القانوني وعمه وليه والقانون مع عمه ..



مرت فترة و تجمعوا الرجال بمجلس جدي وانا بصعوبة اصب لهذا واضيف هذا



وكل ماعورتني فخذي تحسبت على معاذوه التيس ... هين يامعاذ ان ماشفطت فلوسك كلها انت واخوك ما اكون عمر ... سيارتي الى الحين مارحت لها ... بس راح اغير فيها كل شي عشان يكثر تكاليف وكلها على ظهرك يامعاذ



= وين ولد اخوك يابو بندر له شهر او اكثر ماشفناه ؟



انتبهت على سؤال جدي ... ابو بندر ... ابو بندر عم رايد ماغيره ؟



التفتت اراقب الوجوه الموجودة احتري ابو بندر هذا يتكلم ... ابي اعرف شكله



فجأة تكلم احد الموجودين



= آآآآ ... وش تبيني اسوي بهالولد ... صايع .. والا بيتي مفتوح له يروح ويجي على كيفه يابو فهد



طيرت عيوني على هالشايب الكذاب ... اجل بيتك مفتوح له والولد كل ظهر يتسلق الجدران عشان بس يشوف اخواته وفوق هذا انت ماكل حلالهم



الصراحة ودي افرغ هالدله اللي بيدي على راسه



جدي = طيب دورته انت ... تعرف وينه ... الولد لا يضيع تراه الى الحين بسن المراهقة وينخاف عليه



صح انا ماعلمت جدي ان رايد معنا بالاستراحة ... والصراحة متخوف من ردة فعل جدي ...



جدي مايحب شلتي اللي اسهر معهم ... كيف عاد اذا عرف ان هالبزر عندنا ... واخاف جدي اذا سمع عن رايد شي يتهمنا اننا ضيعنا ... اسكت احسن اجل .. مب لازم يدري جدي انه عندنا



ابو بندر = وين تبيني ادوره ... الديرة عريضة كبيرة



طالعت ابو بندر هذا بكره ... قل مانت مهتم اصلا عشان تدوره



جدي = الله يرده ويحفظه ان شاء الله من عيال الحرام ... انتبهله يابو بندر تراه يتيم



ابو بندر = ان شاء الله خير ...



ودي اتدخل بالكلام واحرجه بس اخاف اقول عن فلوس الظمان يقولون وش عرفك واخاف اقول ليش تبيع بيتهم ونفس الشي بيقولون وش عرفك



















* رايد *



التفتت لمريم متفاجئ



رايد متفاجئ = خالي جا هنا



مريم = ايه وتهاوش من عمي والحين خالي يدورك



رايد بصراخ = يدورني وش يبي فيني ... ماعندي شي ياخذه



قامت مريم وراحت لباب الملحق وفتحته بشويش وسكرته مرة ثانية



مريم بخوف = آآآ اششش رايد ... آآآ لا يسمعك احد ... وقتك مو مناسب ابد



جت عندي ومسكت يدي



مريم = تكفى رايد رح لخوالي وعيش عندهم



سحبت يدي منها معصب وقمت واقف



رايد معصب = ماني برايح ... مابي اصير بديرة وانتي ودانه بديرة اصلا خالي مثل عمي كلهم طمااعين



مريم = اقصر صوتك ( وكملت تترجاني ) رايد انا تعبانه ... ودانه خلاص ماقدر اتابعها ... رح عند خالي يمكن يقدر يدبرك وتتوظف وترجع تاخذنا ... انا خلاص مالي حيل



قطبت حواجبي مستغرب من كلامها



رايد = ليه وش فيك .؟



حطت مريم يدها على ظهرها وهي تجاهد الدمعة



مريم = لي اسبوعين وظهري يعورني



رايد = رحتي للمستشفى ؟



مريم = وداني عمي للمستشفى بس عطوني موعد ... بس عمي ماوداني للموعد ... عمي اذا وداني مرة مايويني مرة ثانية



رايد = موعدك راح والا باقي ... اقدر ادبر سيارة



رفعت مريم راسي لي وابتسمت



مريم = الله يخليك لي ... لا خلاص فات موعدي ... بس رايد رح اسكن مع خالي



رايد = قلتلك ماني رايح ... خالك وعمك واحد ... وانا ابي اعتمد على نفسي ... انا خلاص كبير وبتشوفين



مريم = وش اشوف ... لك شهرين وانا مدري وين تسكن والا وين تروح ...



رايد معصب = لا تعلمين خالي انك شفتيني ... مابي اشوف احد منهم صدقيني هم مايوبننا هم يبون فلوسنا وبس



مريم = وهي بقت فيها فلوس .. خلاص مالنا شي عشان يطمعون فينا ... رح لخالي



رايد = قلتلك مب رايح ماتفهمين ... خالي يبي يتحكم فيني وعمي يبي يتحكم فيكم



سكتت مريم يوم تعبت من اقناعي



رايد = لا تحاولين .. خلاص انا تعلمت ... عرفت ان ماحد يحبنا ويهتم فينا ... اذا ماعتمدتي انتي على نفسك لا تعتمدين على احد



سكتت مريم وماردت علي وحطت يدها على ظهرها



جلست بجنبها على سريري بالمحلق اللي صار مغبر



رايد = وش فيك مريم ... اشوفك تغيرتي مرة



مريم بحزن = تعبانة نفسيتي تعبانة ... انت مدري وش يصير عليك ودانه مهملتها بسبب هالشغل اللي فوق راسي .. وظهري كل يوم يعورني ... اخاف تضيعون مني انت ودانه



رايد = طيب اذا دبرت سيارة تقدرين تطلعين من البيت وتروحين للمستشفى



التفت مريم لي



مريم بخوف = لا اخاف من عمي



رايد = قوليلهم انك رحتي معي ... ماعلينا منهم



طالعتني مريم وهي تفكر وبعدها هزت راسها بخوف



مريم = لا لا ... انت ماراح يجيك شي بس انا بيضربني عمي اذا رجعت



سكتت منقهر ...



صح اذا رجعت بيضربها عمي... آآآآه يالقهر اخواتي محتاجيني ولاني قادر اسوي شي



قمت وطلعت من البيت وانا مختنق



شفت بندر يلعب بالشارع واندسيت ورا السيارات عشان مايشوفني



وقعدت اطالعه بحقد ... ان ماذوقتك اللي ذقته يابندر



طلعت دموعي غصب عني من القهر ... تلثمت بشماغي واخذت نفس احاول اهدي نفسي ... شبعت دموع ... لو بتنفعني دموعي كان نفعتني من زمان



رحت لسيارة عمر وجلست على الكبوت احتريه .. اجل خالي يدورني .. هه .. بسيطة راح اعلمهم منهو رايد .. ماني محتاج لكم



واحد يبي يتحكم باخواتي والثاني يبي يتحكم فيني ... ماني محتاجكم ... راح اعلمكم منهو رايد



سمعت يذن لصلاة العشاء



دقايق وشفت رجال طالعين من بيت جد عمر ... طيرت عيوني لما شفت عمي من بينهم



نزلت بسرعة من الكبوت ورحت ورا السيارة وانا متلثم



ياليت سيارة عمر مفتوحه كان شغلتها وخليت عمي تحت كفراتها .. اخ يالقهر



شفت بندر ترك البزارين اللي يلعب معهم وركض متوجه لابوه عشان يروح معه للمسجد



بسيطة ياعمي ... احترني راجعلك ..



رجعت وجلست على الكبوت لما شفت الرجال بعدوا



ااااااه مريم حالتها ماهي عاجبتني ... واضح انها تعبانه وتقول عندها موعد فايت



مستعد اوديها بس المشكلة وشلون تطلع من البيت ...



ودي نصير انا ومريم ودانه ببيت لحالنا ونعيش حياتنا بحرية



بس وشلون وانا ماني قادر ادبر نفسي ... انا على عشاي امس مع الشباب ... يومي هذا كله ماكلت شي ..وشلون ابخلّص اخواتي من بيت عمي وانا مامعي حتى ريال واحد



مريم شكلها تغير



شفت عمر يطلع من بيت جده وهو ماسك فخذه ويعرج ... نزلت بصمت ووقفت عند باب الراكب احتري عمر يفتح لي الباب



ركبنا السيارة وعمر يشتكي من عوار رجله



عمر بألم = اخخخخ رجلي تعورني ... حسبي الله عليك يامعاذ ...



التفتت اطالع الشارع من الدريشة اللي عندي وانا متضايق ومابي اكلم احد ... احس ابنفجر



سمعت عمر يكلمني



عمر = شفت عمك كان عندنا ؟



مارديت عليه



عمر = اهاا واضح من اللطمه انك شفته ... صح ؟



هزيت راسي بايه عشان يسكت عني









* عمر *



طالعت رايد مستغرب ... وشفيه هذا اليوم منتفخ و مايرد علي



شغلت السيارة وحركتها ... بس الصراحة معذور ... المشكلة وش بيصير فيه اذا عرف ان عمه ماخذ اسمه واسم اخواته ويستفيد من الضمان من وراهم



فجأة سألني رايد



رايد = عمر ممكن سيارتك بكرة ابي اخذها الصباح



عمر = بكرة الاثنين عندي جامعه ... ليه وش تبي فيها لا يكون نايف وسعد مرسلينك



ماسمعت رد من رايد والتفتت عليه وشفته سرحان وهو الى الحين متلثم



قطبت حواجبي مستغرب ... وشفيه رايد اليوم



طبعا لا يمكن اعطيه السيارة اكيد بيروح عشان شغل نايف وسعد



وصلنا الاستراحة ولقيت منصور ومشعل وبعض الشباب هناك



ومايحتاج الشباب استلموني تحقيق يوم شافوني اعرج ... وعلمتهم اني سويت حادث بس ماقلت انه معاذ لان كلهم يعرفون كرهي لعيال عمي .. واكثر الاحيان يصيرون بصف معاذ ومصعب ودايم يخلوني انا الغلطان وابو المشاكل خاصة مشعل اذا صارت سالفة فيها انا وعيال عمي يحط مشعل سبب المشكلة علي

هو صح يوقف معي وينفذ بعض العمليات معي بحكم اني صديقه بس دايما يلومني ويهاوشني اذا صرنا لحالنا



شفت رايد بعيد عنا وجالس على عشب الملعب لحاله



ملاحظ عليه كل ماراح يشوف اخواته رجع متضايق ... معقول حال اخواته سئ لهالدرجة ... تراهم ماكلين شاربين هناك وش يبي رايد بعد



قطع افكاري عبد الله احد الشباب معنا بالاستراحة



عبد الله = شبااااااااااب راعي الاستراحة معصب يبينا نطلع



قطبت حواجبي مستغرب ..



عبد الله هو المسؤول عن تجميع القطه ويعطيها راعي الاستراحة بس ليه يبينا نطلع



منصور مستغرب = معصب ؟ ليه وش سوينا ؟



احد الشباب = ماله حق يطلعنا تونا معطينه الاجار



عبد الله = الاجار هو مستعد يرجعه لنا بس يبينا نطلع حاولت فيه بس معيي



عمر مستغرب = طيب ليش ... كذا بس من الباب للطاقة



ضحك عبد الله



عبد الله = تدرون ليش ؟ عشان الهيئة مسكت سعد اما نايف سافر قبل يمسكونه



شهقت



عمر مستغرب = الهيئة مسكتهم ؟



عبد الله = مسكت سعد بس ... نايف يقولون اهله انه مسافر ..



عمر = لحظة وشلون مسافر وهو اليوم هو وسعد كانوا هنا الصباح وتهاوشت معهم انا قبل اروح للجامعة



رفع عبد الله يديه يعني هذا اللي عندي



عبد الله = مدري هذي الاخبار اللي جتني ..



سألني احد الشباب = متأكد ياعمر ان نايف كان موجود هنا الصباح



عمر = ايه وتهاوشت معه لانهم كانوا يبون رايد يروح للعامل يجيبلهم اللي هم يبون



مشعل = اووووه الحمد الله ... الله سلم رايد ... شكل الهيئة كانت حاطة كمين وشكل اللي راح سعد وانمسك هناك .... بس السؤال اللي يطرح نفسه نايف وينه ؟



عبد الله = ماعلينا منهم شباب ... يله فضوا الاستراحة خلونا نطلع



منصور = الحين عاد ... خلنا نسهر اليوم وبكرة سلمه المفتاح



عبد الله = لا لا ... لا تبلشني من راعي الاستراحة ... يقول شوهتوا سمعة استراحتي ومعصب علينا



قرب مشعل فمه من اذني وهمس



مشعل = عمر ... رايد ماله مكان يروحله



ابعدت وجهي عن مشعل و طالعته



عمر = انت اللي جبته ... دبر له مكان الحين



مشعل = وين تبيني اوديه ؟



عمر = ببيتك



مشعل = بيتي فيه اهلي ..اخواتي وحريم ابوي .. وين تبي احطه ببيتي صاحي انت؟



عمر = والله عاد دبره انت



تدخلوا الشباب يوم علت اصواتنا انا ومشعل



منصور = وش فيكم انتم ؟



مشعل = منصور ... رايد ماله مكان يروحله وين نوديه ؟



عمر = منصور خذه معك لبيتك ؟



منصور = اخذه لبيتي والى متى ان شاء الله ... هو بالاستراحة له شهرين ... بيتضايقون اهلي منه اذا طول عندنا



عبد الله = على الاقل لين نلقى استراحة نستاجرها



منصور = يعني الى متى ؟



عبد الله = اممممم ... مدري بس اظن مايطول ... اسبوعين ثلاثة لين نلقى اللى يأجرنا استراحته بالشهر





منصور = حنا بصعوبة لقينا الاستراحة هذي ... اكثر اهل الاستراحات مايوافقون يأجرون شباب بالشهر ( والتفت لي ) عمر خذه معك ... ولا تتعذر ندري ان بيتك مافيه احد



التفتوا الشباب كلهم يأيدون منصور



عبد الله = ايه والله صح ... انت بيتك فاضي



مشعل = ايه صح خذه معك



عمر = هيه هيه انت واياه ... عندي امي



مشعل = عميران بلا كذب ... كلنا ندري ان امك متزوجه



عمر معصب = صح متزوجة بس تجي للبيت كل اسبوعين



مط منصور كلمتي مستهزي



منصور = كللللل اسبوعيييييييين



التفتت لمنصور معصب


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



عمر بعصبية = ايه كل اسبوعين وش فيها



عبد الله = خلونا ننادي رايد ونشوف رايه يمكن يقدر يرجع لعمه ( وصاح باعلى صوته ينادي رايد )



جانا رايد ووقف عندنا يطالع عبد الله بصمت .. ومن نظراته كأنه يحتري عبد الله يقول اللي عنده



عبد الله = رايد راعي الاستراحة يبينا نطلع ... تقدر ترجع لبيت عمك ؟



طير رايد عيونه بعبد الله



سكتنا شوي نحتريه يتكلم بس هو طول ساكت



مشعل = رايد اذا كنت ماتبي ترجع لعمك بيت عمر موجود



التفتت لمشعل وجه العنز ..



عمر = هيه انت على كيفك تعزمه لبيتي ... شاورني اول



مشعل = شاورناك قبل شوي



عمر معصب = بس ماوافقت الى الحين



فجأة مشى رايد مسرع متوجه لبوابة الاستراحة



صحنا فيه ننادي عليه عشان يرجع بس هو مارد علينا وطلع من الاستراحة



احد الشباب = وين بيروح ؟



عبد الله = شكله زعل



قام مشعل وطلع ورا رايد يلحقه



منصور = عمر تكفى خذه معك للبيت والله هالولد يكسر خاطري ...



وقعدوا الشباب يلوموني .... خذه وخذه وحرام عليك ومادري ايش



اففففف والله بلشنا بهالبزر ... قبل قالوا لي انتبه له ياعمر والحين يقولون خذه للبيت ياعمر ... ما باقي الا يقولون رضعه ياعمر



صارخت فيهم عشان يسكتون



عمر = خلااااااص خلاص باخذه معي ... فكونا



قمنا انا ومنصور وطلعنا من الاستراحة ندور رايد



شفنا سيارة مشعل واقفة وتلفتنا ندوره ولقيناه واقف مع رايد بعيد شوي



قربنا لهم وانا اعرج من عوار رجلي



رايد ماسك شماغه بيده ومغطي عيونه بذراعه ويشاهق



رايد بصوت باكي = خلوني مالكم دخل فيني ...



مشعل = خلاص رايد انا ابقول لابوي تقعد عندنا لين يستاجر عبد الله استراحة ثانية



رفع رايد وجهه يطالع مشعل ودموعه على خده ...



رايد = مشكور مشعل بس خلاص انا ابي اعتمد على نفسي .. وبعدين انت بيتك بنفس حارة عمي .. مابي عمي يشوفني



منصور = طيب وين تبي تروح الحين ... صح على فكرة ليه ماتروح لخوالك



التفت رايد لمنصور معصب



رايد بصراخ = لا عمي ولا خالي ... مابي احد منهم ... خلاص خلوني بحالي مالكم دخل فيني ... كلهم بيشوفون منهو رايد ... ( وغطى عيونه بذراعه وبكى )



تلفتنا انا ومنصور ومشعل نطالع بعض



مشيت خطوة عشان اقرب لرايد اكثر ولفيت ذراعي على اكتافه وانحنيت عليه اطالع وجهه



عمر = خلاص رايد ... انا بيتي مافيه احد ... انت تعرف ماعندي لا اخوان ولا اخوات حتى امي متزوجه ...



رفع رايد راسه وابعد يدي عن اكتافه بعنف



رايد بصوت باكي = انا سمعتك تقول لمشعل مانت موافق .. ماني محتاج لكم لا انت ولا غيرك



ومشى يبي يروح بس مسكته قبل يتعداني



عمر = يابن الحلال اصبر .. ( وحطيت يدي على كتفه ) ياخي انا بس طريقة مشعل استفزتني شوي ... يتصرف كأن البيت بيته عشان كذا عصبت ( وطالعت مشعل وبعدها نزلت نظري لرايد اللي منزل راسه بحزن ويشاهق ) حياك الله ببيتي ... انا تراني وحيد لا اخوان ولا اخوات وابيك تسليني بالبيت .. والحين بعد مافيه استراحة اسهر فيها مع الشباب .. والله ابطفش بالبيت لحالي ... تعال تسليني واسليك .. البيت صاير كأنه مهجور وانت على الاقل احسن من هالجنون اللي مستفيده من بيتي



مشعل = افاااا يبي يكحلها عماها



منصور = هههههههه رح يارايد مع عمر تراه يقصد انه خايف من هالجنون ويبيك تجسره هههههههههه



رفع رايد نظره لي يطالعني وهو ساكت



عمر = وش فيك تطالعني ( ولفيت ذراعي على اكتافه وقربته مني ) خلاص موافق تسكن معي ؟ ... والله تراني لحالي بالبيت مامعي احد



فجأة لف رايد يدينه حوالين خصري وضمني وغطى وجهه بصدري وبكى اكثر



تفاجأت من حركته .. والصراحة انحرجت من مشعل ومنصور ... اول مرة احد يضمني كذا



متعود على البكوس والضرب والهواش مع الشباب اما واحد يبكي على صدري اول مرة ... تنهدت رايد مراهق الى الحين



سمعت رايد يتكلم وهو يبكي بس قدرت اميز كلامه



رايد بصوت باكي = ياليتني مت مع امي وابوي



لفيت يدي على رايد وضميته اكثر وابتسمت



عمر = يله مشينا









دخلنا انا ورايد بيتي ... ودخلنا الصاله عند التلفزيون



عمر = حياك رايد



منزل راسه وساكت مانطق بكلمة طوال ماحنا بالسيارة لين وصلنا البيت



جلس على كنب الصاله بصمت



ركبت الدرج بصعوبة ورحت لغرفة امي وقفلتها ... بعض الاحيان اذا كان علي مذاكرة انام بغرفة امي ..



صح على طاري امي يمكن تجي بكرة او بعده ... مر عليها اسبوعين ... لازم انبه عليها



اتصلت على امي وعلمتها ان احد الشباب عندي بالبيت ومايحتاج هي تجي



امي = بس ياوليدي المطبخ اخبره فاضي .. وماجبت لك شي وانا امك



عمر = مايحتاج يمه انا اشتري اللي احتاجه لا تتعبين نفسك .. اقدر ادبر نفسي



امي = وخويك الى متى بيقعد عندك بالبيت



عمر = مدري الصراحة



امك = طيب لا تقطعني ... انا اذا بغيت اشوفك غير اجيك بالبيت .. انت الله يصلحك لا تزورني ولا تسأل عني



عمر = وش اسوي نص اليوم جامعة والنص الثاني نوم ههههههه



امي = الله يهديك



سكرت عن امي ونزلت تحت ومريت المطبخ فعلا فاضي ... انا من يوم تزوجت امي ماطليت على المطبخ وما اهتميت وش ينقصه ... اللهم الثلاجة اشوف امي وش جابت اخذه واروح فيه للاستراحة ...



طلعت لرايد ولقيته جالس و سرحان



جلست بجنبه وسألته



عمر = وش فيك رايد ؟



هز رايد راسه بلا وهو ساكت



صح تذكرت ... سيارتي بالورشة لازم اروح لها الحين واشوف التكاليف عشان بكرة بالجامعة اخذ بطاقات معاذ ومصعب الخاصة للكلية



لا يمكن افوّت الفرصة علي .. ابغير فيها من الى بس عشان تاخذ تكاليف اكثر



قمت واقف والتفتت لرايد ...



عمر = معليش رايد ابروح لسيارتي بالورشة قبل يسكرون ... البيت بيتك خذ راحتك



ساكت وما يرد علي .. تنهدت وطلعت من البيت احاول اسرع بس من وين اقدر اسرع وانا اعرج .. ما اقول الا حسبي الله عليك يامعاذ ..





















* الجــزء الحــادي عشر *
















* عمر *



طلعت من الورشة مستانس ... الحمد الله طلبت يعدلون فيها من الى ... طلبت يحطون زجاج من افضل الانواع ... وطلبت يغيرون كل الكفرات مع ان المتضررة كفرة وحدة بس .. نذاله بمعاذ غيرت الكفرات كلها وطلبت يعدلون الخدوش ويصبغون السيارة كامل ..



هذا غير قطع الغيار الثانية وما اطلب الا قطع الغيار الاصلية والغالية ... المهم مجموع التكاليف 15 الف ...



طالعت الفاتورة اللي اخذتها كدليل اعطيها معاذ عشان يصدقني ... ماش احس التكاليف شوي عليه ...



بكرة ان شاء الله راح اخذ بطاقته وبطاقه مصعب





دخلت البيت ولقيت رايد نايم على الكنبة بالصاله ... تنهدت يوم شفته



وش مصير هالولد ... احس اني نشبت فيه صدق .... صح يكسر خاطري بعض الاحيان بس عاد لازم يرجع لاهله ... الى متى بيظل متشرد كذا



رحت فوق وانا متضايق من رجلي ... تعورني مررررة



غيرت ملابسي ولبست ملابس رياضية ... الثوب يضايقني بالجرح اللي بفخذي وصعب امشي فيه وانا اعرج ... افففف حسبي الله عليك يامعاذ



اخذت الاب توب و نزلت تحت ناوي اطقطق شوي و انام بالصاله عند رايد ... تعودت اصلا النوم على الكنبة ...







الساعة 4 الفجر



تحركت وانا نايم منزعج من ريحة الطبخ و سمعت خرفشه بالمطبخ ..... فتحت عيوني وطالعت الكنبة اللي نام عليها رايد ولقيتها فاضية ... اكيد هو اللي يخرفش بالمطبخ ... عادته بالمطابخ مايخليها ...



فار مطبخ هذا



قمت ورحت للمطبخ اشوف رايد ... ولقيته حاط قدر صغير على الفرن ويحرك اللي فيه بملعقه صغيره



سألته وانا احك راسي مكسل



عمر = وش تسوي



التفت رايد لي



رايد = آآآ ... جوعان ومالقيت بالمطبخ شي اكله ... بس لقيت رز وقاعد اطبخه ( التفت لقدره وبعدها التقت لي ) عمر ماعرفت اضبطه ... كيف يسوون الرز



تقدمت للفرن وطالعت القدر ولقيته ماء يغلي وفيه شوي رز



انا ماعرف اطبخ بعد ... كثر خيري اعرف اسوي شاهي



عمر = امممم حطيت ملح ؟



رايد = ايه ... بس ذقته طلع ماهو حلو



حركت يدي متملل والتفتت ناوي اطلع من المطبخ



عمر = المهم شي يملي بطنك مب لازم يطلع حلو ... المهم بس نعسان ابي انام عندي جامعة بكرة



ورجعت انام









الساعة 10 الصباح في الجامعة



دقيت على معاذ يقابلي عند مدخل مبنى قسمهم



ربع ساعة وجا ... كان معصب وانا عكسه مستانس



معاذ معصب = ذليت ابونا ... اخلص وش تبي ؟



عمر بابتسامة اغيضه = ابي سلامتك حبيبي ( ومديت يدي ) بطاقتك وبطاقك اخوك يالحبيب





طير معاذ عيونه = ول ... امداهم يحددون التكاليف ... الحادث امس .. مسرعهم ؟



عمر = امس دخلت السيارة ووقفت فوق روسهم لين حددوا التكاليف ( وعشان اقهره بالبملغ مديت عليه الفاتوره ) وهذي الفاتورة ..



اخذ معاذ الفاتورة مني وقعدت يقرا وشهق ورفع راسه لي



معاذ = 15 الف صاااااحي انت .. ( ونزل نظره للورقه وبعدها رفع راسه لي مصدوم ) وبعدين وش قطع الغيار والخرابيط اللي انت طالبها ... ياخي قلنا تصلح سيارتك بالاشياء الاساسية بس



حركت اكتافي لا مبالاه



عمر = والله عاد سيارتي واسوي فيها اللي ابي ... بتدفع والا علمت عمي باللي صار امس ... ولا تنسى تراك انت المخطي .. ولا تحدني اوصل الموضوع للشرطة



دفعني معاذ على ورا بقوة منقهر



معاذ معصب = كنت امززززح ... امزح ... امزح ... ابي اخوفك بس ... ياكلب 15 الف من وين ادبرها ...



عضيت على شفايفي بألم ... دفعته لي خلتني اوطى على رجلي اللي تعورني.. حسيت بالخياطة انفكت



رفعت راسي له وحاولت اخفي ملامح وجهي عشان مايعرف انه عورني ويتشمت ... بسيطة يامعاذ ماشفت شي



عمر متضايق = ادفع وانت ساكت والا خليت الشرطة تصفي الحساب بينا



قعد يطالعني معاذ وهو ساكت ومن انفاسه واضح انه منقهر وبقوة



الصراحة خفت من نظراته وسكوته .. من نظراته كأنه يتعودني مع انه ساكت



احم



عمر = آآآ ... يله اخلص علينا .. فاضيلك انا ؟



طلع معاذ محفضته ومد علي بطاقة الصرافه حقته



معاذ = راح اكسر خشمك ياعمر



عمر = اهاا بس ( واخذت البطاقة منه ) وين بطاقة مصعب ؟



معاذ بصراخ = وش تبي بمصعب ... اظن اللي غلط عليك انا مب مصعب



عمر بغرور اغيضه = مكافأتك ماتكفي تجمع 15 الف وانا ابغى فلوسي بسرعة ... واحمد ربك اني وافقت تسدد اقساط .. المفروض يكون كاش عشان تعرف ان الله حق وماتمزح مرة ثانية ... واخلص علي عطني بطاقة مصعب وراي محاظرة



معاذ معصب = الله لا يوفقك



عمر = واياك



طلع جواله واتصل على اخوه وهو منقهر مني



وطلب من اخوه يجي عند مدخل مبنى قسم معاذ



وعرفت من كلام معاذ معه ان مصعب ماهو راضي يعطيني بطاقته



ابتسمت .. احب اشوفهم معصبين ومنقهرين وحالتهم حاله ..



سكر عن اخوه وهو ينافخ ووقف بعيد عني يحتري مصعب



احترينا عشر دقايق وشرف الزفت الثاني ووقف عند اخوه



قربت عندهم وانا ساكت



التفت مصعب لي وهو معصب



مصعب بقهر = انا وش علي ياعمر ... اللي غلط عليك معاذ مب انا .. وش ذنبي



عمر = ذنبك انه اخوك ... هات بطاقتك



مصعب بصراخ = اخذت بطاقه معاذ وتبي بطاقتي بعد ... وحنا من وين لنا .. خذ وحده وخل الثانية لنا .. ماني معطيك بطاقتي لو تلحس السماء



مسك معاذ يد مصعب يترجاه



معاذ = اتركه عنك .. تكفى مصعب نبي نسد فمه .. الكلب يبي يوصلها للشرطة عاد بعدها دبرها عند ابوي وجدي



التفت مصعب وصارخ بوجه اخوه



مصعب = ماكبر راسه علينا الا جدي ... ماني معطيه شي



التفتت لمعاذ احاول اسمع مصعبوه التيس



عمر = خلاص اجل شكلكم ماتبون نحلها بيننا ...



معاذ = كللللل تبن انت ( والتفت لمصعب ) تكفى مصعب تكفى .. انا الغلطان يقالي ابمزح معه ... مادريت انه بهالنذاله .. تكفى مصعب فكنا منه



سكت مصعب والتفت لي يحاول يهدي نفسه ... اخذ شوي وبعدها طلع محفظته



مصعب = خذ ... ( وحذف بطاقته علي وطاحة بالارض ) احاول اعزك واحترمك بس تصرفاتك تكرهني فيك



وراح بس وقف على بعد خطوات بسيطة والتفت لي



مصعب = اترك لنا فرصه نذكرك بخير بعد موتك ... ولو مرة بس ياعمر ولو مرة



وطالعني شوي يحتريني اتكلم .. لفيت وجهي عنه وانا ساكت



بعد ماشاف مني رد راح



معاذ = والله والله ماراح اسكت عنك .. وتشوف



وراح ورا اخوه



نزلت نظري لبطاقة مصعب اللي طاحت بالارض



اترك لنا فرصه نذكرك بخير بعد موتك



بعد موتي ... معقول مالي خير ابد يذكروني فيه



بعد موتي



حاولت اتذكر شي طيب سويته ... لا صلاة بوقتها .. واغاني .. وسهر ووو .. وكرهي لعيال عمي



بعد موتي ... وش بيقولون عني اذا عرفوا اني مت



عمر مات الله لا يرحمه كان شري و موذي .. شهقت



مصعب انا ماكرهكم ... انا ... آآآآ .. انا احسدكم



ايه انا احسدهم .. احسد عيال عمي



لهم اخوان ... لهم اب .. لهم اخوات .. لهم عايلة تحتريهم اذا غابوا ..



انا ماعندي ولا شي .. حتى امي اخذوها مني ... انا ما اكرهم .. احسدهم



انحنيت واخذت البطاقة ورحت اعرج بس ماتحملت عوار رجلي وجلست على اقرب كرسي تحت الشمس



انتبهت ان ثوبي من عند فخذي فيه بقع دم خفيفة بسبب الجرح ... رفعت راسي منحرج من بقع الدم لا يكون احد يشوفها بثوبي



حطيت يدي على فخذي بتفكير سارح .. لو الجرح هذا بمعاذ او مصعب ... بيلقون ام تداريهم .. بيلقون اب ينقلهم بنفسه للمستشفى .. بيلقون اخت تخاف عليهم



انا ماحد جاب خبري حتى يوم شافوني اعرج قدامهم ماحد اهتم .. وبسهولة مشت كذبه بسيطه عليهم .. لو معاذ او مصعب عند امهم و ابوهم بيكشفونها بسرعة .. بس انا لا . ماعندي اب ... ولا عند ام متفرغة



رفعت راسي يوم حسيت دموعي بتطلع .. وين بالجامعة .. فشيله اصيح



رحت اتلفت احاول انسى وقمت بصعوبة رايح لدورة المياة اغسل بقع الدم







الساعة 1 الظهر



طلعت من الجامعة وانا متعكر مزاجي وكلمة مصعب تزن باذني



اترك لنا فرصه نذكرك بخير بعد موتك



سمعت احد يناديني عند المواقف التفتت وكان منصور



منصور = زين اني لحقت عليك قبل تروح



عمر متضايق = وش عندك



منصور = عمر والله انه حجّر علي ماقدرت الا اقوله عن مكانه



قطبت حواجبي مستغرب



عمر = وش ؟



منصور بضيق = نايف



عمر = وش فيه .. انمسك ؟



منصور = ياليت ... بس قبل شوي كان واقف عند سيارتي يحتريني ولما شافني سألني عن رايد



طيرت عيوني



عمر =.. نايف بالجامعة هنا ... ليه مابلغت عليه تجي الهيئة تمسكه



منصور = تبي تنكبني معه ... الهيئة ماسكته ماسكته اذا بغت بس خلهم يحددون مكانه ... مابي ابتلش مع نايف



عمر بملل = طيب وش يبي منك ؟



منصور بضيق = اقولك يبي رايد



عمر = افففففف وش يبي منه بعد ؟



منصور = مدري ... بس اضطريت اقوله انه عندك ...



شهقت



عمر = ياخبل ليش تعلمه ؟



منصور = شسوي حجرلي عند سيارتي لين علمته وشكله معصب .. انتبه منه


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





التفتت عنه بضيق .. كمل منصور كلامه



منصور = مدري وش يبي من رايد بالضبط ... بس انا علمتك عشان تنتبه لرايد



حركت يدي بضيق



عمر = يصير خير



ورحت لسيارتي و توجهت للبيت وانا سرحان



ليه اخذت من مصعب بطاقته ... وش سوا لي ... معاذ هو اللي ضرني ... ليه أذي مصعب معه



احس بضيق ... افففف ونايف هذا بعد مدري من وين طلع .. وش يبي هذا.. ماخلصنا من سالفة نايف وش يبي من رايد بعد





دخلت البيت ولقيت رايد بالصاله نايم على الكنبة



جلست بتعب وسندت راسي ورا على الكنبة وانا مغمض عيوني بقوة من عوار رجلي



= عمر انت جيت



التفتت لرايد وشفت يعتدل جالس



رايد = مانتبهت عليك يوم دخلت ( وسكت شوي يطالعني ) وش فيك عمر شكلك تعبان



هزيت راسي بلا



عمر = مافيني شي ( وتذكرت شي كنت ناسيه ) صح ماجبت غدا .. كنت ناوي امر المطعم بس نسيت



قام رايد ووقف قدامي ..



رايد = عطني مفتاح السيارة انا ابروح



مديت يدي ومسكت يده وجريته بجنبي عشان يجلس



عمر = اجلس فيه شي ابقوله لك



رايد مستغرب = وش



عمر = تدري ليه حنا طلعنا من الاستراحة



رايد = لا



عمر = سعد مسكته الهيئة وهم يدورون نايف الحين .. شفت كانوا يبون يورطونك



شهق رايد متفاجئ وبعدها نزل راسه بصمت سرحان



عمر مستغرب = وش فيك ؟



رايد بحزن = ليتهم ورطوني معهم .. على الاقل بيصير لي غرفة انام فيها



رفعت حواجبي مستغرب



عمر = خبل انت



رايد = ايه خبل .. لا عندي وظيفة ولا دراسه ولا بيت .. حتى اخواتي يحتاجوني بس لاني بزر ماقدر اسوي لهم شي ( وسكت شوي ) لو القتل حلال كان ماقصرت مع عمي ... ( وسكت يحاول يمنع دموعه تنزل ) بيتنا اهم شي عندنا باعه .. شهرين او اكثر وانا على ثوبي هذا ماغيرته ... بغمضة عين صار ماعندي ولا شي



ومسح دموعه يشكوى



رايد = اذكر ابوي ماكان يردلي طلب ماعمره قهرني مثل مايسوي عمي ... حتى عمي ماكان كذا معنا بس مدري وش غيره علينا ... ابوي اللي ابيه يعطيني كان يعتمد علي بكل شي لاني اكبر عياله بس هو راح .. ليتني رحت معه يااااااااليت



مديت يدي متأثر ومسحت على شعره وضميت راسه على صدري



عمر = خلاص رايد .. انت رجال لازم تعتمد على نفسك ... ( لف رايد يديه على خصري ورص وجه على صدري يبكي ) انت احسن مني رايد .. انت شفت ابوك وتذكر شكله وهذا اهم شي .. صدقني ... حلو لما تذكر شكل ابوك وتذكر مواقفه وتذكر كلامه .. انا ماعمري شفت ابوي ولا اعرف شكله حتى ... ماعندي حتى صورة له ... وفوق هذا ماعندي اخوان ولا اخوات .. انت عندك هدف الحين .. اخواتك يحترونك ... انا ماعندي احد يحتريني .. ماعندي هدف .. حياتي ممله .. مااحس بقيمتي



رفع رايد راسه لي يطالعني ... ابتسمت ومسحت على شعره صار وجهه قريب من وجهي ودموعه على خده .. رايد على كل شي يبكي .. مراهق مابعد قوا قلبه



رايد = انا ادري اني مضايقك .. ادري ان امك ماتقدر تجي هنا عشاني



عمر = امي مالك دخل فيها ... امي متزوجة وعند زوجها تجي هنا وش تسوي ؟



ابتعد رايد عني وهو يهز راسه بلا



رايد = انت مانت فاهم علي



فاهمك بس وش بيدي اسويه



ما اقول الا حسبي الله على عمك اللي بهذلك وبهذلني معك





فجأة سمعت جرس الباب يطق .... شهقت لا يكون هذا نايف ...



التفت رايد لي يسألني



رايد = تحتري احد ؟



التفت رايد وحطيت يدي على فخذه



عمر = اسمع رايد .. نايف يدورك ... مافيه غيره بيجينا الحين ... ابطلع له الحين اصرّفه ... انت لا تطلع تفهم ؟



رايد وهو يمسح دموعه مستغرب = ليه يدورني .؟



عمر بضيق = مو وقتك الحين



وقمت بصعوبة وانا اجر رجلي ... انا متأكد انها انفكت الخياطة حسبي الله عليك يامعاذ



فتحت الباب وكان فعلا نايف متلثم ولما شافني وهو يفك اللثمة



فجأة دفعني على ورا ودخلني داخل البيت وسكر باب الشارع وراه



عضيت على شفايفي بألم ... وطيت على رجلي مرة ثانية .. حطيت يدي على فخذي بألم



طالعت نايف انا معصب منه



عمر = وش تبي ؟



نايف = نادلي رايد ابيه



استغربت واضح انه معصب ... غريب وش مسوي له رايد عشان يعصب هالكثر



عمر = رايد ببيت عمه وش يجيبه عندي ؟



مسكني نايف مع ياقة ثوبي ولصقني على الجدار



نايف = ادري انه عندك ... ( وصرخ بوجهي ) نااااااده لي الحيييين



مسكت يديه ودفعته عني



عمر مصعب = لا تخليني ابلغ الهيئة عليك تجي تقلعك ..



نايف = مو قبل ما اشوف رايد .. وادري ان بيتك مافيه حريم



وراح يركض لداخل البيت



شهقت ...



عمر بصراخ = هيييييه انت



حاولت الحقه وانا اعرج بس هو اسرع مني ودخل البيت وانا الى الحين بالحوش












* الجزء الثــاني عشــر *
























































* رايد *





هييييه انت



رفعت راسي يوم سمعت صوت عمر ... غريب من اللي بيجي بهالوقت وليه صارخ عمر عليه ... لا يكون احد من اهله .. والله فشله .. احس اني مضايق عمر احس نفسي عاله عليه



فجأة انفتح الباب اللي يطلع للحوش ...



وشهقت وقمت واقف لما شفت نايف هو اللي فتح الباب



بسم الله الرحمن الرحيم .. وش مدخله هذا هنا



يوم شافني نايف بالصاله وهو يجي يركض متوجه لي



نايف = انت هنا ياااكلب



تراجعت على ورا خايف منه .. شكله معصب



رايد بخوف = نايف ؟



لوا نايف يدي ورا ظهري ومسكني مع رقبتي وخلاني اركع غصب



رايد بخوف = وش .. وش سويت .. آآآآ .. وش تبي



نايف بصراخ = قسم بالله ان ماشربت من دمك الحين ماكون نايف ... جاي تتمسكن عندنا وانت داهيه .. يافتااااااااااان



وصارخت باعلى صوتي يوم لوا يدي اكثر



نايف معصب = ليه تبلغ علينا ياحماااااااااااار



= نااااااااااااااااااااايف



خفف نايف يده عني يوم سمع صوت عمر يناديه



حررت نفسي من نايف وابتعدت عنه وخليت طاولة الصاله الصغيرة الزجاجية بيننا



رايد بخوف = وش فيك انت علي ... ياخي خلاص ماني رايح لاي مكان تبيه .. فكني عاااد



دخل عمر الصاله وهو يعرج ووجه كلامه لنايف



عمر = حتى لو بيتي مافيه حريم مايحق لك تدخل بهالطريقة ... وفارق اطلع برا



طنشه نايف وطالعني بعيون معصبة



نايف = لا تحط نفسك مسكين ... علمني وش سوينا لك عشان تبلغ الهيئة علي وعلى سعد



سكتت مستغرب .. حسبته جاي يبي يرسلني ... والله مابلغت الهيئة .. وش قاعد يقول هذا



رديت عليه مستغرب



رايد = مابلغت الهيئة



عصب نايف اكثر من كلمتي وجا عندي معصب ومسكني مع يدي ولواها ورا ظهري مرة ثانية



نايف بصراخ = ما انمسك سعد الا يوم جيت انت للاستراحة ( ولوا يدي اكثر وصارخت بقوة من عوار يدي .. شوي وابكي ) خل الهيئة تنفعك الحين ياكلب ... جاي تتمسكن عندنا وانت حية من تحت تبن





رايد بألم = والله مابلغت احد ... آآآآ .. ارقامهم ماعرفها وشلون ابلغ .. خلني عورتنييييييييي



جا عمر وحاول يحرر يدي من نايف .. نايف يسحب وعمر يسحب



عمر بصراخ = اترك الولد ... الهيئة من قبل يجي رايد للاستراحة وهي تراقبكم



نايف = العب غيرها حبيبي ... من زمان وانت والشباب تقولون الهيئة تراقب وتراقب وماشافنا سوت شي .. وش معنى يوم جا هالبزر للاستراحة وهي تمسك سعد ؟



عمر = عاد صدفة تحركت الهيئة وهو موجود



عوروني .. كل واحد يسحب يدي من الثاني ... وانا معطيهم ظهري بسبب مسكت نايف لي خلاني غصب اعطيهم ظهري



رايد بألم = والله مابلغت احد ... آآآآآه يدي يدييييييييييييي



عمر بصراخ = ياخي فكّه ( وسحب عمر يدي من نايف بقوة )



واول ماتحررت من نايف .. ركضت واندسيت ورا ظهر عمر



نايف بصراخ = انت لا تتدخل ياعمر



عمر بصراخ = ببيتي وتقول لا تتدخل



شديت ثوب عمر اكثر وغطيت وجهي بظهره بحزن ... ليه يصير معي كذا .. والله مابلغت احد ... بس لأني يتيم يستقوون علي



سمعت صوت نايف



نايف = هو الوحيد من الشباب اللي علمناه مكان البيع واسم العامل وكل شي .. مافيه غيره بلّغ



طليت من ورا عمر ارد عليه ( كلهم اكبر واطول واضخم مني )



رايد بحزن = قسم بالله ماعلمت احد عن مكانه .. وبعدين انا رجعت لك الفلوس يعني هذا دليل اني مارحت



نزل نايف نظره لي وهو ينافخ من العصبية



نايف = ايه ادري انك جاي عندنا تتمسكن والا انت مانت محتاج ولا شي ... ( وحاول يمسكني بس عمر منعه )



عمر = ياخي انت ماتفهم ... يقولك ماهو هو



انتبهت على عمر واقف على رجل وحدة ...



نايف = عمر ابعد ... لا تخليني اتعامل معك باسلوب ثاني ...



عمر بعصبية = وش بتسوي يعني ؟ ... نويفوه انقلع اشوف



نايف = ماراح انقلع الا وانا مبرد كبدي من هالفتّان اللي وراك



عمر = لا تحدني اسوي اللي انت خايف منه وابلّغ الهيئة صدق تجي تاخذك



طليت اناظر نايف مرة ثانية ولقيته يطالع عمر معصب وساكت



عمر = وش تحتري يله انقلع .. براااا



فجأة هجم نايف على عمر



شهقت بخوف وابتعدت عنهم



شفتهم متشبثين ببعض وكل واحد يحاول يطرح الثاني بالارض



تلفتت يمين يسار مدري وش اسوي .. ورجعت اطالعهم بخوف



مع محاولاتهم وشجارهم .. قدر نايف يطرح عمر على الارض ..



شهقت بقوة وحطيت يدي على راسي بصدمة يوم شفت عمر يضرب براسه على الطاولة الزجاجية يوم طرحه نايف وبعدها صار عمر متمدد على الارض بدون حركة



طيرت عيوني وتجمعت الدموع بعيوني باقل من الثانية وصرخت بألم



رايد بصوت باكي = عممممممر



مشيت وانا رجولي يالله تشيلني من الصدمة وجلست عند عمر خايف عليه



متمدد على بطنه .. حطيت يدي على ظهره وهزيته



رايد = عمر .. عمر رد علي صارلك شي



رفعت راسي لنايف ولقيته واقف و منصدم من طيحة عمر على الطاولة



اخذ نايف شوي لين استوعب



نايف بخوف = اوووووه عمر ماكنت اقصد



ابعد نايف الطاولة الصغيرة بسرعة وجلس بمكانها وقلب عمر على ظهره



شهقت لما شفت الدم على الارض .. وعمر مغمى عليه .. مايتحرك



سمعت نايف يهمس



نايف بهمس = ياربي انا وش سويت ( وحط يديه على صدر عمر يهزه ) عمر ماكنت اقصد اطرحك على الطاولة



عمر مغمى عليه .. مغمض عيونه وانفاسه هادية مو كأنه قبل شوي يصارخ ويعصب مع نايف .. مايل راسه ناحيتي وبدا الدم يغطي وجهه



سكتت وانا اشوف الدم يطلع من راس عمر



ريان .. اخوي ريان كانت الاصابة براسه يوم يصير الحادث علينا ... وقتها طلعت من السيارة بصعوبة احبي من الم رجولي ولقيت ريان اخوي متمدد على الارض قريب من سيارتنا .. حبيت على الارض لين وصلته ولقيته وجهه مغطى بالدم مثل عمر كذا ... ريان اخوي اللي اصغر مني بسنه ... اشتقت له



ريااااااان



انحنيت وركبت على عمر اضمه ... ودم عمر يذكرني بامي وابوي وريان واخواني والحادث



حسيت بنايف يجرني مع فنيلتي من ورا بعنف وقومني عن عمر وخلاني اوقف غصب عني



نايف بعصبية = انت السبب



وعطاني كف قوي



حطيت يدي على خدي وانا ساكت و صورة ريان مافارقتني .. صورة امي وابوي والسيارة والاسعاف



التفتت لعمر اشوفه بس فجأة لوا نايف يدي ورا ظهري



نايف = من يوم جيتنا ماشفنا الخير ... ( ولوا يدي اكثر بس الالم اللي بصدري اقوى من اني اصرخ )



دفعني نايف وطحت على الارض وركلني مع بطني



حطيت يدي على بطني وانا ابكي ودموعي على خدي ... انا ضعيف .. بزر متشرد .. ليتني رحت معك ياريان



سمعت نايف يكلمني



نايف = اسمع ياكلب اللي صار هذا كله بسببك وقسم بالله ماشفت مني شي يارايد ...



وراح عند عمر وجلس على الطاولة الصغيرة وهو مبتلش بعمر.. محتار ويفكر مايدري وش يسوي بالورطة



جلست بالارض بحزن وقعدت اطالع عمر



متمدد على ظهره بدون حركة ...



اخذنا ربع ساعة وحنا على حالنا



نايف يفكر وانا ساكت وخايف من كل شي ...



قام نايف و اخذ شماغ طايح بالارض ورماه على وجهي ..



نايف = خذ ... لف راسه نبي ننقله للمستشفى



ابعدت الشماغ عن وجهي وعرفت انه شماغ عمر



جا نايف وجلس قدامي ومسكني مع ذراعي بعنف وقرب وجهه من وجهي



نايف بهمس وبعصبية = نبي ننقله للمستشفى كأنه حادث عادي تعثر وطاح على الطاولة .. اذا قلت لاحد انه انا قسم بالله لتشوف مني شي ماشفته ... .. قل للمستشفى انه تعثر وطاح ... انت تفهم



سكتت ومارديت عليه



نايف = تراني اعرف وين حارة عمك واعرف اختك الصغيرة ... اذا بلغت علي باللي صار ما احد بياكلها الا اختك



شهقت و طيرت عيوني بنايف



رايد = اختي ؟



نايف = ايه اختك ... لا تحسب انك اذا بلغت علي خلاص انتهينا .. لا حبيبي اختك الحلوة عدة مرات اشوفها بالشارع بحارة مشعل وجد عمر وعارفها زين ... اعرف ان البنت العصله المنتفه هذيك هي اختك ... لا تلعب معي عشان ما العب معك .. تفهم ؟



وعطاني كف قوي وقام



حطيت يدي على خدي وانا انفاسي سريعة من الخوف ... دانه .. اذكرها دايم تلعب بالشارع ... لا ... دانه لا



نايف بصراخ = هااااه وش تقول للمستشفى اذا سألوا عن عمر ؟



رديت عليه وانا احس نفسي بتطلع من القهر والخوف



رايد = تـ ... تـ ... تعثر وطاح



نايف = ايه كذا .. وعلم عمر يقول هالكلام .. يله قم ولف راسه



اخذت الشماغ وقمت وتوجهت لعمر المتمدد وجلست على الارض عنده



المكان مليان دم ووجه عمر نصه مغطى بدمه .. مديت يدي ومسحت وجهه بالشماغ وبعدها لفيته على راسه



ناظرت فخذه اللي يعرج منها ولقيت ثوبه من عند الفخذ مليان دم



رفعت راسي لنايف واشرت على فخذ عمر



رايد = رجله مليانه دم بعد



نايف = هذا من الحادث اللي صار له مالنا دخل فيه



جلس نايف من الجهه الثانية من عمر وهو يسألني



نايف = وين مفتاح سيارته ؟



وما انتظر رد مني ... دخل يده بجيب ثوب عمر وطلع مفتاح سيارة عمر وحذف المفتاح علي



نايف = خذ شغل سيارة عمر .. نبي ننقله بسيارته



قمت وانا احس بضيق .. شغلت السيارة ورجعت للصاله



نايف = شفت احد يمشي برا ؟



رفعت راسي .. احاول اتذكر



رايد = آآآ.. مادري مانتبهت



تراجعت على ورا يوم شفت نايف يتقدم لي معصب



نايف بصراخ = اعمى انت ( وضربني كف ) ابروح اشوف واجي .. البس ثوبك خلصني



نزلت نظري اشوف نفسي ويدي على خدي .. صح نسيت اني ماعلي الا الملابس الداخليه .. من يوم دخلت بيت عمر وانا بس نايم او بالمطبخ .. ماطلعت لاي مكان



راح نايف يشوف الشارع .. لبست ثوبي .. وجلست عند عمر وحطيت يدي على صدره



رايد بحزن = عمر انا عاله عليك .. ادري اني سببت لك مشاكل ... منعت امك تجي للبيت بسببي ووتهاوشت مع نايف وسعد بسببي والحين اغمى عليك بسببي



حطيت راسي على صدره بيأس .. ليش يصير معي كذا ... انا ابي اتوظف واعتمد على نفسي وبس ... والله ماقصدي اضر احد ... حتى دانة ماسلمت مني ... مابي اضر اختي ياعمر ... مابــ



= يله قم



رفعت راسي لما سمعت صوت نايف يصارخ علي



رفع نايف عمر مع صدره .. وانا رفعت عمر مع رجليه



وطلعنا من الصاله



سمعت نايف يكلمني



نايف = الحين جاي تصيح ؟ ... انت اللي بديت وبلغت علينا يارايد ... والى الحين ماشفيت غليلي منك ...



سكتت عنه ومارديت ...



ركبنا عمر بالسيارة ومددناه على المرتبة الخلفية



نايف = يالله رح وده للمستشفى ..



رفعت راسه له مستغرب .. لا يكون بيجلس ببيت عمر ياخذ راحته



مشيت بسرعة وسكرت باب بيت عمر عشان نايف مايدخل والتفتت له بصمت



نايف معصب = وش تحتري .



وجا وسحبني بعنف وركبني بسيارة عمر بمكان السواق



مديت يدي ابي اسكر باب السيارة بس فجأة نايف مسك شعري وسحبني ناحيته



و قرب وجهه من وجهي وهمس وهو معصب ويهدد



نايف بعصبية = مثل ماقلتلك .. قلهم عمر تعثر وطاح ... ان علمتهم عني قسم بالله اخليك تصيح على اختك المنتفة ... تراني اعرف شكلها



و دفعني وسكر الباب بقوة



حركت السيارة بسرعة عشان ابعد عنه ...



قسم بالله اخليك تصيح على اختك المنتفة

قسم بالله اخليك تصيح على اختك المنتفة





انتبهت لنفسي ان ابكي بصوت مسموع .. وقفت السيارة بجانب الطريق ونزلت راسي على الدركسون وبكيت اكثر



تعبت .. ابي ارتااااااح



اخذت خمس دقايق وانا على وضعي .. كاره نفسي



رفعت راسي يوم تذكرت عمر .. التفتت ورا ولقيته مغمى عليه وانفاسه هادية



اسف ياعمر .. بس دانة اهم منك ... ماراح اسمح لك تبلغ عن نايف



حركت السيارة ورحت على المستشفى ودخلوا عمر داخل وانا جلست انتظره



ربع ساعة وجاني دكتور مصري



الدكتور = انتا اللي جبت المريض عمر للمستشفى



رايد بحزن = ايه



الدكتور = مين اللي عمل بعمر كده ؟



سكتت شوي لما تذكرت كلام نايف



رايد = تعثر و.. و .. وطاح



الدكتور = اه يعني تعثر من ايه ؟



شوي وابكي .. رفعت راسي للدكتور وسألته



رايد = عمر قام .؟



الدكتور = لأه .. لساتو مغشى عليه .. ماقلتليش تعثر من ايه ؟



نزلت راسي



رايد بحزن = مدري .. كان مستعجل وتعثر بـ .. بـ .. بسلك التلفزيون وطاح على الطاولة .. بس



الدكتور = هوا كده الشباب دائما مستعجل .. خلاص تقدر تروح على بيتك ... عمر بخير



مالي بيت



رفعت راسي للدكتور



رايد = ابي اشوفه



الدكتور = ماينفعش ... خلاص انتا روح ولما يصحى عمر هنده عليك



حركت راسي بلا



رايد = ضروري ابي اشوفه



الدكتور = قلتلك لساتو مغشى عليه .. لما يصحى حتشوفه



وراح



طلعت من المستشفى وانا مدري وين اروح .. مالي بيت .. ولا اهل .. ولا ام ولا اب ... وليت فوق هذا اخواتي يسلمون من شري



رفعت راسي للسماء ... الجو حار ... وتونا بوقت الظهر والشمس حارة



وين اروح ... مافيه استراحة اجلس فيها .. وبيت عمر مابي اروح له .. يكفي عمر اللي جاه بسببي ... هو ماهو اخوي ولا هو قريبي ومابي اصير عاله عليه اكثر من كذا



تلفتت بالسيارات ... الكل متوجه رايح لبيته .. الا انا افكر وين اروح



ياحياة الشقا .. ياحياة الشقا



رجعت للمستشفى وجلست بغرفة الانتظار هارب من حرارة الشمس













قرب يذن المغرب وعمر ماقام



توني سائل عنه ... هم طمنوني بس ليه ماقام الى الحين ؟



اخاف يقوم ويعلمهم عن نايف



اخذت ربع ساعة ورجعت اسال عنه ونفس الشي ماصحى



وهذا حالي رايح جاي رايح جاي لين اذن المغرب



صليت ورحت اسأل عنه واخيرا قالوا لي قام



دخلت عليه وانا فرحان ونفس الشي ابي انبهه واحذره مايعلم عن نايف



وقفت عند سريره واستغربت ... لقيته الى الحين مغمض عيونه وكأنه نايم



ليه يكذبون علي ويقولون قام



رفعت راسي للممرض وسألته



رايد مستغرب = وش فيه .. مو تقولون عمر قام .. اشوفه الى الحين مغمى عليه



رد الممرض علي وهو مشغول بالمغذي



الممرض = مافيه مغمى عليه .. هذا مريض نوم .. الحين هوا فيه يقوم



اخذ الممرض شوي وطلع


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



نزلت راسي اشوف عمر .. ملفوف راسه بشاش ومكشوف عن صدره العاري



انا السبب ... لو ماجيت عنده في بيته كان ماتهاوش مع نايف .. صح عمر اقشر معي ويضربني ويستحقرني ... بس احسه طيب ... وطوال الشهرين اللي قضيتهم مع عمر بالاستراحة عرفت انه يكره عيال عمه .. يعني هو ماهو اقشر معي انا بس .. يمكن هذا طبعه شري



ليتني شري مثله واخذ حقي بيدي



جلست على سرير عمر لما تذكرت عمي واللي سواه فيني وفي اخواتي



لو ماسكتت له يوم كان يضربني كان ماتمادى معي ... لو صارخت بوجهه وقلت انا رجال اباخذ حقي غصب عنك كان ماباع بيتنا ... ( طلعت دموعي غصب عني ) انا بزر ... انا خواف .. مالي احد اشكيله



مسحت دموعي بيدي وطالعت عمر النايم



حتى عمر ماخليته بحاله .. جلست عنده شهرين وجاه اللي جاه بسببي ..



لاني خواف .. ضعيف



انحنيت على عمر وضميته



رايد بصوت باكي = انا ضعيف ياعمر .. علمني كيف اصير قاسي .. ابي ارتاح من حياتي .. تعبت



وبكيت اكثر مقهوووور



















* عمر *





اخخخ راسي ... راسي بينفجر



حسيت بشي ثقيل على صدري ... حاولت اسحب نفس ..



فتحت عيوني وانا مصدع ... اخخخ راسي ..



حاولت استوعب المكان اللي انا فيه ... كل شي ابيض ... سكتت وانا اسمع صوت شخص يشاهق ... تلفتت بعيوني على المكان احاول استوعب



هذا المستشفى ... وش جابني هنا



سحبت نفس متضايق من الشي الثقيل اللي على صدري وانا الى الحين اسمع اللي يشاهق



حركت راسي ابي التفت لمصدر الصوت بس فجأة صدم خدي براس



قطبت حواجبي مستغرب ... رايد .. هذي شوشة رايد ...



صح هالصوت نفس صوته اذا كان يشاهق... حافظها من كثر مايبكي



بس لحظة ليه يبكي ... نايف .. صح وش صار



نايف .. نايف .. طحت على الطاولة بس بعدها وش صار



نايف ...



مديت يدي بضعف وحطيتها على ظهر رايد وهزيته عشان يقوم عني



مصدع .. راسي بنفجر



عمر بتعب = رايد



سكت رايد فجأة يوم سمع صوتي وقام بسرعة يطالعني



رايد بفرح = عمممممممر



وانحنى علي وسلم على خدي وخدي الثاني وطالعني ووجه قريب مني



رايد بفرح = الحمد الله على سلامتك .. انت طحت على الطاولة اللي بالصاله واغمى عليك .. انا اسف عمر .. انا السبب



طالعت رايد مستغرب .. وجهه حزين .. كأن هموم الدنيا على راسه ودموعه على خده .. وش سوا نايف معه عشان يبكي



عمر بتعب = وش صار .؟ ونايف وينه ؟



اعتدل رايد وجلس وحط يده على صدري



رايد = انت طحت على الطاولة



عمر = اقصد اللي بعدها وش صار ؟ ليش تبكي انت الحين ؟



مسح رايد دموعه بحزن ونزل راسه



رايد = انت تهاوشت مع نايف بسببي لو ماكنت ببيتك كان ماصار اللي صار ( والتفت لي يطالعني ) هذي ثاني مرة تتهاوش مع نايف بسببي ... وامك ماتجي بيتها بعد بسببي ... انا اسف عمر ... ادري اني عاله عليك



سكتت مستغرب ... دموعه الحين اربع اربع عشاني ...



سألته اتأكد



عمر مستغرب = عادي رايد ... انا متعود على الهواش مع الشباب كان بسببك والا بدون



سكت ومارد علي ..



غمض عيوني بقوة لما حسيت راسي زادني ألم



فتحت عيوني وطالعت رايد لقيته منزل رايد وسرحان



عمر = وينه الكلب الحين ؟



التفت رايد لي بخوف



رايد = خلاص راح .. ماعليك منه



عمر = وشلون ماعلي منه .. والله لأبلغ عليه .. شايف الدنـ



وقاطعني رايد وحط يده على صدري يترجاني



رايد بترجي = تكفى عمر لا تبلغ عليه .. تكفى طلبتك



طيرت عيوني مستغرب من رايد



عمر = ليه ؟



رايد بصوت باكي = قل لهم انك تعثرت وطحت بس لا تقولهم عن نايف ( وحب راسي بترجي ) الله يخليك عمر



سكتت مستغرب



كمل رايد كلامه يوم شاف شكلي مستغرب



رايد = نايف هددني باختي دانه .. يقول اذا علمتوا علي ماحد بياكلها الا دانه .. تكفى تكفى عمر لا تبلغ عليه .. خايف على دجانه منه ... تكفى عمر تكفى



وحط راسه على صدري وبكى



رايد = انا تعبت ... كل شي ضدي ... انا طلعت من بيت عمي ابي اشتغل واخذ دانه مو اطلع من بيت عمي واضر دانه ... لو ريان حي كان تصرف احسن مني ... بس انا بزر وضعيف وخواف



مديت يدي وحطيتها على راس رايد ومسحت على شعره



عرفت تسكتنا يانايف .. تسويها مافيه شي بعيد عنك يانايف



رفع رايد راسه يطالعني



رايد = تكفى لا تبلغ عنه ... قل انك تعثرت وطحت .. الله يخليك



هزيت راسي بأيه وانا منقهر من نايف ..



ابتسم رايد بفرح وضمني مرة ثانية



رايد = مشكووووور عمر



كذا راح يدمادى .. يدخل بيتي ويعتدي علي وما اقدر اقول له شي عشان من ؟.. عشان .. عشان دانه





ربع ساعة و جا الدكتور يفحصني



الدكتور = لا ماشاء الله دانتا كويس اوي



عمر = اكتبلي خروج الحين دكتور .. ابي اطلع



دكتور = هوا انا حكتب لك خروج من غير ماتطلبش .. ( وكمل يمزح ) احنا مش عاوزينك



ابتسمت



عمر = هذي الساعة المباركة



دكتور = مرة تانية ماتستعجلش وانتا بتمشي .. مش عاوز اشوفك هنا تاني



التفتت على رايد ولقيته سرحان ورجعت التفت على الدكتور



عمر = ان شاء الله







طلعنا من المستشفى وانا اعرج ومعي عكاز لكن هالمرة عكاز عادي ماهو حق الشيبان



خاطوا الجرح اللي بفخذي مرة ثانية ...



والله حاله صار فيني خياطة براسي وفخذي



ينطبق علي كلمة مرقّع

















الاربعاء .. الساعة 2 الظهر



طلعت من الجامعة اول ماخلصت محاضراتي ... تعبان ... ومصدع



المشكلة ما اقدر اغيب عن الجامعة حتى لو كنت تعبان ... افففف دكاترة مايرحمون



منصور ومشعل وعبد الله عرفوا باللي صار امس مع نايف



اتصلت علي عمتي مها عشان اجي اتغدى عندهم لكن لأن راسي ملفوف بشاش مابيهم يشوفونه ... واضطريت اتهرب منهم وتعذرت باي شي .. المشكلة الحين امي تبيني اتغدى عندها بكرة ... وهي دايما تتذمر اني ما ازورها يعني لو اتعذر منها بكرة راح تزعل مني .. وش السوات ؟



وصلت بيتي ودخلت و لقيت رايد بالمطبخ و يحاول يطبخ الغدا لكن كالعادة ما اشوف بالقدر الا ماء يغلي ورز يتراقص بالماء



التفتت لرايد اطالعه



عمر = الحين هذا تسميه غدا ؟



ضحك رايد



رايد = ههههههههههههه نعمه



ابتسمت .. مسكين الضحكة ماتنشاف منه الا نادرا



عمر = طف عنه بس .. ابروح اجيب من المطعم



نقز رايد وجا عندي



رايد = عطني المفتاح انا ابروح عنك



تنهدت .. و طلعت مفتاحي وعطيته



عمر = طيب .. و انتبه من نايف



رايد = يأذيني نايف عادي .. بس مايأذي احد بسببي ( ومد يده ) عطني فلوس للغدا



عطيته الفلوس وطلع



عرفت من الشباب ان نايف مايروح الا على اللموزين .. ومايروح لاهله ابد .. ومايمشي بالشارع الا متلثم ... من وين تمسكه الهيئة والشرطة وهو مايستخدم سياره عشان يوقفه تفتيش والا أي شي .. و مايركب السيارة الا كراكب ماهو كسائق



بسيطة يانايف .. اجل دانه هااه



اتصلت على امي .. وقلت لها ان هالاسبوع علي اختبارات ..





والحمد الله مشت عليها ..








* الجــزء الثــالث عشــر *











‏* عمر *‏


الخميس .. العصر ‏

كنت منسدح على الكنبة وطفشان التلفزيون مافيه شي والنت مليت منه .. ورايد ‏طفشان مثلي وواقف عند باب الشارع ويشوف الرايح والجاي ‏

جلست بسرعة بضيق شوي واطلع من ثيابي من الطفش ‏

عمر = ياااااااااااااربي حيااااتي ممله ... لو كانت امي هنا كان تجلس معي ونسولف ‏‏... افففف ياليت لي اخوان كثار مثل معاذ ومصعب ( وصارخت باعلى صوتي ‏عشان يسمعني اللي واقف بالشارع ) رااااااااااااااااااااااااااااااااااااااااااااااااا اياااااااد ‏

بس فجأة رن جوالي ‏

القيت نظرة عليه ( بيج هاوس يتصل بك ) ‏

عمر = الوووو

‏= السلام عليكم ‏

عمر مستغرب = جدتي !! وعليكم السلام .. ياهلا والله .. وشلونك ياحلى عجوز ‏هههه ‏

جدتي = يالقاطع لا تسأل ولا شي .. وراك ماتجينا وانا جدتك .. ‏

تنهدت ‏

عمر = جده اظن قبل ثلاث ايام كنت عندكم ‏

جدتي = وش فيها اذا جيتنا يوميا ؟ ‏

سكتت ومارديت .. ما احب اشوف عيال عمي هناك .. عمي وعياله بالذات يوميا ‏مسنترين هناك .. بس المشكلة ماحد يفهمني .. ماحد يفهم الشعور اللي احس فيه لما ‏اشوف عمي وعياله وانا بينهم وحيد ‏

جدتي = الوووو ... عمر ؟ ‏

انتبهت لجدتي ‏

عمر = معك ‏

جدتي = تعال الحين الله يهديك ‏

عمر مستغرب = الحين .. ليه ؟ ‏

جدتي = وش اللي ليه .. نبي نشوفك الله يصلحك .. مشكلتك ماتجينا الا بعزيمة ‏

حطيت يدي على الشاش اللي براسي .. توها امس الضربة مايمديني اشيل الشاش ‏عشان مايشوفونها ... ومالي خلق لتحقيقاتهم ‏

تنهدت .. مالي مهرب ‏

عمر = ان شاء الله .. مسافة الطريق وانا عندكم ‏

سكرت عن جدتي وانا متضايق .. والمشكلة معي عكاز بعد .. وش يفكني منهم ومن ‏اسألتهم الحين ‏

قمت ولبست ثوبي واخذت عكازي وطلعت وشفت رايد عند الباب ‏

عمر = رايد ابروح لحارة جدي .. تبي تروح تشوف اخواتك ؟ ‏

التفت لي رايد وتفاجأت بعيونه حمر .. شكله توه باكي ‏

رايد = آآآآ.. لا ما اقدر الحين .. الوقت المناسب لي الظهر ‏

استغربت .... ليه بس الظهر .. بيذبحني الفضول ودي اعرف وضع اخواته ببيت ‏عمهم لهالدرجة مايقدر يشوف اخواته الا الظهر ‏

عمر = طيب وش فيك انت الحين .. شكلك باكي ؟ ‏

هز رايد راسه بلا ‏

رايد بحزن = ولا شي ‏

عمر = طيب انا طالع

‏ وركبت سيارتي بس تفاجأت برايد يفتح بابي ‏

رايد = عمر تكفى اذا شفت دانه قل لها لا تطلع من البيت .. تكفى فهمها قل لها رايد ‏يقولك لا تطلعين من البيت .. ‏

هزيت راسي بايه وحركت السيارة ‏

وصلت حارة جدي ودورت بعيوني على دانه بين البزارين اللي يلعبون بالشارع ‏بس ماشفتها بينهم ‏

و طيرت عيوني لما شفت سوبربان عمي ابو معاذ ‏

عمر = هذي سيارة عمي ... والسوبربان بعد لا يكون الربع كلهم هنا ( تنهدت ) ‏وانا اقول ليش جدتي اتصلت علي تبيني اجي الحين .. ‏

نزلت العقال وعدلت الشماغ بشكل يغطي على الشاش اللي براسي .. بس صعب ‏اغطيه .. طالعه اطراف الشاش من الشماغ ‏

صار شكلي كأني مطوع .. اخذت عكازي ونزلت من السيارة وتفاجأت بباب بيت ‏جدي مسكر ‏

غريب بالعادة دايما الباب ( مطرّف ) ماعلي الا ادزه وادخل ‏

ضربت الجرس وقعدت احتري احد يفتح لي ‏

شوي وطلع بوجهي معاذووووه ‏

اخذت نفس ماسك نفسي .. ونفس الشي معاذ اخذ نفس يوم شافني ‏

صايرين كأننا بانزين ونار .. اذا قربنا من بعض ننفجر ‏

دفعته بيدي على ورا ودخلت للحوش بدون سلام ولا كلام ‏

بس معاذ مسك كتفي بعنف خلاني اوقف ‏

معاذ بعصبية = هيييييييييه انت اصبر .. البيت فيه حريم ‏

التفتت له مستغرب ‏

عمر = نعم ؟ ‏

معاذ = لا تدخل لين اقولك .. يالاعرج ‏

ومشى متعديني ‏

عمر = ما الاعرج غيرك .. وشلون يعني البيت فيه حريم .. جدتي وعمتي اللي ‏داخل وش تبي انت ‏

التفت لي معاذ ‏

معاذ = اقول بس انثبر عندك ... اخواتي وامي داخل .. خلني اشوفك توطوط قبل ‏اقولك ‏

طيرت عيوني فيه .. طالع يبي يذلني و بس ‏

زفرت بضيق ووقفت بالحوش احتري السيد يأمرني بالدخول ‏

شوي وجاني سعود ‏

سعود = حياك عمر ‏

مشيت بعكازي ودخلت الصاله

عمر = السلام عليكم ‏

ووقفت بمكاني متفاجأ لما شفت اللي قدامي ‏

جالسين بالارض على شكل حلقة وظهورهم على الكنبات وبالنص الدلال وصحون ‏حلى كثيرة وصحون فطاير واكواب صغيرة عصيرات وكيكاوات والمكان صاير ‏زحمممممة ‏

جالسين وشكلهم كانوا مندمجين ضحك وسوالف ‏

انجرحت ... انا يمر علي الساعة والساعتين والثلاث مااتكلم مع احد .. يمر علي يوم ‏كامل طفشان وهم عندهم ازعاج ولعب وضحك ‏

بيتي مظلم مافيه احد ... وهــ ‏

‏ = عمر وانا امك وش فيك .. وش هالعكاز .. صاير عليك حادث ؟

انتبهت على صوت امي بين الجالسين .. رفعت حواجبي .. امي هنا ... اووووه ‏صح هي الى الحين مادرت عن اصابة رجلي .. ‏

جدي = وش فيك يابوك لا تسلم ولا شي ‏

نزلت راسي منحرج وتقدمت لجدي وسلمت على راسه ‏

عمر بحزن = السموحة سرحت شوي .. ‏

وبعدها سلمت على جدتي وعمي وعمتي مها ولما وصلت عند امي وسلمت على ‏راسها مسكتني امي بخوف ‏

امي = وليدي عمر .. وش هذا ( واشرت على العكاز ) لا يكون صاير عليك حادث ‏؟ ‏

عمر = لا يمة .. كنت العب كورة وطحت .. بس .. لا تخافين انا بخير ‏

وسلمت من بعيد على مرة عمي ام معاذ ‏

وارتبكت لما شفت مصعب واقف يبي يسلم علي ‏

عمر = آآآ .. هلا مصعب وشلونك ؟ ‏

مصعب = طيب طاب حالك ‏

مدري ليه يأنبني ضميري ناحية مصعب .. مع انه هو واخوه اعتبرهم بالهوا سوا

دورت مكان اجلس فيه بس مالقيت الا مكان فاضي بجنب مرة عمي ومكان ثاني ‏فاضي بجنب الخايس معاذ ‏

وطبيعي ابجلس بجنب معاذ ‏

جلست على الكنبة .. لانه صعب اجلس على الارض بسبب الخياطة اللي برجلي ‏

ومعاذ جالس بالارض بجنبي وظهره على الكنبة

جت امي وجلست على الكنبة بجنبي من الطرف الثاني بخوف ‏

امي = وش فيها بالضبط رجلك .. صرفوا لها علاج ؟ ‏

عمر = مافيها شي .. اصابة بسيطة ( ورفعت يدي احاول اغطي اطراف الشاش ‏بالشماغ عن امي والبقية ) ‏

رفعت نظري لمكان الحلى والفطاير والحوسة اللي بالنص ‏

تنهدت ... بنفس الوقت اللي كنت جالس فيه طفشان هم كانوا يضحكون و مستانسين ‏‏... اخوان .. عايلة وحدة .. وش يمنعهم ‏

‏.. الوحدة بتقضي علي ... ماني قادر اصبر وانا اشوف الفرق بيني وبينهم ‏

صح رايد بديت اتعود عليه واذا راح افتقده بس رايد نفسيته تعبانة ودايم سرحان ‏بظروفه ومشاكله ‏

‏= اوه اوه اوه يولد العم وش اللي براسك ؟ ‏

انتبهت على معاذ اللي جالس تحت بالارض .. ونزلت نظري له ( وحطيت يدي ‏على راسي مرتبك .. جدي وامي اعرفهم اذا شافوا الشاش ماراح يخلوني لين ‏يعرفون وش منه ) ‏

كمل معاذ كلامه وهو يطالعني من تحت ومن ابتسامته واضح انه فرحان ومتشمت ‏

معاذ = وش هالشاش اللي براسك ( وبحركة مفاجئة .. مد يده بسرعة وسحب ‏شماغي بغفله مني ) ‏

شهقت وصارخت عليه ‏

عمر بصراخ = ياحمااااار ( ومسكت رقبة معاذ من ورا ) هات الشماغ ‏

فجأة سمعت نغمات الشهقات من جدتي وعمتي وامي ‏

و استلموني جدي وعمي تحقيق ‏

عمي بخوف = وش هذا ياعمر ؟ ‏

جدي = وش فيه راسك ؟ ‏

مسكتت امي يدي بخوف ‏

امي = وش منه هذا بعد . ؟ ‏

زفرت بضيق .. هذا اللي خايف منه ... وش يفكني منهم الحين ‏

نزلت نظري لمعاذ اللي يطالعني وابتسامة كبيرة على وجهه النحس ‏

رفعت نظري لهم و اضطريت اقولهم وانا يدي على الشاش ‏

عمر = تهاوشت مع واحد وووو .. وعطاني المقسوم ‏

ضحك معاذ وقال بصوت واطي سمعته ‏

معاذ = حلووووووووة ‏

شهقت امي بخوف ‏

امي = حسبي الله عليه جعل يده للكسر ( وحطت يدها على راسي ) يعورك ؟ ‏

جدي بحزم = وش منه تهاوشتوا ؟ ‏

ضحك معاذ اكثر ‏

معاذ = هههههههههههههههههههههههههههههه شرّي طول عمرك شرررري .. انا ‏متأكد ان عمر هو الغلطان .. ابصملكم بالعشرة ههههههههههههههههه ‏

انحنيت وقربت راسي من راس معاذ وهمست باذنه ‏

عمر بهمس = اسكت .. لا تخليني اقولهم ان اللي برجلي بسببك .. وابوك هذا هو ‏موجود ‏

قطع معاذ ضحكته فجأة وهو يسمعني وكملت كلامي ‏

عمر = ابلع لسانك لا اقصه لك ‏

معاذ بهمس = ابروح اشكر اللي فلق راسك ... سوا لي خدمة والله ‏

مها = وش تقولون انت واياه .. تقولون بلوط وعلقم ‏

اعتدلت جالس وسكتت ‏

امي = لا يكون اللي ساكن معك هو اللي ضربك براسك ‏

شهقت .. مو قدام جدي يمه .. جدي مايدري اصلا ان ساكن معي احد .. وش يفكني ‏منه الحين .. ياربي وش اللي خلاني اجي .. كنت مرتاح ‏

جدي مستغرب = عمر .. ساكن معك احد بالبيت ؟ ‏

حطيت يدي على جبهتي .. هذا اللي خايف منه ‏

سألني عمي مستغرب ‏

عمي مستغرب = أجرت بيتك ؟ ‏

التفتت لامي متضايق وهمست لها ‏

عمر = وش يفكني من اسألتهم الحين .. ( والتفتت لهم معصب وصارخت عليهم ) ‏من يوم ماجيت وانتم مستلميني تحقيق ... لا تحدوني ارجع ‏

مسكت امي يدي ووجهت كلامها للبقية ‏

امي = خلاص خلاص .. خلوه .. انا ماصدقت اشوفه ‏

التفتت لجدي ولقيته يطالعني بحزم وساكت .. ‏

بسم الله .. اكيد بعد هالنظرات بيفتح معي محضر .. ‏

سمعت معاذ يهمس ‏

معاذ = عاق حتى بامه .. الله يرفع عنه ولا يبلانا ‏

ضربت رقبته من ورا بقوة واخذت شماغي منه‏

فجأة قامت عمتي مها ‏

مها = انا ابروح للبنات ..( والتفتت لي وهي تضحك ) ههههه اكيد الحين حاقدات ‏عليك ياعمر ... خربت عليهن جمعتنا ‏

قطبت حواجبي و سكتت .. الشرهة على اللي درا عنهن اصلا ‏

جدتي = خليهن يتغطن ويجن .. مافيه احد غريب .. عمر ولد عمهن ‏

نط فجأة معاذ معصب ‏

معاذ = لا ... لا يجن وعمر فيه ‏

مها بزعل = ليه معاذ .. بيصيرن متغطيات ... نفسي نجتمع كلنا والله ‏

معاذ = لااااا ... خلوا لين يذلف عمر ‏

صارخ جدي على معاذ يهاوشه ‏

جدي بصراخ = وش يذلف هذي .. تقول لولد عمك يذلف ... هذا مثل اخوك ( ‏والتفت لمها بحزم ) خليهن يتغطن ويجن يكملن حلاهن .. عمر ماهو غريب ‏

نزلت نظري لمعاذ .. و تنهدت .. لو كان لي اخوات ابغار عليهن مثل معاذ ؟ ... ‏

فجأة طالعني معاذ معصب .. رسمت بوجهي ابتسامة سريعة اغيضه وحركت ‏حواجبي احط نفسي مستانس اني ابشوف اخواته وهو مب راضي ‏

لف معاذ وجهه عني وهو ينافخ ولا يقدر يقول شي قدام جدي وعمي ‏

من زينك ومن زين اخواتك عاد ... كلش ميت عليهن ‏

طلعت مها شوي ورجعت ومعها بنتين وحدة لابسه جلال والثانية عباة على الراس ‏ومتغطيه وجلسن مستحيات ‏

احم .. اعتدلت جالس وانا مدري وين احط عكازي .. اخر شي ركزته على كتفي .. ‏منحرج ماني متعود عليهن ‏

طوال الوقت وجدي وجدتي وعمي وحريمه وعمتي ومصعب وسعود سوالف ‏وضحك ‏

ومعاذ معصب وساكت و البنات مستحيات مني وانا مستحي منهن وصاير ذرب ‏قدامهن ‏

صح انهن اخوات معاذ بس مدري وش يجيني اذا شفت بنات .. ‏

احم .. مدري وين راح كلامي اللي قبل شوي ‏

خاصة اذا كانن متغطيات وماينشاف منهن شي .. تحس بهيبة منهن ‏

شوي شوي دخلت معهم جو .. وبديت اعلق على عمتي المرجوجة وسعود واسولف ‏مواضيع جانبيه مع مصعب ‏

وامي بجنبي كل شوي تعرض علي من الحلى والفطاير وتغصبني إلا اكل ‏

على آذان المغرب ‏

تكلم جدي بصوت عالي ‏

جدي بابتسامة = اليوم عشاكم عندنا .. ما احد يروح الا وهو متعشي ‏

وافق عمي على طول ..‏

التفت لي جدي ‏

جدي = وانت بعد ياعمر ‏

عمر = ان شاء الله ‏

صاحت مها فرحانه ‏

مها = هييييييييييييييه ولهذه المناسبة الكريمة نبي عشانا من المطعم ‏

اعترضت انا كلامها من غير شعور ‏

عمر = لاااااا .. ابي عشا بيت .. مليت من المطعم والله ‏

ضحكوا عمي ومرة عمي علي ‏

و مسكت امي يدي ‏

امي = ياعمري ياوليدي .. مقصرة معك من زمان ماطبختلك ( وقامت واقفة ) ‏خلاص ولا يهمك ماحنا جايبين من المطعم ‏

اعترضت مها معصبة ‏

مها بعصبية = لااااااا ... مالي نفس اطبخ ‏

التفتت امي لمها ‏

امي = اجلسي انتي .. انا الحين ابسويه ‏

نط معاذ بالسالفة ‏

معاذ = انا مع مها نبي من المطعم ‏

سعود = أي والله انا ابي بعد من المطعم ‏

التفت معاذ لي وبعدها التفت لامي ‏

معاذ = عمه ارتاحي انتي ... بعد الصلاة ابجيب انا من براااا ‏

امي = بس عمر يبي طبخ بيت ‏

معاذ = الاكثرية يبون من المطعم ‏

فجأة تدخل جدي ‏

جدي = بس انت واياه ... خلاص نبي عشانا اليوم من البيت ‏

مها بضيق = اووووووووه ‏

ابتسمت امي والتفتت لي ‏

امي = لا تروح لين تتعشى ( والتفتت لمعاذ ومها ) معليش اليوم بس خلوه من البيت ‏وبكرة وعد انا اشتريلكم من المطعم ‏

ومشت تبي تطلع من الصاله .. قامت مرة عمي تبي تطلع مع امي وهي تضحك ‏وتوجه كلامها لامي وهن طالعات ‏

مرة عمي = ههههههه اقول يام عمر ليه ماتزوجينه ‏

ابتسمت مستانس على اقتراح مرة عمي ... ايه هذي الناس اللي تفهم .. بس ماش ‏طلعن وهن يتكلمن عني .. ودي الحقهن واسمع وش يقولن ‏

مصعب = جدي انت دايم تبدي عمر علينا ‏

عمي بصراخ = مصععععععب

معاذ = ومصعب صادق الاكثرية يبون من المطعم وش معنى تاخذون برايه وحنا لا ‏

عمر = ماكنت ادري انكم مشتهين اليوم من برا بس انا صدق مليت من المطاعم ‏والوجبات السريعة ‏

معاذ وهو يشر يده لي بتقليل قيمة = اقول فكنا زين ‏

عمي = خلاص عمر ماعليك منهم ... كل واحد اطول مني وفلوسه بجيبه اللي يبي ‏من المطعم يروح يجيب لنفسه ‏

مها ومعاذ وسعود ومصعب كلهم يطالعوني منقهرين .. التفتت على بنات عمي و ‏بسرعة ابعدت نظري عنهن .. ماشوف شي منهن بس اكيد منقهرات مثل البقية ‏


طلع عمي وجدي للمسجد وطلع مصعب وسعود بعدهم بفترة ‏

اخذت عكازي وطلعت من البيت ووقفت عند مدخل الباب ادور على دانة بين ‏البزارين اللي يلعبون بالشارع .. وين راحت هذي دايما اشوفها تلعب وش معنى ‏اليوم ‏

فجاة دفعني واحد من ورا بغيت اطيح على وجهي ‏

التفتت و اول ماشفت معاذ عصبت ‏

عمر = يااااحمار بغيت اطيح ‏

معاذ = ساد علينا الباب يا الاعرج ‏

وراح متوجه للمسجد ‏

مشيت وراه رايح للمسجد .. اممممم خلني ارفع ضغطه شوي لين نوصل المسجد .. ‏وش وراي ‏

رفعت صوتي عشان يسمعني معاذ اللي يمشي قدامي بمسافة بسيطة ‏

عمر بصوت عالي = اقووووول معاذ وش تبيني اقول لعمي اذا شاف سيارتك معي ‏

وقف معاذ شوي وبعدها التفت لي وهو ماسك اعصابه ‏

معاذ = قلّه عمي عطني كف ‏

ضحكت بقوة على كلمته ‏

عمر = هههههههههههههههههههههههههههههههههههههه حلوة ‏





بعد ربع ساعة طلعت من المسجد ودخلت حارتنا .. ووقفت بمكاني يوم شفت دانه ‏تلعب .. فرحت اخييييييييرا طلعت ‏

مشيت لين وصلت عندها ‏

عمر بابتسامة = دانه ‏

رفعت نظرها لي وتركت يد البنت اللي كانت تلعب معها وهي مستغربة مني ‏

شعرها حوسه ومغطي على وجهها كأنها لها ايام ماحد مشط لها شعرها .. وملابسها ‏هو هو نفس ملابسها اللي اشوفه عليها كل مرة ( بنطلون بني وبلوزة خضرا ) ‏

عمر = تعالي دانه ( ومسكت يدها ومشيت فيها لسيارتي ) ‏

هزيت راسي بأسف .. تجاوبت معي على طول ومشت معي للسيارة ... هذي ‏بسهولة بتنخطف ... ( تنهدت ) عرف نايف كيف يلعب باعصاب رايد ‏

فتحت سيارتي وركبت بمكان السواق وشلت دانه وجلستها على فخذي السليمة ‏

عمر = دانه ( وابعدت شعرها عن وجهها عشان اشوفها زين ) دانه لا تطلعبن من ‏البيت ‏

رفعت دانه نظرها لي مستغربه ‏

دانه = ابلعب ‏

عمر = العبي داخل بيتكم .. ‏

دانه بزعل = لا ابلعب هنا .. البيت ماحد يلعب معي ‏

عمر بتنهيدة = دانه .. رايد يقول لا تطلعـ ‏

وقطعت كلامي اول ماسمعت اسم اخوها ‏

دانه بفرح = لااايد .. ( وقعدت تتلفت تدور رايد ) ‏

وانصدمت يوم شفتها متحمسة تدور اخوها ‏

دانه = ابي لايد ( وتحركت بحظني متحمسه وهي تدوره بعيونها ) وين لااااايد ‏

طالعتها مستغرب ... وش فيها .. معقول كل هذا شوق لاخوها ‏

عمر مستغرب = تبين تشوفين رايد ؟ ‏

دانه = اييييه ( وبرطمت ) وين لاااااح ‏

التفتت لبيت عمها مستغرب ... بيذبحني الفضول وش وضع رايد واخواته داخل ‏هالبيت ‏

قالي رايد مرة انه مايقدر يشوف اخواته الا الظهر ... واشوفه انا كل ماوصلته ‏بسيارتي ... يدخل للبيت متسلق الجدران ياخذ ربع ساعة نص ساعة بالكثير ويطلع ‏على طول .. ومن شوق دانه له الحين واضح انها ماعمرها شافته يوم يتسلل رايد ‏لبيتهم ‏

التفتت لدانه ولقيتها تطالعني ومبرطمه وكأنها تحتريني اطلع رايد من جيبي ‏

ماقدرت امنع نفسي و ضميت دانه لصدري بقوة ‏

آآآآه يارايد .. لك اخت مشتاقة لك وتحتريك .‏

جسمها صغير .. كأني ما اضم شي .. ‏

حبيتها مع خدها و همست باذنها ‏

عمر بهمس = اوعدك يادانة اجره لك من سيقانه واحطه عندك .. اوعدك .. لا تبكيــ ‏

‏= عمممممر ‏

نقزت متفاجأ من صوت مصعب اللي واقف عند باب السواق و مطير عيونه فيني ‏

مصعب منصدم = وش تبي بهالبنت .. وعلى أي اساس تضمها بهالشكل .. اختك ‏هي والا بنتك ؟ ‏

انحرجت وحاولت ادافع عن نفسي ‏

عمر مرتبك = وش فيك مصعب ... بـ .. بــ .. بنيّه صغيرة .. آآآ .. اسلم عليها بس ‏

مصعب = تسلم عليها تضمها ؟ ( والتفت لدانه اللي بحظني وبعدها التفت لي ) والا ‏لانها يتيمه ماخذ راحتك معها ‏

رفعت حواجبي ... حلو قال يتيمة يعني يعرفها .. صح عصبت على شكه فيني بس ‏ريحني يوم قال يتيمه .. اختصر علي الطريق ‏

نزلت دانه من حظني وطلعت من السيارة ووقفت قدام مصعب وانا ماسك يد دانة ‏

عمر = تعرفها ؟ ‏

مصعب بعصبية = مالك دخل فيها .. وخلني اشوفك شايلها بهالشكل ‏

عمر = تعرف اخوها ؟ ‏

مصعب بصراخ = قلت لك مالك دخل ( ونزل نظره لدانه معصب ) روحي العبي ‏و لا تقربين من هذا ‏

عمر = رايد ساكن معي بالبيت ‏

التفت مصعب لي منصدم ‏

مصعب = نعم ؟ ‏

اضطريت اقوله .. انا الغلطان بس مدري وش جاني يوم شفت شوقها لاخوها ‏ومادريت عن نفسي الا وانا ضامها لصدري ‏

عمر = اخوها ساكن معي.. من يوم طرده عمه من البيت وهو معي ... اول كان ‏باستراحتنا ثم ببيتي ‏

مصعب مستغرب = رايد ساكن معك انت ؟ .. من وين تعرفون بعض ؟ ايه .. انا ‏فاقده .. من زمان ماشفته بالحارة ... سألت جدي عنه قال مايدري وينه ‏

هزيت راسي بايه ‏

عمر = جدي مايعرف مين اللي ساكن معي ..( ونزلت نظري لدانه ولقيتها تطالع ‏البزارين ببرائة ) دانه روحي ادخلي للبيت مثل ماقلت ‏

رفعت دانه نظرها لي وبرطمت ‏

دانه بزعل = ابي العب هنا ‏

زفرت بضيق .. وين راح كلامي .. خليت يدها وراحت تركض للبنات اللي يلعبون ‏

التفتت لمصعب ولقيته يطالعني ‏

عمر = وش تطالع ؟ ‏

مصعب = وش اللي خلاك تسكّن رايد معك ؟ ‏

طنشته والتفتت لسيارتي وقفلتها بس سمعت مصعب يكلمني ‏

مصعب = كنت عارف ان قلبك طيب ... ‏

التفتت له بعصبية ‏

عمر = لا تاخذ مقلب ‏

ورحت عنه منحرج .. اول مرة واحد يمدحني ‏

جاني مصعب ولف ذراعه على اكتافي وهو يمشي بجنبي ‏

مصعب = وشلون رايد الحين .. اذكره كان ياخذ جلسات عشان رجوله .. وشلونه ‏الحين ؟ ان شاء الله صار يمشي احسن ‏

ابعدت ذراع مصعب عني بعنف ‏

عمر = يااااخي وخر يدك ماني متحمل ثقلك ... ‏

ومشيت عنه ودخلت داخل البيت ‏

اخر شي توقعته اصارح هالاشكال ‏





دخلت الصاله ولقيت عمتي مها ومعاذ يتكلمون .. واول ماشافتني مها صاحت فيني ‏تبيني اجلس بجنبها ‏

مها = تعاااااال تعااااال ... ابيك بموضوع مههههههم ‏

جلست عندها وانا عارف ان ماعندها ماعند جدتي ‏

دخل بعدي مصعب و على طول صاحت فيه مها نفس الشي ‏

ضحكت على عمتي وعلى هبالها ‏

عمر = ههههههههههه الحين تبيني والا تبين مصعب ؟ ‏

مها بجدية = ابيك انت ومصعب ومعاذ ‏

التفتنا لها كلنا باهتمام ‏

مها = انا كلمت ابوي وعيا .. والحين مافيه قدامي الا انتم تقنعونه ‏

قطبت حواجبي مستغرب واحتريها تكمل ‏

مصعب = نقنعه بأيش ؟ ‏

مها = تقنعونه اخذ قرض ‏

طيرنا عيوننا فيها ‏

عمر = قرض ؟ ‏

معاذ = مها تكلمين جد ؟ .. وشلون تسددين القرض بعدين وانتي مو موظفة ولا شي ‏

مها = ابي افتح مشغل ... ودي بشي يشغلني .. مليت من الفراااااااغ ‏

عمر = تقومين وتاخذين قرض ؟

مصعب = عمتي دوري وظيفة .. خوذي سلف كم الف وابدي تجارة بسيطة اما ‏قرض من احد البنوك صعععععبه ‏

عمر = ايه مها ... وشلون تبين تبدين مشغلك بدين ‏

معاذ = وبعدين بريدة ملياااااانه مشاغل ... عندنا شااااارع كامل كله مشاغل .. اذا ‏مريتي من عند هالشارع ماتشمين الا ريحة شعر محترق ‏

ضحكت انا ومصعب ومها على تعليق معاذ ‏

مها = هههههههه ( وبعدها زفرت بضيق ) يله عااااد ودي بمشغل ابي احس بشي ‏يشغلني ‏

عمر = هذا مخاطرة عمه مب قرض ‏

برطمت مها زعلانه ‏

مها = طيب انا ملييت .. مليت من الفراغ .. ومافيه وظايف اشغل وقتي فيها ... انتم ‏كلكم تروحون وماحد يجلس معي .. امي وابوي ينامون بدري وانا اقعد اقابل ‏الجدران والله مليييييييييييت .. وماعندي احد اسولف معه ‏

سكتت حاس فيها ... ‏

معاذ = عندك الانترنت .. عندك جدي وجدتي وحنا بعد كل شوي داخلين عليكم .. ‏وش تبين بعد ‏

مصعب = طيب مها ليه ماتدخلين دورة او معهد أو أي شي ‏

زفرت مها بضيق وكملت وهي شوي وتبكي ‏

مها = عمري 33 سنة وين تبيني ارجع ادرس وانا بهالعمر ... ماحد حاس فيني .. ‏كلكم لاهين عني ‏

معاذ = قرض لا تفكرين فيه .. مها حنا نبي مصلحتك .. واي وقت تلقينا حولك .. ‏

مها = ابي شي يشغلني ... ‏

مصعب = خوذي سلف من احد نعرفه .. دوري وظيفة .. اطلعي مع صديقاتك .. ‏أي شي ‏

مها = اووووووووووه ليه تبون تحطموني ‏

عمر = مانحطمك ... بس نبيك تدرسين مشروعك وتشوفين هو ينجح والا لا قبل ‏تتهورين وتاخذين قرض ‏

مصعب = ما اعتقد انه بينجح اصلا ‏

معاذ = مدي رجولك على قد لحافك ‏

مها = اووووووه .. ماحد حاااااس فينييييييييي ‏

وقامت مها معصبة وطلعت من الصاله ‏

التفتت لعيال عمي ‏

عمر = وش رايكم تاخذون مها تغير جو عندكم ؟

حرك معاذ يده لي بتقليل قيمه ‏

معاذ = اقول اسكت بس انت ورايك اللي مثل وجهك .. ياخبل وجدي وجدتي مين ‏يقعد عندهم بعدين ‏

عمر = خذوهم معكم بعد يغيرون جو ‏

معاذ = اكرمنا بسكوتك بس ‏

مصعب = صح والله فكرة .. ‏

التفتت لمصعب يوم شفته أيدني ‏

عمر = ايه مصعب قل لجدي يوافق تاخذون مها معكم ‏

التفت مصعب لي بابتسامة ‏

مصعب = انت جدي مايرد لك طلب ... متأكد انه بيوافق اول ماتشور عليه ‏

معاذ = مصعبوه لا تكبر راسه علينا ‏

عمر = على أي اساس اقوله .. هي بتروح لبيتكم ماهو لبيتي .. مب حلوة اعزمها ‏لبيتكم ‏

مصعب بتفكير = امممم طيب ابقول لجدي واشوف بس مب اليوم ‏

معاذ = هييييه انت ( وضربني مع كتفي عشان التفت له ) ‏

التفتت له بعصبية ‏

عمر = اظن لي اسم ‏

معاذ = اقول بس متى بترجع سيارتي .؟ ‏

عمر = اذا حجت البقر على قرونها ‏

معاذ مستغرب = وش تقصد ‏

ابتسمت اغيضه ‏

عمر = ارجعها بمزاجي مب بمزاجك ‏

رفع معاذ قبضته بيعطيني بكس بس حال بيننا مصعب وقام واقف ‏

مصعب = هييييييه هيييييييييييييه ( ومسك يد اخوه ) خلوا هاليوم يمر بدون هوااااش ‏تكفووووووون ( وجلس بمكان مها بيني وبين معاذ ) اعووووذ بالله منكم ‏


على الساعة 11 بالليل ‏

وبعد ماخلصنا من العشا والفلة والسوالف والضحك قام عمي واقف

عمي = يله بكرة جمعه ‏

والتفت لعياله وحريمه ( وكمل بمزح ) ‏

عمي = يله انتوا قووموا ... اسهرتوا شيبانا ‏

‏ قامت امي وجلست بجنبي ‏

امي = تبي شي وانا امك قبل اروح ‏

ابتسمت ‏

عمر = ايه ابي ( والتفتت لعمي ) عمي ماعليك امر انا ابوصل امي بسيارتي ‏

ضحك عمي ورد علي بمزح ‏

عمي = اخاف تضيعها هههههههههههه ‏

مع ان مزحته بايخة بس ضحكت تسليك ‏

عمر = ها ها ها لا ماعليك ‏




طلعوا عمي واهله بعد ماسمح لامي تجلس واوصلها انا لعنيزة ‏

التفتت لامي وهي طالعة من الصاله رايحة لاحد الغرف ‏

تغيرت امي ... صارت اسمن من قبل وصارت ثقيله بسبب الحمل ‏

وابتسمت فرحان يوم تذكرت اخوي اللي بالطريق .. ماني متخيل بيصير لي اخو او ‏اخت .. بعد ماوصل عمري 21 سنة يجيني اخو ( ونزلت راسي وتنهدت ) بس وش ‏الفايدة .. ماراح احس فيه .. هو ببيت وانا ببيت .. الوحدة وراي وراي ‏

جت امي وجلست بجنبي بس على الارض وانا على الكنبة ‏

‏ ماكنت عارف قيمتها يوم كانت عندي .. كنت اسهر ومارجع الا اخر الليل واخليها ‏هي لحالها بالبيت .. وفوق هذا ماكانت تبين لي انها طفشانه من الوحدة .. بالعكس ‏اول مارجع تسألني .. تعشيت ؟ .. ‏

كنت بنعمة.. بس بغبائي رفست هالنعمة وخليتها تفكر بالزواج .. اهتم بخوياي ‏واخليها هي اخر اهتمامي ... ياليتنا نرجع مثل قبل ببيت واحد ‏

جلست بالارض بجنبها ماد رجلي بسبب الجرح ‏

عمر = يمه تسلم يدك على العشا ‏

التفتت امي لي مستانسة ‏

امي = عافية عليك ‏

انسدحت على ظهري وحطيت راسي على فخذها وناظرتها من تحت وانا اضرب ‏بطني اضحكها ‏

عمر = امتلى بطني .. خلينا نسحب على عمي مب لازم تروحين اليوم لعنيزة ‏

امي = هههههههههههههههههههه ‏



‏= عمر ماقلتلي مين اللي ساكن معك ؟ ‏

التفتت لجدي .. كنت عارف ماراح يسكت عني لين اقوله ‏

عمر = هاااه ‏

جدي = انت اجرت بيتك والا وشلون ... مين اللي ساكن معك ؟ ‏

طالعت امي وبعدها التفتت لجدي .. اقوله ؟ .. المشكلة جدي مايحب اخوياي .. ‏يعرف انهم راعين سجاير ومعاكسات ونايف وسعد بعد ماقصروا بالسمعة ‏
وشوي وشوي اكيد بيعرف انه كان معنا بالاستراحة ‏

اخاف اذا قلت له يفتح لي محاضراته .. انت بتخرب الولد ومادري ايش .. اعرفه ‏جدي واعرف تفكيره ‏

هذا غير انه اكيد بيقول لعم رايد ياخذ رايد عنده عشان يبعدونه عن جو الشله ‏الصايعة بنظرهم .. ورايد اصلا مايبي يرجع لعمه ‏

مها = يبه شكله نسى اسم اللي ساكن معه ‏

التفتت لمها وضحكت ‏

عمر = ههههههههههه لا وش دعوة عاد ( والتفتت لجدي ) اممم اللي ساكن معي ‏واحد من خوياي بالجامعة .. اهله .. آآآ .. اهله بالرياض وهو مالقى شقة وسكن ‏معي .. هذا كل شي ‏

هز جدي راسه بايه وسكت .. اخذت نفس .. الحمد الله احسن .. مالي خلق لهواشه ‏

قام جدي وراح ينام ‏

اخذنا نص ساعة انا وامي وجدتي ومها نسولف ‏

وبعدها طلعت انا وامي .. وصلتها لبيتها بعنيزة ورجعت للبيت ‏

وعلى الساعة وحدة دخلت بيتي ولقيت الاخ رايد عليه ملابسه الداخليه كالعادة ‏وجالس بالصالة وسرحان ‏

عمر = اللي ماخذ عقلك يتهنا به ( وجلست على الكنبة وركزت عكازي على ‏الطاولة الصغيرة قدامي ) ‏

انتبه لي رايد وطالعني ببال مشغول ‏

استغربت وش فيه هذا ‏

عمر = وش فيك رايد ؟ ‏

رايد = لا ولا شي ( وانسدح على الكنبة ) من العصر وانت طالع .. مليت لحالي ؟ ‏

قمت واقف وطلعت جوالي من جيبي ونزلت ثوبي ورميته أي كلام على الطاولة ‏الصغيرة وانسدحت على ظهري على الكنبة ‏

عمر بتعب = كنت عند جدي ... ( وتمغطت بكسل ) ‏

التفت رايد لي وكأنه تذكر شي ‏

رايد = صح عمر .. شفت دانه .. علمتها ماتطلع من البيت ؟ ‏

طالعت السقف وتنهدت لما تذكرتها.. هزتني بشوقها لاخوها .. احسده عليها ‏

التفتت لرايد ‏

عمر = رايد .. دانه مافهمت علي .. ‏

رايد بضيق = اوووووووووه .. ‏

سكتت شوي ‏

عمر = اقول .. انت متى اخر مرة شفتها ؟

رايد = ما اجي للبيت الا الظهر .. وكل مرة مايمديني اشوفها ‏

مثل ماتوقعت .. واحد يتسلق الجدارن بعز الظهر مايمدي احد يشوفه ‏

جلست طفشان من رايد ‏

عمر = رايد انت ليش كذا .. الى متى بتخاف من عمك .. شف لك ثلاث شهور ‏تقريبا وانت على هالحال ( وكملت عشان احرّضه ) تدري ان دانة شوي وتبكي ‏تبيك .. البنت اول ماقلت اسمك انهبلت ... والله انك ماتستاهلها ‏

تغير وجه رايد متضايق ‏

رايد = وش تبيني اسوي .. عمي دايم يضربني .. وانا ابي اتوظف واخذهم بس ‏ماعندي كرت العايلة وانت تعرف ‏

عمر = واجه عمك .. رح له وقل ابي كرت عايلتكم .. الى متى بتصير خوااااف ‏

جلس رايد والدنيا مسوده بعيونه ‏

رايد بحزن = اختي الكبيرة طلبت الكرت منه بس هو عيا .. مـ ‏

قاطعته معصب منه ‏

عمر بعصبية = ياخي خل اختك الكبيرة .. انا اقصد انت ليه ماتروحله بنفسك ‏

و سكتت شوي يوم تذكرت الضمان الاجتماعي .. صح .. انا ماعلمته ان عمه ياخذ ‏الضمان ..‏

‏ ابتسمت وكملت عشان اقهره واحرضه يتحرك ‏

عمر بابتسامة = تدري ياخبل ان عمك ياخذ الضمان الاجتماعي حقكم .. تدري ان ‏عمك مايبي يعطيكم الكرت لانه مستفيد من راتب ابوكم ومن الضمان الاجتماعي .. ‏وانت قاعد عندي هنا تون وتحن ‏

طير رايد عيونه فيني ‏

رايد بصدمه = وووششش ؟ ياخذ الضمان ؟ . ( ونزل راسه مستغرب وبعدها ‏طالعني ) انت قلتلي بتشوف هم يصرفون لنا والا لا .. ماقلت انه ياخذه عمي ‏

عمر = سألت وعرفت انه ياخذه ‏

لاحظت وجهه بدا يحمر ويعصب وانفاسه سريعة .. وهو الى الحين مصدوم ‏

وكملت عشان اقهره اكثر ‏

عمر = عمك الحين ياخذ راتبك من الضمان وراتب دانه وراتب اختكم الكبيرة ‏ومايعطيكم شي ‏

شفت عيونه تمتلي دموع .. شوي شوي وسالت دموعه على خده ‏

لفيت وجهي عنه بملل وطولت صوتي اسمّعه ‏

عمر = اففففف هالبزر على كل شي يصيح ( والتفتت له ) ابي مرة بس اشوفك ‏رجال وماتبكي ‏

رفع رايد يده واخذ يحسب باصابعه وهو يشاهق .. حسيته مو بعقله ‏

رايد بصوت باكي = باع بيتنا .. وطردني .. وماخلانا نكمل دراسة .. وياخذ راتب ‏ابوي والحين يـ ( وبكى اكثر ) ‏

كملت عشان استفزه ‏

عمر = ايه باع بيتكم .. وطردك مثل الكلب .. وياخذ راتبكم كلها ... وانت هنا كل ‏شوي تصيح .. ‏

قام رايد واقف واخذ يروح ويجي بالصاله وهو يضرب راسه من القهر ‏

رايد = ليييييه طيب .. وش سويت له انا ... ( التفت لي وهو يشد شعره ) قهرني ‏عمي قهررررررني ( وحط يده على صدره وكأنه ضاق نفسه ) ابي حقي ابي ‏حقيييييي ‏

سكتت ومارديت عليه ‏

اخذنا شوي ورايد مايدري وش يسوي ‏

اشوفه ياما جلس على الكنبة ياما قام رايح جاي وهو يسب ويشتم ‏

طالعت رايد واهو واقف عند الجدار ويشتكي ‏

‏ رايد وهو يبكي = ياخذ راتبي وفوق هذا عيااااا يخليني اكمل دراستي بخيل ( ‏وضرب راسه بقوة ) بخيل .. بخيل .. بخيل ( وزاد بكاه اكثر وغطا وجهه على ‏الجدار وهو واقف ) ‏

تنهدت .. وعساه يتحرك عاد .. رايد خواف ومراهق ‏

اخذت جوالي وطالعت الساعة ‏

‏1 ونص ‏

افففف اخر الليل وانا مانمت الى الحين .. رفعت راسي لرايد ولقيته يكلم نفسه وهو ‏الى الحين مغطي وجهه ‏

انسدحت على الكنبة على ظهري وحطيت يديني تحت راسي وانا اسمعه يكلم نفسه ‏

رايد = مايعطيني ريال واحد .. يمر علي يوم يومين جوعااااان .. حرمني من كل ‏شي .. ابي حقيييي .. الله ياخذه .. والله لاذبحه ....... ‏

وقعد يسب ويشتم .. خله ينقهر شوي وبكرة اباخذه لدانه مثل ماوعدت البنت .. ‏وابتسمت لما تذكرتها .. ياحلوها ياناس .. حجمها صغير .. ( تنهدت ) بس لو احد ‏يهتم فيها بتطلع احلى ... مشكلتها ماعندها اخوان كفو .. الاخت الكبيرة مدري وش ‏قصتها ورايد ولد خواف ... ‏

ماسمعت لرايد صوت والتفتت له مستغرب .. ولقيته واقف بنص الصاله ويفكر ‏وانفاسه سريعه من العصبية والقهر ‏

رفعت حواجبي مستغرب ... وش يفكر فيه هذا ‏

عمر مستغرب = وش فيك تنّحت ؟ ‏

مارد علي وشكله ماسمعني اصلا ‏

شكله ماعنده ماعند جدتي .. طولت صوتي عشان يسمعني ‏

عمر = رااااااااااااايد ‏

طالعني بنظرات غريبة كأنه شوي ويهجم علي ‏

حسيت من نظراته كأني اللي اخذت حقهم ‏

عمر باستغراب = بسم الله وش فيك تطالعني كذا ‏

همس رايد وصدره يرتفع وينزل من القهر ‏

رايد بهمس = ابي حقي وحق اخواني ‏

سكتت شوي وبعدها رديت اتطنز عليه ‏

عمر = لحظة لحظة خلني ادوره هنا يمكن طاح مني وانا مادري ( ورحت اتلفت ‏بالارض اتطنز عليه ) هه هه هذا هو امسكه امسكه ( واشرت لمكان تحت رجوله ) ‏

رفعت نظري له ولقيته يطالعني و ساكت وهو معصب و الى الحين واقف بنص ‏الصاله ماتحرك .. ‏

يطالعني وكأنه مايطالعني .. انا عارف انه منقهر بس ابيه يتحرك .. ابيه يروح لعمه ‏وياخذ كرت عايلتهم .. او ياخذ راتب ابوهم او أي شي المهم يتصرف ‏

حركت يدي له بتقليل قيمه ‏

عمر = طف اللمبة بس ابنام ‏

ونمت على جنبي معطي رايد ظهري .. اخذنا شوي وانا اسمع خطوات رايد رايح ‏جاي ‏

واول ماغفوت سمعت خرفشة قريبة مني وبعدها سمعت صوت مفاتيح ‏

التفتت مستغرب ولقيت ثوبي طايح على الارض .. ورايد مو موجود .. جلست ‏واخذت ثوبي وانا اتحسس مكان المفاتيح ‏

شهقت .. وين مفاتيح السيارة ‏

اخذت عكازي وقمت واقف ‏

عمر مستغرب = بسم الله وين راح هذا ( ورفعت صوتي شوي اناديه ) راااايد ‏


طلعت من الصاله ادوره .. بس سمعت صوت خرفشة بالمطبخ ‏

مشيت خطوة بس تفاجأت برايد يطلع من المطبخ وهو يركض ‏

وشهقت مطير عيوني لما شفت بيده سكينة حجم كبير ‏

‏ عمر = هيييييييييييييه رااااايد .. وش بتسوي يامجنووووووووون ‏

بس ماعبرني وطلع للحوش ‏

رحت اعرج بسرعة احاول الحقه ‏

عمر = راااايد .. رااااايد ... لا لا راااايد .. راااايد اسمعني ‏

وصل رايد عند باب الشارع والتفت لي معصب ودموعه على خده .. ووجه السكينه ‏لي ‏

رايد = خلنيييي .. مالك دخل فيني ... ‏

عمر = رااايد تعوذ من الشيطان وهات المفتاح ( ومشيت خطوات بس صاح فيني ) ‏

رايد بصراخ = لااااا تقررررب ‏

وقفت باول الحوش ... ورايد عند باب الشارع بمسافة قريبة شوي مني وحمدت الله ‏ان حوشنا صغير ‏

الحوش مظلم وماينور علينا الا لمبات الشوارع القوية .. واشوف رايد بوضوح .. ‏ماعليه الا ملابسه الداخلية .. بيده اليسرى المفتاح .. طالعت السكينة اللي بيده اليمنى ‏خايف من تهوره ‏

انا اعرف اني استفز اللي قدامي باسلوبي .. ياما خليت مصعب ومعاذ يعصبون ‏وياما تهاوشت مع شباب بسبب اسلوبي بس ماتوقعت لهالدرجة .. ابيه يتحرك صح ‏بس مايتحرك بجنون مثله الحين ‏

عمر = رايد تتوقع بتاخذ حقك كذا ؟ ‏

رايد بصراخ = مالك دخل مالك دخل ... لا تجي وراااي .. خلني بحاااالي .. ابروح ‏اشغل السيارة ياويلك اذا تبعتني ياعمر يااااااااويلك .. ‏

مشيت خطوة بس وقفت بمكاني يوم شفت رايد يحرك السكينة لي بعصبية ‏

رايد = لا تقرررب اقول لا تقررررب ‏

يحرك السكينة بشكل افقي وبقوة .. اذا قربت له و لمستني سكينته بتقطني نصفين .. ‏

ارتبكت خايف ‏

عمر مرتبك = نـ .. نـزل السكين .. رايد ‏

رايد بصراخ = لاااااااااااااا .. والله لاذبحه ... والله لاعلمكم منهو راااايد ‏

عمر = ماراح تستفيد شي .. الشرطة على طول بتقبض عليك ‏

رايد = ماعلي من احد ... خلنيييي عمر خلنيييييييي ‏

وش اسوي الحين .. كيف اخذ السكينة منه .. مشيت خطوة بس صارخ علي رايد ‏بصوت عالي وهو يمشي على ورا لين لصق ظهره بالباب

رايد = والله لاحذف السكينة عليك .. خلنييييييي .. ابعد عنييييي ‏

التفت رايد على الباب وبعدها التفت لي بسرعة .. وبيده اليسرى اللي ماسكة المفتاح ‏تحسس على مقبض الباب وعيونه علي ‏

رايد = لا تتبعنيييييي .. ابروح اشغل السيارة .. ارجع .. مابيك تتبعني ‏

رفعت يدي اليسرى احاول اهديه ‏

عمر = رايد لحظة لحظة .. خلنا نفــ ‏

قاطعني رايد يسكتني ‏

رايد = ابروح لعمي والله لاذبحه ... اذلف اذلف ‏

عمر مرتبك = طيب طيب مثل ماتبي .. بس البس ثوبك على الاقل ( وابتسمت ‏مرتبك ) بتطلع كذا ؟ ‏

رايد = مالك دخل .. لا تتبعني .. ارجع ارجع .. والله لاحذف السكينة عليك اذا ‏قربت مني ( ورفع السكينة فوق .. شوي و يحذفها علي ) ‏

شهقت .. ياربي وش اسوي مع هالمتهور ...






* الجــزء الرابــع عشــر *








رايد بصراخ = لاااااااااااااا .. والله لاذبحه ... والله لاعلمكم منهو راااايد ‏

عمر = ماراح تستفيد شي .. الشرطة على طول بتقبض عليك ‏

رايد = ماعلي من احد ... خلنيييي عمر خلنيييييييي ‏

وش اسوي الحين .. كيف اخذ السكينة منه .. مشيت خطوة بس صارخ علي رايد ‏بصوت عالي وهو يمشي على ورا لين لصق ظهره بالباب

رايد = والله لاحذف السكينة عليك .. خلنييييييي .. ابعد عنييييي ‏

التفت رايد على الباب وبعدها التفت لي بسرعة .. وبيده اليسرى اللي ماسكة المفتاح ‏تحسس على مقبض الباب وعيونه علي ‏

رايد = لا تتبعنيييييي .. ابروح اشغل السيارة .. ارجع .. مابيك تتبعني ‏

رفعت يدي اليسرى احاول اهديه ‏

عمر = رايد لحظة لحظة .. خلنا نفــ ‏

قاطعني رايد يسكتني ‏

رايد = ابروح لعمي والله لاذبحه ... اذلف اذلف ‏

عمر مرتبك = طيب طيب مثل ماتبي .. بس البس ثوبك على الاقل ( وابتسمت ‏مرتبك ) بتطلع كذا ؟ ‏

رايد = مالك دخل .. لا تتبعني .. ارجع ارجع .. والله لاحذف السكينة عليك اذا ‏قربت مني ( ورفع السكينة فوق .. شوي و يحذفها علي ) ‏

شهقت .. ياربي وش اسوي مع هالمتهور ... ‏

تذكرت عكازي اللي معي .. وضغطت بيدي على العكاز

عمر = رايد مب كذا تحل مشاكلك مع عمك ‏

رايد = مااااااااااالك دخل ... مااااااااعلي منكم ‏

قطبت حواجبي اخوفه ورفعت عكازي فوق ‏

عمر بعصبية = ترا بعكازي الحين ... نزل السكينه اشوف ‏

‏ ومشيت خطوة بس وقفت بمكاني يوم شفت رايد يحرك السكينة بقوة عشان ما ‏اقرب منه ‏

رايد بصراخ = ياااويلك .. لا تقرب ‏

خايف يحذف السكينة علي صدق ... رايد مب بعقله ‏

عمر = آآآآ .. طيب ابروح معك ( ومشيت خطوة احاول اقرب منه اكثر ) ‏

صاح رايد فيني ‏

رايد بصراخ = لااااااااااااااااااا تقررررررررررب ‏

وقفت بمكاني وانا الى الحين رافع عكازي فوق ‏

عمر = رايد السيارة مب لي ‏

رايد بعصبية = مالك دخل .. والله لاذبحه ‏

عيني مع السكينة اللي يحركها رايد بجنون .. بيجني على نفسه هالخبل ‏

اخذت نفس وبحركة سريعة مشيت بخطوات طويلة و هويت بعكازي بقوة على يد ‏رايد اللي ماسكة السكينة ‏

صاح رايد باعلى صوته بألم ومسك يده اللي ضربتها بالعكاز وطاحت السكينة ‏بمسافة قريبة منه ‏

حذفت عكازي وهجمت على رايد وطرحته بالارض وركبت فوقه.. حاولت اجلس ‏على بطنه بس ماقدرت بسبب الجرح اللي برجلي .. وحشرته بالارض متمدد فوقه ‏عشان اثبته بالارض ومايتحرك ‏

عمر بصراخ = خبل انت ... كذا بتاخذ حقك ؟ ‏

بكى رايد اكثر بقلة حيلة وهو تحتي ومنقهر ‏

رايد = وخررر مالك دخل .. خلني ارووووووح ( وصاح بألم ) آآآآآه يدي يدي

عمر بعصبية = وش قالك عقلك ... بتذبح عمك... ماتستفيد الا القصاص يابقرة

ضرب رايد راسه بالارض منقهر ‏

رايد وهو يبكي = قهرني قهرني قهرني ..( يعيد الكلمة وهو يضرب راسه بالارض ‏بقوة من القهر ) ‏

بسرعة حطيت يدي تحت راسه عن الارض وتنهدت ‏

عمر = خلاص رايد .. حقك بيرجع وشوله منقهر ‏

رايد وهو يبكي = ياكل من فلوسي وانا جوعان .. يلبس هو وعياله من فلوسي وانا ‏ماعندي الا ثوبي اللي ماغيرته من ثلاث شهور ... ابي حقي .. ابي ارجع لاخواني ‏

وبكى بصوت مسموع ‏

عمر = حقك بيرجعلك بس ماهو بطريقتك هذي ‏

رايد بصراخ = وخر .. يدي تعورنيييي ‏

انا اثقل منه وهو عصاليك واصغر مني .. انقلبت على جنبي ونزلت عنه وبعدها ‏جلست على الارض ‏

التفتت على رايد ولقيته ماسك يده اليمنى اللي ضربتها بالعكاز والى الحين مستلقي ‏على ظهره .. ‏

كسر خاطري والله ‏

عمر = خلاص رايد قم ندخل ‏

انبطح رايد على بطنه على الارض وغطى وجهه بذراعه بيأس وقعد يبكي بصوت ‏مسموع ‏

تنهدت .. لا حول ولا قوة الا بالله ‏

تلفتت ادور المفتاح ولقيته تحت الباب .. ولأننا قريبين من الباب انسدحت على ‏ظهري ومديت يدي واخذت المفتاح وجلست مرة ثانية ‏

حطيت يدي على فخذي يوم حسيت بعوارها .. يارب ماتنفك الخياطة مرة ثانية .. ‏ابي اتشافى منها بسرعة تعبت وانا اعرج .. حسبي الله عليك بامعاذ ‏

التفتت لرايد ولقيته الى الحين على وضعه يبكي ‏

حطيت يدي على ظهره ‏

عمر = خلاص رايد قم ياشيخ .. تراك تعبتني معك .. حقك بتاخذه ( وهمست ‏بصوت خفيف ) ولو بعد حين ‏

مارد علي ‏

مسكت ذراعه وجلسته غصب ‏

دموعه اربع اربع ووجهه احمر ‏

رايد بصوت باكي = ابي ارجع بيتنا بالرياض .. عمي بااااعه .. ( وطالعني بيأس ‏وعيونه حمر ) ماخلا لي شي ..‏

عمر = خلاص اهدا الحين ( وحطيت يدي على كتفه ) قم ندخل البيت وارتاح ‏وبكرة لها الف حلال ‏

حط رايد يده اليسرى على صدره يوم حس بضيق بنفسه ‏

رايد = ماااالي بيت .. عمي باع بيتنا ( وزاد بكاه اكثر ) ‏

حسيت بتطلع دموعي من شكله .. يالله يسحب نفسه من القهر .. ودموعه مغطيه ‏وجهه .. وصوت بكاه وهو منقهر يكسر خاطري ‏

رفعت نظري للسماء .. احاول امنع دموعي ماتنزل.. واخذت نفس اهدي نفسي ‏
‏ ‏
طالعت رايد مرة ثانية وهو الى الحين يبكي .. وماقدرت امنع نفسي سحبته لصدري ‏وضميته ولفيت يديني حولينه ‏
‏ ‏
عمر بهمس = خلاص رايد ‏

صح خواف .. ودايم مفهي لكن مسكين .. متشرد وما بيده ريال ‏

لف رايد يده اليسرى على رقبتي وتشبث فيني وغطى وجهه على كتفي وهو يبكي ‏

رايد = ابي حقي عمر ... ليه ياخذ راتب ابوي لييييه ... هو ابوي انا ماهو ابوه عمر ‏والله ماهو ابوووه .. ‏

رصيت رايد اكثر متأثر من اسلوبه في الكلام .. رايد مراهق .. صغير .. يصفقه ‏عمه على هواه ‏

رايد وهو يبكي = ليتني مت بالحادث ليتني مت ‏

رفعت يدي ومسحت دمعتي اللي طلعت غصب عني .. ‏
كيف ارجع حقه ... مابيدي شي اسويه ‏

ابعدت رايد عني وقمت واقف وقومته غصب وانا ساكت ماتكلمت بكلمة ( خانقتني ‏العبرة ) ‏

دخلنا البيت وقدت رايد للكنبة اللي بالصاله وجلسته عليها ... بس رايد انسدح على ‏طول وغطى وجهه بأرضية الكنبة عني وهو ماسك يده اللي ضربتها بالعكاز ‏

اعتدلت واقف واخذت نفس اهدي نفسي .. رحت للطاولة الصغيرة ووخرت ثوبي ‏عنها واخذتها وحطيتها قدام كنبة رايد وجلست على الطاولة ‏

عمر = رايد لا تفكر باللي فكرت فيه مرة ثانية ‏

مغطي وجهه عني وما اسمع الا صوت مشاهقته

انتبهت انه الى الحين ماسك يده .. تنهدت شكلي عورته .. مديت يدي وسحبت يده ‏اليمنى عشان اشوفها ‏

عمر = وش فيها يدك .. لا يكون عورتك ؟

سحب رايد يده مني وضمها لصدره ‏

رايد بصوت باكي = خلني بحالي ‏

عمر = خلني اوديك الطوارئ يشوفونها ‏

رايد = لا .. مالك دخل فيني .. خلني ‏

جلست شوي وانا اطالعه .. شسوات الحين .. اخاف يتهور مرة ثانية .. ما اقدر اثق ‏بعقله الحين .. ‏

قمت وطلعت من الصاله ... من اليوم ورايح لازم مايطلع الا بعلمي ‏

قفلت الباب الداخلي اللي يطلع للحوش .. ورحت للباب الداخلي الخلفي وقفلته ‏

البابين هذولي بس هم اللي يطلعون للحوش .. ومن اليوم ورايح راح احبسه ..... ‏ياربي الحين وشلون اوديه بكرة لدانة .. ‏

تنهدت لما تذكرت دانة وهمست ‏

عمر بهمس = دانه .. اخوك مجنون ‏





الجمعة .. الساعة 11 ونص ‏

قمت من النوم مكسل .. التفتت لمكان رايد ولقيته نايم على وضعه امس ‏

انا مانمت الا بعد الفجر ... طار النوم عني بعد جنون رايد امس ومانمت الا بعد ‏الفجر حتى الصلاة ماصليتها الا في البيت ‏

رحت للمطبخ وانا اعرج .. جوعان .. بس كالعادة مالقيت شي ينفع للاكل جاهز ‏

الا يعيني احتري وقت الغدا

رجعت للصاله وجلست على الكنبة مكسل .. التفتت على رايد .. وشلون الحين .. ‏كيف يشوف دانه من دون مايمر على عمه .. ‏

اخذت الريموت وقعدت اقلب في القنوات وبالي مشغول

شوي و تحرك رايد فجأة ورفع راسه يطالعني وبعدها جلس ‏

ابتسمت ‏

عمر = صح النوم ‏

مارد علي وقام واقف وطلع من الصاله ‏

عمر مستغرب = وين رااايح ؟‏

رايد = للحمام ‏


عشر دقايق ورجع .. لاحظت عليه مايحرك يده اليمنى ‏

عمر = يدك الى الحين تعورك ؟ ‏

جلس رايد على الكنبة بهدوء ‏

رايد = شوي ‏

قمت وجلست بجنبه وحطيت يدي على كتفه ‏

عمر = هونها وتهون ‏

يطالع الارض بحزن وساكت ‏

عمر = رايد اسمعني زين ... ( التفتت للتلفون ورجعت التفت لرايد ) متى اخر مرة ‏كلمت اختك الكبيرة على التلفون ؟ ‏

رايد بحزن = ماعمري كلمتها .. ( وتغير صوته ) هي يالله يالله تكلم خوالي ‏

طيرت عيوني مستغرب بس سكتت ولا علقت ‏

عمر = طيب كلمها الحين وخذ اخواتك واطلعوا على السيارة لاي مكان .. وتكلموا ‏براحتكم ‏

التفت رايد مستغرب ‏

رايد = وشلون اخذهم .. عمي ماراح يسمح لهم ‏

عمر = مب على كيفه .. انت اخوهم .. ماهن طلعات مع واحد غريب .. وماله حق ‏يمنعك ... ( نزلت يدي عن كتفه ومسحت على ظهره ) انت مشكلتك ماعندك وسط ‏‏.. يإما خايف من عمك مرة يأما بتخلص عليه مرة وحدة .. ماتعرف تواجه عمك ‏بعقل ؟ خذ اخواتك لاي مكان وتكلموا وبعدها رجعهم للبيت .. فيها شي غلط هذي ؟ ‏

هز رايد راسه بلا و بيأس ‏

رايد = انت مانت فاهم شي ‏

عمر = فهمني طيب ‏

رايد بضيق = مرة اختي الكبيرة بغت المستشفى .. قلت لها ابوديك بس هي خايفة ‏من عمي .. تقول انت ماراح يجيك شي .. بس هي راح يضربونها اذا طلعت من ‏دون علمهم ‏

عمر = وليش تطلع من دون علمهم ؟ ‏

التفت رايد يطالعني مستغرب ‏

رايد = وشلون اجل اخذها للمستشفى ‏

عمر = اتصل على عمك بالتلفون وقل ياعم ابي اخذ فلانه للمستشفى .. و بس ‏

رايد بصراخ = بعيي ‏

عمر = وليه يعيي مب على كيفه .. اخت طالعه مع اخوها .. فيها شي ؟ مشكلتك انك ‏خايف منه .. ابن امه يعيي ... وماله حق اصلا يعيي .. ‏

سكتت رايد يفكر و سكتت انا .. الصراحة ابي اسأله ليه اخته الكبيرة تبي المستشفى ‏بس خفت يعصب علي اذا سألت عن خصوصياتها .. لو دانه اقدر اسأله عنها بس ‏اخته الكبيرة صعبة ‏

ورفعت حواجبي لما تذكرت شي .. صح رايد قالي مرة يوم كنا بالاستراحة ان اخته ‏مجنونة او حاجة زي كذا ... والحين يبي يوديها المستشفى .. لا يكون اخته الكبيرة ‏مختلة عقليا ‏

طالعت رايد ولقيته الى الحين متردد ‏

عمر = يله اتصل عليهم الحين .. وقل بكرة ابي اخذ فلانه للمستشفى ‏

التفتت رايد لي بخوف = وبيوافق ؟ ‏

تمللت منه ‏

عمر بملل = ومن اليوم وش اقول ؟ اقولك ماله حق يوافق او مايوافق .. انت اخوها ‏‏... يله رح كلمهم ‏

رايد بتردد = طيب وشلون اخدهم ماعندي سيارة ‏

عمر = خذ سيارتي .. يله قم كلمهم ‏

قام رايد وجلس على الكنبة القريبة من التلفون وحط التلفون بحظنه .. ورفع راسه ‏كأنه يفكر ‏

عمر = وش فيك ؟ ‏

رايد وهو يفكر = احاول اتذكر رقمهم ‏

اخذ عشر دقايق ورايد يتصل وكل شوي يرد عليه رقم غلط ويرجع يحاول بارقام ‏قريبة من رقمهم لين اخيرا جابه صح ‏

رايد = الوووو .. هذا بيت ابو بندر ؟ ...... آآآ .. عطيني عمي ........ ايه انا رايد ‏‏......... عطيني عمي ابكلمه ...... لا الحين ابيه عطينيااه ........ تو الصلاة باقي ‏عليها انا بس ابكلمه شوي ......... ( رفع رايد نظره لي وهمس يوجه كلامه لي ) ‏الحين بيكلمني ‏


هزيت راسي بايه اشجعه ‏

فجأة ارتبك رايد والتلفون باذنه ‏

رايد مرتبك = الووووو .. عمي انا رايد ( وسكت شوي يسمع كلام عمه ) انا مب ‏صايع انت اللي طردتني يعني انت اللي صيعتني مب انا ‏

هزيت راسي من اسلوب رايد بالكلام ‏

رايد = ابي اخذ اخواتي بكرة ... ابي اخذهم بالسيارة .... ليه ... اباخذهم شوي ‏وارجعهم .... مب على سيارتك بسيارة خويي ... ليه لا طيب ؟ ....... ( رفع نظره ‏لي وبعدها نزل نظره للارض وهمس باسم اخته عشان ما اسمعه ) مريم تبي ‏المستشفى ( ورجع صوته طبيعي ) وانا بوديها واباخذ دانه معنا ‏

بغيت اضحك على اسلوبه .. انا شفت اسمها بكرت عايلتهم .. واعرف ان اسمها ‏مريم .. الغبي وشوله يهمس باسمها عني خايف اعرف اسمها يعني ؟ .. شكله نسى ‏انه عطاني كرت العايلة بنفسه .. صدق بزر .. يذكرني يوم كنا مراهين بالمتوسط ‏كل واحد يتحدى الثاني باسم امه .. انا عرفت اسم ام فلان وانا عرفت اسم ام علان ‏

انتبهت على صرخة رايد ‏

رايد بصراخ = ليه لا طيب ليه لا ( وتغير صوته ) انت ليه معنا كذا وش سوينا لك ‏

اشرت لرايد بيدي عشان يطالعني وهمست له ‏

عمر = قل هن اخواتي واتحداك تمنعنا .. رايد خلك قوي


نزل رايد نظره للارض وعاد كلامي لعمه

رايد = هن اخواتي واتحداك تمنعنا ... ابجي بكرة واخذهم ... ( سكت شوي يسمع ‏عمه وبعدها رفع صوته منقهر ) الا ابخذهم .. ( وتغير وجهه شوي ويبكي ) ‏

يوم شفته قرب يبكي .. اشرت له بيدي بسرعة يعني سكر بوجهه .. ما ابي عمه ‏يعرف انه ضعيف وعلى طول يبكي ‏

سكر رايد السماعة وطالعني وهو شوي ويبكي ‏

رايد = عيااا

عمر بعصبية = وش فيك انت ... اقولك خلك قوي .. تقوم تبكي ‏

رايد وهو يمش خشمه بيده = مابكيت ‏

عمر = شوي وتبكي ‏

لف رايد وجهه عني وسكت ‏

عمر بتنهيدة = وش قال ؟ ‏

رد علي رايد وهو لاف وجهه عني ‏

رايد = يقول انت صايع مابيك تاخذهم

عمر = ماعليك منه ... بكرة انا وانت نروح لحارة جدي تاخذ انت السيارة وتاخذ ‏اخواتك وروحوا للمكان اللي تبون ‏

التفت رايد بيأس ‏

رايد = بس هو عيا ‏

عمر = ماعليك منه اقول ... هن اخواتك وانت اخوهم .. انت بس كلم اختك وحددلها ‏الوقت عشان تصير جاهزة ‏

التفت رايد لي ‏

رايد = وشلون اكلمها ماراح يعطوني اياها اكلمها ‏

عمر = ماعندها جوال ؟ ‏

رايد = لا ‏

سكتت افكر .. فجأة سمعت الجامع يذن للجمعة ‏


عمر = نشوف بعدين وشلون تكلمها .. قم تروش ‏

طاعني رايد و راح يتسبح .. ماطلبت منه يروح يتروش لله .. ابي أي شي يشغله ‏عني عشان افتح البيبان الداخليه ولا يحس اني حابسه ‏

استغليت غيابه ورحت افتح الباب الداخلي للحوش ... مدام اني عنده ماله داعي اقفل ‏عليه ... اما اذا رحت للجامعة وقتها صح اقفل عليه وهو مايدري ‏

طلعت للحوش ولقيت السكينة وعكازي طايحات بالارض على وضعهم البارح ‏

اخذتهم ودخلت البيت .. تسبحت وطلعنا للجامع انا ورايد ‏



الساعة 2 الظهر ‏

جالسين بالارض انا ورايد ونتغدى وكالعادة غدا مطعم ‏

ماد رجلي بسبب الجرح ورايد جالس بالارض مقابلني وياكل بشراهه .. وكل ماحط ‏لقمة بفمه شكا من يده اليمنى ‏

رايد بعد ماحط اللقمة بفمه = يدي تعورني ‏

عمر وعيني على الصحن = احسن عشان مرة ثانية ماتفكر مثل تفكيرك امس ‏

رايد = انت دفش تضرب بقوة ‏

رفعت راسي له ‏

عمر = والله مادري من اللي امس شوي و يقطعني شرايح لحم .. المهم ماعلينا .. ‏اسمع .. وشلون الحين تكلم اختك الكبيرة تتجهز تطلعون بكرة بالسيارة ؟ ‏

رايد = يالله يالله كلمت عمي بالتلفون تبيني اكلمها هي .. مافيه الا اروح لها اليوم ‏للبيت مثل دايم واقولها تتجهز بكرة ‏

طيرت عيوني .. هه بعد جنونه امس بيدخل بيت عمه .. يحلم ‏

عمر = تحلّم بس تحلّم .. روحه لبيت عمك انسى ‏

رايد مستغرب = ليه وشلون اشوف اختي اجل ؟ ‏

عمر = وانا مقترح عليك تاخذهم بالسيارة ليه .. عشان تشوفهم بعيد عن عمك .. ‏انت بعد خبالك امس .. انسى تدخل بيت عمك مرة ثانية .. تفهم ؟ ‏

رايد = ماني مسوي شي .. بس ابشوف اختي واقولها تطلع بكرة .. ابكلمها مثل ‏العادة بالملحق وقت الظهر ... هم دايم بهالوقت يتغدون مايدرون عنا اننا بالملحق ‏

اهااا عشان كذا مايروح لاخواته الا الظهر .. عشان وقت غداهم ‏

تنهدت وسكتت شوي افكر ‏

عمر بتفكير = امممم اسمع المغرب نروح لحارة جدي .. امس دانه ماطلعت تلعب ‏بالشارع الا المغرب .. خذ ورقة واكتب لاختك الكبيرة وارسلها مع دانه ‏

ابتسم رايد بفرح ‏

رايد = صح .. فكرة ‏

ابتسمت معجب بذكائي ‏

عمر وانا نافخ صدري = طول عمري ذكي ‏


خلصنا من الغدا وجلسنا على التلفزيون نتفرج وكل واحد معه بيبسيه ‏

فجأة التفت رايد لي ‏

رايد = صح عمر .. امس الساعة 10 بالليل جا نايف و طق جرس الباب وطوّل ‏وهو يطق ‏

التفتت لرايد منصدم ‏

عمر = لا يكون فتحتله ‏

رايد = لا انا مافتحت الباب .. بس رحت فوق لغرفتك اشوف منهو وشفته نايف ‏

سكتت منقهر من نايف .. هذا الى الحين مانمسك ‏

عمر = وش يحسب نفسه هذا .. اببلغ عليه ( واخذت جوالي ) ‏

رايد بخوف = لا لا لا .. تكفى لا تبلغ ‏

التفت معصب من رايد هالخواف ‏

عمر بعصبية = ياخي وش فيك خايف منه ‏

رايد بخوف = قلتلك هددني بدانه ‏

عمر بصراخ = تراك معطيه اكبر من حجمه ... ياخبل مايقدر يسوي شي .. اصلا ‏راح ينمسك .. وش بيسوي وهو ممسوك ‏

رايد = هو قال لا تحسب اذا بلغت علي اننا انتهينا ... يمكن يرسل احد .. وبعدين هو ‏صح راح يمسكونه بس شهر شهرين و يطلع ‏

سكتت .. صح كلامه ... اذا مسكته الهيئة شهر شهرين نقول خمس شهور وياخذون ‏منه تعهد ويطلعونه ... صح ... نايف وسعد مشكلتهم ماهي كبيرة عشان ينسجنون ‏سنه سنتين ... هم بس يشترون من العامل ‏

نزلت جوالي على الطاولة الصغيرة وانا افكر بنايف وسعد ‏

نقز رايد يوم سمعنا جرس الباب فجأة .. والتفت لي بخوف ‏

رايد = اكيد هذا نايف ‏

التفتت لرايد منصدم

عمر = اذكر القط يجيك ينط .. وش جابه الحين ‏

رايد = انا ادري ‏

نزلت البيبسي اللي بيدي وقمت ‏

عمر = خلك هنا ابروح اشوف ‏

رايد = بتفتحله ؟ ‏

مارديت عليه واخذت عكازي .. راح احتاج هالعكاز اكيد و طلعت للحوش .. وش ‏يحسب نفسه هذا .. انا راح اربيه ... على باله اني مثل رايد خواف ... افتحله وافتح ‏لابوه .. ويأنا ياهو ‏

وفتحت باب الشارع معصب وكلي استعداد للهوشه والبكوس ‏

فجأة شفت وجه مصعب قدامي ‏

عمر مستغرب = مصعب ؟ ‏

ابتسم مصعب ‏

مصعب بابتسامة = السلام عليكم .. جيت اشوف ضيفك ‏

قطبت حواجبي .. ضيفي ؟ ‏

تذكرت اني علمت مصعب عن رايد .. ‏

حط مصعب يده على صدري ووخرني عن طريقه ودخل الحوش متوجه داخل ‏البيت ‏

التفتت لمصعب ‏

عمر = هيييييه انت على وين .. اظني الى الحين ماسمحتلك تدخل ‏

التفت مصعب لي وابتسم بمرح ‏

مصعب = يابن الحلال مابيننا رسميات ... وبعدين بيتك مافيه حريم .. عادي ادخل ‏على طول .. ياخي مافيها شي ‏

التفتت للباب وسكرته بقوة معصب .. مسكوها علي .. بيتك مافيه حريم بيتك مافيه ‏حريم ... اخ يالقهر صاير بيتي سبيل لكل من هب ودب .. اول نايف والحين ‏مصعب وقبلهم اغصبوني الشباب اسكن رايد عندي .. ليه .. لان بيتي مافيه حريم ‏

صدق البيت اللي مافيه حريم يصير ماله هيبه .. يصير عش للي ماله عش ‏

التفتت لمصعب ‏

عمر بعصبية = حتى ولو مافيه حريم .. مالك حق تدرعم بهالشكل ‏

ومشيت قدامه اعرج .. سمعت مصعب يكلمني وهو يمشي وراي ‏

مصعب = طيب وش فيك معصب ... ‏

دخلنا الصاله عند رايد ‏

قام رايد منصدم يوم شاف مصعب ... واخذ شوي عشان يستوعب ‏

مصعب بفرح = رايد عاش من شافك ... ( ولما شاف رايد واقف وفاهي ) وش ‏فيك ماعرفتني ؟ ‏

ضحك رايد بفرح وراح لمصعب وسلم عليه ‏

رايد = مصعب اشتقتلك والله ... ‏

مصعب = ههههههه .. وينك يارجال ( والتفت لي ) اثرك ساكن مع ولد عمي وانا ‏اخر من يعلم ‏

جلست على الكنبة وقعدت اتفرج عليهم ‏

واقفين بنص الصاله .. ‏

رايد = مصعب دايم اتمنى اشوفك واشكرك على كل اللي سويته معي ... انت ‏الوحيد اللي وقف معي لين امشي مرة ثانية على رجولي .. ‏

مصعب = يارجال ماسوينا شي ... وينك اختفيت ؟ انا سمعت ان عمك طردك ‏

نزل رايد راسه بحزن ‏

رايد = ايه ‏

عمر = بتظلون واقفين كذا ‏

التفت مصعب لي وضحك .. ‏

مصعب = ههههههههههه والله عمر اخر شي تخيلته رايد يسكن معك هههههههههه ‏

وجا وجلس بجنبي على الكنبة ‏

رفعت حواجبي وانا اطالعه .. على كل شي يضحك هذا .. الحمد الله والشكر ‏
واحد على كل شي يصيح والثاني على كل شي يضحك ‏

جا رايد وجلس على الطاولة الصغيرة قدامنا ‏

رايد = مصعب .. انا من زمان اعرف ان عمر ولد عمك ... ‏

قرب مصعب وجهه من رايد ‏

مصعب = صح تعال .. وشلونها رجولك .. خلصت جلساتك بالمستشفى ؟ ‏

وقعدوا يتبادلون الاخبار بينهم .. وانا جالس واتسمع لهم ويوم خلصوا من بعض .. ‏التفت مصعب لي ومد يده وحطها على الشاش اللي براسي ‏

مصعب = وانت ماعلمتنا امس من وش هذا ؟ ‏

نزلت يده عني بضيق ‏

عمر = لا تحشر خشمك واجد ‏

‏ شفت بطرف عيني مصعب يطالعني و ساكت وكأنه انجرح من معاملتي معه قدام ‏رايد ‏

قام رايد يوم شاف وضعنا ووجه كلامه لمصعب ‏

رايد = آآآآ .. مصعب .. ابروح اسوي شاهي.. دقايق ‏

وطلع من الصاله ‏


اخذنا شوي وانا ومصعب ساكتين... انا اطالع التلفزيون وساكت .. ومصعب الى ‏الحين يطالعني وساكت ‏

فجأة همس لي مصعب بصوت خفيف ‏

مصعب بهمس = عمر .. انت ليه معي كذا .؟ ‏

مارديت ‏

مصعب = احاول اتقرب لك بس انت تبعد ‏

مارديت ‏

مصعب = يوم عرفت انك ضفيت هاليتيم عندك ... فرحت قلت والله عمر كبير بس ‏يبي نتعرف عليه اكثر ... امس طوال الليل افكر فيك اقول لنفسي انا عارف ان ولد ‏عمي طيب بس كثرة الهوشات بينا من يوم كنا صغار بعدتنا عن بعض ‏

نزلت راسي وانا اسمعه ‏

مصعب = مشكلتنا كبرنا والى الحين الهوشات بيننا ‏

وسكت يحتريني اتكلم بس مارديت عليه ‏

مصعب = صدقني عمر لو اشوف هالشاش براس اخوي معاذ والا سعود افزعله ‏وماهي بعيدة يكون هذا اخر يوم بعمره ... ونفس الشي معاذ وسعود معي لو كنت ‏انا المتضرر .. بس انت مين يفزعلك .. ماعندك اخو عضيد لك بهالدنيا ... وفوق ‏هذا متكبر ومغرور على عيال عمك ... انا مستعد افزعلك على اللي ضربك واكون ‏سندك بس انت بعدتني عنك والى الحين تبعدني عنك ‏

همست بألم ‏

عمر بهمس = ما احتاج لاحد .. من يوم طلعت على الدنيا مالي سند .. من يوم ‏طلعت على الدنيا وانا وحيد .. من يوم كنا صغار لما نتهاوش اشوفك انت ومعاذ ‏توقفون مع بعض وانا لحالي بينكم جت على هذي ( واشرت على الجرح براسي ) ‏‏... ما احتاج لك ولا لغيرك ... واللي ضربني اقدر اخذ حقي منه .. اتطمن ما ‏احتاجك ‏

مصعب = شفت يوم اقولك متكبر .. ماتصدقني ‏

عمر = وفوق هذا اخذتوا امي الانسانة الوحيدة اللي ساكنه معي .. كأنـــ

انفعل مصعب وقاطعني بصراخ ‏

مصعب بصراخ = اللي يسمعك يقول انا اللي ماخذها ... ابوي بغى حرمة ثانية ‏وماشاف الا امك انسب وحدة له .. لا تتعذر بامك .. انت هذا اسلوبك معنا من قبل ‏مايتزوجون امك وابوي ‏

رفعت راسي اطالع التلفزيون وهمست ‏

عمر = لا تطول صوتك علي ... شف اسلوب معاذ معي ثم تعال كلمني .. ( ‏والتفتت له ) عمرك وقفت بوجه اخوك عشاني ؟ ‏

مصعب بتحدي = هذا انت قلتها اخوي ‏

طالعته منجرح بس تكمتها بصدري ( والتفتت للتلفزيون ) صح معه حق اخوه .. انا ‏وحيد واببقى طول عمري وحيد ‏

مصعب = معاذ على الاقل مايغلط على احد وماهو مغرور مثلك ‏

ابتسمت بسخرية ‏

عمر = هه صح مايغلط .. لدرجة اني ما انقلبت بسيارتي ابد ‏

مصعب = ذيك المرة كانت مزحة وماكان يقصد ... وفوق هذا انت حشرتني مع ‏معاذ واخذت مكافئتي وانا مالي ذنب ( وسكت شوي ) عمر انا ولد عمك وامد يدي ‏لك ومستعد افزعلك للي ضربك او لأي شي تبيه .. بس لا تردني ‏

عمر = ماحتاجك ‏

مصعب = عمر صف قلبك شوي ‏

مارديت ‏

مصعب بتنهيدة = ليه قلبك اسود ‏

جيت ابرد عليه بس سكتت يوم شفت رايد يدخل علينا ومعه صينية الشاهي ‏





‏* رايد * ‏

نزلت الصينية على الطاولة الصغيرة ومسكت يدي اللي عورتني من شيلة الصينية ‏والتفتت لعمر و مصعب .. سمعت صوت مصعب عالي وانا بالمطبخ بس ماميزت ‏منه شي ... والحين سكتوا يوم شافوني ... احس الجو متكهرب بينهم ‏

صبيت شاهي ومديته على عمر بس حرك يده يعني مابي ‏

ومديته على مصعب واخذها ‏

اعتدلت واقف محتار اروح عشان يكملون كلامهم والا اقعد ... انا اعرف ان عمر ‏يكره عيال عمه .. بس وش اللي بينهم وليه .. مدري ‏

طالعت عمر ولقيته منزل راسه ويلعب بالعكاز اللي راكزها على كتفه ‏

اخيرا قررت اجلس عندهم عشان مصعب بس .. من زمان عنه .. صبيت لنفسي ‏شاهي وجلست على كنبة مستقله عنهم ‏

نزل مصعب الشاهي على الطاولة الصغيرة والتفت لي بابتسامة ‏

مصعب = رايد من زمان وانت هنا ؟ ‏

هزيت راسي بلا وانا اشوف عمر الى الحين سرحان ‏

رايد = لا .. ( وطالعت مصعب ) كنت باستراحة شباب بس صارت مشكلة ‏بالاستراحة وجيت هنا مع عمر ( وابتسمت له ) مصعب انت جاي هنا صدفة والا ‏انت عارف اني هنا ؟ ‏

التفت مصعب لعمر وبعدها التفت لي ‏

مصعب = علمني امس عمر انك هنا ( وسكت شوي ) اقول رايد مين اللي فالق ‏عمر براسه ... تعرفه انت ؟ ‏

التفت عمر لمصعب ‏

عمر = ياهو انت حشري ‏

مصعب = حشري احسن من مغرور ومتكبر ( والتفت لي يحتريني اجاوب ) ‏

ابتسمت معجب بمصعب .. الصراحة احبه اكثر من عمر ‏

رايد = تهاوش مع نايف ‏

قطب مصعب حواجبه مستغرب وعدل نظارته ‏

مصعب مستغرب = مين نايف .. وليه ؟ اخاف ولد عمي هو الغلطان كعادته .. رايد ‏تعرف سبب الهوشة انت ؟ ‏

التفت عمر للتلفزيون ووجه كلامه لمصعب ‏

عمر = مالت عليك ... تقول ابفزعلك واخر شي تبي تحطني انا الغلطان ‏

التفت مصعب لعمر وهمس ‏

مصعب بهمس = انا ماقلت انك غلطان انا ابي اعرف سبب الهوشة بس ‏

عمر وعينه على التلفزيون = اكرمني بسكوتك ما ابي منك شي ‏

تدخلت بالكلام قبل يتهاوشون والصراحة ماعجبني اسلوب عمر مع مصعب ‏

رايد = آآآآ .. نايف كان يبيني وعمر يبي يدافع عني وتهاوش مع نايف وطاح على ‏الطاولة هذي ( واشرت على الطاولة الصغيرة ) .. بس ‏

مصعب = كان يبيك انت ؟ ‏

رايد = ايه ... وعمر تهاوش مع نايف يدافع عني .. بس هذي كل السالفة ‏

ابتسم مصعب والتفت باعجاب لعمر وسكت وهو يطالعه‏

بس عمر ماعبره ولا التفت له ... يطالع التلفزيون وساكت ‏

مصعب بفرح = راعي فزعات ولد عمي ( والتفت لي بمرح ) هذي العناوين عطني ‏التفاصيل ‏

ضحكت مستانس ومعجب فيه .. يمزح ويضحك احسن من عمر اللي ماعمري شفته ‏يمزح وفوق هذا دفش ‏

و قبل ارد عليه .. التفت عمر لمصعب وصارخ بوجهه ‏

عمر بصراخ = ياخي انت احد مسلطك علينا .. وش تفاصيله اللي تبي .. شفت رايد ‏خلاص توكل على الله .. وبعدين ياهدر فيه احد يجي وقت القايلة .. ابي انام ‏

تضايقت من اسلوب عمر مع مصعب ... ليه كذا ياعمر .. مصعب مايستاهل اللي ‏يطرده بس سكتت ما اقدر اتدخل .. البيت بيت عمر مااقدر اقول شي ‏

مصعب = رح فوق ونام .. ماحد منعك ( اخذ شاهيه وقام وجلس بالكنبة اللي بجنبي ‏والتفت لي ) ما عليك منه .. علمني بكل السالفة ‏

التفتت لعمر ولقيته يطالع مصعب وهو معصب .. ورجعت التفت لمصعب وعلمته ‏عن نايف بكل شي .. انه يشري خمر من عامل وكان يرسلني وووووووو الى اخر ‏شي .. يوم يطق نايف الباب علي امس وعمر ماهو موجود ‏

مصعب مستغرب = امس جاك هنا بالبيت بعد ؟ .. يعني شكله مصر اللي اسمه ‏نايف هذا ؟ ‏

رايد = ايه .. بس مادري وش يبي مني .. والله اني ماعلمت الهيئة بس هو عيا ‏يصدق ‏

التفت مصعب لعمر = نايف هذا يدرس معنا بالجامعة ؟ ‏

عمر بضيق وهو يطالع التلفزيون = خلك على جنب مالك دخل فيه ‏

مصعب = يله عاد .. معنا بالجامعة والا لا ؟ ‏

التفت عمر معصب ‏

عمر = ياهو انت نشبه ( وزفر بضيق ) ايه كان .. بس الحين مايجي عشان الهيئة ‏ماتمسكه ‏

مصعب = خلاص عطوني اسمه كامل وانا ابلغ عليه ‏

شهقت وصحت بصوت عالي ‏

رايد = لااااااااااا .. هو مهددني باختي دانه .. تكفى لا تبلغ عليه ‏

وعلمته بكل شي ‏

مصعب بعصبية = حقير .. اثره بعد يعرف اختك ‏

قعدنا فترةو انا ومصعب نسولف ونتكلم ‏

شفت عمر ينعس وهو جالس .. اخذ شوي وانسدح على الكنبة وهو متضايق ‏

عمر = افففففففف هذا ماهو ناوي يروح ... ( والتفت لمصعب ) ودي انام ياهووووو ‏‏.. توكل على الله رح ‏

قرب مصعب راسه لي وهمس

مصعب = الله يعينك عليه .. وشلون متحمله انت

ضحكت بس ماعلقت ‏

اخذنا شوي وانا ومصعب نكمل سواليف .. احيان عن نايف واحيان عن حقي اللي ‏اخذه عمي واحيان وشلون اعتمد على نفسي وارجع لاخواتي ‏

لين اذن العصر وحنا الى الحين نسولف ‏

التفتنا لعمر ولقيناه متمدد على الكنبة و نايم ‏

استغليت الفرصة وقربت لمصعب وهمست باذنه خايف من عمر يسمعني ‏

رايد بهمس = مصعب لا يكون زعلت من اسلوب عمر ... تراه هو كذا دفش ‏

تنهد مصعب وهو يطالع عمر ‏

مصعب بهمس = انا اعرف انه يعاني من الوحدة بس مشكلته مغرور ومايحب الا ‏نفسه ‏

رايد = لا بالعكس هو طيب .. ‏

مصعب = عجزت افهمه ( والتفت لي وقام ) المهم انا طالع ‏

وصلته للحوش وعطاني رقم جواله بورقه وراح .. يقول اذا احتجتني او جاكم نايف ‏اتصل علي

دخلت البيت وانا مستانس بزيارة مصعب .. ولقيت عمر الى الحين نايم ‏




المغرب ‏

طلعنا انا وعمر لحارة عمي .. وان شاء الله القى دانه تلعب بالشارع وارسل لمريم ‏رساله معها مثل خطة عمر ... مدري ليه خايف من عمي ... ماراح يسمح لها تطلع ‏معي ‏
تنهدت متضايق .. اذا تذكرت كلام عمر تشجعت بس على طول يرجع لي الخوف ‏مرة ثانية ‏

على قولت عمر اخت واخوها طالعين مع بعض فيها شي ... سترك يارب ‏







* الجزء الخامس عشر *






وصلنا الحارة وفرحت لما شفت دانه تلعب مع بنت صغيرة ما اعرفها ‏

وقف عمر السيارة قدام بيت جده ونزلت ‏

رايد = دااانه ‏

التفتت لي دانه وجت تركض .. جلست لمستواها وضميتها .. والله من زمان عنها ‏

شلتها ورحت لعمر اللي جالس بالسيارة ودانه لافه رجليها على خصري وتوزع ‏قبلات على وجهي من حماسها ‏

ركبت السيارة وانا اضحك عليها ‏

رايد = ههههه دانه .. ( وحبيتها مع خدها مشتاق لها ) ‏

جلستها على حظني ودانه كل شوي تسأل وينك .. وليه ماتجي .. ومادري ايش ‏

قاطعتها ‏

رايد = وش تسوين برا ؟ ‏

دانه = العب ‏

التفتت لعمر ولقيته متركي على بابه و عاقد يديه قدام صدره و يطالعنا مبتسم ‏وساكت ‏

رايد = ابكتب لاختي الحين .. معك ورقة وقلم ؟ ‏

التفت عمر للمرتبة الخلفية واخذ من دفاتر الجامعة واخذ قلمه ومدهم علي ‏

عمر = خذ وعطني دانه ‏

اخذت الدفتر و عطيته دانه وجلسها بحظنه ‏

شقيت ورقة من الدفتر وبديت اكتب ‏

‏( مريم انا رايد .. ابجي بكرة ونطلع انا وانتي ودانه بالسيارة ونروح للمستشفى .. ‏اذكرك كنتي تعبانه .. وبعدها بنروح لاي مكان المهم نجلس مع بعض .. تجهزي ‏بكرة ابي امرك الظهر الساعة .... )‏

وقعدت افكر صح الساعة كم يجي عمر من الجامعة .. التفتت لعمر اسأله ولقيته ‏يدغدغ دانه وكل ماضحكت دانه ضحك هو ‏

رايد = عمر ... بكرة متى تطلع من الجامعة ؟ ‏

التفت لي عمر ‏

عمر = اممم الساعة 2 ‏

رايد بخيبة امل = الساعة 2 مايمدينا على المستشفى ... ‏

سكت عمر وهو يطالعني مستغرب ‏

عمر = مستشفى ؟ .. ليه وش فيها اختك بالضبط .. ‏

سكتت ومارديت ... انا بنفسي مدري وش فيها .. اذكرها اخر مرة شفتها تشتكي من ‏ظهرها وقالت ان لها موعد فايت ‏

انتبهت على صوت عمر يغير السالفة وحسيته انحرج من سؤاله ... يقول لمصعب ‏انه حشري وهو حشري مثله ‏

عمر = آآآ ... اقدر اطلع الساعة 12 .. عادي اخر محاضرة عندي مو مهمة ‏

نزلت نظري للرساله وكملت ‏

‏(تجهزي بكرة ابي امرك الظهر الساعة 12 .. ردي علي بنفس الورقة وعطيها دانه ‏‏... وانا بالشارع احتري ردك ) ‏

صفطت الورقة واخذت دانه من عمر وجلستها بحظني وقعدت افهمها ‏

رايد = دانه عطي الوقة هذي آآآآ ( والتفتت لعمر ولقيته يطالعنا .. قربت فمي من ‏اذن دانه وهمست ) عطي الورقة هذي مريم ( وابعدت عنها بس سمعت ضحكت ‏عمر والتفتت له مستغرب ) وش فيك تضحك ؟ ‏

عمر وهو ماسك ضحكته = لا ولا شي ‏

استغربت وش فيه هذا .. التفتت لدانه مطنشه ‏

رايد = لا يشوفها احد الورقة هذي .. ترا اذا شافها احد بيضربونك .. هااااه فهمتي ‏

دانه بخوف = يضربوني ( وبرطمت )‏

رايد = ايه ( وقربت وجهي لوجهها ) عطيها بس مريم ... لا احد يشوفها معك ‏

وخليتها توقف على ركبها وهي بحظني وحطيت الورقة بجيب بنطلونها البني ‏

‏ رايد = ومريم بتعطيك ورقة هاتيها لي ( وطالعت دانه شاك انها فهمت شي ) دانه ‏فهمتي علي ‏

هزت دانه راسها بايه ‏

طلعتها من السيارة وراحت تركض داخل البيت ‏

وجلسنا نحتري ... التفتت لعمر ‏

رايد = عمر ما انت داخل بيت جدك ؟

عمر = لا

وجلسنا بالسايرة ساكتين ‏

اخذت اكثر من ربع ساعة احتري على جمر ... ومتوتر ‏

‏ واخيرا طلعت لنا دانه تركض ‏

فتحنا باب السيارة لها ودخلت من عندي واخذت الورقة منها اقرا رساله مريم ‏


‏( احمد الله واشكره انك بخير والله ماانام الليل خايفة عليك
‏ ياعمري ياخوي ما اقدر اطلع معك وش يفكني من عمي اذا رجعت تعبت منهم ابي ‏اذا طلعت اطلع مرة وحدة ولا ارجع ) ‏

بغيت ابكي من رسالتها ... عصرت الورقة بيدي منقهر ‏

ودي اطلعها واريحها منهم الحين بس كيييييف ‏

انتبهت على صوت عمر ‏

عمر = وش فيك ؟ ‏

التقتت لعمر ودانه بحظنه وانا اجاهد دمعتي .. ‏

رايد بحزن = تقول خايفة من عمي اذا رجعت ‏

عمر = مسوين جريمة انتم ؟ ياخي ذكرها انك اخوها شفها يمكن ناسية ‏

نزلت نظري للورقة ومارديت على استهزاء عمر ‏

عمر = اكتب لها وفهمها انك اتصلت على عمك امس وعطيته خبر وبعدين هي ‏طالعه معك ماهو مع غريب ‏

صح نسيت اقولها اني اتصلت على عمي ‏

شقيت ورقة ثانية من دفتر عمر وبديت اكتب ‏

‏( مريم انا امس اتصلت على عمي وقلت له اني ابي اخذك .. وبعدين انتي بتطلعين ‏معي .. ( وتذكرت كلمة عمر وكتبت نفس الكلام لها ) اخت طالعة مع اخوها فيها ‏شي .. ماعليكي منه .. اتحداه يسوي شي وهو عنده خبر اني ابمرك بكرة .. تجهزي ‏بس بكرة ابي امرك الظهر الساعة 12 ) ‏

وعطيت الورقة دانه وراحت تركض داخل البيت ‏

عشر دقايق وجت دانه واخذت الورقة منها اقرا رد مريم ‏

‏( صح كلامك بس والله خايفة ‏
طيب الشكوى لله عشانك بس ابطلع و ابي اخذ اخبارك ياخوي ‏
بس رايد ابيك تآجل الطلعة انا عندي موعد بعد يومين وعمي ماهو فاضي يوديني ‏
خل الطلعة بعد يومين ) ‏

‏ التفت لعمر ولقيته منحني على دانه ويحبحبها ‏

رايد = عمر خلاص بعد يومين بنطلع .. اختي عندها موعد بعد يومين ‏

رفع عمر راسه من دانة والتفت لي ‏

عمر = طيب اطلعوا بكرة وتمشوا وبعد يومين اطلعوا روحوا للمستشفى ( وحط يده ‏علي يدي ) اكسر الخوف اللي بقلبك وقلب اخواتك ... اطلعوا وخلوا عمكم يفهم انكم ‏مانتوا خايفين منه ... قو قلبك ياشيخ ‏

طالعت عمر افكر بكلامه ‏

اكسر الخوف .. صح ماعلينا من عمي .. ماحنا ماخذين منه شي .. السايرة سيارة ‏عمر وماعلينا من احد ‏

نزلت نظري و شقيت ورقة من دفتر عمر وكتبت ‏

‏( طيب بكرة نطلع نتمشى ونشوف بعض .. وبعد يومين نطلع للمستشفى .. من ‏زمان عنك وعن دانه .. من زمان ماجلسنا مع بعض ... لا تخلين عمي يسيطر علينا ‏‏... يكفي اللي اخذه منا ... خلينا نطلع بكرة العصر ونتمشى و بعد يومين نطلع ‏لموعدك الظهر ... تكفين اطلعي معي انا بعد ابي اخذ اخبارك .. بالملحق ماناخذ ‏راحتنا ) ‏

وارسلت الورقة مع دانه اللي بدت تطفش من كثر مانرسلها ‏

شوي وجت دانه ورمت علي الورقة بزعل وهي بحظني ‏

دانه = حلاث تعبت ‏

مارديت عليها واخذت الورقة اقرا

‏ اما عمر ضحك منها واخذها من حظني وطلع من السيارة وهو شايلها ووجه كلامه ‏لي ‏

عمر = اباخذها للدكان ( و اخذ عكازه و سكر باب السواق وراح ) ‏

و بديت اقرا كلام مريم ‏

‏( معك حق كلامك شجعني ياخوي خلاص اتحمل كل شي المهم اجلس معك واخذ ‏اخبارك ) ‏

عصرت الورقة بيدي وماقدرت امنع دموعي .. وش تقصد بكلامها ( اتحمل كل ‏شي) ‏

‏ مريم خوفها بمحله .. انا بعد خايف ‏
مريم اذا رجعت لبيت عمي اكيد بيهاوشها وماهو بعيدة يضربها ‏
خايف .. و اذا تذكرت كلام عمر تشجعت ‏

مسحت دموعي بسرعة يوم ركب عمر ودانه السيارة ‏

عمر = هاه بشر ؟ ‏

جت دانه وركبت بحظني فرحانه توريني الكيس اللي معها ‏

دانه = لايد شووف ( ورفعت الكيس بوجهي فرحانه ) ‏

هزيت براسي لها بايه وانا متضايق ‏

رايد بحزن = خلاص العصر بنطلع ‏

عمر = يعني خلاص نمشي ؟ ‏

هزيت راسي بايه ‏

عمر = وبكرة العصر نجي هنا تاخذ انت اخواتك وانا ابقعد عند جدي لين ترجع ‏السيارة ‏

هزيت راسي بايه وانا ساكت ‏


وبصعوبة تهربنا من دانه و طلعنا من الحارة.. دانة عيت تنزل من السيارة وبكت ‏يوم عرفت اني ابروح ‏


رجعنا البيت وانا متحمس للطلعة مع اخواتي .. حتى النوم طار عني ‏


السبت ‏

بعد صلاة العصر مباشرة

واقف فوق راس عمر اللي نايم بالصالة على الكنبة ‏

زفرت بضيق وطفش ... عمر نايم على جنبه ومغطي وجهه على ظهر الكنبة ‏كعادته ‏

من يوم جا من الجامعة تغدا و نام وطفشت من كثر ما اصيح عليه اقومه ‏

قومته قبل الصلاة وماقام .. رحت اصلي ورجعت وهو الى الحين نايم .. نومه ثقيل ‏وانا تأخرت على مريم ‏

مشكلته لزم علي ماروح لحارة عمي لحالي .. واذا سألته ليه .. يقول مزاج .. يقهر ‏عمر احيان ... احسه يتحكم فيني ... والمشكلة ما اقدر اقوله لا ... لاني ببساطة ‏محتاجه ... ‏

مليت صدري هواء وصارخت باعلى صوتي ‏

رايد بصراخ = عومااااااااااااااااااااار ‏

تحرك عمر بكسل وانقلب على ظهره وناظرني بعيون نعسانة ‏

عمر بكسل = اففففف احد مسلطك علي ... ياخي رح المطبخ هذا هو من هنا ( ‏ورجع ينقلب على جنبه ) خلني انام ‏

مديت يديني الثنتين وقلبته على ظهره وانا معصب ومستعجل ‏

رايد = احد قالك ابي المطبخ قم بسرعة .. الناس صلوا وانت الى الحين نايم ... قم ‏تأخرت ابي ارووووووح ‏

و اخذت ثوبه استعجله ‏

رايد = يله البس ثوبك ( بس لقيته نايم على ظهره .. صارخت معصب ) ‏بسررررعة عوماااااااااااااااار ‏

اخيرا جلس بكسل ‏

رميت عليه ثوبه بس عمر وخره عنه وقام وطلع من الصاله ‏

رايد بزعل = بسرعة عمر تأخرت ؟ ‏

عمر بصوت نعسان = ابروح اصلي .. شغل السيارة انت لين اجي ‏


رحت لثوب عمر واخذت المفتاح من جيبه ورحت للشارع .. شغلت السيارة ‏ورجعت للصاله احتري عمر ‏

دخل عمر الصاله ولبس ثوبه ‏

وقفت .. وقلت استعجله ‏

رايد = يله عمر تأخرت .. يمديهم يحتروني اخواتي ‏

التفت لي وعمر وطلع بوكه من جيبه .. وطلع منها خمس مية ومدها علي ‏

طالعت الخمس مية مستغرب وبعدها رفعت نظري لعمر ‏

رايد = وش هذا ؟ ‏

عمر بابتسامة = عشان دانه .. رح تمشى فيهم واشتر لكم اللي تبون ‏

شهقت مستغرب ونزلت راسي منحرج ‏

رايد = لا مشكور .. اهم شي السيارة ‏

تقدم عمر لي وهو يعرج ودخل الخمس مية بجيبي الامامي ‏

عمر = يابن الحلال قلت عشان دانه مب لك ‏

سكتت مدري وش اقول .. ومن احراجي وفرحتي باول خمسمية بحياتي ضميته ‏ولفيت يديني حولين خصره وغطيت وجهي بصدره .. الصراحة جت بوقتها ‏محتاجها .. انا على ثوبي من يوم طلعت من بيت عمي وصار اكثره متمزق من كثر ‏الغسل واللبس .. ‏

سمعت عمر يضحك وحط يده يمسح على راسي ‏

عمر = هههههه يله مشينا ( وابعدني عنه ) ولا تنسى شماغك ‏

واخذ عكازه و طلع من الصاله .. تبعته وانا ارد عليه ‏

رايد = اصلا من قبل مانويت اخذ الشماغ ‏



واخيرا طلعنا .. وصلنا الحارة ووقفنا السيارة بجنب بيت جد عمر وقعدنا نحتري ‏مريم و دانه ‏

التفتت لعمر ‏

رايد = عمر كم رقم تلفون بيتك ؟ ‏

التفت عمر لي مستغرب ‏

عمر مستغرب = تلفون بيتي ؟ ليه ؟ ‏

رايد = انا ماعندي جوال .. ابي اعطي اختي الكبيرة الرقم ‏

طير عمر عيونه فيني ‏

عمر = تبي تعطي اختك رقم بيتي تتصل عليه ؟ ‏

رايد = وش اسوي ماعندي حل الا كذا .. ابي اعطيها الرقم تتصل علي اذا ‏احتاجتني ‏

سكتت شوي ‏

عمر = اهاا طيب .. ‏

طلعت له الورقة الوحيدة اللي بجيبي اللي فيها رقم مصعب .. ومديت الورقة على ‏عمر ‏

رايد = اكتب الرقم هنا ‏

اخذ عمر الورقة وشاف رقم الجوال ‏

عمر مستغرب = مين رقمه هذا ؟ ‏

التفتت له مستغرب .. معقول مايعرف رقم ولد عمه ‏

رايد مستغرب = ماتعرفه ؟ ‏

حرك عمر يده يعني مدري وهو يحاول يتذكر ‏

عمر = ما احفظ ارقام الجوالات .. من رقمه ؟ ‏

رايد = رقم مصعب ‏

مارد علي و رسم عمر خط تحته وبعدها كتب رقم بيته ‏

و فرحت لما شفت دانه طلعت وقعدت تتلفت .. طلعت راسي من الدريشة وناديتها ‏

رايد = داااااااااااااااااااااانه ‏

جت تركض لنا وشفت مريم تطلع من البيت وعليها عبايتها وواضح من مشيتها ورا ‏دانه انها مرتبكه وواضح انها لابسه عبايتها بسرعة .. العباية مايلة ... طرف اطول ‏من طرف ‏

نزل عمر على طول واخذ عكازه ووقف عند باب جده مبتعد عنا .. نزلت انا ‏واخذت مكان عمر بمكان السواق ‏

ركبت دانه ومريم وسكروا الباب وعلى طول التفتت لي مريم و مسكت يدي ومن ‏صوتها واضح انها خايفه وانفاسها سريعه .. كانها من اليوم تركض ‏

مريم = راااايد .. وشلونك ياخوي .. والله قلبي ياكلني عليك .. مدري وين تنام ووين ‏تاكل ووش تسوي ‏

رايد = انا بخير ... الحين انا ساكن مع واحد من الشباب وخليت الاستراحة ( ‏والتفتت لعمر و لقيته الى الحين واقف عند باب جده ويطالعنا ورجعت التفت لمريم ‏‏) مريم اذكرك تعبانة .. وشلونك الحين ؟ ‏

سندت مريم ظهرها على المرتبه وتنهدت تنهيدة من قلب ‏

مريم = آآآآه ... بصعوبة طلعت من البيت .. اخذت مكنسة و طلعت للحوش يعنني ‏ابكنس ( وحطت يدها على صدرها ) اووووه والله خايفة وشلون ابرجع .. ( ‏والتفتت لي
‏) بسرعة امش .. ( والتفتت باضطراب مرة ثانية لبيت عمي ) ياربي وشلون ارجع ‏خاااااااااايفة .. مخليني خدامه عندهم ... على الاقل الخدامه تاخذ راتب ... انا اشتغل ‏على الفاضي .. تعبت والله منهم يارايد ... ابي اطلع من عندهم ‏


سكتت منقهر وحركت السيارة بصمت ... وشفت عمر يدخل بيت جده اول ماشافني ‏حركت السيارة ... مافهمت تصرفه ... ليه مادخل بيته الا لما تأكد اني حركت .. و ‏نفس الشي يوم لزم علي ماروح لبيت عمي الا وهو معي .. معقول عشان تهديدي ‏لعمي يوم اخذ السكينة ذيك الليلة .. طيب هو وش عليه .. حاجة بيني وبين عمي ‏بالعكس بيرتاح مني ... عجزت افهمه عمر .. ‏

اخذت الطريق العام وسألت مريم ‏

رايد = مريم حاولتي تاخذين كرت العايلة من عمي ؟ .. تكفين محتاجه مررررة ابي ‏الكرت ‏

سكتت شوي احتريها ترد بس ماجاني الا صوتها وهي تبكي ... التفتت لها بس ما ‏اشوف منها شي متغطيه .. رجعت اطالع قدام .. خلاص فهمت ‏

زفرت بضيق ياربي وش اسوي مع هالعم ... اكل حلالنا ومانعنا من اثباتاتنا عشان ‏هالراتب اللي ياخذه ‏

انتبهت على صوت مريم وهي تبكي ‏

مريم = ادري انك ماراح تلقى وظيفة ولا شي بدون كرت العايلة ... انا عندهم ‏اغسل واكنس واطبخ واي خطأ يحطونه على راسي ... وبنات عمك دلوعات من ‏يوم ماجيت عندهم شالوا يدهن من الشغل ... قبل كنت اراددهم واطلب حقي الحين ‏احس تبلدت .. حتى دانه اهملتها ... قبل اذا سمعتها تبكي من شهد والا بندر اقوم ‏ادافع عنها ... الحين اشوفها تبكي .. تجوع .. تموت .. ما اتحرك ... انت املي يارايد ‏تكفى دبر عمرك .. سو أي شي ... رح لخوالي تكفى ( وبكت ) ‏

طلعت دموعي وانا اسوق .. منقهر .. احس صدري يغلي .. رديت عليها ‏

رايد بصوت باكي = خوالي مثل عمي .. لا تغترين فيهم ... انتي تذكرين عمي ‏ماكان كذا معنا ... وبعد امي وابوي تغير علينا ... خوالي نفس الشي ‏

ورفعت يدي امسح دموعي عشان اشوف الطريق ‏

مريم = انت تقدر تروح لهم لحالك .. يمكن يدبرونك ويلقون لك وظيفة بالرياض ... ‏انا ودانه خلاص محكوم علينا بالاعدام ... عمي هو ولينا حتى لو بغينا نروح ‏لخوالي .. الشرع والقانون مع عمي .. تكفى رايد رح لخوالي .. انت الوحيد اللي ‏تقدر تطلعني من هنا ‏

رايد بصراخ منقهر = مااااابي اروح لاحد منهم ... مانبيهم ... عمي وخوالي واحد ‏‏... ( واخذت نفس احاول اهدي نفسي ) ابحاول ادور وظيفة يمكن احد يوظفني ‏بدون اثبات ( وبكيت يائس عارف ما احد بيوظف شخص بدون اثبات ) ‏

بكت مريم من ردي ‏

فجأة سمعت دانه اللي جالسه بين المرتبتين ‏

دانه = ليه تبكون ( وبرطمت ) ‏

ماحد رد عليها .. كل واحد يفكر بهمه ‏

مر عشر دقايق وحنا ساكتين ‏

وقفت السيارة عند مواقف حديقة عامة و فاضية ‏

نزلنا وجلسنا على العشب ودانه راحت تلعب ‏

مريم = رايد من سيارته هذي ؟ ‏

رايد = سيارة خويي اللي انا ساكن معه ‏

مريم = له سيارة ؟ .. اجل اكيد هو اكبر منك ؟ ‏

رايد = ايه .. يدرس بالجامعة اظن بثاني جامعة ‏

شهقت مريم و حطت يدها على يدي خايفة ‏

مريم بخوف = لا يضيعونك الشباب ... ابعد عن الحرام .( والتفتت للسيارة اللي ‏واقفة قدامنا وبعدها التفتت لي ) بثاني جامعة هذا اكبر حتى مني ... وش يجلسك ‏معه ... وبعدين تعال .. وشلون تقول ساكن معه ... ماله اهل هذا ساكنين معه بالبيت ‏؟ ‏

رايد = لا ماله اهل ‏

ابعدت مريم يدها عني وحسيت انها تفاجأت .. ماشوف تعابير وجهها من الغطا ‏

مريم مستغربه = كيف ماله اهل ... رايد مافيه احد ماله اهل .. اكيد هو ضاحك ‏عليك ... وماهي بعيدة يصير بيته فيه بلاوي .. والله اني خايفة عليك ( وصارخت ‏منفعله ) اطلع من بيته اكيد فيه شي ‏

رايد = مريم وش فيك اكلتيني بقشوري ‏

مريم بخوف = اطلع من بيته ... يكذب عليك مافيه احد ماله اهل ‏

رايد = له ام ومتزوجه وابوه متوفي من يوم هو صغير وماله اخوان ولا اخوات ... ‏وجده يكون جار عمي ‏

سكتت مريم شوي وبعدها ‏

مريم = ولو انتبه منه ‏

طنشت كلامها وطلعت الورقة اللي فيها الارقام من جيبي ‏

رايد = المهم .. خوذي الرقم هذا احفظيه ‏

اخذت مريم الورقة مني ورفعت راسها لي وقالت بفرح ‏

مريم بفرح = هذا جوالك ؟ ‏

رفعت حواجبي ... ابيها تشوف رقم البيت .. راح بالها لرقم جوال مصعب ‏

رايد = لااا .. ماعندي جوال .. احفظي الرقم هذا ( واشرت لها على رقم بيت عمر ‏‏) ‏

مريم = هذا رقم بيت .. من بيته هذا ؟ ‏

رايد = رقم البيت اللي ساكن فيه .. شوفي اذا بغيتيني لا تتصلين عليه لين ارد .. لا ‏‏.. عطيني رنة رنتين واعرف انه انتي وعاد من بكرة خلي دانه تطلع المغرب .. ‏واكون انا موجود ونتراسل بالاوراق مثل اليوم ‏

سكتت مريم تفكر ‏

مريم = بس ما اقدر اخذ التلفون الا اذا ناموا ... يعني من الساعة 2 الى الفجر اقدر ‏اتصل عليك .. غيره ما اقدر ... تعرف انت مرة عمي قشرا معي .. التلفزيون يالله ‏يالله اشوفه .. اذا شافتني جالسة تحاول تطلع شغل غصب .. حتى لو مافيه شغل ‏تروح ترسلني وتطلع شغل ‏

رايد بقهر = طلعت روحها ‏

مريم = آمين ‏

رايد = طيب عادي اتصلي باخر الليل .. اصلا انا 24 ساعة فاضي .. بعض ‏الاحيان اسهر ماعندي شي .. بس مثل ماقلت عطيني رنة رنتين وسكري .. عشان ‏اعرف انه انتي وبكرة مثل ماقلت تلقيني المغرب عندكم بالحارة طلعي دانه لي ‏

تنهدت مريم بحزن = ان شاء الله ( وسكتت شوي ) طيب ما اقدر اكلمك ؟

رايد = لا .. هذا بيت خويي .. مابيك تكلمين فيه اخاف اصير ماني موجود ويرد ‏عليك هو ‏

سمعت ضحكة صغيرة من مريم ‏

رايد مستغرب = ليش تضحكين ؟ ‏

ضحكت اكثر يوم سألتها ‏

مريم = ههههههههههه والله وكبرت يارايد وتعرف تغااار هههههه ‏

لفيت وجهي عنها اشوف دانه وسكتت ماعندي رد .. ليه مب شايفين رجال ‏

صح على طاري دانه .. التفتت لمريم ‏

رايد = مريم حاولي تخلين دانه ماتطلع للشارع ‏

مريم = الحمد الله والشكر مو انت تقول قبل شوي خليها تطلع للشارع المغرب ‏

رفعت حواجبي مستغرب من مريم .. وش فيها اختي ماكانت بهالغباء هذا ‏

رايد مستغرب = خليها تطلع للشارع بعد ماتتصلين علي .. يعني اليوم اللي اتصلتي ‏علي فيه .. من بكرة تخلينها تطلع ... اما اليوم اللي ماتتصلين علي لا تخلينها تطلع ‏‏.. فهمتي ؟ ‏


مريم = لا بالعكس الشارع احسن لها من بيت عمي ... ‏

طيرت عيوني فيها وسكتت ‏

مريم = حتى انت اشوفك مرتاح وانت بالشارع ... آآآآه ياليتيني اقدر اطلع مثلكم ... ‏صح قلبي ياكلني عليكم ... بس احسن لكم والله ... ابي اطير مثلكم ( ورفعت يديها ‏مثل الطير ونزلتهم على طول ) لا لا .. ودي اصير مثل القطاوة اللي بالشارع ‏هههههه ‏

فتحت فمي منصدم من اسلوب مريم في الكلام ‏

نزلت راسي ... وانا منقهر .. وش فيها مريم ... ما كانت كذا .. احسها صارت ‏مهبولة .. ( تنهدت بحزن ) اذكرها كانت تسرح واجد قبل يطردني عمي والحين ‏اسلوبها ماهو عاجبني .. اقولها لا تخلين دانه تطلع تقول الشارع احسن لها .. فيه ‏بنت تقول كذا .. ووش قالت .. قالت تبي تصير قطو ... هذا تمني بالله .. ماكانت كذا ‏مريم .. كانت تذاكر لنا وتحل واجباتنا وامي وابوي يشاورنها بامور كثيرة ... الحين ‏الكلام اعيده ويالله تفهم .. ونص كلامها احسه غبي ‏


اخذنا شوي و ركبنا السيارة ورحنا ناكل أي شي بالخمسمية اللي عطانياها عمر ... ‏ابتسمت لما تذكرته .. والله هالعمر يلعب فيني على كيفه احيان اقول مافي بقلبه ‏رحمه .. عدة مرات يضربني ويرسلني ويتطنز علي ويتحكم فيني واحيان يواسيني ‏ويعلمني ويدافع عني ‏

المهم خلنا نروح نستمتع شوي .. اذكر يوم كنت عند عمي كنت اجوع ويمر علي ‏اليوم واليومين مااكلت شي .. واخواتي الى الحين عنده يعني اكيد اخواتي جوعانات ‏‏.. شريت لنا اكل دسم وكثير عشانهن .. ابيه يبقى ببطوننا مدة طويله لاننا اكيد ‏بنرجع على الجوع وعلى الايام الصعبة ‏

شرينا و رجعنا للحديقة على اذان المغرب ... وقررنا انا ومريم مانرجع للبيت الا ‏الساعة 10 او 11 بالليل ... خربانه خربانه .. نبي نستانس ونسولف ونتمشى ‏ولاحقين على عمي اللي بيفرقنا ‏

جالسين على العشب وكل واحد معه صحنه الا دانه صحنين ‏
انا ومريم نسولف وناكل ودانه مطنشتنا وتاكل بشفاحة ‏

رفعت راسي لمريم وحنا ناكل ‏

رايد = مريم خوالي يتصلون عليك ؟

مريم = ايه خالي عبد الرحمن يتصل بس ماكلمه براحتي النسرة عندي .. تصدق ‏مرة شكيت له والكلبة قرصتني وانا اكلم وقعدت تشر لي وانا اكلم يعني ياويلك .. ‏وصار صدق ياويلي .. يوم جا عمي علمته قالت اني اسب عمي عند خالي وتعرف ‏عاد انت عمي ماقصر ‏

رايد = قصر الله عمره ‏

مريم = آميييييييييين ‏

رايد = وبناتها الكلبات يضايقنك بشي ‏

مريم = نوف حليلة .. وبدور مادري وشلون اممممم يعني لا تهش ولا تنش . ‏مطنشة الكل .. بس كلهن يسمعن كلام امهن بكل شي .. وامهم مدلعتهن تصدق ‏مايسون شي ابد معي ... كل شي انا اللي اسويه .. لا واللي يقهر احيان اسمع عمتي ‏يوم تكلم بالتلفون مااسمع الا هالمدح ببناتها ... كذب عيني عينك .. وهن اظن حتى ‏شاهي مايعرفن يسونه ‏

سكتت شوي وقربت اللقمة بفمي .. وقبل اكل تذكرت شي ورفعت راسي مرة ثانية ‏لمريم ‏

رايد = صح على طاري الشاهي ( وابتسمت ) وشلون تطبخون الرز ؟ ‏

ماشوف وجه مريم بسبب الغطا ... بس طلعت يدها من تحت الغطوة بعد ماكلت ‏لقمتها ‏

مريم مستغربة = الرز ... ليه تسأل ؟

رايد = ببيت خويي مافيه احد يطبخ الا انا ... خويي يكون بالجامعة الصباح ومافيه ‏الا انا ... وكل ماسويت الرز يطلع مب زين ‏

و قعدت مريم تشرح لي وانا اسأل .. ليه تقريبا فهمت ‏

رايد وانا اهز راسي = طيب بكرة اطبق واشوف ‏

بس المشكلة نص اللي قالته مريم مب متوفر عندنا بالمطبخ او يمكن انا ماعرفه ‏وشو بالضبط ‏







بعد صلاة العشا ‏

طلعنا انا واخواتي من الحديقة ورحنا نتمشى على السيارة بالشوارع ونتذكر ايام ‏اول وبدت مريم شوي شوي تنسى خوفها من عمي وصرنا نتمشى و نعلق ونسولف ‏ونضحك ونعدد الفروق بين الرياض مسقط راسنا وبريدة مكان عذابنا ‏

فجأة طلبت مني مريم وحنا نتمشى بالسيارة ‏

مريم = ورني بيت خويك اللي انت ساكن معه ‏

التفتت لمريم مستغرب ‏

رايد = ليه ؟ ‏

مريم = بس ابي اشوفه .. مدري ليه احس بيت خويك فيه بلاوي ... ماني متطمنه

رايد = ويعني اذا شفتي البيت من برا بتعرفين هو فيه بلاوي والا لا ؟ ( وسكتت ‏شوي وكملت بصدمه ) لا يكون بتدخلينه ؟ ‏

مريم = لا مب داخلته .. بس ابي اشوفه ... ودنا له ‏

لفيت بالسيارة متوجه لبيت عمر وكملت مريم كلامها ‏

مريم = ماهو داخل مزاجي ... وشلون واحد اكبر مني ومنك يدخلك بيته وفوق هذا ‏مايعرفك ( والتفتت لي ) ياخذ منك فلوس ؟ ‏

رايد = من وين لي ؟ ‏

مريم بتفكير = عمرك لاحظت شي ببيته ‏

رديت عليها متضايق ‏

رايد = اوووووه مريم وش فيك .. مافيه شي ببيته .. وش بيصير يعني فيه .. ‏وبعدين شكلك مانتبهتي من وين جبت الفلوس اللي تعشينا فيها ؟ ‏

مريم = ماهي فلوسك هذي ؟ ‏

رايد = لا ماهي فلوسي .. من وين لي انا اصلا .. لا اشتغل ولا شي واثباتي عند ‏عمك .. الفلوس هذي من عمر ‏

مريم = مين عمر .. هو خويك هذا اللي ساكن معه ؟ ‏

رايد = ايه ‏

مريم = اسمه عمر ؟

رايد = ايه .. ‏

مريم = ولو .. انتبه منه ... انت اخوي الصغير والله خايفة عليك ولولا ضروفنا كان ‏ماخليتك تسكن عند واحد مانعرفه .. ( وسكتت شوي ) وفوق هذا توك عمرك 15 ‏ينضحك عليك بسرعة ‏

التفتت لمريم معصب ‏

رايد = اوووووووه وش فيك علي انتي اليوم .. وين تبيني اروح .. بالشارع ‏

مريم = عند خوالك مو عند واحد مانعرفه ‏

رايد = خوالك مثل عمك ... كم مرة اقولك ماني رايح وبعدين تعالي عمري 16 مو ‏‏15 ‏


سكتت مريم وسكتت ... بس الصراحة خلتني اشكك ... عمر مقفل وحدة من الغرف ‏اللي فوق ... من يوم جيت عنده والغرفة مقفله ‏

وش الغرفة ذيك ؟ وانا الصراحة ماعمري سألته عنها .. بيته ومايحق لي اتكلم ... لا ‏يكون مريم معها حق وفيها شي هالغرفة ‏

وصلنا بيت عمر ووقفنا السيارة قدام بابه والتفتت لمريم ‏

رايد = هذا هو البيت ... هه ارتحتي ‏

كشفت مريم غطا نقابها وقعدت تطالع البيت وتطالع الحارة والبيوت بشكل عام .. ‏كأنها تتفحص المكان ‏

مريم = اممممم تخيلته بيصير بعيد عن بيوت الحارة ‏

رايد = انتي شكاكة .. البيوت كلها متلاصقة ‏

مريم بتنهيدة = يابعد المسافة عن بيت عمي يارايد .. انت ساكن ببيت وحنا ساكنين ‏ببيت ... ما اقول الا حسبي الله على عمي ‏

تنهدت وسكتت ورجعت بالسيارة وسألت مريم محتار ‏

رايد = وين نروح الحين ؟ ‏

مريم = كم الساعة ؟ ‏

ناظرت ساعة السيارة ‏

رايد = 10 ‏

شهقت مريم بخوف ‏

مريم = ياويلي الساعة عشرة وانا مارجعت ‏

رديت عليها وانا خايف من عمي .. خايف عليها منه .. ‏

رايد = ماسويتي شي غلط .. انا وانتي مع بعض .. ( وزفرت بضيق ) ليه احس ‏كأننا مسوين جريمة ‏

مريم وهي شوي وتبكي من الخوف ‏

مريم = العصر ماكان موجود هو ... الحين اذا رجع للبيت وعلموه اني ماني ‏موجودة بيقلب البيت علي .. ( وكملت وهي تضرب خدها ) ياويلي ياويلي .. ‏رجعني رايد تكفى خلاص ... عجزت ارتاح ‏

حتى انا عجزت ارتاح ... من العصر وحنا على اعصابنا مدري ليه .. حاولنا نكون ‏طبيعين ونحط نفسنا انه ماعلينا من احد بس عجزنا نرتاح ‏

عدت كلام عمر احاول اطمن نفسي واطمن مريم ‏

رايد = اخت واخوها فيها شي ؟ ‏

مريم = مافيها شي .. بس عند عمي فيها مليون شي ... ياليتني ماطلعت ... وش ‏بيفكني منه ‏

التفتت لمريم يوم تذكرت ‏

رايد = انا اتصلت عليه وقلتله اني اباخذك على السيارة ؟

مريم = ايه علمتني نوف .. بس عمي عيا ... عمي مب راضي اني اطلع ‏

سكتت .. ايه هو عيا بس مو من حقه يعيي ... الى متى بيتحكم فينا ‏

كملت مريم كلامها ‏

مريم = اصلا هم يبون يدفنوني بالحيا كل شي عندهم لا لا لا ... اطبخ واكنس ‏واغسل واذا فتحت فمي ياويلي ... عمي ماهمه الا راتب ابوي وعمتي ماترتاح الا ‏اذا شافتني اشتغل ... كل واحد له طاقة .. انا مليت والله مليت ابي اطلع ابي استانس ‏ابي ارجع مثل قبل ( وبكت ) ‏

اخذت طريق الرجوع لبيت عمي وانا افكر وش بيصير بعد شوي ‏

وكل ماقربنا زادت مريم خوف وتوتر ووترتني معها ‏

وصلنا الحارة ووقفت السيارة قدام بيت جد عمر و التفتت لمريم مرتبك .. الحارة ‏فاضية الا من كم طفلين يلعبون بعيد عنا شوي ‏

التفتت لمريم متوتر وتكلمت بدون عقل من الخوف ‏

رايد = مريم .. طرت علي فكرة ... ووو ... وش رايك نروح للرياض عند خوالي ‏الحين ... ‏

رفعت مريم يدها كأنها تدعي وهي مرتبكه ‏

مريم = ياااااااااااااااااااالييييييييييييت .. بس ما اقدر عمي بياخذني من شوشتي ‏ويرجعنا عنده ... ارجع بكرامتي احسن ( وفركت يديها من الخوف ) رايد انزل ‏معي خايفة ‏

التفتت لبيت عمي اطالعه بخوف ‏

رايد = اكيد ابنزل ( والتفتت للمرتبة الخلفية اطالع دانه وشفتها نايمة ) دانه نايمة ‏

ماردت علي مريم ومتردده تنزل من الخوف ‏

رايد = خلينا نروح لخوالي الحين ... ماتطلع الشمس والا وحنا عندهم ‏

مريم بصوت باكي = ودي اروح لخوالي .. بس عمي ماراح يخليني بحالي انا ودانه ‏الشرع والقانون معه مو مع خوالي ... ( والتفتت لي وحطت يدها الباردة على يدي ) ‏رايد انت تقدر تروح لخوالي .. عمي مايقدر يفتح فمه عليك ... اما انا ودانه لا ... ‏تكفى رح يمكن تتوظف ‏

سحبت يدي من يدها ‏

رايد = مابي اروح لحالي .. كم مرة اقولك خوالي مب رايح لهم لحالي ... تروحون ‏معي انتي ودانه ايه .. اما انا بديرة وانتم بديرة لا ... ( وسكتت شوي ) اصلا خوالي ‏مثل عمي ‏

سكتت احس تفكيري مشتت مابي اروح لخوالي وبنفس الوقت ابي اروح عشان ‏اخواتي ‏

انا ماني محتاجلهم وماني واثق فيهم ‏

مدت مريم يدها وفتحت الباب بتوتر ‏

مريم = خلنا ننزل ... يارب عمي نايم الحين ‏

نزلت مريم ووقفت تحتريني انزل ‏

نزلت وفتحت الباب الخلفي ودخلت راسي وحبيت دانه وقعدت اقومها من النوم لين ‏قامت وطلعتها من السيارة وهي تفرك عيونها من النعاس ‏

مشينا لبيت عمي والخوف مسيطر علي وعلى مريم ‏

مريم خايفة من عمي وانا خايف عليها من عمي ... انا اقدر احط رجلي واهج اذا بغا ‏يضربني بس المشكلة مريم وشلون ‏

ضربت مريم الباب بيد ترجف وهي تسمي وتتعوذ وتدعي ‏

وانا واقف وراها احتري وماسك يد دانه ‏

اخذنا خمس دقايق مااحد فتح .. كلمت لمريم بفرح ‏

رايد = شكلهم مايبونا ... خلاص خلينا نروح لخوالي بالرياض يمكن هم ارحم من ‏عمي ‏

ماامداني اخلص من كلامي والا الباب ينفتح ويطلع لنا عمي معصب والشرار يطلع ‏من عيونه وشهقت لما شفت الخيزرانه بيده ‏

التفت عمي لمريم ‏

عمي معصب وبصراخ = جيتي يالكلبة ... تطلعين بدون علمي ‏

ورفع الخيزرانه وضربها بالشارع ‏

ابتعدت مريم عن خيزرانته وهي تبكي بصوت مسموع وجت وراي تحتمي فيني ‏

تدخلت احاول ادافع ‏

رايد بخوف = هي طلعت معي ... ماطلعت مع واحد غريب والله العظيم ‏

التفت عمي لي وصارخ بوجهي ‏

عمي = انا ماني قايل لك بالتلفون ماتطلع معك يالصايع ( ورفع الخيزارنة وضربني ‏فيها بقوة ) ‏

حطيت يدي على ذراعي بمكان لسعة الخيزرانة ‏

بكت دانه بخوف تحتري دورها ‏

صارخت على عمي منقهر ‏

رايد = انا ماني صايع ... ندخل ونطلع على كيفنا ... ماسوينا شي غلط ‏

عمي معصب = لا ياقليل الادب ‏

ورفع الخيزارنه مرة ثانية يبي يضربني ‏

بس هجيت وخليت سيارته الجيب الواقفة قدام الباب بيني وبينه واطالعه من عند ‏الكبوت ومريم واقفة بمكانها بخوف ‏

رايد بقهر = ليه انت معنا كذا ... الله ياخذك ... الله يقصر عمرك يالشايب ‏

عمي = اذا اخذتهم مرة ثانية بدون علمي مايحصلك خير ياصايع .. فارق
‏( والتفت لمريم وحرك الخيزارنه قدامها ) ادخلي اشوف ( وفسح الطريق لها وهو ‏يهز الخيزرانه قدامها ) ‏

مريم وقفت خايفة تبي تدخل وخايفة من الخيزرانه ‏

مريم وهي تبكي = اخر مرة والله اخر مرة ‏

صارخ عمي بصوت عالي خلا مريم تنقز من الخوف ودخلت واول ماتعدته وهو ‏يضربها بالخيزارنه على ظهرها وسمعت صرخت مريم ‏

ونزل نظره لدانه وسحب يدها وجرها داخل البيت ‏

التفت لي معصب ‏

عمي = اذلف لا بارك الله فيك ‏

وسكر الباب بوجهي ‏

وقفت وانا اطالع الباب واسمع صوت عمي وصراخه بالحوش ‏

طلعت دموعي منقهر وانا اسمع صوت مريم تدافع عن نفسها بدون ما اميز كلامها ‏

رحت للباب وقعدت اضربه واصارخ ‏

رايد = افتح افتح .. مالك حق علينا .. ماسوينا شي غلط .. افتح افتح ‏

وقفت عن ضرب الباب احاول اميز اصواتهم ‏

مااسمع الا صوت عمي يصارخ ويهاوش ‏

تلفتت وانا اضرب صدري من القهر .. مدري وش اسوي عشان مريم ‏

وبدون تفكير .. ركبت على سيارة عمي الجيب لواقفة قدام البيت وتسلقت الجدار ‏وطليت براسي عليهم ‏

الحوش مظلم الا من انوار درايش البيت وانوار الشارع .. تقدرت اميز ‏

شفت عمي واقف ويصارخ ويهاوش وهو ماسك شعر مريم ويضربها بالخيزارنه ‏

ومرت عمي واقفه وراه تحاول تهدي عمي ‏

وبنات عمي وبندر واقفين عند الباب الداخلي يراقبون الموقف .. ‏

ما احد انتبه لراسي اللي يطل عليهم .. و اشوف نوف وبدور ومرة عمي كاشفات ‏

مرة عمي = بس يارجال فضحتنا مب بالحوش ‏

التفت عمي لمرته وصارخ بوجهها ‏

عمي = هالكلبة بتعلم بناتي الهياتة ... تطلع بدون ماادري ... ( والتفت لمريم ورفع ‏الخيزرانه عليها وضربها على ظهرها ) ‏

صرخت مريم تبكي وهي تتلوى وتحاول تفك نفسها منه ‏

ركضت وحدة من بنات عمي وجت ورا مريم ... اشوفها بس مادري ايهم نوف او ‏بدور ‏

‏= يبه هي راحت مع رايد .. تكفى يبه خلاص ( وبكت ) فكها ‏

صارخ عمي عليها ورفع الخيزارنه على بنته وضربها خلاها تبتعد عنه ‏

عمي بعصبية = خلني اشوف وحدة منكن تسوي سواتها .. والله لاذبحها ... هالمرة ‏راحت مع رايد .. المرة الثانية مع مين ‏

انقهرت منه ورفعت رجلي اتسلق على حافة الجدار واعتدلت جالس على الجدار ‏

انتبه لي بندر واشر لي ‏

بندر = رااااايد ‏

صارخت بعمي بصوت عالي ‏

رايد بصراخ = اختي اشرف منك ومن بناتك ‏

انتبهوا لي كلهم ودخلوا بنات عمي عني داخل البيت ‏

ومرة عمي رفعت شيلتها على وجهها تتغطى عني ‏

ترك عمي مريم وجا عند الجدار اللي جالس عليه ورفع راسه يطالعني ‏

عمي بعصبية = انزل يالكلب .. فارق للشارع .. يالصايع مابي اشوفك هنا ‏

شفت مريم استغلت الفرصة وراحت تركض ودخلت البيت وهي تبكي .. نزلت ‏نظري لعمي وانا انفاسي سريعة من القهر ‏

وهمست ارد عليه وقلبي مليان غبن ‏

رايد بهمس = هين .. الله يحرق قلبك بعيالك ... هين هين والله لأخلي بندر يشوف ‏اللي انا شفته ‏

صارخ عمي علي مرة ثانية ونزلت من الجدار مابغى اسمع صوته ‏
نزلت على سيارة عمي ... وبعدها نزلت على الارض .. ووقفت وانا اتذكر شكل ‏مريم ... اكيد عمي دخل البيت وراها بيكمل عليها ‏

طلعت دموعي منقهر من عجزي .. سندت ظهري على الجدار بيأس وحطيت يدي ‏على صدري احس بكتمة من القهر ... ‏

مريم تعبت منهم .. تحتريني اتوظف وترتاح من هالعذاب ... بس انا ضعيف ... ‏بزر ... جلست بالارض بيأس وغطيت وجهي بركبي وبكيت اكثر ‏

ياليتني مت ... ياليتني كنت بدال ريان ‏

ودي اتوطف .. ودي اخذ اخواتي ونرجع للرياض ‏

والله لوريك ياعمي .. والله لاذبحك ... والله لذوق بندر اللي ذوقتني .. والله لاذبحك ‏ياكلب ‏

رفعت راسي وقمت واقف بسرعة و منقهر وتلفتت ادور أي شي .. أي شي يبرد ‏كبدي ,,, شفت حصاه بعيدة شوي ورحت اركض واخذتها وحذفتها بدون تفكير ‏على سيارة عمي الجيب وكسرت القزازة الامامية ‏

‏ وصارخت باعلى صوتي ‏

رايد = اوريييييييييييييييييييييييييييك ‏


وقفت بنص الحارة وانا اشوف سيارة عمي وقزازها المتكسر مدري وش اسوي .. ‏ودي اقهره مثل ماقهرني .. نزلت راسي بحزن وتوجهت لسيارة عمر وركبت ‏بمكان الراكب وانا افكر بمريم ‏

وش تسوي مريم الحين .. طالعت ساعة السيارة 11 ‏

اخاف الى الحين يضربها ... كيف الحين بتروح معي للمستشفى مثل ما اتفقنا ‏

ضربت راسي منقهر عدة مرات ‏

رايد = وش تسوي وش تسوي

وبكيت .. عجزت اسكت احاول ماابكي بس غصب عني مو بيدي ... احاول اهدي ‏نفسي.. بس كل ماتذكرت مريم بكيت ‏

حطيت يدي على صدري احس بكتمة ‏

اخذت نفس احاول اهدي نفسي ومسحت دموعي بيدي ... نزلت من السيارة ورحت ‏اضرب باب بيت جد عمر عشان يطلعلي عمر ونرجع للبيت ‏







‏* عمر * ‏

واقف قدام المراية وافك الشاش اللي براسي .. ضايقـني .. نزلت الشاش ونزلت ‏اللزقة اللي على الخياطة و زفرت بضيق .. اففففف الله يخسهم محلقين جزء بسيط ‏من شعري عشان الخياطة .. جاي الجرح بالطول من الجهه اليمين ... من بداية ‏منابت الشعر لين نص جبهتي بالطول ... ‏

رجعت اللزقة ورجعت الف الشاش مرة ثانية على راسي ... ارجع الشاش على ‏راسي احسن .. على الاقل استر اللي محلقينه ‏

رجعت للصاله وانا اطالع ساعة جوالي ... الساعة 11 وربع ورايد ماجا الى الحين ‏

وين راح هذا هو واخواته .. من العصر الى الحين تمشيات ... ماصارت ‏

جلست بجنب عمتي مها اللي جالسة تطقطق واول ماجلست بجنبها عادت علي ‏اسطوانتها اللي ادخوتني فيها من العصر ‏

مها = هاااااااه عمر تكفى قل لابوي يوافق اخذ قرض ‏

زفرت بضيق ‏

عمر = اففففففففففففففف مشكلتك ماتفهمين ‏

وفجأة سمعنا صوت الجرس .. فرحت جا بوقته .. الحين اقدرافتك من لح عمتي ... ‏من العصر تبيني اكلم جدي بموضوعها ‏

اخذت شماغي و قمت ومشيت اعرج وقبل اطلع من الصاله ‏


مها بترجي = ماردييييييييييييت علي .. كلم ابوي ... هو يسمع منك على طول ‏

التفتت لها وانا واقف عند مدخل الصاله ‏

عمر = مها وش رايك تكلمين مصعب ومعاذ هم بعد يعرفون يقنعون جدي .. ‏وبعدين جدي اذا قال لا مايقول ايه ‏

مها = انت مايردلك طلب ( وكملت بترجي ) تكفى تكفى اقنعه انت ‏

عمر = الباب يطق اكيد خويي ابروح افتح ...‏

وهجيت عنها ‏

من العصر اول ماجيت عندهم وهي تزن براسي .. واذا دخل جدي وجدتي سكتت ‏واذا راحوا رجعت تزن ‏

بعد ماتعشينا جلست اسولف مع جدي وجدتي ومها كل شوي تشر لي بعيونها طوال ‏الجلسة يعني افتح الموضوع من جدي ‏

حاولت افتح الموضوع عشانها بس اتراجع .. لاني اصلا انا ماني مقتنع ‏
كيف اقنع جدي وانا ماني مقتنع ‏


وبعد ماراح جدي وجدتي ينامون ... قمت انفذ بجلدي عن عمتي ورحت عند ‏المغاسل افك الشاش عن راسي .. المهم اسوي أي شي اتهرب منها ‏

والحمد الله اول مارجعت للصاله عند مها طق الجرس .. اكيد هذا رايد جا بوقته ‏يخلصني من زن عمتي ‏


فتحت الباب وفعلا كان رايد .. بس وقفت متفاجأ من شكله ‏


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




عمر مستغرب = وش فيك ؟ ‏

مارد علي وراح للسيارة وركب بمكان الراكب بصمت ‏

بسم الله وش فيه هذا .. خلصنا من مها جا رايد ‏

ثوبه وسخ .. ومن ورا واضح انه كان جالس على الارض .. حتى من عند الظهر ‏وسخ ‏

سكرت باب جدي وركبت السيارة بمكان السواق .. وتذكرت اني نسيت عكازي ... ‏افففف ابي اهج عن مها ونسيت العكاز ‏

يالله مب لازم .. بكرة بعد مااطلع من الجامعة امرهم واخذه ومنها اتغدى عندهم .. ‏حذفت شماغي بالمرتبة الخلفية و التفتت لرايد ولقيته يطالع بيت عمه بحزن ‏

عمر = وش فيك انت ... حسبتك بتجي مستانس ‏

مارد علي ولف وجهه عني اكثر ‏

عمر = اللهم سكنهم مساكنهم ‏

حركت السيارة وطلعت من الحارة ‏

تعدينا اشارتين والاخ منتفخ ... وش قصته هذا ... كل ماشاف اخواته يرجع معصب ‏ونفسه بخشمه ‏

التفتت له ومديت يدي ومسكت خشمه اسده .. وقلدت صوت تنسيم كفر السيارات ‏

عمر = فششششششششششششششش ‏

ابعد رايد يدي عن خشمه بعنف .. وتأفف وهو ساكت ورجع يلتفت للدريشة اللي ‏بجنبه بصمت ‏


عمر = وش فيك خلني انسمك شوي ‏

مارد علي .. ‏

تنهدت ودي اعرف وضع اخواته ببيت عمه ... الفضول بيذبحني ... كل مارجع ‏رايد من عندهم وهو منتفخ ومنقهر .. الفرق الوحيد انه اليوم مابكى قدامي ‏

مديت يدي وانا اسوق ومسكت ذقنه وخليته يلتفت لي ‏

عمر = اشوف .. غريبة مابكيت اليوم ‏

ابعد رايد يدي وهو يطالعني معصب .. وعيونه حمر كأنه توه باكي ‏

رايد = اسكت عني ‏

والتفت مرة ثانية للدريشة اللي بجنبه ‏

التفتت قدام اطالع الطريق وشفت مدرسة عيال على يدي اليمين ... لفيت لها ووقفت ‏السيارة عند المواقف وطفيتها والتفتت لرايد اطالعه وهو لاف وجهه عني الى الحين ‏

ظل على حاله وانا على حالي ساكت واطالعه واحتريه يقول اللي مضايقه ... ‏

اخيرا التفت رايد لي و طالعني شوي ‏

بس فجأة فتح بابه ونزل بصمت وراح ورا السيارة وجلس على الشنطة ‏

التفتت على ورا اشوفه ... معطيني ظهره و يطالع السيارات الرايحة والجاية ‏

‏ نزلت من السيارة ووقفت عنده .. لقيته يطالع السيارات بحزن ‏

تنهدت وتساندت بيدي على الشنطة وانا واقف وقعدت اطالع السيارات ‏

السيارات تمشي على الطريق السريع ومشوته ... ماتسمع الا صوت السيارات ‏المميز لما تمر من عندك وهي مسرعة ‏

فجأة سمعت صوت رايد الحزين ‏

رايد بحزن = احيان اتمنى يكون القتل حلال ‏

التفتت له ولقيت دموعه على خده وهو يطالع السيارت بصمت ... ماخلصنا من ‏هالسالفة .. رجع يفكر بالقتل مرة ثانية ‏

التفتت للسيارات وانا افكر وشلون اسأله عن اخواته ووضعهم ‏

عمر = شفت عمك اليوم ؟ ‏

سمعته يرد علي بهمس بصعوبة سمعته ‏

رايد بهمس = ايه ‏

عمر = طلبت بطاقة اثباتك منه ؟ ‏

مارد علي والتفتت له وعدت السؤال عليه ‏

عمر = طلبت بطاقة العايلة حقكم منه ؟ ‏

‏ سالت دموعه اكثر وبكى بصمت وهو يطالع السيارات ويشاهق ‏

واخذ شوي وهو ساكت وانا احتري .. واخيرا رد علي وهو يمسح دموعه بيده ‏

رايد بصوت باكي = ماطلبته منه ... ماجا ببالي اطلبه يوم شفته .. اصلا هو خلا لي ‏فرصة اتكلم واقول شي ... على طول ضربني وضرب اختي الكبيـ ( وماقدر يكمل ‏بكى اكثر وغطى وجهه بذراعه وانحنى على ركبه وقعد يبكي بصوت مسموع ) ‏

التفتت للسيارات افكر واحاول استوعب كلامه .. ضربه وضرب اخته .. ليه طيب؟ ‏

التفتت له وتنهدت .. جالس على شنطة السيارة ويبكي وهو بالشارع ... قربت منه ‏ووقفت قدامه و مديت يدي ومسحت على ظهره ‏

عمر = خلاص يارجال حنا بالشارع .. عيب تبكي ‏

تكلم رايد وهو مغطي بوجهه بركبه وماميزت وش يقول ‏

تنهدت مدري وشلون اسكته .. جلست على شنطة السيارة بجنبه وقعدت اطالع ‏السيارات الرايحة والجاية واحتري رايد يسكت .. ‏

ابي اعرف عمه هذا من وش .. انا ادري انه من مصلحته يكون بطاقة عايلة رايد ‏معه بس الحين وشلون رايد ياخذه منه ... اقول لرايد يروح يشتكي عليه ... بس ‏وشلون ؟ ‏

البنات مع عمه ورايد لحاله لو اشتكى بيقترحون عليه واحد من اثنين ياما رايد يرجع ‏له والا يترك الكرت مع عمه عشان البنات ‏

اصلا عمه وليهم .. يعني لو مثلا اشتكى رايد عليه بالشرطة بيقولون هذا قاصر ‏وبيرجعونه لعمه غصب عنه المهم البنات مايطلعون من عند عمهن ورايد مايبي ‏يرجع وبنفس الوقت يبي اثباته واللي زاد الطين بله عمره اصغر من استخراج ‏بطاقة احوال ... مايقصون بطاقة احوال الا اذا جا عمره 18 سنة ورايد عمره 15 ‏مدري 16 ‏

انتبهت على الطريق انه بدا يخف من السيارات .. التفتت لرايد ولقيته الى الحين ‏يبكي .. امممم اقول لرايد يخلي عمه يدور له وظيفة بما ان الاثبات عنده ‏

صح .. حل مؤقت ‏
مديت يدي ولفيتها على اكتاف رايد وقربته مني ‏

عمر = رايد .. قل لعمك يدور لك وظيفة .. اعتقد هو الوحيد اللي يقدر يقدم لك على ‏أي وظيفة عشان اثباتك عنده ‏

رفع رايد راسه معصب وهو يبكي ويشاهق ‏

رايد بصراخ = هو ماودا اختي للمستشفى تبيه يدور لي على وظيفة ... ( وحط يده ‏على صدره واخذ نفس ) يوم قلته اباخذ اخواتي عيا ... وشلون لو اقوله اباخذ بطاقة ‏العايلة( ومسح دموعه بيديه الثنتين ) اليوم ضربني اول ماشافني مع اني غبت عنه ‏‏3 شهور ( ورفع اصابعه الثلاث بقهر ) وشفه اول ماشافني ضربني ( وقعد يضرب ‏راسه عدت مرات منقهر ) هذا مو عم هذا كلب كلب ‏

وقعد يكرر كلمة كلب مع كل ضربه .. وانحنى مرة ثانية يبكي ‏

نزلت راسي ... انا بنعمه .. صح اني يتيم مثله ووحيد بس اللي يشوف مصيبة غيره ‏تهون عليه مصيبته ... اعمامي كل واحد يدور رضاي من يوم انا صغير وماهم ‏مقصرين عني بشي ‏

وفوق هذا انا شري مع عيال عمي واستنذل فيهم وادور اللي يزعلهم ويعصبهم .. ‏صدق اني بطران ‏

غمضت عيوني وانا اسمع صوت رايد وهو يبكي بصوت مسموع ومقهور ‏

رفعت راسي للسماء يوم حسيت بدموعي بتنزل .. كسر خاطري بصوته ‏

التفتت له ومسحت على راسه وقربت فمي من اذنه وهو مغطي وجهه بركبه ‏وهمست له اواسيه ‏

عمر بهمس = خلاص رايد ... خلنا نرجع للبيت ... والله بياخذ حقك منه .. انت ‏تحسب انه بيطول على حاله .. صدقني حقك وحق اخواتك بيرجع ... وبعدين انت ‏ببيتي ساكن وماكل وشارب ما انت محتاج لعمك ‏

رفع رايد راسه بسرعة و معصب والتفت لي ‏

رايد بصراخ = بس انا ابي اخذ اخواتي منه ... مابيهم يصيرون عنده ساعة وحدة ‏

عمر = حتى لو لقيت وظيفة ماتقدر تاخذ اخواتك منه ‏

طير رايد عيونه فيني ‏

رايد = ليه ‏

تنهدت وشلون افهمه هذا .. اخاف يشوتني برجله ‏

عمر = انت توك صغير .. ماتقدر تفتح بيت وتحط اخواتك لحالهم فيه .. فاهم علي ‏

سكت رايد شوي وهو يطالعني معصب ‏

رايد = انا ماني صغير .. ماني بزر ... ( ونزل من الشنطة والتفتت لي وهو يشر ‏بسبابته علي كأنه يهدد ) بتشوفون منهو رااااايد ... والله لاحرقكم كلكم .. ‏

مسكت سبابته وابتسمت ‏

عمر بابتسامة = تحرقني انا بعد ... وانا وش علي ؟ ‏

سحب رايد سبابته من يدي وهو معصب والتفت للطريق وهو ينافخ ‏

رايد = كلكم تقولون انا بزر .‏

نزلت من الشنطة ولفيت ذراعي على اكتافه وانا ماسك ضحكتي ‏

عمر بابتسامة = خلاص يابن الحلال ما انت بزر .. انت رجاااااال ( ورفعت بيدي ‏فوق اتطنز عليه وكملت كأني اكلم طفل ) انت كبييييييييييييييييير مرة ( وضحكت ) ‏

رفع رايد نظره لي معصب وابعد ذراعي عنه بعنف وراح للسيارة وركب بمكان ‏الراكب ‏

سكتت ... احم .. ماخلي طبعي .. لازم اتطنز واخلي اللي قدامي يعصب حتى لو هذا ‏مو وقته ‏

ركبت بمكان السواق واخذنا طريق البيت والاخ الى الحين منتفخ ‏

اول مادخلت الحارة شفت من بعيد الشخص الواقف عند باب بيتي ... متلثم ومن ‏الزول شكله نايف ‏

اشرت بيدي عليه وسألت رايد ‏

عمر = هذا نايف ؟ ‏

دقق رايد نظره شوي وشهق ‏

رايد = أي والله نايف ‏

زفرت بضيق ‏

عمر = وش يبي هذا بعد .. تراه زودها ( والتفتت لرايد وانا امشي بالسيارة على ‏شوي شوي قبل نوصل نايف ) ماني متحمل غثاه .. اببلغ عليه ونرتاح منه ودانه ‏ماعليها شر ان شاء الله ‏

التفت رايد لي وسكت شوي وهو يطالعني وبعدها التفت يطالع قدام ‏

رايد = بلغ ... اصلا كل شي خسرته مافيه شي اخاف عليه ‏

سكتت عنه ... ماحد يقدر يكلمه هذا مع نفسيته الزفت ‏

طلعت جوالي ابتصل على الهيئة بس تذكرت اني ماني حافظ أي رقم للهيئة ‏

عمر بعصبية = اوووووووه ... ماعندي رقمهم ‏

سكت رايد ومارد علي ‏

طالعت ساعة الجوال .. وحدة وربع ‏

صح الهيئة مايداومون الحين .. الساعة وحدة اخر الليل .. من بيرد علي بهالوقت ‏بالله ... اففففف .. بلشت بهالنايف هذا ‏

التفت نايف المتلثم لنا يوم قربنا عنده .. وقفت السيارة قدام بيتي ونزلت ونزل رايد ‏

اول مانزل رايد من السيارة وسكر بابه .. توجه له نايف معصب ومسك ذراع رايد ‏بعنف ‏

نايف = هيييييييييييييه انت يالفتاااااان .. انت سبب كل الي انا فيه الحين ... ابي ‏فلوس عطني فلوووووس ‏

رايد وهو يحاول يحرر ذراعه = مامعي شي ... لو معي شي ماشفت هذا حالي ... ‏خلني ( والتفت لي يبيني افزعله ) عمر ‏

تأففت بضيق وقفلت سيارتي و درت حولين السيارة وانا اعرج ومتنرفز من نايف ‏اللي زودها ‏

حلت بين نايف ورايد ... نايف قدامي ورايد وراي ‏

عمر = انت الحين وش شايف نفسك ؟ ماتحس انك زودتها ؟ ‏

نايف وعينه على الشاش اللي براسي = انت اصفط على جنب لاتخليني افتح راسك ‏مرة ثانية ‏

عصبت وصارخت بوجهه ‏

عمر = انت وش تبي الحين ... فاااااارق ياخي فااااااارق ( ودفعته على ورا ) انقلع ‏

نايف وهو متلثم = ابي البزر اللي وراك يعطيني فلوس ... مامعي شي مفلّس ولي ‏يومين ماكلت شي ... كل البلاوي اللي طاحت على راسي بسبب هالفتان اللي وراك ‏

سمعت رايد يرد عليه وهو الى الحين وراي ‏

رايد = ماهو انا اللي بلغت .. اقسم بالله ماهو انا ‏

التفتت لرايد ومسكت ذراعه وجريته معي ‏

عمر = امش خلنا ندخل وماعليك منه ‏

بس وقف نايف قدامي ‏

نايف = ماتدخلون لين تعطوني فلوس ... ابي فلوس .. لو مية ... خمسين أي شي ‏

عمر = شايفني ابوك انا ( ودفعته على ورا ) وخر ‏

وتعديناه وقبل اوصل الباب و بغفله مني سحب نايف رايد بعنف ولصقه على كبوت ‏سيارتي وقعد يفتش جيوب رايد .. ورايد يصارخ و يحاول يفلت منه بس جسمه ‏محشور بين السيارة ونايف ... شفت يد نايف استقرت باحد جيوب رايد الجانبية ‏ورايد يصارخ ‏

رايد بصراخ = خلنييييي ..... هذا من عووووومررررر .. والله مامعي غيرها

‏.... قربت لهم وانا مستغرب على وش يتهاوشون .. وعرفت من مسكت رايد لجيبه ‏ومحاولة نايف يدخل يده بجيب رايد ان هالجيب هذا فيه فلوس
صح تذكرت انا معطي رايد خمسمية اليوم ... قهر تروح الخمسمية لهالخايس ... ‏جيت ورا نايف معصب ولفيت ذراعي على رقبته وسحبته بقوة وطرحته بالارض ‏

مسكت ذراع رايد بسرعة وجريته للباب .. وطلعت مفتاح البيت من جيبي باستعجال ‏‏.. بس مامداني احدد المفتاح الا ونايف راكب على ظهري ولاف ذراعه على رقبتي ‏

اخذ رايد المفتاح من يدي بسرعة وفتح الباب ‏

حسيت خياطة فخذي بتنفك وانا معتمد عليها بسبب ثقل نايف علي

ركعت عشان اطرح نايف عن ظهري ‏

عمر بألم = نااااااايف انزل ... خنقـتني ‏

دفع رايد نايف بيديه الثنتين وطرحه على الارض ‏

اعتدلت واقف وانا ماسك فخذي بألم والتفتت لرايد بسرعة

عمر بألم = ادخل ادخل بسرعة وسكر الباب وراك ‏

نفذ رايد كلامي ودخل وسكر الباب وراه ‏

التفتت لنايف اللي جالس بالارض بعد ماطاح من ظهري ويطالع الباب اللي دخل ‏منه رايد .. فجأة التفت لي معصب ‏

نايف معصب = وش مغيرك علي انت ؟ ... ياخي مابيك ... ابي هالفتان يعطيني ‏فلوس .. لي يومين ماكلت شي وابوي تبرا مني وما انام عند اخوياي الا بالدس .. ‏كله من هالبزر الفتان ‏

عمر = ياخي يقولك مو هو اللي بلغ ... تفهم انت والا ماتفهم ‏

قام نايف واقف واخذ شماغه اللي طاح بالارض وتلثم فيه مرة ثانية ‏

نايف = الكلب مخباته مليانه فلووووس ... يإما تفتح لي الباب الحين اخذ الفلوس منه ‏والا انت عطني ‏

رفعت حواجبي بسخرية ‏

عمر = لا ياشيخ ‏

نايف معصب = ماني متحرك من هنا لين تعطوني فلووووووووس يأنت ياهو ‏

حركت اكتافي اغيضه ‏

عمر = بكيفك لا تروح

سكت نايف يطالعني وهو منقهر ‏

تلفتت يمين ويسار اشوف اذا كان فيه احد بالشارع ... المشكلة حارتي هادية مو مثل ‏حارة جدي .. وقت العصر حارتي تصير شبه فاضية كيف عاد الحين بوقت متأخر ‏

نايف معصب = خل رايد يطلع ( وجا عند الباب وقعد يضرب الباب بقوة وينادي ) ‏رااااايد اطلع ادري انك ورا الباب اطلع ‏

قطبت حواجبي مستغرب .. رايد ورا الباب الى الحين ؟ ‏

ابتعدت شوي .. وانحنيت اطالع من تحت الباب وفعلا شفت ظل رايد ورا الباب ‏

اعتدلت واقف وحطيت يدي على ذقني افكر .. هذا الحين وش يفكنا منه ... ابلغ ‏الشرطة عليه يجون ياخذونه .. هذا مصر ان رايد هو اللي بلغ .. رفعت راسي ‏لدرايش جاري ابو احمد ... فضحنا نايف ازعج العالم بنص هالليول ‏

نزلت نظري وطالعت نايف وانا افكر وشلون اخليه يطس عنا ‏

عمر = نايف ماهو رايد اللي بلغ ... انا اعرف منهو ؟ ‏

وقف نايف عن ضرب الباب يوم سمعني والتفت لي مستغرب

نايف = ماهو رايد ... مين اجل ؟ ‏

سكتت افكر مدري من اقول ... اقوله منصور والا عبدالله .. والا اقول مشعل .. ‏على الاقل هذولي يقدرون يدبرون نفسهم مو مثل رايد ... بس اخاف ينشب بحلقهم ‏مثل ماهو ناشب بحلقنا الحين واخاف يزعلون مني اذا عرفوا اني اتهمتهم ‏

انتبهت على صرخة نايف بوجهي

نايف بصراخ = تكلم ميييييين ؟ ‏

عمر = قلتلك ماهو رايد وخلاص ‏

نايف بعصبية = تستهبل انت ... مافيه الا رايد ... من دخل استراحتنا مسكوا سعد .. ‏والحين انا متبهذل بسبته .. هو الوحيد اللي علمناه عن مكان العامل اللي يبيع مافيه ‏غيره ‏

ابتسمت اغيضه ‏

عمر = يقولون الشباب انك ماتستخدم سيارتك وماتمشي بالشارع الا متلثم واهلك ‏ماتروحلهم وحالتك حاله .. هو صدق ؟ ههههههههههههههههههههه

ضحكت احاول اقهره ‏

نايف = وش عليك انت ... علمني اذا كان ماهو رايد منهو اجل اللي بلغ علي وعلى ‏سعد ؟

عضيت شفايفي متورط مدري وش اقول .. ‏

عمر = ياخي خلاص قلتلك ماهو رايد ... انت بس شايفه ماله احد قلت خلني افرد ‏عضلاتي عليه .. والا رايد وين والهيئة وين ‏

سكت نايف مستغرب ‏

نايف = اجل مين ؟ ‏

سكتت ومارديت ‏

صارخ نايف مرة ثانية معصب ‏

نايف = وش فييييك سااااكت .. علمني مييييييييين ؟ ‏

ياربي وش يفكني منه الحين ... مين اقول ؟ ‏

عمر = احم .. ياخي الهيئة من زمان وهي تراقبك انت وسعد ... ماحد بلغ ‏

عصب نايف زيادة ‏

نايف = تستهبل انت ... توك تقول انا اعرف مين اللي بلغ ؟ علمنيي مييييييين ‏

سكتت متورط ... وسكتت افكر ‏

و بعدين تعال ليه انا خايف منه ... لا هو ولا عشرة امثاله يخوفوني ‏

احم .. ونفخت صدري بتحدي ‏

عمر = انا ‏

طير نايف بعيونه فيني منصدم ‏

نايف = انت ؟ ‏

بكرة لازم اروح للهيئة بعد مااطلع من الجامعة وابلغ عليه .. يفكوني منه ... مافيه ‏الا كذا ... هذا مستقوي على رايد .. على الاقل انا مايقدر يستقوي علي واقدر ارد له ‏الصاع صاعين ‏

ابتسمت اغيضه ‏

عمر = ايه انا

قعد يطالعني نايف وهو ساكت .. ماشوف الا عيونه بسبب اللثمة ‏

‏ فجأة هجم علي وعطاني بكس وطرحني بالارض وجلس على بطني وقعد يعطيني ‏من هالكفوف ‏

مسكت يديه وحاولت اطرحه عني ‏

غمضت عيوني بقوة لما حسيت بسايل يبلل الشاش الملفوف على فخذي ‏

عمر بألم = انزل نااااااااايف ... رجليييييييي ‏

نايف معصب = وش دخلك انت تبلغ علينا ... شاربين على حسابك والا ببيتك وش ‏عليك منااااااا ان شاء الله نمووت وش عليك انت ‏

وسحب يديه مني وعطاني بكس حسيت بدوخة من قوتها ‏

مسكت يديه مرة ثانية وطالعته ‏

عمر بعصبية = واببلغ عليك الشرطة مو بس الهيئة .. انزل عنيييييي .. قسم لاروح ‏بكرة واعلمهم علييييييك ‏

سحب نايف يديه مني وانحنى علي وضربني على الجرح اللي براسي ‏

لاشعوريا صارخت متعور .. وغطيت وجهي بذراعي عن نايف .. بس الكلب قعد ‏يحاول يفك الشاش اللي على راسي بيد ويضربني على وجهي وذراعي بيده الثانية ‏ويسب ويشتم ‏

عطيته بكس على وجهه عشان اشغله عن فك الشاش ... وقعدت اضرب عشوائي ‏

فجأة شفت الباب يفتح ويطلع منه رايد وجا مسرع وركل نايف بقوة برجله ودفعه ‏عن بطني وطرحه بالارض ‏


جلست بسرعة وانا دايخ ووقفت بمساعدة رايد ‏

التفتت لنايف وانا حاط يدي على مكان الجرح براسي وانفاسي سريعة من العصبية ‏والدوخة ‏

عمر بألم = قسم بالله لاوقفك عند حدك ( وحطت يدي على فمي يوم حسيت بطعم ‏الدم ) ‏

رايد بعصبية = والله اذا مارحت من هنا اخلي هذي على راسك ( ورفع العصا اللي ‏معه ) ‏

التفتت لرايد توني انتبه ان معه عصا .. رجعت التفت لنايف اللي الى الحين جالس ‏بالارض ويطالعني وهو معصب ومنقهر ‏

من نظراته لي كأنه يهدد ‏

عمر = وش تطالع .. يله فاااااارق ... فضحتنا عند الجيران ( واخذت العصا من ‏رايد وهشيتها قدام نايف اتطنز عليه واغيضه ) يالله هش هش ‏

قام نايف و انفاسه سريعة من العصبية .. اخذ شماغه من الارض والتفت لي ‏

نايف = بسيطة ياعمر ... بسيطة .. ماتوقعتها منك تبلغ علينا .. ابوي تبرا مني ‏بسببك .. بس والله لاطلع حرتي فيك ‏

عمر = اقول ورنا عرض اكتافك بس ( وحركت العصا قدامه ) وبكرة ابسلملك على ‏الشرطة حبيبي ( وابتسمت اغيضه بس اختفت ابتسامتي يوم عورني برطمي) ‏

قعد يطالعني نايف منقهر وساكت ... الصراحة خفت من نظراته لي... يطالعني ‏وصدره يرتفع وينزل من العصبية وكأنه يتهيألي ان عيونه حمر ‏

فجأة همس نايف ‏

نايف بهمس = انت سلملي على الشرطة وانا ابسلملك على واحد ثاني اهم منهم ... ‏وتشوف ‏

وراح ‏



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




طالعته مستغرب وهو معطينا ظهره ويمشي بسرعة ‏

يسلملي على واحد ثاني ... مين يقصد .؟ .. مافهمت شي ‏

التفتت لرايد مستغرب ويدي على الجرح براسي ‏

عمر مستغرب = وش يقصد ؟ ‏

رفع رايد نظره لي مستغرب مثلي ‏

رايد = مدري ( ومسك يدي وجرني ) ادخل عمر .. راسك وفمك يطلع منهم دم ‏

نزلت نظري لفخذي .. وشفت ثوبي من عند الفخذ فيه بقع دم ... وكملت ‏

عمر بتنهيدة = ورجلي ‏


دخلنا البيت ورحت على طول للمغاسل وانا اتوكأ بالعصا ... ورايد وراي ‏

طالعت نفسي بالمراية و تضايقت .. برطمي السفلي منجرح .. والشاش اللي براسي ‏مب موجود واللزقة مليانه دم .. ‏

فكيت اللزقة وقعدت اغسل وجهي .. وكل مامسحت وجهي بالماء تعورت ‏

عمر بألم = اخ حسبي الله عليه .. عليه كفوف تعوووور ( ورفعت راسي للمراية ‏اشوف مكان تحت عيني يعورني ) والله لأبلغ عليه بكرة .. مب ساكتله ( ورجعت ‏اغسل وجهي ورايد واقف عندي وساكت ) اخ آي آي كسر فكي ‏

سمعت رايد يسألني ‏

رايد = عمر انت اللي بلغت الهيئة ؟ ‏

رفعت راسي اطالع المراية اغسل مكان الخياطة ورديت عليه ‏

عمر = لا ‏

رايد = بس انا سمعتك تقول لنايف انه انت ‏

التفتت له ورشيت على وجهه ماء ‏

‏ عمر = عشانك ياخبل ...‏

‏ ابتسم رايد وهو يطالعني ‏

عمر = نايف كل شوي يوطوط عندنا مستقوي عليك .. اما انا .. ابن امه يسوي شي ‏‏.. اجل جايني يطلب فلوس .. شافك ساكت له استقوى ‏

رايد = انا مب ساكت عشانه .. انا بس خايف على دانه منه ‏

رجعت اغسل وجهي بدون مارد عليه ‏

رايد = عمر نزل ثوبك ابغسله ‏

رفعت راسي بعد ماخلصت واخذت العصا .. بس رايد اخذها مني على طول ‏

رايد = هذي عصا مكنستكم .. لقيت مكنسة يالحوش واخذت عصاها .. الحين ‏ارجعها .. نزل ثوبك ابغسله ‏

اخذت اغراضي و نزلت ثوبي وعطيته اياه ورحت للصاله وانا اعرج وافكر بكلام ‏نايف ‏

مين يقصد ... مين هذا اللي بـيسلملي عليه ؟ ‏

هو اكيد احد من الشباب .. بس ماني فاهم كيف يعني يسلملي عليه .. كل الشباب انا ‏اشوفهم شبه يومي بالجامعة ‏

اسأل منصور ومشعل وعبدالله بكرة بالجامعة يمكن يفهمون قصده ‏

شوي ورجع رايد عليه ملابسه الداخليه ‏

عمر = رح هات شنطة الاسعافات .. ابي الف راسي ‏

قرب رايد لي وانحنى و انا جالس على الكنبة وقرب وجهه مني يطالع الجرح ‏براسي .. ‏

رايد = الخياطة مانفكت بس يطلع منها دم ( واعتدل واقف ) وين الشنطة هذي ؟ ‏

سكتت ... مدري وينهي ... بيتي بعد امي صاير حوسه .. الغرفة اللي ماندخلها ‏مغبررررة واللي ندخلها محيوسه .. هذا غير المطبخ اللي نص اغراضه بالصاله .. ‏والمطبخ نفسه محيوس .. نص الصحون والاواني وسخه .. مانغسل الا اللي نحتاجه ‏‏.. واللي استخدمناه وخلصنا منه وسخ الى الحين لين عاد يجي وقته ونستخدمه مرة ‏ثانية ‏

والصاله الصراحة ماينجلس فيها .. بطانيتي وبطانية رايد اذا قمنا حشرناهم ورا احد ‏الكنبات ... والصحون اللي اكلنا فيها اخر مرة موجود الى الحين بالصاله .. ‏

بيتي بعد مادخله رايد وصارت امي ماتقدر تجيه تنظفه وترتبه مثل عادتها قبل يجي ‏رايد صار يرثى له .. وانا ورايد زين نعرف نسوي شاهي .. حتى رايد اللي يعنني ‏يعرف يطبخ غداه يطلع مثل وجهه .. واكثر الاحيان اضطر اجيب من برا ‏

رفعت راسي لرايد .. ‏

عمر = مدري .. شف دور بالغرف لين تلقاه ( وحطيت يدي على فخذي وكملت ‏بقهر ) اخاف الخياطة هنا انفتك .. مرتين خاطوها مابي يخطونها مرة ثالثة ... ابيها ‏تبرا بسرعة وافتك .. تعبت وانا اعرج ‏

راح رايد يدور الشنطة وانا قعدت امسح الدم بالمناديل ‏

اهاا صح يمكن نايف يقصد سعد .... صح اكيد سعد ... بس وشلون بيشوفه ويسلملي ‏عليه على قولته وسعد ممسوك عند الهيئة ... لا لا اكيد يقصد احد ثاني .. بس مين ؟ ‏

ربع ساعة ورجع رايد طفشان ‏

رايد = عمر مالقيتها ‏

حركت يدي بصمت يعني خلاص مب لازم وانا افكر بكلام نايف ‏

جلس رايد بجنبي ساكت .. وبعدها سألني متردد ‏

رايد = عمر .. آآآ .. فيه غرفة بجنب غرفتك مقفلة .. آآآ ... وش الغرفة هذي ؟

التفتت لرايد مستغرب ‏

عمر = هذا انت قلتها مقفلة .. مالك دخل فيها ‏

رايد = ليه وش فيها هي ؟ ‏

عمر = مافيها شي .. غرفه عادية .. ‏

رايد = آآآ .. طيب يمكن فيها شنطة الاسعافات ... عطني مفتاحها اجيب الشنطة ‏واطلع على طول ‏

عمر = لا ياشيخ ... وش يجيب الشنطة لها .. وبعدين خلاص مابي شي .. بكرة ‏اجيب شاش جديد وانا راجع من الجامعة ‏

رايد = طيب ليه وش فيها الغرفة .. ليه ماتبيني ادخلها ؟ ‏

رفعت حواجبي مستغرب من رايد واسألته ‏

عمر = وش عندك انت اليوم مع هالغرفة ؟

لف رايد وجهه عني ‏

رايد = لا ولا شي ‏

طالعته مستغرب .. وش عنده هذا يسأل عن غرفة امي ... والا لأنها مقفلة اعجبته .. ‏عنده الغرف الباقية اذا كان وده بغرفه .. صدق بزارين اخر زمن ‏

عمر = قم عن الكنبة .. ابنام ‏

قام رايد واقف و تمددت بتعب ‏

التفتت لرايد ولقيته يطالعني وهو واقف ‏

عمر = صح رايد قبل انسى .. انا بكرة ابتأخر .. تغدى لا تحتريني .. بكرة بعد ‏ماطلع من الجامعة ابمر الشرطة ابلغ على نايف ‏

طالعني رايد شوي وبعدها راح بصمت للكنبه اللي ينام عليها وجلس ‏

وقّـتت جوالي على وقت الجامعة ونزلته على الطاولة الصغيرة ونمت ‏



* الجــزء الســادس عشــر *






التفتت لرايد ولقيته يطالعني وهو واقف

عمر = صح رايد قبل انسى .. انا بكرة ابتأخر .. تغدى لا تحتريني .. بكرة بعد ماطلع من الجامعة ابمر الشرطة ابلغ على نايف

طالعني رايد شوي وبعدها راح بصمت للكنبه اللي ينام عليها وجلس

وقّـتت جوالي على وقت الجامعة ونزلته على الطاولة الصغيرة ونمت







الاحد ... الساعة 7 ونص


قمت منزعج من صوت رايد اللي يصارخ علي

رايد = عوماااااااااااااااااااار .. قم قم ... منبه جوالك له ساعة يرن وانت مانت حوله ... قم ازعجني جوالك ... قم طفه


جلست وانا اتافف ونعسان بقوة وماصحصحت الا على شهقت رايد

رايد = اوووووه ... عمر شف وجهك وشلون صار

التفتت لرايد اللي قام وجلس على الطاولة الصغيرة قدامي

رايد = شكلها من الهوشة امس مع نايف

قطبت حواجبي مستغرب و قمت رايح للمغاسل اشوف المراية وتبعني رايد

عمر = اوووووه

تضايقت من شكل وجهي ... هذا شكل اروح فيه للجامعة ... اففففف واهلي بعد وش اقولهم .. خاصة جدي

ناقص انا

شفتي السفلية فيها جرح كبير شوي .. و كدمة حمراء كبيرة تحت عيني.. الخياطة اللي براسي مليانة دم يابس .. وخدش اظافر على خدي وجبهتي

التفتت لرايد اللي واقف ويطالعني

عمر = الجامعة ماتعطي درجات على كل هوشة

نزل رايد راسه

رايد = غسلت ثوبك امس .. ابروح اجيبه لك الحين

وراح للحوش

التفتت للمراية وتنهدت .. بسيطة يانايف .. اليوم اببلغ عليك الشرطة وتشوف

وضيت ورجعت للصاله اصلي

وقمت البس ثوبي بسرعة متأخر عن الجامعة

سمعت رايد وراي يلكمني وانا البس ثوبي ومعطيه ظهري

رايد = عمر .. آسف ... آآآ ... احس نفسي عالة عليك .. وووو ... سببتلك مشاكل .. حتى امك صارت ماتقدر تجي هنا بسببي ( وسكت )

التفتت لرايد ولقيته جالس على الكنبة ومنزل راسي بحزن

عمر = حفظت هالكلام .. كم مرة تعيده ؟

كمل رايد كلامه

رايد = كل هوشاتك مع نايف انا السبب فيها ... ( ورفع راسه وهو شوي ويبكي ) اول مرة مع سعد ونايف يوم كنا بالاستراحة .. آآآ ... يوم كنت انت تعبان وتهاوشت معاهم .. مانسيتها كان بسببي ... وبعدها يوم تتهاوش مع نايف هنا ببيتك .. ( ونزل راسه منحرج ) بعد بسببي .. و اخرها امس .. هذا غير امك .. آآآآ ... انا متــاكد انها ماهي راضية وووو .. هي ماتدخل بيتها بسببي ... ( ورفع راسه ودمعته على خده ) انا خلاص ابطلع من بيتك

طيرت عيوني منصدم

عمر = تطلع تروح وين ؟

رفع رايد يده يمسح دمعته

رايد = آآآآ ... ( ونزل راسه و سكت )

عمر = لعمك ؟

رايد = مدري .. يمكن .. آآ ( وهز راسه ) لا لا ... آآ .. ( وتنهد ) مدري يمكن


تنهدت وطالعت ساعة جوالي ورفعت راسي للاهبل اللي عندي

عمر = رااايد

رفع راسه لي يطالعني

عمر = انا مستعجل الحين .. بس ابقولك كلمة قبل اطلع ..

وسكتت احتريه يسألني وش ... بس ساكت و يطالعني

عمر = ابي اشوفك هنا اذا رجعت

رايد بحزن = بس انا اذيتك واااااجد .. بترتاح مني

ابتسمت وعدت الكلام عليه

عمر = ابي اشوفك هنا اذا رجعت

مبرطم ويشاهق وهو يطالعني وساكت

عمر = مستعجل انا .. ( واخذت اغراضي من الطاولة الصغيرة واعتدلت واقف اطالعه ) لا تحتريني على الغداء ... وترا عشانا الليلة ماني جايبه من برا ... انت اللي بتطبخ عشانا اليوم ( وابتسمت ) اوكي ؟

يشاهق وكل شوي يمش خشمه بيده يحاول مايبكي اكثر

بغيت اضحك واعطيه كم طنازة كعادتي بس مستعجل وماني فاضي

طلعت من البيت ورحت للجامعة


بعد المحاظرة الاولى اتصلت على منصور ومشعل وعبدالله وحددت مكان في الجامعة اقابلهم فيهم


ربع ساعة و اجتمعنا .. علمتهم باللي صار امس مع نايف

عمر = يقول بيسلملي على واحد .. عجزت افهم وش يقصد ؟

طالعوا بعضهم مستغربين

عبد الله = واحد ؟ .. ماقال مين ؟

عمر = لو قال ماسألتكم

منصور = يمكن يقصدني انا ... لأنه امس الظهر جاني بالبيت يطلب فلوس بعد .. شكله صدق محتاج

قطبت حواجبي مستغرب

عمر = وشلون يقصدك انت .. هو قال بيسلملي على واحد اهم منهم ... يقصد اهم من الشرطة ( وكملت اتطنز على منصور ) انت ووجهك اهم من الشرطة ؟

حك منصور ذقنه يفكر

منصور = يمكن صار لي منصب وانا مدري

مشعل بتفكير = مااعتقد انه يقصد منصور .. نايف يعرف اننا دايم مع بعض مايحتاج توصيل سلام .. ( وطالعني ) عمر انتبه منه .. شكله ناوي على شر

طالعت مشعل وسكتت شوي

عمر = اكيد بعد اللي صار امس ناوي لي على شر ... حتى انا ناويله على شر وقلت له بوجهه بعد .. و قدامه قلت اني ابروح للشرطة وابلغ عليه .. بس قال بعدها انه بيسلملي على احد ... يعني اكيد بيروح لواحد مثل ما انا ابروح للشرطة .... ( ورفعت صوتي منفعل ) بس مين مدري ؟ 

عبد الله = عمر هد شوي ... وش فيك ؟ لا يكون صدق خايف منه ؟

لفيت وجهي عنه وزفرت بضيق

عبد الله = لا يهمك ياخي .. ترا نايف لا يهش ولا ينش

اخذنا شوي ساكتين فجأة نغزني عبد الله اللي جالس بجنبي

التفتت له ولقيته يطالع شي قدام

عبد الله وهو يشر براسه = واحد من عيال عمك

التفتت للمكان اللي يطالعه عبدالله

وشفت مصعب واقف بعيد شوي ويشر لي بيده يعني تعال

قمت واقف .. بس سمعت مشعل يكلم عبد الله ومنصور و يحاول يسمعني

مشعل = استعدوا شباب بتصير هوشة الحين

مريت على مشعل وضربت راسه بمزح ورحت متوجه لمصعب

عمر وبدون نفس = خير

اختفت ابتسامة مصعب وشهق

مصعب بصدمة = وش فيه شكلك كذا ؟ متهاوش مع احد ؟

لفيت وجهي عنه متضايق .. نسيت ان وجهي مليان كدمات وخدوش

عمر بضيق = مافيه شي ( والتفتت له ) وش بغيت .. خير مناديني ؟

مصعب بابتسامة = الخير بوجهك ... وشلونك .. عساك طيب ؟

عمر = بخير

مصعب = وشفيك تقولها بدون نفس

عمر = انت الحين مناديني وش تبي ؟

مصعب = اول علمني من مسوي بك كذا ؟

عمر = وانت وش عليك

مصعب = لا يكون اللي يطارد رايد .. ( وكمل بتفكير ) نسيت اسمه .. علمني رايدبس نسيت .. امممم على ما اعتقد اسمه نايف .. صح ؟

هزيت راسي بايه

مصعب = وليش ساكتين عنه .. عذر رايد انه مهدده باخته ومعذور .. بس انت وش عذرك ؟ ليش ماتبلغ عليه ؟

عمر = قال رايد اذا بلغنا الهيئة عليه راح يمسكونه شهر شهرين ويطلع .. والصراحة رايد معه حق ( وتنهدت ) انا اصلا اببلغ عليه كان طلعوه بعد شهر والا بعد شهرين .. المهم نفتك من سالفته

مصعب = طيب فيه حل ... خل نايف هذا يعرف ان التبليغ منك بأي طريقة مو من رايد .. بكذا نايف بيعرف ان رايد ماله دخل .. ( وسكتت شوي يفكر ) والا اقول نايف مايعرفني خلوني انا ابلغ الهيئة بمكانه واقولهم انه كل شوي يجيكم بالبيت

سكتت شوي وانا اطالع مصعب وبعدها رفعت راسي بتعالي احاول احرجه

عمر = لا مانبي منك شي .. قلت لك قبل هالمرة ... انا ماني بحاجتكم ..

سكت مصعب شوي وهو يطالعني وكأنه زعل .. وبعدها هز راسه

مصعب = ماتخلي طبعك .. مغرور وشايف نفسك

عمر = المهم اخلص علي وش تبي مناديني ؟

مصعب بتنهيدة = كلمت جدي ومها يجون عندنا اسبوع او اسبوعين ... وبكرة ان شاء الله بعد ما اطلع من الجامعة اوصلهم لبيتنا

عمر = جدي وافق ؟

مصعب = اول شي ماوافق .. بس قلت لبوي يكلمه ووافق ( وابتسم )

هزيت راسي بأيه ونزلت راسي بصمت

ياحظه ... واضح انه مستانس .. امه وابوه واخواته واخوانه وامي .. كلهم ببيت واحد ... عايلة كبيرة .. وبيجيهم مها وجدي وجدتي فوقهم ... اظن مصعب مايعرف شي اسمه وحدة ... ( وابتسمت بحزن ) هه انا ماعندي الا رايد ويتهدد يطلع من عندي .. وفوق هذا اصله مو اخوي ... بس والله ملى علي البيت .. مابي رايد يطلع .. ماعندي الا هو يخلصني من وحدتي ويرد لي الصوت .. القى احد اتكلم معه .. واتطنز عليه .. واتهاوش معه .. ناكل مع بعض .. نتفرج

رفعت راسي لمصعب ... اتمنى اكون بمكان مصعب ولو يوم ... اجلس بين اخوان .. يحبوني واحبهم

انتبهت على يد مصعب اللي حطها على كتفي

مصعب = وش فيك عمر .. لا تنسى الفكرة منك .. وانا نفذتها بس .. وش فيك كأنك زعلت

عمر بتردد = مـ .. مصعب .. آآآ .. عمرك .. آآآ

ولفيت وجهي عنه و سكتت .. ابي اسأله عمره حس بالوحدة مثلي والا لا ؟

بس ماتجرأت اسأله ... مابيه يحس بمعاناتي

مصعب مستغرب = وش فيك سكتت .. كمل .. عمري وش ؟

سكتت ومارديت .. اكيد مايعرف شي اسمه وحدة وشوله اسأله اصلا .. بس اشمته فيني على الفاضي

مصعب مستغرب = وش كنت تبي تقول ؟

التفتت له وصارخت بوجهه

عمر بعصبية = ياخي انت الحين وش تبي .. مناديني من عند خوياي بس عشان تعلمني ان جدي وافق .. ماتعرف ترسلها بجوال والا تأجلها لين نخلص انا وخوياي .. لازم يعني تقومني من عندهم .. صدق انك درج

وعطيته ظهري ورجعت للشباب


جلست بمكاني وطالعت مصعب اللي واقف بمكانه ولقيته الى الحين يطالعني مستغرب

اخذ شوي واقف ومشى بطريقه


جلسنا نكمل سواليف وسحبنا على المحاظرة الثانية .. ناوين نفطر برا ونرجع للمحاظرة اللي بعدها

طلعنا نمشي حنا الاربعه ويوم وصلنا عند البوابة شفت معاذ ومعه خويه .. شافني معاذ و اشر لي بيده يعني تعال

زفرت بضيق ... افففففففف اللهم طولك ياروح ... خلصت من واحد جاني الثاني .. لفيت وجهي عنه احط نفسي ماشفته ومنها يحس اني سفهته

بس عبد الله مسك يدي مستغرب

عبد الله = بسم الله .. هذا مو ولد عمك اللي قبل شوي ... توني شايفه ورانا .. مسرع يوصل هنا

حطيت اصبعي على الجرح اللي ببرطمي و ضحكت على عبد الله ... اكثر الشباب مايفرقون بين عيال عمي بسبب الشبه الكبير بينهم ... مع ان مصعب لابس نظرات ومعاذ لا .. وفوق هذا الشباب يلخبطون بينهم

عمر = هذا معاذ ... كم مرة اقولكم اللي عليه نظرات مصعب والثاني معاذ

وقف مشعل قدامي و خلاني اضطر اوقف عن المشي

مشعل = اللي قبل شوي ماعليه نظرات بعد

صح ..... مصعب قبل شوي ماعليه نظارات .. كان منزلهم ... بس مدري وشلون اعرف افرق بينهم ... اعرف هذا مين وهذا مين حتى لو من بعيد وحتى ولو مصعب ماعليه نظراته .... مع ان العلاقة بيني وبينهم ماهي ذاك الزود

منصور = رح لهذا يشر لك من اليوم

التفتت لمعاذ ورحت له مو لسواد عيونه .. عشان كلام خوياي بس

وصافحت خويه وتبادلنا السلام مع اني مااعرفه الا من الوجه .. دايما اشوفه مع معاذ

والتفتت لوجه العنز
عمر = خير

اشر معاذ على وجهي والتفت لخويه وهو يضحك

معاذ = شف .. سيماهم في وجوههم ههههههههههههه .. سبحان الله من وجهه تعرف اخلاقه ( والتفت لي وهو مبتسم ) متهاوش مع مين هالمرة ... انت مايسلم منك احد .. اعرفك ياولد العم

عمر بعصبية = طالع .. انت مناديني الحين .. عشان تقولي هالكلام ( وصارخت بوجهه ) وش تبي ؟

معاذ = اشوفها حلت لك السالفة ... متى بترجع لي سيارتي

عمر = والله .. متى ماخلصت سيارتي ذيك الساعة افكر ارجع سيارتك

معاذ = غصب عليك ترجعها ... يكفي مكافأتي ومكافأة مصعب تاخذها كل شهر

ابتسمت احاول اغيضه

عمر بابتسامة = عاد تصدق جازت لي سيارتك .. مريحة .. شكلي اباخذها خلاص .. وانت خذ سيارتي بعد ماتطلع ... طاح نص قيمتها

معاذ بعصبية = وشووووو ... ( وصارخ بوجهي ) اعرفك تسويها .. انت ماحد سالم منك ... وشكلي سكتت عنك واجد ... سيارتي ترجعلي غصب عليك

ابتسمت ورديت عليه بهدوء اغيضه

عمر بابتسامة = تبطي عظم

مسك معاذ ياقة ثوبي ورفع قبضة يده بيضربني بس مسكه خويه يمنعه

خوي معاذ = بس فضحوتنا بالجامعة .. كل ماتقابلتوا لازم تتهاوشون ( والتفت لي ) عمر رجع سيارة الرجال .. تبي الصراحة تصليح السيارات ماتطول هالكثر وش معنى سيارتك طولت .. خاصة ان سيارتك ماهي متضررة مرة

ابتسمت بنذاله ... انا قايل للعامل التركي اللي يصلح سيارتي .. ياخذ راحته بالشغل .. وقلتله لو جت سيارة بعد سيارتي عادي صلحوها قبل سيارتي .. والتركي المسكين على نياته يحسبنها طيبة مني وقعد يمدحني ... مادرى انها نذاله في معاذ

عمر = الكلام هذا تقوله للورشة ماتقوله لي ..

معاذ بعصبية = زين نمر الورشة ونشوف وش اخرتها معك

عطيتهم ظهري ورحت للشباب

امممم لازم اتصل على التركي واكد عليه انه لو جاه احد يسأل عن سيارتي يجيبله أي عذر مقنع بطريقته ...

ودي بأي شي يقهر معاذ ومصعب ... مثل مايقهروني بالفرق بيني وبينهم





الساعة 2 ونص

طلعت من الجامعة وانا تعبان من هالمحاظرات ... افففففف المشكلة لازم الحين اروح للشرطة .. مالي نفس لهم ولاجرائتهم

ياحياة الشقا

دخلت قسم الشرطة .. وبلغت على نايف بس كالعادة لازم دليل على انه كل شوي يزعجنا .. علمتهم ان الهيئة تدور عليه ... بس الضابط طلب مني اروح لفرع الهيئة اللي عندها ملف نايف

عمر = وانا وش دراني أي فرع .. بريدة مليانه فروع للهيئة ؟

الضابط = طيب عطني اسمه كامل .. نتأكد ونشوف ... تقول هو دايم يجيكم بالبيت ؟

عمر = ايه

فجأة رن جوالي

القيت نظرة عليه ( الراس الكبير يتصل بك )

التفتت للضابط استاذنه

عمر = لحظات ( ورديت على الجوال ) هلا جدي

ابو فهد = عمر وانا جدك ... تعال بعد اذان العصر على طول .. بيجوني رجال وابيك عندي

بغيت ابكي ... توني طالع من الجامعة .. ودي اناااااااااام

عمر بضيق = لازم يعني ... خلهم يجون المغرب .. توني طالع من الجامعة ونعساااااااان .. بي نووووم

جدي = الله يهديك بس الساعة 3 .. الحين يذن العصر .. تعال الله يصلحك

عمر = اففففف ... طيب طيب

وسكرت عنه والتفتت للضابط متنرفز

عمر = هاااه وش كنا نقول ؟

الضابط = خلاص حنا بنتواصل مع الهيئة اول وبكرة راجعنا

لفيت وجهي عنه متضايق .. بعد فيها مراجعات .. فاضيلهم انا

قمت عنه واول ماطلعت من قسم الشرطة أذن لصلاة العصر

ودي اصييييييييييح ... نعسااااااااااااااااااااان وفوق هذا ماتغديت ...

حركت السيارة لبيت جدي ..

شهقت .. صح

رايد ...

اليوم الصبح قال يبي يطلع من بيتي .. عليه تفكير مدري وش يبي ... اجل يبي يطلع عشان ما اتهاوش مع نايف

انا قلتله .. ابي ارجع والقاه بالبيت .. بس مدري احس بيطنشني ويسوي اللي براسه ... ملى علي البيت مابيه يطلع

طلعت جوالي واتصلت على بيتي اتطمن

رن .. رن .. رن ... ولا رد

عدت الاتصال ولا رد

عدت الاتصال مرة ثالثه ولا رد

.. اووووووه لايكون طلع

عدت الاتصال ولا رد

وطوال الطريق لبيت جدي وانا اتصل على بيتي

وفرحت لما رفع احد التلفون

عمر بفرح = الووووووووووووو رايد

مافيه صوت

استغربت

عمر باستغراب = الوووووووووو

اخيرا سمعت همس وصوت خفيف

رايد = عمر ؟

عمر = ايه انا عمر .. طول صوتك .. من اليوم اتصل ليه ماترد

رايد = خفت يكون احد من اهلك ...

سكتت وانا مبتسم بفرح .. الحمد الله ماطلع

فكرت بعذر ابرر فيه اتصالي .. مابي ابين له اني اتصلت اشوفه اذا طلع والا لا

عمر = اممممم .. رايد انا ابطول شوي .. جدي محتاجني .. تقريبا ماارجع البيت الا المغرب

رايد بهدوء = طيب

عمر بابتسامة = تبي شي اجيبه معي ؟

رايد = لا

عمر = ترا مثل ماتفقنا عشانا اليوم عليك ...

رايد = ان شاء الله

سكرت عنه ... صوته هادي كأنه ماله نفس يتكلم ... ادري نفسيته تعبانة ومتضايق من وضعه بس وش بيدي اسويه واثباته مع عمه

اكلم عمه بنفسي .. بس بصفتي ايش اطلب كرت عايلتهم

بيشوتني عمهم على طول


وصلت بيت جدي ومالقيت احد بالمجلس ... شكلهم الى الحين بالمسجد

دخلت على عمتي مها بالمطبخ .. ولقيتها واقفة عند الفرن وتدبر

عمر = السلام عليكم

وبدون ماتطالعني

مها = لا تكلمني ...

عمر مستغرب = افاااا .. ليه ؟

مها = انت واحد اناني .. ماهمك الا نفسك ( والتفتت لي معصبة ) ليييييه مافاتحت ابـ ( وشهقت لما شافت وجهي ) وش هذا بعد ... انت كل يوم تجينا مضروب ... اول رجلك وبعدين راسك والحين هذا اللي بوجهك ( وقربت عندي ) وش منه هذا ؟

التفتت بضيق ... اففففف اكره شي عندي التحقيق ... الحين مها .. وبعد شوي جدي .. كأني عارف

عمر بضيق = تهاوشت مع واحد

مها = ادري انك متهاوش مع واحد ... بس وش قصتك انت ... كل يوم تجينا بشكل جديد واصابة جديدة ... ( وسكتت تفكر ) اكيييييييد تلاحقك عصابة .. ( وباعدت بين رجليها ورفعت قبضة يديها الثنتين واستعدت كأنها بتلعب كارتيه ) علمني باسم العصابة والحين اخلصك عليهم بضربتي القاضية

طالعتها من فوق لتحت وانا فاتح فمي مفهي

عمر = تقضين عليهم بضربتك القاضية !!!

اعتدلت مها واقفة وراحت للفرن تطفي عن القهوة

مها = توني شايفة فيلم ياباني هههههههههههههه والا انا ماعندي الا الدجة

ابتسمت

عمر = المهم قوليلي انتي ليش زعلانه ؟

التفتت مها لي معصبة يوم تذكرت ..

مها = ليش مافاتحت ابوي بموضوع القرض .... ياااااااااااااخي لا تقتلوووون طموحي

زفرت بضيق .... انا وش اللي خلاني اذكرها .. كان خليتها على فلمها الياباني

عمر = مها حنا مانقتل طموحك ولا شي حنا خايفين عليك .. انتي فكري فيها من كل الجهات وبتشوفين ان كلامنا صح ( وقربت عندها وحطيت يدي على كتفها ) وش رايك تشيلين القرض من بالك واخذي من عمي عبد العزيز او عمي فهد ... و انا بعد اقدر اسد الناقص على شوي شوي من راتب ابوي

مبرطمه وساكته

عمر = هاااه وش قلتي ؟

مها بزعل = ابروح اصلي .. احسن من مقابل وجيهكم .. تحطموووووووون الواحد

وطلعت معصبة

تنهدت .. غصب تصير تاجرة هذي .. مصدقه روحها

طلعت من المطبخ ... صح انا بعد ماصليت ... اصلا نسيت الصلاة كلش .. ماتذكرته الا من مها الحين

افففففف ليش هذا حالي مع الصلاة .. دايما اما اخرها او انساها او اجمعها مع الصلاة الثانية ... الملتزمين بايش احسن مني هم ... ليش دايما انساها ... رايد وهو اصغر مني يحافظ عليها بشكل احسن مني

ماعمري شفته يجمع صلاتين مع بعض .. واذا تأخر يصير بسبب النوم .. مو مثلي اتأخر عنها بدون سبب ... ليش انا كذا لييييييش

رحت للصاله ... ولقيت جدتي نايمة على الارض وشكلها هذي قيلولتها ماقامت منها الى الحين

احسن خلها نايمة ... اخاف تشوف وجهي وتفتح معي تحقيق ... خلني اصلي واطلع على طول قبل تقوم


واول ماخلصت من الصلاة سمعت صوت جدي بالمطبخ وينادي مها

قمت ورحت اعرج بسرعة متوجه له ولقيته طالع من المطبخ و يدور مها

عمر = السلام عليكم ... هاااه الرجال بالمجلس الحين والا باقي ماجوا ؟

التفت جدي لي وبدون مايرد السلام وواضح عليه مستعجل

جدي = الرجال بالمجلس الحين .. يله بسرعة هات القهوة لهم .. لا تتاخر

ومر من عندي يبي يتعدى بس وقف يوم انتبه لوجهي وطالعني مستغرب

صار وجهي معلم اثري مو وجه .. كل واحد يوقف ويتطلع بمنحوتات نايف الابداعية

جدي بخوف = وش هذا .. وش فيه وجهك .. من مسوي فيك كذا ؟

ياربي وش اقول الحين ... جدي مو مثل مها... تسأل بس ماتلح بالسؤال ... اما جدي لا ... يسأل لين يعرف كل شي

اقوله كنت العب كورة وطحت .. لا لا .. حلى هو ... الاصابة اللي برجلي قلت لهم العذر اني العب كورة .. بعد هذي اقول نفس العذر بيشك كذا

طالعت جدي و ضحكت ضحكة مب بوقتها

عمر = ههههههه جدي عادي .. شفنا ثنين يتهاوشون وفرقنا بينهم ... بس

طالعني جدي بنظرات حازمة كعادته وكأنه ماعجبه الكلام

جدي = هات القهوة يله

وراح ...

اففففف .. ادري بيستلمني بعد مايرحون الضيوف


عشر دقايق ورحت للمجلس ومعي الضيافة وتفاجأت بعم رايد من الموجودين ...

سكتوا لما شافوني وبعد السلام رجعوا لحديثهم .. وانصدمت من اللي يقولونه

كلهم يسألون عم رايد ( ابو بندر ) عن سيارته وتفاجأت فيه يتهم رايد بانه السبب

بالبداية مافهمت شي .. بس من كلامهم واسئلتهم لأبو بندر عرفت ان سيارته زجاجها مكسور ... وهالظالم يتهم ولد اخوه

التفتت لجدي اسأله

عمر = سيارة ابو بندر مكسورة ؟

رد علي احد الرجال = ايه ... سيارته الجيب .. يقولون انه رايد ولد اخوه

نزلت راسي احاول اتذكر

امس رايد اخذ اخواته يتمشى ... يكذب هالشايب هذا .. متى رايد كسر سيارته ... اصلا رايد مارجع الا اخر الليل وفوق هذا كان منتفخ وماله نفس يتكلم ...

تدخلت بالكلام بعد مامديت الفنجال لاحد الرجال

عمر = وانت يابو بندر وش دراك انه رايد هو اللي كسر سيارتك .. يمكن واحد من البزارين

رفع ابو بندر راسه لي وانا واقف بحكم اني الصباب

ابو بندر = امس لا بارك الله في العدو جانا وحاسنا انا وبناتي ( والتفت للموجودين ) كل شي سويته لهالولد بس اللي مايهديه الله ماتقدر تهديه

احد الموجودين = الله يصلحه ويهديه

جدي وهو يهز راسه = لا حول ولا قوة الا بالله ... ماكان رايد كذا .. كان هادي .. ماينسمع صوته .. وش غيره ؟

مسكتت الدله بقوة منقهر من ابو بندر .. ودي احط هالدله براسه ... يكذب عليهم وهم مصدقينه حتى جدي مصدقه ... انا متأكد انه مب رايد اللي كسر سيارته ... صح امس انا واياه موجودين بالحارة .. بس رايد من العصر الى اخر الليل وهو مع اخواته يتمشون ... و رجع ونفسيته تعبانه كالعادة ...

ابو بندر = انا عشانكم بس ماني مبلغ عليه ( وسكتت شوي ) صدقتوني الحين يوم اقولكم هالولد مبهذلنا .. وانتم كل واحد يلومني من جهه لاني طردته من بيتي ... مبهذلنا هالولد

جدي = هذي ماهي عادة رايد .. اكيد انه ماشى دشرن واخذ منهم ... الله يصلحه


احد الرجال = والله هذا ينخاف على عيالك منه يابو بندر ... الله يعينك

عضيت على شفايفي منقهر من هالشايب الكذوب .. والمشكلة الشيبان الثانين مصدقينه ...

وقفت قدام ابو بندر والدله بيدي مشتهي افرغها براسه ... من عذر رايد يهج من البيت اذا كان هذا راعيه

عمر = خلنا نفرض ان رايد هو اللي كسر سيارتك مثل ماتقول ... مع اني انا متأكد انه مو رايد ... بس نقول فرضا انه هو ... تتوقع ليش سوا كذا ؟ ... مافيه احد يكسر سيارة عمه بدون سبب ... اكيد الولد منقهر من شي ..

ونفخت صدري احتريه يرد علي

اللي مايستحي من احد ويكذب على الناس .. لا تستحي منه

والله لأفضحه قدامهم

بس هالشايب وجهه مغسول بمرق .. يرد علي وكأنه واثق

ابو بندر = وش ينقهر منه .. وحنا شفناه عشان نسويله شي ... من يوم ماطاب وقدر يمشى طلع من البيت

ضحكت بسخرية

عمر = هه .. وراتب ابوه .. واثباته اللي انت حارمه منه .. والضمان الاجتماعي اللي تلهفه انت وعيالك

طير ابو بندر عيونه فيني والتفت للموجودين منحرج

جدي = عمر .. وش تقول انت .. وش دراك عن اللي داخل البيوت ... لا تتهم الرجال

التفتت لجدي بتحدي

عمر = لا اسمحلي جدي ... ادري .. ( والتفتت للموجودين ) بالعقل .. ولد بالمتوسط طرده عمه وحارمه من كل شي ... ياكل راتب ابوه .. وباع بيتهم .. وفوق هذا الضمان الاجتماعي اللي يصرف له ولاخواته ياكله هذا هو وعياله ( واشرت على ابو بندر ) .. وش تبون رايد يسوي .. ولد .. بزر .. توه طالع من المتوسط ... لا بيت يضفه ولا وظيفه تقبله ... وفوق هذا ابو بندر معيي يعطيه اثباته ( والتفتت لعم رايد ) كلامي صح والا غلط يابو بندر ؟

سكتوا كلهم وماحد رد علي

ابو بندر مرتبك = ماني حارمه من شي .. فتحتله بيتي ... واصرف على اخواته ... وهو بعد حياه الله ببيتي ... بس هو اللي طلع وش تبيني اسويله ... اروح اطارد وراه ( والتفتت لجدي مرتبك ) سكت ولدك يابو فهد ... كلامه كله غلط .. ( ورفع راسه لي معصب ) اثباته اكيد عندي .. رايد الى الحين بكرت عايلته ... هو واخواته بنفس الكرت ... اذا عطيته الكرت اخواته من وين لهم اثبات .. ( وصارخ بوجهي ) ماتقول ؟

عمر = وليه ماتعطيه حصته من الضمان الاجتماعي ... حق البنات كيفك خذه ... بس رايد عطه حقه ...

مسح ابو بندر لحيته منحرج ومرتبك ومايدري وش يقول

ابو بندر = آآآآ .. احد شافه اصلا ... هذا انتم شايفين جانا البارح وحاسنا وراح

جدي بحزم = عمر

التفتت لجدي ولقيته يطالعني بحزم

جدي = من وين تعرف رايد .. ؟

سكتت ... مابي اقول انه ساكن معي عشان هالشيبة الظالم مايوصله

عمر = شفته مرة باستراحة شباب ... ثيابه متقطعه ووسخه... وماعنده اللقمة ياكلها ... متشرد من شارع لشارع ... وتبونه بعد هذا كله مايكسر سيارة عمه ... الصراحة من عذره ... ولو بمكانه انا ابسوي اكثر من كذا

التفتوا الرجال لابو بندر واستلموه

احد الرجال = انت تاخذ الضمان الاجتماعي حق عيال اخوك يابو بندر ؟

ابو بندر مرتبك = اخذه بس اصرف عليهم منه .. ماني حارمهم مثل مايقول هذا ( واشر علي )


عمر = هه .. ورايد تصـ

وصارخ علي ابو بندر مقاطعني

ابو بندر = بس انت اسكت ... اذا تكلموا الكبار ... الصغار يسكتون ... ( والتفت لجدي ) سكت ولدك يابو فهد ... ترضاها لي يجيب كلام من راسه ويلفقها علي

عمر بعصبية = هذا مو كـ

وقاطعني جدي يسكتني

جدي بصرخة = عمممممر

بلعت لساني بعد صرخة جدي علي وانا انفاسي سريعه منقهر من هالشايب

ابو بندر بعصبية = هالجيل التالي مايحترم احد ... ( والتفت لي ) الضمان الاجتماعي اصرف على عيال اخوي بطيبة نفس ... مانبي الا الاجر من ورا هالايتام ... اما اللي يطلع من بيتي برضاه يطلع .. وش تبيني اسويله ... وراتب اخوي الله يرحمه على قلّه .. ما اخذ منه ريال واحد ... يعني لازم اعلمك وش اصرف ووش مااصرف ( والتفت للموجودين ) هذا اللي ناقص ... هالجيل يحاسبنا

مسكت الدله بقوة منقهر من كلامه .. المشكلة ما اقدر اقول شي

احد الموجودين = طيب ليه ماتعطيه اثباته يدبر نفسه ؟

ابو بندر = والبنات من وين لهم اثبات ... هم كلهم بكرت العايلة ... اذا كبر الولد اقصله بطاقه ... بس الحين كلهم بكرت واحد

وقعدوا يتكلمون .. وانا قاعد اكل في نفسي ... ودي ارد عليه .. والمشكلة بدا يقنعهم بكلامه ... اللهم الاثبات قالوا له اخر شي .. يعطيه رايد لين يلقى وظيفه ويرجعه لك ... ووافق وجه العنز

ابو بندر = طيب اعطيه اثباته لين يلقى وظيفة بس ماعرف مكان رايد وين

عمر = عطني اياه انا اوصله له

سالني احد الموجودين

احد الرجال = تعرف مكانه الحين وين ؟

التفتت لجدي اول ولقيته يطالعني بحزم ... طنشته والتفتت للرجال اللي سأل

عمر = اعرف استراحة اخوياه








التفت جدي لابو بندر

جدي = خلاص يابو بندر هات كرت العايلة حق عيال اخوك وعمر يوصلها له

التفت لي ابو بندر بحقد وسكت

نفخت صدري وانا اطالعه بتحدي وابتسمت

اخيرا اثباتك بيوصلك يارايد ... راح تنحل كل مشاكلك وترتاح

التفتت للموجودين اذكرهم بحق رايد بالضمان .. فرصه بما ان هالشياب الظالم مسوي فيها طيب قدامهم

عمر = وحق رايد بالضمان ... رايد مايوصله ريال منه

رد علي ابو بندر وهو ماسك نفسه والود وده يحفر قبري بمكاني

ابو بندر = خله يجيني ... انا ماعندي مانع يرجع يسكن عندي ... هو اللي طلع من كيفه

عمر = هو مايبـ

وقاطعني جدي يكلم ابو بندر

جدي = خلاص يابو بندر .. لنا كلام معك ومع رايد لما تجتمعون ( والتفت لي وعطاني نظرة )

الله يطلعني سالم من بيت جدي اليوم ... شكله بيستلمني بعد مايروحون الرجال

نص ساعة واذن المسجد لصلاة المغرب

طلعوا الرجال من المجلس وجدي معهم .. كان على بالي بيروح معهم للمسجد بس تفاجأت فيه رجع

جدي = عمر يله مشينا للمسجد

طالعت جدي مستغرب

وش صار بالدنيا بالعادة يروح جدي بدون مايطلب مني اروح معه

عمر مستغرب = آآآآآ ... رح انت للمسجد وانا الحين الحقك

جدي = لا .. ابي اتكلم معك وحنا ماشين

ايوووووة قل كذا من البداية وابتسمت بوجه جدي بخوف .. الله يعدي الليلة على خير

طلعنا انا وجدي من البيت متوجهين للمسجد... وعلى طول سألني

جدي = اول شي وش منه اللي بوجهك ؟

عمر = قلتلك هوشه بين ثنين وفرقنا بينهم ..

جدي = هو نفسه اللي ضربك مع راسك

سكتت ومارديت .. جدي ماهو مصدقني انها هوشة

جدي = والله مادري وش سالفتك ياوليدي ... كل يوم داخل علي بحاله ... وسيارة معاذ لي مدة اشوفها معك ... سألت عمك عبد العزيز وقالي عيال عم ويتفاهمون ... بس اشوف سيارة معاذ طولت معك ... ماتقولي سيارتك وينهي ؟ وكل يوم داخل علي ملفوع ... ( والتفت علي ووقف عن المشي ووقفت مثله ) قلي ياوليدي انت مديون ؟ ... بايع سيارتك... احد يطلبك ؟

التفتت لجدي وانا ابتسم

عمر بابتسامة = ابد والله لا مديون ولا شي .. راتب ابوي مكفيني وزيادة وفوقها مكافأتي بعد


جدي = اجل سيارتك وينهي ... ووش منه اللي بوجهك والضربة اللي براسك ؟

زفرت بضيق وسكتت

و يوم ماشاف مني رد .. مشى وهو يهز راسه بقلة حيلة

جدي = لا حول ولا قوة الا بالله ... ( وتنهد ) طيب الله يصلحك ابي اكلمك الحين عن اللي قبل شوي .. واضح ياوليدي انك تعرف رايد ... وبعد الصلاة بنروح لابو بندر ناخذ كرت عيال اخوه وانت تعطيه رايد مثل ماقلت قدام الرجال ... بس قبلها ابيك تعلمني كيف عرفت رايد ؟ الولد له اربع شهور من طلع من الحارة ومانعرف عنه شي ... كيف عرفته انت ؟

اخاف اقوله انه كان باستراحتنا بس اعرفه جدي مايحب شلتي .. ودايم يحذرني منهم .. اقوم الحين اقوله ان رايد كان معنا ... اعرفه جدي بيقول خربتوه ومن هالكلام اللي يسم البدن
والمشكلة اخاف اقوله الحين ببيتي ويعلم ابو بندر بمكانه بما انه عمه ومسؤول عنه

انتبهت على صوت جدي

جدي = هاه ما انت معلمني ؟

اخذت نفس .. خربانة خربانة ... خلاص ابقوله ويصير اللي يصير اهم شي الزم عليه مايعلم عمه بمكانه

وقفت قدام جدي و خليته يضطر يوقف عن المشي

عمر = ابقولك بس اوعدني ماتعلم الخايس الكلب عمه ابو بندر

طالعني جدي وهو ساكت يحتريني اكمل

عمر = احم .. رايد كان معنا باستراحتنا .. جابه مشعل عندنا بعد ماطرده عمه

طير جدي عيونه فيني منصدم

جدي = وشلون ؟ مشعل جابه لهالشلة الصايعة ... ( ورفع صوته علي معصب ) انا الحين اهاوشك عنهم ابيك تبعد عن الفساد تروحون تجرون هالولد اليتيم .. انتم تبــ

قاطعت جدي قبل ما يستلمني

عمر = شلتنا اللي ماهي عاجبتك هي اللي ضفت رايد من الشارع ... وش سويتوا انت والشيبان اللي قبل شوي عندك ورايد غايب عن حارتكم اكثر من ثلاث شهور ؟ سألتوا عنه .. دورتوا عليه ؟

سكت جدي ولف وجهه عني مايدري وش يرد علي فيه

جدي = امش تأخرنا عن الصلاة

ابتسمت بانتصار ... شعور حلو لما تغلب اللي اكبر منك بالكلام ومايقدر يرد عليك

مشيت بجنب جدي اللي رجع يسألني

جدي = ووشلون رايد الحين مرتاح بالاستراحة ؟ .. لا يكون خربتوه .. تكفى ياوليدي تراه يتيم

اخذت نفس عميق ... الحين جا وقت الخبر الثاني

عمر = رايد ماهو بالاستراحة الحين ... رايد عندي بالبيت له اكثر من شهر

وقف جدي والتفت لي منصدم

جدي منصدم = اللي ساكن معك بالبيت هو رايد ؟

عمر = ايه ( والتفتت لجدي اترجاه ) بس الله يخليك جدي لا يدري عمه

جدي مستغرب = مو تقول ان اللي ساكن معك واحد من اخوياك يدرس بالجامعة

ابتسمت بحرج

عمر = ماهي اول مرة اكذب ...

ابتسم جدي بفرح

جدي = يعني رايد عندك الحين بالبيت

هزيت راسي بايه

جدي وهو يطالعني باعجاب

جدي بفرح = الله يجزاك خير عنه ياوليدي ... ويكثر من امثالك ... والله فرحتني بهاليتيم ( وسكت شوي يفكر ) بعد الصلاة نمر ابو بندر وناخذ الكرت واروح معك لبيتك واسلم على رايد

ابتسمت لما شفت فرحة جدي وهزيت راسي بأيه

عمر بابتسامة = صااااار ... بس اهم شي لا يدري عمه انه عندي



صلينا و طلعنا من المسجد انا وجدي ومرينا بيت ابو بندر ودخلنا مجلسه ... طلبنا منه الكرت وعطاه جدي وملاحظ عليه انه ماهو معبرني ... والدليل يوم مديت يدي ابي اخذ الكرت سفهني ومده على جدي ... ضحكت مستانس واضح انه منقهر مني

طلعنا من عنده ... وتنهدت بضيق .. كنت اتمنى اشوف دانه ... وينهي ؟ ... بالعادة تلعب المغرب بالشارع ... وحنا ببيت ابو بندر قبل شوي كنت كل شوي اتلفت يمكن اشوفها

بس ماشفتها لا ببيت ابو بندر ولا بالشارع

ركبنا سيارتي انا وجدي وطلعنا من الحارة متوجهين لبيتي

التفتت لجدي ومديت يدي

عمر = عطني البطاقة انا بعطيها رايد

عطاني جدي البطاقة .. وقعدت اقراها وانا اسوق واشوف تاريخ ميلاد كل واحد منهم

مريم
رايد
دانه

امممم مريم هذي اصغر مني بسنتين .. مادري ليه كنت اتخيلها كبر عمتي مها مع ان رايد قاللي مرة ان عمه رافض يدخلها الكلية .. بس غصب عني ارجع واتخيلها انها كبر مها بالثلاثين

البطاقة صغيرة من الشكل الاخير المعتمدة لكروت العايلة ... دخلت البطاقة ببوكي وحطيتها بجيبي

وطوال الطريق افكر كيف افاجأ رايد بأثباته ... ودي بمقلب اسويه فيه قبل اعطيه الكرت ... وابتسمت بنذاله يوم طرا ببالي مقلب يرفع ضغط رايد شوي









* رايد *


بعد صلاة المغرب


طلعت من المسجد مهموم ... المفروض ارجع لمريم واوديها للمستشفى بس بعد ماصار امس من عمي مالي جرأة اخذ اختي ... ومااعتقد مريم لها جرأة تطلع مرة ثانية من بيت عمي

دخلت بيت عمر وانا شوي وابكي من الهم وسكرت الباب وراي ....

وفوق همي هم

عمر فتح لي بيته وفوق هذا ماهو سالم مني ... بسبب هالعله نايف ... كل يوم وعمر متهاوش معه بسببي ... عمر صح دفش بس والله مايستاهل ... فتح بيته لي وامه ماتجي لبيتها كله عشاني ... ياليت عمر وافق اطلع من بيته يوم قلته اليوم الصبح

مابي اسببله مشاكل اكثر من كذا ...

مادري وش يبي مني عمر ...

انا ما استاهل

انا عاله على عمر .. ومافيني فايدة لمريم ... وما اقدر احمي دانه .. ومالي اثبات انفع نفسي على الاقل ( مديت يدي ابي افتح الباب الداخلي بس سمعت صوت حركة بالحوش وقطع علي افكاري ..

التفتت ورا اشوف مصدر الصوت بس ماشفت شي ... طالعت باب الشارع ولقيته مسكر

رجعت لنص الحوش مستغرب احاول اعرف مصدر الصوت

عجيب ... انا متأكد اني سمعت شي ... رفعت راسي لدرايش ابو احمد ( جار عمر ) ولقيتها انوارها شغاله بس كلها مسكرة ... طالعت الممر اللي يودي للحوش الخلفي وماشفت شي .. هزيت راسي اطرد الوهم من راسي .. يمكن اتخيل

رجعت للباب الداخلي وفتحته ودخلت وسكرت الباب وراي

رحت للصاله وفتحت ازارير ثوبي عشان انزله بس سمعت صوت حركة مرة ثانية

التفتت وراي بخوف وطلعت من الصاله وانا اعدل الازارير

واستغربت لما شفت الباب الداخلي يفتح على شوي شوي

همست مستغرب

رايد بهمس = عمر ؟

وشهقت لما شفت راس نايف يطل من الباب

شافني نايف قدامه وجاني يركض .. ومسكني بعنف ولصقني على الجدار

نايف بعصبية = وين عمر ؟

رفعت راسي اطالعه وانفاسي سريعة من الخوف ومن دخوله المفاجأ

رايد = مـ .. مــ .. مو هنا ... وووو ... وشلون دخلت انت ؟

قرب نايف وجهه مني معصب

نايف = ادري انه مو هنا ... من الظهر وانا احتريه ... وين ذلف .. ليه الى الحين ماجا من الجامعة ؟

سكتت مدري وش اقول ... مااقدر اقوله ان عمر عند جده عشان ما يأذيه

رفع نايف يده وعطاني كف وصرخ بوجهي

نايف = تكللللم .. وين رااااح ؟

سكتت بعناد .. ماني معلّمه يكفي عمر اللي جاه من وراي

شفت نايف يدخل يده بجيبه وطلع منها حاجة وغزها على رقبتي

شهقت بقوة يوم حسيت بألم السكينة على رقبتي .. ورفعت راسي اطالعه اترجاه

رايد بترجي = نااايف

نايف = علمني وين عمر ... هو بيجي اليوم والا لااااااا ؟ من الظهر وانا احتريه وييييييييينه ؟

رايد بخوف = و .... وش تبي منا ... آآآآ ... خلنــ

قاطعني نايف وهو يقرب وجهه مني

نايف = ابي عمر ... وينه ؟ ابوي تبرا مني وهو اللي فتّن علي عند الهيئة وفضحني ... قبل على بالي انه انت ... بس انت ورع كم كف تخليك تنتفض قدامي ... اما عمر غير ... واليوم حطيته برااسي ( وسحبني ودفعني على الجدار بقوة وهو ماسكني ) وين عمر ... متى بيجي ؟

سكتت وانا اتذكر كلامي مع عمر امس

)))))))(((((((
رايد = عمر انت اللي بلغت الهيئة ؟
عمر = لا
رايد = بس انا سمعتك تقول لنايف انه انت
التفت لي عمر ورش على وجهي ماء
عمر = عشانك ياخبل ...
)))))))(((((((

طلعت دموعي وانا اتذكر كلمته .. كذب على نايف عشاني والحين بيدفع ثمن هالكذبة .. بعد عشاني

رفعت راسي لنايف وانا مااقدر اشوف من الدموع

رايد = تكفى لا تسوي بعمر شي ... مو هو اللي بلغ .. يكذب عليك ... والله يكذب عليك .. تكفى لا تسوي فيه شي

نايف = اهااا بس .. مب لعبه عندكم انا ..

رايد = والله مب هو

نايف = هو قال بنفسه انه هو اللي بلغ ... عمر اعرفه نذل ... وشري ( وغز السكينه برقبتي اكثر ) متى بيجي ؟

رايد = مدري

ولفيت وجهي عنه وبكيت اكثر

ياليت مايجي عمر ... ياليته مايجي ... بس مشكلته اتصل علي وقالي بيجي المغرب ... يارب يارب مايجي

تحرك نايف للباب الداخلي وهو يجرني معه

نايف = اجل نحتريه عند الباب لين يشرّف ( وسكر الباب الداخلي برجله ولصقني على الجدار بجنب الباب والتفت لي ) نحتريه هنا احسن عشان اول مايدخل تكون هالسكينة بوجهه ( ورفع السكينه قدامي ) ابوي طردني من البيت وتبرا مني ... لولا عمر كان انا وسعد ما انفضحنا ولا تبرا مني ابوي .. تبهذلت بسبته و الحين ابي اطلعها من عيونه ( والتفت للباب ورجع التفت لي ) من الظهر وانا احتريه بالشارع .. اكيد عند الشباب الحين .. احتريه هنا احسن وين بيروح يعني ...

نزلت راسي وانا اتذكر كلمه عمر لي امس

عمر = عشانك ياخبل

ياليته ماكذب على نايف .. بس عشاني كذب .. ليش كل ماروح بمكان يصير فيه مشكلة بسببي ... دخلت بيت عمي وتغير علينا مع انه ماكان كذا بحياة امي وابوي .. دخلت استراحة الشباب وانطردوا كلهم منها .. دخلت بيت عمر وتسلط نايف وشكله هالمرة ماهو ناوي على خير

بكيت بيأس

وقف نايف بجنبي وهو ملصق ظهره بالجدار وماسك السكينة ومستعد
نايف بجنب الباب وانا بجنب نايف
مر علينا ربع ساعة وحنا واقفين عند الباب

تعبت من الوقوف و جلست ببطء عى الارض وانا اسحب ظهري على الجدار

سمعت صوت نايف يكلمني

نايف = خلني اسمع صوتك بس .. واذا تسوي شي ..هالسكينة بتصير بظهرك على طول ... تفهم ؟

ضميت ركبتي لصدري وغطيت وجهي وانا ادعي الله ان عمر مايجي







* الجــزء الســابع عشــر *












وقف نايف بجنبي وهو ملصق ظهره بالجدار وماسك السكينة ومستعد
نايف بجنب الباب وانا بجنب نايف
مر علينا ربع ساعة وحنا واقفين عند الباب

تعبت من الوقوف و جلست ببطء عى الارض وانا اسحب ظهري على الجدار

سمعت صوت نايف يكلمني

نايف = خلني اسمع صوتك بس .. واذا تسوي شي ..هالسكينة بتصير بظهرك على طول ... تفهم ؟

ضميت ركبتي لصدري وغطيت وجهي وانا ادعي الله ان عمر مايجي


مر ربع ساعة ثانية وحنا ننتظر .. ونايف رايح جاي يحتري ..

نايف بعصبية = وييييين ذلف هذا ؟ ...

سكتت ومارديت عليه وانا ادعي الله تدعي هالليلة على خير

فجأة سمعنا صوت باب الشارع يسكر

شهقت بقوة ورفعت راسي لنايف بخوف ..

ركض نايف راجع لمكانه ووقف لاصق بالجدار جنب الباب ...

جلست على ركبي ومسكت رجلين نايف اترجاه

رايد = تكفى .. الله يخليك لا تسوي شي بعمر .. والله مب هو .. مب هو ... يكذب علييييييييك

مسكني نايف بشعري وخلاني اوقف

نايف بهمس = اششششش .. اسكت .. ياويلك اذا طلع منك صوت .. ما ابيه يدري عنا ... تفهم .. قسم بالله لاذبحك

عضيت على يدي بخوف وترقب

مسك نايف عضدي ولصقني بالجدار بعنف بجنبه ورفع السكينة باستعداد يحتري عمر

طليت من ورا نايف اشوف مقبض الباب بترقب وانا عاض على يدي بخوف وادعي الله ان مايصير شي لعمر

ودي اصرخ باعلى صوتي واقول ياعمر لا تدخل ... ودي انبهه بس مااقدر نايف بيذبحني

وقف نايف قدام الباب مباشرة والسكينة بيده موجهها و مستعد ويشر لي بيده على رقبته يعني ياويلك اذا تكلمت ... حبست انفاسي خايف من اللي بيصير


رفعت راسي لنايف وانا اهز راسي بلا بصمت اترجاه وكأني اسمع عمر يكلم احد وهو يقرب او من الخوف يتهيألي

واول ما انفتح الباب وشفنا عمر الغافل وقبل ما ينتبه للي قدامه .. فاجأه نايف بحركة سريعه وطعنه على بطنه

قدامي

شهقت بقوة ...


رايد = لاااااااااااا

واقف بجنبهم واشوف كل حركة

طيرت عيوني بصدمه وعيني على السكينة ببطن عمر ...

ابتعد نايف عن عمر وعيني على السكينة بيد نايف وهو يسحبها بعد مادخلها بعمر

سمعت صرخت عمر وركع ماسك بطنه

وقف نايف وشهق منصدم وهو يشوف شي ورا عمر


ولأني بجنب الباب وعيني بخوف على عمر ماهتميت لنايف وعلى وش يشوف

همي على اللي انطعن بسببي ...

و صورة السكينة وهي تدخل وتطلع تكرر ببالي

طاح عمر على ركبه وهو ماسك بطنه بألم

تحركت بسرعة وجلست على ركبي قدامه ومسكت عمر اساعده وانا ما اشوف من الدموع

رايد = عمر

مغمض عيونه بألم

نزلت نظري اشوف بطنه ... الدم مغطي ثوبه الابيض ويديه ...

رايد وانا ابكي = عمر هذا نايف

سند عمر بثقله علي وراسه على كتفي .. مسكته مع اكتافه .. وانا احس شوي واطيح انا وعمر على ظهري بسبب ثقله بالنسبة لي .... بصعوبة ساعدته يستلقي على بطنه

عمر بألم = آآآآآآه .. بطني بطني

ماسك بطنه ويتلوى ويحرك رجله اليسرى بالارض

حطيت يدي على يدين عمر فوق بطنه .. مدري وش اسوي

رفعت راسي بس شهقت لما شفت ابو فهد واقف قدامنا وهو متساند على حافة الباب الداخلي .. واقف مثل الصنم وعيونه على عمر بصدمة

بسم الله من وين طلع هذا ... واضح من شكله انه منصدم .. التفتت ادور نايف بس مالقيته .. طالعت باب الشارع اللي قدامنا ولقيته مفتوح بالكامل

هج الكلب ... بس وشلون .. كيف مر من جنب ابو فهد .. وليه ما مسكه

التفتت لابو فهد ولقيته يطالع عمر وشكله مافاق من الصدمة الى الحين ومتساند على الباب بضعف

حاولت ابرر لنفسي لابو فهد

رايد = هذا ... هذا نايف ... والله .. كان يحتري عمر .. والله

جلس ابو فهد ببطء بمساعدة يديه عند عند عتبه الباب وزعمر ممدد رجليه باتجاه جده وراسه باتجاهي

ابو فهد = عمر وليدي ( وطلعت دموعه بصدمة )

بكيت وانا اشوف ابو فهد يبكي قدامي ... اكيد بيكرهني اذا عرف ان كل هذا بسببي

نزلت نظري لعمر وشفته يحاول يتنفس بصعوبة

انحنيت عليه اكثر و حطيت يدي على صدره وهزيته

رايد = عمر .. تسمعني ؟

عمر بألم = آآآه .. بطنيييي

خفت وانا اشوف عمر يطالع السقف ويحاول يسحب نفس بصعوبة .. طيرت عيوني فيه نفس اخوي ريان بانفاسه الاخيرة كان يطالع السماء ويشاهق ووجهه مليان دم

رايد = عمر لا تمووت

بكيت مدري وش اسوي ... انتبهت على فخذ عمر اللي يعرج منها مليانة دم ... لااااااا .. صح هو جلس على ركبته قبل يطيح على الارض واكيد انفتك الخياطة وانفجر الدم من الجرح

ياربي كل اللي يصير لعمر انا السبب

سمعت صوت ابو فهد يكلم عمر بصوت ضعيف

ابو فهد = دزني وماقدرت امسكه ... عمر مين هذا ( وحط يده على رجل عمر) حسبي الله ونعم الوكيل ( وبكى اكثر وهو يهز رجل عمر )

عمر = آآ .. أأبـ .. أبو احمد

التفتت بسرعة لما سمعت عمر يتكلم بصوت ضعيف وبألم

رايد = وشو

التفت عمر لي و حط يده المليانة دم على صدري

عمر وهو يتنفس بصعوبة = رح لابو احمد .. ابو احمد

رايد = مين ابو احـ

وسكتت لما تذكرت ... ايوة صح ... ابو احمد جار عمر بالبيت

رايد = تقصد جارك اللي بجنب البيت ( واشرت على البيت اللي بجنب بيت عمر )

هز عمر راسه بايه

عمر بألم = ناد احمد .. ابي احمد ... خلـ

رايد = طيب طيب .. الحين

وقمت بسرعة وركضت برا البيت اسابق الريح

وتوجهت لبيت الجار ابو احمد ... دايم اشوف ابو احمد هذا يصلي معنا بالمسجد .. ودايم اشوف ولد كبر عمر يدخل بيتهم ... بس مااعرف اسمه .. اظن هو اللي يبيه عمر ... جيران عمر ماعرفهم ولا اهتميت ولا عمري سألت عمر عن جيرانه .. مين هذا ومين هذاك

بالصدفة عرفت ان الجار هذا اسمه ابو احمد ... حتى عياله ما اعرفهم زين مع اني اشوف اللي يطلع واللي يدخل لما اكون واقف عند الباب طفشان

قعدت اضرب باب بيت ابو احمد واصارخ بصوت عالي

رايد = افتحوا البااااااااااااب بسرررررررعة

وقعدت اضرب واصارخ .. فجأة فتحت الباب بنت صغيرة ونقزت على ورا خايفة وعيونها على ثوبي

رايد = رووووحي نادي ابوك .. بسرررررررررعة روحي ... بسرررررعة ونادي احمد ( ودفعتها داخل البيت استعجلها )

ركضت البنت داخل البيت وهي تنادي ابوها

نزلت نظري اشوف وش اللي خافت منه البنت

ولقيت ثوبي ملطخ بدم كثير .. غمضت عيوني بألم وهزيت راسي احاول اطرد صورة عمر عن بالي

طلع ابو احمد ووراه ولدين والبنت اللي قبل شوي

و انصدموا من شكلي

ابو احمد = بسم الله وش فيك عسى ماشر

تكلم الولد اللي كبر عمر

= وش هذا اللي بثوبك ؟

رايد = تعالوا تعالوا بسرررررعة ... عمر طعنه نايف ... بسرعة تكفون تعالوا

انصدم الولد الكبير وشهق

= وشلون ( وراح يركض لبيت عمر ووراه الولد الثاني وابو احمد )

ركضت بسرعة وراهم ... ولقيتهم متجمعين عند الباب الداخلي

الولد اللي شكله كبري بس ادب مني مرتين ساد نص الباب والنص الثاني ساده ابو فهد وهو جالس

دفعت الولد ودخلت البيت

ولقيت ابو احمد وولده الكبير جالسين بالارض و منحنين على عمر ويكلمونه

وابو فهد على وضعه عند عتبة الباب و جالس عند رجلين عمر ويديه تتراعد

سمعت الولد الصغير يهمس بصدمه

= يمه وش هذا ؟

طلعت دموعي بألم وانا اشوف عمر يسبح بدمه ... بلاط الارضيه مليان دم داكن

انا السبب ... ليتني مادخلت بيتك ياعمر ... ياليتني ماعرفتك

انتبهت على عمر يكلم الولد الكبير بصوت متقطع

عمر بضعف = اااا .. احـ .. احمد .. بلغ عن نايف... نايف .. كـ .. اللي كان معك بالثانوي

صاح ابو احمد علي وعلى ولده الثاني الدب

ابو احمد = روحوا هاتوا مناشف ... بسررررررررعة

ركض الولد لبيتهم وانا ركضت للدرج ورحت لغرفة عمر فوق .. وفتحت دواليبه ادور على مناشف

ومالقيت الا منشفة وحدة كبيرة ... اخذتها ونزلت على طول

عطيتها احمد وحطها على طول على بطن عمر والتفت لابوه

احمد = يبه اطلب الاسعاف بسرعة
ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



قام ابو احمد وهو يسألني

ابو احمد = وين التلفون ؟

ركضت للصاله وهو وراي واشرت على التلفون وراح للتلفون

رجعت لعمر وجلست عنده ومسكت يده بخوف

الى الحين يسحب نفس .. وفمه يابس ويتنفس بصعوبة

التفت عمر لاحمد

عمر بألم = احمـد

قاطعه احمد بسرعة يمنعه عن الكلام

احمد = خلاص فهمت ... نايف اللي كان معنا بالثانوي ... عرفته خلاص لا تتكلم

جا الولد الدب من بيتهم و معه مناشف وعطاها اخوه

صاح احمد على اخوه بعد مااخذ المناشف منه

احمد بصراخ = محمد رح هات مقص بسرعة .. اركض

محمد = من بيتنا ؟

احمد بعصبية = اييييييييييه بسرعة رح

ركض محمد الولد الدب وراح لبيتهم يجيب مقص

مد احمد علي المناشف

احمد = خذ ... خلهم معك لين يجي محمد

اخذت المناشف وعيني على عمر اللي بدا يفقد وعيه وراسه مايل ناحيتي ويأن

قعد احمد يفتح ازارير ثوب عمر وهو يكلمه

احمد = عمر تحمل شوي الحين يجون الاسعاف

التفتت لاحمد .. ابي اسأله وش يبي بالمقص بس ماتجرأت اسأل

شوي و جا محمد وعطى المقص اخوه

قام احمد واقف وجلس بين رجلين عمر وبدا يقص ثوب عمر بالطول لين وصل للازارير

وبعدها قص الفنيلة الداخلية وكشف عن بطن عمر وصدره

شهقت لما شفت الدم يطلع من الجرح .. ورجع علي صورة السكينة وهي تدخل وتطلع ...

طلعت دموعي ندمان .. ليتني طلعت اليوم من بيته ولا سمعت كلام عمر .. كان ماصار اللي صار

اخذ احمد المناشف مني وحط منشفتين على بطن عمر ووحدة على فخذه

وطلب مني امسك المناشف واضغطها على بطن عمر .. ونفذت بيدين ترتعش

صاح علي احمد

احمد بعصبية = اضغط زييييييين

ضغطت وانا اهز راسي احاول اطرد صورة السكينة عن بالي

منظر الجرح افزعتني ..

شفت المناشف تحت يدي شوي شوي تتحول للون الاحمر

همست

رايد = يااااربي

حاولت اتمالك نفسي ... رفعت راسي وطالعت احمد اللي يضغط المنشفة على فخذ عمر

انا جالس بجهة من عمر واحمد جالس بين رجلين عمر ... مابي انزل نظري لعمر واشوفه وهو يسبح بدمه .. مدري وش اطالع ... ابي أي شي يشغلني عن المنظر

طلع ابو احمد من الصاله وصاح على محمد

ابو احمد = محمد رح لاخر الحارة واحتر الاسعاف ... بسرعة .. الحين يجون

ركض محمد وطلع من البيت ينفذ

راح ابو احمد يحاول يهدي ابو فهد اللي طوال الوقت يتكلم ولا نفهم عليه شي

وقدر ابو احمد يبعد ابو فهد عن الباب اللي ساده وصاروا بالحوش وانا اسمع او احمد يهدي بابو فهد ويكلمه

قرب احمد راسه مني وهمس

احمد = انت شفت اللي طعنه ؟

هزيت راسي بأيه وهمست

رايد بحزن = ايه .. نايف

قرب احمد راسه مني اكثر لين قرب عند اذني وهمس

احمد = المشكلة كان معنا بالثانوي ثنين اسمهم نايف .. مدري أي واحد يقصد عمر

نزلت نظري لعمر ولقيته يأن و صدره يرتفع و ينزل

احمد = ما اقدر اسأل عمر واجد عشان مايتكلم ... ابيك توصفه لي بعدين

وابعد راسه عني

احمد = الكلب طاعنه مرتين

التفتت لاحمد

رايد = اللي بفخذه بسبب حادث مو من نايف

فجأة سمعنا صوت الاسعاف

شوي وجا محمد يركض ووراه رجالين

قمنا انا واحمد وخلينا المجال لرجال الاسعاف







وعلى آذان العشاء اخذوا عمر بسيارة الاسعاف ..

وقفت بالشارع وانا اشوف سيارة الاسعاف تبتعد واحمد ومحمد بجنبي

طلع ابو احمد وهو يساند ابو فهد والتفت لنا

ابو احمد = انا ابوصل ابو فهد للمستشفى ..( والتفت لي ) تعال معنا يارايد

وقبل ارد تكلم احمد

احمد = لا يبه .. روحوا انتوا .. وانا اباخذ رايد بسيارتي

هز ابو احمد راسه بايه وتوجه لسيارته وهو يساعد ابو فهد على المشي

طالعت جد عمر بحزن .. وش جابه بهالوقت ... وليه جاي

ياربي وش هالحظ اللي لي ... يعني مايجي ابو فهد مع عمر الا بالوقت هذا

شكله تعبان مرة والى الحين منصدم ... انا ماأذيت عمر وبس ... انا أذيت للي يقربون له بعد ... امه وجده

الكل بيكرهني اذا عرفوا سبب اعتداء نايف على عمر

حتى مصعب يمكن يكرهني ... وابو فهد بيكرهني ... عمر بنفسه بيكرهني... انا عاله عليهم

نزلت راسي وبكيت بألم

حسيت بيد على ظهري

احمد = وش فيك انت طوال الوقت وانت تصيح .. يارجال ان شاء الله انه طيب .. ( ووجه كلامه لاخوه ) محمد رح هات ثوب عمر بسرعة

راح محمد ودخل بيتنا وجا ومعه ثوب عمر المقطوع نصفين

وانا منزل راسي وساكت

فتش احمد بجيوب ثوب عمر وطلع مفاتيحه وبوكه وجواله ومدهم علي

احمد = خذ خل اغراض عمر معك ...

رفعت راسي لاحمد

رايد = لا .. خلهم معك انت

احمد مستغرب = معي انا !! انت اللي ساكن مع عمر مب انا ... ياخي على الاقل دسهم بمكان لين يرجع عمر لا تخليهم طايحات بالارض كذا ... اخاف يرجع نايف ويسرق سيارة عمر والا جواله .. الاحسن تخليه معك

هزيت راسي بلا مصر على رايي ... مالي وجه ارجع لبيت عمر بعد اللي صار

لا والله مالي وجه

رايد = خلهم معك

طالع احمد اخوه مستغرب وحط اغراض عمر بجيبه

احمد = طيب يله امش خلنا نروح ..

و مشى لسيارته

محمد = احمد غير ثوبك

نزل احمد نظره يشوف ثوبه الملطخ بالدم وتوجه لبيته وهو يكلمني بسرعة

احمد = احترني الحين جاي ... رح انت بعد غير ثوبك والحين اجيك

ودخل بيته وهو يركض

نزلت راسي بحزن ... ماعندي ثوب غير اللي علي ... احس بصدري يغلي من القهر على اللي صار بعمر ... ماراح اسامح نفسي اذا صارله شي


وتوجهت لباب بيت عمر وسكرته ... خلاص لازم اترك بيت عمر وادور لي مكان غيره

بكيت غصب عني وين اروووووووح

اروح لعمي .. بس مابي ارجعله .. انا قلت راح اعتمد على نفسي واخذ اخواتي مب اخذلهم وارجع بدون أي فايده وفوق هذا مسوي مصيبة .. والمشكلة ابو فهد بنفس حارة عمي مالي وجه ارفع عيني قدامهم ... لا .. لا ... مب راجع لعمي ... لا يمكن ...

سمعت محمد يسألني

محمد = ماغيرت ثوبك !

مارديت عليه

غمضت عيوني بألم وصورة السكينة وهي تدخل وتطلع تتكرر ببالي عشرين مرة

طلع احمد من بيته وفتح سيارته ... رحت له وانا اجر رجولي جر وركبت سيارة احمد بصمت

احمد = ليه ماغيرت ثوبك ؟

سكتت ومارديت عليه .. ومسكت راسي بين يدي

حركنا متوجهين للمستشفى .. شوي و سمعت احمد يسألني

احمد = وصف لي اللي طعن عمر

رفعت راسي اطالع قدام وانا مالي نفس اتكلم مع احد

رايد بحزن = نايف ... اااا .... طول عمر ... ااااا ... ( وسكتت )

ما فيه شي مميز اوصفه فيه ... نايف شكله عادي

احمد = بس ؟ طوله طول عمر وبس .. وصفه لي .. عشان اعرف ... كانوا معنا ثنين بالثانوي .. وصفه لي عشان اعرفه ايهم

رايد = مادري مافيه شي مميز

سكت احمد شوي وبعدها سألني

احمد = نايف اللي طعن عمر فيه حبة خال كبيرة بشحمة اذنه ؟

سكتت وانا اتذكر نايف .. مااذكر فيه شي

رايد = لا ( والتفتت لاحمد ) ماعليه حبة خال

ابتسم احمد = اهاا عرفته ( وسكتت شوي وهو يسوق ) انت تقرب لعمر .؟

طالعت قدام بألم وهمست

رايد = لا

وكملت بيني وبين نفسي .. وياليتني ماعرفته .. كان عمر الحين مرتاح

احمد = انا وعمر الصراحة مانمون على بعض .. كنا زملاء ايام الثانوي بس ... وبيني وبينك الصراحة ما استغربت اللي صار لعمر

التفتت له وقطبت حواجبي مستغرب

التفت احمد لي وبعدها طالع قدام

احمد = عمر واحد موذي .. ايام الثانوي كان مشاغب مرررة ... يضرب هذا .. ويتطنز على هذا ... واذا شاف احد واقف على طاولته جاه من وراه وطيحه ... كذا بس .. يدور أي احد يتهاوش معه ... المدرسين ماسلموا منه ... يسوي حركات للشباب يخليهم يضحكون على الاستاذ... كنت اتحاشاه وما اكلمه ... ما احب اللي مثل عمر ... انا بنفسي وصلني اللي وصلني منه ... واكيد اللي صار اليوم ردة فعل ... شكل اللي صار واحد ماسلم من عمر وحب ينتقم ... اممم اذكر نايف هذا واظنهم على مااعتقد انهم دخلوا نفس الجامعة

والتفت لي وسكت

نزلت راسي ومارديت

صح عمر دفش وشري ومغرور حتى على ولد عمه مصعب ... انا اول يوم لي بااستراحتهم عطاني كف طير وجهي ... كل هذا اعرفه بس اللي صار اليوم من نحاستي انا ... عمر برئ ماسوا شي .. وماراح اسامح نفسي اذا صار فيه شي








وصلنا المستشفى ولقيناهم مدخلين عمر غرفة العمليات

وجلسنا ننتظر .. انا واحمد وابو احمد وابو فهد

وقفت بعيد عنهم شوي وانا اسمع ابو فهد اللي فاق من الصدمة شوي والحين قاعد يقول لابو احمد على اللي صار وانه ما امداه يستوعب والا ونايف هج من البيت

جلسوا على الكراسي نحتري الدكتور وكل واحد جالس بصمت

وانا واقف بعيد عنهم شوي

التفتت لابو فهد وضميري يأنبني ... لقيته منزل راسه ويدعي بينه وبين نفسه

مدري ليه احسه يدعي علي ... ياربي وش بيقول اذا عرف اني السبب


= يبه وش صااااار

التفتت متفاجأ لمصدر الصوت اللي قطع صمتنا .. وشهقت ...

مصعب وابوه

غطيت وجهي بيدي .. منحرج من مصعب ...

ياربي اخر شي تمنيته اشوف مصعب الحين ... هو يعرف كل شي ... يوم يزورنا ببيت عمر علمته ان نايف مأذيني ويحسب انا اللي مبلغ الهيئة

بيكرهني .. بيكرهني

سمعت ابو فهد يعيد الكلام اللي قاله لابو احمد على مصعب وابوه

وانا اطالعهم وساكت واحتري ردة فعل مصعب اللي شكله ما انتبه لي

ابو مصعب = يبه هد شوي ... اتصلت انا على الشرطة اول ماعلمتني بالتلفون ... حسبي الله ونعم الوكيل ... هالشباب متعبنا ( ووقف بجنب ابوه متنرفز )

شفت احمد يمشي متوجه لي ووقف بجنبي

احمد = رايد هذا ولد عم عمر ؟ ( واشر على مصعب )

طالعت مصعب وولقيته منحني على جده ويكلمه

هزيت راسي بأيه

احمد = وشسمه ؟

رايد بتنهيدة = مصعب

احمد = اهاا ( وتوجه لمصعب وشفته ياخذه على جنب )

طالعتهم وهم واقفين بعيد عني و يتكلمون .. شوي وشفت احمد يطلع من جيبه اغراض عمر وعطاه مصعب

نزلت راسي ورفعت يدي اشوفهم ... مليانات دم يابس

فركت يدي ببعضهم وصورة السكينة وهي تدخل وتطلع تكرر ببالي

= رايد

رفعت راسي ولقيت مصعب واقف قدامي مباشرة

طالعته بخوف ... وحاولت ابرر لنفسي

رايد = نااايف ( وسكتت مدري وش اقول )

هز مصعب راسه بايه

مصعب = ادري .. من يوم علمنا جدي بالجوال جا ببالي نايف على طول

نزلت راسي وبكيت بندم

رايد = عمر كذب عليه امس وتهاوشوا ... واليوم ( وبكيت اكثر وعجزت اكمل )

حسيت بيد مصعب على كتفي

مصعب = ان شاء الله عمر يطلع بالسلامة ... ونايف هذا ماني ساكتله ..

جانا احمد وطلب مني على الاقل اروح اغسل ثوبي بدورات المياة .. يقول افزعت العالم بثوبك

أيده مصعب ورحت لدورة المياة اغسل وانا بالي ماهو معي

خايف على عمر .. ومحتار مدري وين اروح ... ما اقدر ارجع لبيت عمر بعد اللي صار ... يكفي عمر اللي جاه

بس وين اروح ويييييييين... ما ابي ارجع لعمي ... امس اول ماشافني ضربني بس لأني اخذت اخواتي ... كيف الحين لو ارجع

اروح لخوالي ؟ ( هزيت راسي بلا بقوة ) عمي ما كان كذا بحياة امي وابوي ... تغير علينا فجاءة .. ما استبعد خوالي يصيرون مثله .... مابي امر باللي مريته مع عمي ...

ما اقدر اروح لخوالي ... مابي اصير انا بديرة واخواتي بديرة

حطيت يدي على صدري .. ياربي وش اسوي .. وين اروح

دخلت يدي بجيبي وطلعت كل اللي معي

ثلاث مية ريال وكم عشرة والورقة الوحيدة اللي دايم معي

هذا اللي املكه بهالدنيا ...

فتحت الورقة بيأس .. مافيها الا رقم مصعب ورقم بيت عمر

ياربي هذا الرقم اللي عطيته مريم عشان اذا احتاجتني تتصل علي ... الحين اذا احتاجتني وين تلقاني ؟

وين اروح ... احس نفسي ضايع

كيف انفعها وانا ماعندي لو غرفة انام فيها ( غطيت وجهي بالورقة وبكيت )

بعدت الورقة عني وطالعت الفلوس اللي معي .. ثلاث مية بس .. الباقي من الخمسمية اللي عطانياها عمر ... وش اسوي بثلاث مية ياربي.. تأجرلي غرفة والا توكلني

دخلت الفلوس والورقة بجيبي ورحت للمغسلة اغسل يدي وثوبي

طلعت من دورة المياة والدم عيا يروح من ثوبي

رحت للبقية ولقيت الضابط عندهم .. واول ماشافني احمد ومصعب نبهوا الضابط

احمد = هذا اللي كان مع عمر وقت الحادث

مشيت متوجه لهم وانا منزل راسي

وعلمت الضابط بكل شي .. ولما سألني الضابط عن سبب الهوشة

رفعت راسي له بخوف وبعدها التفتت لجد عمر وعمه والبقية

اطالعهم واحد واحد بخوف ... كلهم بيكرهوني

كيف اقول قدامهم ان سبب الهوشة انا ...

التفتت للضابط ونزلت راسي

رايد بحزن = مدري

الضابط = عموما اخذنا اسمه وعنوان بيته .. ماراح يطول الموضوع ان شاء الله اتطمنوا .. بينمسك على طول بحول الله

ابو مصعب = حسبي الله ونعم الوكيل

شوي و راح الضابط يكمل شغله

عرفت ان عمر طلع من غرفة العمليات وقت ماكنت بدورة المياة

رحت لاحمد اسأله عن عمر

رايد = احمد .. سمعت ان عمر طلع من العمليات .. وش قالوا ؟ .. طمني

احمد = تطمن .. الحمد الله عمر بخير .. الحين اهله ( وأشر على جد عمر وعمه ومصعب ) يحترون الدكتور يسمح لهم يشوفونه

رايد = انا ابي اشوفه بعد

احمد = قل لمصعب .. انا وابوي بنروح الحين للبيت وان شاء الله نزوره بكرة

نزلت راسي بحزن

ابي اشوف عمر الحين واودعه بدون مايدري اني ماراح ارجع لبيته ... اذا عرف اني ابترك البيت ماراح يسمح لي مثل اليوم الصبح قبل يروح للجامعة

ياليتني ماسمعت كلامه الصباح كان ماصار اللي صار

راح احمد وابوه وطلعوا من المستشفى

وجلسنا نحتري

ابو فهد ومصعب وابوه جالسين على الكراسي وانا واقف بعيد عنهم شوي

ساعة

ساعتين


وحنا الى الحين نحتري

قام ابو مصعب بعد ما مل من الانتظار وسمعته يكلم ابوه متنرفز

ابو مصعب = انا ابروح للدكتور اكلمه ( وراح )

نص ساعة ورجع

ابو مصعب = يله يبه .. سمح لنا الدكتور ربع ساعة نشوفه ... عمر بغيبوبة ولازم يرتاح ومانقدر نطول ( وساعد ابوه على الوقوف )

ناديت مصعب قبل يبتعدون

رايد = مصعب

التفت مصعب لي وجاني

مصعب = اكيد تبي تشوف عمر

رايد = ايه .. ياليت

مصعب = طيب يله امش معنا .. ( وتنهد ) جدي تعبان بعد اللي صار .. الصراحة ماودي انه يشوف عمر الحين ...

سكتت وماعلقت

رحنا لغرفة عمر و دخلنا عليه ولقينا عنده ممرض يتابعه

طالعت عمر بألم .. ممدد على السرير .. وغايب عن الوعي .. والوايرات حوله

والشاش على راسه ومعالجين الكدمات اللي امس وخاصة الجرح الكبير اللي كان بشفته السفلية

وقف ابو فهد وابو مصعب بجهه وانا ومصعب بجهه

حطيت يدي على كتف عمر وانا اشوف ابو فهد منحني و يسلم على راس حفيده

ابو فهد وهو يعتدل واقف = حسبي الله ونعم الوكيل على اللي كان السبب

شهقت وطالعته .. مدري ليه حسيته يقصدني

اخذت نفس احاول اتمالك نفسي .. وانحنيت على عمر وسلمت على خده وخده الثاني وراسه

طالعت وجهه بحزن .. ماقصرت معي ياعمر ... دخلتني بيتك واكرمتني ... وجا الوقت اللي اودعك فيه واريحك مني ..

( سلمت على خده مرة ثانية ) اتمنى ماتكرهني بعد اللي صار ... سامحني ( سلمت على راسه ) واعتدلت واقف وانا أتأمله ومهموم... وين اروح ياعمر علمني ... ما اعرف احد هنا

سمعت ابو مصعب يسأل الممرض الفلبيني

ابو مصعب = وشلون جرح هنا ( واشر على بطن عمر ) ان شاء الله كويس ؟

طلع الفلبيني يعرف عربي

الممرض = ايوة كويس .. بطن مريض كويس .. رجل راس كلو كلو كويس

التفت ابو مصعب على ابوه وكأنه تذكر شي

ابو مصعب = صح يبه .. تدري وش قال الدكتور .. يقول انه عاد الخياطة القديمة اللي كانت بفخذ عمر ... طلع عمر يعرج من خياطة برجله ماهو كسر من لعب الكورة مثل ماقالنا عمر

التفت ابو فهد لولده منصدم

ابو فهد = خياطة بفخذه .. وش منه ؟

رفع ابو مصعب اللحاف عن رجل عمر لين فخذه وهو مستغرب

ابو مصعب = مادريت الا من الدكتور ... وانا مصدق عمر حسبته يعرج من كسر بساقه

.. وشفنا فخذ عمر ملفوف بشاش

جلس ابو فهد بتعب على الكرسي بعيد شوي عن السرير وهو ماهو مصدق

ابو فهد = حسبي الله ونعم الوكيل ... اشوف الدم قبل شوي يطلع من رجله كنت احسبه طاعنه مع فخذه اللي اسمه نايف

ابو مصعب = يبه شكلهم متهاوشين قبل هالمرة وطاعنه مع رجله ... وهذا ( وأشر على عمر ) مكذب علينا ( وكشف اللحاف عن بطن عمر وشفنا لزقة متوسطة )

ابو فهد منفعل = وليش يكذب .. كان بلغنا عليه قبل يصير اللي صار اليوم ... لا حول ولا قوة الا بالله ... هالولد متعبني

سمعت مصعب يضحك بصوت خفيف وهمس يسمعني
مصعب = مقرود ولد عمي .. الراس والبطن والفخذ كلهم ملفوفين بضمادات

تنهدت وانا اشوف عمر لما انتبهت لهالشي

انتبهت على ابو مصعب وهو منقهر ويوجه كلامه لابوه

ابو مصعب = الولد يعرج قدامنا من زمان وحنا مصدقينه .. حسبي الله ونعم الوكيل بس

رفعت راسي لمصعب مستغرب ...

رايد = مصعب اللي برجل عمر بسبب حادث سيارة ... هم فاهمين غلط

سمعت بجنبي مصعب يهمس

مصعب = حبل الكذب قصير .. جاك الموت يامعاذ

والتفت لي و انحنى وهمس باذني

مصعب = اسكت لا تعلمهم خلهم على عماهم الحين ... هذا بسبب اخوي معاذ بس تكفى لا تقولهم

رفعت حواجبي منصدم

رايد = وشلون ؟ عمر قال حادث سيارة ما قـ

وقاطعني

مصعب = ايه ادري انه حادث سيارة .. بس معاذ هو اللي غلط عليه ( واعتدل واقف وهمس بصوت واطي ) ماراح يعديها ابوي على معاذ اذا عرف

نزلت نظري لعمر وحطيت يدي على راسه

ويقولون عمر شري ويغلط على الناس ... طلع هم بعد يغلطون عليه ... والله انه طيب ... انا مادري وش سالفة معاذ هذا ولا اعرفه اللهم اني شفته مرة بحارة عمي وقتها اول ماشفته حسبته مصعب ... ولا ادري وش بينه وبين عمر حتى توصل بينهم انهم يغلطون على بعض بحادث

ولا يهمني هذا كله ... اللي يهمني اني اريح عمر مني .. عمر اكرمني .. بس انا جبت له مشاكل هو بغنى عنها

انحنيت على عمر وسلمت عليه سلام اخير واستاذنت من ابو فهد وابو مصعب وطلعت من غرفة عمر

طلع مصعب معي وعرض علي يوصلني

مصعب = خلني اوصلك

التفتت لمصعب وهزيت راسي بلا وحاولت اصرفه ..

رايد بحزن = لا .. اباخذ ليموزين

دخل مصعب يده بجيبه وطلع بوكه وفهمت عليه و قاطعته قبل يعرض علي

رايد = معي فلوس

مصعب = اكيد ؟

رايد = ايه اكيد ...

وعطيته ظهري وطلعت من المستشفى وانا اجر رجولي جر مهموم

وقفت عند الطريق العام .. وانا ادور حول نفسي واطالع البيوت حولي

ما اعرف احد ... وين اروح ... كل الناس بتدخل بيوتهم الا انا

طالعت السيارات اللي تمشي بسرعة ... كل واحد له مكان يروحله

طلعت دموعي غصب عني وانا اشوف السيارات ... خايف ... احس اني غريب ... وحيد

نزلت نظري لثوبي والدم الى الحين فيه

ما اقدر امشي بالشارع وانا بهالشكل .. لازم اغسله ... بس وين ؟

مالي بيت .. ولا حتى غرفة على الاقل

تلفتت ادور بعيوني على أي شي يحسسني بالامل بس مدري وش ادور ... مدري وش اسوي

قطعت الشارع العام ... ورحت للمحلات اللي قبالي

مدري ليه .. المهم امشي

اروح للرياض ؟ ... بس مابي اخلي مريم ودانه ... المشكلة اني عطيتها رقم بيت عمر ... اخاف تتصل ولا اجيها مثل ما اتفقنا ... راح تخاف علي ... بكيت غصب عني .. محتاجها

طلعت من بيت عمي .. على بالي اقدر ادبر نفسي واخذ اخواتي ... بس طلعت غلطان

انتبهت لنفسي و رفعت راسي ولقيت نفسي داخل حارة

تلفتت اطالع البيوت ... انا وين

مامر علي سنة ببريدة ... ولا اعرف حاراتها زين

رجعت و طلعت من الحارة ولقيت على شارع فرعي محل مغسلة

ايوة صح .. ماجا ببالي المغاسل ... فرصة اغسل ثوبي الحين ....

دخلت للمغسلة وطلبت من الهندي يغسل ثوبي غسيل مستعجل

سألته عن الساعة.. وقال 10 ونص

طلعت اغراضي .. ونزلت ثوبي وعطيته الهندي

وقفت عند عتبة المحل وانا ماعلي الا ملابسي الداخليه واحتري العامل يخلص

واقف عند باب المحل وعاقد يديني عند صدري واطالع السيارات القليلة اللي تمشي بالشارع وبالي مو معي واحس بضيق بالتنفس من الهم

يمه .. يبه .. انا بعدكم تعبااااااان ... ضايع

وين اروووووح ... على الاقل هالليلة وين اناام












* عمر *


تحركت منزعج من الاصوات اللي حولي .. حلقي نااااشف عطشاااااااان ...

فتحت عيوني بتعب وبديت اميز الاصوات .. تلفتت بعيوني احاول استوعب المكان اللي انا فيه

هذا المستشفى .. غمضت عيوني بقوة لما حسيت بألم فظيييييييع ببطني

= هييييه شوفوا عمر تحررررك

فتحت عيوني وشفت مها تطل علي من فوق .. وبعدها شفت راس امي بجنبها

شوي شوي وبدت الروس تطل علي واحد واحد

مها وامي ومن الجهه الثانية مصعب وسعود وعمي

طالعت امي بتعب ... تطالعني وتبكي وما اسمع منها الا ( الحمد الله .. الحمد الله .. الحمد الله )

حاولت اتكلم بس ريقي نااااشف مرة ... عطشاااااااااان

حركت فمي بدون صوت

عمر = ما

مها = ايه انا مها

غمضت عيوني بقوة لما حسيت بطني يتمزق

سمعت عمي

ابو معاذ = الحمد الله على سلامتك

وكرروا البقية نفس الكلمة

فتحت عيوني وطالعت امي يمكن تفهمني وحاولت ارفع صوتي

عمر بهمس = ابي ما

واخيرا استوعبوا طلبي

دفعت امي مها وجت بمكانها

امي = وخري يبي ما

مها بزعل وهي تبتعد عن طريق امي

مها بزعل = اثره يقول ماء احسبه يقول مها .. فرحت احسبه يهوجس بي

سمعت ضحك مصعب وسعود عليها

حطت امي الكوب عند فمي وشربتني

ابو معاذ = عطيه شوي يام عمر .. الدكتور ماينصح يشرب سوايل واجد

ابعدت امي الكوب على طول بعد كلام عمي ... مارويت وابي اكثر ... بس مالي حيل اتكلم

مسحت امي على شعري ودموعها على خدها

امي = حسبي الله عليه ... فجعني فيك ... الله لا يوفقه ... حسبي الله ونعم الوكيل ... مالي غيرك وش يبي فيييييييك حسبي الله علييييه

غمضت عيوني لما تذكرت نايف و اللي صار

فاجئني ... اول مافتحت الباب لقيته قدامي ...

حطيت يدي اليمنى على بطني ... ماتوقعت نايف يتجرأ ويطعني بسكينة

حاولت احرك يدي اليسرى بس ماقدرت بسبب المغذي

مها = الحمد الله انك صحيت بوقت الزيارة

فتحت عيوني وطالعت مها بصمت

مصعب = أي والله شوي وكنا بنروح

= وخروا عنه خلونا نشوفه

انتبهت .. هذا صوت جدي

صح .. جدي ... كان وراي .. وينه .. وش صار عليه

ابتعدوا كلهم عن السرير بعد كلمة جدي .. وجلس عمي على الكرسي وامي راحت للجهة الثانية من السرير ... ومها ومصعب وسعود واقفين بعيد عني شوي

التفتت لجدي ولقيته جالس على كرسي ويطالعني

ابتسمت براحة ..

جدي = الحمد الله على سلامتك

هزت راسي بايه وهمست بتعب

عمر = الله يسلمك

سعود = عمر وش يبي منك هالخايس

ابو معاذ بصرخة = سعود مو وقته ... خلوه يرتاح

طالعت السقف بصمت وانا اتذكر نايف

ماتوقعت منه هالحركة ... صح امس هددني بس على بالي ماتتعدى المسأله ضرابة وهواش ...على حسب كلام الشباب ان نايف مر بايام صعبة وابوه متبري منه وطارده والهئية تدور عليه ... بس انا مالي ذنب .. هو اللي جابه لنفسه

اذا كان يبي يلوم احد يلوم نفسه .. مايلومني انا

التفتت لجدي ولقيته يطالعني بحزم

لفيت وجهي عنه بضيق ... مااحب اشوف جدي يطالعني بهالشكل .. اعرف وش يجيني بعدها

الله يعيني عليه ... راح يستلمني تحقيق ... عاد الحين كل شي صار قدامه وش يفكني منه

انحنت امي علي تسألني

امي = عمر .. يعورك شي الحين ... اقول لمصعب ينادي الدكتور ؟

احس بطني يتمزق .. وكل ما اخذت نفس انشدت الخياطة

طالعت امي بتعب .. بحالتها هذي مااقدر اشتكيلها

هزيت راسي بلا و همست اطمنها

عمر = مايعورني شي

انحنت امي علي اكثر وضمتني وخدها على خدي وتدعي الله يحفظني لها بصوت باكي وتدعي على نايف

غمضت عيوني مستمتع بحنان امي ... من زمان عنها ... تزوجت وانشغلت عني





* الجــزء الثــامن عشــر *











انحنت امي علي اكثر وضمتني وخدها على خدي وتدعي الله يحفظني لها بصوت باكي وتدعي على نايف

غمضت عيوني مستمتع بحنان امي ... من زمان عنها ... تزوجت وانشغلت عني

ابتعدت امي عني واعتدلت واقفة والتفتت لعمي معصبة

امي = ماني متطمنة على ولدي وهم مامسكوه ... ليه ماتمسكه الشرطة ؟ .. ليش هالاهمال ...

عمي = استهدي بالله .. هم يدورونه الحين ...

رفعت حواجبي مستغرب .. عليه حظ هالنايف هذا ... قبل الهيئة تدور عليه ومالقته .. والحين الشرطة ..

طالعت الدريشة ابي اعرف كم مر علي بالمستشفى

التفتت لمصعب اللي واقف فوق راسي وهمست

عمر = حنا الحين بأي وقت ؟

مصعب = الظهر الساعة 12 .. باقي ما اذن

طيرت عيوني منصدم .. الظهر ... يعني انا من المغرب امس الى الظهر ماني داري عن حالي

قام عمي واقف

عمي = يله قربت تخلص الزيارة .. خلوا عمر يرتاح ( والتفت لي ) عمر العصر بيجي جاركم ابو احمد وعياله .. واخوياك اتصلوا على مصعب يبون يجون يسلمون عليك

ردت امي على عمي منفعله

امي = انا ودي ازوره العصر .. يمكن يحتاجني

مها = ام عمر وحنا وشوله جايين الحين .. انا وانتي مانقدر الا الصبح .. العصر للي يبي يزور من الرجال

امي بعصبية = وانا ابي ازوره العصر .. يمكن يحتاجني والا شي .. اذا كنتوا ما انتوا جايبيني العصر ابقعد هنا

زفر عمي بطفش = انا لله ( والتفت لامي معصب وبصراخ ) وش فيك انتي يامره ... تجلسين عنده وهو بقسم الرجال ... خلاص زرتيه الحين ما حنا جايبينك العصر .. يله بس مشينا

قربت مها مني وهمست تعلق على امي

مها = وش يطلعها امك الحين هههههههههه

طالعت عمي بقهر وانا اشوفه يهاوش امي

امي بعصبية وهي تكلم عمي = امه اهـم والا هـ

قاطعت امي ... وبذلت مجهود عشان اطول صوتي

عمر = يمه

مابيها تاخذ وتعطي معه ... ما اتحمل اشوفه يصارخ عليها قدامي واتفرج .. اقنع امي باسلوبي احسن

التفتت امي لي

عمر = ماعليك يمه .. ترا فيه ممرضين اذا احتجت شي اقولهم

طالعتني امي وهي ساكته .. واضح عليها تبي تبقى معي .. و ماتقدر تقول شي

ابتسمت لها

عمر = وعشان تتطمنين ابتصل عليك كل فترة

ماردت علي ورفعت يديها تعدل شيلتها وتنزل نقابعا على وجهها وواضح معصبة

ياربي ... وش فيني .. تكلمت شوي وتعبت .. احس كل شي يعتمد على عضلات البطن .. اذا حركت رجليني عورني بطني .. واذا تكلمت بصوت عالي عورني بطني واذا حاولت ارفع راسي عورني بطني

حسبي الله عليك يانايف .. ماتوقعتها توصل لهالدرجة

حسيت بيد على كتفي .. رفعت نظري ولقيت مصعب واقف فوق راسي ويطالعني من فوق

مصعب = خذ ( وطلع مفاتيحي وبوكي وجوالي من جيبه ) هذي اغراضك عطانياها احمد ولد جاركم

قطبت حواجبي مستغرب بوكي ومفاتيحي وشوله يجبونها لي .. كان عطاه رايد عنده بدل مايجيبها لي هنا ... ما احتاجهم بالمستشفى

طالعت مصعب

عمر = ابي جوالي بس ( ومديت يدي بصعوبة واخذت الجوال منه ) بوكي ومفاتيحي عطه رايد يحطهم بغرفتي

وابتسمت لما تذكرت ان اثبات رايد بالبوك

مصعب = احمد امس قالي ان رايد عيا ياخذ اغراضك معه .. مدري ليه

استغربت بس ماعلقت

عمر = طيب خلاص اذا جا رايد العصر انا اعطيه الاغراض

فيه مفاجأة له بالبوك .. انا متأكد انه بيطير من الوناسة .. وابتسمت اكثر متحمس ابي اشوفه وش يسوي اذا شاف اثباته

لحظة .. صح وشلون بيجي رايد للمستشفى ومامعه سيارة ... اكيد بيحتاج مفتاح سيارتي

رفعت نظري لمصعب

عمر = والا اقول .. رايد مامعه سيارة .. انت رح لرايد بالبيت و عطه البوك ومفتاح السيارة .. ( وابتسمت ) وقل لرايد فيه مفاجأة له بالبوك

مصعب مستغرب = مفاجأة ! ( وطالع بوكي اللي بيده بفضول )

عمر = ياويلك اذا فتحته

مصعب = وش فيه البوك ؟

عمر = مالك دخل .. عطه رايد وبس

مصعب = طيب وش فيها اذا فتحت البوك ... مافيها شي

لفيت وجهي عنه .. بطني يعورني مالي حيل اخذ واعطي معه .. خله يتحرقص بمكانه احسن

مصعب = بتعلمني والا وشلون ؟

سكتت اطالع امي ومها وهن يعدلن عباياتهم ومطنشه

مصعب بقهر = اهب عليك ... وش فيها اذا علمتني ؟

مارديت عليه

مصعب بعصبية = طيب ابروح بس عشان رايد ... والا انت ماتستاهل

التفتت له يوم شفته عصب .. زين انه عصب من كيفه .. حلو ارفع ضغطه اكثر

عمر بهمس = قلت لك ما احتاجك ... ماتبي تودي الاغراض لا توديهم .. الاغراض بتوصل لرايد كان بك والا بغيرك

حط مصعب الاغراض بجيبه وهو يطالعني

مصعب = اكبر عقلي احسن ... ابروح بس عشان رايد ومنها اشوفه .. امس حالته حاله على واحد حقود ومغرور ومتكبر .. اخلاقك زفت

وتوجهه للباب معصب وهو يكلم البقية

مصعب = احتريكم عند السيارة

وطلع ... طالعت الباب مستانس ... ماعرفناله ... دايم احاول اخليه يعصب و مايعصب .. واذا كان ماببالي شي وكلمته عادي عصب

سلموا علي البقة وراحوا


فتحت جوالي ولقيت 4 رسايل واردة .. فتحتها ولقيتها من الشباب وكلها من نفس الوقت ( مشعل .. وعبد الله .. ومنصور )

ابتسمت مرسلين الساعة 10 صباحا وبنفس الدقيقة تقريبا ..


فتحت اول رساله .. رساله منصور
( سلامات يابو سعود
اجل صارت مخاوفك امس بمحلها )

قطبت حواجبي مستنكر ... مخاوفي ؟ صحيح نايف هددني بس قال بيسلم لي على احد ... الى الحين عجزت افهم قصد نايف بالشخص اللي يبي يسلملي عليه .. ووش دخل اللي صار بالشخص هذا

فتحت الرساله اللي بعدها .. رساله مشعل

( ابوي عرف من جدك وعلمني
وانا عاد سويت بالواجب وعلمت الشباب
سلامتك ماتشوف شر )

فتحت رساله عبد الله

( والله وطلع نايف ماعنده لعب
سلامتك ياحلو .. تراني ابزورك العصر انا والشباب
ماعمري شفت قربة مشقوقة .. واليوم تحققت امنيتي )

ضحكت بس قطعت ضحكتي وحطيت يدي على بطني بألم

افففففف حتى اذا ضحكت عورني بطني

ابتسمت على رساله عبد الله .. اجل صار بطني قربة مشقوقة

نزلت جوالي على صدري وطالعت السقف .. ودي اتصل على رايد .. ابي اعرف ليه سمح لنايف يدخل بيتي .. وكيف نايف دخل بيتي اصلا


فجأة جت رساله بجوالي

فتحت الرساله وكانت من مصعب

( اسمع ابوي وجدي عرفوا ان اللي برجلك
ماهو من لعب الكورة
اذا قلت انه من معاذ اباخذ بطاقاتنا منك وارجع
سيارة معاذ له – وانت كيفك )

اوووهووو ... وش يخلصني من جدي الحين ... ووش اقوله عشان يسكت عني ..
اممم اقوله حادث بس ما اقول انه من معاذ .. لازم ادور لي كذبه يصدقها جدي

اخذت جوالي متنرفز .. خلني اتصل على رايد بس

اتصلت على بيتي .. ولا رد

اتصلت مرة ثانية ولا رد

عادة رايد مايرد على طول .. ودي اعرف ليه سمح لنايف امس يدخل بيتي

اتصلت اكثر من اربع مرات ولا رد .... نزلت جوالي تحت مخدتي تعبااااااااان

احاول اتصل عليه وقت ثانية ...








العصر

قمت من النوم يوم سمعت باب غرفتي يفتح .. وطل منه احمد

احمد بابتسامة = السلام عليكم ( وفتح الباب بالكامل ودخل ووراه ابوه ومحمد ) سلامات سلامات ماتشوف شر ( وانحنى علي يسلم )

عمر = الله يسلمك ( حاولت ارفع راسي واجلس بس ماقدرت .. احس بطني يتمزق مع كل حركة ... اخر شي تخيلته اني اصير يوم من الايام عاجز )

وبعدها سلموا علي اخوه وابوه ... وبعد السلام والاطمئنان

احمد = عطيت الضابط اسم نايف بالكامل .. ويقول انهم راح يمسكونه .. هم شاكين انه برا بريدة .. وعمموا عنه

هزيت راسي بايه ... معقول هج برا بريدة .. بسم الله مسرعه

مرت ربع ساعة علينا بدون أي حديث خاص .. كلها سلام واطمئنان .. ماكان بيني وبينهم ميانة ... صح الجدار بالجدار بس انا قليل اجلس بالبيت ولا اختلط فيهم واحمد من يوم كنا بالثانوي وهو هادي وكل وقته جاد .. وانا مايعجبوني الجادين

فجأة سألني محمد واعتقد انه وصل صف ثالث متوسط

محمد = عمر .. رايد يقربلك ؟

تفاجأت من سؤاله

عمر = لا

ابو احمد مستغرب = ماهو ولد عمك عبد العزيز ؟

عمر = ولد عمي عبد العزيز اسمه سعود .. هو كبر رايد ومحمد

ابو احمد = ايه اللي اعرفه ان عمك عبد العزيز له ولد كبر ولدي محمد بس ما اعرف اسمه ( والتفت لاحمد مستغرب ) و حسبته هو هذا رايد

احمد = عمر .. اذا كان رايد مايقربلك ولا شي وش يسكنه عندك وهو بهالعمر .. اشوفه صغير يسكن بعيد عن اهله .. والا انا غلطان ؟

سكتت متردد شوي وبعدها جاوبته

عمر = رايد يتيم الاب والام .. وماعنده الا عمه وطرده قبل 4 شهور تقريبا

تفاجئوا كلهم .. شوي وتغيرت ملامحهم شفقة على رايد

ابو احمد = لا حول ولا قوة بالله

محمد = انا مرة حاولت اسولف معه وحنا طالعين من المسجد بس اشوفه يتهرب مني ومايطلع من بيتك واجد .. هو يدرس ؟

مارديت عليه

ابو احمد = ورايد وينه الحين ؟

عمر = بالبيت

احمد = لا مو بالبيت ... الوالدة اليوم ارسلت مع محمد غدا لرايد بس ما احد فتح له الباب ... والعصر قبل شوي بعد .. طقينا عليه الباب نسأله اذا كان يبي يروح معنا نزورك بس ماحد فتح لنا

قطبت حواجبي مستغرب

عمر = كيف !!

كمل احمد كلامه

احمد = امس رجعنا انا وابوي للبيت وهو قعد بالمستشفى مع ولد عمك اللي اسمه مصعب ..

طالعت السقف مستغرب .. الظهر مروا عليه ولا فتح .. والعصر مروا بعد ولا فتح

التفتت لاحمد وانا مستغرب

عمر = يمكن نايم

هز احمد كتوفه ماعنده جواب

ربع ساعة ودخلوا الشباب ( مشعل .. وعبد الله .. ومنصور )

استأذن احمد بهدوء وطلع هو وابوه ومحمد

احمد مايعرف من شلتي الا نايف حتى عيال عمي مايعرفهم .. كنا ندرس انا وهو بمدرسة اهليه ايام الثانوي وكان معنا نايف .. بعد التخرج دخلت انا ونايف نفس الجامعة وهو دخل جامعة ثانية

انتبهت على منصور يكشف اللحاف عني ورفع فنيلة المستشفى عن بطني

عمر = هيييييييييه وش تسوي

منصور وعينه على بطني = حسافة عليها هاللزقة ( والتفت لي وكمل ياستبهال ) تسمح اشيلها ؟

حطيت نفسي معصب عليه

عمر = مهبول انت

عدل فنيلتي وهو يضحك

منصور = ههههههههههه عبد الله يقول ودي اشوف قربة مشقوقة .. ياهو ضحكت عليك .. المشكلة قالها لي وحنا بالمحاظرة .. عجزت امسك نفسي وانا اتخيلك

التفتت لعبد الله ودي اتطنز عليه واهزءه على ضحكه علي بس شفته هو ومشعل يتهامسون وملامحهم جاده

عمر مستغرب = وش تقولون انتم ؟

التفت عبد الله لي بنظرات جاده سكت شوي وبعدها

عبد الله = عمر اظن انا ومشعل فهمنا قصد نايف يوم يقولك يبي يسلملك على واحد

جيت ابقول مين بس سبقني منصور بنفس السؤال متحمس

منصور = مين يقصد ؟

التفتوا عبد الله و مشعل على بعض ورجعوا التفتوا لي

مشعل = شف .. انا وعبد الله ربطنا تهديده لك قبل امس مع اللي سواه وقلنا اكيد هذا اللي قصده من السلام

عمر بملل = ادخل بدون مقدمات .. يعني مين . ؟

واستغربت لما شفتهم مرتبكين وكل واحد يناظر الثاني يحتريه هو اللي يتكلم

منصور بعصبية = بتكلمون والا وشلووووون ؟

وجه عبد الله كلامه لي مرتبك

عبد الله = حنا مو متأكدين وتوقعنا كله شك .. بس هذا اللي فهمناه

زفرت بضيق احتريه يكمل

عبد الله = عمر .. نايف طاعنك .. يعني الرجال كان ناوي يخلص عليك .. لولا حفظ الله لك كان انت رحت فيها ... وانت قبلها قلت لنا انه هددك بواحد .. تذكر وش قال بالضبط ؟

عمر بملل = قال انا ابي اسلملك على واحد

مشعل = وبعدها جا وطعنك

عبد الله = اظن وضحت

طالعتهم مستغرب ماني فاهم شي .. التفتت لمنصور اللي واقف فوق راسي

عمر = فهمت شي ؟

طنش منصور سؤالي ووجه كلامه لعبد الله

منصور = يعني نايف يقصد الدكتور .. ( وابتسم ) عمر ماراح الا للدكتور ماراح لواحد ثاني

مشعل = هذا لأن الله سلمه .. لو ما سلم وش بيشوف عمر ؟

شهقت كأني فهمت

عمر = يعني نايف يقصد ملك الموت .. بس الله سلمني وما مت .. هذا اللي تقصده ؟

هز عبد الله راسه بايه

عبد الله = هذا اللي اتوقعه ... بس مثل ماقلت ترا كل كلامنا شك وتوقعات

ضحك منصور

منصور = هههههههههههه نايف يسمع بالتهديد .. بس مايعرف

لفيت وجهي عنهم و سكتت ماني مصدق .. مو معقول نايف توصل فيه لهالدرجة عشان كذبة كذبتها عليه ..

التفتت لعبد الله وحاولت اغير الموضوع

عمر = اقول بس لا عاد تتوقع وخلك على القربة المشقوقة

ضحك عبد الله وبدينا نسولف باشياء جانبية .. وبالي مشغول بكلامهم

صح .. معهم حق ... نايف دخل بيتي وطعني بغفلة مني ليش مايصير كلامهم صحيح ...

ومع اذان المغرب دخل مصعب علينا الغرفة

صافح الشباب وبعدها وقف بجنبي من الجهه الثانية ومد علي بوكي ومفاتيحي

رفعت راسي له مستغرب

عمر = انت بعد مافتحلك رايد ؟

حط مصعب بوكي ومفاتيحي على صدري

مصعب = ما احد فتحلي .... طاحت يدي وانا اطق .. وقلت يمكن رايد اخذ ليموزين وجا عندك

طيرت عيوني منصدم .. لا يكون رايد سواها وطلع من بيتي

امس قبل اروح للجامعة قال يبي يطلع من عندي ... بس انا اقنعته انه يقعد .. ليش طلع الحين

وش هالتفكير اللي فيه ... اجل يقول يبي يطلع لانه سبب لي مشاكل على حد فهمه الغبي .. يوم ملى علي البيت و حسسني بمعنى الاخ الصغير يطلع .. ما ابي ارجع للوحدة مرة ثانية ... مابي ارجع لبيت موحش مافيه الا انا

مديت يدي واخذت المفاتيح ومديتها على مصعب

عمر = مصعب تكفى خذ المفاتيح وادخل البيت وشف رايد فيه والا لا

مصعب مستغرب = ليه يمكن هو اخذ لموزين وعلى وصول الحين ... او يمكن راح مشوار

عمر بترجي = تكفى مصعب .. رح وشف

سكت مصعب شوي وبعدها ابتسم ابتسامة جانبيه

مصعب بابتسامة = دايم تقول ما انت محتاجني .. والحين ترسلني

كشرت بوجهه متضايق ..

عمر = وانا الى الحين ماني محتاجك ( والتفتت لمشعل بعصبية ابي ارسله ) مشعل

بس قاطعني مصعب واخذ المفتاح مني

مصعب = لا لا خلاص خلاص .. انا ابروح

وطلع






يارب رايد موجود بالبيت ... يارب انه ماطلع ... حاولت اتذكر اخر كلامنا مع بعض .. ما شفت اغبى منه .. وش المشاكل اللي سببها لي بزعمه .. انا اصلا راعي مشاكل من يوم كنت صغير .. انا راعي مشاكل من قبل اعرفه .. ليه يتوقع كذا ..

= عمر وش فيك

انتبهت على عبد الله اللي واقف بمكان مصعب ورفعت نظري له متضايق

عمر = رايد .. اظنه طلع من بيتي

استغربوا كلهم

مشعل = ليه وش مسويله انت .. ترا رايد حساس .. وانت الصراحة جلف حتى معنا

تغيرت ملامحي وانا احاول اتذكر معاملتي معه

ايه انا اتطنز عليه .. واسبه .. وارسله واجد .. وبعض الاحيان اضربه .. بس والله حبيته مثل اخوي الصغير ... رايد حسسني بمعنى الاخو اللي محروم منها

مديت يدي واخذت بوكي وحطيته تحت مخدتي بصمت

منصور = يمكن رجع لعمه ؟

رديت عليه بصوت مخنوق

عمر = احتري مصعب الحين يتأكد اذا كان بالبيت والا لا

وغمضت عيوني بألم .. ما اعتقد عمه الحقير راح يستقبله .. خاصة انه بزعمه ان رايد هو اللي كسر سيارته .. يااارب يحصله مصعب بالبيت

سمعت اصوات ضحكات خفيفة حولي وفتحت عيوني مستغرب .. ولقيت منصور ومشعل وعبد الله كل واحد ماسك ضحكته

استغربت والصراحة فرحت .. يمكن مسوين مقلب ويعرفون رايد وين

عمر = وش فيكم ؟

وانفجروا ضحك اول ماسمعوا سؤالي

احتريتهم يخلصون موجة الضحك هذي وانا اطالعهم واحد واحد مستغرب

عبد الله وهو يضحك = سبحاان مغير الاحوال ... عميران تذكر مين اللي كان معيي يسكن رايد عنده ههههههههههههههه

منصور = شوفوا شكله شوي ويصيح ههههههههههههه

مشعل وهو يتكم ضحكته = يارجال تلقى رايد راح مشوار هنا والا هنا .. لا تنسى ماله احد ببريدة .. ورايد حالف مايرجع لعمه .. يعني الولد ماله مكان الا بيتك

تفشلت من اكتشافهم لي .. وبنفس الوقت ماني متطمن لكلامهم .. وما اقدر اجادلهم اكثر عشان ما ابين لهم ان كلامهم صحيح

سمعنا يقوم للصلاة بس الشباب حالتهم نفس حالتي مع الصلاة

قعدنا نسولف وانا بالي ماهو معهم .. احتري مصعب

نص ساعة ودخل مصعب الغرفة علينا بسرعة وبدون سلام ولا مقدمات

مصعب = عمر رايد شكله مارجع البيت من البارح

شهقت وحاولت اجلس بس عجزت

مشعل = وانت وش عرفك انه مارجع البيت

التفت مصعب لمشعل

مصعب = دخلت بيت عمر ( والتفت لي ) وشفت الدم ومناشف عند عتبه الباب الداخلي .. لو رايد رجع كان على الاقل وخر المناشف عن الطريق

ليه يارايد ليييييييييه

ليه طلعت .. معي مفاجأة لك

عبد الله = معه جوال ؟

هزيت راسي بيأس

عمر = لا ( وهمست بألم ) ليتني شريتله

مشعل = يمكن رجع لعمه .. ماعليكم اذا رحت لحارتنا ابسأل ولد عمه بندر عنه واشوف

طالعت مشعل بصمت .. ما اعتقد انه رجع لعمه ... حتى لو رجع يمديه طرده مرة ثانية عشان سالفة السيارة ...



الثلاثاء ... الساعة 12 الظهر


منسدح على سريري لا شغل ولا مشغله .. تعبت من السرير ومليت

امي ومها وجدي عندي من الساعة 9 .. بالي مشغول برايد طلعوا الشباب من عندي ولا واحد اتصل علي يطمني

مشعل قال بيسأل بندر بس ما اتصل علي الى الان .. ومصعب اكيد وكالعادة يمر على بيت جدي .. بس ما اتصل علي اذا سأل والا لا

بالي مشغول .. الخوف اذا راح رايد للرياض عند خواله ... اكيد بيستقر عندهم هناك وارجع انا لوحدتي وارجع لهواجيسي والاشباح اللي اتخيلها بالبيت

طيب على الاقل يزورني ... ترا كل اللي انا فيه عشانه ... اخر شي يروح ولا حتى يسأل عن صحتي بعد اللي صار ( تنهدت بضيق ) وينك يارايد ؟

انتبهت على جدي يكلمني بس ما استوعبت كلامه .. التفتت له اتأكد

عمر = تكلمني ؟

مها = اللي ماخذ عقلك يتهنابه .. ابوي يسألك من اليوم

جدي = انت قبل هالمرة متهاوش مع نايف ؟

لفيت وجهي عنه بضيق .. ماني فاضي لتحقيقاته الحين

عمر بدون نفس = ايه .. تهاوشت معه

جدي بحزم = طيب ليه كذبت علي وقلت ان اللي برجلك من لعب الكورة

التفتت له مستغرب

عمر بعدم استعياب = هااه

جدي وبدا يعصب

جدي = ليه ماعلمتنا انك تهاوشت معه ... ليه قلت لنا ان اللي برجلك من لعب الكورة

قطبت حواجبي مستغرب .. وش جاب هذي لهذي ... انا احسب يسألني عن اللي براسي ... سكتت يوم تذكرت رساله مصعب .. زين جدي جاب كذبة جاهزة بدل ما اتعب نفسي وادور عذر

جدي بصراخ = ليش ماترد

مها = يدور كذبه

امي = مها خليك محضر خير

التفتت لجدي

عمر = رجلي من نايف بس وقتها ماحبيت اقولكم .. كنت اظن اني .. آآآ ... احل المشكلة بيني وبينه

هزت امي راسها بقلة حيلة

امي بتنهيدة = الله يهديك

مها = واللي براسك بعد منه ؟

هزت راسي بايه

مها = هذا يمشي ويطقك ( وضحكت )

كشرت بوجهي لها

عمر = بايخة

جدي = طيب سيارتك وينهي ... من زمان ماشفتها معك .. ما اشوف معك الا سيارة معاذ

التفتت مها لجدي تأيده

مها = ايه انا بعد مستغربة ( والتفتت لي ) اللي اعرفه عمر ومعاذ مايتدانون .. كيف يعطون سياراتهم لبعض ... وش صاير بالدنيا

التفتت لجدي ولقيته يطالعني بحزم ويحتريني ارد ... تورطت مدري وش اقول

مها = ماااااترد

التفتت لمها معصب

عمر بعصبية = انت وش تبين الحين ؟

جدي بنفاذ صبر = عمر سيارتك وينهي ؟

التفتت لامي اللي جالسة بجنبي وتحتريني ردي مثلهم

طالعت جدي وانا طفشان من هالتحقيقات اللي كل يوم

عمر = بالورشة .. خربانة ... خربت علي عند الجامعة ووديتها للورشة .. فيها شي هذي ؟ .. انتم الحين جايين تزورون والا جايين تحققون معي ...

مها = الاثنين

التفتت لمها هالسوسة

عمر = اسكتي انتي

فجأة سمعته يذن الظهر

عمر بعصبية = خلاص .. خلصت الزيارة

قامت امي وحطت يدها على صدري

امي = لا خلاص بنسكت عنك

مها بعصبية = تطردنا ياللي ماني بقايلة

رفعت نظري لامي ولقيتها تطالعني بنظرات حزن وخوف

زفرت بضيق .. وش فيني شاب ضو اليوم

حطيت يدي على يد امي

عمر بضيق = لا تزعلين يمه .. والله ماقصدت ( والتفتت لجدي ) جدي لا تزعل مني مــ

وقاااطعتني امي

امي = خلاص ياوليدي ماحنا مضايقينك .. الله يرضى عليك

مها = طيب و انا ما استسمحت مني

عمر = اهاا بس

قام جدي وجا عندي ووقف بجنب امي

جدي = الله يصلحك ويهديك .. انا اسألك من خوفي عليك

ابتسمت .. وقلت اغير الموضوع

عمر = جدي انت شفت ابو بندر ؟

قطب جدي حواجبه مستغرب من سؤالي المفاجئ

جدي = لا .. امس ماشفته

عمر = ولا شفت رايد بالحارة .؟

جدي = رايد ؟ مو انت قلتلي انه عندك بالبيت ... ورحت معك عشان اشـ

قاطعته

عمر = رايد طلع من البيت من يوم دخلت المستشفى والى الحين مارجع

امي مستغرب = مين رايد ؟

التفتت لامي

عمر = اللي ساكن معي

مها بصدمة = رايد اليتيم اللي بحارتنا هو اللي ساكن معك ( وجت عندي من الجهه الثانية )

جدي = لا ماشفته بحارتنا ابسأل عمه عنه واشوف .. هو مازارك ابد ؟

عمر = ايه

وسكتت ودي اقول لجدي يتصل على ابو بندر الحين ويطمني ... بس ما ابي ابين لهم اني مهتم مرة ... اخاف يضحكون علي مثل ماضحكوا علي الشباب


اخذوا شوي وطلعوا راجعين للبيت

اخذت جوالي و اتصلت على مشعل ولا رد ... اتصلت على مصعب ولا رد .. اتصلت على عبد الله ولا رد

رفعت حواجبي متنزفر وين ذلفوا هذولي

ابي اسألهم عن رايد .. ليش مايردون

افففففف .. مليت وانا بالمستشفى .. لازم اطلع

حطيت يدي على بطني بألم .. الدكتور مانعني عن الجلوس اسبوع كامل لين يلتئم الجرح على الاقل مبدئيا .. بس وش يصبرني اسبوع بالمستشفى

عناااد بهالدكتور ابحاول اجلس وامشي ... لو اسمع كلام هالدكاترة عز الله عفنت عندهم
جلست بصعوبة وببطئ على السرير .. شوي شوي نزلت من السرير ببطئ .. شوي شوي حاولت امشي داخل الغرفة وخارجها ادرب نفسي على شوي شوي .. الجرح اللي بفخذي متعبني ... مر عليها اكثر من اسبوع والى الان الجرح بفخذي ما التئم .. بسبب نايف وهوشاتي معه عادوا خياطتها ثلاث مرات ... يارب ما اتهاوش مع احد وتبرا ... تعبت وانا اعرج

العصر الساعه 4

منسدح على سريري تعبان من الم بطني .. بكل حركة احس الجرح ببطني ينفك ...


= السلام عليكم

التفتت على مشعل ومنصور وعبد الله اللي دخلوا فجأة علي بدون ما انتبه

عمر = وعليكم السلام

وبعد السلام والتعليقات اللي اكثرها من عبد الله .. التفتت لمشعل

عمر = هيييييه انت واياه اتصل عليكم ليش ماتردون

مشعل = اتصلت وانا عندي اخر محاضرة .. بتورينا انك باجازة.. يقالك نسيت جدولنا الحين وشوله تتصل بهالوقت

وضحكوا علي

رفعت حواجبي .. صح نسيت

التفت عبد الله يكلم مشعل ويعلق علي

عبد الله = ناوي يقهرنا هههههههه

طنشت تعليق عبد الله

عمر = مشعل سألت عن رايد ؟

سكتوا كلهم شوي وبعدها تكلم منصور

منصور = تونا مرينا انا ومشعل وعبد الله على حارتكم

هزيت راسي احثه يكمل

عمر = ايه وبعدين

منصور = سألنا الولد اللي اسمه بندر .. ولد عم رايد .. يقول ان رايد اخر مرة جاهم يوم يكسر سيارة ابوه ( وهز اكتافه ) هذا كلام الولد

مشعل = ابوي علمني قبل يومين ان سيارة ابو بندر الجيب مكسورة واللي كسرها رايد ..

انفعلت منقهر منهم .. ماجابوا شي جديد

عمر = ماجبتوا شي جديد هذا كله اعرفه ... كل اللي تقولونه صار قبل ادخل المستشفى .. وقبل يختفي رايد ( وسكتت اطالعهم واحد واحد ) اللي ابي اعرفه رايد عند عمه الحين والا لا ؟


منصور = بندر يقول اخر مرة جاهــم يوم يكسر سيارتهم ... و سألناه رايد موجود قال لا

لفيت وجهي عنهم متضايق .. وينه اجل .. لا يكون راح للرياض .. لا يكون بيستقر هناك .. مابيه يروح لخواله يمكن يعجبه الوضع هناك وينساني

ليه انا حظي كذا .. الوحدة وراي وراي

مشعل = انا متأكد انه راح لخواله ؟

منصور = اظن خواله بالدمام صح ؟

مشعل = لا .. بالرياض

عبد الله = طيب وشلون نتاكد ؟

التفتت لعبد الله .. صح سؤال وجيه ... وشلون نتأكد ؟؟

عمر = طيب كيف نعرف اذا كان عند خواله والا لا ؟

وسكتنا نفكر

مشعل بتفكير = اممممم مافيه الا نسأل عمه

التفتت بسرعة لمشعل

عمر = لا .. فكنا من عمه ... هذا واحد كذوب

عبد الله = اجل نسأل بندر

التفت منصور على عبد الله

منصور = هذا بزر وش يعرفه ؟

مها

مافيه الا مها ... عمتي مها ... ابطلب منها تتصل على اخت رايد وتسأل خوالها عن رايد .. مافيه الا كذا

التفتت للشباب

عمر = خلاص .. خلوها علي .. ابقول لاهلي يسألون اخته .. او ناخذ رقم خواله من اخته واسألهم بنفسي


التفتوا الشباب لبعضهم يتبسمون وكل واحد ماسك ضحكته

انقهرت منهم .. ليه يضحكون علي اذا شافوني مهتم برايد

اشرت عليهم بسبابتي

عمر بعصبية = والله تضحكون والا ماتضحكون ماني راااد عليكم

وكأني قلت نكتة ... انفجروا ضحك



ربع ساعة وتفاجأت بزيارة الشيبان ( 4 من جيران جدي بالحارة ومنهم ابو مشعل وعم رايد ) يدخلون علي وجدي وعمي معهم ... وتفاجأت اكثر لما شفت عم رايد معهم

سلموا منصور وعبد الله ومشعل علي وطلعوا ... تمنيت اطلع معهم ... حسدتهم الصراحة ... ماجلسوا مثلي يسمعون النصايح و المواعظ من هالشيبان

استلموني .. ومابلسانهم الا ( هذي اخرتها و ماجا من هالشباب الا المتاعب ) .. ومن هالكلام .. وكأنهم يحشون راس جدي علي ...

وتحاشيت الخايس عم رايد وماسألته عن رايد ابد ... لانه اولا كذوب ثانا الشباب سألوا بندر وقال لهم انه مو موجود .. اجل وشوله اتعب نفسي و اسأل هالشايب الكذوب



الاربعاء .. الفجر

منسدح على سريري وماجايني نوم ... هذا ثالث يوم لي بالمستشفى ... احس بتطلع روحي من الملل ... ما اقدر اتحرك واجد وتعبت من السرير ومليت من المسشتفى

امس بعد ماطلعوا الشيبان من عندي ... مرني الدكتور وترجيته يكتبلي خروج .. بس ماش .. رافض وبقوة ... والسبب الاصابة تحتاج متابعة

وطوال الليل وانا نايم .. كنت ناوي اتصل على مها امس بس غلبني النوم ... مافيه الا انتظرها اذا جتني وقت الزيارة ... المشكلة كيف اطلب منها .. اقولها اتصلي على البنت .. اخاف تفهمني غلط .. عاد مها مايحتاج لسان طويل


وقت الزيارة

دخلوا علي امي وجدي وجدتي ... طالعتهم مستغرب ادور مها

عمر = وين مها ؟

امي بابتسامة = بنات عمك جن معي من عنيزة .. يقولن يبن يزورن مها و مدام اني رايحه لبريدة رايحة .. راحن معي

التفتت متضايق .. شي اكيد .. اخوات معاذ مايجي منهم خير... لولاهم كان زارتني مها وطلبت منها تتصل .. وش يصبرني الحين ... قلبي ماهو مرتاح لين اعرف رايد وينه


التفتت لجدي و طلبت منه يلح على الدكتور يخرجني .. رفض بالبداية بس لحيت عليه واقنعته وراح يكلم الدكتور

امي = وليه تبي تطلع الحين .. انت تعبان .. لازم ترتاح

عمر = ارتاح بالبيت .. مليت وانا هنا .. طفشت

قامت امي وحطت يدها على راسي وانحنت علي

امي = ابيك تصير عندي بالبيت بعنيزة .. ابي انتبهلك بنفسي واشوف احتياجاتك ( وابتسمت )

رفعت حواجبي متفاجأ من عرضها

انا اجلس ببيت عمي ... احس مكاني غلط .. خاصة ان شقة امي فوق و صغيرة ..

وفوق هذا امي حامل .. راح اتعبها بوجودي واصاباتي .. اعرج وقربة مشقوقة على قولت عبد الله .. و الدكتور معطيني حمية خاصة لمدة شهر

نزلت نظري لبطن امي بصمت ... انا ملاحظ كبر بطنها ... امي بنفسها تحتاج راحة ..

رفعت نظري لامي احاول ادور لها عذر يعفيني عن اجلس ببيتها

بس امي فهمت صمتي على انه موافقه

اعتدلت واقفة وهي مبتسمة برضى

امي = ابجيب من بيتك ملابس غيار وارسله مع مصعب العصر

تذكرت الدم اللي عند الباب الداخلي .. وماحبيت امي تشوفه .. و بيتي ماحد دخله الى الان واكيد كل شي على وضعه

عمر = لا يمه انا ابتصل على مصعب واقوله

امي بابتسامة = ليه ... انــ

وقاطعتها

عمر = انا اصلا ابي مصعب بحاجة

هزت امي راسها بايه والتفتت على جدتي تسولف معها

شوي ودخل جدي

جدي = خلاص قلت للدكتور يكتب لك خروج على مسؤوليتي

فرحت وقبل اتكلم

جدي = بس بشرط

اوووووه بدينا بالذل ..

عمر = فيها شروط بعد ؟

جدي = تجي عندي ببيتي لين تتحسن وبعدها عاد بكيفك

جدتي = ايه والله ياوليدي ياليت

التفتت لامي وانا ساكت

عارضت امي ووجهت كلامها لجدي

امي = بس انا قلتله يجي عندي بعنيزة .. انا ودي انه يكون عندي

التفت جدي لامي

جدي = بس يام عمر وشلون تبين ولدك يركب الدرج وهذي حالته .. ولدك تعبان والحركة ماهي زينه له

صح ماطرى علي العذر هذا قبل شوي

همست امي باقتناع

امي بهمس = ايه صح .. بيتي فوق ( وسكتت تفكر شوي ) خلاص ابستاذن من ابو معاذ واجي عندكم لين يطيب عمر

ابتسم جدي = الله يحييك

طالعتهم بصمت وانا اشوفهم يتفاوضون عشاني .. وابتسمت





العصر

جاني مصعب يزور بس على طول ارسلته لبيتي يجيب لي ملابس غيار .. نص ساعة ورجع ومد علي كيس

مصعب = جبت بنطلون وتي شيرت .. مدري يناسبك ؟

عمر = اللي يسمعك يقول انت اللي شاريه لي .. تراك جايبه من بيتي .. اكيد ماشريته انا الا انه مناسبني

واخذت الكيس منه ونزلت من السرير متوجه للحمام

مصعب = لا اقصد يعني غرفتك حوسه يالله يالله لقيت هذا

طنشته ودخلت الحمام

شوي وطلعت ولقيت مصعب جالس على السرير يحتريني

عمر = مارحت تكمل اجراءات الخروج ؟

مصعب = وليه انا اللي اكمل الاجراءات .. ليه مو انت .. مو انت دايم تقول مانت بحاجة احد ؟

وقفت بمكاني وانا اطالعه .. مسكها علي هذا .. كل شوي يعيدها علي

حطيت يدي على الجرح ببطني يوم حسيت بألم .. ورديت على مصعب بعناد

عمر = وانا صدق ماني محتاجك ... وآسفين غلطنا وطلبنا منك شي .. انا اللي راح اكمل الاجراءات .. انت خلك

اخذت اغراضي ( جوالي وبوكي والمفاتيح واوراق الموافقة من الدكتور ) وطلعت من الغرفة ومصعب يمشي بجنبي

انا بسبب رجلي والاصابة ببطني .. امشي ببطئ بالممرات واتساند على الجدار بتعب

ومصعب يمشي بجنبي وكلنا ساكتين ..لزقة مصعب هذا .. اذا كان مايبي يخدم وشوله جاي وناشب فيني

وقفت والتفتت لمصعب

عمر = خلاص رح لسيارتك .. اخلص اللي بيدي واجيك .. وشوله لاحقني ؟

مصعب = ماوراي شي

حطيت يدي على بطني لما حسيت بألم فظيع

غمضت عيوني .. احس الالم داخلي والمشي يتعبني بسرعة

مصعب = يعورك ؟

فتحت عيوني والتفتت لمعصب

عمر بعصبية = يا إما رح لسيارتك .. والا خلك ساكت

مصعب بعناد = ماني رايح لسيارتي وماني ساكت

سفهته وكملت امشي بممرات المستشفى الطويلة ..

ربع ساعة و خلصت الاجراءات وطلعنا من المستشفى وركبنا سيارة مصعب متوجهين لبيت جدي

وطوال الطريق ساكتين .. ولا واحد يكلم الثاني

تنهدت افكر بحالي ... والله حاله ... خاطوا الجرح اللي بفخذي للمرة الرابعه
وخاطوا الجرح اللي براسي للمرة الثانية
والحين بطني

صدق يعني صدق مليت .. صار جسمي كله خياطات

اعترف اني راعي هوشات وما ارتاح الا اذا رفعت ضغط احد بس عاد ماهو لهدرجة يرقع جسمي ورا بعض

طالعت الدريشة اللي بجنبي يوم تذكرت رايد

له ثلاث ايام مدري وينه .. وين راح ... اذا كان ماهو عند عمه .. وين يكون راح اجل ؟

معقول راح لخواله للرياض ... ودي اتأكد بس وشلون .. وشلون اقول لمها تكلم اخته .. لازم اخذها على جنب واقولها ...

مصعب = عمر

انتبهت على مصعب والتفتت له بصمت

التفت مصعب لي وبعدها طالع قدام وهو يسوق

مصعب = دايم ودي اسألك بس كل ماجيتك القاك معك احد ( والتفت لي ورجع يطالع قدام ) وش بينك وبين نايف ؟

قطبت حواجبي مستغرب من سؤاله

عمر = بيني وبين نايف ؟

مصعب = ايه .. الرجال طاعنك يعني ناويها ذبح .. واللي اعرفه انه يبي رايد مايبيك انت ... يوم اجيكم انت ورايد ببيتك علمني رايد انه يطارده .. واللي اعرفه انه انت ونايف بنفس الشلة وتسهرون بنفس الاستراحة .. وش اللي خلاه يقلب عليك وهو اصلا يبي رايد مايبيك انت ؟

التفتت للدريشة اللي بجنبي بدون ما ارد عليه

مصعب = ادري انك ماتدانيني ولا تداني معاذ .. ياخي لا تعتبرني ولد عمك .. اعتبرني خويك .. زميلك بالجامعة .. أي شي ... بس جاوبني تكفى

مارديت عليه اطالع السيارات بجنبي وساكت

مصعب بترجي = عمر ودي اعرف وش يبي هالكلب منكم .. تكفى رد علي

تنهدت ... رايد ماترك بيتي الا بسبب نايف ومضايقته لنا .. همست

عمر = مدري

مصعب = وش اللي ماتدري ... تكفى علمني وش اللي خلى هالكلب يطعنك ؟

طلعت بوكي من جيب بنطلوني وفتحتها وطلعت منها بطاقة عايلة رايد اتاملها .. ولا شعوريا فضفضت لمصعب

عمر = من كثر نايف مايضايق رايد وادافع عنه .. خلاه يعاف السكن معي ... وش ذنبي انا يتركني رايد ولا يزورني ... ( تنهدت وسندت ظهري على المرتبه وانا اطالع قدام بألم ) آآآه بعد ماتركتني امي قعدت بالبيت لحالي... وكل مادخلت .. اتخيل حركات وجنون ... بعدها سكن رايد معي وماكمل شهرين الا وهو تاركني .. بالضبط مثل ماتركني غيره .. سويت كل شي عشانه بس نايف ماكان يخلينا بحالنا .. كل شوي وهو ناط علينا ... هددنا باخت رايد وسكـتنا عنه ومابلغنا ... ياليتني ماسمعت كلام رايد وبلغت عليه .. كان ماتركني واختفى ... ماكنت ادري ان كل شي بـينقلب علي ... مدري وش استفدت الحين ... نايف حاول يذبحني ورايد تركني .... و ما الخاسر الا انا ( واخذت نفس احاول اهدي نفسي وكملت ).. كنا تونا جايين انا ورايد من برا ولقينا نايف يحترينا عند الباب .. الكلب يشوف رايد ماله احد ومستقوي عليه ... جانا يلهث يبي رايد يعطيه فلوس .. ( وابتسمت بسخرية ) هه يشوفه بزر ويخاف منه ولا يقواه قال خلني العب عليه ... وعشان انهي هالمهزلة كذبت على نايف وقلت انا اللي بلغت الهيئة مب رايد ... ثار نايف وزعل وعصب ... بس وقتها ماهتميت .... ماكنت متوقع انها بتوصل لهالدرجة .. ( نزلت نظري للبطاقة وابتسمت بسخرية ) هه والحين شف .. واحد يطعني والثاني يتركني ولا يزورني

مصعب = صح رايد غلطان بس كأني اشوفه قدامي .. مايدري وين يودي وجهه منك ..

قعدت اطالع البطاقة بين يدي واتأمل الاسماء فيها

مريم
رايد
دانة

بالذات اسم رايد ... اللي حسسني بمعنى الاخوة وراح ..

تاريخ ميلاده .. مكان الميلاد .. سجله المدني ... اصغر مني بست سنوات

اربع شهور او اكثر وهو قدامي .. من يوم كنا بالاستراحة الين دخلته بيتي وهو معي وناكل بصحن واحد وننام بنفس الغرفة ... يوم بديت اتعود عليه يرجّعني للوحدة مرة ثانية ...

= من بطاقته هذي ؟

انتبهت من سرحاني على سؤال مصعب

مصعب = اشوف ( ومد يده وهو يسوق يعني عطني البطاقة )

دفعت يده بعيد عني

عمر = لا

ودخلت البطاقة ببوكي ودخلتها بجيب بنطلوني عنه

مصعب = ليه لا طيب .. ماني ماكلها ياخي

التفتت للدريشة بجنبي وسفهته

مصعب = مدري على وش تكرهني ؟ ما اذكر اني سويت لك شي ؟

تنهدت بألم وسكت مالي نفس ارد عليه

حظي النحس يكرهني بكل الناس

لا ابو شفته بحياتي ... ولا ام تتحمل معي معاناتي .. ولا اخوان ولا اخوات ... حتى الشخص الوحيد اللي اعتبرته اخوي تركني لأتفه سبب .. لو انا اللي مضايقه قلنا معذور بس مب انا .. وش ذنبي .... ليه مايصير لي مثل مصعب ومعاذ .. اخوان

حى لو بأخو مستعار

وصلنا الحارة ونزل مصعب وحاولت انزل بحذر عشان الخياطة

وانا احاول انزل وقف مصعب عند بابي ..

مصعب = امك تراها هنا

نزلت من السيارة ووقفت قباله

عمر = ادري

ولان مصعب واقف مباشرة قدام باب الراكب دفعته شوي على ورا عشان اقدر اسكر باب السيارة

مصعب = تبيني اجيب سيارتك .. اقصد سيارة معاذ ؟

عمر = ايه هاتها

مصعب بابتسامة = طيب وسيارتك متى اجيبها ... الصراحة اشوفك زودتها مع معاذ

طالعته شوي

عمر = مر الورشة وشف اذا خلصوا منها والا لا .. وعطني خبر

طير مصعب حواجبي

مصعب = افهم انها يعني ماخلصت .. معقول ؟

سكتت ... انا قايل للتركي ياخذ راحته على الاخر ويبدّي أي سيارة بعدي .. ان شاء الله انها ماخلصت الى الحين

فجأة حسيت بشي يجر بنطلوني من تحت وصوت صغير ينادي
= هيييييه هييييه

نزلت نظري للارض مستغرب ... وشفت دانة ماسكه بنطلوني من تحت بيدها الصغيرة وتجره عشان انتبهلها وتطالعني بعيون بريئة وعلى وجهها احلى ابتسامة وصديقتها اللي دايم معها وراها

ابتسمت بفرح وغصب عني ضحكت

عمر = ههههههههه دانه

رفعت دانه يدها يقالها بتصافحني

ضحكت اكثر ... ومسكت يدها الصغيرة

حاولت انحني واشيلها بس ماقدرت بسبب الاصابة والتفتت لمصعب

عمر = مصعب شيلها تكفى ووقفها على كبوت سيارتك .. ودي اسلم عليها

ضحك مصعب .. وشالها وحطها مثل ما قلت

مصعب = تقولك هييييه .. الحرمة جايه تسلم ههههههه

ضحكت مستانس ... عرفتني .. وجت خصيص لي .. احس قلبي يرفرف من الوناسة

وقفت قدام الكبوت ودانة واقفة عليه .. ولفيت ذراعي حوليها وضميتها

عمر = احلى هييه سمعته بحياتي ( وابعدتها عني اطالعها واتأملها .. ابعدت شعرها الحوسة بيدي عن وجهها وسلمت على خدها وخدها الثاني وقربت وجهي من وجهها وهمست ) قولي عمر

دانة = عمل

ضحكت مستمتع بنطقها لاسمي .. والتفتت لمصعب اللي واقف بجنبي

عمر بفرح = توني ادري ان اسمي حلو هههههههه

ابتسم مصعب بدون ما يرد

التفتت لدانة وضميتها مرة ثانية ... شكلها اخذت علي لاني دايم اكلمها واشتري لا من الدكان ... توني ادري ان كم ريال بيحبب البنت فيني .. ابشجعها وارغبها .. خلاص من اليوم وطالع كل ماشفتها ابوديها للدكان

اخذت شوي وابعدتها عني وانتبهت على بنطلونها البني .. وتصنمت بمكاني وانا اطالع بنطلونها

تذكرت .. بنطلونها هذا نفس بنطلونها يوم كان رايد يراسل اخته ويرسله مع دانه ... ايه ( طالعت احدى جيوب بنطلونها ولا شعوريا دخلت اصبعي باحد جيوبها الصغيرة يمكن القى ورقة من رسايل رايد منسية هنا )

فاضي ... دخلت ابعي بالجيب الثاني ونفس الشي فاضي .. اخذت نفس والتفتت على ورا اشوف بيت عمها ابو بندر ... كيف فاتت عن بالي هذي

ليه ما اسوي نفس الطريقة واراسل مريم اسألها عن رايد ... هزيت راسي اطرد الفكرة عن بالي .. لا لا ..

مصعب مستغرب = عمر وش فيك ؟

انتبهت على مصعب والتفتت له .. وبالي مشغول بالفكرة اللي طرت على بالي اول ماشفت بنطلون دانة

اللي ابسويه خطأ والا لا ؟

التفتت على دانة ومسحت على شعرها وانا اشاور نفسي .. اراسل مريم والا لا ؟

مصعب = عمر

التفتت لمصعب وملت اتجاهه و قربت وجهي لوجهه وهمست له عشان ماتسمع دانه

عمر = انت سألت عن رايد اذا ببيت عمه والا لا ؟

مصعب بهمس = سألت الولد اللي اسمه بندر ويقول لا مو عندهم

اعتدلت واقف .. والفكرة تلح براسي

مصعب = يله خلنا ندخل .. يحترونك

طالعت دانة وابتسمت لها وانا امسح على شعرها

عمر = دندون ابعطيك فلوس وروحي اشتري اللي تبينه من الدكان ( وطلعت بوكي من جيبي ناوي اعطيها عشرة بس تفاجأت ببوكي فاضي .. مافيه الا البطايق )

احم اثرني مطفر .. رفعت نظري لدانة وابتسمت متورط .. مو معقول ابروح اسحب من الصرافة الحين عشان عشرة .. التفتت لمصعب

عمر = معك عشرة ؟

مصعب بسخرية = والله مدري مين اللي معه بطاقتي

عمر = اهاا بس معك والا لا ... ارجعها لك ياخي لا تخاف

زفر مصعب بطفش وطلع بوكه وعطاني عشرة وعلى طول عطيتها دانة .. وقلت عشان اشجعها

عمر = هذا لك ... وكل مااشوفك راح اعطيك بعد واشتري لك اللي تبين

حسيت بمصعب ينغزني مع كتفي والتفتت له مستغرب

عمر = وش

أشر مصعب بعيونه لحاجة بجنبي من الجهه الثانية

التفتت وشفت صديقة دانة واقفة وتطالعنا بعيون بريئة من تحت

مصعب = اخذنا خويتها ونسنيناها ... احسها تحتري وقتها نعبرها ونسلم عليها مثل ماسلمنا على دانة

سألت مصعب وعيوني على البنت

عمر = من بنته هذي .. مااعرفها ؟

مصعب = ولا انا اعرفها .. عطها عشرة مثل دانة ..

التفتت لمصعب بعصبية

عمر = شايفني جمعية خيرية اوزع

مصعب = ياخي مثل ماعطيت صديقتها عطها ... يصير بنفسها بعدين ويمكن تغار من دانة

عمر = عطها انت انا ماني معطيها

مصعب بضيق = افففففففففف ( وطلع عشرة من بوكه وعطاها البنت ونزل دانة من الكبوت وراحن يتراكضن بمرح باتجاه الدكان )

التفتت لمصعب

عمر = ترا عشرة دانة بس اللي ابرجعها لك ... العشرة الثانية ماني مرجعها

مصعب وهو معطيني ظهره = هذا اذا رجعت عشرة دانة اصلا


دخلنا البيت ولقيت امي ومها وجدي وجدتي بانتظاري



وقت صلاة العشاء

جالس بالصاله سرحان وافكر .. جدي راح يصلي .. ومصعب راح لعنيزة وجدتي راحت تصلي .. وامي بالمطبخ ومها عندي بالصاله وتطقطق بلاب توبها و انا محتار

اراسل اخت رايد والا لا ... صح والا غلط

انا بس ابي اسألها عن رايد ...

مها = عمر

بس المشكلة اخت رايد ماتعرفني وشلون بترد على رسالتي ... هي صح تعرف ان رايد ساكن ببيت ورايد بنفسه طلب رقم بيتي عشان يعطيها اخته .. بس ماتعرف ان راعي البيت انا

مها = عمر

صح .. اكتب لها اني انا اللي رايد ساكن معه عشان تتجاوب معي بالرسايل ..

مها = عمر

لا لا .. يمكن رايد يزعل اذا عرف اني راسلت اخته من وراه .. لا لا ... اشيل الفكرة من راسي احسن ..

مها بصراخ = عووووووووومممممممممررررر

رفعت راسي والتفتت لمها اللي ازعجتني من اليوم ... اعوذ بالله .. الواحد مايقدر يفكر براحته

عمر = وش تبين ... وشوله تصارخين .. اسمع

مها = واذا كنت تسمعني ليش ماترد

عمر = اففففف المهم الحين وش تبين ؟

مها بتنهيدة = شف يمكنك ناسي شي

قطبت حواجبي مستغرب ...

عمر = ناسي شي ؟ وش ؟

مها = حاول تتذكر

نزلت راسي افكر .. وحاولت اتذكر وش ناسي .. بس ما اشوف أني ناسي شي ورفعت راسي اطالع مها

عمر مستغرب = ماني ناسي شي ..

مها = ابد ؟

عمر مستغرب = شي مثل وش ؟

اخذت مها نفس وانتفخت معصبة

مها = ماكأنك ناسي الصلاة ... ابوي من زمان رايح للمسجد .. وانت قاعدلي هنا

لفيت وجهي عنها .. اصلا ماطرت الصلاة ببالي .. زفرت بضيق من حالي مع الصلاة .. متى اتغير واحافظ عليها ... احس ماني مرتاح وانا تاركها بس مدري وش اللي يمنعني اصلي

نزلت مها الاب توب عن حظنها وطلعت

قمت بصعوبة ورحت اصلي بالمجلس ورجعت للصاله ولقيتها فاضية

جلست على الكنب وانا افكر والى الحين متردد وادرس الموضوع ... ارسل والا ماارسل


شوي وجت مها .. وجلست بالارض ممده رجولها واخذت لاب توبها وحطته بحظنها وبدت تطقطق

اخذت نفس والتفتت لمدخل الصاله اشوف اذا احد بيجي والا لا ..

فرصة اكلم عمتي مدام اننا لحالنا بالصاله

قمت بصعوبة وانا ماسك بطني وجلست على الكنبة عند مها وهي جالسة تحت بالارض

احم .. وشلون ابدأ افتح معها الموضوع الحين ... كيف اقولها تكلم مريم وتسألها عن رايد

دققت بشاشة الاب توب ولقيتها تكلم بالمسن ومندمجة

فكرة الرسايل ماهي مفيدة .. صعب اراسل مريم

مالي الا مها .. احم

عمر = آآآآآ ... مها ...

تطقطق ولا ترد

عمر = مها

ولا رد

اخذت نفس ابدا بالموضوع على طول احسن

عمر = مها لك والا للذيب

مها = للذيب للذيب (وهي تشر بيدها لي يعني رح بعيد )

لفيت وجهي بضجر .. غلطان اللي يطلب من مها خدمة .. المشكلة مالي غيرها .. رجعت اناظر مها من فوق

عمر = مها تعرفين اخت رايد الكبيرة ؟

واول ماخلصت كلمتي وقفت اصابع مها عن الحركة فوق الكيبورد .. شوي والتفتت لي تطالعني من تحت

مها = اخت رايد الكبيرة ؟

عمر بحرج = ايه ... اقصد يعني تعرفينها .. عمرك كلمتيها ؟

ابتسمت مها ابتسامة جانبية بسخرية

مها = وانت وش عليك اكلمها والا ما اكلمها ... وش تبي بالضبط ؟

عمر = ابيك تسألينها عن رايد هو عند خواله والا لا ؟

قطبت مها حواجبها مستنكرة

مها = رايد الى الحين مارجع لبيتك ؟

عمر = ايه .. وابيك تسألين اخته عنه

مها = لا عمر .. صعبة اسألها ... البنت حالتها تكسر الخاطر تبيني ازيدها واخوفها على اخوها

عمر = كيف يعني تزيدينها

مها بتنهيدة = اخته حالتها صعبة .. مرة عمها مشغلتها بالبيت وكارفتها كرف .. واسمع الحريم يوم يجن عند امي يقولن عمتها بس تهاوشها قدامنا وتهينها والحين تبيني اقولها عن اخوها انه ضايع .. تبيني ازيد همها هم

عمر = نبي نشوف يمكن عند خواله

مها = مو رايد طرده عمه من اربع شهور ؟

عمر = ايه

مها بحزن = هذا بحد ذاته هم .. صعب على الاخت تشوف اخوها الصغير مطرود ومتشرد بالشوارع ولا تدري وين ارضه .. كيف عاد باخو بعمر رايد مراهق ماتعدى 15 سنة

عمر = رايد كان يزور اخته بالدس

طيرت مها عيونها متفاجأة

مها = صدق ؟

عمر = ايه ( وكملت اترجاها ) تكفين اتصلي عليها واسأليها اذا كان عند خواله والا لا

سكتت مها مترددة

مها = بس انا ماعمري كلمتها .. مرة بس شفتها بمناسبة ببيتهم وكانت تجلس بعيد عنا بعد .. ماتختلط باحد هي

ابتسمت بألم .. مثل رايد .. كان يجلس بعيد عن الشباب ولا يختلط بااحد

عمر = اطلبيها بالتلفون الحين واسأليها .. مافيها شي

مها = الحين .. بهالليل

عمر = تونا مصلين العشا .. تونا بدري .. يله مها

التفتت مها لشاشة الكمبيوتر بتردد .. ولاحظنا نافذة المسن مليان كلمات ..( وينك .. وين رحتي .. الووووو )

شهقت مها

مها = خليتني انسى خويتي .. شكلها زعلت وطلعت اوف لاااين

عمر = ترجع بعدين ( ودفعتها مع كتفها احثها ) يله مها كلمي اخت رايد الحين

نزلت مها لاب توبها عن حظنها وجلست على الكنبة بجنبي

مها = وش اقولها طيب ... اقولها وين رايد ترانا مضيعينه ؟

عمر = لا .. قولي لها امممم .. اخوياه يسألون عنه هو بالرياض والا لا ... بس

سكتت مها مترددة

عمر = يله

مها بضيق = عمر اخاف نخوف البنت على الفاضي ... واذا طلع اخوها مو عند خواله وش نقول للبنت حزتها .. والله بتخاف عليه وهي مابيدها شي .. يكفي معاملت مرة عمها معها .. ما ابي ازيد عليها

عمر = اذا طلع مو عند خواله قوليلها راح ندوره ونحصله ان شاء الله ... وبعدين هي تراها تعرف ان رايد ساكن ببيت مع واحد .. بس ماتدري ان الواحد هذا انا

مها = وانت وش تراك انها تدري

عمر = رايد مرة اخذ رقم تلفون بيتي عشان يعطيه اخته تتصل عليه اذا احتاجته

مها بشفقة = ياعمري

عمر = يله اتصلي الحين قبل يجي احد

قامت مها وجلست عند التلفون ومسكت السماعة بتردد

عمر احثها = يله

تنهدت مها بضيق وضغطت ازرار التلفون بس فجأة دخلت امي علينا وجلست بجنبي

طالعنا بعض انا ومها .. ونزلت مها السماعة وقامت وجلست بجنبي من الجهة الثانية بصمت

قربت راسي من راسها وهمست

عمر = قومي اتصلي عليها من غرفة ثانية

هزت مها راسها باية وقامت وطلعت من الصالة

انتبهت على يد امي على ركبتي وبدت تسألني عن صحتي وتعلمني وش طبخت لي ووش جهزت ووين ابنام وكل شوي تذكرني لازم ما اتحرك كثير ولا انسى علاجي ووش اسوي ووش مااسوي


اجتمعوا جدي وجدتي بالصاله وانا على اعصابي احتري مها اللي طلعت تكلم والى الحين ماجت

اخذت ربع ساعة تقريبا ومها ماجت ... كل هذا كلام بالتلفون .. ماصارت

جيت ابقوم بس منعتني امي

امي = وين بتقوم .. قل وش تبي و انا ابجيبه لك .. ما قلتلك لا تتحرك واجد

زفرت بضيق من امي و من زود خوفها علي

جدتي = اسمع كلام امك الله يصلحك .. انت طالع(ن ) من المستشفى قبل يبرا الجرح وهذا مب زين لك

عمر = الجلوس بالمستشفى يجيب المرض ... احس كل امراض الدنيا فيني وانا بهالمستشفى .. اطلع احسن وش له اقعد

جدي = اسكتن عنه ... انتن تكلمن واحد مايفهم الكلام

لفيت وجهي بطفش

عمر = اوووووه

فجأة جت مها ووقفت عن المدخل و من دون مايشوفها البقية واشرت لي بيدها يعني تعال وراحت

اخيرا ... اكيد عرفت رايد وينه

قمت واقف بس وقفتني امي بسؤالها

امي = وين ؟

التفتت لامي وحاولت اصرفها

عمر = آآآآ ... للحمام

وطلعت ورحت للمطبخ ولا لقيت مها .. رحت للغرفة الثانية ولقيتها هناك جالسة على الكنبة وتحتريني .. وبلهفة جلست بجنبها

عمر = هاااه وش قالت ؟

تنهدت مها بحزن وسكتت

عمر = وش فيك .. تكلمي








* الجــزء التــاسع عــشر *









قمت واقف بس وقفتني امي بسؤالها

امي = وين ؟

التفتت لامي وحاولت اصرفها

عمر = آآآآ ... للحمام

وطلعت ورحت للمطبخ ولا لقيت مها .. رحت للغرفة الثانية ولقيتها هناك جالسة على الكنبة وتحتريني .. وبلهفة جلست بجنبها

عمر = هاااه وش قالت ؟

تنهدت مها بحزن وسكتت

عمر = وش فيك .. تكلمي

جلست مها على جنب مقابلتني

مها بضيق = شفت ... اللي خايفة منه صار .. وش استفدت الحين .. خليتني اخوف البنت على اخوها ... والله حسيت من صوتها شوي وتبكي .. ويمديها تبكي الحين .. حرام عليك .. انت ماتدري وش يجيها من عمتها

عمر = وش فيك اكلتيني بقشوري ... رايد عند خواله والا لا .. علميني وش قلتي لها ووش قالت لك

مها = انتم كذا يالعيال ماهمكم الا نفسكم وبس

عمر = اووووه بتكلمين والا وشلون .. لك ربع ساعة وانتي بالتلفون

مها بصراخ = لي ربع ساعة احاول اهديها خليتني اخوفها على اخوها وهي مابيدها شي تسويه .. ( ولفت وجهها عني و اخذت نفس تحاول تهدي نفسها وانا ساكت واطالعها )

شوي ورجعت التفتت لي

مها بضيق = اتصلت على بيتهم وطلبتها .. اخذوا شوي على بال مايعطونياها اكلمها .. المهم كلمتها و قلت لها ان ولد اخوي .. اللي هو انت ( واشرت على وجهي بكش ) يسأل عن اخوك رايد .. وطلب مني اتصل عليك اسألك عنه ... قالت لي ان اخوها ساكن مع واحد اسمه عمر .. قلت لها ايه عمر هو ولد اخوي ويسأل عن اخوك هو عند خوالك والا لأ ... ( وضربت مها يديها ببعض بقلة حيلة ) ومير يوم قلت لها هو عند خوالك والا لا وهي تخاف .. ويالهو يالهل هديتها

عمر باستغراب = ليه ؟ .. نبيها تتصل على خوالها وتسأل بس

مها بحزن = تقول خالها اليوم الصباح متصل عليها وماجاب طاري ان رايد عندهم

طيرت عيوني بصدمه

عمر = وش ... اذا كان مو عند خوالها ولا عند عمه اجل وين ؟

كملت مها متحسفة

مها بضيق = ياليتني ما اتصلت عليها .. كانت غافله البنت .. تقول خالها يوم كلمها .. كان عادي بالعكس كان يسأل وشلونها ووشلون رايد ودانه ... لو كان رايد عندهم ماسألها عن حاله .. ياليتني مااتصلت .. على بالها ان رايد معك ... الحين يمديها شايله هم اخوها ماتدري وينه ... ياعمري عليهم ... المشكلة اخوها مراهق وينخاف عليه الصراحة .. الله يعينها

مسكت راسي بين يدي بألم ... وين راح اجل .. ليش طلع من بيتي اصلا

مها بحزن = كله منك ... ليتني ماسمعت كلامك وما اتصلت عليها ( وهمست ) حاسة فيها .. اكيد هي على نار الحين

فجأة ضربتني مها على كتفي وانا ماسك راسي بين يدي وماهتميت لضربتها

مها بصراخ = يله الحين ورني وش بتسوي .. خليتنا نخوف البنت وهي غافلة .. يقالك مهتم برايد ... اصلا انت عمرك ماهتميت باحد ... حنا وحنا اهلك ما تسأل عنا .. عيال عمك وهم عيال عمك دايم متهاوش معهم ... والحين جايني تسأل عن ولد لا هو اخوك ولاهو ولد عمك .. انا البقرة اللي سمعت كلامك وطاوعتك واتصلت على اخته

قمت متضايق وطلعت من الغرفة ابتعد عن مها وصراخها علي

طلعت للحوش ورحت لمجلس الرجال وجلست على الكنب متضايق وحطيت يدي على بطني يوم حسيت بألم فضيع ..

رفعت التيشرت عن بطني ابي اشوف الخياطة بس تفاجأت بلزقة كبيرة تغطيه

مسحت بيدي على اللزقة بتفكير سارح .. يعني رايد ببريدة .. طيب وين راح .. رايد مايعرف احد هنا .. لو كان بالرياض كان تطمنا عليه .. لا لا احسن انه ماهو بالرياض .. فيه امل يرجع رايد ويسكن معي مرة ثانية .. بس وينه ... له ثلاث ايام مختفي .. من يوم دخلت المستشفى ماشفته ولا زارني ...

معقول ساكن مع احد غيري .. تنهدت .. وليه مو معقول رايد سكن معي وهو مايعرفني

بس الخوف اذا كان مع شباب يعلمونه على الشر .... خاصة ان رايد يعطي شكله ضعيف ويُستغل بسرعه

اخذت ربع ساعة متضايق وافكر وين ممكن نحصل رايد

ياربي وش اسوي

رفعت راسي لما تذكرت الشباب .. صح مالي الا الشباب يدورون عنه

طلعت جوالي من جيب البنطلون واتصلت على مشعل

شوي ورد

مشعل = هلا بعمير

عمر بضيق = وينك ؟

سكت مشعل مستغرب من سؤالي بدون مقدمات ولا سلام

مشعل مستغرب = بالبيت

عمر = تعال انا جنبك ببيت جدي

مشعل بصدمة = طلعت انت من المستشفى ؟

عمر = ايه والحين انا ببيت جدي

مشعل مستغرب = وشلون سمحلك الدكتور تطلع بدري

زفرت بضيق افففففف

عمر = مو وقته الحين .. تعال مشعل احتريت بالشارع

سكت مشعل شوي

مشعل = طيب .. يله جاي

وسكرت عنه

قمت بتعب و طلعت عند باب الشارع احتري مشعل .. وتفاجأت بدانة جالسة على عتبة باب بيتهم بجسمها الصغير والنحيف وتتفرج على العيال اللي يلعبون كورة .. وخويتها هالمرة ماهي معها

وش قصتها دانة .. دايم بالشارع .. حتى ملابسها ووجها وشعرها وسخ ومبهذله ... مافيه احد يهتم فيها والا وش السالفة ... مادري وين اختها عنها

رفعت صوتي انادي دانه وانا الوح بيدي يعني تعالي .. انتبهت لي وقامت تركض ناحيتي

جلست على عتبه باب بيت جدي .. وفتحت يدي الثنتين لها استقبلها وارتمت بحضني

ضحكت وجلستها على فخذي السليمة

عمر بابتسامة = وش اسمي انا ؟

حركت دانة اكتافها يعني مدري

عمر = افااااا توني قلت اسمي لك العصر .. مسرع تنسينه .. اسمي عمر .. قولي عمر

دانة = عمل

ضميتها لصدري وانا مستمتع بنطقها لاسمي

عمر = قولي بعد مرة ثانية عمر

كررت دانة اسمي بنطقها المميز

عمر = امممم وش اسم صديقتك اللي دايم معك ؟

دانة = ليان

عمر = وين ليان .. مااشوفها معك .. وين راحت ؟

دانة = دخلت بيتهم تاكل عسى

عمر = صح .. الحين وقت عشى .. ليه ماتدخلين انتي بعد وتاكلين عشاك

رفعت نظرها لي وبرطمت

دانة = انا لحت بس ماما تقول بعدين

قطبت حواجبي مستغرب

عمر مستغرب = ماما ؟

سكتت افكر مين تقصد بماما .. اختها يعني والا ايش

سألتها عشان استوعب

عمر = وش اسم ماما ؟

هزت دانة اكتافها بـ مدري

عمر = اسمها مريم ؟

هزت راسها بلا

قطبت حواجبي مستغرب وسكتت ..

رفعت راسي وشفت مشعل من بعيد يمشي متوجه لنا وهو يدخن بتلذذ

نزلت دانة من حظني وقمت واقف ونزلت نظري لها

عمر = دندون تبين اعطيك شي داخل البيت ؟

رافعت راسها وتطالعني ببراءة وساكته .. البنت مهملينها .. واضح ما احد بيسأل عنها .. خلني ادخلها البيت واعطيها أي شي تاكله

رفعت نظري وشفت مشعل قريب عندنا

مسكت يدها ودخلنا الحوش بس سمعت صوت مشعل يصيح فيني اول ماوصل عند الباب

مشعل بعصبية = هييييييييييييه عميران... مطلعني من البيت واخر شي تدخل اول ماتشوفني

التفتت لمشعل وانا وسط الحوش وهو عند الباب

عمر = لحظة شوي .. جايك الحين

و دخلت انا ودانه الممر الداخلي

فجأة رجع علي الالم ووقفت عن المشي لين يهدأ الوجع .. ووقفت دانة معي

حطيت يدي على بطني ... حسبي الله عليك يانايف .. وش لي انا بهذا كله

التفتت لدانة ولقيتها تطالعني ببرائة ومستغربة ليش وقفنا

ابتسمت لها بألم

عمر بتعب = بطني يعورني

دانة = لوووح حمام

بغيت اضحك بس منعت نفسي بسبب ألم بطني الفظييييع

اخذت شوي احتري الالم يخف وبعدها دخلنا الصاله انا ودانة

ولقيت جدي وجدتي وامي طاقينها سوالف ومها جالسة معهم وتطقطق بلابتوبها والسماعات باذنها وماهي معهم ( عقليا )

اول ماشافوا دانة وهم يسكتون مستغربين

امي مستغربة = مين البنيّة هذي ؟

جدتي مستغربة = عمر هذي ماهي دانة ؟

التفتت لجدتي وابتسمت

عمر بابتسامة = الا هذي دانة .. البنت شكلها جوعانة وقلت خلهاا تتعشى عندنا

التفتت لجدي ولقيته يطالعني وساكت ..

جدتي = بس اخاف يدورن عنها اهلها ومايلقونها .. ياوليدي لازم تعلمهم انها عندنا

التفتت لجدتي ورديت بسخرية

عمر = من هالناحية اتطمني مااحد بيسأل عنها

اخيرا انتبهت مها لنا ورفعت نظرها عن جهازها وصاحت اول ماشافت دانة

مها = ياااااقلبووووو

و نزلت سماعاتها ولاب توبها بسرعة وجت تركض وشالت دانة وقعدت تحبحبها

عمر = مها عطيها أي شي

وعطيتهم ظهري ابطلع من الصاله بس وقفتني امي

امي = عمر وين .. انت ماتعشيت

التفتت لامي

عمر = شوي يمة .. خويي عند الباب ..

امي بخوف = الله يصلحك .. الحركة ماهي زينه لك .. وخويك لاحق عليه ( وكملت بضجر ) ووش استفدنا من اخوياك غير المتاعب .. يكفي اللي سواه فيك اللي مايخاف الله .. ابعد عنهم ياوليدي لا تفجعني فيك

عمر = هذا مشعل ولد جارنا .. شوي يمه ماني مطول

وطلعت من الصاله .. وقبل اطلع للحوش .. سمعت مها تناديني

التفتت لها ولقيتها تمشي ناحيتي وهي شايلة دانة بين يديها ووقفت قدامي وقربت وجها من وجهي وهمست بسخرية

مها بهمس = متحسف على اللي سويته عشان كذا جبت هالبنيه عندنا يقالك تبي تصلح غلطتك

اخذت نفس معصب

عمر = اولا انا ماسويت شي عشان اصلح غلطتي ...

مها بعصبية = انتم كذا يالعيال ماتهتمون الا بنفسكم .. خليتني اتصل على اخته وهي غافلة وتقول ماسويت شي

عمر بعصبية = اصلا هي غافلة حتى عن اختها ( واشرت على دانه ) شوفي البنت وشلون شكلها .. ملابسها وسخه وشكلها مبهذل وكل وقتها بالشارع .. ماحد يسأل عنها .. وفارقي عني .. الشرهة مب عليك .. الشرهة على اللي يطلب منك خدمة

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




وطلعت للحوش معصب

ولقيت مشعل واقف عند بابنا ويدخن واول ماسمع خطواتي التفت لي

مشعل = هلا هلا .. ( ومد السيجارة لي ) دخن بمناسبة خروجك من المستشفى

ابتسمت .. مشعل وعبد الله دايم يحاولون فيني وبمنصور ندخن مثلهم

بس انا اللي يمنعني الخوف من امي وجدي والا عادي عندي ادخن مثلهم ومنصور نس الحالة خايف من ابوه

ابعدت يده عني

عمر = ماتملون انت وعبد الله .. اقولك مااقدر اخاف جدي يشم ريحة الدخان معي .. عاد بعدين دبرني

مشعل = كيفك انت الخسران ( وحط السيجارة بفمه ونزل نظره لبطني واشر براسه ) اشوف

عمر مستغرب = وش تشوف ؟

مشعل = ورني عمايل نايف

رفعت التيشيرت وكشفت عن بطني

مشعل باستهبال = افتح الكبوت

اخذت نفس معصب .. الحمار يقصد اللزقة اللي ببطني

عمر بعصبية = تتطنز ( وعدلت التيشيرت )

مشعل = هههههههههه امزح معك يارجال

عمر = المهم .. انا تعبان ماني فاضي لمزحك .. ( ومسكت يده ابيه يساعدني ) مشعل رايد هنا ماهو بالرياض

ناظرني مشعل بجديه

مشعل = وشلون عرفت .. بالعكس احتمال كبير انه بالرياض عند خواله ..

عمر = انا خليت الاهل يتصلون على اخته ... تقول اخته انها توها مكلمها خالها وما ذكر انه عندهم

طير مشعل عيونه فيني

مشعل بصدمة = وشلووووون .. كيف ماهو عندهم .. اجل ثلاث ايام وين رااااح ( وسحب يده مني وحطه على ذقنه يفكر ) انا الصراحة ماهتميت بموضوع رايد مرة .. كنت متوقع انه بالرياض ( والتفت لي مستغرب ) عمر تهقى رجع لبيتك وانت ماتدري ... رايد بزر اصغر حتى من اخوي ياسر اللي مايعرف يدبر شي كيف عاد رايد .. اذا كان ماهو عند عمه ولا عند خواله ولا عندك اجل وين ؟

عمر بترجي = تكفى مشعل خذ الشباب ودوروا عليه .. ودي ادور عليه بنفسي بس تعبان

مشعل = وين تبينا ندوره هذا ؟

عمر = شف .. اذا طلعتوا من الجامعة بكرة رحـ

وقاطعني مشعل يصححلي

مشعل بسخرية = وش عليك غايب لك اسبوع .. يالحبيب بكرة خميس مافيه دراسه

انتبهت

عمر = آآآآ صح .. طيب حلو فرصة .. رح انت دور عليه بالاستراحات .. وعبد الله يدور عليه بالمستشفيات .. ومنصور بمكان ثاني السوق مثلا .. المهم دوروا عليه بكل مكان

طير مشعل عيونه فيني

مشعل = يرحم امك .. تبيني انا ادور عليه بالاستراحات .. صاحي انت .. استراحات بريدة كثر النمل ... الاستراحات اكثر من السكان

عمر بضيق = اوووه مشعل .. مافيه الا الاستراحات .. تذكر يوم تجيب رايد لاستراحتنا .. جلس معنا رايد عادي وهو مايعرفنا .. اكيد الحين نفس الشي .. اكيد جالس باستراحة مع شباب مايعرفهم

قطب مشعل حواجبه يفكر بهالاحتمال

مشعل = معقول !!

حسيت بالالم رجع مرة ثانية .. حطيت يدي على بطني بألم وتعب

عمر بتعب = اتوقع .. بس الخوف انه يصير جالس مع شباب يستغلونه

سكت مشعل يفكر .. وانا احتريه يرد علي بس طول وهو ساكت ومارد .. وماني قادر اوقف اكثر

عمر بألم = هااااه .. اعتمد عليك .. قل للشباب بكرة يطلعون يدورون عليه .. وانا ابتصل بمصعب يدور عليه بعنيزة بعد

هز مشعل راسه بايه وراح وهو يكلم نفسه ويعدد الاستراحات .. شكله انلحس مخه يوم قلت له يدور بالاستراحات

معذور

دخلت الحوش وسكرت الباب ومشيت اعرج بتعب لداخل البيت .. وقفت عند الباب الداخلي وانا حاط يدي على بطني بألم

عمر = آآآه بطني ...

احس كل حركة تعتمد على عضلات البطن .. وماني قادر اتحمل اكثر

تحاملت على نفسي ورحت للصاله وانا اتساند على الجدار

وماصدقت وصلت الصاله .. على طول تمددت على اقرب كنبه

واستلقيت على ظهري و يدي على بطني و رجلي السليمة على يد الكنبة ورجلي اللي اعرج منها على الارض .. وماقدرت امنع صوتي يطلع بـ آآآه

قامت امي بفزع يوم دخلت عليهم بهالطريقة .. وجلست بثقل على ركبها بالارض قدام الكنبة

امي بخوف = عمر وش فيك ( وحطت يدها على يدي اللي فوق بطني ) يعورك شي ؟

عمر بألم = بطني يمه بطني

وعلى طول تجمعوا جدي وجدتي ومها عندي

جلس جدي على الكنبة الثانية عند راسي .. وجدتي بجنب امي واقفة.. ومها واقفة ورا امي

جدتي بخوف = الله يهديك .. انت ماطبت الى الحين وطالعـ(ن) من المستشفى قبل يسمحلك الدكتور

جدي = لا حول ولا قوة الا بالله ( وحط يده على الشاش اللي براسي ويمسح على شعري بحنان ) ليتني ماطاوعتك وطلعتك من المستشفى ..

التفتت امي لجدي

امي = عمي خلنا نرجعه للمستشفى

التفتت لامي بتعب

عمر بألم = لا يمه مابي ارجع .. شوي وبيخف العوار

مها = ملقوف والا وش يطلعك وانت ماوراك شي

وراحت واختفت عن انظاري .. شكلها جلست بنص الصاله .. ماشوفها من امي وجدتي اللي قدامي

جدي = قم ارجعك المستشفى

رفعت نظري لجدي اطالعه من تحت

عمر = مابي اروح .. خلاص .. شوي ويخف العوار .. ومب متحرك بمكاني خلاص بس مابي ارجع المستشفى ..

ضغطت امي على يدي كانها ماعجبها الكلام

حاولوا فيني شوي .. بس اصريت برايي

قامت امي بثقل بسبب الحمل وجلست على كنبه بعيدة شوي

وجدتي راحت برا الصاله وجدي الى الحين بمكانه

سكتت .. توني شفت بقية الصاله منهم

ابتسمت لا شعوريا لما شفت دانه جالسة بالارض بنص الصاله وقدامها صحن متوسط تاكل منه وتطالعني ببرائة تشوف على ايش متجمعين .. ومها جالسة بالارض بجنبها وماده رجلها

نزلت نظري لصحنها واشوف الرز متنثر بالارض من اكلها




دانه = عمل

انتبهت على دانه اللي نطقت اسمي وهي تشر باصبعها الصغير علي وعيونها على مها .. كأنها تعلمها

التفتت مها لي ورجعت التفتت لدانة وهي تضحك

مها = ايه هذا عمر ابو بطن

نزلت دانه راسها لصحنها ورجعت تكمل اكلها

رايد هنا ... بيلقونه الشباب ان شاء الله .. بيرجع لبيتي .. والله ماضايقته ولا زعلته .. ليش طلع من عندي .. اذا كان عشان نايف طيب مافكر اخوك انا وش ذنبي .. يوم لقيت الشخص اللي يحسسني بمعنى الاخ يتركني بدون أي سبب .. بس شكلي اضحك على نفسي يادانة

الاخوان مايتركون بعضهم لاتفه سبب .. بس رايد مايعتبرني اخوه ... مو مثلي متعطش لكلمة اخو

حتى التفكير بالزواج نسيته يوم دخل رايد بيتي .. الله ماكتب لي اخوان بس ان شاء الله يكتب لي عيال يملون علي حياتي المملة

شكلي ابرجع افكر بالزواج مرة ثانية .. مع اني اشوفها صعبة وانا ادرس .. الله يسامحك يارايد .. وش سويت انا عشان تخليني













= عمر عمر ... الله يصلحك قم

فتحت عيوني بكسل وانا اسمع اللي يناديني وشفت امي واقفة ومنحنيه علي ويدها على صدري

التفتت لمكان دانة ولا لقيتها .. والصاله اصلا فاضية ومظلمة .. استوعبت و فركت عيني بكسل شكلي نمت وانا افكر

شفت علي بطانية .. اكيد امي لحفتنياها وانا نايم .. رفعت راسي لامي مستغرب

عمر = كم لي وانا نايم ؟

امي = الحين حنا الفجر .. قم ابي اجيب لك شي تاكله انت نمت قبل تتعشى .. قم الله يصلحك صل الفجر وانا ابروح احرر عشاك ( ووخرت البطانية عني تحثني اقوم ) يله قم صل انت متأخر

جلست والتفتت لمكان دانة ثم رفعت راسي لامي

عمر = وين دانه ؟

امي = رجعها جدك لبيتها بعد ماتعشت .. خفنا يدورون عليها اهلها وهي عندنا

ابتسمت بسخرية بس ماعلقت وقمت وطلعت من الصاله




الخميس

المغرب

جالس بالصاله .. ومعي جوالي اكتب رساله ابي ارسلها لمشعلوه .. الحمار مارد علي وش سوا .. علم الشباب والا ماعلمهم .. طلعوا يدورون رايد والا ماطلعوا

وانا اليوم ماطلعت من البيت ابد ... الجرح ببطني متعبني .. وامي صايرة مثل الرادار علي ... أي حركة اسويها تحذرني منها

بجنبي مها تطقطق بالاب توب وامي وجدتي مندمجات بالسوالف

( مشيعيل وش سويت
علمت الشباب ؟ )
وضغطت زر الارسال لرقم مشعل ونزلت جوالي بجنبي احتري رده والتفتت اطالع لاب توب مها اتفرج على اللي تشوفه

مها = عمر شف شف .. مقطع رهييييب ( ونزلت السماعات من اذنها ومدته علي )

زفرت بضيق من مها .. هذا ثالث مقطع توريني .. اذتني بمقاطعها .. بالبداية حسبتها توريني شكل تصميم المقاطع والصور اللي فيه .. طلع تبي اسمع نفس المقاطع .. وكلها مقاطع عن سوء الخاتمة وحسنها او مقطع عن بر الوالدين وماني عارف ايش

سمعت المقطع بملل لين خلص ونزلت السماعات وهزيت راسي لمها مجامله

عمر = حلو

مها = سمعت القصه اللي قالها الشيخ ؟

اخذت جوالي وانا اهز راسي بايه .. سمعت بالمقطع ثلاث قصص على ما اعتقد ومادري أي قصه تقصد مها بس قلت ايه تسليك لها عشان تسكت عني

فتحت انشاء رساله و كتبت رساله لمصعب اطلب منه يدور رايد عندهم بعنيزة

دقايق وجتني رساله رد من مصعب

( وش يجيبه لعنيزة ؟ )

رديت عليه برساله

( مجرد احتمال .. قلت لخوياي يدورون عليه ببريدة
وابيك تدوره انت بعنيزة )

شوي وجاني رد

( اكيد بالرياض عند خواله )

رديت عليه

( لا
انت سو اللي قلتلك عليه
واذا شفتك علمتك بكل شي )

رد علي برد احرجني الصراحة

( ماطلبت .. تامر امر ياولد العم )

تنهدت من اسلوبه معي .. على كثر ما اسوي فيه .. مايزعل

مادري ماعنده احساس هذا والا وش قصته

= انتم كذاااااااااا ... النتايج الزينة على طوول تنسب للرياجيل والنتايج الشينة تنسب للحريم

التفتت مستغرب لمها اللي تكلم بعصبية مع امي وجدتي

امي = يابنت الحلال هذا اللي اشوفه

حاولت اعرف بدون ماسأل واركز معهم احاول اعرف على ايش يتناقشون

جدتي توجه كلامها لمها المعصبة

جدتي = اخوك عبد العزيز رجال وعادل بين حريمه عشان كذا نشوف ام عمر وام معاذ مثل الاخوات .. الله لا يغير عليهم

مها بعصبية = لاااااااااا ... الحين ام عمر وام معاذ هن طيبات مع بعض .. المدح وشوله تنسبونه لعبد العزيز .. عااااد شرط لو نشوف ضراير قشرات مع بعض السب بيصير عليهن هن .. وزوجهن بيقولون عنه الناس مسكين ويكسر الخاطر .. واذا صارن الضراير حليلات مع بعض .. قالوا الناس والله زوجهن والنعم فيه مسيطر على الوضع .. شي يقهر الحين هن اللي محترمات بعضهن وصايرات مثل السمن على العسل وش دخل المدح يصير للزوج

امي = الله يهديك يامها ... عبد العزيز ماهو مقصر علي بـ

وماكملت امي كلامها من مها وصوتها العالي

مها بعصبية = ماقلنا شي .. بس طيبكم مع بعض وشوله تمدحون رجالكم فيه .. ام معاذ طيبه معك وانتي طيبه معها ومع بناتها ابي اعرف اسلوبكن مع بعض وش دخل عبد العزيز فيه .. عشان هالمدح هذا كله ... مدري ليه المجتمع العربي مايحب يمدح الحريم ابد .. أي شي زين نسبوه للرجال حتى لو مالهم دخل فيه

اخذت الاب توب من حضن مها وحطيته بحضني وقعدت اطقطق و مطنش نقاشهم

شوي ودخل علينا جدي الصاله وجلس بجنب امي و قبالي انا ومها

جدي = عبد العزيز واهله بيتعشون عندنا الليلة يبون يتحمدونلنا على سلامة عمر ( والتفت لي يسألني ) عمر معاذ مازارك ابد ؟

نزلت نظري للاب توب وهزيت راسي بلا

عمر = لا .. ماشفته

سمعت همسة جدي

جدي = لا حول ولا قوة الا بالله .. الله يهديه هالولد متصلن عليه وانت بالمستشفى ابيه يزورك .. بس ما دري وش اقول .. ماكأنكم عيال عم

رفعت راسي ابرد على جدي بس سبقتني مها

مها بسخرية = ترا عمر ومعاذ مايتدانون تربية امهاتهم .. وسعود ومصعب هذا حليلهم تربية ابوهم

ضحكت امي وجدتي على نغزة مها بالكلام


ربع ساعة واذن لصلاة العشا

وهالمرة ناوي اروح للمسجد عذر اطلع من البيت وامر مشعل على طريقي بما ان بيتهم جار المسجد

وطبعا ولأن الصلاة ماهي اكبر همي رحت للمسجد والامام يصلي

.. صليت الركعات الاخيرة معهم بصعوبة وعلى طول طلعت من المسجد وانا اعرج ومريت بيت مشعل واتصلت عليه معصب منه ومن تطنيشه لي

شوي وجاني رده

مشعل = الووووووه

عمر بعصبية = اطلع الحين انا عند بابكم ( وسكرت بوجهه )

التفتت لباب المسجد اللي قدامنا وقعدت اتفرج على الرجال وهم يطلعون منه ..

طلع من المسجد ياسر اخو مشعل الصغير تقريبا باول او ثاني ثانوي

سلمت عليه وطلبت منه يشوفلي مشعل وينه

بس فجأة طلع مشعل لنا وعليه ملابسه الداخليه ..

مشعل = هلا هلا بعميران

التفتت لمشعل معصب

عمر بعصبية = ياحمار ليه مارديت على رسالتي ..

التفت مشعل لياسر

مشعل = ياسر رح هات مفتاح سيارتي

ياسر = بتروح مشوار وانت كذا ؟

مشعل = ماني رايح بس بنجلس بالسيارة شوي ... رح هات المفتاح اركض

راح ياسر يركض داخل بيتهم

التفتت لمشعل

عمر = ياخي قلي وش سويت بموضوع رايد .. علمت الشباب ؟ ارسلـ

وقطع كلامي وهو يجرني لسيارته ووقفنا عند باب الراكب

مشعل = يااخي وش فيك معصب ..

جا ياسر وطل علينا وهو عند بابهم وحذف المفتاح على اخوه ودخل

فتح مشعل باب الراكب واشر لي يعني تفضل

مشعل = اركب

عمر بعصبية = ماني راكب عمي واهله بيجون عندنا الحين لازم ارجع للبيت .. ليش مارديت علي .. وش سويتوا ؟


مشعل = اول شي ( ودخل جسمه داخل السيارة من عند باب الراكب وفتح الدرج وطلع منه بكت الدخان وطلع سيجارة منها ومدها علي ) خذ روّق وهد اعصابك

وعلى حظي وحظ مشعل .. طلع جدي صدفة من باب المسجد اللي قبالنا بالوقت اللي مشعل ماد يده علي بالسيجارة .. التفتت لجدي اللي واقف عند باب المسجد ويطالعني بنظراته الحازمة وهالمرة اكثر حده

التفت مشعل للمكان اللي التفتت له واول ماطاحت عينه على جدي خاف

مشعل مرتبك = احم ( وحط يده اللي فيها السيجارة ورا ظهره وهمس بصوت مايسمعه الا اللي بجنبه ) هلا هلا ابو فهد .. تبي وحده ؟

بغيت اضحك عليه وانا اطالع جدي بخوف .. ودخلت يدي لا شعوريا بجيوب بنطلوني .. احتري ردة فعله ونهاية هالنظرات

طالعني جدي معصب ولا خلصني من نظراته الا رجال طلع من المسجد وسلم على جدي اللي واقف قدام الباب

سلم عليه جدي وعطاني نظرة وراح معه يمشون لبيوتهم .. زفرت بضيق وش يخلصني منه الحين ... التفتت لمشعل نكمل سالفتنا

عمر = مااااارديت علي .. وش سويت

التفت مشعل لي وهو يحط السيجارة بفمه

مشعل = ماسوينا شي .. علمت عبد الله ومنصور واتفقنا بكرة الجمعة نطلع وندوره

عمر = وين بتدورون بالضبط ؟

مشعل = عبد الله ومنصور عليهم الاستراحات وانا ابدور عليه عند سوق الخضار وسوق البهايم واذا مالقيته هناك ابدور بالمستشفيات

تنهدت ... يعني ماسووا شي اليوم وانا جالس على اعصابي

عمر بضيق = طيب ليه مارديت على رسالتي ؟

مشعل = ماعندي رصيد

هزيت راسي بايه واستاذنت من مشعل وعطيته ظهري ابرجع

بس وقفني مشعل

مشعل = لحظة عمر قبل انسى

التفتت له بصمت

مشعل = جاني خبر ان سعد طلع

طيرت عيوني متفاجئ

عمر = طلعوه ؟

مشعل = ايه .. قالولي الشباب طلع

تنهدت ماعندي كلام اقوله .. هزيت راسي بايه ورجعت البيت وانا افكر ...

مشكلة سعد ونايف بسيطة بس نايف كبرها وهي صغيره .. خوفه من الهيئة خلاه يهج ومايسلم نفسه لهم .. لو انه متعوذ من الشيطان من البداية كان يمديه طالع ...
الحين مو بس الهيئة تدوره حتى الشرطة تدور عليه وهاج برا بريدة وحالته حاله بس وين يروح مصيره يطيح بيديهم

بس يااارب الشباب يلقون رايد .. اسبوع تقريبا مادري وينه ... وين اختفى هذا ... ماله مكان ببريدة الا بيتي

وقفت عن المشي وانا افكر .. صح يمكن رجع لبيتي وانا مادري ... ليه لا ... انا بعد الحادث مادخلت بيتي ابد .. ابتسمت متأمل بهالاحتمال وان شاء الله يكون احتمالي بمحله

طلعت جوالي من جيبي واتصلت على احمد

واول مادخلت حارتنا رد علي

احمد = هلا عمر

عمر = هلا بك .. كيف الحال احمد

احمد = الحمد الله بخير ونعمه .. وشلونك الحين .. ان شاء الله طيب .. ان شاء الله قريب يخرجونك ؟

عمر = الحمد الله تمام .. انا طلعت والحين انا ببيت جدي

احمد مستغرب = صدق .. ماشاء الله احسهم طلعوك بسرعة والا انا غلطان

عمر = طلعت على مسؤوليتي ( وكملت عشان ادخل بالموضوع ) اقول احمد .. ابسألك ماشفت رايد .. قلت يمكن رجع لبيتي .. مادري ماشفته عندكم بالحارة ؟

احمد = لا ماشفته .. والصراحة انا مستغرب بس قلت يمكن راح لاحد يعرفه غيرك

سكتت متحطم

يااااربي ويييين رااااح هذا


انتبهت على سيارة عمي السوبربان واقفة عند بيت جدي

احمد = عمر معي ؟

عمر بتنهيدة = ايوة معك ... آآآ .. طيب مشكور احمد مع السلامة

احمد = ياهلا مع السلامة

سكرت عن احمد وانا مستغرب وين اختفى رايد

وقفت بمكاني منصدم من اللي قدامي .. توني انتبه على دانه .. جالسة عند عتبة بابهم وشكلها تبكي وتمسح دموعها بانكسار ومجتمعين عليها بنتين صغيرات .. وحدة صديقتها والثانية شكلها باولى ابتدائي او ثاني

مشيت متوجه لهن ووقفت قبالهن وباب بيتهم مفتوح على الاخر

ابتعدت عن واجهة الباب ووقفت على جنب وانا اسمع البنت اللي شكلها باولى ابتدائي تمسح على شعر دانة وتحاول تسكتها

= خلاص دانة تعالي نلعب

عمر = دندون ليش تبكين ؟

ماردت علي تشاهق وتمسح دموعها بيديها الصغيره

حطيت يدي على بطني وانحنيت بشويش ومسكت يدها ووقفتها

عمر = تعالي عندي دندون وعلميني وش فيك

ابعدنا عن باب بيتهم شوي ووقفنا عند احد السيارات والبنيات معنا .. ودي اشيلها واحطها على الكبوت بس مااقدر .. مسحت على شعرها وانا واقف احثها على الكلام

عمر = الحلوة ليش تبكي .. قوليلي وانا اضربه لك

تكلمت بكلمات مافهمتها ولفت يديها حولين رجلي وغطت وجهها بفخذي تبكي .. حسب طولها بالنسبة لي

التفتت لبيت جدي .. افففف الناس يحتروني وانا هنا

نزلت نظري للبنات اسألهن

عمر = وش فيها ؟

تكلمت البنت اللي باولى ابتدائي

= امي ضربتها ..

قطبت حواجبي مستغرب .. امها ؟

عمر مستغرب = ليه ضربتها ؟

= هي كسرت لمبتنا

عمر مستغرب = وانتي وين بيتكم ؟

اشرت البنت على باب بيت عم رايد المفتوح

= هذا بيتنا

اهاا الحين فهمت ... شكل هالبنت بنت عم دانة ورايد

سألتها وانا امسح على شعر دانة

عمر = وش اسمك ؟

= شهد

عمر = اخوك اسمه بندر ؟

شهد = ايه

سكتت وانا اطالع شهد .. امك مستقويه على هالضعيفة اجل ..

وابتسمت بنذاله وانا اطالع شهد وافكر كيف اخلي امها تعرف كيف تمد يدها على دندون مرة ثانية

تلفتت يمين ويسار اشوف اذا فيه احد يشوفني والا لا

وماشفت الا بزارين هنا وهناك وكلن لاهي ورجعت التفت لشهد

مديت يدي فوق وبحركة سريعه فاجأتها .. ضربتها على خدها كف

شهقت شهد بصدمه .. وحطت يدها على خدها وباقل من الثانية تجمعت الدموع بعيونها وبكت وهي تطالعني بخوف

مسكت اذنها احفظها كلامي

عمر = روحي ياحلوة وقولي لامك اذا كنتي قويه فيه اللي اقوى منك ( ولويت اذنها بشويش ) وش تقولين ؟

صرخت شهد من اذنها وهي تبكي

ابتعدت صديقة دانة عني خايفة مني .. اما دانة ابعدت وجهها عن فخذي وقعدت تطالع بنت عمها وتطالعني مستغربة

عمر = هاااه وش تقولين لامك ؟

ردت علي شهد ودموعها اربع اربع ..

شهد وهي تبكي = اقول انت قوي


اممممم مو هذا الرد اللي ابيه يس بعد هذا رد حلو .. يفي بالغرض

تركت اذنها

عمر = يله انقلعي

دخلت البنت تركض وهي تبكي

التفتت لدانة ومسحت على شعرها

عمر = خلاص دندون اذا ضربتك الخبلة اللي داخل علميني

رافعة راسها وتطالعني بعيون دامعة .. ابتسمت لها ودي اضمها لصدري بس صحتي الحين ماتسمح اشيلها .. ان شاء الله مرة ثانية


تركها ورحت لبيت جدي .. اذا جا عم رايد فازع عشان بنته مافيه احلى من الكذب اصرفه فيها ومثل مايكذب على الشيبان اكذب عليه ..

( واشرت على نفسي ) ضربت البنت انا ؟ .. وابتسمت بنذاله .. ماضربت احد .. اتحداه يثبت

فجأة لقيت باب بيت جدي مسكر .. وعلى طول تذكر بنات عمي .. اكيد موجودات والا وشوله سكروا الباب الا عشان ما ادخل فجأة عليهم

اففففف .. من زينهن عااااد ... ضربت الباب .. دقايق و طلعت لي مها

مها بفرح =هلا عمور ... ماشاء الله هالمرة رايح للمسجد ؟

دخلت الحوش وانا اكلمها وهي تسكر الباب وراي

عمر = مليت من جلسة البيت ومنها مريت على خويي ابيه بشغله

جت مها ووقفت قدامي معصبة

مها = مالت عليك والله مالت عليك .. يعني رايح للمسجد مو لله ؟

سكتت ومارديت عليها .. احم وش اقول بالله .. وش اللي خلاني اصارحها انا الحين .. لساني يبيله قص

مها بعصبية = يالتيس لا تدخل لين انبه البنات ( وعطتني ظهرها وهي تكلم نفسها بعصبية ) فرحت على بالي المقاطع جابت نتيجه .... مالت عليييك والله

وقفت احتري يأذنون لي بالدخول .. انا بنفسي متضايق من حالي مع الصلاة تجي تزيد علي هذي

جاني سعود وسلم علي ودخلنا الصاله وهو يسالني عن صحتي


ولقيت الكل مجتمعين بالصالة الا مها واخوات معاذ

جالسين بالارض ومافيه الا الدلال بالنص

جلس سعود بالارض بجنب مصعب وسحب صينية الدلال وبدا يصب للجالسين

التفتت لجدي ولقيته يطالعني وعلى طول تذكرت سيجارة مشعل ونظرته لي عند المسجد .. لفيت وجهي عنه و سلمت على عمي ومرة عمي .. ولما وصلت عند معاذ ..

وقف وصافحته وسلم علي وهمس باذني وخدي على خده

معاذ بهمس = ابصم بالعشرة ان اللي طاعنك معذور

ابعدت وجهي عن وجهه اطالعه وحاولت ابتسم اغيظه وهمست

عمر بهمس = ايه طبعا معذور .. نفس عذري وانا ماخذ سيارتك لي اكثر من ثلاث اسابيع .. وانت جالس بدون سيارة وبدون مكافأة الجامعة ( وكملت اغيظه ) افااا تشحد من ابوك ؟

سحب معاذ يده من يدي بغيض

معاذ بهمس = سيارتي بترجعلي غصب عنك.. ما اكون معاذ اذا مارجعتها بكرة وتشوف ياعمير

قربت وجهي من وجهه وهمست بابتسامة احاول اغيظه

عمر = تبطي عظم

مارد علي يطالعني ومنقهر .. حسيت الود وده يلفعني باي شي بس ماسك نفسه قدام الجميع

ابعدت وجهي عن وجهه وعطيته ظهري بتعالي وجلست بجنب امي

امي جالسه بالارض وانا على الكنبة .. رفعت راسي لمعاذ ولقيته واقف الى الحين بنص الصاله ويطالعني بقهر وساكت

تكلم مصعب اللي حس باخوه

مصعب وهو ياخذ الدله من يد سعود = معاذ خذ فنجالك ووسع صدرك وماعليك من احد ( والتفت لي )

رجع معاذ لمكانه بجنب ابوه وجلس واخذ الفنجان من مصعب

طالعت مصعب وهو يصب للبقية .. نزلت راسي بحزن .. ياحظك يامعاذ لك اخو حس فيك على طول

شي طبيعي يوقف معك ويحس فيك .. مع انك انت اللي تحرشت فيني بالبداية .. بس مالي اخو مثلك يحس فيني

واحد بس حسيت انه مثل اخوي بس كنت اضحك على نفسي وطلع من بيتي لأتفه سبب

انتبهت من سرحاني من دخلت مها ومعها صينية كبيرة فيها حلا وفطاير

واول مانزلتهم بالارض .. اعتدلت واقفة وحطت يديها على خصرها ووجهت كلامها لعمي عبد العزيز

مها = وشلوووون الحين ابي اجلس معكم وابي اجلس مع البنات

عمي عبد العزيز = خليهن يتغطن ويجن .. عمر ولد عمهن ماهو غريب

التفتت مها لمعاذ ورفعت خشمها بانتصار

مها = ايه كذا

وطلعت برا الصاله .. دقايق وجن اخوات معاذ بعباياتهن وجلسن مستحيات

وبدت السهره بسلام بدون مااتبادل مع معاذ أي كلام

نزلت راسي بتفكير سارح ... مدري .. احس بتعب وبالي ابد ماهو معهم

من جهه الاصابة ببطني متعبتني ومن جهه رايد اللي مادري وينه ومن جهه وقفت مصعب مع اخوه بكل شي .. ليه يضحك علي اجل ويحاول يتقرب مني اذا كان بكل شي يوقف مع معاذ .. شكله يطبق ( انا واخوي على ولد عمي .. انا وولد عمي على الغريب )
غمضت عيوني بقهر لما تذكرت حواري مع مصعب ببيتي وهو يدافع عن معاذ

))))))))))((((((((((
عمر = لا تطول صوتك علي ... شف اسلوب معاذ معي ثم تعال كلمني .. ( والتفتت له ) عمرك وقفت بوجه اخوك عشاني ؟
مصعب بتحدي = هذا انت قلتها اخوي
طالعته منجرح بس تكمتها بصدري ( والتفتت للتلفزيون ) صح معه حق اخوه .. انا وحيد واببقى طول عمري وحيد
مصعب = معاذ على الاقل مايغلط على احد وماهو مغرور مثلك
ابتسمت بسخرية
عمر = هه صح مايغلط .. لدرجة اني ما انقلبت بسيارتي ابد
مصعب = ذيك المرة كانت مزحة وماكان يقصد ... وفوق هذا انت حشرتني مع معاذ واخذت مكافئتي وانا مالي ذنب ( وسكت شوي ) عمر انا ولد عمك وامد يدي لك ومستعد افزعلك للي ضربك او لأي شي تبيه .. بس لا تردني
)))))))))))(((((((((((((

رفعت راسي وطالعت مصعب اللي يسولف مع مها ...

اسلوب التقرب والتلزق مايمشي علي يامصعب .. وسالفة سيارة معاذ والله لاطولها وهي قصيرة .. عناد فيكم

ونشوف من اللي يمشي كلامه بكرة .. انا والا معاذ

بعد العشا وانا واقف عند المغاسل وعمي بجنبي بالمغسلة الثاني

عمي = عمر .. عمك ابو سامي يسلم عليك ويتحمدلك بالسلامة ويتعذر منك مشغول بجدة ولا يقدر يجي يسلم عليك

عمر = الله يسلمه .. مايحتاج يتعب نفسه .. انا ابتصل عليه بعدين

هز عمي راسه بايه ونشف يديه وراح

طلعت من المغاسل بس سد طريقي مصعب بمرح

مصعب = هاااه ياولد العم ماقلتلي وش سالفة رايد .. وليه توقعت انه بيصير بعنيزة ؟

طالعته بصمت شوي وانا احس اني متحطم من كل شي

من رايد اللي تركني ومن مصعب اللي يبدي اخوه علي

دفعته بيدي على ورا عشان امر

عمر بضيق = تبي تدوره دوره وانت ساكت .. ماتبي فارق .. ماني محتاجك

ومريت بجنبه بس هو مسكني مع يدي يوقفني

مصعب مستغرب = طالع .. مو انت قلتلي برساله جوال انك بتعلمني بسالفة رايد اذا شفتني

سحبت يدي منه وعطيته ظهري ومشيت عنه مطنشه

قلتلك اسلوب التقرب والتلزق مايمشي علي

رجعت الصاله ومالقيت مكان فاضي الا بجنب جدي اللي جالس على الكنبة وجلست بجنبه .. وعلى طول استلمني

التفت لي وقعد يكلمني بصوت بيني وبينه

جدي = وش تبي من مشعل ؟

تأففت ورديت عليه بضيق

عمر = مابيني وبينه شي .. خويي

جدي بشك = انت تدخن ؟

عمر بملل = لا والله ياجدي ماادخن ( والتفتت له متضايق من هالتحقيقات اللي كل يوم ) عمرك شميته معي ؟

لف جدي وجهه عني وسكت بس شوي ورجع التفت لي

جدي = صح قبل انسى .. ابو بندر يسأل عن كرت عيال اخوه

تفاجأت

عمر = وش قلتله ؟

جدي بتنهيده = ياوليدي ابو بندر بعد الحادث اللي صارلك درا عن كل شي وعلمته ان رايد كان ساكن معك

تنهدت و سكتت

مو مهم .. درا والا مادرا هالشايب .. بس المشكلة الحين مالي عذر يصير الكرت معي .. نزلت راسي افكر مدري وش نرد عليه بخصوص الكرت

هالكرت بصعوبة طلعناه من عينه .. اقوم ارجعه له ورايد اكيد يحتاجه

جدي = هاه ياوليدي وش اقوله .. بتعطيني الكرت ارجعه له والا وشلون ؟

حطيت يدي على ذقني افكر .. ان شاء الله الشباب بيلقون رايد .. مابي ارجع الكرت لهالشيبة .. الكلب مابيه يستفيد من راتب رايد ودانه .. بس وشلون ؟

رفعت راسي ولقيت مصعب جالس قبالي و يطالعني وهو ساكت .. لفيت وجهي لجدي

عمر = عطيته رايد

طير جدي عيونه فيني مستغرب = وشلون ؟ .. متى عطيته رايد ماهو انت تــ

قاطعته

عمر = خلاص قله الكرت مع رايد وخل ابو بندر يبلط البحر ( وكملت بتطنز ) يمكن يتحمس عشان الكرت ويدور رايد معنا هههههههههه

بس جدي ماضحك وقعد يطالعني مستغرب وكأنه موعاجبه الكلام


= عمر شوي ابيك

التفتت لمصدر الصوت ولقيت معاذ واقف بنص الصاله

قال كلمته وطلع برا الصاله يحتريني

قطبت حواجبي مستغرب والتفتت لمصعب اللي قبالي .. احاول اعرف وش يبي بس هو قام على طول وطلع ورا معاذ



* الجــزء العشــرون *
















= عمر شوي ابيك

التفتت لمصدر الصوت ولقيت معاذ واقف بنص الصاله

قال كلمته وطلع برا الصاله يحتريني

قطبت حواجبي مستغرب والتفتت لمصعب اللي قبالي .. احاول اعرف وش يبي بس هو قام على طول وطلع ورا معاذ

سكتت مستغرب وش يبي هذا الحين ودي اطنشه واكسحه بس الفضول ذابحني ودي اعرف وش يبي .. قمت ابي اطلع بس تقابلت مع وحدة من بنات عمي عند مدخل الصاله .. مدري ايهم .. متغطيه بالكامل

تراجعت البنت وفسحت الطريق لي .. مريت من عندها اعرج وطلعت ادور معاذ ومصعب
رحت للغرفة اللي بجنب الصاله ولا لقيتهم .. رحت للمغاسل ولا لقيتهم .. رحت للحوش واخيرا لقيتهم هناك

واقفين عند مدخل المجلس متقابلين وشكلهم يتكلمون وواضح عليهم ماشافوني ... حوش جدي كبير شوي ودايم انواره شغاله حتى في النهار .. معاذ واقف ومتساند على الباب وعاقد يديه قدام صدره ومصعب قباله ومندمج بالكلام معه

مشيت لين قربت عندهم .. اول ماشافني معاذ قعد يطالعني .. التفت مصعب لي على التفاتت معاذ وسكت عن الكلام اول ماشافني

وقفت عندهم وعقدت يدي قدام صدري ووجهت كلامي لمعاذ

عمر = خير ؟

اعتدل معاذ واقف ووقف قدامي مباشرة وهو الى الحين عاقد يديه قدام صدره ومصعب وراه

معاذ = كم تطلبني ؟

ابتسمت ابتسامة جانبيه على سؤاله ..

عمر = خمس طعش ألف

معاذ بعصبية = لا يادلخ كم باقي تطلبني ؟

سكتت احاول اتذكر كم سحبت من مكافأتهم ... بس معاذ ظن سكوتي غباء

معاذ بسخرية = انت ماتفهم ... كم باقي من الخمس طعش ياثور

عمر = ما اخذت من حسابك انت ومصعب الا الفين وخمسمية

معاذ = يعني تطلبني الحين .. امممم .. 12 الف وخمسمية ؟

هزيت راسي بايه

رفع معاذ راسه بتحدي

معاذ = خلاص اجل عطني بطايقنا وانا ابدفع اللي تطلبني كاش

تفاجأت ..

شهق مصعب ووقف بجنبنا وهو يكلم اخوه

مصعب متفاجئ = معاذ من وين بتعطيه كاش ؟

التفت معاذ له

معاذ = تركي وعدني يعطيني دين

مصعب مستغرب = تركي !!

قطبت حواجبي ماني عارف من تركي هذا بالضبط .. لكن اذا ماخاب ظني صديق معاذ اللي دايم اشوفه معه بالجامعة

سمعت صوت خطوات وراي والتفتت ورا اشوف

وشفت سعود جاي لنا يمشي ورجعت التفت لهم

مصعب = معاذ وش بتستفيد.. هذا دين وهذا دين

معاذ بعصبية = على الاقل خويي واعرفه بيصبر علي وابسدد له بنص المكافأة مو مثل ولد عمك هالنحيس ( واشر علي ) ماخذ مكافأتي ومكافأتك كلها

ابتسمت وانا الى الحين عاقد يدي قدام صدري وساكت

وصل سعود لنا وسألنا مستغرب

سعود باستغراب = وش فيكم واقفين هنا ؟

ماحد رد عليه

مصعب يسأل معاذ متضايق

مصعب بضيق = وهو كيف بيدبرها لك .. لا تنسى تراه ماله الا مكافأته مثلنا يعني هو الثاني يمكن يستلف المبلغ لك .. خلك على مقرودك لا يجيك اللي اقرد منه ( والتفت لي يترجاني ) عمر تكفى طلبتك رجع مكافأتي على الاقل .. تكفى والله محتاجينها انا ومعاذ

صارخ معاذ بصوت عالي

معاذ = بيرجعها غصب عنه وفوقها سيارتي ( والتفت لي معصب و مد يده يعني هات ) يالله رجع بطاقتي وبطاقة مصعب وسيارتي .. والاسبوع الجاي المبلغ عندك كاش

ابتسمت وانا الى الحين عاقد يدي قدام صدري واكلمه بهدوء اغيضه

عمر بهدوء = لا ياحلو هات المبلغ اول واعطيك بطاقتك

و شهقت متفاجأ من معاذ اللي مسكتني مع قميصي وجرني ناحيته وقرب وجهه من وجهي وهو يصارخ علي

معاذ بصراخ = وبعدين معك انت وبعدين معك .. ثور انت ثور

مسك مصعب معاذ من ورا وابعده عني .. وسعود حال بيننا وهو الى الحين مو فاهم شي

سعود بصدمة = وش فيكم

نزل معاذ شماغه بقهر ولوح شماغه قدامي ومصعب الى الحين ماسك بطنه من ورا

معاذ = قسم بالله كرهتني فيك ياعمر

مصعب = خلاص معاذ انا اتفاهم معه .. هد شوي ياخوي ( وترك بطنه ووقف على طول قدام معاذ ومعطيني ظهره ) اصبر معاذ اصبر خلني انا اتفاهم معه ( والتفت لي وحط يده على صدره يترجاني ) تكفى عمر تكفى طلبتك .. خذ سيارتي ورجع سيارة معاذ ... تكفى

تفاجات من عرضه .. اخذ سيارته

صارخ معاذ منقهر من اخوه

معاذ بصراخ = مصععععععب انطم .. يكفي مكافأتنا ماخذها تبي تعطيه سيارتك بعد

التفت مصعب لاخوه يترجاه

مصعب = معليش انا راضي بس خلنا نخلص من هالسالفة اللي اذيتونا فيها

الصراحة تضايقت من عرضه ... اذا اخذت سيارته كيف بيدور عن رايد بعنيزة ؟ ودي اسأله بس مو قدام اخوانه.. يعني مايعرض سيارته علي الا الحين

وحاولت اتهرب من عرضه وادور أي عذر يخلي سيارة معاذ معي

عمر = بس اللي غلط علي معاذ مو انت ؟

التفت لي

مصعب = انت اخذت مكافأتي وانا مالي ذنب جت على هذي

سكتت منحرج .. معه حق

سمعت سعود يكلم نفسه

سعود مستغرب = افاااا ماخذ مكافأتك عمر .. وانا اقووووول ليش تشحد مني

نزلت نظري لسعود اللي واقف قدامي ووجهه لمصعب

ابتسمت مستمتع على هالمعلومة

عمر بابتسامة = ومعاذ مايشحد منك

رفع سعود نظره لي مستغرب

سعود = ليه طيب .. فهموني

انتبهت على يد مصعب على كتفي

مصعب = هاه وش قلت

عمر = على وش ؟ توك طالب مني بطاقتك والحين تبي سيارة معاذ ارجعها ... وانا من وين لي سيارة ؟

مصعب = خذ سيارتي بس تكفى رجع بطاقتي .. وبطااقة معاذ خلها معك لين نسدد لك المبلغ ( وحط يديه الثنتين على اكتافي ولفني اواجهه مباشرة ) تكفى عمر ما ابغى معاذ يتدين حتى لو من خويه .. تكفى ارضى بهالحل .. والله صعبه نقعد انا ومعاذ بدون مكافأت و صعبه نطلب من ابوي كل شوي .. وكل يوم ماسكين خطوط رايحين راجعين للجامعة وليتها قريبة منا .. حنا بعنيزة وهي نطقها 20 كيلو لبريدة

تنهدت ماعندي شي اقوله .. حجرلي مصعب.. مااقدر اعترض .. سيارة بدل سيارتي مع انها خالصة اصلا ..

انتبهت على سعود يسألني

سعود مستغرب = عمر ليه انت ماخذ مكافأت اخواني .. اللي فهمته الحين انك تطلب معاذ بس وش دخل مصعب

سمعنا صرخة معاذ منقهر

معاذ = نذاله نذاله ماتعرفه يعني .. هذا واحد كلب .. جدي كبر راسه علينا ( ومشى ودفع اخوه سعود ومسك كتفي بعنف خلاني اواجهه غصب ) رجع مكافأة مصعب .. انا الغبي اللي خليتك تاخذها وهو ماله ذنب .. قبل انا خايف من ابوي وجدي يدرون بالسالفة بس ماني قادر اتحمل خلاص ..تراك مرقع وبلمسه على بطنك اخليك تتلوى

مصعب بضيق = معاذ

سكتت اطالعه .. الصراحة خفت .. انا بطني متعبني من دون ما يلمسه احد كيف لو اتضارب مع هالعصبي اللي قدامي .. بس كبريائي منعني اسكت

عمر = وش بتسوي يعني

جا مصعب وحال بيني وبين معاذ وابعدنا عن بعض

مصعب بضيق = خلاص انت واياه .. فكونا عاد ( ودخل يده في جيبه وطلع مفتاح ) خذ هذا مفتاح سيارتي .. يله رجع سيارة معاذ

التفتت لمصعب متضايق

عمر بضيق = و رايد

و انتبهت لنفسي .. طلع السؤال غصب عني بصوت عالي

مصعب مستغرب = رايد ؟ وش فيه ؟

معاذ مستغرب = رايد ( والتفت لاخوه يسأله ) من رايد ؟

سألني مصعب مطنشه

مصعب مستغرب == وش دخل رايد بمشكلتنا الحين

مسكت ذراع مصعب واخذته على جنب

عمر بهمس = اذا اخذت سيارتك كيف بتدور على رايد بعنيزة ؟

مصعب = ما فهمنالك الصراحة .. قبل شوي وحنا عند المغاسل قلتلي اذا ماتبي تدوره فارق ومانت محتاجني والحين تبيني ادوره ..

مسحت على شعري بضيق ولفيت وجهي عنه وسكتت

احس بدوامه مع مصعب .. ابي مساعدته وبنفس الوقت مابي

حط مصعب يده على كتفي وضغط عليها وقربني منه اكثر وكتفي يلامس صدره وهمس باذني

مصعب = انت بس لو تخلي عنك هالتكبر واللكاعة تصير بالف خير ( وابتعد عني وتنهد ) رايد ابدوره بدون ماتطلب مني وبالنسبة للسيارة لا تشيل هم .. عادي اخذ سيارة ابوي والا معاذ .. مو مشكله

نزلت راسي وسكتت .. تعبت من كل شي .. اختفاء رايد احسه كسرني .. ومعاملة مصعب يخليني احتقر نفسي ...

رايد بعد كل اللي سويته له تركني .. ادري انه مايبي يسبب لي مشاكل .. بس هو وحيد مثلي .. ماعنده اهل ..

ومصعب على اللي اسوي فيه يتقرب مني .. بس ماهو وحيد .. عنده اهل

رايد بس هو الوحيد اللي يناسب يسكن معي .. هو الوحيد اللي حسسني بمعنى الاخ

لييييييه .. ليه اللي ابيهم يبعدون عني ... واللي ما ابيهم يتقربون مني

اول امي ثم رايد

حسيت بدموعي بتنزل وغمضت عيوني احاول امنعها

حسيت بذراع مصعب يلف اكتافي ويسألني وصوته قريب من اذني

مصعب = عمر وش فيك ؟

مدري احس متحطم من كل شي

فتحت عيوني ورفعت راسي وانا ابعد ذراع مصعب عني

ودخلت يدي بجيب بنطلوني وطلعت بوكي .. ومديت على مصعب بطاقته

عمر بحزن = هذي بطاقتك ( ودخلت يدي مرة ثانية بجيب بنطلوني وطلعت المفتاح ) وهذي مفتاح سيارة معاذ

اخذهم مني ومشيت متعديه بس هو مسكني مع يدي ووقفني

مصعب مستغرب = وين بتروح

رديت عليه بدون ما اناظره

عمر بهمس = داخل

وسحبت يدي منه وسمعتهم وانا امشي و معطيهم ظهري

معاذ = اخييييرا مابغى

سعود = مصعب هذي بطاقتك ؟ .. يله الحين عطني حقي تراي اطلبك 50 ريال هههههههه

معاذ = ههههههههههه هذا وهي خمسين ... نحييييس طالع على ولد عمك

دخلت الممر الداخلي ووقفت بمكاني .. مالي نفس اقابل احد

ليتني اقدر افاتح جدي بموضوع الزواج .. بس المشكلة الدراسة ه غير هم الوظيفة مادري اذا تخرجت راح اتوظف والا لا

سمعت اصواتهم تقرب .. ومشيت على طول ودخلت الصاله .. ما ابي اصير لحالي مع مصعب

= تنحنح الله يصلحك قبل تدخل

انتبهت على جدي وهو يكلمني وتوني استوعبت اني مدرعم وبنات عمي موجودات .. التفتت لهن ولقيتهم يعدلن نقاباتهم ... احم انحرجت

اعتذرت منحرج وجلست بجنب عمي على الكنبة وكلـن رجع لسواليفه ... كل ثنين مع بعض
عمي يسولف مع جدي وجدتي
وامي مع مرة عمي ام معاذ
ومها مع البنات

نزلت راسي بصمت وانا اسمع مها تكلم وحدة من البنات بس بصوتها العالي

مها = ايه اقولكم يوم قرر ابوي من بكرة صار اللي صار .. وش تبوني اسوي .. حظناااااا

سمعت وحدة من البنات ترد عليها بس بصوت خفيف جدا .. ما اسمع الا همهمات

وعلى طول جا رد مها على دخلت الشباب الصاله

مها = ابقول لابوي الحين وان شاء الله يوافق

جا مصعب وجلس بجنبي ومد علي مفتاح

رفعت راسي مستغرب والتفت له

عمر = وش هذا ؟

مصعب = مفتاح سيارتي .. مو اتفقنا اذا رجعت سيارة معاذ اعطيك سيارتي

ابعدت يده عني بضيق

عمر = مابيها

مصعب مستغرب = ليه

عمر = ما احتاجها الحين .. صحتي ماتسمح اسوق سيارة هالفترة وسيارتي ماباقي لها شي وتطلع .. يعـ

وقاطعنا صوت مها بصوت اعلى شوي تكلم الجميع .. وجدي بالذات

مها = يباااااااا .. قل تم

سكتنا كلنا .. وجدي يرد عليها

ابو فهد مستغرب = على وش ؟

مها بترجي = اول قل تم

عمي ابو معاذ = تبينه يقول تم وحنا ماندري وش تبين

وعلى طول استسلمت مها

مها بترجي = يبا الله يخليك ابي اروح معاهم لعنيزة .. حنا كنا بنروح نقضي عندهم كم يوم بس هذا ( واشرت علي ) خرب علينا بهوشاته

طيرت عيوني .. صح .. توني اتذكر .. بنفس اليوم اللي صار فيه الحادثة قالي مصعب ان جدي وافق يجلسون عند عمي... صح نسيت

التفت لمصعب

عمر = صح .. مو تقول انك بتاخذ جدي لعنيزة عندكم

التفت مصعب لي بابتسامة

مصعب = الا بس انت على قولت مها خربت علينا

انتبهت على صوت جدي يكلم مها

جدي = لا .. تبين تروحين انتي روحي .. عمر توه طالع من المستشفى و تعبان ومانقدر نخليه

جيت ابرد .. بس سبقتني وحدة من بنات عمي منفعله .. ولاول مرة اسمع صوت وحدة منهن

= لييييه نبيك انت وجدتي بعد

مها بخيبة امل = لييييه كنا ناوين

سعود =طيب عمر عادي يروح معنا

معاذ = خله يولي

تكلمت امي ترد على معاذ

امي = الله يصلحك انا ماقدر اخلي وليدي

سعود بضيق = خوذيه معك بالبيت

قطبت حواجبي معصب على كلمته .. وش خوذيه معك هذي .. مافيه كلمه انسب من ذي

التفتت امي لسعود تفهمه

امي = ودي والله بس مايقدر .. شقتي فوق

ام معاذ = بس كذا .. نفتح الملحق له يام عمر

مها بترجي = هاه يبه تكفى خلنا نروح كلنا .. تراك وافقت ذيك المرة

جدي = ذيك المرة قبل يدخل عمر المستشفى ( وكمل بحزم ينهي الموضوع ) ماني رايح لين يطيب عمر .. تبين تروحين انتي وامك روحي .. غيره ماعندي

سكتوا كلهم بخيبة امل .. طالعتهم واحد واحد ... حتى مصعب تضايق من جدي

ومها طالعتني شوي متضايقة ولفت وجهها عني وهي تتأفف .. وسعود يشر لي على ذقنه يعني تكفى كلمه .. ومعاذ وجهه لا تعليق .. التفتت مرة ثانية لسعود اللي الى الحين يشر لي يعني كلمه

نزلت راسي بحزن .. كأني واحد ماله اسره .. يتحاذفوني مايدرون وين يحطوني.. لا انا محرم لبنات عمي عشان نسكن ببيت واحد ولا انا بزر اسكن مع امي وعمي .. رجال صعبة اضايقهم بشقتهم وفوق هذا عندي بيت مالي عذر

انتبهت على يد مصعب على فخذي وهمس باذني وهو يضحك بصوت خفيف

مصعب = ههههه ماعليك منه .. هو بس سعود واخواتي تحمسوا ذاك اليوم وجهزنا لهم غرفه وكل شي على اساس اني ابجيبهم بكره بس عاد ما الله كتب ... هم كلموا جدي الاسبوع اللي راح يوم انت بالمستشفى بس تعرف عاد جدي عنيد هههه ماعليك ماعليك .. الايام جاية

تنهدت وسكتت ... التفتت لمها ولقيتها تكلم مع البنات بصوت خفيف .. صح اصلا الفكرة مني .. انا اللي طلبت مصعب يكلم جدي عشان يغيرون جو لمها

وابتسمت ... انا ابقنع جدي بطريقتي ...

و ماتت ابتسامتي على طول .. بالمقابل لازم ارجع لبيتي ولوحدتي وهواجيسي ... صعبه اروح لبيت مليان بنات مو محرم لي .. وصعب اسكن عند امي وانا بهالعمر .. احس شكلي غلط



بعد مرور يوم ..

السبت .. بعد صلاة الظهر

جالس بالصاله ومنزل التيشيرت على جنب ولي ربع ساعة احاول انزل هاللزقة اللي ببطني .. ناشبه فيني نششششششششبه .. مدري وش مصنوع منه لزق هالمستشفيات ... ماتنزع عن الجلد بسرعة .. كل مانزعت شوي عورتني الخياطة والجلد اللي حوله

و مها جالسة قبالي وتعلق علي .. و امي جالسة بجنبي وتهاوشني ماتبيني انزل اللزقة .. وجدتي بالغرفة الثانية وتكلم .. وجدي برا البيت

امي معصبة = ياعمر لاتنزلها خلها عليك

رفعت راسي لامي متنرفز من هالضماد اللي مو راضي يفك

عمر بضيق = ابي انزلها .. ضايقتني .. اطرافها حادة .. منزلها منزلها يا انا ياهي

ونزلت راسي اكمل شغلي .. واحاول اقشع هالنشبة بشويش عن جلدي واسمع مها تضحك وتعلق

مها = ههههههههههههههه هات هات انا انزلها ... ابسوي كذا ( ويوم شافت مارفعت راسي لها ) شف شف

تأفف متنرفز وطالعتها

مها = هااااات ابنزلها كذا

وسوت بيديها حركة بالهواء كأنها تقشعها بس بعنف

شهقت يوم شفتها قامت من الكنبة متوجه لي .. تسويها مها ما استبعد منها شي ذي

عمر بعصبية = انقلعي .. والله لانتف شعرك ..

ماتت مها ضحك وغيرت وجهتها و اخذت لاب توبها اللي طايح ومفتوح بكنبة بعيد شوي عني .. ورجعت لمكانها تعلق علي

مها = هههههههههههه اصلا اباخذ لابتوبي ياخوااااف هههههه

انقهرت ماانتبهت ان الاب توب على طريقها

فجأة دخل جدي علينا ووجهه متضايق

جدي بضيق = السلام عليكم ( وجلس بجنب مها على الكنبة )

الجميع = وعليكم السلام

امي بخوف = عمي وش فيك .. عسى ماشر

جدي بتنهيدة = توني جاي من قسم الشرطة اشوف موضوع اللي اسمه نايف .. لا بارك الله في العدو

امي = هاه بشر عمي .. ان شاء الله مسكوه

جدي = لا .. يقولون احتمال انه بصحاري الشمال

طيرت عيوني بصدمه .. الله عليك يا نايف ... اللي خاف من الهيئة اكيد بيخاف اكثر من الشرطة .. وابتسمت اتخيل شكله وهو بالصحراء

ونزلت نظري للزقة ببطني .. اكمل فكها .. كل مانزعت منها شوي عورتني الخياطة والجلد اللي حولها

انتبهت على دعاوي امي

امي بخوف = حسبي الله ونعم الوكيل .. الله ياخذه ويريحني منه .. مايرتاح قلبي لين يمسكونه .. الله يسلط عليه

وقعدت تدعي .. امي عند طاري نايف تعصب

قاطعت امي احاول اهديها ويدي على هاللزقة

عمر = يمه لا تعصبين .. تراه لايهــ

والتفتت لي معصبة وعينها على بطني

امي بصرخة = لا تنزلها .. خلها علييييييك

و بسرعة لا شعوريا رجعت اطراف اللزقة اللي نزعته عن بطني

عمر = ان شاء الله

دخلت جدتي الصاله وقامت مها وراحت تجهز الغدا .. فرصة اكلمهم يغيرون جو عشانها

التفتت لجدي اناديه

عمر = جدي ( ولبست التيشيرت ) وش رايكم تروحون كم يوم عند عمي عبد العزيز

التفتوا كلهم لي متفاجئين .. جدي وجدتي وامي

امي مستغربة = وانت .. شقتي فوق وانا امك ماتقدر ترقـ

وقاطعتها

عمر = لا لا .. انا ابرجع لبيتي .. خلاص الحين الحمد الله احس احسن .. اسبوع كامل وانا بس اتسدح ( وابتسمت )

جدتي = ونخليك لحالك ؟ من يسوي غداك وعشاك

التفتت لجدتي

عمر = عادي ارجع مثل ماكنت .. اكل من المطاعم

هزت امي راسها بلا

امي = لا .. الدكتور كاتب لك حميه شهر على الاقل

عمر = ايه اقدر اطلب اللي يناسبني من المطاعم يمه .. وبعدين عندي بالبيت خفايف يصلح ( والتفتت لجدي وجدتي ) روحوا عند عمي غيروا جو

جدي = وليه انت ماتبي تروح .. وش يرجعك لبيتك لحالك

عمر بضيق = وش يوديني هناك جدي .. لا انا ولا بنات عمي ناخذ راحتنا .. وبعدين قبل امس عمتي ام معاذ تقول اجلس بالملحق .. وين والله لو اني سواق .. روحوا انتوا وانا عادي ماتفرق معي

سكتوا كلهم يفكرون بكلامي وامي واضح عليها تضايقت

طالعت امي احاول اقنعها اكثر

عمر = يمه والله عادي .. هنا اقضي وقتي كله نوم وهناك نفس الشي .. وبالتلفون يجيني الاكل لحد عندي .. و كل ماشفت نفسي طفشان ابجي عندكم

والتفتت لجدي الراس الكبير

وعلى دخلت مها

عمر = هاه جدي .. وافق

نزلت مها صحن الغدا بالارض و بلقافة بدون ماتدري وش السالفة

مها باستهبال = لا يبه لا توافق ... تراه يضحك عليك (واعتدلت واقفة )

ضحكت عليها

عمر = هههههههه كيفك عاد .. اذا ماوافق انتي الخسرانه

طالعتني مها مستغربة وسألتني

مها = وش السالفة اصلا .. وش يوافق عليه

طنشتها وسألت جدي اسمعها

عمر = هاه جدي روحوا غيروا جو

هز جدي راسه بايه مقتنع

جدي = على خير .. خلاص اقول لمصعب يوم الاثنين يجي ياخذنا

شهقت مها بفرح

مها = والله

ابتسمت فعلا على قولت مها وعيال عمي جدي مايرفض لي طلب .. وابتسمت اكثر .. لو طالب لي سيارة جديدة مو احسن

انتبهت على صرخت مها وهي تركض لجوالها فوق التلفزيون

مها = اببشر البنات

وقعدت تكتب رساله وهي واقفة.. وجدي وجدتي جلسوا بالارض يبدون بسم الله الاكل وامي طلعت من الصاله تجيب حميتي لا بارك الله في الدكتور اللي منعني من الكبسة قال وش قال ( تئيله على المعدة )

نزلت مها جوالها على التلفزيون وبعدها التفتت لجدي بغيرة

مها بضيق = يبه يعني الحين وافقت على عمر وماوافقت علي وعلى عيال عبد العزيز يوم نطلبك

تدخلت بتكبر

عمر = احمدي ربك اني كلمته

شوي وجت رساله لجوال مها



على وقت صلاة العصر

جالس بالصاله ومها قاعدة قبالي وكل شوي تتأفف .. سألتها وش شفيت .. ترد علي مافيني شي وترجع تتأفف .. وجدي طالع للمسجد وامي وجدتي كل وحدة بغرفة يصلن

وانا قاعد اتصل على مشعلوه مايرد علي ... الجمعة ما اتصلت على الشباب .. اسألهم وش سووا .. علمني مشعل ان الجمعة ناوين يطلعون يدورون عن رايد وماحبيت ازعجهم .. وبعد ما ابي ابين لهم اني مرة مهتم .. اعرفهم بيمسكوني تعليق .. ادري ماراح يلقونه خلال بحث باول يوم .. والمهابيل ولا واحد منهم اتصل علي يعلمني وش سوا

افففف وين راح هذا مايرد

اتصلت على عبد الله شوي ورد ..

عمر = الوووووه

عبد الله = هلا عميران .. القلوب عند بعضها تدري

عمر بعصبية = ايه كثر منها .. وش سـ

وقاطعني

عبد الله = له له له .. ليه ما اكثر منها .. عاد تصدق اني قريب عند حارتكم ( وكمل بمزح ) الله يسامحك اتهمك قلبي الرهيف

عمر = جد ؟ طيب يله الحين طالع عند الباب احتريك

واول ماسكرت الجوال فاجأتني مها بسؤالها وهي الى الحين تتأفف

مها = تدري وش معنى ( ويل للمصلين .. الذين هم عن صلاتهم ساهون ) هذا وهم يصلون بس يتأخرون عنها ويل لهم .. كيف للي يتركها .. تراني شفتك الفجر ماصليت والحين قاعد احتريك تروح تصلي العصر بس انت لوووووح


طالعتها والايه تزن براسي .. لفيت وجهي عنها وقمت وطلعت للحوش اتهرب منها

وقبل افتح باب الشارع وقفت بتفكير سارح

ويل للمصلين ؟

دايم تمر علي الايه هذي بس ماهتميت لها .. وهم يصلون ويل لهم
انا اجمع الصلوات وبعض الاحيان انام عنها وبعض الاحيان ابدي أي شي عليها

نزلت راسي بخوف .. ليش هذا حالي مع الصلاة ..

فجأ’ طلعني من سراحني صوت الجوال .. وطلعته من جيب بنطلوني

عبد الله يتصل بك

تنهدت وطلعت له عند الباب

وبعد السلام

عمر = هاه وش سويتوا امس .. طلعتوا

عبد الله = شف .. انا ومنصور مرينا ودرنا على استراحات بريدة اللي بالشمال وكلهم يقولون مانعرفه

عمر = مارحتوا الا للشمال بس

عبد الله = امس ما امدانا الا اللي بالشمال .. تعرف انت الاستراحات كثيرة

تضايقت الصراحة كنت متأمل يلقونه هناك لان استراحتنا يوم رايد معنا كانت في الشمال

عمر بتنهيدة = طيب لا تنسى فيه استراحات بالغرب وعندك اللي بالطرفية وعندك الجــ

وقاطعني عبد الله وهو يحط يديه فوق راسه ويمثل البكوة

عبد الله = اهييي اهييي اهييي

ابتسمت وانا اكمل

عمر بابتسامة = وعندك اللي بالجنوب اللوحات اللي تدل عليها راكبات فوق بعض من كثرها .. الله يعينك تمر عليهم كلهم

عبد الله بضيق = طيب ليه مانبلغ الشرطة انه مختفي

تضايقت من هالاقتراح

عمر بضيق = الشرطة تطلع تحقق واكيد بيجون لعمه يسألونه كم سؤال .. وين خواله وتتهم احد وماني عارف ايش ( وحركت يدي ) فكنا منهم

عبد الله = افففف طيب ( وكمل يغير الموضوع ) دريت ان سعد طلع

هزيت راسي بايه

عمر = ايه علمني مشعل

عبد الله = يقولون تغير 180 درجة .. صار مطوع ههههههههههههههه

طيرت عيوني بعبد الله استوعب .. شوي وانفجرت ضحك على سعد

اتخيله مطوع

عبد الله = مروا عليه الشباب يقولون مايبي يرجعلنا ... معتبرنا اصدقاء سوء وخايف على نفسه يرجع لاموره اللي قبل اذا رجع لنا هههههههههههههه

قطعت ضحكتي على كلمته

يعتبرنا اصدقاء سوء .. سكتت اتذكر سهرتنا بالاستراحة .. اغاني وافلام ودردشات ودخان وترك صلوات ومعاكسات .. جونا مايساعد على الثبات

تنهدت و لا علقت

اخذنا شوي واستاذن عبد الله يبي يمر مشعل ويطلعون يتمشون وطلبت من عبد الله بطريقهم يطلعون سيارتي من الورشة

و رجعت للمجلس وصليت

بعد مرور يوم

الاثنين .. بعد صلاة العصر بفترة

رجعت لبيتي بعد ما راحوا جدي وجدتي وامي ومها لعنيزة مع عمي عبد العزيز

دخلت البيت وفتحت الباب الداخلي .. فجأة وقفت بمكاني اشوف اللي قدامي بالارض

ورجعلي الالم ببطني اول ماشفته

كل شي على وضعه .. الارضيه ملطخة بدم يابس .. والمناشف عليها دم يابس وطايحات بالارض .. وفنيلتي الداخليه اللي كانت علي وقت الحادثة مقصوصة نصفين

تنهدت .. هالبيت ماحد يسكنه ويهتم فيه بغيابي .. الله يسامحك يمه ورايد معاك

تخطيت الارضية المتوسخة ودخلت الصاله .. واول ماشفتها بغت تطلع دموعي

بطانية رايد وبطانيتي منزويات على احد الكنبات .. نزلت نظري للطاولة الصغيرة وشفت عليها صحن صغير فيه بقايا رز .. ابتسمت شكله من غدا رايد اخر يوم له هنا

ضحكت بألم

عمر = هههه هذي عادتنا يارايد .. كل شي نخليه بمكانه لين يجي وقته ( وتنهدت ) بس هالصحن طول ينتظر

وطلعت دموعي غصب عني ...


... ليه ما احد راضي يبقى معي ببيت واحد

رفعت يدي ومسحت وجهي احاول اهدي نفسي .. وطلعت من الصاله ومريت المطبخ .. ولقيته ماينطب ابد .. الصحون متراكمة على بعضها وكل شي وسخ .. والصراصير والنمل ماليه المكان

انقرفت منه وطلعت من البيت ادور عامل ينظف البيت من .. الى




بعد اسبوعين

الاحد ... بعد صلاة المغرب

واقف بالصاله وانقز على رجلي اليمنى اجربها .. الحمد الله اقدر امشي عليها الحين

ثلاث اسابيع وانا بس يا اما نايم واياما جالس على النت .. لا شغل ولا مشغله

حتى الجرح اللي ببطني الحمد الله التئم

رجعت وجلست على الكنبة بحزن وماسك راسي بين يدي

مر اسبوعين والشباب يدورون عن رايد لين ملوا

كلهم ملوا .. عبد الله و مشعل ومنصور ومصعب .. وكلهم يقولون اكيد رايد بالرياض

الاسبوع اللي فات رحت يومين متتاليات لحارة جدي وقت الظهر .. قلت يمكن رايد يمر اخواته الظهر كالعادة .. يتسلق الجدارن ويدخل بيت عمه

بس ماصار .. وقبل امس مريت الحارة وقت المغرب عشان اشوف دانه واسألها اذا شافت رايد والا لا

بس تول ماشافته .. شوقتها لذكر اخوها على الفاضي

والحين الشباب ملوا .. طلبت من مصعب يقول لمها تتصل على اخته وتسأل بس مها عيت

وجدي وجدتي ومها الى الحين بعنيزة .. ارتاحوا هناك وكل شوي تتصل امي علي اتغدا عندهم واتعشى

طلعت من البيت وركبت سيارتي ورحت لعنيزة عند امي

عمي وجدي يتابعون موضوع نايف وقالوا لهم الشرطة الى الان ماحصلوه .. هم متأكدين انه ماطلع من المملكة

وعلمني جدي ان الشرطة حققت مع اهله عسى وربما يعرفون مكانه وين

وصلت بيت عمي وعلى طول رحت فوق عند امي

ولقيتها واقفة بالمطبخ وهي تتحرك ببطئ وبطنها قدامها .. ابتسمت .. ياحليله هالصغير متى يطلع

عمر = السلام عليكم

التفتت امي لي وهي تنشف يديها وعلى طول فتحت الثلاجة وطلعت لي الحلا وجرتني لحجرة التلفزيون عندها .. ورجعت للمطبخ تجيب القهوة وجلست بجنبي

امي = ليه ماجيت اليوم تتغدا

رديت عليها وانا مستمتع بالحلا

عمر = راحت علي نومة ( والتفتت لها او بالاصح لبطنها ) ولد والا بنت ؟

سكتت امي شوي وبعدها ضحكت بخجل

امي = هههههه ايه سألت بس ماعلمت عمك

شهقت و سألتها بلهفة

عمر = وش ؟

امي = يقولون ولد

ابتسمت وانا اطالع امي

اخوي .. انا بيصير لي اخ ... بعد 21 سنة يصير لي اخو ..

نزلت راسي وسكتت .. ما احس فرحتي كاملة .. حالتي ماراح تتغير .. ماراح يعيش معي .. امي وهو ببيت عند عمي وانا ببيت لحالي

امي = وش فيك وانا امك ما انت فرحان ؟

انتبهت على امي ورفعت راسي لها وابتسمت

عمر = لا لا ... اكيد فرحان بس .. آآآآآ .. انا اللي ابسميه وقاعد افكر باسم من الحين ههههههههه

صدقت امي كذبتي وضحكت

امي = ههههه ووش تبي تسميه .. انا من ناحيتي موافقة تسميه وعمك بعد اكيد ماعنده مانع

حطيت يدي على ذقني افكر باسم .. فيه اسم عاجبني من زمان

عمر = نادر ( وطالعتها ) وش رايك بنادر .. عاجبني هالاسم

امي مستغربة = نادر .. امممم حلو .. ( وابتسمت بفرح ) خلاص اذا طلع بالسلامة نسميه نادر ( وكملت بمزح وهي تشر على القهوة ) والحين ياخو نادر اشرب قهوتك عشان ننزل عندهم


الاثنين

الظهر

انزعجت من رنين التلفون وانا نايم بالصاله .. هذا ثاني مرة يرن

والحين رجع يتصل مرة ثانية .. شكله حالف الا يقومني من النوم

جلست وقمت على طول وانا اتأفف من هالمزعج

ورديت عليه بصوت نعسان

عمر = هالوووووه

= السلام عليكم .. هذا بيت عمر سعود ؟

صحصحت على طول من صوت هالرجال الرسمي والجاد

عمر مستغرب = وعليكم السلام .. ايه انا عمر .. آمر يالطيب ؟

= تعال عندنا بمركز الشرطة الحين

فرحت اخييييييييرا لقوا نايف ... والله لاشرب من دمه .. بسببه دخلت المستشفى وبسببه تركني رايد .. اخيرا طاح بيدهم .. شكلهم بعد ماحققوا مع اهله عرفوا مكانه

حلو .. حلو

رديت على المتصل بفرح و بصوت كله حماس

عمر = دقايق وانا عندكم

وسكرت عنه وعلى طول غيرت بنطلوني والتيشيرت وطلعت من البيت مستعجل

وصلت مركز الشرطة ونزلت من سيارتي وصــ

لحظة



لحظة



وشلون الشرطة اتصلت على بيتي ... وليه اتصلت علي انا اصلا

اللي يتابع الموضوع جدي وعمي .. اصلا حتى لو بغوني انا .. يتصلون على جوالي مو على البيت

صح وشلون فاتت علي هذي .. كان سألت المتصل قبل شوي .. على طول درعمت وجيتهم .. بدون ما افهم السبب

طالعت مبنى الشرطة مستغرب انا متأكد ماعمري عطيتهم رقم بيتي .. وشلون اعرفوه

تنهدت ودخلت المبنى وبراسي الف سؤال وسؤال .. وش مسوي انا

ما اذكر سويت شي


* الجــزء الواحد والعشــرون *














طالعت مبنى الشرطة مستغرب انا متأكد ماعمري عطيتهم رقم بيتي .. وشلون اعرفوه

تنهدت ودخلت المبنى وبراسي الف سؤال وسؤال .. وش مسوي انا

ما اذكر سويت شي

توجهت لمكتب الضابط بعد ما دلوني وقالوا لي انتظر الين يخلص اللي عند الضابط ثم ادخل عليه

وصلت عند المكتب وانا الافكار توديني وتجيبني .. اللي ببطنه ريح مايستريح

انا هوشاتي كثيرة .. لا يكون احد مشتكي علي وانا مادري .. بس من يوم دخلت المستشفى صاير مسالم .. لي شهر تقريبا ماتهاوشت مع احد .. من هذا اللي توه ينتبه ويشتكي

ووقفت بمكاني بصدمة وانا اشوف اللي قدامي .. وتأكدت شكوكي .. وش جاب هذا هنا .. اكييييييد هذا اللي مشتكي علي مافيه غيره يعرفني

يوسف احد زملائي بالجامعة .. بنفس شعبتي جالس على الكراسي قريب من مكتب الضابط اللي دلوني لمكتبه و بحظنه طفل

قطبت حواجبي احاول اتذكر .. ما اذكر اني تهاوشت مع يوسف هذا .. يتبلى علي والا وش قصته ... بس .. مابيني وبينه كلام لا داخل الجامعة ولا خارجها اللهم اعرف اسمه وانه بنفس شعبتي

احم .. كملت طريقي لين وقفت قدامه .. واول ماشافني يوسف وقف وهو شايل الطفل وتوني انتبه انها بنت من لبسها واستغربت اكثر لما شفت هالبنت وجهها مليان خدوش وتوها باكيه

يوسف مستغرب = عمر !! وش جابك هنا ( ومد يده يصافحني )

رفعت نظري ليوسف ( وصافحته وانا مستغرب ) والصراحة ارتحت لسؤاله .. لو هو اللي مشتكي علي ماسأل هالسؤال

عمر مستغرب = مدري الصراحة .. استدعوني بالتلفون وجيت .. وانت عسى ماشر اشوفك هنا

جلس يوسف على الكرسي

جلست بجنبه انتظر اللي قبلي يخلص من عند الضابط

يوسف بتنهيدة = والله مدري وش اقولك يارجال الدنيا صار مافيها امان

قطبت حواجبي وسألته

عمر = ليه ؟

التفت لي يوسف والبنت بحظنه

يوسف = وقفت سيارتي عند البقاله ونزلت ابي غرض بسيط ..وخليت بنت اختي نايمة ورا بالسيارة ( واشر على البنت ) قلت شوي اشتري غرضي وارجع على طول .. والله وكيلك .. يوم طلعت من البقالة مالقيت سيارتي .. اختفت .. يمين يسار مالقيتها

شهقت متحمس معه

عمر بصدمة = لا تقووووول ... وبنت اختك بالسيارة ؟

كمل يوسف منقهر

يوسف = اييييه ... انا ماهمتني السيارة بستين داهية .. انهبلت .. مدري وش اسوي البنت فيها .. وعلى طول اتصلت على الشرطة

نزلت نظري للبنت .. تقريبا عمرها سنة او اقل ورفعت نظري له و سألته متحمس

عمر = طيب اشوفها معك الحين وشلون لقيتوها ؟

يوسف بتنهيدة = الحمد الله .. ربك كريم .. اللي سرق السيارة صدم .. الكلب على حسب كلامه يقول مادريت ان فيه احد بالسيارة .. بس يلعبها على مين .. والله لأطلعها من عيونه .. واللي يقهر ماتضرر من الصدمة اللي هالبنية ( واشر على بنت اخته ) القزار اللي بجنبها تكسر عليها

عمر مستغرب = طيب اشوفك جالس برا .. ليه ماتنهي موضوعك مع الضابط

يوسف وهو يكشر بوجهه = نحتري ولي امر اللي سرق سيـ ( وسكت فجأة وكأنه تذكر شي والتفت لي بصدمه ) لا يكون انت اخوه .. اللي نحتريه اسمه عمر

ضحكت عليه وعلى غبائه

عمر = هههههههههه يوسف انا مالي اخوان ..

طير يوسف عيونه فيني متفاجئ من المعلومة الجديدة بالنسبة له .. انا وهو مانعرف بعضنا مرة .. اللهم كل واحد يعرف اسم الثاني .. انا بالنسبة لي ماعرف حتى اسم عائلته وهو اكيد مثلي مايعرف اسم عائلتي

يوسف = صدق ؟ ابد مالك اخوان ؟

عمر = ابد مالي اخوان ولا حتى اخوات

يوسف = اهاا .. اجل تشابه اسماء

هزيت راسي بايه ولا علقت

رجع يوسف يسألني

يوسف = عمر يعني انت وحيد امك وابوك ؟

هزيت راسي بايه

عمر = وحيد امي .. ابوي متوفي

يوسف = من زمان ماشفتك بالجامعة ؟

عمر = ايه ماخذ اجازة مرضية شهر ( والتفتت له ) متهاوش مع احد الشباب وعطاني المقسوم ودخلت المستشفى .. والحين الحمد الله تحسنت بس ماني راجع للجامعة الحين .. نبي نحلل الاجازة ههههههه

ضحك يوسف وهو يعلق علي

يوسف = ههههههههه لايكون متهاوش مع احد الحين ومستدعينك

رجع علي التساؤلات مرة ثانية .. انا ليش هنا ..

عمر بتنهيدة = مدري .. اتصل علي واحد من الشرطة وقال تعال .. وجيت مدرعم

يوسف = ههههههههههههه مطيع لولاة الامر ماشاء الله عليك هههههههههههههه

ضحكت

عمر = انت تشوف هههههههههههههه

وقعدنا نسولف عن الجامعة واسأله وش اخذتوا ووش ما اخذتوا

لين اخيرا طلعوا اللي قبلنا

استأذني يوسف يدخل قبلي عشان يخلص منهم بسرعة ويرجع البنت لاهلها

يوسف = معليش ابدخل للضابط قبلك ودي ارجع البنت لامها بسرعة

مديت يدي له يعني تفضل

عمر = خذ راحتك ماوراي شي .. وعن حقك لا تتنازل

يوسف = ايه اكيد

وقام ودخل للمكتب

طلعت جوالي من جيب بنطلوني وقعدت العب .. احتري دوري

= عمر سعود ؟

رفعت راسي للعسكري اللي واقف قدامي ويسأل

عمر = ايه انا عمر سعود

العسكري = نحتريك من اليوم وانت جالس هنا .. يله ادخل

التفتت لباب المكتب اللي دخله يوسف مستغرب ورجعت التفت للعسكري

عمر = واللي داخل ؟

.. بس هالعسكري معصب حبتين

العسكري = ادخل انت الحين

قمت ودخلت المكتب وشفت الضابط جالس ورا مكتبه .. ويوسف جالس على الكنبه قدام مكتب الضابط وبحظنه البنية

شهق يوسف يوم شافني وعلى طول التفت للضابط بصدمة

يوسف = هذا اخوه ؟

اشر الضابط بيده ليوسف يهديه

الضابط = هد شوي ( والتفت لي ) تفضل وعطنا بطاقتك

جلست على الكنبة قبال يوسف وبيننا طاولة صغيرة .. ونطالع بعضنا مستغربين

اخذ الضابط التلفون وضغط فيه زرين .. شوي وجاه رد

الضابط = يله هاته الحين ( وسكر السماعة والتفت لي بنفاذ صبر ) عطنا بطاقتك ورانا اشغال

التفتت له توني انتبه اني ماعطيته بطاقتي .. طلعت محفظتي وعطيته بطاقتي والتفتت ليوسف واشرت له يعني شسالفه

التفت يوسف للضابط يسأله

يوسف مستغرب وهو يشر لي = لو سمحت هذا ماله اخوان

رفع الضابط راسه ليوسف متفاجئ

الضابط = نعم ؟ ( والتفت لي على طول ) مالك اخوان ؟

عمر = ايه .. الحين وش دخلني انا باللي سرق سيارة يوسف

ابتسم الضابط ابتسامه جانبيه .. وسألني سؤال يقاله كونان على غفله

الضابط وهو يشر ليوسف = وانت وش دراك ان هالرجال مسروقة سيارته الا من اخوك

عصبت و كشرت بوجهي له و اشرت على يوسف بنفس طريقة الضابط

عمر = هو قالي قبل شوي .. وقلتلك انا مالي اخوان ... لا تتبلون علي

فجأة سمعنا طرقات على الباب ودخل عسكري وسمعته يضرب التحية

التفتت للعسكري من باب الفضول

وشهقت بقوة وقمت واقف ماني مصدق

عمر = رااااااااااايد

منزل راسه بانكسار والعسكري ماسكه مع ذراعه ... واول مانطقت باسمه رفع راسه لي

وصاح بشهقه

رايد = عوووووومرررر

وسحب ذراعه من العسكري وتوجه لي بخطوات سريعه وارتمى علي بثقل و يديه على خصري يرصني بقوة

تراجعت على ورا وتدراكت نفسي بسرعة قبل اطيح وسندت يدي على طاولة الضابط .. ورايد يرص يديه بخصري ويضغط جسمه علي

غمضت عيوني بألم مصدوم من شكل رايد

ثوبه الابيض تحول للون بني من وساخته والجيب الامامي مشقوق نصه ويتدلى وصاير اسمر اكثر اكثر اكثر اكثر من قبل وشاحب
والشعر اشهب ونحفاااااااان اكثر ماهو نحفان

اعتدلت واقف ولفيت يدي حول رايد ويدي الثانية ارص راسه على صدري

واخذت نفس اهدي نفسي .. عورني بطني من داخل .. الجرح التئم بس أي ثقل او حركة مفاجئه يعورني

مسحت على شعر رايد وانا اسمعه يبكي على صدري ويردد

رايد = عمر لا تخليني .. لا تخليني .. طلعني من هنااااا تكفى طلعني من هناااا

رفعت يدي ومسحت على شعري بقهر .. توني فهمت السالفة

رفع رايد راسه يطالعني ودموعه على خده

رايد = عمر طلعني .. لا تخليني .. تكفى عمر ( وغطى وجهه بصدري يشاهق )

سكتت متألم

صاير اسمر .. ووجهه شاحب وفمه يابس والهالات تحت عيونه

بصعوبة طلع صوتي وانا اسأل نفسي مليون مرة .. وين كان

عمر بألم = رايد وين كنت .. ليه طلـــ

وماقدرت اكمل .. مو وقت العتب الحين ..

رصيت راسه بصدري اضمه وانا احاول امنع دموعي تنزل

رص رايد يديه حولين خصري بقوة كأنه خايف اتخلى عنه ويردد نفس الكلام

رايد = طلعني عمر .. لا تخليني

التفتت ليوسف اللي جالس وفاتح فمه علينا ماهو فاهم شي .. وانا ورايد واقفين قدامه والضابط ورانا

ودي احل المشكلة بيني وبينه بدون تدخل الشرطة بس كيف ورايد ممسوك عندهم

ابعدت رايد عني ومسكت اكتافه وانحنيت شوي لمستواه .. وسألته منقهر

عمر بألم = ليييييه سرقت السيارة ؟

طالعني رايد وهو يشاهق

رايد بصوت باكي = غصب عني


اعتدلت واقف وانا اطالعه .. مدري وشلون احل المشكلة الحين

تنحنحت و التفتت للضابط اللي جالس وراي ولفيت يدي على اكتاف رايد وقربته مني .. وابتسمت ذيك الابتسامة العريضة عساها تلين القلوب

عمر = ماصار الا خير

قطب الضابط حواجبه معصب

الضابط = وش اللي ماصار الا خير ... ( واشر على رايد ) هذا اخوك والا لا ؟

سكتت ونزلت نظري لرايد

رفع رايد راسه لي شوي يطالعني وهمس

رايد = انا قلت لهم انك اخوي

طيرت عيوني فيه وهمست له

عمر = خبل انت .. اسمي واسمك يختلفون

رايد بحزن = وش اسوي ماعرف الا انت وخفت يجيبون عمي ( ونزل راسه بانكسار )

طالعت الضابط مدري وش اقوله ..توني قايل مالي اخوان

الضابط = هذا اخوك والا لأ ؟

اخذت نفس وجاوبت

عمر = لا بس خلــني افهمك

التفت الضابط لرايد معصب وصارخ عليه

الضابط = وتكذب علينا بعد .. ليه عطيتنا رقم هالرجال ( واشر علي )

دفعت رايد بيدي وخليته يوقف وراي وجلست على الكنبة وقاطعت الضابط احاول اهديه

عمر = آآآآ.. تقدر تقول انا ولي امره .. ( وسألت وانا عارف الجواب ) فهموني الحين وش المشكلة وان شاء الله نحلها

هنا انفعل يوسف معصب

يوسف = المشكلة انه هالكلب ( واشر على رايد ) سرق سيارتي وبنت اختي فيها

رد رايد وهو واقف ورانا

رايد = والله مادريت ان في احد ورا

التفتت لرايد منقهر من فهاوته

عمر = ثاني مرة اذا بغيت تسرق سيارة شف اذا فيها احد والا لأ

ونقزت يوم ضرب الضابط الطاولة بقوة معصب

الضابط = وتعلمه بعد

يوسف بعصبية = عمر اشوفك تشجعه

التفتت لهم منحرج

عمر = لا لا .. آآآآآ .. اقصد

وقاطعني الضابط يكلم رايد بعصبية

الضابط = هاااااات رقم ابوك

نزل رايد راسه بألم

رايد = قلت لك ابوي متوفي

الضابط = هات رقم عمك .. خالك .. قريبك .. ولا تلف وتدور

رفع رايد راسه

رايد بحزن = عمر هنا ( واشر علي )

الضابط = تستهبل انت .. تبي تكذب علينا بعد .. شايفنا مخفات عندك

تدخلت اهدي الضابط

عمر = لحظة خلني افهمك .. انا اقربله ( وحاولت اجيب أي صلة قرابه مالها دخل في الاسم ) انا ... آآآ .. ولد خالته

يوسف = بس هو يقول انك اخوه واتصلوا عليك

التفتت ليوسف اترجاه وامسح على ذقني

عمر = معليش يوسف امسحها بوجهي هالمرة .. والحمد الله على سلامة بنت اختك

الضابط يكلمني

الضابط = حنا الى الحين ماسجلنا بياناته .. اتصل على ولي امره خلصونا

التفتت للضابط

عمر = هاه .. ايه بياناته .. عندي ( ومديت رجلي وطلعت بوكي و طلعت كرت عايلة رايد ومديتها على الضابط ) هاه شفت يوم اقولك انا ولي امره

سمعت شهقت رايد ودار حولين الكنبه اللي انا جالس عليها ووقف فوق راسي وسحب الكرت من يدي قبل ياخذها الضابط مني

قراها وانفاسه سريعة وصاح

رايد = عمر هذا اثباتي ( وضحك ماهو مصدق ) هذا اثباتي .. وهذي اسمائنا

التفتت وراي اطالعه وتوني اتذكر انه مايدري عن اثباته .. وتنهدت متأثر من شكله .. يمسح دموعه عشان يشوف ويرجع يقرا الكرت ماهو مصدق نفسه

قمت واقف وصار بيني وبينه الكنبه .. تعب رايد شهور عشان هالكرت


عمر = ايه رايد هذا اثباتك .. اخذته من عمك ذاك اليوم

رفع رايد راسه يطالعني شوي

ولا شعوريا دخل البطاقة بجيبه الامامي اللي نصه مشقوق ومسك جيبه بيديه الثنتين كأنه خايف احد ياخذه منه

رايد = خلاص ابيه معي

درت حولين الكنبة بس رايد تراجع على ورا وهو يطالعني .. لين لصق ظهره بالمكتبة اللي وراه

رايد = خلاص معي معي

مسكت رايد مع اكتافه اهديه

عمر = رايد مو الحين .. عط اثباتك الضابط خله يشوف شغله

طالعني رايد شوي والتفت للضابط وكأنه انتبه لنفسه شوب و نزل راسه

فكيت يديه وسحبت الكرت من جيبه بدون مايقاوم .. متساهل معي

عطيت الكرت الضابط وهو مستغرب من رايد ويسألني

الضابط مستغرب = ممكن اعرف وش المشكلة

نزلت نظري لرايد وهو منزل راسه بانكسار ولفيت يدي حولين اكتافه وقربته مني

عمر = عنده مشاكل مع عمه وماكل حلاله

سكتوا ..

اما رايد بكى بصمت وهو منزل راسه

الضابط = لا حول ولا قوة الا بالله ... طيب اصلحوا بينهم .. ورجعوه .. شف هذا بدايتها سارق سياره .. هذا مراهق وماله الا عمه لين يحلها الله من عنده

سكتت ومارديت

طالع الضابط رايد شوي وبعدها راح يسجل بياناته

التفتت ليوسف ولقيته يطالع رايد وساكت

شوي وحول نظره علي

ضربت على صدري بصمت ( وكأني اقوله عشان خاطري )

وقعدنا نطالع بعض اتمنى يفهمني

قطع علينا الضابط وهو يكلمني

الضابط = عليكم تصليح سيارة يوسف ورايـ

قاطعته

عمر = ابي يوسف شوي على جنب اذا مافيه مانع واوعدك نحلها بيننا

قام يوسف قبل يرد الضابط ومعه بنت اخته

يوسف = طيب موافق

وطلعنا انا وهو برا المكتب

عمر بترجي = يوسف امسـ

وقاطعني يوسف يسألني

يوسف = اول شي علمني .. انت صدق ولد خالته ؟

سكتت شوي وتنهدت

عمر = لا

يوسف بعصبية = انت الحين مستوعب وش سوا هذا .. لو ماصدم ومسكته الشرطة كان ضاعت بنت اختي

مسحت على شعري مدري وش ارد عليه

عمر = يوسف تكفى .. سيارتك مستعد اصلحها بـ

يوسف بصرخة = ماهمتني السيارة بستين داهيه .. بس هالولد لازم يتربى

حطيت يدي على كتفه احاول اقنعه

عمر = لا تصير انت والظروف عليه ... رايد شاف اللي ماشافه غيره .. امه وابوه وبعض اخوانه ماتوا بحادث سيارة .. وعمه ماكل حلاله وبايع بيتهم وياكل راتب ابوه وفوقهم الضمان الاجتماعي .. وليته اكتفى .. قام وطرده حتى من اثباته حارمه .. قدامك قبل شوي ماصدق نفسه يوم شاف كرتهم معي .. يوسف .. رايد ثلاث اسابيع مختفي والله اعلم وش صار عليه .. ومدري وش اللي خلاه يسرق سيارتك ( وسكتت اهدي نفسي متأثر وصورة رايد ببالي ) تكفى لا تظلمه اكثر ماهو مظلوم

لف يوسف وجهه عني

يوسف = حسبي الله ونعم الوكيل

عمر = تنازل عنه .. خل هالضابط يسكت

سكت يوسف يشاور نفسه

واخيرا هز راسه مقتنع

يوسف = ابتنازل عنه شكر لله على سلامة بنت اختي

ابتسمت ومسحت على راس البنيه ..

عمر = مشكوووووور يوسف .. والله ما انساها لك .. الحين خلنا ندخل على الضابط

دخلنا المكتب ولقينا رايد واقف ومنزل راسه والضابط ينافخ عليه

تنازل يوسف عن رايد

بس اللي اكلها انا .. سلمني الضابط ورقة تصليح السيارة

وكمل الضابط اكمال الاجراءات المملة .. واول ماخلص من شغله ومد علي الاوراق ومنها كرت رايد

= ابي الاثبات معي

رفعت نظري عن الاوراق اللي معي والتفتت لمصدر الصوت

ولقيت رايد ماد يده ويكلمني وكمل

رايد = لا ترجعها لعمي

مايقدر يصبر لين نطلع من المكتب .. وعشان ماخذ واعطي معه قدام الضابط عطيته الكرت بصمت .. وعلى طول حطها باحد جيوبه الجانبية


و على اذان العصر طلعنا انا ورايد ويوسف من المركز

التفتت ليوسف وصافحته اشكره .. ولاف يدي على اكتاف رايد وهو منزل راسه بحزن

عمر بابتسامة = مشكووووووور يوسف .. والله اللي مايعرفك مايقدرك .. دايم اشوفك قدام خشتي بالجامعة بس مافكرت اتعرف عليك ههههههه

ضحك يوسف

يوسف = هههههههه .. نفس الحاله مافكرت اتعرف عليك ( والتفت لرايد ) اتمنى ماتعيدها

رفع رايد راسه ليوسف وبعدها نزل راسه و غمغم بصوت خفيف يعتذر

نزلت نظري لرايد وانا اكلم يوسف

عمر بابتسامة = لا ان شاء الله مايعيدها

تبادلت مع يوسف ارقام الجوال وركب سيارة لموزين وراح

ضغطت بيدي على كتف رايد وقربته مني وانا فرحان برجعته

عمر = مشينا للبيت

ودفعته قدام عشان يمشي .. مايمشي رايد الا بالدف ... من يوم طلعنا من المكتب وانا بس ادفدفه يمشي

توجهنا لسيارتي وهو الى الحين مارفع راسه .. ووقفنا عند باب الراكب وفتحت الباب له

عمر = يله اركب

بس مارد علي .. واقف بحزن وساكت

عمر = اشيلك يعني واركبك والا وشلون ؟

رفع رايد راسه وعيونه تلمع .. شوي وتنزل دموعه

رايد بحزن وهو يتحسس جيبه اللي فيه الكرت

رايد بصوت مخنوق = خلاص بطاقتي معي .. مابي اثقل عليك

تأففت من حساسيته الزايدة .. مسكتت ذراعه ودفعته داخل السيارة

عمر = ياشيخ اركب

ركبت السيارة وحركت .. التفتت لرايد وانا اسوق .. ولقيته منزل راسه بحزن

طالعت ثوبه .. كيف يمشي بالشارع وهو بهالشكل .. مايتفشل من شكله هذا .. تنهدت .. و طالعت قدام وغيرت وجهتي للسوق

ورجعت التفتت لرايد .. نحفااان .. هو قبل عصاليك والحين نحفان زياده

طالعت قدام شوي ورجعت التفتت له

وين كان طوال هالاسابيع .. وليه سرق السيارة وش يبي فيها .. بيبيعها مثلا والا كيف ؟

وصلنا السوق ووقفت السيارة قدام محل بدلات شبابية .. كل المحلات مقفلة الحين للصلاة .. ناوي اشتري بدله له ونمر الخياط افصل له ثوب

طفيت السيارة وجلسنا ننتظر المحل يفتح

شوي وحس رايد بوقوفنا ورفع راسه يتلفت و بعدها طالعني مستغرب

رايد = ليه وقفت هنا ؟

رديت عليه وانا اشر على المحل قدمنا

عمر = احتري هالمحل يفتح ( والتفتت له ) لا يكون عاجبك شكلك كذا ؟

رايد وهو يهز راسه = لا لا عمر .. مابي شي .. مابي اثقل علييييييك .. يكفي طلعتني .. لا تشتري شي .. مابي شي والله مابي شي

هزيت راسي بايه تسليك .. وسألته وانا اطالعه بتأمل وعاقد يدي قدام صدري ومتساند على الباب

عمر = متغير !!!

نزل رايد راسه وسكت

عمر = صاير وجهك اسود ونحفاااااااان مرة

تنهد رايد وهو الحين منزل راسه

رايد = ماكلت شي من ثلاث ايام الا فطيرتين سـ .. سـ ( وسكتت شوي متردد وكمل ) سارقها من بقاله

طيرت عيوني فيه بصدمة ..

عمر = وش حادك وبيتي مفتوح لك

بكى رايد بصمت ونزل راسه اكثر ورد علي بصوت باكي

رايد = مانسيت شكلك هذاك اليوم ... السكينة وهي تدخل وتطلع ماراحت عن بالي ( ومسح دموعه بيده )

قطبت حواجبي مستغرب

كمل رايد كلامه

رايد بصوت باكي = السكينة عيت تروح عن بالي .. مانسيت شكلك وانت طايح بالارض .. مانسيت جدك وهو خايف عليك .. خفت يلومني ابو فهد اذا عرف السبب.. خفت من مصعب يكرهني .. وخفت منك بعد.. خفت من كل شي .. ( اخذ نفس ورفع راسه يطالع قدام ) ذاك اليوم طلعت من المستشفى مدري وين اروح .. جيت ابروح للرياض بس ماعرف رقم خوالي اصلا كنت متردد مابي اروحلهم .. خوالي مثل عمي .. مثله بالضبط ..

عمر = طيب وين كنت ؟

سكت رايد شوي وهو يطالع اللا شئ

رايد = ساكن مع عمال هنود

شهقت بصدمة

عمر = ووووششش

رايد بحزن = بعد ماطلعت من عندك من المستشفى .. مريت مغسلة عشان اغسل ثوبي كـ .. كـ ( وتتنهد ) كان ثوبي مليان دم منك .. عامل المغسلة استغرب مني وعلمته اني ماعندي بيت ولا مكان ولا أي شي ( ونزل راسه وغطى وجهه بذراعه وبكى بصوت مسموع )

سكتت وانا اطالعه مصدوم .. طوال هالمدة ساكن مع عمال والشباب من استراحة لاستراحة يدورونه

والله اعلم وش نوع هالهنود .. مسلمين ولا مجوس .. بمكان محترم ولا خرابه

انتظرته لين يخلص من نوبة البكاء هذي .. وانتبهت على المحل اللي قدامنا يفتح

رفع رايد راسه وهو يمسح دموعه

رايد بصوت باكي = بعض العمال اللي معنا بالسكن على بالهم ان كل سعودي غني .. قالوا لي لازم ادفع معهم اجار الغرفتين اللي هم ساكنين فيها ..

عمر = ودفعت ؟

رايد = غصب عني دفعت .. ماراح القى غرفة ارخص من غرفتهم

عمر = وانت من وين لك تدفع اصلا ؟

التفت رايد لي بوجه شاحب وحزين

رايد = كان معي الباقي من الخمسمية اللي عطيتنياها

ضربت اصابعي ببعضها

عمر بصدمة = الله .. هذي الى الحين معك

نزل رايد راسه وكمل

رايد = سكنت معهم الاسبوع الاول بس مارتاحوا لي ولا انا ارتحت لهم ... عجزت اصبر عندهم .... واحد حاقد ويكلمني كأني ماكل حلاله .. واللي بس يتأمر علي .. واللي يتكلمون علي ويضحكون .. وبعضهم يعاملني كأني عندي فلوس الدنيا كلها .. وبعضهم عادي .. هذا غير اكلهم كل شي حار ..

عمر = وراعي المغسلة اللي جابك وشلونه معك ؟

رايد = كل وقته بالمغسلة .. اكثر العمال مايجون الا بالليل .. بس بعضهم اللي ( والتفت لي ) يشتغلون اعمال حرة مدري وش بالضبط .. احيان سباكين واحيان بناءين ..

هزيت راسي متفهم وسألته

عمر = طيب وبعدين .؟

رايد = طلعت ادور شغل .. رحت لسوق الخضرة بس لقيت مليان شباب سعوديين وعمال ومالقيت شغل لي ... ثلاث ايام وانا اروح ومالقيت شي ( وتنهد والتفت قدام وكمل ) بنص الاسبوع الثاني طلعت من سكن الهنود

عمر = ليه ؟

رايد = عجزت ارتاح عندهم

عمر = ورحت عند مين ؟

رايد = ماهو عند احد .. بالليل انام بالمزارع .. وبالنهار امشي من مكان لمكان وووو ( وسكت شوي متردد ) اروح للبقالات .. آآآ (ونزل راسه وسكت)

فاهم عليه بس ابيه يقولها

عمر = وش تسوي بالبقالات ؟

رايد بحزن = اول شي كنت ابي اشتغل بس مالقيت عندهم ومن الجوع صرت اسرق

عمر = طوال هالاسبوعين ماتاكل الا من السرق ؟

رفع رايد يده يمسح جبهته منحرج مني

رايد = البقالات والسوبرماركات بسهولة تسرق منها خاصة البقالات احط الفطيرة بمخباتي واطلع بدون مايدري العامل .. والبقالات كثيرة البقالة اللي اسرق منها ماارجع لها

تنهدت من حاله اللي كان فيها ..

عمر = وسيارة يوسف ليه سرقتها ؟

رفع رايد راسه يطالع قدام

رايد = شفتها مفتوحه قدامي وجا ببالي على طول اسرقها ناوي اكد عليها بس مادري منين طلعت البنت .. سمعت صوتها ورا وارتبكت وصدمت

سكت رايد منزل راسه وسكتت وانا متساند على الباب واطالعه بصمت

اعتدلت جالس و مسكتت الدركسون بيديني الثنتين افكر

الحين الكرت معه ... لازم من الحين يدور على وظيفة .. اثباته كان عندي من اربع اسابيع من دون فايدة .. والشايب عمه كل شوي يسأل جدي عن الكرت.. مع ان جدي عطاه خبر اننا ماندري وين رايد بس هو ماهمه الا الكرت كل شوي يقول لجدي مايعرفني الا انا اذا ضاع الكرت بس جدي يهديه ويسكته ( التفتت لرايد ) مااقدر اقوله شي الحين ونفسيته تعبانه

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


اخذت نفس متضايق ومحتار كيف اطلعه الحين من نفسيته واخليه يشوف الحياة بمنظر ثاني .. غير المنظر الاسود اللي يشوفه الحين

احم .. التفتت لرايد وابتسمت بمرح

عمر بابتسامة = خلنا من هذا الحين .. يله انزل خلنا ندخل هالمحل

التفت رايد لي بسرعة

رايد = لا لا لا .. والله مابي شي

عمر = اهاا بس ( ونزلت من السيارة ودرت حولينها لين وصلت عند باب رايد وفتحته ) يله انزل ( وسحبته من يده برا السيارة )

رايد بحرج = عمر اذا كان عن ثوبي .. خلاص ابمر حمام مسجد واغسله .. مابي اثقل عليك .. خلاص خلاص

طنشت هذرته وسحبته ودخلنا المحل

حاولت اخليه يختار البنطلون والتيشيرت على ذوقه .. بس كل شوي يعيد علي ( ابغسل ثوبي مابي شي )

اخر شي اضطريت اختار له من ذوقي .. طلعنا من المحل ومرينا الخياط يفصل له ثوب .. طبعا شغال تسحيب برايد

رايد بحرج = لا لا .. عمر مابي ثوب .. خلاص يكفي البنطلون اللي شريتلي

سحبته مع ذراعه ودخلنا محل الخياط

شاف العامل شغله واخذ المقاس واخترنا القماش ... طبعا باختياري انا .. ورايد يتصدد بوجهه عني منحرج ويعيد كلمته مابي ثوب مابي ثوب

طلعنا من السوق وتوجهنا للبيت وعلى اذان المغرب وصلنا

نزلنا من السيارة وفتحت باب البيت والتفتت لرايد فرحان برجعته

عمر = حي الله رايد

ابتسم رايد ابتسامة حزينة ومعه الكيسة

رايد = الله يحييك ( ودخل للحوش )

دخلت وراه وسكرت الباب

ومشيت قدامه وفتحت الباب الداخلي ورايد وراي

فجأة وقف رايد عند عتبة الباب الداخلي وسرح بفكره وعينه على شي معين بالارض .. كأنه شاف شي

ناظرت للمكان اللي يشوفه ومالقيت اي شي .. وعلى طول تذكرت الحادث ... قطبت حواجبي .. اكيد تذكر الحادث اول مادخل البيت .. مسكت ذراعه وسحبته للصاله

عمر = حياك حياك ادخل

ابتسمت وانا اشوف رايد يجلس على الكنبة اللي كان ينام فيها

اخيرا رجع ...

عمر = وش رايك تروح تتروش وتغير هالملابس الوسخة اللي عليك

رفع رايد راسه بصمت .. طالعني شوي وقام وطلع من الصاله ومعه الكيسة

شوي ورجع

رايد بهدوء = وين احط بطاقتي اخاف تضيع ( ودخل يده بجيبه وطلع اثباته )

مديت يدي له

عمر = هاته .. خله معي .. ومتى ما احتجته تلقاه

تقدم رايد لي وعطاني الكرت و طلع وهو يمشي بانكسار

تنهدت .. وشلون اطلعه من حالته هذي

جلست على الكنبة وطلعت جوالي .. واتصلت على اهم رقم عندي بالحياة

بطني

مسمي العامل اللي يجيب الطلبية ( بطني )

طوال وحدتي بهالبيت وانا اطلب من هالمطعم .. والعامل موكيش يجيب الطلبية لي .. لين تعرفت عليه وتعرف علي

وبدل ما اسميه باسمه بجوالي حفظت رقمه باسم ( بطني )

موكيش = هلا بابا اومر

عمر = هلا موكيش .. اليوم هات طلبيتي بدري .. الطلبية نفسها بس زيد عليها نفر ثاني

موكيش = حاضر بابا .. الحين يجيب ؟

عمر = ايه يكون احسن

موكيش = اوكي

سكرت عنه .. وفتحت انشاء رساله وكتبت

( رايد رجع )

وارسلتها رساله جماعية للشباب .. مشعل ومنصور وعبد الله ومصعب

شوي وجاني اتصال من منصور وبعده عبد الله

ومشعلوه الى الحين ماعنده رصيد ارسل علي كول مي .. اتصلت عليه وبعده كلمني مصعب

وكلهم نفس الاسئلة.. وين لقيته وكيف ومتى ووشلونه وووووو

منصور ومصعب قالوا بيجون بس طلبت منهم ينتظرون عشان نفسية رايد

سكرت عن اخر واحد و على طول تذكرت صلاتي .. وتنهدت متضايق من حالي معها .... ماصليت العصر ولا المغرب .. مدري ليه مااحافظ عليها مدام ماني مرتاح

قمت ورحت اصلي بالمجلس ورجعت للصاله ولقيت رايد جالس وعليه بنطلون جنز وتيشيرت ابيض باكمام قصيرة وسرحان

عمر بمرح = اكششششششخ ياولد

رفع رايد راسه لي متفاجئ مني طالعني شوي وبعدها ابتسم ابتسامة صغيرة وماعلق

جلست بجنبه وانا اضرب ظهره على خفيف

عمر = اكيد جوعان .. الحين يجي العشا

ساكت ومارد علي

تنهدت واخذت الريموت وقعدت اقلب بالقنوات ادور شي مسلي او أي مسلسل كوميدي .. ابي رايد يفهّي فيه

ومالقيت الا فيلم اكشن .. شوي شوي .. فهّيت فيه انا

قطع علي رنين جوالي

بطني يتصل بك

قمت وطلعت للباب عند موكيش واخذت الطلبية منه ورجعت لرايد .. وقعدنا نتعشى



وحنا نتعشى بصمت سألني رايد فجأة

رايد = عمر نايف وينه ؟

رفعت راسي وسكتت مدري وش ارد عليه ..

احم

عمر = آآآ .. مسكته الشرطة .. خلاص انسى موضوعه .. ماعليك منه

طالعني رايد شوي وبعدها نزل راسه يكمل اكله .. بدون مايعلق

اضطريت اكذب عليه .. اخاف يتركني بسببه مرة ثانية .. امي ورايد معطين نايف اكبر من حجمه





الثلاثاء .. العصر

جالس بالصاله وداخل على النت

رايد من امس بعد ماتعشى نام على الارض وعليها الى الحين .. حسيت حاله منهد

امس نام بدون مايدري عن نفسه .. لحفته ببطانية وحطيت تحت راسه مخده وخليته

واليوم تغديت كالعادة وحيد

طالعت رايد يوم حسيت بحركته وهو نايم وابتسمت .. اليوم ناوي اجمع الشباب بمناسبة رجوعه

امممم خلني اجهز من الحين .. سكرت الاب توب وطلعت من الصاله عشان ما ازعج رايد

وعزمت منصور ومشعل وعبد الله ومصعب واحمد ..

سكرت عن اخر واحد وسكتت افكر متردد اتصل على يوسف واعزمه والا لا ؟

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



امممم خلني اعزمه .. اتعرف عليه اكثر واعرفه على رايد

اتصلت عليه وعزمته يسهر الليلة معنا .. ووافق

اتصلت على بطني وطلبت منه يجهز طلبيه وعلمته بعدد الشباب



رجعت للصاله ولقيت رايد الى الحين نايم

نظفت الصاله من بقايا عشانا امس وغداي اليوم وطلعت للسوبرماكت اجهز لسهرتنا

على اذان المغرب رجعت للبيت ودخلت الصاله ومعي الاكياس

ولقيت رايد جالس بالصاله يقلب بالقنوات وحاط بطانيته ومخدته على احد الكنبات

رفعت الاكياس قدامه

عمر = الشباب بيجون يسهرون عندنا ..

قطب رايد حواجبه مستغرب

رايد = الشباب ؟

نزلت الاكياس على الطاولة الصغيرة وجلست بجنبه

عمر = ايه الشباب .. لا يكون نسيتهم .. منصور وعبد الله ومشعل ومصعب واتصلت على جارنا احمد ووووو ( وسكتت شوي ) واتصلت على يوسف

طير رايد عيونه فيني منصدم


رايد = ليه اتصلت عليه .. وين اودي وجهي منه ؟

حطيت يدي على فخذه

عمر = خلنا نتعرف عليه وش خايف منه انت .. هو تراه سامحك .. انت بس لا تكبر الموضوع

لف رايد وجهه عني متضايق

لفيت يدي على اكتافه وقربته مني

عمر = فرفش معنا وانسى همك وعيش حياتك.. ترا كلنا لنا هموم.. والله يحلها من عنده




* الجــزء الثانــي والعشــرون *













رايد = ليه اتصلت عليه .. وين اودي وجهي منه ؟

حطيت يدي على فخذه

عمر = خلنا نتعرف عليه وش خايف منه انت .. هو تراه سامحك .. انت بس لا تكبر الموضوع

لف رايد وجهه عني متضايق

لفيت يدي على اكتافه وقربته مني

عمر = فرفش معنا وانسى همك وعيش حياتك.. ترا كلنا لنا هموم.. والله يحلها من عنده

قبل صلاة العشاء بفترة جو منصور وعبدالله بسيارة وحدة .. طلعت للحوش افتح لهم الباب واول ماشفت خششهم مسكتهم على جنب وحنا بالحوش قبل ندخل على رايد

عمر = شباب ابيكم تطلعون رايد من نفسيته من امس وهو بس ساكت

التفتوا منصور وعبد الله لبعض ورجعوا يطالعوني

منصور وهو يضرب صدره = خله علي .. ان ماخليته يناقز مثل المجانين ماكون منصور

ضحكت وانا امشي قدامهم

عمر = هههههه نشوف

ودخلوا منصور و عبد الله الصاله على رايد وانا رحت للمطبخ .. اللي يشوفني يقول ربة بيت ... المغرب كله وانا بس بالمطبخ .. انظف الحوسة اللي فيه واجهز القهاوي للشباب .. مع انها كلها قهاوي جاهزة ( كبتشينو وطقته ) عاجز اسوي لهم قهوتنا العادية اصلا ماعرف لها زين .. قلت ارقعها بالقهاوي الثانية وجهزت كم دونات جاهزة لهم واخذت صحني وصحن منصور وعبد الله ورايد وطلعت من المطبخ

ولقيت منصور وعبد الله يخففون دمهم لرايد

منصور جالس على كنبة منفردة و عبد الله جالس على الكنبة بجنب رايد ويعلقون على بعض

اول مادخلت عليهم بالصينية صاح فيني عبد الله

عبد الله = والله لو اني داري كان ماتعبت نفسي فرفرة بهالاستراحات

قطبت حواجبي مستغرب منه .. وجه العنز قايل له يطلع رايد من نفسيته مو يحسسه انه كان ثقيل علينا وحنا ندور عليه بالاستراحات

نزلت الصينية على الطاولة الصغيرة والتفتت لعبدالله متضايق منه بس ماقدرت اعلق قدام رايد وقعدت اطالعه وانا واقف

كمل عبد الله كلامه

عبد الله = ياخي بيتك موجود وش لنا بهالاستراحات وغثا اصحابها .. كل واحد يطلع علينا عذر .. قهر مايأجرون لنا لاننا شباااااااب .. كل شي عوايل عوايل عوايل

ابتسمت بعد ماستوعبت وبعدها ضحكت عليه او بالاصح على نفسي .. فهمت عليه خطأ .. اخذت صحنه ومديته عليه وانا اعلق

عمر = وش قصدك تبي بيتي مرتع لك ولاشكالك

تدخل منصور بسرعة يرد علي

منصور = وشكلك .. تراك منا .. وعبد الله صادق نبي نسهر ببيتك دايم بدل الاستراحات .. تعب عبد الله وهو يدور على استراحة مناسبة يأجرونلنا بالشهر

اخذت صحن الثاني اسد فمه

عمر = اقول خذ وانت ساكت .. تبون اجمع الشباب كلهم ببيتي يسهرون للفجر .. صاحين انتم .. اصلا بيتي مكتوم مو مثل الاستراحات .. بيتي صغير ومافيه مسبح ياخي حتى حوشه صغير .. ابد مايناسب

ضحك عبد الله يعلق

عبد الله = البلاش ربحه بين ههههههههههههههه

عمر = اهااا بس ( واخذت صحن رايد ومديته عليه ولقيته يطالع الارض وساكت ومانتبه لي ) رايد

رفع رايد راسه لي وبعد ما استوعب اشر بيده يعني ما ابي

عمر = خذ يارجال انت حتى ماتغديت

تنهد رايد واخذ الصحن مني بصمت

اعتدلت واقف والتفتت للشباب بصمت اطالعهم واحد واحد كأني اقولهم شفتوا هذا حاله من يوم رجع .. بادلوني النظرات بصمت وبعدها قطع علينا عبد الله وهو يطلع سجارته

عبد الله = اكيد مانت قايل لا

هزيت راسي بايه

عمر = خذ راحتك ( واخذت صحني وجلست على احد الكنبات ) وين مشعل ؟

بس رد علي منصور وهو ياخذ الريموت

منصور = نبي اغاني ماعندك اغاااااااني ( وقعد يبدل بالقنوات يدور )

سكتت مادري ليه تذكرت كلام سعد .. فعلا جونا مايساعد على الثبات .. كل الشباب وفوقهم انا نسمع للاغاني ونترك الصلوات وغيره من هالمعاصي ولا واحد ينصح الثاني .. كلنا فالينها وماهمنا شي

طلعني من تفكيري صوت التلفزيون وهو يصدح باغنية بصوت عالي

شوي شوي وبدت الصاله تمتلي بدخان سجارة عبد الله وبدينا ندخل جو مع الاغنية ونضحك ونعلق على اللي يتمايلون بالتلفزيون

وماقطع علينا الا مشعل وهو داخل علينا الصاله

اعتدلت بجلستي متفاجئ

عمر = مشعل !!

رفع مشعل صوته يكلمني

مشعل بصوت عالي = وانا اقووووووووول .. من اليوم اطق الباب ماحد يرد علي ... بعذركم مع هالازعاج منين تسمعوون ( وتقدم لرايد يسلم عليه ) راااايد عاش من شافك

اخذت الريموت من منصور وخفضته على صوت معتدل وقمت وطلعت من الصاله ورحت للحوش وسكرت باب الشارع عشان اذا جا مصعب و احمد اقولهم نفس اللي قلته لمنصور وعبد الله .. مايفاجئوني مثل مشعل

دخلت و رحت للمطبخ اضيف مشعلوه

رجعت للصاله وضحكت على مشعل .. ماخذ راحته على الاخر .. منزل ثوبه وجالس وعليه ملابسه الداخليه ويدخن

مديت عليه صحنه وهو يسأل رايد

مشعل = تعرف الهنود اللي كنت معهم ؟

رايد بهدوء = لا .. ماكنت اعرف احد

جلست بجنب مشعل وملت عليه وقربت راسي من راسه وقلتله بصوت خفيف بيني وبينه

عمر = انا جمعتكم ابيكم تطلعون رايد من همه خاصة اني علمتكم بكل شي ماله داعي تسألونه مرة ثانية ..

سكت مشعل بعد ماهمست له والتفت لي يطالعني ووجه قريب من وجهي .. ابتسم وسحب نفس من سجارته ونفثه علي

مشعل = طيب بشرط

رفعت حواجبي

عمر مستغرب = شرط ؟ وش ؟

مد مشعل سجارته لي

مشعل = دخّن

ابعدت يده عني

عمر = تبي جدي يذبحني

مشعل = ياهو انت ومنصور خوافين

سكتت وماعلقت وبدينا نسولف ونضحك و نتمايل مع هالاغاني ورايد يطالعنا وساكت

ربع ساعة واتصل علي مصعب يعلمني انه عند الباب

قمت وطلعت افتحله وتفاجأت بمعاذ وسعود معه

سعود حلو يجي .. عمره بعمر رايد ويمكن يطقها صداقه معه بس وجه النحس هذا وش جابه

التفتت لمصعب بعصبية وانا اشر على معاذ

عمر = هذا وش جابه الحين ..اظني ماعزمته ( والتفتت له ) وشوله راز وجهك وجاي

ابتسم معاذ ابتسامة جانبية

معاذ بغرور = والله قلت فرصة اجي اشوف ولد العم كيف عايش لحاله واتدبر نعم الله علي واشكره

جابها على الجرح .. ادري ان معاذ فاهم و يعرف زين عن معاناتي ووحدتي .. اخذت نفس امسك اعصابي .. ما ابي ابين له انه جرحني

التفتت لمصعب واخذته على جنب اقوله اللي قلته للشباب

عمر بعصبية = شكلي ابتحسف اني عزمتك

طير مصعب عيونه فيني

مصعب = والله انا فرحت بعزيمتك لي .. ليه تقول كذا وش سويت ؟

عمر = هالتيس وش جابه ؟

التفت مصعب لمعاذ ورجع التفت لي بخيبة امل

مصعب = قال ابروح معك وماقلت شي .. وش تبيني اقول يعني وبعدين هو رايح لولد عمه ماهو غريب

ودي اعطيه كف يطير وجهه هو واخوه

عمر = المهم اسمع ... رايد نفسيته تعبانة .. مابيك تسأله عن اللي فات ( والتفتت لسعود وهو واقف بجنب معاذ ويطالعونا ) احسن شي سويته انك جبت سعود

تنهد مصعب وهمس

مصعب = التعامل معك صعب

دخلنا الصاله ووقف الجميع يسلمون على عيال عمي

تقدم اول شي مصعب وبعده سعود اما انا ومعاذ الى الحين واقفين عند مدخل الصاله

مسك معاذ خشمه وهو واقف بجنبي ويسمّعني

معاذ بقرف = اففففف وش هالريحة ( والتفت لي ) كتمه كله ريحة دخان

طالعته وردت عليه

عمر = اذا مو عاجبك ارجع

طنشني معاذ والتفت لرايد

معاذ = امممم هذا الحرامي ؟

شهقت والتفتت لرايد وحمدت الله انه مانتبه .. واقف ويتكلم مع مصعب

اخر شي توقعته مصعب يعلم معاذوه بكل شي .. التفتت لوجه العنز بعصبية ومسكت ياقة ثوبه وجريته وقربت وجهه من وجهي اهدده بهمس

عمر = ان فتحت فمك بكلمه وريتك شغلك ( ودفعته على ورا )

معاذ وهو يعدل ثوبه = بسم الله وش قلت انا الحين

ودخل يسلم على الشباب واحد واحد .. وشكل تهديدي خوفه سلم على رايد بسلام وجلس

رحت للمطبخ اضيفهم .. والله لولا الشباب ماضبفت معاذوه بس عاد عشان شكلي قدامهم لازم اضيفه .. خاصة ان مشعل دايم يحط اللوم علي بعلاقتي مع عيال عمي

= خلني اساعدك

التفتت لمصدر الصوت ولقيت مصعب واقف عند باب المطبخ .. قال كلمته ودخل ووقف بجنبي واخذ اللي بيدي

مصعب = وش اسوي ؟

عمر = ما احتاج مساعدة

طنشني مصعب وهو يطالع الاغراض اللي قدامه لين عرف وش ابي اسوي بمجرد ماشافه وبدا يوزع القهوة باكواب

تنهدت وخليته يكمل شغله

عمر = ليه علمت معاذ عن رايد وسواياه

مصعب بدون مايلتفت لي = انا ومعاذ مانخبي عن بعض شي

ضيقت عيوني من ألم الكلمة على صدري .. فرق بيني وبينهم فرق .. ياحظه عنده اخو يفضفضله ويقوله اسراره ويعطيه اخباره

عكسي تماما من صغري وانا اسراري موزعه على خوياي .. عنده اخو ساكن معه ولا يفارقه لاتفه سبب .. مو مثلي اسبوعين وانا بهالبيت لحالي .. واللي زاد الطين بله مالقى عبد الله استراحة اروح لها واغير جو فيها وافلها مع الشباب .. اسبوعين يمر علي الساعة والساعتين ما اتكلم مع احد وفــ

= هه خلصت

انتبهت على مصعب وتنهدت

فجأة رن جوالي .. طلعته من جيب بنطلوني

احمد بتصل بك

رفعت راسي لمصعب

عمر = صب لاحمد ووده وانا ابروح افتح الباب

طلعت للحوش ولقيت احمد واقف بنص الحوش ويتلفت مستغرب

عمر = حياك حياك

التفت احمد لي ووقف قدامي

احمد مستغرب = لقيت الباب مفتوح بس استغربت مجلسكم طافي

عمر بابتسامة = داخل داخل مايحتاج مجلس حياك كلنا داخل ( وكملت اتطنز على نفسي ) تعرف بيتي مافيه خصوصيه

احمد = اهاا

عمر = احمد رايد نفسيته تعبانة شويتين ياليت ماتسأله عن الهنود اللي كان ساكن معهم ولا عن السيارة اللي سرقها

هز احمد راسه متفهم

عمر = اممم وش رايك تقول لاخوك محمد يجي ؟

طالعني احمد مستغرب

احمد = ليه ؟

عمر بابتسامة = هو بثالث متوسط صح ؟

احمد = ايه

عمر = رايد وولد عمي سعود كبره وهم موجودين الحين .. سعود بثالث متوسط ورايد متخرج من المتوسط .. خله يجي

احمد بابتسامة = طيب ( وطلع جواله من جيب ثوبه وقعد يضغط شوي وجاه رد ) محمد تعال لبيت عمر ... ايه يله تعال ( وسكر عنه والتفت لي ) الحين يجي

هزيت راسي بايه ودخلنا الصاله وجلست بجنب سعود .. واحمد يسلم على الموجودين

شوي وجا محمد اخو احمد وانضم معنا

ربع ساعة وجاني اتصال من يوسف

عمر = هلا يوسف ؟

يوسف = السلام عليكم

عمر = وعليكم السلام ياهلا

يوسف = عمر مادليت بيتك

وصفت له شوي وبعدها سكرت عنه .. وتوني انتبه ان الشباب ساكتين وقاطين اذانهم عندي

مشعل مستغرب = يوسف بيجي ؟

عمر = ايه ( والتفتت لرايد ولقيته واضح من ملامحه متضايق )

منصور = تقول هو معنا بنفس الجامعة ؟

عمر = ايه .. ( والتفتت لمشعل اتطنز عليه ) هيه انت البس ثوبك لا تفشلنا عند الرجال .. خله لين ياخذ علينا شوي وبعدين سو اللي تبي

ضحكوا الشباب عليه وهو يلبس ثوبه بسرعة

ابتسمت وكملت

عمر = انا ابروح اوقفله عند الشارع .. الرجال مايدل البيت زين

وقمت وطلعت للشارع احتريه

عشر دقايق وجا يوسف وبعد السلام والكلام

يوسف = والله انا جاي عشانك بس .. نكته لو احد يدري اني جاي عشان سارق السيارات

مسكت ذراعه

عمر = يارجال والله انك ظالمه انت الحين ماتعرفه .. اذا عرفته بتعذره

سكت وماعلق .. دخلنا الصاله وقاموا الشباب يسلمون على يوسف

تفاجأت يوم ماشفت رايد بين الموجودين وسألتهم مستغرب

عمر = وين رايد ؟

التفت محمد لي

محمد = طلع فوق

هزيت راسي بايه والتفتت ليوسف اللي اخذ مكانه بعد ماسلم على الشباب

عمر = حياك يوسف حياك .. البيت بيتك

وطلعت من الصاله ورحت فوق ادور رايد ولقيت الاخ بغرفتي .. جالس على سريري ومنزل راسه بين يديه بحزن

تنهدت من حاله .. رايد يحب العزلة .. اذكر يوم كنا بالاستراحة كان مايجلس معنا الا نادرا

عمر بتنهيدة = رايد

رفع راسه يطالعني وواضح من وجه اني متضايق مرة

عمر = ليه جالس هنا لحالك ؟

رايد بحزن = ليه عزمته ؟

عقدت يدي قدام صدري و تساندت على حافة الباب

عمر = وانت وش خايف منه .. يوسف الحين مايطلبنا شي .. سيارته وابصلحها له وش يبي بعد

لف رايد وجهه عني بضيق

دخلت الغرفة وجلست على سريري بجنبه ولفيت يدي على اكتافه

عمر = خلاص رايد هو نسى انت انسى

كذبت عليه ادري ان حتى يوسف شايل بخاطره منه .. بس عسى وربما يتصافون وينسى رايد هالهم

منزل راسه وساكت

عمر = يله خلنا ننزل الشباب كلهم تحت

رايد بحزن = طيب ( سكت شوي وبعدها التفت لي بملامح حزينة ) عمر الكرت معك .. ابي الحين ادور على وظيفة .. ابشتغل أي شي أي شي

سكتت شوي وانا اطالعه .. نزلت يدي عن اكتافه ... صح رايد لازم يدور من بكرة على وظيفة قبل ياخذ عمه الكرت .. وشهقت ... صح ماعمري شفت له شهادة ابد ابد .. حتى مااذكر جاب سيرتها قدامي .. لا تكون شهادته عند عمه .. والله مصيبة

عمر = شهادتك وين .. لا يكـ

وقاطعني

رايد = بالرياض

قطبت حواجبي مستغرب

عمر = بالرياض ؟

نزل رايد راسه بخيبة امل

رايد = يعني لازم شهادة بعد ( والتفت لي ) قبل كل شي يبي الاثبات والحين الشهادة .. كل شوي يجيبون طلب ( وحط يده على فخذي يترجاني ) عمر شهادتي بالرياض تكفى ابي اجرة لموزين واروح .. بس ابي فلوس الاجرة ... ادري اني مثقل عليك .. والله مالي بالدنيا الا انت وماعرف الا انت .. حاولت اعتمد على نفسي واريحك مني ( وضغط على فخذي يترجاني ) تكفى عمر بس فلوس الاجرة

سكتت وانا اطالعه ووجهه قريب من وجهي

عمر = يعني شهادتك موجودة بمدرستك المتوسطة ؟

رايد بحزن = ايه

زين ان شهادته بالرياض ولا هي عند عمه .. ابتسمت ياحليله كل هالترجي عشان فلوس اجرة لموزين .. انا اروح معه بسيارتي ماوراي شي .. لا جامعة ولا غيره .. وشوله لموزين اصلا

حطيت يدي فوق يده على فخذي

عمر بابتسامة = مايحتاج لموزين .. انا وانت نروح للرياض تاخذ شهادتك ومنها نتمشى

شهق رايد وهو يطالعني يستوعب وبعدها ارتمى علي بفرح

رايد = عوووووومررررر

سندت يدي على السرير ويدي الثانية على ظهر رايد .. الجرح ببطني مايتحمل ثقله .. لاف يديه حول رقبتي وراسه على كتفي ويشكرني

رايد = مشكوووووور .. والله مادري وش اقولك تصلح سيارة يوسف وانت مالك ذنب والحين ( وسكت وهو يغطي وجهه بكتفي )

ضربت ظهره على خفيف

عمر = رايد مابيننا شي لا تصير حساس ورسمي بزيادة

ابتعد رايد راسه عن كتفي وطالعني وتفاجأت بدموعه مالية عيونه تبي تنزل

رايد بصوت باكي = عمي وهو عمي ماسوا اللي سويته لي (وسلم على راسي باحترام ورجع يطالعني ووجهه قريب من وجهي ) مـ .. مدري وش اقول

اعتدلت جالس وابعدته عني

عمر = لا تقول شي وخلنا ننزل .. مو حلوة اخلي الشباب تحت خاصة ان فيه ضيوف اول مرة يدخلون بيتي

وقمت واقف ومديت يدي على رايد

عمر = يله قم

مسح رايد وجهه بيديه وقام وطلعنا من الغرفة ونزلنا تحت .. دخلنا الصاله ونزل رايد راسه وتوجه ليوسف يسلم عليه منحرج

عقدت يدي قدام صدري وانا الى الحين واقف عند مدخل الصاله و احتري ردة فعل يوسف

قام يوسف وانحنى يسلم على رايد ورجع يجلس .. ورايد تراجع على ورا وجلس بالمكان الوحيد الفاضي بجنب سعود

سلموا على بعض سلام صامت .. احسن بعد .. افزع لهوشه ايه اما افزع اصالح ثنين مع بعض ابد ماعرف

انتبهت ان يوسف مضيفه احد .. ابتسمت نسيت اضيفه اصلا .. اكيد مصعب هو اللي اهتم بالموضوع

دورت بالصاله مكان فاضي بس مالقيت .. الصاله صغيرة وضيقه والكنبات ماخذة مساحات كبيرة منها

جلست على يد الكنبة بجنب مشعل وجالس بعده مصعب ويسولفون

حطيت يدي على بطني يوم حسيت بالعوار يرجعلي ... الجرح مكان الخياطة التئم بس أي ثقل او حركة مفاجئة يعورني ورايد ماهو مقصر من هالناحية

= وش فيك عمر

انتبهت على مصعب مستغرب

عمر = وش فيني ؟

مصعب = لا يكون يعورك بطنك ؟

تنهدت وابعدت يدي عن مكان الجرح .. مصعب دايم يلاحظ علي أي حركة اسويها

عمر = لا ابد مايعورني شي

شوي شوي وكل واحد دخل جو مع الثاني او بالاصح مع اللي بجنبه

يوسف ومعاذ .. مصعب ومشعل .. عبد الله واحمد ومنصور .. والشباب الصغار رايد وسعود وجالس قدامهم محمد على الارض .. قايم عن مكانه وجلس قدام رايد وسعود يقط وجهه معهم

انتبهت على الثلاثي .. سعود و محمد مطلعين جوالاتهم وكل واحد يوري الثاني مقاطعه ويعطون رايد يشوف معهم .. ويرد عليهم بكلمة كلمتين ويسكت

صح .. على طاري الجوال ليه ماطلع لرايد واحد .. ابتسمت بس يحتاج انتظر الشهر الجاي الحين مطفر


= له له له .. تمزح ؟ مو باين عليك

انتبهت على منصور يكلم يوسف بصوت عالي

يوسف = هههههههههه والله ما امزح .. وش فيك محسسني كاني ماني كفو

التفت منصور لاخر الصاله بالنسبة له او بالاصح لي ولمشعل ومصعب

منصور = شبااااااب بيننا واحد متزوج ( واشر على يوسف )

طيرت عيوني بصدمة والتفتت ليوسف اتأكد

عمر بصدمة = معقول انت متزوج ؟

كل اللي بالصاله منتبهين ليوسف

يوسف بابتسامة = ايه متزوج مالي الا شهرين .. توني معرس جديد

معاذ = ههههههههه وش تبي جاي .. كلنا عزابية

ضرب منصور كتف معاذ بمزح

منصور = خله يعطينا دروووووس

سكتت وانا اطالع يوسف .. متزوج وهو يدرس .. كيف يصرف عليها .. انا نفسي اتزوج بس متخوف وشايل هم المصروف ..

عمر = يوسف انت تشتغل ؟

التفت يوسف لي وهو مبتسم على صدمة الشباب فيه

يوسف = قبل اتزوج كنت اشتغل لين جمعت المهر وبعدين تركته وتفرغت لدراستي

قطبت حواجبي .. ماشفى غليلي وجاوب على تساؤلاتي .. كيف يصرف عليها اجل

بس لحسن حظي سأله احمد بجدية

احمد = والمدام كيف تصرف عليها وانت ماتشتغل ؟

التفت يوسف لاحمد

يوسف = هي تدرس بعد ومكافأتها ومكافأتي .. الحمد الله الحال مستور

مشعل = امششششش ياولد

عبد الله = لو اني بمكانك والله ماتشوفون وجهي ههههههههههههه

ضحك يوسف على خبالهم وماعلق

احمد بجدية = ويكفيكم مكافأتك ومكافأتها .. يعني تقريبا عايشين على الفين

التفت يوسف لاحمد

يوسف = الحمد الله الوالد ماهو مقصر وبعدين تونا مالنا الا شهرين .. و تبي الصراحة اذا كانت زوجتك والله ماهي مبذرة يكفيكم حتى لو الف ريال .. اما اذا كانت مبذرة والله لو راتبك عشر الاف مايسدها ... كل شي على الزوجة اختارها صح وترتاح

تنهد معاذ من قلب

معاذ = ويييييييييين خلها على الله .. الله يرزقنا بس

سكتت وانا اطالع يوسف ... ماشاء الله عليه فكر وقرر ونفذ .. مو مثلي افكر من زمان بالزواج بس متردد .. وابتسمت شجعني يوسف وهو مايدري .. والتفتت لرايد ولقيته يطالع محمد وسعود وداخلين جو بسوالفهم ومنطشين نقاشنا

التفتت ليوسف وسألت بطريقة مزح وبيني وبين نفسي جاد

عمر = اجل تنصحنا نخربها ؟

يوسف = خربها وماجاك علي هههههههههههههههه

تنهدت وماعلقت

ربع ساعة واتصل علي موكيش جايب العشا وكملنا سهرتنا

وعلى الساعة 1 استاذن يوسف وطلع وحنا نعلق عليه اشتاق لزوجته وماصبر ومن هالكلام

= عمر شوي ابيك

التفتت لمصعب .. قال كلمته و قام وقمت وراه وطلعنا من الصاله ودخلنا الغرفة اللي بجنب الصاله

مسك يدي وهمس بصوت خفيف

مصعب بهمس = عمر مها انخطبت

شهقت وطيرت عيوني فيه ماني مصدق

عمر = عمتي مها ؟

هز مصعب راسه بايه ووجهه لا تعليق .. ابتسمت وانا اتذكر مها وبعدها ضحكت

عمر = ههههههههههههههه مها ماني مصدق ..

وسكتت وانا اطالع مصعب وقطبت حواجبي مستغرب وش فيه كذا كانه مو فرحان

عمر = وش فيك ؟

مصعب بتنهيدة = اللي خطبها .. آآآ ( وترك يدي وسكت )

عمر = وش فيه ... ومنهو اصلا ؟

مصعب = اللي خطبها .. آآآ ... مايتكلم الا بالاشارات ( ولف وجهه عني ) اطرم

طيرت عيوني بصدمة

عمر = ووووشششش

مارد علي مصعب وهو الحين لاف وجهه عني بضيق

عمر = صاحين انتم .. عمتي طبعها ثرثاره وملسونة .. كيف تبونها تعيش طوال حياتها مع واحد اطرم ومايتكلم .. شهر وبيطق فيها عرق

التفت مصعب لي

مصعب = ابوي وجدي محتارين ... عمــ

وقاطعته قبل يكمل

عمر بعصبية = وبعدين تعال .. عمتي تنخطب وانا اخر من يعلم

مصعب بضيق = ماصار الا امس .. تو ماردينا عليهم .. وبعدين اكيد اخر من يعلم انت .. كلنا كنا موجودين الا انت

سكتت متضايق .. من ذوي الاحتياجات الخاصة .. مها تتزوج واحد مايفهم الا بالاشارات .. كيف بتتعامل معه طول حياتها

عمر = ومها وش رايها .. جدي وجدتي وش رايهم

مصعب = محتارين ( وتنهد ) لا تنسى ان مها عانس عمرها 33 سنة .. صعب يرفضونه

سكتت

مصعب = هو ولد جارنا .. اعرفه بس مالي علاقة معه عمره تقريبا 33 او 34 او يمكن اصغر منها .. مادري بالضبط .. الرجال ماعليه كلام بس عيبه اطرم

عمر = ومها وش رايها ؟

مصعب = ماشفتها .. اقولك ماصار الا امس

نزلت راسي افكر بعمتي وسألت مصعب

عمر = وش اسمه ؟

و سمعت رده

مصعب = ياسر

سكتت وماعلقت

مصعب = بتجي عندنا بكرة ؟

رفعت راسي لمصعب .. لازم نروح للرياض انا ورايد ونجيب شهادته باسرع وقت أي تأخير ماهو بصالحه .. والمشكلة بكرة الاربعاء اخر يوم بالاسبوع .. واخاف عمه ياخذ الكرت وهو الى الحين ماحصل وظيفة .. وش يطلع الكرت من حلقه اذا اخذه .. لازم اليوم الفجر نمشي والصباح نكون بمدرسته .. والسبت يبدا رايد يدور وظايف

عمر = لا .. بكرة مشغول

مصعب مستغرب = مشغول !! وش وراك يعني

عمر = مشغول وخلاص

رفع مصعب يديه قدامه يهديني

مصعب = خلاص خلاص ... طيب متى بترجع للجامعة ؟

عمر = الاسبوع الجاي

مصعب = اهاا طيب .. يله حنا بنمشي الحين

هزيت راسي بايه بصمت

وطلعنا من الغرفة ودخلنا الصاله وانا افكر بعمتي .. ودي اشوفها واشوف رايها بس بكرة مشغول

شوي وطلع مصعب واخوانه

ومابقي الا عبد الله ومشعل ومنصور ... شوي شوي طلعوني الشباب من افكاري باهبالهم ورقصهم .. ورايد كأنه طلع من صمته شوي


ولأني امون عليهم ماطلعوا من عندي الا بعد ماطردتهم على الساعة 4 ولو ابعطيهم وجه يمكن يجلسون عندي للفجر

طردت اخر واحد فيهم برا البيت وسكرت الباب و رجعت الصاله وانسدحت على اقرب كنبة بتعب .. التفتت لرايد ولقيته منسدح هو الثاني ويطالعني

عمر = لازم الفجر نمشي للرياض ؟

ابتسم رايد وجلس

رايد = صدق ؟

عمر = ايه بكرة الاربعاء اخر يوم دوام ( وفركت عيني بتعب ونعاس ) تعبان قومني الفجر ( وانقلبت على جنبي معطيه ظهري وكملت ) طف اللمبات

شوي وحسيت برايد يلحفني وبعدها طف الانوار



الاربعاء .. الفجر

= عوووووووووومررررررر قمممممممم

انقلبت على ظهري بكسل وشفت رايد واقف فوق راسي وانا دايخ من النعاس

رايد = قم عمر .. يله الساعة 5 ونص الحين .. متى يمدينا نوصل للريااااااض

طالعته شوي بس غصب عني سكرت عيوني

حسيت بيدين رايد على صدري ويهزني بقوة

رايد = عوووووووووووووومرررررررررررر

وبعد محاولات وازعاج قمت وطلعت من الصاله اترنح من النعاس

ربع ساعة وركبنا السيارة وانا احس جفوني ثقيلة من النعاس

رايد = تبيني اسوق عنك .. انت نعسان مرة

التفتت له بنص عين مفتوحة

عمر = انت مانمت ابد ؟

رايد = ايه .. ماجاني نوم وقلت اكمل اسهر عشان اقومك

هزيت راسي بايه ونزلت وتبادلنا الاماكن وعلى طول نوووووم





حسيت برايد يهزني وفتحت عيوني .. شوي واستوعبت اني الى الحين بالسيارة

اعتدلت جالس اشوف الطريق حولي احاول استوعب وين وصلنا .. وشفت معالم الرياض واضحة قدامي .. جاني صوت رايد وهو يسوق

رايد = هههه ازعجتني بشخيرك طوال الطريق ..

ابتسمت بكسل وطلعت جوالي من جيب بنطلوني اشوف الساعة

8

عمر = زين الساعة 8 الحين ( والتفتت لرايد ) تدل مدرستك ؟

سكت رايد شوي وتنهد

رايد = ايه .. اذكر الحي .. حينا وبيتنا ( وسكت شوي وهو يطالع قدام وكمل بحزن ) وامي وابوي

اوووووه لا يقلبها علي مناحة الحين

عمر = اصفط على جنب انا ابسوق

نفذ رايد كلامي وتبادلنا الاماكن وانا احس جوعان .. مرينا مطعم وافطرنا وكملنا الطريق لحارة رايد ووقفنا عند مدرسة يقول انها مدرسته

عمر مستغرب = هذي مدرستك ؟

ابتسم رايد والتفت لي

رايد = اييييه .. ماتغيرت ( ورجع يطالعها )

عمر = طيب وش تحتري يله انزل وهات ملفك ( وطلعت بوكي من جيب بنطلوني وطلعت اثباته )

اخذه رايد مني ونزل ودخل مدرسته وانا جلست بالسيارة انتظر

نص ساعة وطلع رايد ومعاه ملف وواضح عليه فرحان

فتح باب الراكب بفرح وركب

رايد بفرح = عمر شف .. هذا ملفي اخيييييرا .. الحين خلاص اثباتي وملفي عندي

ابتسمت وهزيت براسي بايه .. وسألته باستهبال

عمر = هاه بشر ناجح ؟

ضحك رايد

رايد = الناس لها سنة تدرس وانا توني اخذ ملفي ههههههههههه

ابتسمت وحركنا السيارة وقبل نطلع من الحارة سألت رايد بفضول وحذر

عمر = وين بيتكم ؟

سكت رايد وهو يطالع قدام وهمس بحزن

رايد = تعديناه

التفتت له وانا اسوق

عمر = صدق ( والتفتت ورا ورجعت التفت لطريقي ) ايهم

نزل رايد راسه وسكت

عمر = خلنا نرجع له ونشوف

رايد بقهر = مابي اشوفه

استغربت

عمر = ليه .. آآآآ .. ماورانا شي

تنهد رايد

رايد = طيب عشانك

وبدا يدلني ..

رايد = هذا

وقفت عند البيت اللي اشر عليه رايد وقعدت اطالعه

بيت دورين .. حديث شوي ..

وطيرت عيوني وانا اشوف سيارة جيب واقفة قدام البيت

والتفتت لرايد

عمر = السيارة هذي شكلها سيارة اللي شرا البيت من عمك ؟

يتأمل البيت بنظرات حزينة

رايد بحزن = عشان كذا اقولك مابي اشوفه .. شفت السيارة قبل شوي ( وتغير صوته ) ضاع كل شي بعد امي وابوي ( ومسح بيده دمعته الوحيدة اللي نزلت غصب عنه ) خلنا نروح احس مختنق

حركت السيارة وطلعنا من الحارة ... فجأة جاني صوت رايد بعد ماهدا شوي

رايد = عمر ابي اجيب ملف اختي بس ما اذكر وين مدرستها

عمر = امممم طيب اتصل عليها ( وكأني تذكرت شي والتفتت له ) صح على الطاري .. انت مامريت اخواتك طوال الاسبوعين اللي راحوا ؟

رايد بتنهيدة = الا مريت حارة عمي بس ماشفت دانة بالشارع ولا قدرت ادخل البيت

عمر = متى ؟

رايد = مدري بالضبط .. اظن بعد اسبوع من دخولك المستشفى

سكتت وماعلقت وكمل رايد كلامه

رايد = مااقدر اتصل عليها .. خلاص مب لازم

سكتت وماعلقت

اخذنا ربع ساعة وحنا نفرر بشوارع الرياض بدون هدف

ورايد كل ماشاف شي .. شهق بشوق وقعد يكلمني عنه

فجأة سألني متردد

رايد = عمر .. وش رايك ازور خوالي ؟

كتمت انفاسي وانا اسوق و بدون مالتفت له .... يزور خواله .. اخاف ( من شاف احبابه نسى اصحابه يارايد) اخاف يزورهم وبعدها يقنعونه يجلس عندهم ويتركني ... ورايد اتفه سبب ممكن يتركني مثل ماتركني قبل .. الصراحة مابي يزورهم ..

رديت عليه بدون نفس .. مابي ابين له موقفي

عمر = كيفك










* الجــزء الثالـــث والعشــرون *















اخذنا ربع ساعة وحنا نفرر بشوارع الرياض بدون هدف

ورايد كل ماشاف شي .. شهق بشوق وقعد يكلمني عنه

فجأة سألني متردد

رايد = عمر .. وش رايك ازور خوالي ؟

كتمت انفاسي وانا اسوق و بدون مالتفت له .... يزور خواله .. اخاف ( من شاف احبابه نسى اصحابه يارايد) اخاف يزورهم وبعدها يقنعونه يجلس عندهم ويتركني ... ورايد اتفه سبب ممكن يتركني مثل ماتركني قبل .. الصراحة مابي يزورهم ..

رديت عليه بدون نفس .. مابي ابين له موقفي

عمر = كيفك

رايد بألم = بس انا شايل بخاطري منهم

قطبت حواجبي مستغرب والتفتت له

عمر = ليه ؟

رايد وهو يطالع قدام = ماهتموا فينا .. ماحاولوا ياخذونا من عمي .. على الاقل اخواتي .. انا مابيهم اصلا .. بس اخواتي ( وتنهد وسكت)

عمر = عمك وليهن والحق بهذا مع عمك مو مع خوالك ..

رايد بألم = امحق ولي .. اختي تقول ان خالي جا يدور علي بس انا مابيه ياخذني ويخلي اخواتي مابي اصير بديرة واخواتي بديرة .. ( والتفت لي ) انت مالك اخوان يمكن ماتفهم علي

كللللللللل تبن .. مالك عليك حتى هالمفعوص هذا يعايرني ان ما عندي اخوان .. رديت عليه بغيرة واصحح له معلوماته .. هذا قبل ماعندي اخوان الحين عندي ندوري حبيبي

عمر = هيه يالحبيب .. صحح معلوماتك قريب بيصير عندي اخو

رفع رايد حواجبه مستغرب

رايد = هاه ( وابتسم بفرح ) صدق ؟( وكأنه تذكر ) اييييه صح امك متزوجة عمك .. ماشاء الله الحين صار عندك اخو ؟ .. طيب وينه ماعمري شفته ؟

رفعت صدري بفخر

عمر = توه ماشرف ..

ضحك رايد وهو يطالعني

رايد = هههههههه بعد ؟ اول مرة ادري ان بيصير لك اخو .. كم عمرك.. ابشوف كم بينك وبينه ؟

عمر = 21 ... بس اذا جا ان شاء الله بالسلامة بدخل على 22

ضحك رايد يتطنز علي

رايد = شاااااااايب عنده هههههههههههههههههه

طالعته وانا ابتسم

عمر = انت تشوف ؟ اللي بعمري يفرحون بعيالهم وانا توني افرح باخوي ههههههههه

ضحك رايد

التفتت اشوف الطريق

ما احس فرحان فيه .. احسه اخو بالاسم بس والا هو ببيت وانا ببيت .. وضيقت عيوني بألم ( لا .. حتى بالاسم ماهو اخوي )

رفعت صوتي افضفض لرايد

عمر بحزن = بالاوراق الرسمية يعتبر ولد عمي ماهو اخوي .. ما احس فرحان فيه ( وتنهدت ) الله يرحمك يبه

رايد = امك متزوجة عمك ابو مصعب نفسه والا متزوجة عم لك ثاني ؟

عمر = لا .. عمي ابو مصعب

رايد = يعني بيصير اخو مصعب من الاب وانت اخوه من الام .. طيب عادي حلو لما يصير اخوك وولد عمك بنفس الوقت ( وكمل بمزح ) 2 في واحد ههههههههه


ابتسمت بدون نفس .. ماحد فاهم علي ... انا ودي اخوان يعيشون معي بنفس البيت .. ودي احس ولو مرة بجو الاسرة .. بيت جدي ما احسه يعطيني اللي ابيه واتمناه .. اتمنى اخوان واخوات مجموعة مثل مشعل اخوانه تسع ماشاء الله وهو العاشر ابي مثل مصعب اخوانه اربعه وهو الخامس والحين ندوري انظم معهم مو معي .. ابي مثل منصور وعبد الله وغيره وغيره

ليش انا لحالي من يوم طلعت على الدنيا

= هاه عمر ماقلتلي .. وش رايك

انتبهت على رايد والتفتت له مستغرب

عمر مستغرب = هاه .. رايي بأيش ؟

رايد = ازور خوالي ؟

اذّانا هذا بخواله... طالعت قدام وابتسمت ابتسامة سخرية على حالي

اضحك على نفسي ... ياناااااااس مافيه مثل الاخوان بسقف واحد .. مايتركونك .. واذا طلعوا تصير متأكد انهم راح يرجعون لك .. اضحك على نفسي و احاول اعوض الحرمان اللي احس فيه بواحد ممكن يبيعني برخيص

رايد مصيره يرجع لاهله ... ليه متمسك فيه .. لا نادر ولا رايد راح يعاملوني اخو لهم

مالي الا عيالي ... الاخوان خلاص غاسل يدي منهم

رايد = عمر وش فيك ؟

انتبهت عليه.. وشفته بطرف عيني .. يميل وجهه قدام و يطالعني مستغرب

رايد = وش فيك عمر ؟ اسألك ولا ترد

رديت عليه بعصبية وانا اطالع قدام واسوق

عمر = رح لخوالك وش تبيني اسويلك يعني .. ارقص ؟

ماسمعت رد منه وماني ملتفت له .. يزعل والا يرضى

سمعت المساجد اللي نمر من عندها تأذن لصلاة الظهر

رايد = وش فيك عصبت .. ( وكأنه زعل ) آآآآ .. ادري اني مثقل عليك .. ومانت ملزوم توصلني لخوالي ولا غيرهم .. آآآآ ... كثر خيرك انك وديتني الرياض اجيب شهادتي وهذا اهم شي .. خلاص مب لازم ازورهم

عمر بألم = ماني بحاجتك لا انت ولا نادر ..

رايد مستغرب = نادر !!! مين نادر ؟

ابتسمت بسخرية

عمر = خيال

التفتت لرايد وانا احس منتفخ .. شوي وتطلع دموعي منقهر من نفسي ومن غبائي .. اضحك على نفسي ..

عمر بعصبية = رح لخوالك ... تبيني اوصلك وصلتك .. عطني عنوانهم بس ؟

فاتح فمه ويطالعني مستغرب

رايد = وش فيك عمر ومين نادر هذا اول مرة اسمع اسمه

التفتت اطالع الطريق وصارخت فيه

عمر = خيااااااااااااال اقولك خياااااال مثلك

رايد مستغرب = خيال مثلي ( وشفته بطرف عيني يطالع الدريشة بجنبه ويرجع يطالعني منهبل وهو يشر على نفسه ) انا خيال ؟

سكتت وسكت رايد وهو يعقد يديه قدام صدره ويطالع قدام بصمت


* رايد *


انا خيال .. قدامه ويقول عني خيال .. وبعدين وش نادر هذا .. لا يكون خيال ثاني معنا بالسيارة

وش فيه تغير وجهه .. وليه يصارخ علي .. ادري اني عاله عليه .. بس وش اسوي مالي غيره .. ثلاث اسابيع حاولت اعتمد على نفسي بس ذقت المر ذقت الجوع ذقت الخوف ذقت الاهانة .. كله عشان ماثقل عليه يكفيه اللي جاه بسببي وفوق هذا شرالي ملابس جديدة ووصلني الرياض بس شكلي مسختها معه .. كان المفروض احترم نفسي من البداية وابلع لساني .. هو ماهو ملزوم بي .. كثر خيره انه ضفني من الشارع بس شكلي شفت طيبه معي وتماديت
بس والله ماقصدت شي .. أبي ازور خوالي واقولهم عن مريم يشوفون حل لها ... انا اكتشفت ان مافيني خير

شهور وانا بعيد عن اخواتي يقالي ابعتمد على نفسي وارجعلهم .. ابي خوالي يشوفون حل بس وشلون اروح لهم .. اخذت نفس اهدي نفسي احس عيوني تتحارق احس تبي تنزل دموعي الا شوي .. مابي ابكي قدام عمر ويحسب اني زعلان انه عيا يوديني

هو له حق يعيي .. انا اللي مالي حق اطلب

قعدت اطالع المباني واللوحات واتلفت وكل شوي اخذ نفس احاول دموعي ماتنزل .. لين اخيرا قدرت اسيطر عليها

سمعت عمر يتنهد .. وبعدها مسح شعره بيده بضيق

فجأة سمعته يسألني بهمس

عمر = وين عنوان .. خوالك ؟

التفتت للدريشة اللي بجنبي وهمست

رايد = خلاص مابي اروح

فجأة ما حسيت الا بعمر يضربني على راسي من ورا بمزح

عمر = لا يكون زعلت بس .. ما اسمع الا شهاقك ..

التفتت له بسرعة ادافع عن نفسي

رايد = مابكيت

طالع عمر الطريق شوي وبعدها التفت لي مبتسم

عمر = الله اعلم .. انت مايمر يوم الا تصيح .. ابي اعرف انت ليه ماتقوي قلبك .. خلك رجال

انقهرت منه وطالعت قدام بصمت ... ظروفي اقوى مني ..

عمر = وش رايك نرجع لبريدة ؟

ابي خوالي شوي بس ما اقدر اقول له الا

رايد = طيب

المشكلة تلفونهم ماعرفه .. مالي الا اشوف مريم واخذ الرقم منها .. وان شاء الله اقدر اشوفها ..

ذاك اليوم .. يوم كان عمر بالمستشفى حاولت ازورها بس ماقدرت .. ابد ماقدرت .. حتى دانه ماشفتها

تغدينا باحد المطالعم وبعدها طلعنا من الرياض

وانا ساكت طوال الوقت افكر باخواتي .. ماطرا علي الحل اني اكلم خوالي عشان مريم الا يوم دخلت الرياض .. حسيت بأمل يوم شفت ديرتي .. اشتقت لها .. اشتقت لها مرة ... بالرياض ماكان عندي هموم .. ماتفرقنا مثل الحين

ودي نرجع للرياض ونعيش حياتنا براحة وبكرامة

التفتت لعمر ولقيته يسوق وهو سرحان .. تنهدت ومديت يدي وطفيت عن الاغنية اللي مشغلها عمر طوال الطريق .. ابي اكلمه يمكن يلقالي حل

انتبه عمر من سرحانه على سكوت الاغنية والتفتت لي مستغرب

عمر = ليش طفيته ؟

جلست على جنب ملتفت باتجاهه

رايد = عمر ... آآآ .. تتوقع لو اطلب من خوالي ياخذون اخواتي عندهم يوافق عمي ؟

شهق عمر وطير عيونه فيني

عمر = انت تبي تزور خوالك عشان هالغرض

نزلت راسي بحزن

رايد = ماطرا علي اكلمهم عشان اخواتي الا يوم دخلت الرياض ( ورفعت راسي له ) بس خلاص اكلمهم بالتلفون

ابتسم عمر ابتسامة جانبية وعيونه على الطريق وهمس

عمر = هه حسبتك بتروح تزورهم وقلت يمكن .. آآآآ ( وتنهد ) .. ماكنت ادري انك تبي شي منهم ( والتفت لي ) المهم حتى لو كلمتهم عشان خواتك وش تبيهم يسوون مثلا ؟

طالعته مستغرب

رايد = ياخذونهم عندهم بالرياض

عمر = اخواتك بنات لا شرعا ولا قانونا يسمح لهم

تألمت

رايد = ليه ؟

عمر = عمك هو الوصي عليهن بعد ابوك مب خوالك

طالعت قدام متحطم وتنهدت بيأس

رايد = عمي ماكان كذا معنا .. وادري ان خوالي مثله .. كم شهر طيبين وبعدين ينقلبون علينا مثل عمي ... ادري

مد عمر يده ومسك يدي وبيده الثانية ماسك الدركسون ويسوق

عمر = اختك الكبيرة بتتزوج بس المشكلة دانة

التفتت لعمر بقهر

رايد = انت تقهرني الحين

عمر بابتسامة = انا ابيك تعتمد على نفسك بلا خوال بلا هم .. ابيك من الحين تدور على وظيفة وتوقف على رجلك .. ابيك تصير رجال .. مابيك تصيح على كل شي اذا مو عشانك عشان دانة ( ورفع يده ومسح على شعري) انا معك وبجنبك ... خل خوالك على جنب وش تبي فيهم .. ( وابعد يده عن راسي ) اذا رجعنا البيت ادخل مواقع الشركات وسجل .. انا ابعلمك كل شي .. وابخلي الشباب يدورون لك وظيفة بطريقتهم .. وش تبي بعد ( وابتسم )

طالعته ساكت وفضفضت له بحزن

رايد بحزن = بس آآآ ... بس انا من زمان ماشفت اخواتي .. ثلاث اسابيع او اكثر ماشفتهم ( وسكتت شوي اهدي نفسي عن اصيح ) عمر ابي نطلع انا واخواتي بسيارتك مثل ذيك المرة ( ونزلت راسي ) هو صح ضربها وضربني بس والله ماني قادر اصبر

ويوم ماسمعت من عمر رد رفعت راسي اطالعه ولقيته يفكر وهو يطالع قدام ويده على ذقنه .. استغربت بس فوق هذا سألته استاذنه

رايد مستغرب = عمر .. ابي سيارتك اذا رجعنا بريدة ... اذا ماعندك مانع يعني ؟

التفت لي بملامح جادة

عمر = ريّود طلعت مشكلة ثانية

شهقت بخوف .. مشكلة .. انا ناقص مشاكل

رايد بخوف = وش ؟

عمر = لا تروح لاخواتك .. الحارة كلها بكبرها لا تطبها

طيرت عيوني بصدمة

رايد = لييييييييه .. وشلون اشوف اخواتي اجل ؟

عمر = اسمع ... اذا شافك عمك بياخذ الاثبات منك .. تصدق انه مطلع ريحة جدي على هالكرت .. من يوم اخذناه منه وهو بس ناشب بحلق جدي .. هاه وين الكرت .. رايد لقى وظيفة .. تراني ماعرف الا ولد ولدك اذا ضاع الكرت ومن هالكلام .. وانت عاد ماقصرت ضيعت على نفسك ثلاث اسابيع على الفاضي .. لو ماختفيت عنا كان يمديك متوظف الحين ومرجعين الكرت لعمك الخايس

رايد بألم = وهو وش يبي فيه .. ليه مايخليه معي ؟

عمر بسخرية = مستفيد طبعا .. كل شوي اهدي جدي اذا جا معصب منه .. انا مخلي جدي يكذب على عمك ويقوله ان الكرت معك وهو اصلا معي وجدي يعرف انه معي بس بعض الاحيان جدي يعصب علي طفشان من عمك .. فكنا منه ولا تروح للحارة اخاف يشوفك عمك هناك

انحنيت و نزلت راسي بين يدي بقهر

ابي اشوف مريم .. واتطمن ...

حسيت بيد عمر يمسح على ظهري

عمر = دانه اقدر اجيبها لك .. عادتها تلعب بالشارع المغرب وملاحظ لو تغيب ساعات ماحد سأل عنها ..

سكت ومارديت .. ومريم .. كيف اشوفها .. اذكرها تعبانه .. ويشغلونها .. واكيد بالها مشغول علي .. طلعت دموعي غصب عني من القهر .. ودي افجر بعمي ودي افجر بالناس كلهم

كلهم

الا عمر



دخلنا بريدة العصر وانا وعمر كل واحد ساكت وسرحان بافكاره .. مافيه الا صوت الاغنية العالي

التفتت لعمر لما تذكرت اننا ماصلينا الظهر والعصر انا ناويها جمع تقصير لاننا مسافرين .. هذا اللي تعلمته من امي وابوي اذا كنا مسافرين

رايد = عمر ماصلينا

قطبت عمر حواجبه وهمس

عمر بضيق = اصلا نسيتها

رايد = لا انا مانسيتها بس لاننا مسافرين قلت اصلي الظهر مع العصر ( والتفتت قدام اطالع الطريق )

وفاجأني عمر بطلبه

عمر بهمس = رايد ادع لي بالهداية .. على الاقل ادعلي احافظ على صلاتي .. دايم انساها وبعض الاحيان ما انساها بس مااهتم لها .. مدري كأن احد يمسكني

طالعته بصمت .. ايه اشوفه عمر من يوم عرفته اذا قومته للصلاة يعصب علي واضطر اخليه لين يروح وقتها .. واحيان حتى لو ماهو نايم اروح انا للمسجد وهو الى الحين جالس .. مو بس هو حتى خوياه عبد الله ومشعل ومنصور نفس الطينة .. من يوم كنت عندهم بالاستراحة شفت كل انواع المعاصي

نزلت راسي لما تذكرت امي وابوي ... كانوا محافظين .. الاغنية مااسمعها ببيتنا .. ابوي دايم مايطلع للمسجد الا وانا وريان قدامه .. واذا كنا مسافرين مانبدأ سفرنا الا بعمرة وطوال الطريق مانسمع الا احاديث واناشيد

الحين لا .. حفظت الاغاني من كثر ما اسمعها ببيت عمر وسيارته ومع الشباب بالاستراحة .. الدخان تعودت على ريحته .. عرفت كيف يغازلون وكيف يجيبون ارقام البنات .. الكلام الوسخ تعلمته منهم

علموني اللي امي وابوي جاهدوا عشان يبعدوني عنه

التفتت لعمر

رايد = تبي تحافظ على صلاتك عمر .. طف عن الاغاني ( واشرت على مسجل السيارة ) الاغاني حرام

تنهد عمر ومد يده وطفى المسجل وهمس

عمر = اصلا وصلنا

التفتت وشفت اننا ندخل حارة عمر ورجعت التفتت له

رايد = انتم عودتوني على اشياء امي وابوي ابعدوني عنها

وسكتت انتظر رده بس مارد .. يسوق وساكت

رايد = والله انا ماكنت اعرف الاغاني .. عمر يمكن انت تنسى الصلاة لانك داااااايم تسمع اغاني .. مرة قالت لي امي ان الاغاني تميت القلب .. ( والتفتت اطالع الطريق لما حسيت عمر وقف السيارة قدام بيته ورجعت التفت له اكمل كلامي ) قبل انا ما اعرف وش معنى كلام امي وماهتميت لاني اصلا ما اسمع اغاني .. كنت اقول بيني وبين نفسي تميته والا تحييه وش علي انا .. بس يوم عرفتكم وحفظت الاغاني من كثر ماسمعها عندكم احس انا بعد مثلك بديت اهمل صلاتي

التفت عمر لي مقطب حواجبه وساكت

رايد = امي وابوي كانوا ملتزمين .. اذكر ابوي كان بعض الاحيان يأم المصلين بمسجدنا ... وامي بعد اذكرها كانت دايم تعلمني وتعلم اخواني لما كنا صغار ( وحسيت بحرارة بعيوني وسكتت اهد نفسي ) كانت تبعدنا عن كل شي حرام ...

نزلت راسي وسكتت .. بعدك يمه كل اللي ابعدتيني عنه عرفته .. عرفت كل انواع الحرام .. اخذت ملفي و نزلت من السيارة وانا اجاهد دمعتي على ذكرى امي ووقفت احتري عمر يفتح باب بيته

نزل عمر وجا عندي عند الباب .. طلع المفتاح من جيب بنطلونه وهمس لي بدون مايطالعني

عمر = الله يرحم امك وابوك .. محظوظ يارايد انك تتذكر كلام ابوك ( وفتح الباب والتفت لي ) انا ما اعرف ابوي وماعمري شفته ولقرادة حظي ماله صورة عندي


دخلنا البيت وعلى طول دخلت الصاله ولقيتها حوسه .. على حوستها يوم الشباب موجودين .. الاكواب والاكياس وعلب البباسي وغيره

دخل عمر بعدي وشاف الوضع وتأفف متضايق

عمر بضيق = اففففففف مالي نفس انظف هالحوسة ( وتمدد على الكنبة الطويلة بتعب )

التفتت لعمر وملفي بيدي

رايد = ماعليك انا ابنظفه .. بس عمر وين احط ملفي

عمر = رح حطه بغرفتي فوق

رايد = اهاا طيب يله قم ترانا ماصلينا لا الظهر ولا العصر

وطلعت من الصاله .. حطيت ملفي بغرفة عمر ونزلت اصلي بالمجلس

وبعد ماخلصت وانا جالس جا عمر وبدا يصلي



المغرب

جالس بالصاله وكل شوي انعس وانا جالس وعمر يكلم مشعل بالجوال واسمعه يسأله عن جامعته والدكاترة وخرابيطهم



= نايم ؟

رفعت راسي بعد ماغفيت بدون ما احس والتفتت لعمر ببلاهه

رايد = هاه .. لا

عمر = طيب وش رايك نروح لحارة عمك .. يمدي اختك دانه تلعب بالشارع الحين


تنهدت على حظي وحظ اخواتي النحس .. انا ودي اشوف مريم

رايد بحزن = يعني بتجيب دانه هنا

عمر = لا ويييين .. نص ساعة من هنا لهناك .. ابيك انت توقف عند الشارع العام وانا اسرق دانه واطلعها من الحارة واجيبها لك عن عيون عمك

هزيت راسي بايه وقمنا وطلعنا من البيت


نص ساعة ووصلنا قريب الحارة .. وقف عمر السيارة على الشارع العام .. وصار بيننا وبين بداية الحارة شارع تمشي فيه السيارات

عمر = خلك هنا .. الحين اجي

ونزل .. قطع الشارع ودخل الحارة

تنهدت بحزن .. الى متى اشوفهم بالدس .. متى اتوظف واعتمد على نفسي وارجع لاخواتي .. ابي نرجع مثل قبل ..

اخذت عشر دقايق افكر بحالي و احس بيأس واحباط

شفت عمر يطلع من الحارة وابتسمت لما شفت دانه معه .. لافه رجليها حولين خصر عمر ويديها حولين رقبته و اشوف عمر يتكلم معها

قطعوا الشارع و قربوا عند السيارة .. نزلت بسرعة ووقفت قدام عمر قبل تنتبه لي دانه ..

عمر بابتسامة = هاه شوفي من فيه

حطيت يدي على ظهرها وانا الى الحين احس بقهر من عمايل عمي ... حسبي الله عليه

التفتت دانة لي وشهقت بقوة و بشوق وصاحت

دانة = لااااايد

وتركت عمر وارتمت علي .. شلتها وضميتها بقوة وانا اجاهد دموعي

رايد بصوت باكي = دانة

لفت رجليها على خصري ويديها على رقبتي وهي تضمني بقوة وتسألني وينك .. مدري ليه احسها تلومني

خذلتها وخذلت مريم ... شهوووووور شهور وانا الى الحين على حالي

غطيت وجهي برقبتها اغطي دموعي عن عمر وراس دانة الصغير على كتفي

حسيت بيد عمر على ظهري ويده الثانية يمسح على ظهر دانه

عمر = اركبوا السيارة احسن

ركبت السيارة بمكان الراكب ودانة بحظني .. وكل ماحبيتها على خدها تسوي مثلي وتحبني على خدي

وعمر مدخل راسه مع دريشة السواق ويطالعنا مبتسم

طالعت دااانه بقهر

رايد = دانة وشلونك ؟

بس دانة تعلمني متحمسة وش سوت ووش لعبت وما اسمع الا اسم ليان على لسانها

تأملتها وانا مااقدر اشوفها بوضوح من الدموع المتجمعه بعيوني .. مابي ابكي .. بس ما اقدر امسك اعصابي .. منقهر .. مغبوووون ...

حسيت دانة تتكلم بسرعة كأنها تبي تسرد لي سوالفها سريع سريع قبل اروح

انتبهت على بنطلونها وهالمرة مو البني .. كأنه لبس جديد اول مرة اشوفه عليها

صح ليه ما ارسل رساله لمريم اطمنها علي .. مسحت عيوني بذراعي بقوة والتفتت لعمر ..

تنحنحت اعدل صوتي

رايد بحزن = احم .. عمر عندك ورقة وقلم ابكتب رساله لاختي الكبيرة وارسله من دانة

طالعني عمر شوي وبعدها رد علي وهو يشر بعيونه على المرتبة اللي ورا

عمر = على خبري فيه دفتر ورا ... مدري عنه .. لي شهر مارحت الجامعة .. ومادري الدفتر باقي حي والا لا

وطلع راسه واعتدل واقف وفتح الباب الخلفي

التفتت ورا بس دانه مسكت وجهي بيديها الثنتين تبيني اعطيها وجه وانتبهلها

وعيت تسكت بعض كلامها فهمته وبعضه ما افهمه

عطاني عمر دفتره وقلم

عمر = رايد .. آآآ .. يوم كنت مختفي .. آآآآ .. عمتي قالت لاختك اننا ندور عليك

طالعته مستغرب

عمر = آآآ .. اقصد يعني لو تذكر لها انك رجعت لبيتي .. لان عمتي قالت ان اختك شالت همك وخايفة عليك .( وطلع جواله من جيب بنطلونه وكمل ) انا ابروح اكلم شوي

وراح قدام السيارة وجللس على الكبوت وهو يضغط جواله

تنهدت و التفتت لدانة اعلمها

رايد = دانة ابعطيك ورقة تعطينها مريم .. عطيها مريم بس .. لا تعطينها احد ثاني .. خلاص

دانة = ايه حلاث .. ليان لاحت .....

وقعدت تبربر تكمل سوالفها

جلست دانة بين المرتبين وهي كأنها بالعه مسجل عيت تسكت

وقعدت اكتب

( مريم انا رايد انا عند بيت خويي عمر اللي قلت لك عليه قبل
مريم ابشرك جبت ملفي من مدرستي بالرياض ادري اني تأخرت بس ماكان عندي كرت العايلة .. ماوصلني كرت العايلة الا من يومين بس
ملفك ماقدرت اجيبه .. مريم تكفين انا ماقدر اجي بيت عمي عشان عمي ماياخذ مني الكرت .. ابيك تتصلين على الرقم هذا ( وكتبت رقم بيت عمر ) اتصلي الساعة 2 او 3 اخر الليل .. اظنه وقت مناسب لك ومناسب لي انا بعد
تكفين حاولي تتصلين ابي اكلمك واخذ اخبارك حاولي تتصلين اليوم )

قريت الورقة عدة مرات احاول اشوف لا يكون شي ناسيه ماذكرته .. ثنيت الورقة عدة ثنيات وحشرتها بجيب بنطلون دانة وسديت فمها بيدي اسكتها عشان تسمعني

رايد = دانة الورقة عطيها مريم .. على طول تدخلين البيت وتعطينها مريم .. خلاص

ردت علي ويدي على فمها

دانة = حلاث

ابعدت يدي عن فمها وضميتها .. الله اعلم متى اشوفها مرة ثانية ... احس بيأس واحباط .. اخاف مالقى وظيفة .. قهر .. طردني من البيت وحرمني من اخواتي وسكتت والحين حتى الحارة ما اقدر ادخلها .. كله خوف ياخذ الكرت مني ... الى متى ابخاف منه

انا خواف .. مادافعت عن مريم لما كان عمي يضربها قدامي واكيد ما راح اخذ الكرت منه مرة ثانية اذا سحبه مني .. عمر معه حق .. عمر يعرف اني خواف .. ياليتني مت بدل ريان .. يمكن ريان يصير احسن مني

نزلت من السيارة وانا شايل دانة ورحت لعمر اللي جالس على الكبوت ويتفرج على السيارات

وقفت قدامه

عمر باستهبال = انتهت الزيارة ؟ ( ونزل عن الكبوت )

عطيته دانه وانا كاره نفسي .. ودي افجر بالعالم كلها

تشبثت دانه بطريقتها المعروفة على عمر .. وكل ماحبها رجعت له الحبه على خده

قطع عمر الشارع وهو يكلم دانة ودخل الحارة وعيني عليهم لين اختفوا عن نظري

قهر الغريب يجيب لك اختك يارايد ... فوق ما انت مطرود تخاف منه

هين ياعمي هين .. خلني اتوظف واوقف على رجلي .. ان ماحرقت قلبك مثل ماحرت قلبي ما اكون رايد

ركبت السيارة وبكيت افرغ شوي من القهر اللي احس فيه قبل يجي عمر ويهاوشني

عمر مو فاهم علي .. مو حاس فيني .. انا مقهور مقهور








شفت عمر يطلع من الحارة راجع .. مسحت وجهي بسرعة

شوي و ركب عمر السيارة وهو يضحك

عمر = ياحليلها دانة .. احسها اذا كبرت بتصير مرجوجه ههههههه .. اقولها وش اسمك تقول سيارة .. اقول لا وش اسمك تقول كورة ... الحمارة تعرف اسمها بس تستهبل هههههههههه

منزل راسي وساكت ومارديت عليه

حسيت بيد عمر على كتفي وهو يتنهد

عمر = هونها وتهون

رايد بقهر = ابي اتوظف بسرعة .. ابي اتوظف الحين

عمر = خلنا نرجع البيت الحين ونسجل بمواقع الشركات وبكرة الخميس الشركات الاهلية تصير فاتحة ... مر عليهم كلهم

سكت ولا رديت

حرك عمر السيارة وعلى اذان العشا وحنا بالطريق رن جواله

عمر = هلااااااا عبادي ... وش وش وش ... حلا هو ... مهبل انت واياه على بالكم بيتي استراحة .. هههههههههه الشرهة مب عليكم الشرهة على اللي سمح يدخلكم بيته اول مرة ... ماتنعطون وجه الصراحة

وسكر بوجهه وهو يضحك ويكلمني

عمر = شف المهابيل يبون يسهرون عندي الليلة ..

التفتت لعمر وانا مالي نفس ارد عليه بس مجاملة رديت عليه.. ماله ذنب اعكر مزاجه معي ... تأملته شوي .. ياحظه ماعنده هموم .. ماعنده اخوات واخوان يشيل همهم

رايد بدون نفس = من المهابيل ؟ .. عبد الله ومشعل و منصور والا حتى عيال عمك واحمد ويوسف يبون يسهرون الليلة ؟

عمر بابتسامة = لا بس المجانين الثلاثة

ورجع يرن جواله .. طالع عمر شاشة الجوال ورفعه لاذنه

عمر = توني مسكر عن عبد الله تجي انت ... لا لا لا ... لا تحاولون مافيه .. هههههههه العب غيرها ... هاه رايد .. معي .. تبيه ؟ .. اهاا طيب بس ولو لا تحاولون

ومد علي جواله وهمس لي عشان مايسمعه اللي بالتلفون

عمر بابتسامة = أي شي يطلبه منك قل لا

ابتسمت واخذت الجوال منه وانا مدري مين

رايد بهدوء = الوووو

شوي وجاني صوت مشعل

مشعل = رااااااااايد .... قل للخبل اللي عندك يفتح بيته .. ياخي علمه احترام الضيوف

ابتسمت وسكتت ماعندي رد

مشعل = ياخي قله مانبي منه شي .. بس نبي نسهر يااااخي

رديت عليه بدون نفس .. مهموم ومالي نفس لهبالهم

رايد = يقول بيته ماهو استراحة

سكتت مشعل شوي وصارخ على اذني

مشعل = بععععععععععد انت .. شكله محفظك كم كلمة ... ياخي فهمنا ان بيته بيت مب استراحة .. عاد كلش من زين بيته .. ياااخي ماندري وين نروح .. والله كأننا مشردين ..

ابتسمت وسألته بمزح مجاملة

رايد = طيب كم تعطونه اجار

سمعت ضحكة عمر وهو يسوق

عمر = هههههههه حلوة

مشعل = اطلبوا كل شي الا الفلوس والله اني مطفر .. جوالي ماسدده الا اخوي الصغير .. تخيل انا بطولي وعرضي اللي اصغر مني يتصدق علي و يسدد جوالي ( وكمل باستهبال ) ياخي ماقد صارت بس الشكوى لهه وش نقول

ضحكت ولا رديت

مشعل = هاااااااه ماكسرت خاطرك الى الحين قل للخبل اللي عندك يدخلنا بيته ولك عمولة هههههههههه

ضحكت والتفتت لعمر .. الصراحة كسروا خاطري

سألت عمر والجوال باذني

رايد = شوي ويبكي مشعل .. ارحمه ودخله بيتك

سمعت مشعل يرد علي بالجوال ..

مشعل = نبكي اذا بغا بس يدخلنا بيته

وتوني ادري ان الشباب حوله سمعت صوت منصور يكلم مشعل بصوت عالي

منصور = مايخالف خلنا نتمسكن حتى نتمكن ونوريك فيه اذا دخلنا

طالعت عمر احتري رده

رايد = بتدخلهم بيتك ؟

عمر = مافيه .. قله عمر يقول البيت يتعذركم

وصلت كلمة عمر لمشعل

رايد = عمر يقول البيت يتعذركم

مشعل = هههههههههه اجل يتعذرنا بسيطة بسيطة .. يالله باااي ياحلو

رايد = مع السلامة

عطيت الجوال عمر وانا احس الشباب طلعوني شوي من الجو الكئيب اللي مدخل نفسي فيه ...

مرينا مطعم واخذنا عشانا حق نفرين ولما دخلنا الحارة انفجرت ضحك

لقيت الشباب مشعل ومنصور وعبد الله واقفين عند بيت عمر .. اللي يشوفهم يقول هذولي حراس

ضحك عمر وهو يمشي بالسيارة على شوي شوي قبل نوصلهم

عمر = والله النشبة هههههههههههههههههه

رايد = هههههههههه دخلهم ساعة ساعتين عشان تسكتهم وبعدين اطردهم مثل امس

عمر = مافيه الا كذا

دخلنا البيت كلنا الخمسه و طوال الوقت يعلقون على بعضهم وضحك وماتخلوا من شتائم وضرب بعض الاحيان .. صحيح يمزحون مع بعض بس اشوفهم ضربهم قوي وكلماتهم قوية على بعض .. لو يقولونها لواحد مو متعود عليهم بيزعل على طول

وحنا جالسين بالصاله .. جاب عمر عشانا قدام الشباب

عمر = هذا لي ولرايد بس .. اللي يمد يده ياويله ( وجلس بالارض ونزل الصحن قدامه والتفت لي ) تعال رايد تراني جوعااااااااان .. لحق قبل اكله عنك

منصور = ليه ماجبت عشا لنا معكم

مشعل = ماشفت ابخل منه حنا ضيوفك ياخبل

جلست قبال عمر بالارض وصحن عشانا الصغير بيننا

قرب عمر وجهه من وجهي وهمس

عمر = كل كل ماعليك منهم

واخذ لقمة كبيرة واكلها بتلذذ وهو يطالعهم بطرف عينه يحاول يعاندهم ويشهيهم بمزح

ويده شغاله ضرب على أي يد تنمد

مشعل = هههههههه والله لنشبها بحلقك ياعميران

وقام عن الكنبة اللي جالس عليها وجا ورا عمر ومسك بطنه من ورا وسحبه ... قام منصور يساعده ومسك رجلين عمر ورفعوه وعمر يصارخ عليهم ويشتم

عمر بصراخ = بطنيييييي عورتونيييي بطنييييي بعده مابراااااااااا ياحمييييير نزلونيييي

استغل عبد الله الوضع وجلس بمكان عمر وقعد ياكل بسرعة

وانا عجزت امسك نفسي عن الضحك

رجعوا مشعل ومنصور يركضون بعد ماطلعوا عمر برا الصاله

وجلسوا ياكلون كم لقمة بسرعة قبل يجيهم عمر .. قمت مبتعد عنهم وجلست على الكنبة وانا اضحك على خبالهم .. عافت نفسي عن العشا نشبوا اللقمة بحلقي وحلق عمر

دخل عمر ينافخ وهو ماسك بطنه بألم ويصارخ عليهم

عمر بعصبية = روحوووا اشتروا لكم عشاااا .. وش تبون بحقنا ..

مشعل وهو ياكل = مطفررررررر

جا عمر ووقف وراه وسوى مثل ماسوى فيه مسك بطنه من ورا وحاول يسحبه بس تركه على طول بدون مايحركه .. واعتدل واقف وهو ماسك بطنه

عمر بألم = آآآه عورتوني ببطني ( ورفع التيشيرت عن بطنه يشوف مكان الخياطة البارز )

مشعل وهو ياكل = احسسسسسسسسسن

انحنى عمر وقعد ينغزه مع خصره ويدغدغه

فجأة سمعنا جرس الباب


سكتنا كلنا

وقعدنا نطالع بعض مستغربين

شوي ورفع منصور راسه واللقمة بفمه يسأل عمر مستغرب

منصور = تحتري احد ؟

اعتدل عمر واقف مستغرب

عمر = لا .. ابروح اشوف

وطلع من الصاله

خمس دقايق

عشر دقايق

طالعت الشباب اللي جالسين بالارض ويتعشون مستغرب .. من هذا اللي جا وطول عمر عنده

شوي ورجع عمر

عمر = يوم اقولكم لا تجون .. ماتسمعون الكلام ... دبروها الحين

منصور مستغرب = وش ؟

رد عليه عمر وهو يمسكه مع ياقة ثوبه من ورا ويقومه عن الارض

عمر = قم اشوف ... ابو احمد جا يلومني على تجمعكم ببيتي و بحارة كلها عوايل

عبد الله بعصبية = يوووووووه قسم بالله مب حاله ذي .. وين يبونا نروح .. كل مارحنا مكان قالوا عوايل عوايل .. ( وقعد يعدد باصابعه معصب ) اذا رحنا مولات طردونا واذا بغينا نستاجر استراحة يتعذرون انها استراحات عوايل .. وين نرووووح وين نطسسسسسس

مشعل بضيق = أي والله وانت الصادق الود ودهم حتى الشوارع يطردوننا عنها .. وين يبوننا نجتمع مثلا .. صدق حاله

وقف عمر قدام مشعل اللي جالس بالارض وركله برجله

عمر = قم قم .. ابو احمد هزأني يقول جمعت الشباب امس وسكتنا الحين اسمحلنا مانبي تجمع شباب عزاب بالحارة

عبد الله بعصبية = ايه عشان عياله معنا امس سكت

عمر = اهاا بس ياهدر انت واياه قوموا

ابتسمت على مشعل يوم شفته يلف يديه حولين رجل الطاولة الصغيرة باستهبال

مشعل = لااااا لاااااا مافيه قوة تطلعني

عمر = خذ الطاولة معك اذا تبيها بس اطلع

انفجرت ضحك عليهم وعلى استهبالهم وتعليقاتهم

وعبد الله الى الحين معصب بجد


واخيرا وبصعوبة طلعهم عمر من البيت .. ورجع للصاله وهو ماسك بطنه بالم

عمر = اخخخ بطني ( وجلس على الكنبة قبالي وعينه على الصحن الملحوس وكمل بزعل ) مشفح ماخلوا لنا شي

ضحكت بقوة

التفت عمر وسند ظهره على الكنبة

عمر = وانت من اليوم تضحك .. كان شلته عنهم

اخذت نفس انظم تنفسي عن الضحك القوي وقمت واقف

رايد = خلاص انا ابروح اسوي عشا لنا

اشر عمر بيده

عمر = لا لا .. اذا كنت على خبري .. طبخك مثل وجهك ( وكمل بسخرية ) وفوق هذا اخذت اسبوعين ساكن مع هنود عز الله تعشينا ( وطلع مفتاح السيارة وفلوس من جيب بنطلونه) رح هات لنا من المطعم

اخذت المفتاح والفلوس منه وطلعت من البيت ... ماراح ازعل منه ومن استهزائه علي ... هو والشباب قبل شوي ضرب وشتم على بعضهم .. شكل هذا طبعهم ومازعلوا على بعض

نص ساعة ورجعت بالعشا








اخر الليل .. الساعة 3

جالس على اعصابي بالصاله وبحطني التلفون .. احتري اتصال مريم .... وين راحت هذي ليه ماتتصل .. لا يكون دانة ماوصلت لها الورقة

نعسااااااان مرة ودي انام .. من امس المغرب مانمت .. حطيت راسي على يد الكنبة بتعب .. الصاله ظلام الا من نور خافت جاي من الممر والمطبخ ..

طالعت بعيوني عمر اللي نايم قبالي على الكنبة ومعطيني ظهره .. بعد ماتعشينا على طول حط راسه و نااام ..

ومن التعب غفيت بدون ما احس

قمت بفزع على رنين التلفون .. وعلى طول رفعت السماعة

اخيييييييييرا اتصلت ...

رايد بفرح = الووووووووو

جاني صوت مريم بصوت خفيف وهمس

مريم = رايد ؟

رايد بلهفة = اييييييه انا رايد ( وتوني انتبه ان صوتي شوي عالي من تحرك عمر وهو نايم وهمست ) مريم وشلونك ؟

سمعت شهقتها وبكت

رايد بحزن = انا رحت للرياض اليوم وجبت ملفي .. ان شاء الله قريب ابتوظف وارجع لكم ( وتغير صوتي اجاهد دمعتي ) ادري انك تحتريني

مريم وهي تبكي وبصوت خفيف كأن ماتبي احد يسمعها

مريم = خوفتني عليك .. وين كنت .. قلتلي كل مابغيتك اتصل على هالرقم رنة ومن بكرة تجي ( وبكت اكثر ) ويييينك .. لا ليلي ليل ولا نهاري نهار ..

اخذت نفس عشان ماابكي وخفضت صوتي اكثر عشان ما ازعج عمر النايم

رايد = طلعت من بيت خويي كم اسبوع والحين رجعت

مريم = ليه ( وسكتت فجأة وهمست بسرعة ) لحظة رايد لحظة

وسمعت صوت السماعة وهي تنزلها .. تنهدت اكيد راحت تستطلع اذا احد يسمعها او لا .. ادري انها ماهي مرتاحة ... اخخخ يالقهر .. شهور وهي تحتريني ارجع واطلعها من بيت عمي .. يارب اتوظف يااااارب

رجعت مريم وعادت سؤالها بصوت باكي

مريم بهمس = ليه طلعت من بيت خويك ووين رحت ؟

مادري وش ارد عليها

رايد بحزن = صارت مشكلة ( وقلت اغير الموضوع ) المهم انتي وشلونك معاهم ؟

مريم = الحمد الله .. اذا انت ودانة بخير انا بخير

رايد = لا تخبين عني شي وشلونهم معك ؟

مريم بتنهيدة = عمتي معاملتها خفت معي شوي .. هي الى الحين تشغلني بس الحمد الله خفت شوي عن اول .. بنات عمي حليلات صح ماهيشن ولا ينشن بس يعني نجلس مع بعض احيان ونسولف

وسكتت

احتريتها تقول عن عمي بس ماقالت شي عنه

رايد = وعمي ؟

مريم = عمي مايكلمني ولا يعترف فيني بشي ولا حتى يصرف علي ... احتياجاتي الخاصة ما اخذها الا من بنات عمي والهدايا اللي تجيني مخصصة لي من الجيران الله يجزاهم خير

انقهرت ... يعني مو بس انا اللي اكل على الصدقات


طلعت دموعي بصمت وانا اسمعها

مريم بهمس = عمي من ذاك اليوم وهو معصب منك لانك ماخذ الكرت


سألتها مستغرب

رايد بصوت باكي = وش ذاك اليوم .. أي يوم ؟

مريم بهمس = قبل شهر على ما اظن جا واحد شايب يقاله ابو فهد عندنا بالبيت ويقولن بنات عمي ان ابو فهد هذا اخذ الكرت من عمي وبيعطيك اياه .. الصراحة فرحت بس بعدها قالوا لي انك اختفيت .. وذبحتني الافكار توديني وتجيبني

سكتت وانا اطالع ظهر عمر وهو نايم .. وتنهدت

كملت مريم تحذرني

مريم = رايد لا ترجع الكرت له مهما كان .. خله معك لا ترجعه .. انت تحتاجه اكثر منه وانت اولى .. لا ترجعه لعمي

رايد بهمس = انا ابدور وظيفة الحين واذا لقيت ان شاء الله ... مضطر ارجعها له

مريم = لييييه

رايد = انتي ودانه اكيد تحتاجونها

مريم = وش بنحتاجها فيه .. عمي لا انا ولا دانه يودينا للمستشفيات .. ولا أي مكان .. احرمه من الكرت زي ماحرمني من اشياء كثيره .. تراك بتقهرني اذا رجعته له

نزلت راسي وقربت السماعة لفمي اهمس لها عشان مازعج عمر بعد ماشفته تحرك مرة ثانية

رايد = مريم بس خويي يقول ان عمي كل شوي يزعج جده ابو فهد عشان هالكرت .. هم كثر خيرهم جابوه لي .. اذا خلص غرضي منه مضطر ارجعه موعشان عمك .. لا .. عشان خويي وجده بس

سكتت مريم شوي وبعدها بكت

سكتت احتريها تهدا .. شوي وجلست توصيني

مريم بصوت باكي = حسبي الله ونعم الوكيل .. طيب خلك ببيت خويك هذا عشان اقدر اكلمك واتطمن عليك .. ورد علي لا تطنشني .. مثل ذيك المرة اتصل رنة .. ولا تجيني من بكرة

رايد = ماقدر اجي عند حارتكم عشان عمي مايشوفني وياخذ الكرت مني

مريم = ايه صح

رايد = بيصير بيننا تلفون بس .. ولا تتصلين الا بالوقت هذا ( وكملت بغيره وانا اطالع ظهر عمر ) واذا رد عليك واحد غيري لا تردين وسكري على طول

مريم = ان شاء الله .. الحمد الله اول ماعطتني دانة الورقة بالمطبخ بغى يغمى علي من الفرحة ( وضحكت بهدوء )

ابتسمت

رايد = دانة مراسل البريد بيني وبينك

تنهدت مريم من قلب وسكتت

رايد = طيب الحين ابسكر .. ومتى مابغيتيني اتصلي بهالوقت

مريم = تونا والله احس ماشبعت منك احس ابي اخذ علومك اكثر .. علمني وين كنت يوم يقولون اختفيت ؟

رايد = اعلمك بعدين ( وابتسمت ) خلاص الحين صار بيننا تلفون

وطرا علي سؤال مهم

رايد = صح مريم .. انت الحين عادي تقدرين تكلمين و الا تخافين منهم

مريم = عمي وعمتي نايمين وبهالوقت هذا دايم يصيرون نايمين .. وبنات عمي واعيات الحين وسهرانات ويدرن اني اكلمك

استغربت

رايد = اجل ليه احسك خايفة

مريم = اخاف عمي والا عمتي يقومون فجأة والتلفون مشكلته بالممر وفيه تلفون بعد بغرفة عمي اخاف اذا رفعه يسمعنا ..

رايد = لا توسوسين .. مو تقولين نايمين ؟

مريم بهمس = من الخوف والله اوسوس .. ومو كل مرة تسلم الجرة .. خاصه وان عمي معصب منك وحاط حرته فيني

انقهرت بس بلعتها مابيدي حيلة

رايد = طيب مع السلامة

مريم = مع السلامة و انتبه لنفسك وابعد عن عيال الحرام

سكرت عنها وجلست بحزن افكر بحالها .. مايصرف عليها .. ويحط حرته فيها ..

حسبي الله عليك ... حسبي الله عليك .. الله يحرق قلبك زي ماحرقت قلبي

بس ريحتني ان فيه احد معطيها وجه بالبيت

تنهدت وقمت بتعب وانسدحت على كنبتي اللي دايم انام عليها وتلحفت ونمت




* عمر *

تنهدت بألم على وضع رايد .. منسدح على جنبي ومعطيه ظهري واسمعه

اول ما رن التلفون ماعطيته اهميه على بالي واحد فاضي متصل بهالوقت بس يوم سمعت صوت رايد بـ ( الوووووو ) استغربت وحاولت التفت بس كلمته ( ايه انا رايد ) شدتني وخلتني اتظاهر بالنوم واتسمع له

يكلم اخته بانصاص الليالي وبالدس .. واضح انه متفق هو واخته يكلمون بعض بالرساله اليوم

صوته خفيف ماسمعت كل كلامه

ان شاء الله قريب ابتوظف وارجع لكم
ماقدر اجي عند حارتكم عشان عمي مايشوفني وياخذ الكرت مني
دانة مراسل البريد بيني وبينك

هذا اللي سمعت من كلامه .. سرحت بعد كلمته الاولى .. جرحني .. رايد قالها بعظمة لسانه .. بيرجع .. ويتركني .. كل اللي اسويه واتعب عشانه ماهو شي بعينه .. ادري اني اضحك على نفسي .. هم اخواته اكيد بيرجع لهم .. بس انا يارايد .. ماتشوفني قدام عينك وحيد ..


ساعة وسمعته ياذن لصلاة الفجر

عجزت ارجع انام .. جلست وطاحت عيني على رايد النايم .. قمت وجلست على الطاولة الصغيرة قدامه وقعدت اطالعه وهو غاط بالنوم ووجهه ناحيتي ..

ادري ان اخواتك يحتاجونك .. وهذا واضح من حال دانة واهمالهم لها

بس قبل ترجع لهم عطني حل لوحدتي .. ليتني مادخلتك بيتي .. عرفتني بشي ما كنت اعرفه وكنت غافل عنه .. عرفتني بمعنى الاخ الصغير .. كنت اتمنى يصير لي اخوان بس ماكنت اعرف شعور الاخوة الا منك

ابتسمت بحزن لما تذكرت كلمته

( ان شاء الله قريب ابتوظف وارجع لكم )

مديت يدي ومسحت على شعره

وعدتك اوقف معك وانا عند وعدي .. بيتي مفتوح لك حتى بعد ما ترجع لاخواتك

قمت ولأول مرة اطلع اصلي الفجر بالمسجد




الخميس ... الساعة 9 صباحا


بعد صلاة الفجر رجعت انام وتوني قايم .. ناوي اروح لعنيزة منها ازور امي ومنها اشوف راي مها بخطيبها الابكم

رحت فوق اغير ملابسي بس كالعادة مالقيت لي ثوب نظيف

تنهدت وانا اشوف دولابي الحوسة .. الله يازين ايامك يمه .. ماني شي بدونك

واخذت ساعة ادور بالدولاب بنطلون وتيشيرت واخيرا لقيت جنز اسود وتيشيرت كحلي نظاف ويصلحون للبس

دايما اتعيجز اخذ ملابسي للمغسلة ... الحين عاد جا وقت الجد ... اليوم الخميس وبعده الجمعه وبعده السبت .. الجاااااااااااامعة ..


ياحياة الشقا

لازم اغسل ثيابي واصور المذكرات .. شهر كامل وانا غايب .. انا الغبي كان اخذت شهرين اجازة افففففففففففف

غيرت ملابسي ونزلت تحت للصاله ورايد الى الحين نايم

قومته اليوم الفجر للصلاة بس مايرد .. اخذت اغراضي ( البوك والمفاتيح والجوال )

والتفتت لرايد النايم ووجهه ناحيتي ولحافه طايح بالارض ... غااااط بالنوم مايحس بشي

حطيت خمس ريال على الطاولة .. عشان اذا قام يروح يشتري لنفسه فطور من البوفيه القريبه من حارتنا

هذا اذا قام

طلعت من البيت وعلى عنيزة

وصلت بيت عمي ولقيت سعود يلعب بالشارع كورة مع عيال كبره

وقفت سيارتي قدام بيت عمي وانا اضرب بوري لسعود .. التفتوا العيال كلهم لي .. شوي وجاني سعود ودخل راسه مع دريشتي

سعود = هلا عمر

عمر = هلا بك .. جدي وعمي هنا

سعود = جدي لا مو هنا .. وابوي فوق عند خالتي ( وابتسم ) امك

عمر = اهااا .. طيب واخوانك وين ؟

سعود = نايمين .. تبيني اقومهم ؟

عمر = لا مايحتاج خلهم نايمين ( وكملت اتطنز ) نوم الظالم عبادة

اقصد معاذ بس الاخ سعيدان كأنه زعل .. قعد يطالعني شوي وبعدها كرر كلامي بضيق كأنه يسأل

سعود بضيق = نوم الظالم عبادة ؟ ( وطلع راسه بصمت من الدريشة وعطاني ظهره وراح للعيال يكمل لعبه )

والله هذا اللي ناقص بزارين يزعلون .. نزلت من السيارة ورحت فوق عند امي

وفعلا لقيت عمي وامي جالسين بالارض بالصاله وبعد ماسلمت واخذ مكاني فاجأني عمي وتوني انتبه ان أمي فرحانه .. جالسه بجنبي وتقرب كل الفطور اللي كان عند عمي عندي

عمي بابتسامة = عمر وانا عمك اليوم اتصل علي الضابط يقول انهم مسكوا نايف

طيرت عيوني ماني مصدق شوي شوي ابتسمت بفرح

عمر = والله ؟ متى مسكوه ووين ؟

عمي = مسكوه على حدود الكويت .. كان ناوي يدخل الكويت على طريق الحفر

امي بفرح = ياربي لك الحمد .. الحين بس ارتحت ( والتفتت لي ومسكت يدي ) والله دايم اهوجس بك اخاف يرجعلك .. الحمد الله الله اكرمني وامسكوه

عمي = ابروح بعد شوي للشرطة تبي تروح معي نشوف هاللي مايخاف الله

تنهدت و نزلت كوبي على الارض .. مالي نفس اشوفه

عمر = مايحتاج .. مابي اشوفه .. انت تكفي ياعم

عمي = ايه انا اكفي .. بس انا اشوف اذا كنت تبي تروح والا لا ... طيب واللي اسمه سعد

قطبت حواجبي مستغرب

عمر = سعد ؟

عمي = ايه علمني مصعب ان معه واحد اسمه سعد

تراجعت وسندت ظهري على الكنبة اللي وراي .. ومصعب وش عرفه بسعد .. مصعب لا هو من شلتي بالاستراحة عشان نقول يعرف عن سوالفهم قبل ولا بيني وبينه ميانة عشان اعلمه بالتفاصيل .. وبعدين سعد كان وقتها ممسوك عند الهيئة .. و الحين تغير

طالعت عمي

عمر = لا .. سعد انساه ماله دخل

عمي = اكيد ياوليدي ؟

عمر = ايه اكيد

عمي = خلاص اجل .. انا ابتابع عنك اجراءات الشرطة

ابتسمت .. احسن بعد ريحني من غثا الشرطة

عمر بابتسامة = مشكور ..

جلس عمي شوي وطلع .. التفتت لامي اتأكد منها عن مها

عمر = يمه صحيح انخطبت عمتي ؟

امي بابتسامة = ايه وانا امك .. كنت ناوية اعلمك بس هالحمل متعبني ونسيت

عمر = يعني صحيح اللي خطبها واحد اطرم ؟

امي = ياوليدي الرجال مايعيبه شي .. خلوا عمتك تفكر براحتها وهي الله يعوض صبرها كبيرة .. ماهي صغيره ترفضه

عمر بضيق = بس وعيالهم بعدين

امي = الرجال ولد جار عمك .. رجال ماعليه كلام .. متعلم ومتوظف وعاقل اعاقته ماتمنعه عن شي ان شاء الله

عمر = وعمتي وش رايها ؟

امي = الى الحين تفكر .. بس ان شاء الله توافق لمصلحتها .. جدك وجدتك موافقين

طيرت عيوني

عمر = موافقين ؟

امي = ايه هم ماهم دايمين لها

سكتت ولا رديت .. وكملت شربي بصمت .. شوي ورجعت اسألها

عمر = طيب اشوفهم طولوا بعنيزة .. مالهم نيه يرجعون لبيتهم

ضحكت امي

امي = عمك وعياله معيين عليهم .. والحمد الله جدك وجدتك اشوفهم مرتاحين

هزيت راسي بايه ولا علقت بس فجأة ماحسيت الا بيد امي على فخذي وفاجأتني بطلبها

امي = وانت ياوليدي ماتبي تسكن معي .. وش يجلسك لحالك .. فرح قليبي وتعال عندي

نزلت كوبي والتفتت لامي افهمها

عمر = يمه وش يجلسني هنا .. ماني بزر .. رجال طول وعرض اضايقكم ببيتكم .. وبعدين عمي يمكن ماياخذ راحته مني

امي بضيق = بس انا ماني مرتاحة وانت بعيد عني .. من يغسل ملابسك من يطبخلك من يشوف احتياجاتك

تنهدت بهذي خليها على الله .. البيت حوسه وغرفتي وملابسي .. كل شي محتاس بس ضحكت مجاملة لامي

عمر = هههههه ماعليك مسيطر على الوضع

امي = علمني مصعب ان خويك اللي كان ساكن معك رجع ؟

ياذا مصعب اللي لسانه منفلت منه

عمر = ايه رجع ( وقلت اغير الموضوع ) طيب انا ابنزل تحت واشوف مها

امي = وش تبي فيها لا ماتضغطون عليها .. خلوها تفكر براحتها

قطبت حواجبي مستغرب

عمر = احسها صعبة تاخذ واحد ابكم

امي = لا خلها براحتها .. تاخذ قرارها بكيفها

عمر = ايه بس انــ

وقاطعتني امي تنهي الموضوع

امي = قلتلك خلها .. انا كلمتها وام معاذ كلمتها وجدتك وجدك وعمك و معاذ كلهم كلموها .. خلاص كل واحد عطاها رايه خلوها براحتها

اخذت شوي وبعدها نزلت رايح لجدي وامي نزلت معي

صارت حركات امي ثقيلة .. وبطيئة .. اخذنا نص ساعة وانا اسعد امي على النزول

دخلت امي داخل وانا رحت للمجلس

دخلت المجلس ولقيته فاضي مافيه احد .. جلست على الكنبة انتظر جدي او أي احد يعطيني وجه


ربع ساعة وجا جدي وسعود من برا

فرح جدي اول ماشافني

جدي = هلا بالغالي و لد الغالي

قمت وسلمت على جدي

عمر بابتسامة = هلا بك زود ... وين كنت اشوفك جاي من برا

جدي = أي والله كنت عند احد الجيران ( وجلس على الارض )

وسعود جلس على الكنبة .. جلست بجنب جدي على الارض وانا اضحك

عمر = ماشاء الله عليك تعرفت عليهم بسرعة

التفت جدي لي

جدي = جيران عمك اعرفهم ويعرفوني من زمان ( وتلفت كأنه يدور شي ) وين ماجابوا الفطور لك ( والتفت لسعود يهاوشه ) تلعب بالشارع ومخلي ولد عمك لحاله .. قم هات القهوة

عمر = ماعليك جدي افطرت عند امي

بس كمل جدي هواشه لسعود

جدي = وين اخوانك ؟

سعود = نايمين

جدي بعصبية = رح قومهم

سعود = وشوله ( والتفت لي ) هو مايبيهم يقول عنهم نوم الظالم عبادة

شبكت اصابعي ببعض وحطيت نفسي برئ

جدي مستغرب = وش .. وش تقول انت ( وصارخ عليه ) قم هات القهوة وقوم اخوانك

قام سعود وهو يتأفف

سعود = اففففف طيب

وطلع من المجلس معصب

همست لجدي باستهبال وانا اهز راسي بأسف

عمر = الله يهديه

وكتمت ضحكتي على رد جدي وهو معصب

جدي = هالجيل منفلت مايحترم احد

شوي وجا سعود ومعه القهوة وقعد يصب بدون نفس

جيت ابسأل جدي عن ياسر هذا بس هونت .. خلاص اخذت كل المعلومات من امي ماله داعي اعيد وازيد .. نشوف راي مها اول وبعدين يصير خير

وبعدين خلاص جدي وجدتي موافقين واشوف امي بعد راضيه

الله يوفقها

بعد ربع ساعة جا مصعب وهو مكسل ونعسان ماشبع نوم .. وكل شوي يتحكحك

سأله جدي وهو يشرب قهوته

جدي = وين معاذ ؟

مصعب وهو يتثاوب = عيا يقوم

اخذت ساعة وانا اسولف مع جدي ومصعب نام جالس وهو مايدري عن نفسه وسعود يصب شوي شوي هدا من عصبيته ودخل معنا سوالف

اخذت شوي و تعذرت لجدي باي شي عشان يخليني اروح

ركبت سيارتي وعلى الساعة 11 ونص وصلت البيت

دخلت الصاله ولقيت رايد الى الحين نايم






العصر

جالس انا ورايد بالصاله والاب توب بحظني ورايد بجنبي لاصق فيني وعيونه على الشاشة

اول ماصلينا العصر جلسنا ندور ونسجل بمواقع الشركات ونقدم السيرة الذاتية لرايد

سألني رايد وهو يشر على شاشة الابتوب

رايد = الشركة هذي وين مكانهم ببريدة ؟ اليوم راحت علي نومة ولا رحت اقدم

عمر = عندك السبت .. ابكتب لك العناوين وخذ سيارتي ورح قدم

رايد = وانت مانت رايح للجامعة يوم السبت ؟

عمر = الا ابخلي احد الشباب يمرني او يمكن اخلي احمد يوصلني بطريقه

دخلت موقع قوقل وقعدت اطقطق باسم احد الشركات فجأة وقفت عن الكتابة وسرحت اول ما جا ببالي مكالمة رايد الفجر

استغرب رايد وقوفي المفاجئ وطل بوجهه يشوفني

رايد = وش فيك عمر ؟

طالعته وتنهدت

عمر بهمس = لا و لا شي ( ورجعت اطقطق )

(ان شاء الله قريب ابتوظف وارجع لكم )

ادري اني ما اهمك .. وادري اني العب على نفسي .. ادري اول ماتتوظف وتعتمد على نفسك بتطلع وترميني ورا ظهرك .. لاني باختصار ماني اخوك .. ادري ان اخواتك محتاجينك بس انا مابي ارجع لوحدتي وهواجيسي .. ليه ماحد يحس فيني

ليتني اقدر اسكن عند امي .. بس اشوفها صعبه .. صعبه وانا بهالعمر .. رجال وعندي بيت .. اقوم اضايق زوجين بشقتهم الصغيرة

نفضت الافكار عن راسي وضغطت على زر التقديم بالموقع









* الجــزء الرابــع والعشــرون *



















* رايد *













بعد مرور 3 شهــور


الخميس .. الساعة 10 بالليل

واقف عند باب بيت عمر واراقب الشارع .. احتري عبد الله اخر واحد من الشباب

لنا 3 شهور اذا بغوا يسهرون الشباب عندنا يقفون سيارتهم برا الحارة ويدخلون بيت عمر على واحد واحد بفترات متباعدة .. دخل مشعل البيت وبعده بربع ساعة جا منصور والحين واقف احتري عبد الله

اللي يجي وقته يمر بالشارع كأنه عابر عادي واذا قرب عند بيت عمر يدخلون بسرعة .. ولا من شاف ولا من دري ... واللي ساعدنا حارة عمر هادية مرة .. وقليل اللي يقفون بالشارع

هذا حال الشباب اذا بغوا يجتمعون بالبيت بعد طردة ابو احمد لهم .. الفكرة فكرة عبد الله ... وهذي رابع او خامس مرة يجتمعون وماحد درا عنهم من الجيران

الوحيد اللي يدري احمد .. مسكوه الشباب وهددوه اذا علم وشكله خاف ولا علم ابوه عنا

ابتسمت واشرت بيدي لعبد الله بصمت لما شفته جاي من بعيد .. جا يمشي ويحط نفسه برئ .. وانا كل شوي اتلفت اذا كان فيه احد من الجيران يشوف

وصل عبد الله عندي وعلى طول دخل البيت

دخلنا انا وعبد الله الصاله والربع كلهم موجودين .. مشعل ومنصور وعمر

مشعل جالس على الكنبة ومنصور جالس بجنبه ومعه لاب توبه جايبه معه

وعمر جالس بكنبة قبالهم

نزلت انا وعبد الله ثيابنا وحطيناها أي كلام مع ثياب الشباب على احد الكنبات

ماناخذ راحتنا الا بملابسنا الداخليه وطوال الليل نفلها ضحك ولعب ووناسة

جلس عبد الله بجنب عمر وانا جلست على الكنبة القريبة من الثياب براحة .. الحمد الله .. الله فرجها علي وتوظفت .. صحيح وظيفة ضعيفة واكثرها للهنود بس مرتاح فيها

اشتغل بسوبرماركت معروف احط مشتريات الزباين بالاكياس .. هذي شغلتي بالسوبرماركت .. صحيح راتبي 1200 ريال فقط ..

بس الحمد الله يكفي الراحة اللي احس فيها

اصلا بصعوبة لقيتها ... بسبب صغر سني كل ماشافوني رفضوا يقبلوني

بالاخير لقيت هالوظيفة بالصدفة لما راح عمر يشتري من السوبرماركت اغراض للمطبخ وجا وكلمني ومن بكرة رحنا انا وهو نقدم اوراقي عليهم والحمد الله قبلوني


والراتب 1200 ريال اخذ من الراتب مية ريال واشيل الباقي ... لان عندي هدف مستعجل احققه باسرع وقت ما اخذ من راتبي الا 100 ريال بس ... كله عشان اجمع مبلغ محترم واستاجر شقة واطلع اخواتي من بيت عمي .. والحمد الله عمر ماهو مقصر علي بشي .. اكلي وشربي وسكني عنده ببلاش ... وماعندي مصاريف كثيره اللهم جوالي بس .. حتى المواصلات عمر يوصلني بطريقه اذا راح للجامعة والفترة المسائية اخذ سيارته او هو بعض الاحيان يوصلني ويروح لامه بعنيزة او لعمته

مرة سألت عمر مستغرب من كثر روحاته وقت العصر .. سألته وين تروح العصر كل يوم

وعلمني انه بيصير عندهم عرس .. ولما سألته مين .. قال عرس عمته .. وضحكت عليه لما شكالي طفشان من كثر روحات عمته للسوق

عرفت منه خلال الثلاث الشهور اللي فاتت ان عمته انخطبت من احد جيران عمه بعنيزة ... قعدوا هناك شهر تقريبا ورجعوا لبريدة والحين عمر يشتكي طفشان ... على حد قوله انه تورط بعمته يوديها ويجيبها للسوق شبه يومي بما انه هو وهي ببريدة وعيال عمه بعنيزة ومرتاحين منها


نزلت راسي بألم .. لما تذكرت همي الوحيد .. مريم ودانه .. دانه اشوفها احيان لما امر على الحارة و مريم اكلمها بالتلفون كل اسبوعين وبعض الاحيان يمر ثلاث اسابيع ماتتصل .. والى الحين مستمرين على نفس الوقت

لما لقيت وظيفتي اضطريت ارجع الكرت لعمي مع عمر وعمر عطاه جده يوصله لعمي

زعلت مني مريم بس رضت بالامر الواقع بسرعة .. اول مااخذت الراتب ارسلت مع دانة 500 ريال تعطيها مريم ولما اتصلت علي مريم اخر الليل طلبت مني اجمع وعلمتني انها ماتحتاج لانها ببساطة ماتطلع من البيت ابد و عمتها تمنعها تطلع للحريم اذا جوهم ... يعني تقريبا مريم ماتشوف احد ولا احد يشوفها وعلمتني مرة على التلفون مقهورة وهي تبكي انها احيان تشتهي اشياء تشوفها مع بنات عمها .. واذا جوا بنات عمها يشترولها معهم توقف بوجههم مرة عمي

هذا غير عمي تعلمني مريم انه يضربها احيان واحيان يسمعها كلام ..

تنهدت بألم حكم القوي على الضعيف .. بس هانت يامريم هانت .. ان شاء الله كم راتب ثاني ويصير جمعت مقدم لشقة بسيطة استاجرها لك ... تكفين اصبري علي شوي

يارب حقق امنيتي باسرع وقت يارب


مريم كل ماكلمتها تبكي وتعلمني انها ماهي قادرة تتحمل اكثر ... وانا مابيدي حيلة ... يكفي حارم نفسي اشياء عشان اجمع فلوس .. لولا عمر كان اختصرت حتى باكلي وشربي عشانهم ..

الجوال اللي طلعه لي عمر قبل اتوظف ... ملابسي على اللي شراه لي عمر قبل شهور .. هو نفسه ماعندي الا هالثوب والبنطلون وماشريت غيرهم كله عشان اجمع فلوس عشانها

وش تبيني اسوي اكثر من كذا ؟

اتصلت على خوالي بعد ماتوظفت مو عشان اقولهم عن مريم .. لا .. خلاص الحين صرت قوي و توظفت ووقفت على رجلي و ابطلع اخواتي وماحنا محتاجينهم الحين ... بس انا اتصلت عليهم لان بقلبي كره لهم وعلى اهمالهم لنا.. بقلبي كلام اوصله لهم .. بقلبي اشتمهم والومهم واحد واحد وماقدرت امنع نفسي وبكيت غصب عني وانا اكلم خالي

ومن وقتها مارجعت اتصل عليه .. وبعدها علمتني مريم بالتلفون ان خالي جا لعمي وهاوشه

وقتها سكتت وماعلمت مريم اني اتصلت على خالي خفت منها .. بس هي على طول عرفت اني اتصلت عليهم لانه اصلا هي اللي عطتني رقم خالي قبل اتصل عليهم

وكالعادة هاوشتني ولامتني بس ماعلي منهم واذا كلمتهم مرة ثانية ماراح اخلي أي كلمه بالقاموس الا واقوله لهم

تقول مريم بعد هوشة عمي وخالي عليها ان خالي طلع معصب لانه ماقدر ياخذ اخواتي من عمي وانا مايعرف مكاني واحسن انه مايعرفه لانه اكيد بيوريني شهر شهرين وجهه الطيب وبعدين يقلب علي مثل ماقلب علينا عمي ... كلهم نفس الطينة

الحين خالي يحط نفسه طيب قدامي وقدام مريم .. بس انا عارفهم وفاهمهم وما راح انخدع فيهم .. خلاص انا اعتمدت على نفسي ...
و صبرهم علي ... انا اوريهم منهو رايد

انتبهت من سرحاني على صوت عبد الله العالي ورفعت راسي اطالعه مستغرب

ولقيت عبد الله واقف قبال عمر ومعصب

وعمر جالس وحاط رجل على رجل ويتكلم بهدوء بعكس عبد الله المعصب

عبد الله معصب = بس انت راهنتني وتحديني على الفين والحين بتنكر

عمر = والله عاد .. مادريت انك مخفة وبتروح تكتب على السيارة

التفت عبد الله للشباب بعصبية

عبد الله = مشعل منصور قولوا شي

التفت مشعل لعمر الجالس

مشعل = عمر تبي الصدق عبد الله معه حق ... انا سمعتك يوم تتحدانا وقلت اللي يكتب على سيارة الدكتور عبد الاله له الفين

منصور وهو يطقطق = وانا اشهد

عمر = كنت امزح

عبد الله بقهر = لا والله ( ومد يده ) هات الالفين

قاطعتهم اسأل وانا كأني فهمت السالفة من كلامهم

رايد = وش السالفة

التفت عمر لي يدافع عن نفسه

عمر = امس الاربعاء وحنا بالجامعة قلت للمهابيل هذولي ( واشر على الشباب واحد واحد ) اللي يكتب على سيارة الدكتور عبد الاله له الفين .. قام هالمخفة ذا ( واشر على عبد الله الواقف ) وكتب على سيارة الدكتور ( ورفع راسه لعبد الله ) خبل انت تكتب على سيارة موظف بالجامعة .. ياخي خلك متحظر شوي

انتفخ عبد الله معصب وحمر وجهه

عبد الله = عمررررررر ناوي تجلطني انت

نزل عمر رجله عن رجله الثانية واعتدل جالس وهو يطالع عبد الله ..

وابتسمت من شكله كأنه خاف منه

نزل منصور الاب توب عن حظنه

منصور = ماحد يكره الدكتور عبد الاله كثرك ياعمر .. عطه الالفين

التفت عمر لمنصور

عمر = ويييين الفين واجد ..

عبد الله بعصبية = ماعلي منك .. انت تحديتنا بالفين خلاص تعطينا الفين

عمر بعناد = لا .. والله ماتشم مني الفين .. ما حد قالك صر مخفه وصدق على طول

سكت عبد الله شوي وهو منقهر

عبد الله = هذا اخر كلام عندك ؟

حرك عمر يده لا مبالاه

عمر = ايه

قعد عبد الله يطالع عمر بنظرات وهو حاط يديه على خصره مايدري وش يسوي بهالنذل اللي قدامه

الصراحة عمر عليه طلعات يخلي الواحد يطلع من طوره ... ياما نرفزني حتى وانا نايم ما اسلم من نذالته

فجأة طلع عبد الله بسرعة من الصاله وشفته وانا جالس يدخل المطبخ

شهقت

ووقفت خايف ... تذكرت نفسي قبل شهور يوم كنت منقهر من عمي وماني بعقلي .. نفس طريقة عبد الله الحين طلعت من الصاله بسرعة ودخلت المطبخ ادور سكينه

لا يكون عبد الله بيسويها

بلعت ريقي بخوف ... والتفتت لعمر

رايد بخوف = عبد الله دخل المطبخ وهو معصب منك

عمر = خله يطس وش قال قال الفين ... اصرف عليه انا

التفتت لمنصور ومشعل واشوفهم ماهو مهتمين منصور رجع يطقطق ومشعل يتفرج عليه

وقفت عند مدخل الصاله وقعدت اراقب باب المطبخ بخوف .. اخاف تصير مصيبة الحين ..

تنهدت .. الله يهديه عمر .. لو يخفف شوي من اسلوبه معنا .. اجل يتحدى عبد الله وبعدين يجحد حقه

وش فيه عبد الله تأخر بالمطبخ ... التفتت للشباب ورجعت اراقب باب المطبخ بخوف و احتري

قطبت حواجبي وانا اشوف عبد الله يطلع من المطبخ ومعه قدر كبير يالله يشيله

طالعت القدر مستغرب .. ابتسمت وبعدها ضحكت وانا اشوف الماء يتناثر من اطراف القدر

رايد = هههههههههههههههههههههههه وش جايب انت

عبد الله وهو يمر من عندي ويدخل الصاله

عبد الله بعصبية = انا اوريه الكلب

التفت عمر لنا وقبل يستوعب كب عبد الله على وجهه الماء

قام عمر مفزوع وسحب نفس بقوة

جلست بمكاني وانا فاطس ضحك

عبد الله وهو ماسك القدر بيده بعد مافضاه بوجه عمر

عبد الله = تستاهل

عجزت امسك نفسي عن الضحك على شكلهم

عمر واقف ومنزل راسه وشعره وملابسه الداخليه تتناقط ماء

حاسوا الدنيا امتلى مكان عمر والكنبة كلها والارضيه صارت مليانه ماء

رفع عمر راسه على شوي شوي لعبد الله وهو يتنفس بقوة ينضم تنفسه

مسك فنيلته من عند الصدر وابعده عن جلده

عمر = وش سويت

عبد الله = ثاني مرة لا تهك علينا

عصب عمر وشكلها بتبدا هوشه الحين وانا ومنصور ومشعل جالسين ونتفرج

نزل عمر فنيلته المبلله بعصبية ولوح فيها فوق شوي وضرب وجه عبد الله فيها بقوة

عصب عبد الله اكثر و رد له الضربة بالقدر اللي بيده .. والثاني يسد القدر بذراعه
تساندت على الكنبة وراي وانا فاطس ضحك ويجيني رذاذ من فنيلة عمر وهو يلوح فيها على عبد الله

وكل واحد يشتم الثاني .. عبد الله يضرب بالقدر اللي بيده على ذراع عمر والثاني يرد عليه الضربه بفنيلته المبلله بوجه عبد الله

قام مشعل يفرقهم

مشعل باستهبال = خلاص خلاص كل واحد يصلح سيارته

فجأة سمعت جوال احد الشباب يرن .. التفتت لكومة الثياب على الكنبة اللي بجنبي .. وقمت ادور الجوال بينهم .. ومع استمرار رنين الجوال عرفت ان الجوال جوال عمر .. طلعت ثوبه من بين الثياب وطلعت الجوال من جيبه

الراس الكبير يتصل بك

لطول احتكاكي بعمر عرفت انه مسمي جده بالجوال الراس الكبير

التفتت لعمر اللي يتهاوش مع عبد الله ومطنش رنين جواله مع انه اكيد يسمعه

رايد = عمر جوالك

مطنشني ... تنهدت عمر ولقى هوشه ... اخذت نفس وصارخت باعلى صوتي

رايد بصراخ = عووووووومررررر جوااااااااالك

التفتوا لي كلهم وكل واحد ماسك سلاحه بيده

طالعت عمر بهدوء

رايد = جدك

التفت عمر لعبد الله وبعدها التفت لي و تناول الجوال مني .. والطاولة الصغيرة بيننا

بس سكتت الجوال بيدي قبل ياخذه عمر

عمر وهو يطالع جواله مستغرب

عمر = غريبة جدي هالوقت نايم وش يبي الحين ( ونزل فنيلته المبلله على الطاولة الصغيرة ورجع شعره اللي يتناقط ماء على ورا والتفت للشباب وخاصة عبد الله ) ابتصل عليه الحين ولا واحد يطلع صوت .. ترا جدي خلقة مايدانيكم

وضغط شوي بالجوال ورفعه لاذنه وانا رجعت لمكاني

عمر = هلا جدي .. متصل علي تو ..... ( وطير عيونه بصدمة ) جدي وش فيه صوتك .... انا بالبيت وشفيك جدي عسى ماشر ؟ ..... ( وشهق بقوة ) عمي ؟

طالعنا انا ومشعل ومنصور وعبد الله بعض مستغربين ورجعنا نلتفت لعمر

عمر بألم = مـ مـ متى ؟ ( وتغير صوته ) اليوم .... ( وتجمعت الدموع بعيونه ولف وجهه عنا وعطانا ظهره والجوال باذنه ) اليوم

قمت بصدمه وانا اشوف عمر يحاول يمنع نفسه مايبكي قدامنا

قام منصور وتجمعنا كلنا حول عمر بصدمه

حط عبد الله يده على كتف عمر بخوف

عبد الله بصدمة = عمر وش فيه جدك ؟

سمعنا عمر يبكى بصمت والجوال باذنه ويكلم جده بصوت باكي

عمر = بأي مستشفى حطوه ( وبكى اكثر وكمل بحزن ) الحين اروح خلك مـ مرتاح

ماتحمل عبد الله ولف عمر مع كتفه بعنف عشان يواجهنا ..

عبد الله = ياخي وش فيكم ؟

شهقت بصدمه وانا اشوف دموع عمر على خده

غطى عمر عيونه بيده والجوال الى الحين باذنه ويكلم

عمر بصوت باكي = خلاص جدي اهدى شوي .. اهم شي صحتك والحين اروح لمصعب ومعاذ بالمستشفى

شهقت والتفتنا كلنا ببعض بصدمة

سأل مشعل بصوت هامس

مشعل بهمس = لا يكون عيال عمه صار لهم حادث ؟

ماحد رد عليه ... عيوننا واذاننا كلها لعمر

اخذ عمر نفس يهدي نفسه

عمر بصوت باكي = وين تروح ياجدي بهالليل .. خلاص انا اروح لهم الحين ( زفر بضيق ورفع عمر راسه فوق بألم وهو يحاول يقنع جده ودموعه على خده ) بكرة اوديك له تسلم عليه .. الحين ليل وانت تعبان ... ( ونزل راسه ) مصعب ومعاذ انا اروح لهم الحين ( وكأن تذكر شي ) جدي انت قلت لي معه احد ... منهو اللي معه ؟ .... وش ماسمعت .. احد بناته ومين ؟

وشهق بقوة وطير عيونه بصدمة

عمر = اميييييييي ( وصرخ بوجه جده ) وسااااااااكت ...... امي بالعناية وساااااكت

وسكر الجوال بوجه جده ودفع عبد الله عن طريقه وطلع يركض من الصاله بس لحقه منصور و مسكه مع بطنه من ورا عند الباب الداخلي

منصور = ياخبل بتطلع كذا

تبعناه ووقفت انا عند مدخل الصاله واشوف عمر عند الباب الداخلي و يبكي بألم وناسي انه ماعليه فنيله

تجمعنا حوله... غطى عمر وجهه بذراعه وبيده الثانية ماسك الجوال

سأل عبد الله بمواساه وكأنه فهم السالفة

عبد الله = عمر وش فيكم .. وش فيه جدك ؟

مشعل = عسى ماشر عمر وش فيهم عيال عمك ؟

عمر بصوت باكي وهو مغطي عيونه بذراعه

عمر بصوت باكي = عمي وبنته ماتوا

شهقت بألم وطالعنا بعض منصدمين ... كمل عمر كلامه بألم

عمر بصوت باكي = وامي كانت معه والحين بالعناية

ترك منصور بطن عمر وحط يديه على كتوفه يواسيه

منصور = لا حول ولا قوة الا بالله .. امك ان شاء الله طيبة والله يرحم عمك وبنته

فتح عمر الباب الداخلي بعصبية بس وقفوه الشباب مرة ثانية

مشعل = عمر لحظة ماعليك شي .. البس على الاقل ثوبك ( والتفت لي ) رح هات ثوبه بسررررعة

ركضت بسرعة ودخلت الصاله واخذت فنيلة عمر المبللة ولبست ثوبي بسرعة واخذت ثياب الشباب كلهم وطلعت بسرعة اركض

سحب عمر فنيلته مني وقعد يلبسها

رفعت راسي له و انا عارف انه ماهو معطيني وجه وهو بهالحاله

رايد = عمر خلني اروح فوق واجيب لك فنيلة غيرها .. هذي مليانه ماء

طنشني عمر وهو يكتم شهقاته ولبس ثوبه

طالعته بألم .. شعره وفنيلته يتناقطون ماء .. لبسوا الشباب ثيابهم بسرعة

وطلع عمر ركض للحوش

طلعنا وراه نركض

التفت عبد الله لنا وهو يركض ورا عمر ويكلمنا

عبد الله = شباب انا ابروح معه وانتوا الحقونا بسيارة مشعل

طنشت كلامه وركضت وانا مصر اروح مع عمر بسيارة وحدة

فتح عمر باب الراكب بس منعه عبد الله وسحب المفتاح من يده

عبد الله = اركب انا ابسوق عنك

ماعارض عمر وركض حولين السيارة وركب بمكان الراكب وركبت انا معهم ورا

وانا اشوف مشعل ومنصور من بعيد يركضون بالشارع رايحين لسيارتهم اللي واقفة برا الحارة

وانطلق عبد الله بالسيارة بسرعة وتعدينا مشعل ومنصور وهم الى الحين يركضون بالشارع

حطيت يدي على كتف عمر اواسيه وانا جالس وراه

رايد = عمر ان شاء الله امك بخير

منزل راسه ومغطي وجهه بيديه الثنتين

عمر بصوت باكي = عمي ماااات

سكتت بألم وانا اتذكر سعود ومصعب الطيب ... مصعب طوال الثلاث شهور اللي فاتوا يزورنا بالبيت .. ولطيبة نفسه متحمل غلاسة عمر معه ... طالعت عمر بأسى وانا اشوف ثوبه شوي شوي يتبلل من فنيلته ... وشعره الى الحين مبلل .... ساند راسه بين يديه ويتكلم بصوت خفيف كأنه يدعي

عبد الله = عمر باي مستشفى هم ؟

رفع عمر راسه وسند ظهره على المرتبه يطالع الطريق

عمر بصوت باكي = رح لعنيزة .. مستشفى الملك سعود .... ادعس بسرعة والا خلني اسوق

عبد الله = لا لا خلاص الحين ..

وزاد عبد الله بالسرعة

كمل عمر كلامه بعد مازاد بكاه بألم

عمر = امي بالعناية ... يارب سلمها ( وانحنى مرة ثانية وسند راسه بين يديه وبكى اكثر )

اول مرة عمر يبكي قدامي ... حطيت يدي على كتفه

رايد = ان شاء الله امك تطلع بالسلامة

انتبهت اننا طلعنا من بريدة ماسكين خط عنيزة .. وعبد الله كل شوي يزيد في السرعة

فجأة رن جواله ... بس يدعي بصوت خفيف وهو مغطي وجهه بيديه و مطنش الجوال

تنهدت واعتدلت جالس وسندت ظهري على ورا وانا ادعي الله يحفظ له امه

الام غالية ... ذقت الامرين من بعدها .. نزلت راسي بحزن وانا اتذكر امي والحادث المشؤوم ... كنت اسمع صوتها وهي تأن .. وقتها الضرر كان برجلي وماقدرت اروح لها .. واقرب واحد عندي كان ريان ومن بعدها ماسمعت امي ...

طلعت دموعي وانا اشوف وجه امي الغالي قدامي ... آآآه يمه

= هاه وصلنا

مسحت دموعي بسرعة ورفعت راسي وشفت انوار المستشفى الكبير قدامي ... نزل عمر من السيارة وعبد الله الى الحين مالبق

صاح فيه عبد الله

عبد الله بصراخ = لحظة عمر

نزلت بسرعة الحق عمر

وعمر يركض وانا اركض وراه واحاول الحقه

دخلنا المستشفى وعمر مثل المجنون يتلفت يدور احد يسأله

شاف عاملة نظافة وسد طريقها مثل المجنون

عمر = امي وييييين

شفت الاستقبال على يميني وشهقت وانا اشوف من بعيد مصعب واخوه معاذ قريب عند الاستقبال

حطيت يدي على كتف عمر انبهه

رايد = عمر شف مصعب ومعاذ هنااااك ( واشرت بيدي لهم )

التفت عمر للمكان اللي اشرت عليه وراح يركض لهم وركضت وراه .. وانا اشوف مصعب جالس بالارض على البلاط البارد قبال الاستقبال وظهره على الجدار ويبكي بصوت مسموع ومغطي عيونه بيده

ومعاذ واقف و منحني وساند راسه على طاولة الاستقبال ويبكي بقوة

وموظفات الاستقبال السعوديات وحدة واقفة باستحياء ومبتعده عن معاذ .. والثانية تواسي معاذ وهو جالسه بكرسيها

رحنا انا و عمر لمصعب وجلسنا قدامه ... مسك عمر يد مصعب بعنف عشان يشوف عيونه

عمر بصوت باكي = مصعب وش صاااار ... وين امي ؟

شهق مصعب شهقة قويه ونطق بصعوبة

مصعب = ابوي ماااات ( وبكى اكثر ) ابوي وليلى ماتواااا

مسك عمر كتف مصعب وهزه بقوة

عمر بصراخ = اسألك عن امي وييييين ... رد علي تكفى ... امي وييييييين

= امك هي الحرمة الحامل ؟

التفتنا كلنا لمصدر الصوت

لموظفة الاستقبال الجالسة اللي قبالنا

قام عمر بسرعة ووقف بجنب معاذ

عمر بلهفة = ايه ... امي الحامل .... وينهي ؟

الموظفة = رح الدور الثاني

وتدخلت الموظفة الواقفة تصحح لها

الموظفة الثانية = لا .. اخذوها الحين لغرفة العمليات

شهق عمر بقوة

عمر بخوف = ليه .. وش فيها امي ؟

هنا جانا عبد الله بس على طول وقف عند معاذ يواسيه .. ومعاذ الى الحين مغطي وجهه بذراعه ومنحني على الطاولة ويبكي بحرقة وبصوت مسموع

وغصب عني طلعت دموعي من صوت معاذ ... وكل شوي امسح دموعي بسرعة

ردت الموظفة على سؤال عمر

الموظفة الثانية = والله مادري .. بس انتظر شوي لين يطلع الدكتور من غرفة العمليات

عمر بصراخ = وووششش انتظر ...

ردت الموظفة تحاول تهديه

الموظفة = ياخ لو سمحت امك بغرفة العمليات مافيه الا انك تنتظر شوي .. والحين يطلع الدكتور

لف عمر دورة كاملة حول نفسه منقهر وهو حاط يديه على راسه

رفع معاذ راسه والتفت لعمر ووجه احمر ودموعه على خده

معاذ بصوت باكي وبصعوبة = عمتي تولد ... استعجل ابوي وهو ينقلها وصار الحادث عليهم ( وغمض عيونه بقوة وسالت دموعه اكثر على خده وقتح عيونه يطالع عمر وبكى اكثر ) ليلى راحت معهم .. ابوي وليلى راااااحوااا ( وغطى وجه بيده وبكى)

جا عبد الله وضم معاذ لصدره ولف يديه حولين معاذ .. بكى عمر اكثر وجلس على الارض بضعف وظهره على طاولة الاستقبال وغطى وجهه بيديه الثنتين

عمر = عميييي

نزلت راسي وبكيت من شكلهم واسمع همسات الزوار و صوت الموظفتين يبكن

مصعب وعمر جالسين على الارض متقابلين ويبكون ومعاذ يبكي على كتف عبد الله والثاني يحاول يواسيه

جلست بجنب عمر ساند ركبتي على الارض .. وضميت راسه لصدري .. واسمع عمر يبكي بألم وبصوت مسموع وحاط يده على ظهري ويرصني ويغطي وجهه بصدري

عمر بصوت باكي = عميييي

شوي شوي تدخلوا بعض الزوار ومشعل ومنصور اللي جوا متأخرين قعدوا يحالون يهدون مصعب ومعاذ وعمر

مشعل وبعض الرجال الزوار عند مصعب .. ومنصور واقف عند معاذ ويواسيه مع عبد الله

وانا وبعض الزوار عند عمر

واسمع احد الرجال الزوار عند مصعب يحدث عليه باحاديث عن الرضى بقضاء الله وقدره

اخذنا شوي نحاول نهديهم ونواسيهم .. قدروا مشعل واللي معه يقومون مصعب عن الارض ويجلسونه على الكنب بصاله الانتظار

اما منصور وعبد الله واللي معهم الى الحين على وضعهم

وانا واللي معي نحاول نقوم عمر عن الارض ونجلسه على الكنب ... بس عمر قام واقف والتفت للموظفة وهو يتساند بحزن على طاوله الاستقبال

عمر بصوت باكي = ابي اشوف امي ...

اخذت الموظفة التلفون وسألت بصوت باكي متأثرة وبعدها التفتت لعمر

الموظفة = لسى ماطلعوا

احنى عمر راسه .. وهو ماهو قادر يصبر

احد الرجال = تعال اجلس هنا وارتاح والحين مريضكم يطلع ان شاء الله .. وعظم الله اجركم في ميتكم

مارد عليه عمر انحنى وسند راسه على طاولة الاستقبال وبكى

جلسوا معاذ بجنب اخوه مصعب على الكنبة وهم ماهدوا الى الحين .. متأثرين ويبكون على ابوهم واختهم ... مصعب ساند راسه على يد الكنبة ومعاذ حاط راسه بين يديه

اخذنا وقت

وعمر رايح جاي ويدعي واحسه شوي و بينفجر وهو يحتري امه

وانا ومنصور ومشعل وعبد الله واقفين طابور على الجدار .. ماندري وش نسوي

فجأة قامت موظفة الاستقبال ونادت بصوت عالي والتلفون باذنها

موظفة الاستقبال = وين اقرباء المريضة ساره ... نحتاج دم باسرع وقت

طالعتها بعدم اهتمام على بالي ساره هذي حيا الله مريضه من هالناس

بس تفاجأت بعمر يركض بجهه الموظفة ووقف عندها وهو شوي ويهجم عليها

عمر بانفاس سريعة وخوف

عمر = انا .. انا ولدها ... ويـ

قاطعته الموظفة وهي تشر باتجاه اليمين

الموظفة = روح بسرعة من هنا وتلقى مكتب استقبال هناك واسألهم عن الممرضة هناء ويدلوك وهي بتعمـ

ما خلاها عمر تكمل كلامها و على طول انطلق يركض بالاتجاه اللي اشرت عليه

ومع كل لفه يزحلق على البلاط ويصدم بهالناس

وحنا نركض وراه ونعتذر بطريقنا على اللي صدمهم عمر

تبعناه وانا توي ادري ان امه اسمها ساره


رحنا لمكتب الاستقبال الثاني وفيها موظفين رجال

وصلنا عند الاستقبال وعمر يسأل الموظف بلهفة

عمر = امي بغرفة العمليات و قالوا لي تحتاج دم وين آآآ .. وين ( والتفت لنا معصب من نفسه ) وش قالوا اسمها الممرضة نسيت اسمها

رايد = هناء

واول ماسمعني الممرض اشر لعمر على الممر اللي قبالنا

الموظف = رح من هنا اول غرفة على يدك اليمين

ركض عمر وركضنا وراه ولقينا عند باب الغرفة ممرضة مصرية متنقبة واقفة وكأنها تحتري احد وكأنها مستعجلة او متوترة

وقفنا عندها حنا الخمسه وسألها عمر بسرعة وبلهفة

عمر بخوف = انا قريب المريضة ساره وش فيــ

قاطعته الممرضة المصرية باستعجال

الممرضة = اخيرا جه حد ... خلينا نعمل الفحوصات بسرعة

ودخلت غرفتها ودخل عمر وراها وحنا وقفنا عند الباب ونسمع عمر وهو يسألها ويشمر عن ذراعه لها

عمر = وش فيها امي .. ليه تحتاج دم

طالعته الممرضة باستغراب وهي واقفه وعمر واقف قبالها

الممرضة = ساره هيا امك ؟

عمر = ايه

ردت عليه الممرضة وهي تجهز الابرة وواضح انها مستعجلة ..

الممرضة = مفيش وقت خالص .. ( وسحبت دم قليل من عمر وهو الى الحين واقف وبعدها التفتت للممرضة الفلبينية اللي بجنبها وعطتها العينة وطلبت منها تروح تفحصها ورجعت التفتت لعمر )

هناء = امك جابت ولد وصحتو كويسة والحمد الله

ابتسم عمر ابتسامة صغيره والتفت لنا بوجه شاحب

طالعنا بعض فرحانين وبعدها التفتنا لعمر نباركله

منصور = مبرووووووك عمور والله وصار لك اخو

مشعل بفرح = مبروك مبروك يتربى بعزك

سكتت وانا اطالع عمر بصمت واضح ان فرحته ماهي كاملة خوفه على امه ماخلته يفرح ... مارد على الشباب والتفت على طول للممرضة

عمر = وامي وشلونها .. ماقلتيلي ليش تحتاج دم ؟

الممرضة = للاسف امك تعرضت لضربة جامدة اوي و بتعاني بعد الولادة من نزيف حاد

لف عمر وجهه عنها بضيق

جت الفلبينية وعطت هناء ورقة وعلى طول بدت بشغلها مع عمر









مر وقت وحنا نحتري


عمر منسدح على كرسي مثل كرسي الاسنان ومشمر عن يده ويسحبون منه الدم

وانا واقف عند راسه واطالع كيسة الدم ... اووووف هذا ثاني كيسة دم يسحبونها منه

نزلت راسي اطالعه ولقيته مغطي عيونه بذراعه ويضغط على الاسفنجة ضغطات سريعه

التفتت لمشعل اللي واقف بجنبي وعاقد يديه قدام صدره و يطالع كيسة الدم مثلي .. تنهدت .. وطالعت الممرضة المصرية اللي تراقب سحب الدم من عمر ..

عبد الله رجع لمعاذ ومصعب ومنصور راح يستفسر عن حالة المولود

ابتسمت .. عمر صار له اخو ... تمنيت الظروف احسن من كذا ودي اشوف عمر وهو يفرح باخوه .... الله يحفظ له امه ان شاء الله ... عمر يستاهل كل خير ...

صحيح عليها طلعات ونذاله بس اشوفه بدا يحافظ شوي على صلاته الا اذا كان نايم مافيه قوة تقومه للصلاة بس يظل احسن من قبل ..

قبل كان وحتى وهو جالس مايقوم مايروح للمسجد ... الاغاني بعد نصيحتي له تركها بس مايمنع الشباب لما يشغلون على الاغاني ببيته

انتبهت على هناء وهي تقوم فجأة ووقفت سحب الدم

الممرضة = ماينفعش اخد منك اكتر ( وبدت تجهز الكيستين والتفتت لمشعل ) عاوزين شخص تاني

رفع عمر ذراعه عن عيونه يطالع الممرضة

عمر بتعب = ليه شخص ثاني ... اذا كانت امي تحتاج اكثر خذي مني ( ومد ذراعه لها ) اسحبي بعد

نزلت هناء راسها تطالعه

الممرضة = ماينفعش ( والتفتت لمشعل ومدت عليه ورقة ) روح شوف قريب للمريضة بسرعة وارجع ليا تاني ( وبدت تشيل اغراضها باستعجال )

جلس عمر بسرعة ومسك يدها بعنف و بعصبية

عمر بصرخة = ليه تدورين واحد وانا موجود .. وشوله تطولينها وهي قصيرة

عصبت الممرضة خاصة انه مسك يدها

الممرضة بعصبية = الله ( وسحبت يدها منه ) ألت ماينفعش خالص .. ده مضر ليك ... ماتعطلنيش بئه

وطلعت بسرعة وعمر يناديها ويصارخ

عمر = تعااااااااااااااالي

مشعل = عمر وش فيك ... خلها توصل الدم لامك لا تنسى امك محتاجة دم الحين وانت تعطلها .. وانا بروح لعيال عمك الحين وان شاء الله خير ( والتفت لي ) خلك معه

وطلع يركض

التفتت لعمر ولقيته حاط يده على راسه بتعب وكأنه داخ

حطيت يدي على كتفه

رايد بخوف = عمر وش فيك

عمر بتعب = آآآآه راسي

سدحته على الكرسي وحطيت يدي على راسه

رايد = سحبوا منك واجد .. ارتاح

جت الممرضة الفلبينيه ومدت على عمر عصير وقالت بعربية متكسرة

الفلبينية = هذا لازم يشرب

ابعد عمر يدها بعنف

عمر بتعب = مابي ... ابطلع الحين ( وجلس يحاول يقوم بس ماقدر من الدوخة )

الممرضة = مافيه قوم .

حطيت يدي على صدره ورجعته على وار ينسدح على الكرسي

رايد = عمر ارتاح شوي على الاقل لين تروح الدوخة عنك

مدت الممرضة عليه العصير وشرب منه شوي ورجعه لها

رايد = ارتاح شوي وبعدين رح تطمن على امك

ارتخى عمر بضعف على الكرسي وغمض عيونه بتعب


طالعته شوي وبعدها طلعت عند باب الغرفة اشوف الرايح والجاي


ربع ساعة وشفت منصور جاي من بعيد .. التفتت وراي اشوف عمر ولقيته على وضعه ويدلك راسه بألم

جاني منصور ووجه مايبشر بخير طالع عمر من وراي وبعدها انحنى علي شوي وهمس

منصور = المولود صحته تمام بس يقولون امه حالتها خطيرة .. عندها نزيف حاد وقبل الولادة تعرضت لضربة افقدتها الوعي ( واعتدل واقف وتنهد وهو يطالع عمر ) الله يستر

التفت لعمر اطالعه بأسى

فرحتهم بالمولود ماتمت ... ابوه واخته توفوا بنفس يوم ولادته

قام عمر عن الكرسي بتعب وجانا عند الباب وهو ماسك راسه

عمر بتعب = راسي يعورني واحس ببرد

ومر متعدينا

منصور = وين بتروح ؟

رد عمر عليه وهو معطينا ظهره و يترنح ويتساند على الجدار وماسك راسه بيد من الدوخة

عمر = ابروح اتطمن على الوالدة

اسرعت خطوتين وجيت بجنبه وحطيت يده على كتفي اساعده

رايد = تساند علي

ماعارض عمر ومشينا متوجهين لمكتب الاستقبال بس منصور وقفنا بصوته وهو يمشي ورانا

منصور = عمر ... انا عرفت الدكتور اللي يتابع حالة امك .. اصلا توني جاي منه يوم اسأل عن المولود .. تعالوا معي

ومشينا معه متوجهين للدكتور ولقيناه يتكلم مع احد الممرضين بالممر

سأله عمر عن امه

الدكتور = امك بالعناية ... دخلناها قبل الولادة بفترة بسيطة واضطرت دكتورة الولادة تجري لها عملية قيصرية مستعجلة ...... و بعد العملية صار عندها نزيف ... امك حالتها الى الحين ماهي مستقرة وبغيبوبة مانقدر نشخص حالتها الحين ... عن اذنك عندنا حاله ثانية

وراح وهو والممرض اللي معه بخطوات سريعة مستعجلين

جلس عمر على احد الكراسي متأثر وحط راسه بين يديه بحزن ويحاول يكتم شهقاته

سندت ظهري على الجدار وواقف بجنب عمر ومنصور جالس على الكرسي بجنب عمر ويحاول يهديه

منصور = ان شاء الله امك تقوم بالسلامة ( ورفع راسه لي مايدري وش يقول ورجع التفت لعمر وابتسم ) سألت عن اخوك وطمنونا عليه .. صحته تمام

مارد عليه عمر منحني وحاط راسه بين يديه

تنهد منصور واعتدل بجلسته وسكتنا عنه

وجلسنا نحتري يطمنونا على ام عمر

ومشعل وعبد الله ماندري وينهم

مرت نص ساعة وحنا على حالنا ... انا جالس بمكان منصور ومنصور يمشي رايح جاي .. وعمر على وضعه ويدعي بصوت هامس

مرت نص ساعة ثانية والوضع على ماهو

فجأة سمعت نغمة رساله على جوال منصور ... شوي وجت رساله على جوالي

طلعت جوالي ولقيتها من مشعل

( رايد تعال انت ومنصور عند غرفة هناء ولا يدري عمر )

التفتت بخوف لمنصور اللي واقف قدامي ولقيت الاخ يقرا ورقة معلقه وشكله ماقرا رسالته ولا اهتم فيها

متأكد انها نفس المضمون من مشعل

التفتت لعمر الجالس على الكرسي بجنبي ولقيته على وضعه ومنحني وحاط راسه بين يديه

احم .. قمت ورحت لمنصور وهمست

رايد بهمس = منصور

التفت منصور لي بصمت

طلعت جوالي ووريته الرساله

واول ماقراها التفت لاشعوريا لعمر

منصور = لحظة انا جتني رساله ابشوفها يمكن منه

وطلع جواله من جيب ثوبه وفعلا من مشعل

( منصور تعال انت ورايد عند غرفة هناء ولا يدري عمر )

منصور بهمس = خلنا نروح ( وتنحنح شوي وهو يطالع عمر)

ومشينا نحط نفسنا عاديين عشان مايشك عمر فينا لين اخيرا لفينا على اول لفة وعلى طول انطلقنا نركض

ولقينا هناك مشعل واقف وحاط قطنه صغيره على ذراعه ويحترينا

مشعل = نحتاج دم سووا فحصوات بسرعة ... يقولون امه النزيف مستمر عندها ويحاولون يوقفونه

منصور = وعيال عمه وين ؟

طلع عبد الله من الغرفة وهو يعدل كم ثوبه

عبد الله = فصيلتي غير ومشعل فصيلته غير .. سووا فحوصات بسرعة يمكن يطابق

اجلنا الاسئلة ودخلت انا ومنصور نسوي فحوصات

وطلعت فصيلتي مختلفة .. اما منصور فصيلته مناسبة وبدت تسحب منه الدم

سأل منصور عبد الله وهو منسدح على الكرسي ويضغط على الاسفنجة بيده

منصور = ليه ماتقولون لعيال عمه ؟

مشعل = حالتهم والله ماتساعد .. قلت لمصعب بس مارد علي والله كأني مااكلم احد ... والله العظيم شوي وابكي معهم ... الناس متأثرين مرة

رايد بحزن = الله يعينهم .. والله صعبة يفقدون ثنين بيوم واحد ( وتغير صوتي لما تذكرت اهلي ) اسألوني

تكلم عبد الله بجدية

عبد الله = شباب .. معاذ ماهو ناوي على خير

التفنا كلنا لعبد الله بسرعة

عاقد يديه قدام صدره وكمل بملامح جاده

عبد الله = وانا عندهم سمعت معاذ يحلف برب الكعبة ان يخلي هالولد بدل ابوه واخته اللي راحوا ... سمعته يحلف ان بياخذه من ام عمر

شهقت بصدمة .. ياخذه من امه ..

مشعل = طيب وين المشكلة ... معذور ... الرجال ابوه واخته راحوا وهالمولود يصير اخوه وين المشكلة يعني

منصور يرد على مشعل

منصور = وش معذور ( والتفت لعبد الله ) ماعليك منه اصلا الحضانة من حق الام ومايقدر ياخذه الا اذا تزوجت .. يمكن هو بس منهار ولا يدري وش يقول

عبد الله = مدري اللي فهمته من كلامه غير كذا ... يقول بياخذه من ام عمر .. شكله منقهر على ابوه واخته

مشعل = الصراحة انا معه .. هالولد من حقهم هم ..... يكفي المصيبة اللي جت على راسهم .. هذولي يحول فقدوا ثنين بيوم واحد .. وكله بسبب السرعة وعشانها هي بعد

رايد = لازم نعلم عمر

التفتوا لي كلهم

عبد الله = لا .. عمر خله بحاله واصلا ما حنا متأكدين .. معاذ يمكن فعلا منهار ولا يدري وش يقول .. خلنا لين نتأكد

منصور = انا اشوف انه ماتعطونه اكبر من حجمه .. الحضانة من حق الام ... والله مايقدر ياخذ الولد من امه ..

عبد الله = بس ياذكي لا تنسى هو شكله كره ام عمر بعد اللي صار .. يعني الله اعلم بتصير هوشه بين العايلتين والسبب هالولد

مشعل = معذور ... الصراحة اشوف لهم الحق

جيت ابرد عليه بس فجأة قاطعنا رنين جوال هناء .. وردت على جوالها

هناء = اهلين يادكتورة ... آآآه حالا حجيبوا دلــ ( وشهقت ) أيه ( بعدها التفت لمنصور والجوال باذنها ) انا لله وانا اليه راجعون .. حاضر يادكتورة حوقفه

سكرت جوالها ووقفت سحب الدم من منصور

ونطقت بصعوبة وبحزن

هناء بألم = عظم الله اجركو في المريضة

شهقنا كلنا بصدمة

تهاوى عبد الله بصدمة على كرسي وراه و مطير عيونه بهناء ومصدوم

منصور لف وجهه عنها وغمض عيونه بألم وهو جالس على وضعه

مشعل انحنى وحط راسه على كتفي ... وانا مطير عيوني بهناء ماني مصدق

رايد بصوت باكي = ام عمــ ر مــ مــ

وماقدرت اكمل ونزلت راسي و بكيت بقوة وببالي صورة عمر هناك

جالس


ينتظر امه


سمعنا هناء تكلمنا بأسى

هناء = شويا وحينقلوها من العناية لغرفة تانية تسلموا عليها

ماحد رد .. كل واحد على وضعه وساكت

تمالكنا نفسنا شوي بعد ماهدينا ورجعنا لعمر

وعند اللفه من بعيد شفناه جالس هناك بمكانه ومنزل راسه وسرحان

صاح مشعل فينا

مشعل = شباااااااب شكله مادرا

رايد بحزن = ايه واضح من شكله ( والتفتت لهم ) شسوات .. واحد يعلمه

وقفنا عند اللفه وكل شوي نطل على عمر من ورا الجدار وكل واحد يدف الثاني

رح انت .. لا .. رح انت

عبد الله = تدرون وشلون ... خلونا نحتري .. اكيد احد يجيه الحين ويعلمه .. الممرضة قالت شوي وينقلونها لغرفة ثانية عشان ولدها يسلم عليها .. اصبروا شوي الحين يجي واحد ويعلمه

ووقفنا نحتري وعيوننا على عمر من بعيد اللي جالس على نار وهو مايدري باللي صار


تكمت انفاسي وانا اشوف الدكتور اللي قبل شوي متوجه لعمر وهو يقدم رجل ويوخرها متردد .. وعمر جالس على الكرسي و الى الحين سرحان

منصور وهو يشر = شبااااااااب هذا هو الدكتور

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




عبد الله بترقب = اشششش

وتكمنا انفاسنا نحتري ردة فعل عمر وهو يتلقى خبر امه


* الجــزء الخامــس والعشــرون *










وعند اللفه من بعيد شفناه جالس هناك بمكانه ومنزل راسه وسرحان

صاح مشعل فينا

مشعل = شباااااااب شكله مادرا

رايد بحزن = ايه واضح من شكله ( والتفتت لهم ) شسوات .. واحد يعلمه

وقفنا عند اللفه وكل شوي نطل على عمر من ورا الجدار وكل واحد يدف الثاني

رح انت .. لا .. رح انت

عبد الله = تدرون وشلون ... خلونا نحتري .. اكيد احد يجيه الحين ويعلمه .. الممرضة قالت شوي وينقلونها لغرفة ثانية عشان ولدها يسلم عليها .. اصبروا شوي الحين يجي واحد ويعلمه

ووقفنا نحتري وعيوننا على عمر من بعيد اللي جالس على نار وهو مايدري باللي صار


تكمت انفاسي وانا اشوف الدكتور اللي قبل شوي متوجه لعمر وهو يقدم رجل ويوخرها متردد .. وعمر جالس على الكرسي و الى الحين سرحان

منصور وهو يشر = شبااااااااب هذا هو الدكتور

عبد الله بترقب = اشششش

وتكمنا انفاسنا نحتري ردة فعل عمر وهو يتلقى خبر امه


انتبه عمر للدكتور وقام فازع ووقف عنده معطينا ظهره

لبعد المسافة مانسمعهم هذا غير الناس اللي يمشون وخطواتهم المزعجة خاصة الحريم وكعبهن

استغربت اشوف الدكتور كأنه يشرح شي لعمر .. اعتدلت واقف وابتعدت عن الجدار اللي اطل عليهم من وراه .. والتفتت للشباب اللي وراي ويطلون من ورا الجدار

رايد = وش يقولون ؟

مشعل مستغرب = مدري .. كل هذا يقوله عن امه ؟

منصور = مانسمع شي

التفتت لعمر وشفت الدكتور الى الحين كأنه يشرح شي وعمر واقف عادي قباله ومعطينا ظهره

تنهدت عجزت اصبر ابي اروح واسمعهم

رايد = انا بروحلهم و ابحط نفسي مادريت

ومشيت متوجه لهم وسمعت احد الشباب يأيدني

= وانا بعد

التفتت ورا وشفت مشعل ومنصور وعبدالله وراي ...

وصلنا عند عمر والدكتور ووقفنا بجنبهم وانا احط نفسي قدام عمر ما ادري عن شي .. وشكل الشباب مثلي

انتبه عمر لنا وعلى طول التفت لمشعل ورجع التفت للدكتور وهو يشر على مشعل

عمر بضيق = هذا خويي اللي قلت لك عنه هو اللي راح يدور ( والتفت لمشعل يسأله ) مشعل لقيت دم ؟

ارتبكنا كلنا وخاصة مشعل

مشعل مرتبك = آآآآ

بس تدخل الدكتور قبل يرد مشعل و انا ملاحظ على الدكتور متلعثم ومايدري وش يقول

الدكتور بتردد = حصلنا على الدم ياخ عمر ... بس ... بس اااا .. صارت مضاعفات ووو

وسكت

زفر عمر بضيق

عمر = من اليوم وانت تعيد هالكلمة دكتور ... لا انت متكلم ولا انتم خليني اشوف امي .. اقدر اشوفها الحين والا لا ؟

طالعنا بعض انا وعبد الله بصمت

تنحنح الدكتور شوي

الدكتور = احم .. بنخليك تشوفها ان شاء الله .. آآآآآ ... بس حصـ

قاطعه عمر بنفاذ صبر

عمر بضيق = طيب ابي اشوفها .. انت مانت متكلم ولا انتم مخليني اشوفها

نزل منصور راسه وتكلم بصوت يحاول يخليه طبيعي

منصور بحزن = عمر خل الدكتور يكمل

التفتت عمر لمنصور

عمر بضيق = من قبل تجون وهو بس يعيد الكلام ( والتفت للدكتور بنفاذ صبر) تفضل اسمعك

عدل الدكتور نظارته .. وشكل هالدكتور جديد وماهو متعود ينقل مثل هالاخبار هذي

الدكتور بتلعثم = حاولنا مع دكتورة الولادة بكل جهدنا ... آآآآ ... نوقف النزيف .. وووو .... وللأسف حصلت عند .. آآآآ .. المريضه مضاعفات .. آآآ ..

وسكت

لف عبد الله وجهه عن الدكتور ومنصور منزل راسه وساكت ومشعل حاط يده على ذقنه ويحتري الدكتور يكمل .. وانا انقل نظري بين عمر المتلهف والدكتور المرتبك

كمل الدكتور وهو ينزل راسه بحزن وكمل

الدكتور = حصل مضاعفات في النزيف ادى لـ .. آآآآ

قطب عمر حواجبه وانفاسه بدت تسرع وكأنه بدا يفهم


تنهد الدكتور واخيرا كمل

الدكتور = ادى لـ وفاة المريضة ... ( وكمل بسرعة ) عظم الله اجرك )

التفتنا كلنا بسرعة لوجه عمر

حسيت نفسه توقف فجأه بعد شهقه صغيره طلعت منه وهو مطير عيونه بالدكتور

كأنه يدور بوجه الدكتور الكذب

كأنه ماهو مصدق .. يطالع الدكتور وكأنه مايطالعه

حط عبد الله يده على كتف عمر بحزن يواسيه كأنه يبي يطلعه من تصنمه المفاجئ

وعمر الى الحين واقف بدون نفس وبدون حركة وبدون صوت ونظره على الدكتور

همست بصوت باكي احاول اطلع عمر من صدمته

رايد بصوت باكي = عمر

سالت دمعه حارة سريعة على خده وعيونه على الدكتور بصدمه

شوي شوي حمر وجهه ونطق بشهقه

عمر = يمه

وشهق ثانية

عمر = يمه

رفع يديه الثنتين وحطها على راسه وبكى بصوت مسموع

عمر = آآآآآه يمااااا

فقد توازنه و مشى خطوة لا اراديه وصدم بعبد الله ويديه على راسه

ضمه عبد الله لصدره وهو يهمس

عبد الله بحزن = عظم الله اجرك ياغالي اصبر

بكى عمر بقوة وغطى وجهه بكتف عبد الله ويبكى بصوت مسموع

عمر بصعوبة = مااااالي غيرك يماااااااا

لفيت وجهي عنه وبكيت .. شفت الدكتور يشر لاحد وراي .. شوي وجا ممرض فلبيني

وسمعت الدكتور يأمره بالانجليزية وراح والممرض بقى يطالعنا

التفتت لعمر ولقيت عبد الله لاف يديه حولين خصر عمر وكأنه شايله

وواضح على عمر انه مو قادر يوقف على طوله ومو موقفه الا عبد الله ... ساند جسمه على عبد الله بالكامل ومغطي وجهه على كتفه وصوته وهو ينادي امه يبكيني غصب عني

وقفت ورا عبد الله عشان اشوف عمر وحطيت يدي على يد عمر وهو حاطها على ظهر عبد الله

رايد بصوت باكي = عمر ادعلها بالرحمة ( وماقدرت اكمل وبكيت )

جا مشعل بجنبي ودموعه على خده بصمت ومسح على راس عمر

مشعل بصوت باكي = ياغالي امك بحاجتك الحين

انتبهت على صوت عبد الله وواضح انه باذل جهد من ثقل عمر عليه

عبد الله = عمر تمالك وادع لامك بالرحمة ( وسمعته يكمل) منصور خلنا نجلسه على الكرسي ...

جا منصور ورا عمر ولف يديه على بطن عمر وابعده عن عبد الله ... اعتدل عمر واقف ووجهه احمر ودموعه بعزاره على خده ...

حط عمر يديه على يدين منصور وهو يحاول يحرر نفسه منه بضعف

عمر بألم = خلني .. ( وتلفت يدور الدكتور ) وين رااااااااااح ابي اشوفهااااااا دكتووووووور

وسند ظهره على صدر منصور بضعف ورفع راسه بألم وغطى وجهه بيديه وبكى اكثر

عمر = آآآآآه يماااااااا

شفت منصور انفجر يبكي ورص يديه حولين بطن عمر وغطى وجهه على كتف عمر من ورا

منصور وهو يبكي = بس ياعمر ... بكيتنا معك ..

نزلت راسي وبكيت وانا اسمع عمر يتكلم بضعف ويبكي

عمر = ابي اشوفهااااااااا ... آآآآآآه

تجمعوا بعض مراجعين الطوارئ وحاولوا يهدون عمر مع الشباب

وقدروا يجلسون عمر على الكرسي ... وعبد الله واقف بجنبه ومنصور جالس على الكرسي بجنبه الثاني

واحد الرجال الزوار قدام عمر ويهديه

احد الزوار = ياخوي الصبر عند الصدمة الاولى ... وش خليت للحريم ..

وعمر منحني وحاط يديه على راسه ويبكي بصوت مسموع

وعبد الله يمسح على ظهره

عبد الله بألم = قم عمر ... انقلوها لغرفة عشان تشوفها .. قم ياغالي وسلم عليها

زاد عمر بكاه ورفع راسه وهو يتلفت يدور الدكتور

عمر يتلفت = دكتوووووور ابي اشوف امييييي

سمعت الممرض الفلبيني يكلم عمر

الممرض = قوم يجي معي

التفتت لعمر بحزن وشفته ماسمع الممرض وواضح انه ماشافه اصلا من دموعه

عمر وهو يمسح دموعه = وييييين الدكتوووووور

تقدمت ووقفت بجنب الرجال قدام عمر

رايد بصوت باكي = عمر رح مع الممرض هذا ( واشرت على الفلبيني )

التفتت عمر على طول للممرض وسأله بألم

عمر وهو يبكي = وين الدكتووووووووور

مشى الممرض وقام عمر بسرعة بس اختل توازنه ومسك راسه بألم

مسكت يده على طول وعبد الله قام بسرعة ومسكه معي

رايد بألم = عمر

مغمض عيونه وحاط يده على راسه وشكله مصدع .. التفتت لعبد الله لما تذكرت كيستين الدم

رايد = عبد الله توه متبرع وشكله الى الحين دايخ

تنهد عبد الله وهو يطالع عمر بأسى

عبد الله = لا حول ولا قوة الا بالله .. امش معي اوصلك

مشينا ورا الممرض .. وعبد الله ماسك ذراع عمر ويساعده على المشي

ومنصور وانا ومشعل وراهم .. ونشوف عمر مغطي عيونه بذراعه الثانية ويبكي بصوت مسموع ومايوجهه بالطريق الا عبد الله

نزلت راسي بحزن وانا امشي وراهم .... تذكرت اهلي والحادث المشؤوم ... آآآآآه يمه ليتني شفتك وسلمت عليك بعد الحادث ... بعد الحادث فقدت المشي وانحرمت منك ومن شوفتك

وبكيت وانا اتذكر صوت امي الاخير بالسيارة

وصلنا الغرفة ودخل عمر يترنح وحنا وقفنا عند الباب من برا

تساندت على حافة الباب المفتوح منزل راسي واسمع صوت عمر وهو يبكي ويكلم امه بس ما اميز من كلامه شي و عبد الله متساند على الجدار بجنب الباب .. ومنصور ومشعل متساندين على الجدار اللي قبالنا

رفعت راسي للشباب واحد واحد ... وشفت كل واحد سرحان وساكت ..

فجأة سمعت منصور يسألنا بصوت هامس وكأنه تذكر شي

منصور = شباب المستشفى اخذ رقمي عشان المولود .. ماحد راح يسأل عنه واخذ الدكتور رقمي .. وش رايكم اقول لعمر يمر الولد الحين والا نخليه بعدين ؟

رفع عبد الله راسه لمنصور

عبد الله بتنهيده = ليه انت رحت تشوف الولد ؟

منصور = ايه .. رحت يوم عمر يسحبون منه دم وانت رحت لعيال عمه

مشعل = لا ... برايي انك تسكت عنهم مب فاضين للولد الحين .. الله يعينهم

عبد الله = وانا رايي من راي مشعل

هز منصور راسه وسكت

وسكتنا ورجع كل واحد سرحان بافكاره

الممر اللي حنا واقفين فيه مايمر من عنده زوار كثير ... ومانسمع الا صوت شهقات عمر وكلامه الغير مفهوم

مر علينا وقت وحنا نحتري .. وصوت عمر يروح ويجي لمسامعي

رفعت راسي للشباب

رايد بحزن = عمر طول .. كيف ندخل ونطلعه ؟

رفعوا الشباب راسهم لي يطالعوني ..

منصور = وشلون تبينا ندخل ؟ ... يمكن كاشفه امه

تلفتت ادور الممرض اللي وصلنا بس ماشفته

رايد = وين الممرض اللي قبل شوي ؟

مشعل = شفته راح .. ( واعتدل واقف مبعد ظهره عن الجدار ) ابروح انادي الممرضين يطلعونه

وعطانا ظهره .. التفتت فجأة بالجهة المعاكسة لمشعل ... واعتدلت واقف متفاجئ وانا اشوف معاذ ومصعب من بعيد .. واشرت بيدي عليهم انبه الشباب

رايد = هذا معاذ ومصعب جايين

التفت مشعل يطالع وراه بعد ما سمعني ..

ابتعدنا انا وعبد الله عن الباب نفسح الطريق لهم ووقفنا بجنب منصور عند الجدار المقابل وعيونا على معاذ ومصعب

تنهدت بألم وانا اشوفهم ... مصعب مايل على اخوه و حاط راسه على كتف معاذ ومغطي وجهه بيده ويبكي بصوت مسموع

ومعاذ لاف يده اليمنى حول ظهر مصعب وبيده الثانية يمسح دموعه بصمت ومنزل راسه بحزن والممرضة تمشي قدامهم تدلهم على الغرفة

سمعت منصور يكلمنا بهمس

منصور = شكلهم علموهم عن ام عمر وجايين يسلمون عليها .. لا حول ولا قوة الا بالله ( وتنهد بألم وعيونه عليهم )

وصلت الممرضة الفلبينية عند الغرفة والتفتت لمعاذ ومصعب وهي تشر على الباب

الممرضة = هنا ( وكملت تواسي ) ادعي يدخل جنة

دخلوا مصعب ومعاذ الغرفة وهم على وضعهم .. مصعب مغطي وجهه بيده ومايل على اخوه ومعاذ منزل راسه وشكله من الهم والمصيبة مانتبه لنا

كنا نحتري عمر الحين نحتري الثلاثة

تنهدت وتوجعت لباب الغرفة وسندت ظهري على حافة الباب .. واختلطت شهقات مصعب وعمر داخل الغرفة

نزلت راسي وانا اسمع الاثنين يبكون

واخذنا وقت ننتظر

وقفت الممرضة شوي وبعدها راحت .. اخذت شوي ورجعت ومعها ثلاث ممرضات وممرض فلبيني ويسحبون سرير على كفرات

اعتدلت واقف ورجعت اوقف بجنب الشباب على الجدار المقابل

دخلوا الممرضين الغرفة وهم يسحبون السرير

مسك منصور احد الممرضات

منصور = روح غطي حرمة ( ويشر على وجهه يغني غطاء )

هزت الممرضة راسها بايه ودخلت بسرعة

التفتنا كلنا لمنصور

رايد = ناوي تدخل ؟

منصور = ايه .. اكيد منهارين

واخذ شوي قيمة الوقت اللي يكفي تنفيذ الممرضة كلامه ودخل

ودخلنا كلنا وراه .. ووقفنا كلنا بنص الغرفة

معاذ جالس على الارض وظهره على السرير ومغطي وجهه على ركبته ويبكي بصوت مكتوم واحد الممرضات منحنيه عليه وتحاول تقومه

رفعت نظري للسرير بألم وشفت عمر منحني ومنكب على المتمدده على السرير

بكيت وانا اسمع صوت بكاه المبحوح

ومصعب جالس عند رجلين ام عمر ومنحني ومغطي وجهه على رجليها

التفتت للشباب ولقيت دموعهم على خدهم بصمت وعيونهم على الثلاثة

احد االممرضات حاطه يدها على ظهر عمر وتواسيه

الممرضة = خلاص بابا روحي

تقدم عبد الله وابعد الممرضة اللي عند معاذ وانحنى يكلمه

عبد الله = معاذ قم معي ... الله يصبركم ( ومسك ذراعه وجره يقومه ) الحين انت المسؤول عن اخوانك اصبر

قام معاذ ودموعه على خده ووجهه احمر ومشى مع عبد الله

نزلت راسي وتوجهت لعمر .. فسحت الممرضة المجال لي وابتعدت عن السرير

شفت عمر مدخل يده تحت راس امه وضام راسها لصدره .. ويبكي بحرقة

نزلت راسي وانا اشوف شعر امه .. تنهدت .. مانفذت الممرضة كلام منصور

حطيت يدي على ظهر عمر المنحني

رايد بصوت باكي = قم عمر ... الله يرحمها

يبكي وشكله ماسمعني اصلا

جا مشعل ووقف ورا عمر ومسك اكتافه وجره عشان يعدله يوقف بس عمر ماستجاب معه

حاول مشعل مرة ثانية بس بطريقة اعنف شوي .. رفع عمر راسه يطالع وجهه امه ويبكي

عمر = يمااااااااا

جره مشعل عن امه وعمر يحاول يحرر نفسه

عمر = خلوووووونييييي ..

شفت وجه امه بالغلط ولفيت وجهي عنها وعطيتها ظهري .. غمضت عيوني بألم وصورة الدم اللي شفته على وجهها والشرشف على صدرها ببالي

سالت دموعي وانا اتذكر الحادث المشؤوم .. وريان وصوت امي ....

غمضت عيوني ... تعبت من الذكرى .. التفتت لاحد الممرضات وطلبت منها تغطيها

التفتت لعمر وشهقت وانا اشوف دم امه ملطخ على صدره .. ومشعل ماسكه من عند بطنه من ورا ويحاول يطلعه من الغرفة وعمر يبكي بألم ويحاول يحرر نفسه ويرجع لها

عمر = خلوووونيييي ماسلمت عليهاااا .. يماااااااااا

شفت منصور ماسك مصعب المنهار ويساعده على المشي وطلعوا من الغرفة

التفتت ورا وشفت الممرضين يشوفون شغلهم ويحاولون ينقلون ام عمر على السرير الثاني

توجهت لمشعل اساعده على عمر

رايد بصوت باكي = عمر امك ماتحب تشوفك بهالشكل ( وحطيت يدي على صدره ادفعه على ورا على خفيف عشان يطلع )

سحبه مشعل بس تمسك عمر على حافة الباب وعيونه على الممرضين وهم يشيلون امه قدامه وقعد يطالعهم .. ترك مشعل بطنه يوم شافه هدا وحط يديه على كتوفه


مشعل باسى = خلنا نطلع عمر

الى الحين ماسك حافة الباب ويطالع امه ويشاهق ويبكي ودموعه على خده

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



التفتت ورا وشفتهم انقلوها على السرير الثاني ومغطيه بالكامل بالشرشف اللي نصه ملطخ بالدم

ورجعت التفت لعمر

اخذنا شوي يلقي نظره اخيره على امه وسحبناه برا الغرفة

جلس عمر على الارض وكأنه انهد حيله من التعب وسند ظهره على الجدار منزل راسه

تلفتت ادور كرسي .. بس شفت مجموعة كراسي بعيدة .. انتبهت على الممرضين يطلعون من الغرفة وهم يسحبون السرير

رفع عمر راسه لهم وصارخ

عمر = يمااااا

ويحاول يقوم يلحق عليهم بس مشعل منعه لين راحوا

ومصعب جالس على الارض ومدد رجليه بضعف ويبكي بصوت مسموع ومعاذ واقف ومنزل راسه ويبكي بصمت

اعتدل مشعل واقف بعد ماهدا عمر والتفت لي مايدري وش يسوي

اشر عبد الله لنا بيده يعني تعالوا

تجمعنا عنده انا ومشعل ومنصور بعيد شوي عن عيال العم

عبد الله = شباب الساعة الحين جت 3 خلونا نوصلهم لبيوتهم .. جلوسهم هنا مافيه فايدة وبكرة الله يعينهم بيتعبون .. تغسيل ودفن وتعازي

منصور = ما اعتقد بكرة بيسوون شي .. لهم عم بجدة اكيد بيحترونه يجي

تذكرت .. صح سبق عمر كلمني ان له عم بجدة بس مايتكلم عمر عنه واجد

عبد الله = يابن الحلال الطيارة تقرب .. خلونا بس نوصلهم لبيوتهم الحين يرتاحون

منصور = معك حق .. بس تراني مادل بيت معاذ ومصعب

مشعل = ولا انا

عبد الله = ولا انا .. خلاص خلوهم علي وانتم وصلوا عمر للبيت ..

التفتت لعمر ولقيته على وضعه جالس بالارض وساند يديه على الارض ومنزل راسه ويبكي .. ورجعت التفت للشباب اذكرهم

رايد = بس عمر ماسلم على عمه

عبد الله = خله ناسي لا تذكره الحين .. بكرة ان شاء الله يسلم عليه

منصور = عبد الله انا ابروح معك ( والتفت لمشعل ولي ) وانتوا خذوا عمر ووصلوه للبيت

هزينا راسنا بايه وطلبت مفتاح سيارة عمر من عبد الله

ورجعنا لعيال العم .. اخذ منصور وعبد الله مصعب ومعاذ وراحوا

وانا ومشعل قومنا عمر وطلعنا من المستشفى وانا ملاحظ على عمر انه يالله يمشي ... مايل علي ويتوكأ بكتفي ومشعل ماسك ذراعه ويمشيه

ولقرب راس عمر المايل لراسي .. اسمع شهقاته وانفاسه السريعة

وصلنا عند السيارة واخذ مشعل المفتاح مني وفتح باب الراكب لعمر

ركب عمر بتعب وانا ركبت ورا وركب مشعل بمكان السواق

وطوال الطريق لبريدة وعمر ساند راسه بين يديه ويبكي

تقدمت ودخلت راسي بين المرتبين وحطيت يدي على ظهر عمر

رايد بحزن = عمر مايفيد الصياح بشي .. ادعلها بالرحمة

رفع عمر راسه وسند ظهره على المرتبه وشهق بقوة قبل يتكلم

عمر = دااااايم تطلب مني اسكن عندها ( وغطى وجهه بيديه الثنتين وكمل ) آآآآآه ... ياليتني سمعت كلامها .. ياااااااليتني طعتهاااا ( ومسح دموعه بيديه الثنتين ) اجلس معااااكم اكثر ماجلس معااااها ... آآآآآآه ... رااااااحت ... راحت وهي تطلبني اجلس عندها سااااااعه ... فضلت اخوياااااي عليهااااا


نزلت راسي وبكيت على صوته وبكاه ... انفجر مشعل يبكي وهو يسوق

و عمر يكمل بندم

عمر = اول ماقوم من النووووم على طووووول اروح للشباب واخليها ورااااااي ... تحتريني ( وشهق ) تحتريني وانا رايح العب واسهر واضحك ... ياااما خليتها بالبيت لحاااالها ... مافكرت فيهاا يووووم ... آآآآآه يمااااااا

وانحنى ونزل راسه بين يديه وبكى اكثر وبصوت مسموع

رجعت على ورا .. وسندت ظهري على المرتبه ومسحت دموعي

مسح مشعل دموعه بصمت وهو يسوق لين وصلنا البيت

دخلت انا وعمر الصاله ولقيناها على حالها .. قدر عبد الله بالارض والكنبة اللي كان جالس عليها عمر يوم يكب عليه عبد الله الماء مانشفت مليانه ماء

جلس عمر بدون تفكير على الكنبة المبللة بس قومته على طول

رايد = عمر تعال اجلس هنا .. هذي فيها ماء

قام عمر عن الكنبة يوم حس بالماء وجلس على الكنبة اللي انام عليها وانسدح على على ظهره بتعب .. ودموعه على خده مانشفت .. غطى عيونه بذراعه وهو يشاهق بألم

اعتدلت واقف اتأمله وانا اشوف بقع الدم على صدره

جا مشعل ووقف بجنبي وشكله توه انتبه للدم .. مد يده واشر على البقع والتفت لي وسألني

مشعل مستغرب = من وين هذا ؟

وقفت على راس اصابعي عشان اوصل لمستوى راسه وقربت فمي من اذنه وهمست عشان عمر مايسمعنا

رايد بهمس = هالدم من امه .. كان بوجهها دم يوم يسلم عليها

شهق مشعل والتفت على طول لصدر عمر ... اعتدلت واقف .. اطالع عمر

اخنا شوي نطالعه .. فجأة مسك مشعل يدي وجرني برا الصاله ووقفنا عند الباب الداخلي

مشعل = انا ابروح للبيت الحين بس مامعي سيارة .. شف اباخذ سيارة عمر والصبح ارجعها

هزيت راسي بايه وسكتت

مشعل = خلك معه رايد .. هو الحين مب حول احد.. الله يعينه .. الصراحة ودنا نغير ثوبه ماودي يشوف دمها عليه

تضااايقت

رايد = وش تبينا نسوي .. نغير له مثلا ؟ .. خله الحين واذا قام هو يغير .. والله تعبان الحين

مشعل = حتى انا تعبان والله .. انا بس اقولك اني ماودي يشوفه .. بس عاد الشكوى لله .. يله انا ابروح .. وارجع الصباح

وفتح الباب الداخلي وطلع

رجعت للصاله واخذت القدر ورجعته المطبخ ورجعت للصاله وطلعت جوالي وبوكي ونزلت ثوبي بتعب .. والتفتت لعمر ولقيته مستلقي على ظهره و يبكي بصمت وهو مغطي عيونه بذارعه

تنهدت وجلست بالارض وسندت ظهري على الكنبة المنفردة قبال عمر و ممدد رجولي بتعب ... من يوم وصلنا المستشفى وانا واقف

شوي وانسدحت بنعاس ونمت من غير شعور



الجمعة


تحركت متضايق من نومة الارض بدون شي .. جلست وانا ماسك كتفي بألم

رايد بنعاس = اففففففف

رفعت راسي لمكان عمر على الكنبة ومالقيته .. استغربت .. كم لي وانا نايم

اخذت جوالي اشوف الساعة

9

طالعت الشاشة احاول استوعب

شهقت ونقزت بسرعة .. ماصليييييييت الفجررررررررر

طلعت بسرعة من الصاله ورحت للحمام وضيت ورجعت للصاله اصلي وانا مادري وين عمر

واول ماسلمت طلعت من الصاله ادوره

رحت للمطبخ ولا لقيته .. رحت للغرفة بجنب الصاله ولا لقيته .. رحت للحمام الثاني ولا لقيته

رحت فوق لغرفته ومالقيته ... قطبت حواجبي مستغرب وين راح عمر

مريت الحمام بالدور الثاني ولا لقيته .. مريت احد الغرف فوق ولا لقيته

انتبهت على باب الغرفة اللي من اول ماجيت بيت عمر وهي مقفلة

غريبة اول مرة اشوف بابها فاتح ... دايم اسأل عمر عنها ويقولي مالك دخل فيها ... اصلا ماعمري شفته يدخلها

طوال الشهور وانا ببيت عمر وانا مستغرب من هالغرفة وليش مقفلة من بين كل الغرف


مشيت بهدوء للغرفة وطليت براسي اشوف داخلها .. وعلى طول جاني ريحة عطر وشكله توه مرشوش

ضيقت عيوني بألم وانا اشوف عمر جالس على السرير ومنزل راسه وسرحان وبيده شي ماميزته .. وعليه ثوبه الملطخ بالدم

تلفتت بعيوني على الغرفة

واضح ان الغرفة نسائية ..

تنهدت اكيد غرفة امه .. السرير حق نفرين .. والتسريحة مغبرة وعليها بعض العطور وصندوق متوسط .. انتبهت على الشماعة .. فيها ثوب واحد نسائي ومغبررررر

الغرفة كلها بشكل عام مغبرة .... اعتدلت واقف ووقفت عند حافة الباب عشان عمر ينتبه لي .. بس عمر مارفع راسه وشكلي مانتبه لي

الغرفة لها شهور مقفلة وش اللي خلاه يفتحها الحين .. يزيد على نفسه بس على الفاضي

دخلت الغرفة ووقفت قدام عمر وهو جالس على السرير وتوني ميزت اللي معه وبغيت ابكي

معه عطر نسائي صغير ماسكه بين يديه وسرحان فيه

تنحنحت اعدل صوتي

رايد = عمر

حرك راسه وكأنه انتبه من سرحانه ورفع راسه لي ببطئ

عيونه حمر وتحتها سواد .. شكله مانام .. وواضح انه توه باكي

رفع عمر العطر يوريني اياه وعيونه علي وهمس بصوت باكي

عمر = هذا اللي بقى من امي ( وسالت دموعه بسرعة على خده وهو يطالعني ) امي ماتصور.. و ماعندي صورة لابوي... ( وشهق بألم ونزل راسه وطالع العطر بيده ) امي وابوي تركوني وحييييد .. ( وزاد بكاه ورفع العطر يشمه )

بكيت غصب عني ... الحمد الله انا اذكر ابوي .. مديت يدي وحطيتها على كتف عمر

رايد بصوت باكي = انت ما انت وحيد .. امك جابت لك اخو ..

نزل عمر العطر بعد ماشمه وطالع الدولاب بجنبه وسرح وعيونه غرقانه دموع

تتهدت مدري وشلون اطلعه من حزنه .. فجأة نطق عمر بهمس وعيونه على الدولاب .. كأنه يشوف احد

عمر = نادر

شهقت وتراجعت على ورا بخوف .. طالعت الدولاب اللي يشوفه عمر بفزع

نادر مرة ثانية .. الخيال اللي كان معنا بالسيارة وحنا بالرياض ... لا يكون رجع عمر لحالته

ماشوف شي .. رجعت اطالع عمر ولقيته على وضعه سرحان وعيونه على الدولاب

بلعت ريقي .. لا يكون عمر يشوف جني الحين اسمه نادر

مديت يدي وهزيت تكفه

رايد بخوف = عمر وش فيك .. وش تشوف ؟

حطيت يدي على جبهته ورفعت حواجبي منصدم

حااااار .. ماخبره مريض ... امس مافيه شي .... والحين حرارته مرتفعه .. اكيد يهذي

هزيت كتفه مرة ثانية

رايد = عمر

التفت لي ببطئ وطالعني بحزن

سألته اشوف وش نادر هذا

رايد = عمر مين نادر .. هذي ثاني مرة اسمعك تقول نادر

غمض عيونه وسالت دمعه حارة وتنهد تنهيدة من قلب وفتح عيونه يطالعني

عمر بصوت باكي = نادر اخوي ( وبكى اكثر وكمل ) جا هو وراحت امي .... خلتنا وراحت .. ( ورفع يدي اليسرى يغطي وجهه ) آآآآآه

بس انا سمعته قبل تجيب امه المولود يقول نادر ... بس بحالته ذي كيف اسأله

جلست بجنبه على السرير ولفيت يدي حوله وضميته اواسيه

حط عمر راسه على كتفي ويديه على ظهري والعطر الصغير بيده

سمعت عمر يكمل بألم

عمر = رايد تعبان .. ليتني سمعت كلامها وسكنت عندها .. كنت اكاااااابر ( وغطى وجهه بكتفي ورصني اكثر وتأوه بألم وانفاسه الحارة تلفح رقبتي ) آآآآآه يماااااا


فجأة سمعنا صوت جرس الباب .. ابعدت عمر عني ومسكت اكتافه وهو منزل راسه ويمسح دموعه بحزن

طالعت بقع الدم اليابس على ثوبه من عند الصدر

رايد = عمر .. انت ماصليت الفجر ؟

هز عمر راسه ايه

تنهدت .. عمر بالفترة الاخيرة بدا يحافظ على صلاته لايكون بيرجع ويتركها

رايد = عمر قم غير ثوبك وصل الفجر .. الشمس طالعه من زمااااان


اعتدل جالس منزل راسه وهز راسه بايه وجرس الباب يلح

قمت واقف

رايد = ابروح افتح الباب

وطلعت


فتحت الباب ولقيت مشعل وعبد الله قدامي

رايد = هلا

دخلنا الصاله وحنا واقفين سألوني عن عمر

عبد الله = عمر وينه ؟

رايد بحزن = بغرفة امه ( واشرت فوق )

هز عبد الله راسه بأسى ولا علق

مشعل = رايد ابوي ودا جد عمر للمستشفى وهم هناك من الساعة 8

طالعت مشعل مستغرب

رايد = توها صلاة الجمعة وبعدين هم لهم عم بجده اكيد بيحترونه وش اللي خلا ابو فهد يروح الحين للمستشفى

مشعل = رايح يسلم عليهم ... الصراحة ابو فهد حالته ماتسر .. علمت ابوي الفجر وبعد صلاة الفجر زاروه ابوي والجيران

تنهدت وسكتت

عبد الله = وشلونه عمر الحين ؟

التفتت لعبد الله

رايد = اليوم حسيت حرارته مرتفعه .. مدري وش فيه مع ان امس عادي ماكان مريض

التفتت عبد الله للكنبة اللي بدت تنشف وراح لها وحط يده عليها و التفت لنا متحسف

عبد الله = شكله مني .. امس طلع للهواء وهو مبلل كامل ... اظنه اخذ برد

ماعلقت وطلبوا مني اوديهم فوق يشوفونه

ركبنا فوق ورحت لغرفة امه وهم وراي ومالقيته

والفتت للشباب

رايد = لحظة يمكن بغرفته

ورحنا لغرفة عمر وطلينا نشوف وفعلا لقيناه جالس يصلي ومعطينا ظهره ورافع يديه يدعي .. طالعنا بعض و طلعنا من الغرفة بهدوء

وابتعدنا عن الباب

عبد الله = بنجلس شوي وبعدين ناخذه للمستشفى .. انا مدري متى بيصلون عليهم ؟

مشعل = ابتصل على ابوي اشوف هو مع ابو فهد

وابتعد عنا يكلم


شوي ورجع

مشعل = ابوي يقول عمهم فهد وولد عمهم اللي اسمه سامي على وصول جايهم الخبر امس من ابو فهد وجاهم خبر ام عمر من ابوي اليوم انا معلمه

رجعنا للغرفة ولقينا عمر على وضعه جالس بوضعية التشهد ومنزل راسه ويديه وشكله سرحان

دخلت اول شي وفعلا لقيته مخلص صلاة وسرحان .... وانتبهت انه مغير ثوبه

التفتت للشباب الواقفين عند الباب واشرت لهم يعني تعالوا وجوا ووقفوا بجنب عمر ... انحنى عبد الله وسلم على راسه

عبد الله = عظم الله اجرك

بس عمر مارد سرحان وساكت

تقدم مشعل وانحنى وسلم على راسه

مشعل = عظم الله اجرك

ونفس الشي مارد

طالعنا بعض ساكتين

حط عبد الله يده على جبهة عمر

عبد الله = عمر قم ارتاح حرارتك مرتفعه ( ومسك ذراعه يقومه ) قم معي

طاعه عمر بدون أي معارضه وسدحه عبد الله على سريره ولحفه



وقفنا نتأمله .. مستلقي على ظهره ويطالع السقف وساكت

اشر عبد الله لنا يعني خلونا نطلع

وطلعنا




الظهر .. بعد صلاة الجمعة

طلعنا انا وعبد الله ومشعل من الجامع متضايقين .. قبل نروح للصلاة مرينا على عمر ولقينا حرارته ارتفعت اكثر .. والحين محتارين ماندري وش نسوي عشان يروح يصلي على امه العصر

مشعل فادنا كثير .. يجيب لنا الاخبار من ابوه .. علمنا ان عمهم فهد وصل وهو عند ابوه الحين يحترون صلاة العصر بعد ماقرروا يخلون الصلاة عليهم العصر .. وعلمنا ان خال عمر اللي اسمه ابو سعد عند ابو فهد الحين جاي من الدمام

دخلنا بيت عمر ومرينا عليه بغرفته فوق

وقفنا عند سريره نطالعه

مستلقي على ظهره وصدره يرتفع وينزل و انفاسه سريعة من الحرارة ومغمض عيونه بس واضح انه مب نايم

حطيت يدي على جبهته ... حاااااار شاب ضو

رفعت راسي لمشعل وعبد الله

رايد = حرارته مرتفعه مرررررة وصلاة العصر ماباقي عليها شي

عبد الله = اكل شي هو ؟

هزيت راسي بلا

رايد = من له نفس ؟ لا انا ولا هو اكلنا شي .. حتى الفطور مافطرنا

عبد الله = اجل خلني اروح اجيب غدا من المطعم و نحاول فيه ..

وطلع

اخذنا شوي وطلعنا انا ومشعل نخلي عمر يرتاح



نص ساعة ورجع عبد الله معه الغدا ودخل علينا الصاله

ورفع الكيس قدامنا ..

عبد الله = ابروح احط لعمر شوي واحاول فيه

وطلع للمطبخ وطلعنا وراه .. اخذ عبد الله صحن صغير فيه شوي رز وعصير وماء وحبوب بندول

وطلعنا فوق لعمر

ولقيناه على حاله انفاسه سريعه من الحرارة ومستلقي على ظهره ومتلحف كأنه بردان

جلس مشعل بجنب عمر على السرير ودخل يده تحت راسه وجلسه

مشعل = عمر قم تغدا ..

مال راس عمر وهو مغمض عيونه على صدر مشعل بضعف

عدل مشعل راسه واعتدل جالس ورا عمر وسند ظهر عمر عليه

خلا عمر يجلس غصب

مشعل = عمر تسمعني .. ماباقي شي على صلاة العصر

جلس عبد الله قبال عمر على السرير وبحضنه الصحن

عبد الله = عمر كل شوي عشان تقدر تطلع تصلي

فتح عمر عيونه يطالع عبد الله بنظرات ناعسة وهالات سودا تحت عيونه وهمس

عمر بتعب = ابي اروح المستشفى .. ابي اشوف امي ( وغمض عيونه بألم وكمل ) ابي اشوفها

جلست على السرير من الجهة الثانية قبال عمر

رايد = اجل كل شي عشان تقدر تروح تشوفها قبل الصلاة

التفت عبد الله لي يسألني

عبد الله = هو يدري كم الوقت الحين ؟ شكله يحسب اننا الصبح

رايد = مدري عنه وش دراني

التفت عبد الله لعمر يعلمه

عبد الله = عمر ترانا الظهر الحين .. قرروا يصلون عليهم العصر .. قم الحين كل شي عشان يمدينا نروح لعنيزة

فتح عمر عيونه بتعب وطالع عبد الله شوي واعتدل جالس ووخر اللحاف وحاول يقوم بس مانعناه

رايد = وين .. تغدا اول

عمر وهو يحاول يقوم = مابي شي

مسك مشعل يد عمر يمنعه

مشعل = عمر وين بتقوم ؟

سحب عمر يده من يد مشعل وقام بتعب عن السرير وهو ماسك راسه وانفاسه سريعه

عمر = ابروح المستشفى

عبد الله = عمــ

وقاطعته

عمر بألم = ابروح الحين

ومشى يترنح وهو ماسك راسه .. قمت واقف وساندته اساعده ... توكأ عمر علي وسألني

عمر بتعب = رايد وصلني عنيزة

رايد = ان شاء الله .. مثل ماتبي

عبد الله = طيب خذ بندول على الاقل

بس مارد عليه عمر وطلع من الغرفة

حاولت اخذ شماغي وشماغه لان اكيد بنحتاجها بس ماقدرت اخذهم .. عمر متوكأ علي و مستعجل يبي يطلع

طلعنا انا واياه من البيت وعبد الله ومشعل ورانا

وركبنا سيارة عمر كلنا الاربعة ... عمر قدام بمكان الراكب ومشعل يسوق وانا وعبد الله ورا

انكمش عمر على نفسه بردان وهو يأن من الحرارة

تقدم عبد الله وطل عليه بين المرتبتين وحط يده على جبهه عمر

عبد الله = اعذرني عمور شكل من مزحي امس اخذت برد ..

مارد عليه مكنمش على نفسه وساكت ونظراته منصبه على حظنه بصمت



وحنا بالسيارة اتصل مشعل على ابوه ياخذ الاخبار منه وعلمه انهم انقلوهم للمغسلة والاستعداد للصلاة

واول ماعلمنا مشعل عن كلام ابوه بكى عمر بقوة

سكتنا عنه وطوال الطريق للجامع بعنيزة وهو يبكي

وصلنا الجامع ونزلنا

وعمر يتوكأ علي وعبد الله ماسكه مع ذراعه يساعده على المشي

وشفنا هناك ابو فهد جالس على الكراسي بحزن وبجنبه رجال اول مرة اشوفه وواقف شاب طويل بجنبهم عليه ثوب وملتثم بشماغه

اول ماشافنا الشاب جانا او بالاصح اول ماشاف عمر جانا

بصوت باكي = عمر ( وفك اللطمة عنه وضمه ) عظم الله اجرك ياخوي ( وابتعد عنه يطالعه بعد ماحس بارتفاع حرارته ) عمر وش فيك تعبان ؟

رفع عمر راسه للشاب ودموعه على خده مانشفت وهمس

عمر بتعب = سامي ( وسالت دموعه اكثر) وين عمي ..

عمر يقصد عمه المتوفي بس سامي يقصد ابوه

سامي = ابوي وجدي هناك جالس ( واشر عليهم ومسك كتفه ) تعال

تنهد عمر بألم

عمر بألم = وين عمي عبد العزيز ليه نقلتوهم هنا قبل اسلم عليهم

طالعنا سامي شوي وبعدها التفت لعمر ومسك كتفه

سامي = الحين تعال لبوي وجدي .. احنا ماسوينا شي ننتظر خالك ابو سعد

مشى عمر بمساعدتي لمكان جده

واول ماشافه جده متوجه له رفع يديه لعمر وهو جالس وواضح انه عاجز يقوم

تركني عمر ووقف قدام جده وانحنى عليه وحط راسه على كتف جده يبكي

عمر بصوت باكي = امي راااااحت

لف ابو فهد يديه على ظهر عمر وغطى وجهه بكتف حفيده

ابو فهد بصوت باكي = الله يرحمهم ياولدي ... الله يرحمهم ( وبكى )

قام الرجال اللي جالس بجنب ابو فهد وعرفت انه هو عم عمر الثاني ( ابو سامي )

قام وومسك ذراع عمر وابعده عن ابوه وضمه

ابو سامي بحزن = اصبر ياولدي .. الله اذا احب عبدا ابتلاه ( وابتعد عن عمر يطالعه ) اذا امك وابوك راحوا عن الدنيا تراني موجود .. وغلاتك من غلا عيالي

مارد عمر عليه منزل راسه ويمسح دموعه بيده وساكت

جلس عمر بجنب جده على الكراسي وابو سامي بجنب ابو فهد من الجهه الثانية والبقية واقفين ننتظر الصلاة .. ويخلصون من التغسيل

بالنسبة لي ولمشعل وعبد الله كل اللي نعرفه ان ابو سعد راح يجيب زوجته اللي جت معه من الدمام وتبرعت بتغسيل ام عمر ... ومعاذ ومصعب داخل عند ابوهم مع المغسل وعمة عمر داخل عند بنت عم عمر مع المغسلة

شوي وطلعوا مصعب ومعاذ منهارين ويبكون

مصعب وقف عند الباب وسند ظهره على الجدار وومغطي وجهه بشماغه

جا معاذ اكثر تماسك من مصعب ووقف قدام جده وعمه وعمر الجالسين واشر بحزن على الغرفة اللي طلع منها ودموعه على خده

معاذ = تقدرون تسلمون عليه الحـ ( وزاد بكاه اكثر )

قام ابو سامي سلم على راسه وضمه يعزيه

قام ابو فهد بتعب ودخل .. قام عمر ودخل ورا جده وهو يترنح من الدوخة والحرارة

ودخل وراهم ابو سامي وولده

وهم داخل جا ابو سعد وسأل عن عمر بحزن .. وعلمناه انه داخل

اخذوا شوي وطلعوا ابو سامي وابو فهد وعمر وسامي وهم منهارين كلهم و يبكون

وشفت ابو سامي وابو فهد يدخلون غرفة ثانية عشان يسلمون على بنت عم عمر

قام ابو سعد على طول اول ماشاف عمر وسلم على راسه يواسيه

اعتدلت واقف وتوجهت انا ومشعل يوم انتبهنا على عمر انه ماهو قادر يتوازن بطوله وكل شوي يضعف

مشعل = عمر تعال اجلس انت تعبان ( ومسك ذراعه )

بس عمر مطنشنا يطالع خاله يسأله ودموعه على خده بغزارة

عمر = وين امي ابي اشوفها

اشر ابو سعد بحزن على غرفة ثانية ومشى قدامه وعمر يمشي وراه يترنح مو قادر يثبت طوله

طالعته من بعيد والتفت لمشعل

رايد = عمر كاسر خاطري تعبان مرة .. والصياح يزيد عليه

مشعل = الشكوى لله





بعد صلاة العصر وبعد صلاة الجنازة وبعد التشييع وبعد الدفن وحنا واقفين بالمقبرة

رحنا انا ومشعل وعبد الله ومنصور اللي جا بوقت الصلاة وسلمنا على ابو فهد نعزيه وهو واقف عن بوابة المقبرة .. بصعوبة وصلنا له من الناس

وبعدها سلمنا على ابو سامي اللي ملازم ابوه بكل خطوه وبعدها رحنا لمعاذ وهو واقف بحزن ويتقبل التعازي من الناس

سلمنا عليه الاربعه وعزيناه وبعدها توجهنا لمصعب اللي جالس عند قبر ابوه ويبكي وبعض الشباب اللي شكلهم يعرفونه يحاولون فيه يقومونه

طالعت من بعيد عمر وشفته عند قبر امه وجالس على الارض متربع ورافع يديه ويدعي

والناس يحترونه يخلص ويقدمون له واجب التعازي .. تنهدت وانا اطالعه ورحت لسعود اللي جالس عند قبر اخته وسرحان فيه بحزن

عزيته وتوجهت للشباب نحتري عمر

مرت عشر دقايق وهو على وضعه .. بعض الناس راحوا وبعض الشباب حول معاذ ومصعب .. شكلهم اخوياهم بالجامعة

وابو سعد وابو فهد وابو سامي راحوا وسامي را لمعاذ

لاحظت على معاذ اكثر تماسك من مصعب وعمر

التفتت عبد الله لنا

عبد الله = شباب عمر من اليوم وهو تحت الشمس .. الصراحة خايف عليه مب من صالحه وهو مسخن الحين

التفت منصور له مستغرب

منصور = عمر مسخن ؟

رديت على منصور وانا اطالع عمر من بعيد

رايد بتنهيدة = ايه .. اليوم حرارته مرتفعه

تعبنا وحنا واقفين وتوجهنا حنا الاربعة لعمر ومعنا سامي يوم شافنا رايحين لعمر

ولقيناه جالس على وضعه وسرحان يطالع قبرها ودموعه على خده بصمت

مشعل = عمر


رفع راسه لنا ببطئ ووجهه احمر ويالله يفتح عينه من الدوخه ورفع يده وحطها على راسه

توجهت له ووقفت بجنبه وانحنيت عليه و مسكت ذراعه

رايد = قم عمر معنا .. انت تعبان

جا عبد الله انحنى عليه وحط يده على شعر عمر .. والتفت لي ووجه قريب مني

عبد الله = خلنا نقومه غصب .. راسه حار ... اخاف تصيبه ضربة شمس

هزيت راسي بايه وقومنا عمر غصب وهو يتمايل بوقفته ..

جا سامي وسانده

وطلعنا من المقبرة ومعاذ ومصعب وسعود فيها الى الحين ومعهم بعض الشباب اللي مااعرفهم

وصلنا عمر السيارة واول ماركبنا كلنا دخل سامي راسه من عند دريشة السواق ( منصور ) وكمل يكلم عمر اللي جالس ورا بجنبي

سامي = عمر راح امرك قبل اسافر

بس عمر مارد عليه .. مايل بضعف ناحية مشعل اللي جالس بجنبه من الجهه الثانية ومغمض عيونه وانفاسه سريعه من الحرارة ..

التفت سامي لنا او بالاصح لعبد الله اللي جالس بمكان الراكب

سامي بحزن = عمر مرا تعبان .. ماعطلكم ومشكورين شباب

وابتعد عن السيارة وحركنا

التفتت لعمر وحطيت يدي على جبهته

حااااااار مرررررة .. طالعت مشعل اعلمه

رايد = حااااار

جلس مشعل بشكل مايل و سند ظهره على الباب عشان يفسح لعمر المجال يسند ظهره عليه ولف يده حول عمر وحطها على صدر عمر وهو جالس وراه

مشعل = ماعليك يومين ثلاث ايام ويطيب

وصلنا البيت ودخلنا الصاله وعمر شوي ونشيله معتمد بالكامل على عبد الله

جلس عمر بتعب على الكنبه اللي انام عليها وعلى طول انسدح على ظهره

لحفناه وخليناه يرتاح شوي وطلعنا من الصاله والتفتوا لي يوصوني

مشعل = رايد لازم ارجع لاهلي من الصبح وانا برا .. حاول تعطيه شي اكيد هو جوعان

حطيت يدي على بطني جوعان وكملت

رايد = أي والله حتى انا جوعان .. ماكلت شي من امس

عبد الله = حاول تعطيه البنادول تلقاه بغرفته فوق .. يله انا بعد ابروح تعبان

وطلعوا الشباب كلهم

رحت لمطبخ ولقيت الغدا اللي جابه عبد الله برا .. يالله الجود بالموجود

حررته وغرفت لي ولعمر ورحت للصاله

حاولت بعمر ياكل بس مايرد علي .. مغمض عيونه ويأن .. اكلمه وكأني مااكلمه

تنهدت ورحت لغرفة ثانية وبديت اكل


بعد صلاة العشا بساعه

طوال اليوم جالس مع عمر واحاول فيه ومعيي يأما يأن من حرارته او اذا صحى سرح بحزن على ذكرى امه

طالعته واقف وانا تعبان ومدري وش اسوي فيه

مستلقي على جنبه على الكنبة ويرتعد من البرد .. رحت فوق وجبت له لحاف ثاني ولحفته وجلست على الارض وانا نعسان مرررررة

ومن التعب نمت بدري على الارض بالصاله




السبت .. الساعة 8 ونص


قمت من النوم نشيط .. احس اخذت كفايتي من النوم .. نايم بدري امس

نزلت جوالي بعد ماشفت الساعة و طالعت عمر ولقيته نايم على جنبه على الكنبة ويده تدلى

قمت ووقفت قدامه وحطيت يدي على جبهته وتنهدت

بعده حااااااار

اخذت جوالي وطلعت من الصاله واتصلت على احد العمال الهنود بالسوبرماركت اللي اشتغل فيه وطلبت منه ياخذ مكاني اليوم .. ماقدر اخلي عمر وهو بهالحالة

سكرت الجوال وسرحت افكر بحالي ... اكثر زملائي في الشغل هنود ..

صحيح مرتاح بالشغل بس عب وانا اشوف اقراني يطلعون للمدرسة وانا اطلع للشغل

ودي اكمل دراستي بس صعب وانا هذا ظروفي ومريم تحتريني .. يارب فرجها من عندك .. ودي اشوفها ... اكلمها صح .. بس من زمان ماشفتها ... مر اكثر من ثلاث شهور ماشفتها

اشوف دانه بالشارع بس كل مارحت لقيت سيارة عمي واقفة عند الباب وانا وقتي ضيق بسبب شغلي مااقدر احتريه لين يطلع .. وكاره شوفته .. احس بغليان بصدري اذا شفت سيارته او شفت ولده بندر كيف عاد اذا شفته هو


رجعت للصاله واخذت بوكي من فوق التلفزيون وجلست على الكنبة المنفردة وطلعت بطاقة الصراف وقعدت اطالعها بأمل

اول راتب لي اخذته طلعت ورحت على البنك على طول عشان افتح حساب واجمع فيه الفلوس بس انصدمت يوم رفضوا يفتحون لي حساب لان عمري على بداية 16 وهم مايفتحون الحساب الا من 18 وفوق وزاد الطين بله .. كرت العايلة حقي مع عمي

تحطمت وقتها ورجعت لبيت عمر منقهر .. وبعد ماسألني عمر وش فيني وعلمته .. تطنز علي كعادته بس جابلي حل مؤقت لين اكبر و اعقل على قولته

فتح هو حساب جديد باسمه وعطاني بطاقة الصراف وقال اجمع فيه لين تعقل .. وافقت اجمع الفلوس باسمه كحل مؤقت

اصلا ماعندي حل الا هو ... وعمر محل ثقة ان شاء الله ... ماراح يسرق تعبي


اليوم كله انشغلت بالمعزين خاصة ان عمر مريض

الظهر جانا ابو احمد و احمد يعزون عمر .. دخلتهم الصاله بس عمر كان وقتها نايم تعبان

سلموا عليه وهو نايم وراحوا وبيرجعون وقت ثاني

والعصر جا يوسف وبعده جا احد جيران عمر وكل شوي يجي احد من الشباب اللي اول مرة اشوفهم وكل مادخل احد يعلمني انه من زملاء عمر بالجامعة

طلعت استقبل احد المعزين وتفاجأت بسعد قدامي بعد ماعرفته

طالعته منصدم .. سعد متغييييييير ... صار ملتحي ومقصر ثوبه متغير 180 درجة

سلمت عليه سلام عادي .. ذكرني بنايف وبمعاناتي قبل الوظيفة .. دخلته لعمر يعزيه بس عمر مب حول احد .. صاحي ويحس باللي حوله بس مايرد على احد

وبعد سعد جانا المغرب شخص اول مرة اشوفه

اول مافتحت له الباب تفاجأ مني وتراجع على ورا يتأكد اذا كان هذا بيت عمر والا لا ويوم تأكد نزل راسه لي وأشر بيده وانصدمت فيه يوم عرفت انه ابكم

وماعرفت وش يبي .. بالاخير اضطر وطلع نوته صغيره بجيبه وقلم وكتب

هذا بيت عمر ؟

وهزيت راسي له بأيه ودخلته على طول لعمر .. اكيد هذا جاي يعزي

سلم على عمر المنسدح على ظهره وجلس مثل غيره

كل من يسلم على عمر يتحسسون حرارته اذا عرفوا انه تعبان يسألوني كم سؤال عن صحته ويروحون الا هذا ماتفاهم معه الا عن طريق النوته





الاحد .. العصر

مر يومين على وفاة ام عمر

عمر تحسنت صحته شوي .. بس الى الحين حزين وساكت ومن وفاة امه الى الحين مااكل الا لقمين غصبتهم عليه عشان بس اعطيه البنادول

جوا الشباب مشعل وعبد الله ومنصور .. جلس مشعل عند عمر وانا رحت مع عبد الله ومنصور لعنيزة نشوف المولود ونعزي مصعب ومعاذ

رحنا للمستشفى وسألنا عنه وعلمونا هناك ان عم المولود اخذه

بالتالي طلعنا ورحنا لبيت مصعب ومعاذ .. دخلنا المجلس وسلمت على معاذ الهادي وبعدها سلمت على مصعب اللي الى الحين متأثر

واول ماصافحته سألني بهمس وبحزن

مصعب = عمر كيف حاله ؟

تنهدت

رايد = تعبان له يومين حراراته مرتفعه

طالعني مصعب متفاجأ وبعدها نزل راسه وهمس

مصعب = كلنا تعبانين

رحت لسعود وسلمت عليه ... اخذنا شوي وطلعنا ورجعنا بريدة ومرينا بيت جد عمر نعزيه

واول مادخلنا الحارة شفت دانه تلعب بالشارع كالعادة .. تنهدت وانا اشوفها واول مانزلت من السيارة مع الشباب وهي تجيني سلمت عليها وسلموا عليها الشباب ودخلنا بيت جد عمر

ولقينا ابو فهد وولده ابو سامي وسامي

اول ماشافني ابو فهد وسلمت خلاني اجلس بجنبه وسألني عن عمر

ابو فهد بحزن = عمر وشلونه .. قالي سامي انه مريض

رايد = أي والله ياعم له يومين تعبان ( وكملت اطمنه ) بس الحين الحمد الله بدا يتحسن

تتنهد ابو فهد وسكت

اخذنا شوي عندهم وطلعنا للحوش وسامي معنا يوصلنا

وقفنا عند باب الشارع وسأله منصور عن المولود

منصور وهو يصافح سامي

منصور = المولود عندكم عرفنا من المستشفى ان ابوك اخذه

سامي = ايوا اليوم انا والوالد رحنا للمستشفى وطلعناه ووصلناه لاخوانه بعنيزة

استغربنا وطالعنا بعض .. على بالنا عند جده

التفت عبد الله له وسأله

عبد الله = عند معاذ ؟

سامي = ايوا

عبد الله = ماشاء الله ( وابتسم ) ووش سموه ؟

ابتسم سامي = فارس

طيرت عيونه متفاجئ .. فارس !!

منصور = ماشاء الله حلو

تدخلت اصحح لهم

رايد = بس عمر سماه نادر

التفت لي سامي وهز اكتافه

سامي = لا .. سموه فارس سألت معاذ اليوم وش بتسمونه قال فارس واشوف مصعب وسعود موافقينه

التفت لي عبد الله

عبد الله = وش دراك انت .. عمر ماجاب سيرة اخوه ابد وماعلمنا انه سماه

رايد = بس علمني انا

طالعوا بعض مشعل ومنصور وعبد الله وسكتوا

بالتالي سكتت .. لازم اعلم عمر باسم اخوه

عمر سماه نادر ومعاذ سماه فارس

سلمنا على سامي ووادعناه وطلب منا نعتذر له من عمر انشغل مع جده ابو فهد وبكرة مضطر هو وابوه يسافرون على جده

ركبنا السيارة وشفت من بعيد عمي ومعه واحد يمشون باتجاه الشارع العام ... ابتسمت بفرح وطالعت بيت عمي

حلو اقدر اشوف مريم الحين .. وقبل يحرك مشعل السيارة صحت فيه

رايد = لحظة لحظة

التفتوا لي كلهم مستغربين

مشعل = وش فيك

رايد بفرح = معليش شباب .. خلاص انتوا روحوا وانا ادبر نفسي

منصور مستغرب = طيب وش فيك علمنا

نزلت من السيارة ودخلت راسي من عند السواق ( مشعل )

رايد = ابسلم على اختي الكبيرة

سكتوا شوي وبعدها

عبد الله = خلاص اجل نحتريك

ابتسمت .. ورحت امشي بسرعة ومريت دانة اللي تلعب الشارع وجريتها معي مسرع

وقفنا عند باب عمي ونزلت لمستوى دانه

رايد = روحي نادي مريم خليها تطلع للحوش ... بسرررررعه مستعجل .. قبل يجي عمي

دخلت دانه تركض وانا دخلت الحوش انتظر مريم على اعصابي

من زمان عنها .. صح اكلمها كل فترة بس الحين ودي بشوفتها ... كل ماجيت لقيت عمي بالبيت

سمعت صوت خطوات و التفتت وشفت مريم

طيرت عيوني فيها منصدم

نحفااااااانه ... هالات سودا مرة تحت عيونها .. وتمشي وهي منحنيه

قربت عندي وضمتني وبكت

مريم = رااااااايد

لفيت يدي حول ظهرها ساكت منصدم من شكلها ومشيتها

شوي وابتعدت عني تطالع وجهي ودموعها على خدها وضحكت بفرح

مريم = تغيرت يارايد .. مشاء الله طولت ... صرت اطول مني

ابتسمت بألم ونزت راسي اشوف نفسي .. توني ادري اني طولت

رايد = صدق ؟ انا طولت ( ورفعت راسي اطالعها وكملت ) مريم متغيرة انتي .. ليه تمشين كذا ( ومسكت اكتفاها ) عدلي ظهرك ليه مسويه كذا ؟

حطت مريم يدها على ظهرها

مريم = عندي مرض بظهري .. ظهري يعورني من تحت

انقهرت هي الى الحين ... اكيد عميي مهملها

رايد = طيب انا دايم اكلمك ليه ماعلمتيني ادبر نفسي اوديك

مريم وهي تمسح دموها = ذيك المرة ضربني وضربك تبيني اطلع بعد مرة ثانية .. هو مطنشني ولا يكلمني ولا يصرف علي جت على هذي ( وابتسمت بألم ) المهم انت ودانه

لفيت وجهي عنها منقهر من عمي

سمعت صوت درايش تفتح والتفتت للدرايش

رايد مستغرب = فيه احد يشوفنها

التفتت مريم للدرايش وبعدها التفتت لي بخوف

مريم = اخاف عمي يجي الحين ويشوفك .. ومرة عمي اكيد بتعلمه ماراح تفوت .. اعرفها

رايد = انا شفته طالع على رجليه مو على سيارته يمكن رايح مشوار قريب ... بيننا تلفون مريم

فجأة سألتني مريم

مريم = رايد مليت ماتقدر تستاجر لنا شقة

بغيت ابكي بس مسكت نفسي قدامها

رايد = والله هذا انا اجمع ... اصبري علي شوي

تنهدت مريم بحزن

مريم = ماتقدر تاخذ قرض على راتبك .. والله ماني قادرة اصبر

سكتت افكر .. قرض ... طالعتها بصمت ... يعني فيه امل اطلع اخواتي بسرعة

رايد = ابسأل واعلمك بالتلفون بعدين ... يله مع السلامة قبل يجي عمي

وطلعت

ركبت السيارة مع الشباب وانا افكر بالقرض




* الجــزء الســادس والعشــرون *























* عمر *

الاربعاء .. الظهر

ابعدت اللحاف عني بضيق وانا احس بالحر وجلست
احس حرارتي خفت اليوم .. التفت لي رايد اللي جالس على كنبة منفردة قبالي ويلعب بالاب توب حقي وابتسم وهو يطالعني

رايد بابتسامة = ماشاء الله شكلك صحصحت .. لك اسبوع وانت بس طايح

نزلت راسي ومارديت عليه .. مر أسبوع على وفاة الغالية ... مر أسبوع وانا بحال مايعلم فيه الا الله ... مر اسبوع وانا مصدوم ... ماتحملت الخبر .. آآآآه الانسانة الوحيدة بحياتي راااحت
تنهدت بألم ... مر اسبوع ماشفت احد من اقاربي .. لا جدي ولا عمي ابو سامي ولا عيال عمي ولا احد ولا احد ... آخر مرة شفتهم يوم الدفن

جدي ادري انه تعبان ... المفروض انا اروح ازوره بس الحمى منعتني

كأني سمعت رايد يعلمني وانا تعبان ان جدي يتصل عليه يوميا يسأله عني .... اسمع رايد وهو يكلمني بس طوال الاسبوع اللي راح اسمعه وكأني مااسمعه

لي اسبوع حي وبنفس الوقت ميت ... احس باللي حولي واحس باللي يزورون من الجيران ويعزون واحس بيديهم وهي تتحسس وجهي وجسمي يشوفون حرارتي واسمع اسألتهم لرايد واسمع تعازيهم لي بس بالي مو معهم ... بالي مع الغالية اللي دفنتها يوم الجمعة

رفعت راسي لرايد اسأله اتأكد ولقيته يطالعني بصمت

عمر بحزن = كأني سمعتك تقولي مرة ان جدي دايم يتصل عليك ؟

رايد = ايه دايم يتصل يسأل عنك

عمر بحزن = اتصل عليك اليوم ؟

رايد بتنهيدة = ايه ... اتصل وانا برا البيت وقلتله انك بخير ( وسكت شوي ) دايم يقولي انه يبي يشوفك بس تعبان ولا قدر

نزلت راسي

عمر = ابحاول اروح له اليوم .. احس نفسي احسن ( رفعت راسي لرايد ) رحت انت اليوم للشغل ؟ اظن انك غايب عن شغلك لك اسبوع صح ؟

ابتسم رايد ابتسامة عريضة وهو يطالعني

رايد = حلوة ذي اظن ... عندك تشوفني قدامك اسبوع مارحت وتقول اظن ؟

تنهدت ... وانا اصلا كنت حي الاسبوع اللي فات ؟

عمر بحزن = مدري .. اسمعكم انت والشباب واحس باللي حولي بس كأنه حلم

رايد = الله يرحمها ( وكمل يجاوب على سؤالي ) لا .. مارحت لشغلي ماخذ اجازة عشانك ...

عمر مستغرب = طيب قبل شوي تقول اتصل عليك جدي وانت برا البيت وين كنت اجل ؟

سكت رايد شوي وبعدها نزل راسه لشاشة الاب توب وهمس

رايد = رحت للبنك اسأل عن شي ( ورفع راسه بمرح كأنه يغير الموضوع ) الشباب بيستانسون اذا عرفوا انك اخيرا صحصحت .. كل يوم يجون يسهرون عندنا ويتطمنون عليك

ابتسمت مجاملة ... مالي نفس لشي ... مالي نفس لمرح الشباب .. مالي نفس اجامل احد

نزلت راسي .. الحمى منعتني اشوف نادر ... ابد ماعمري شفته ... اسبوع لا زرته بالمستشفى ولا ادري وينه اصلا اكيد طلعوه

تنهدت ... الله يرحمك يمه ... حققتي امنيتي بأخو بس رحتي انتي ... ادري انك تزوجتي عشان تجيبين لي هالاخو ... امنية كنت اتمناها من يوم كنت صغير ... دايم اجيك واشتكي لك .. يمه ليه انا مالي اخوان ... ويوم جالي اخو ... اختفيتي انتي ... ليه فرحتي دايم تصير ناقصه لييييييييه

رفعت راسي لرايد وابتسمت ابتسامة صغيرة وانا اتخيل نادر اخوي

عمر بابتسامة = ابروح اليوم ازور جدي واسأله عن نادر اخوي ... ماعمري شفته

ارتبك رايد

رايد = نادر !!!


ابتسمت اكثر

عمر = ايه .. لي اسبوع ماشفت احد اكيد طلعوه من المستشفى بس مدري ويــ



وقاطعني رايد مرتبك

رايد = عمر .. آآآآآ .. هم سموه بس ماسموه نادر سموه فارس

طيرت عيوني برايد مستغرب

عمر = فارس ؟

رايد = ايه ... يوم الاحد رحنا انا والشباب لبيت جدك نعزيه وعلمنا سامي انهم سموه فارس وجيت ابعلمك بس انت دايم اكلمك ولا ترد علي

اطالع رايد بصدمه ... لا .. انا وامي اتفقنا نسميه نادر وراح يصير نادر

كمل رايد كلامه

رايد = عمر انت ماعلمت احد من اهلك انك بتسميه نادر ؟.. انت طولت ولا رحت لهم ابد ولا شفت الولد .. اكيد بيسمونه قبلك


تنهدت ونزلت راسي

عمر = انت تشوفني قدامك توني خفيت ( ورفعت راسي لرايد ) ابروح اشوف اليوم ( وقمت بتعب ) المهم ابروح اتروش



العصر ..

لبست ثوبي اخذت شماغي وطلعت من البيت ركبت سيارتي وانا اتلثم مالي نفس اكلم احد .. حركت السيارة وتوجهت لبيت جدي .. وطلعت جوالي وانا اسوق .. ولقيت مكالمات لم يرد عليها بالهبل ورسايل

تنهدت وانا اطالع جوالي ... من زمان ماهتميت فيه ... لولا رايد كان خلص شحنه من زمان وحاطه رايد على الصامت

فتحت المكالمات التي لم يرد عليها
اكثرها من جدي ومها .. ومكالمتين من سامي ومكالمات من عمي ابو سامي ومكالمات من الزملاء بالجامعة

فتحت الرسايل اقراها وانا كل شوي ارفع راسي للطريق وارجع انزل راسي اقرا

اكثر الرسايل تعازي من الزملاء


تنهدت ونزلت الجوال بالمرتبة بجنبي باهمال وكملت الطريق

وصلت بيت جدي بس لقيت الباب مسكر .. ضربت الجرس وفتحت لي مها

دخلت الحوش وفكيت اللطمة عني واول ماسكرت الباب وراي ... على طول تعلقت مها فيني وبكت وهي متعلقه برقبتي

مها بصوت باكي = ويييينك اسبوع من صار الحادث ماشفناااااااك ( وبكت ) ندري انك زعلان على امك الله يرحمهااااااااا

منحني شوي لمستواها ... حطيت يدي على ظهرها وانا احاول امسك نفسي

عمر بحزن = كنت تعبان ..

ابتعدت مها عني وانا اعتدلت واقف

مها وهي تمسح دموعها = والله لولا الولد اللي عندك بالبيت كان رحت لك بس صعبة ندخل بيتك انا وامي وهو فيه .. وابوي تعبان ... هم يسألون عنك وااااجد وانت ماترد على اتصالاتنا

ورفعت يدها وحطتها على جبهتي

مها = الى الحين حااار

عمر = لا الحين احسن .. كيفهم جدي وجدتي

مسكت مها يدي تجرني

مها = تعال .. لهم اسبوع بس يسألون عنك وابوي وده يروحلك بالبيت بس كل يوم ياما عنده رجال او تعبان ما يقدر يمشي

جيت ابسألها عن اخوي الجديد بس مها ماسكتت وهي تجرني معها

مها = دايم نتصل عليك ولا ترد .. كلنا زعلانين بس ما انعزلنا عن العالم مثلك

وقبل ندخل البيت وحنا عند العتبه الداخليه .. وقفت مها وكأنها تذكرت شي والتفتت لي على طول

مها = صح عمر ... فيه شي لي يومين افكر فيه ..

عمر = وش ؟

مها بضيق = بعد زواجي مابي امي وابوي يبقون لحالهم بالبيت .. اخاف عليهم

قطبت حواجبي .. صح جدي وجدتي مين بيهتم فيهم بعد مها

عمر = طيب .. زواجك باقي له شهرين حـ

وقاطعتني مها تصحح لي

مها = لا اجلناه شهر .. بيصير بعد ثلاث شهور

سكتت شوي

عمر = المهم زواجك باقي له ثلاث شهور حاولتي تكلمينهم بالموضوع وتشوفين رايهم ؟

مها = لا استحيت ابيك انت تكلمهم وتشوف وش ناوين عليه بعد زواجي .. الصراحة مابيهم يجلسون لحالهم هنا .. اخاف ما ارتاح

تنهدت وانا اهز راسي بايه

عمر = ابكلم جدي واشوف

مها = ايه اقنعهم تكفى لا يجلسون لحالهم

دخلنا الصاله ولقيت جدي و جدتي جالسين بالارض وساندين ظهورهم على الكنبة الطويلة اللي وراهم والمركى بينهم وجدي ممدد رجوله

اول ماشافوني قدامهم فرحوا ..

جدي بفرح = هلااا والله بعمر هلا والله بالغااااالي

ضربت جدتي بيدها على الارض بجنبها ( يعني تعال عندي ) هي وشوي وتبكي

جدتي = هلا والله تعال ياعمر تعال عندي

مشيت بسرعة وجدتي ماده يديها لي ... جلست قدامها على ركبي وانحنيت على جدتي وسلمت على راسها بس جدتي مسكت وجهي بين يديها وسلمت على خدي وضمتني لصدرها وكملت بصوت باكي وانا ساند راسي على كتفها

جدتي بصوت باكي = اشغلت بالي عليك .. الله يعوضك ياوليدي.. الله يرحم امك وعمك ( وبكت ) الله يعوضك خير عن ابوك وامك

غطيت وجهي بشيلتها احاول امنعي دموعي تنزل ... ابعدتني جدتي عنها تطالعني وتحسس وجهي بيديها

جدتي بحزن = وجهك حار .. وشلونك الحين ... والله ياوليدي ودي اروح لك لبيتك واتطمن عليك بس هالولد اللي انت مسكنه عندك ( وكملت بقهر ) هو الى متى بيصير ببيتك ليه مايشوف له مكان ثاني .. مــ

قاطعة جدتي قبل تكمل

عمر = جده انا بخير ماتحسنت الا اليوم وعلى طول جيت ( والتفتت لجدي ولقيته يطالعني يحتريني اخلص من جدتي ابتسمت ) جدي وشلونك ؟

ومشيت على ركبي وانحنيت على جدي وسلمت على راسه

مسكني جدي مع اكتافي يطالع وجهي بحنان

جدي = علمني سامي انك مريض من يوم الجمعة والله ياوليدي اني تعبان من رجيلاتي كل ماحاولت اجيك يجون عندي رجال .. حتى عمك ابو سامي اشغلناه معنا هو وولده من يوم جوا من السفر مارتاحوا .. كل الشغل فوق راسهم ياوليدي

سلمت على راس جدي مرة ثانية

عمر = ماعليك جدي .. انا اللي مقصر المفروض انا اللي اجي عندك

وجلست قدامهم مثل وضعية التشهد وقعدت اتلفت ادور بلهفة على نادر

عمر بابتسامة = وين اخوي الجديد ؟

ابتسمت جدتي وحطت يدها على فخذي

جدتي = اخوك قريب ياوليدي ( والتفتت لجدي ) اتصل عليهم خلهم يجيبونه لعمر

قطبت حواجبي مستغرب

ابتسم جدي بفرح والتفت لمها اللي وراي و الى الحين واقفة عند مدخل الصاله

جدي = مها هاتي التلفون

عمر مستغرب = ماهو عندكم ؟

التفت جدي لي

جدي = لا عند اخوانه بعنيزة ... هم جابوه لنا وشفناه بس ماطولوا امهم بالحداد و مايقدرون يخلونها لحالها

مدت مها التلفون لجدي وهي تكلمني بفرح

مها = عمر سميناه فارس ..

رفعت راسي لمها

عمر = بس انا ابي اسمه نادر

سكتوا كلهم يطالعوني

مها = نادر !!! يع نادر ... فارس احلى ... نادر قديم .. فارس تحس كشخه

عمر = كشخه والا مو كشخه انا وامي متفقين نسميه نادر ... انا ابي اسمه نادر

طالعوا بعض جدي وجدتي ورجعوا التفتوا لي

جدي = بس اخوانه قد سموه

عمر = وانا بعد اخوه والا مالي حق اسميه

جدتي مستغربة = لا والله لك حق ياوليدي بس كلنا يهالبيت ماهتمينا باسمه ... جا معاذ عندنا وقال ابسميه فارس وقلنا هذا اخوك سمه زي ماتبي

جدي = وانت نتصل عليك ولا ترد علينا وانا انشغلت وتعبان ولا قدرت اجيك .. قلت لمعاذ يروح لك ويشاورك باسمه وقال طيب .. هو جا عندك معاذ ؟

عمر = لا ماجا عندي ولا شفته

جدي = والله ياوليدي انا ماكنت بحاله .. وفاة ولدي خلتني مادري عن شي ( ورفع سماعة التلفون اللي بحظنه ) خلني الحين اتصل عليهم وتشوفه ويصير خير

مها = عمر والله وش نادر .. نبي اسم فارس احلى .. يع ناااادر

رفعت راسي لمها

عمر = لا اسمه نادر ( والتفتت لجدتي اسألها ) اظنهم مايمديهم سووا تبليغ وسجلوا اسمه صح ؟

جدتي = مايسجل لين يطعم

مها بزعل = يع نااادر

طنشتها ولا رديت عليها وقعدت اطالع جدي اللي يكلم بالتلفون

جدي = هلا معاذ ... وشلونك .. بخير كلنا بخير ياربي لك الحمد .. معاذ ابيك تجيب فارس عندنا المغرب ... نبي نشوفه .. زين زين نحتريك المغرب .. ياهلا

وسكر السماعة

ابتسمت اتخيل نادر .. متحمس متى يجي المغرب ... اول مرة يصير لي اخو .. اخيرا ابحس بطعم الاخوة والاسرة .. من يوم طلعت على الدنيا وانا محروم منها ... ابتسمت اكثر وانا اتخيله هالصغير ابيض والا اسمر بيشبهني والا لا

= يع نادر

قطعت علي تخيلاتي هالعمة المزعجة و رفعت راسي لمها بعصبية

عمر بعصبية = من زين اسمك عاد .. والله لو تقولين يع من هنا لبكرة نادر يعني نادر

مها وهي تجلس على الكنبة = بس حنا لنا يومين تعودنا نسميه فارس ... انت توك تنتبه .. وينك اسبوع ؟

عمر = اسبوع كنت تعبان

مها = كلنا زعلانين على اللي صار بس ما انعزلنا عن العــ

قاطعها جدي يسكتها

جدي = مها خلاص .. هذا اخوه وله حق يسميه

مها = المشكلة مايعرف يسمّي .. وش قال قال نادر

نزلت راسي وابتسمت اتخيله ... اباخذه واربيه عندي .. اخيرا بيصير لي اخو يسكن عندي بالبيت .. ماراح اصير لحالي بالبيت .. لا .. ورايد عندنا بعد .. يعني اخيرا صرنا مجموعة مثل الاخوان بالضبط ... اباخذه عندي


قامت مها وطلعت من الصاله .. شوي وجابت القهوة وجلست بجنبي قدام جدي وجدتي وهي الى الحين تتطنز علي وعلى اختياري بالاسم بس مطنش .. اول شي مالي نفس اخذ واعطي معها ثاني شي ماعلي من احد اسمه نادر يعني نادر .. سحبت الصينية من يد عمتي وقعدت اصب لهم




ساعة ونص و سمعناه يذن لصلاة الغرب

التفت لي جدي ..

جدي = عمر لي يومين ما اصلي الا بالبيت ماعندي احد يوصلني .. ابيك ياوليدي تروح معي للمسجد و توصلني

قطبت حواجبي مستغرب

عمر مستغرب = اوصلك ؟؟ كيف يعني اوصلك .. المسجد قريب دايم تــ

وقاطعني جدي

جدي = رجيلاتي ماعادت تشيلني

قامت مها وطلعّت عصا كانت مركوزة بجنب التلفزيون وعطته جدي وساندته يقوم عشان يروح يوضي

توني انتبه للعصا .. رفعت راسي لجدي مستغرب وهو واقف

عمر = العصا هذي لك ؟.. ماكنت تمشي بعصا

مها = يقولك رجيلاته ماعادت تشيله .. قم وصل ابوي للمسجد


عشر دقايق وطلعنا انا وجدي متوجهين للمسجد وانا اساند جدي واساعده على المشي

فعلا كلام مها وخوفها بمحله .. لازم جدي وجدتي مايقعدون لحالهم بالبيت بعد زواج مها ... ( وابتسمت ) فرصة اطلب منهم يجون عندي بالبيت خــ

لحظة .. صح .. نسيت

رايد عندي بالبيت .. صعبه جدتي ورايد يصيرون ببيت واحد .. وصعبه اطلب منه يطلع .. ماله مكان يضفه غير بيتي

التفتت لجدي اللي يمشي وهو منحني شوي .. خلني افتح معه الموضوع الحين

عمر = اقول جدي .. آآآ .. اذا تزوجت مها وش بتسوي انت وجدتي ..

رفع جدي راسه لي يطالعني

جدي = الا ياوليدي فكرت .. قلت ابروح عند عيال عبد العزيز .. معاذ ومصعب الحين مسؤولين عن اخوانهم وامهم .. والمسؤولية كبيرة عليهم اساعدهم باللي اقدر عليه

سكتت ... ماعندي رد .. كنت اتمنى يصيرون عندي خاصة اني اباخذ نادر عندي واكيد ابحتاج جدتي بس رايد مشكلة .. صعبة اخليهم هو وجدتي ببيت واحد

وحل جدي لا بأس به .. اذكر جدي وجدتي كانوا مرتاحين يوم كانوا بعنيزة والحين فعلا مصعب ومعاذ يحتاجون خبرة جدي بهالمسؤولية اللي عليهم وانا الله يعوضني بنادر ورايد يحسسوني باللي اتمناه




طلعنا من المسجد وانا اساند جدي اللي يالله يالله يمشي

ناخذ ساعة عشان نوصل ... دخلنا الحارة وشفت من بعيد سيارة معاذ .. ابتسمت فرحان

اول مرة افرح بجية معاذ .. مب له والله فرحان للي مع معاذ ..

ودي اترك جدي واروح مسرع للبيت واشوف نادر .. بس جدي بطييييييييييييييئ

متحممممممس .. ودي اشيل جدي واركض للبيت


اخيرا دخلنا البيت .. ساندت جدي لين وصلنا الصاله وتركته

ولقيت بالصاله

معاذ ومصعب جالسين على الكنب

وجدتي جالسة على الكنبة الطويلة قبالهم

وكلهم ما بحظنهم شي ... طالعتهم مستغرب وانا اتلفت على الصاله كلها ادور شي ملفوف او أي شي صغير

وينه

قام مصعب يوم شافني واقف عند مدخل الصاله وجا يسلم علي

تنهدت احاول اصير ثقيل شوي وسلمت على مصعب واعزيه في ابوه واخته ويعزيني في امي ..


عمر = عظم الله اجرك

مصعب = اجرنا واجرك جزاك الله خير .. وعظم الله اجرك في الوالدة

عمر = اجرنا واجرك

دخل جدي وجلس بكنبة منفردة

التفتت لمعاذ اللي واقف عند مكانه يحتريني اجي عنده واسلم

دخلت الصاله وتوجهت لمعاذ ومديت يدي اصافحه

عمر = عظم الله اجرك

معاذ = اجرنا واجرك ( وسلمنا على بعض بالوجه وجلس معاذ على الكنبة )

ورجع مصعب وجلس بجنب اخوه وهو يسألني

مصعب = يقولون كنت تعبان ؟

رديت عليه وانا اجلس بجنب جدتي قبالهم

عمر = ايه .. حمى ..والحمد الله راحت

هز مصعب راسه بهدوء

مصعب = انشغلت هالاسبوع

سأل جدي عيال عمي

جدي = وين اخوكم خلوا عمر يسلم عليه

ابتسمت هذا اللي ابي اقوله اول مادخلت .. وين اخوي

ردت جدتي معصبة

جدتي = اخذته مها تقول بتصوره مدري وش بتسوي .. مدري متى بتعقل هالبنت على وجه زواج والى الحين مطفوقه

اووووووه يعني ماتصور الا الحين

صاح جدي باعلى صوته يناديها

جدي = مهاااااااا يامهااااااااااا

سندت ظهري على ورا واطالع مدخل الصاله مافيني صبر .. احتري هالعمة تشرّف

شوي ودخلت مها ومعها شي ابيض ملفوف تشيله بين يديها

ابتسمت فرحان وانا اطالع هالشي الملفوف اللي بين بيدها وقمت واقف وعيني عليه

وغصب عني ضحكت بفرح

عمر = ههههه هذا اخوي ؟ ( ومديت يدي ابي اخذه ) عطيني اياه

وقفت مها قبالي وحطت بيدي هالشي الخفيف الملفوف

مها = لا يطيح منك شيله زين

تصلبت بمكاني وقلبي يضرب بفرح وانا اشوف وجهه الصغير .... اوووووول مرة اشيل رضيع ... ما اعرف ... خفيف مررررررة .. كأني ماني شايل شي

اطالع وجهه بلهفة ...

حسيت بيدين مها على اكتافي وتضغط اكتافي تبيني اجلس

مها = اقعد وحطه بحظنك .. لا يطيح منك

جلست وعيني مافارقت وجه نادر

مغمض عيونه ونايم .. خشمه صغير مرة مدري وشلون يتنفس هذا .. ضحكت وانا اطالع اللهاية بفمه وهي تتحرك ...

ضميت ركبي من بعضها وانحنيت اتركى على ركبي ويديني الثنتين تحت نادر

ابيض ... احس بنعومته ...

طلعت يدي اليمنى بشويش من تحت نادر وطلعت اللهاية من فمه ونزلت بجنبي باهمال ... وابتسمت ابتسامة عريضة وانا اشوفه فاتح فمه يحسب الى الحين اللهاية فيه

فجأة تذكرت امي ... تنهدت بألم.. حسيت بحرارة بعيوني يوم تذكرت امي وامه ... كأني اشوف وجهها فيه الحين

ليتها موجودة تفرح معي باخوي ... يمه تحققت امنيتي وصار عندي اخو بس فقدتك انتي

سالت دموعي على خدي غصب عني ... انحنيت و حبيت خد نادر .. وغصب عني بكيت وانا اشم ريحته ... ماقدرت امنع نفسي

حمدت الله ان شماغي طاح طرفه وانا منحني ... الحمد الله يغطي علي .. احاول اتكم صوتي واخفي دموعي عنهم

آآآآه يانادر امنا رااااحت ... راحت وخلتنا ... حشرت خشمي برقبته مستمتع بريحته

انا انولدت بدون اب وانت ياخوي انولدت بدون ام ولا اب ... حاولت اتكم صوتي اكثر بس غصب عني بكيت بصوت مسموع ... وحشرت خشمي اكثر برقبة نادر احاول اكتم صوتي

بس حشرجت صوتي و شهقاتي تفضحني

حسيت بيد جدتي على ظهري وهي تكلمني بصوت باكي

جدتي = الله يعوضكم ... مات ولدي سعود وجيت انت والحين مات ولدي عبد العزيز وجا اخوك ... فرحتي دايم ناقصه ( وبكت)

سمعت جدي يرد على جدتي بحزن

جدي = احمدي ربك واشكريه .. اللي خلف مامات

الى الحين مغطي وجهي بنادر احاول اهدي نفسي ... فعلا الحمد الله على كل حال

رفعت راسي شوي وحبيت خد نادر وخده الثاني ورفعت راسي اطالع وجهه عن قرب .. ولا شعوريا حبيت فمه الصغير .. ورجعت احب خده .. وقعدت احبحبه واحاول اهدي نفسي

بخفه دخلت يدي اليمنى وانا منحني على نادر و مسحت دموعي واحاول اغطي وجهي بشماغي اللي طايح طرفه .. مابي يشوفون دموعي قدامهم

رفعت راسي واعتدلت جالس وطاحت عيني على معاذ اللي جالس قبالي وحاط رجل على رجل ويطالعني بصمت

نزلت نظري عنه متفشل من دموعي اللي خانتني

= وش رايك فيه من يشبه ؟

رفعت نظري لمصعب .. حسيته سأل هالسؤال يبي يلطف الجو على جدي وجدتي اللي تعكر مزاجهم بسببي

ابتسسمت ابتسامة حزينة ونزلت نظري لنادر

عمر بابتسامة = مادري ماشوفه يشبه احد

مها = توه .. اذا كبر اكيد بيطلع علي

رفعت راسي لمصعب ومعاذ اعلمهم بالاسم اللي سميته انا

عمر = ابسميه نادر

قطب مصعب حواجبه ومعاذ نزل رجله عن رجله الثاني مستنكر كلامي

معاذ = وش ؟

مصعب مستغرب = نادر .. بس حنا خلاص سميناه فارس والكل وافق حتى جدي وجدتي

تدخلت مها واقفة معهم

مها = اصلا وش جاب فارس لنادر

معاذ بحزم = خلاص الولد سميناه فارس

عمر = بس انا وامي اتفقنا نسميه نادر

ضحك معاذ بسخرية

معاذ = هه حلوة ذي اتفقتوا .. شايفنا مخفات نصدقك

عمر = وليه ما اسميه انا .. انا اخوه مثل مانتوا اخوانه

معاذ = كلنا موافقين على فارس وش معنى انت .... والا بس تبي تمشي رايك علينا

عمر = ما امــ

وقاطعني معاذ معصب

معاذ = هذا قبل كلامك يمشي علينا .. الحين انا المسؤول عنه وكلامي هو اللي يمشي

عمر بعصبية = كلامك يمشي على غيري .. مايمشي علي وعلى اخوي

معاذ = اخوك تراني انا اخوه الكبير

عمر بسخرية = وانا وش قالوا لك .. ولد عمه ( وانتبهت اني فعلا اصير ولد عمه وبسرعة كملت منقهر ) آآآآ ... اقصد انا ولد عمه واخوه بعد

ضحك معاذ بسخرية

معاذ = هه .. لا يكثر بس اسمه فارس وانتهينا

عمر = لا يــ

وقاطعتنا صرخة جدي علينا

جدي = بس انت واياه ... تتهاوشون قدامي

بلعت لساني منقهر وعيني على معاذ ومعاذ نفس الشي سكت ونظراته المعصبة علي

كمل جدي كلامه بعصبية

جدي = فارس نادر .. اللي هو ... تتهاشون عشان اسم ؟

نزلت نظري لنادر النايم .. ومررت اصبعي على خده بحنان وابتسمت غصب عني وانا اطالعه

سمعت جدي يقترح يحاول يحل المشكلة

جدي = طيب لا فارس ولا نادر .. سموه اسم ثاني

التفتت لجدي وقبل اتكلم تدخل مصعب

مصعب = فارس حلو وتعودنا عليه

عمر = انا من زمان ابي نادر من يوم امي حامل فيه

سمعت معاذ يهمس بسخرية

معاذ بهمس = هه ويكذب بعد

التفتت له ارد عليه

عمر = ما اكذب

التفت جدي لمعاذ

جدي = معاذ سموه نادر ... نادر زين

ابتسمت بانتصار وطير معاذ ومصعب ومها عيونهم بجدي

مها بصدمة = يبااااااااا .. اسبوع ماعارضت على اسم فارس والحين تقول نادر زين

سأل مصعب جدي باستنكار

مصعب = نسميه نادر بس عشان واحد وحنا كلنا نبيه فارس

رد معاذ بحزم وقهر على جدي

معاذ = لا ... فارس يعني فارس .. جدي انت دايم دايم تمشي راي عمر علينا ... مو بس انت حتى ابوي الله يرحمه .. عندكم كلام عمر هو اللي يمشي وحنا بالطقاق ( والتفت لي ) ماني مسميه نادر وورني وش بتسوي

جدي بترجي يحاول يرضي الطرفين

جدي = يامعاذ الله يهديك هذا اخـوه بعد

التفت معاذ لجدي و رد بعصبية

معاذ = الحين انا اللي مسؤول عنه وهذا اللي يسميه ( واشر علي ورفع يده يعدد باصابعه بعصبية ) انا اللي ابصرف عليه .. وانا اللي ابسجل اسمه وانا اللي ابطلع له وارباح دكان ابوي يوزع علينا كلنا ومنهم فارس واخر شي اسم مانقدر نسميه

عمر بصعبية = قل بعد بتحرمه من ورث ابوه ... ومن ناحية الصرف مب انت اللي بتصرف عليه ... نادر اباخذه عندي ... من اليوم وطالع بيصير ببيتي انا

التفتوا كلهم لي بصدمه وطيروا عيونهم فيني حتى جدي وسمعت شهقت جدتي مستنكرة كلامي

سكتوا شوي يستوعبون

جدي بصدمة = تاخذه عندك ؟

جدتي بخوف = ياعمر ياوليدي مايصلح .. هذا رضيع ييبيله مداراه

مها بصدمة = عمر خبل انت .. هذا يبي اللي يرضعه واللي يغيرله ..هذا توه مولود يبي له عناية ومتابعه مو خذني جيتك

ضحك معاذ بسخرية

معاذ = ههههههههههههه دلخ

ماعلي منهم ... قبل احسب امي بتعتني فيه وفوق هذا كنت زعلان لانه مب صاير عندي ... الحين انا احق فيه بعد امي وفرصة يصير معي بالبيت

التفتت لجدتي

عمر = مايبي له عناية واجد .. رضاعة وانتهينا

ضحكت جدتي بحنان وهي تحط يدها على كتفي

جدتي = لا الله يصلحك .. هــ

وقاطعها معاذ يصارخ علي

معاذ بعصبية = اسمع عاد .. ترانا عطيناك وجه .. عندك بالبيت انسى

فااار دمي منه كل ماقلت شي قال لا

صارخت عليه باعلى صوتي

عمر بصراخ = والله اباخذه اباخذه غصب عليك

حسيت بقمزة نادر من صوتي العالي وقعد يتحرك وكأنه يبي يقوم

قامت مها و جت عندي و انحنت واخذته مني

مها = ازعجتووووه ( وقعدت تهزه بين يديها وجلست بجنب جدي )

رجعت التفت لمعاذ بتحدي

التفت معاذ على مصعب يسأله ويحرك يده عند راسه بحركة يعني مجنون

معاذ = هذا مجنون والا وشسالفته ؟

عمر بعصبية = الحين ماعندي الا اخو واحد ومستكثرينه علي

التفت معاذ بعصبية وصارخ علي

معاذ بصراخ = والله لو عندك عشر .. فارس هذا والله ما تاخذه

قمت منقهر وفاير دمي على الاخر

عمر = لاااااا تحلف .. قلت لك اباخذه يعني اباخذه

قام معاذ على قومتي

معاذ = والله ماتشمه

مشيت خطوتين بعصبية ووقفت قدامه ومسكت ياقته وانا احس دمي يغلي من معاذوه

عمر = هو عنااااد بسسس

معاذ = ايه عناااااد ( ودفعني على ورا و تركته ) عنااااد ياعمر ... فااااارس والله مايطلع من بيتي

جدي = بس حسبي الله ونعم الوكيل بسسسسس

ماهتميت لجدي ولا معاذ اهتم وكل واحد يطالع الثاني معصب

مسكت ياقته وجريته ناحيتي

عمر = اولا اسمه نااااادر .. وقلت لك اباخذه وانت طق راسك باقرب جدار

مسك معاذ يدي اللي ماسكته ويضغط عليها معصب

معاذ = انت اللي طق راسك بالجدار ... فاااارس ( ورص على الاسم ) ما يطلع من عنيزة وانت بلط البحر ( ودفعني على ورا )

قام مصعب وحال بيننا

مصعب = على الاقل احترموا جداني اللي جالسين عندكم

مسكت ذراع مصعب وجريته ابعده عنا وانا اطالع معاذ منقهر

عمر = عندك اخوانك ... عندك امك ... وش معنى متمسك بنادر هالكثر

معاذ = قل بعد اباخذ امك .. تراك مامن عقل

التفتت لجدي ولقيته يطالعنا بألم وساكت رجعت التفت لمعاذوه واشرت على جدي

عمر = جدي وجدتي ناوين يسكنون عندكم بعد زواج مها .. خل بس نادر عندي بس نااااادر ناااااااااادر مابي غيره

قطب معاذ ومصعب حواجبهم على المعلومة الجديدة والتفت معاذ لجدي ورجع التفت لي

معاذ = حياهم الله باي وقت بس هذا ماله دخل بفارس ... وانا فارس هذا بالذات مابيه يطلع من عندي

جدي = بس خلاااااااص

التفتت لجدي مستنكر صوته اللي تغير .. ولقيته يطالعنا بألم

جدي وهو يطالعني = عمر ياولدي هذا رضيع .. اخوك مصلحته عند عيال عمك .. هناك عنده اخته ومرة ابوه .. انت تاخذه وشلون تدبره

انقهرت اكثر .. ليه كلهم ضدي

عمر = انا اخوه انا اقرب لنادر من معاذ

مصعب = هو ماهو على القرب وعلى البعد .. هو على مصلحة الولد وين

معاذ = والله اقنتعت والا ما اقتنعت ... ماعلينا منك

التفتت لنادر اللي بين يدين مها وهي جالسه وتطالعنا بزعل من هواشنا

سكتت وانا عيني على نادر و انفاسي سريعة من القهر

ياما تمنيته وبعد ماجا وصار اخيرا عندي اخ ووفاة امي وابوه صار فيه امل يعيش معي ببيت واحد ... والحين يقولون مصلحته مايعيش معي ... بس لاني وحيد

بس لاني وحيد

وحييييييييد

التفتت لمعاذ ورفعت راسي بتحدي .. لو يقولون مايقولون .. نادر عندي


عمر = عنادك خله لك .. نادر معي .. تفهم .. نادر معي

سكت معاذ شوي يطالعني وبعدها رفع راسه بتحدي يسوي مثلي

ولجم لساني بكلمته

معاذ = طيب بيننا المحاكم

سمعت شهقة جدتي ومها ... و مصعب طير عيونه باخوه

مصعب = ماتوصل لهالدرجة معاذ

سمعت همسة جدي بألم وانا عيني على معاذ بصدمة

جدي بالم = عيالي يوصلون المحاكم .. ( وتغير صوته ) حسبي الله ونعم الوكيل

ومعاذ الى الحين يطالعني بتحدي

لاااااا .. اذا وصلت المحاكم انا الخسران .. لييييييييييه مالي حق بنادر بس لاني وحيد بياخذونه مني ...

هو وحدتي على كيفي ؟ ...

سمعت جدتي وراي تقترح علي وعلى معاذ

جدتي = حسبي الله ونعم الوكيل .. بتفشلونا انتم ... لا تحدوني اخلي عمه يجي ياخذه

انحنى معاذ على جنب شوي يطالع جدتي من وراي وانا الى الحين عيني عليه وساكت .. مدري وش اسوي ... كل شي الا المحاكم

معاذ = لا .. اسمحيلي جدتي .. انا الاخ الكبير وعنده اختي وامي ... ماني بزر عمي يصير وصي على اخواني .. ( واعتدل واقف يطالعني ) هاه وش قلت تبلع لساني وتنطم والا اوصلها للمحاكم

قبضت يدي بقهر وغصب عني رفعت يدي وعطيته لكمه قويه طيرت وجهه

صرخ معاذ بألم وطاح على الكنبة وراه وهو حاط يده قريب من فمه .. شهق مصعب وجلس بجنب اخوه على الكنبة وانحنى يشوف وجه معاذ بخوف

مصعب = معاااااذ

قامت مها بفزع وهي ترص نادر لصدرها

قام جدي بضعف وهو يتساند على كتف مها

جدي = عمــ ( ولا كمل ..سكت وهو يطالعنا بألم )

رفع مصعب راسه يطالعني معصب

مصعب بصراخ = ماتعرف تتفاهم بدون ضرب

قام معاذ وهو ماسك فمه وصرخ بوجهي

معاذ = يااااااااكلب ( وابعد يده عن وجهه وبحركة سريعة رد لي اللكمة بقوة )

تراجعت على ورا وطاح شماغي ومسكت خدي من تحت عيني بألم فضييييع .. وتفاجأت بمعاذ يهجم علي ويمسكني مع ياقة ثوبي ويقرب وجهي لوجهه ... ااااهب ياهو عليه ضرب

اخخخخ

طالعته وانا حاط يدي على خدي واشوف الدم ينزف من خشم معاذ

معاذ بصراااخ = ترااااني من زمااااان صاااابر علييييك

جا مصعب وحال بيننا وبصعوبة فكني من يدين معاذ .. ودفعني على ورا ووقف قدامي ومعاذ وراه

مصعب بعصبية = عمر تراك زودتها ... قلنالك مصلحة الولد معناااااا ... بقرة انت ما تفهم

انصدمت وانا اطالع مصعب ... انا عارف من زمان انه لا يمكن يوقف معي ضد اخوه ... دايم يكذب علي وانه مهتم بمصاحبتي له

احس مختنق ما اقدر اتكلم من القهر

التفتت لمها وتوجهت على طول لها ومسكت نادر ابي اخذه منها بس هي رصته على صدرها

مها بزعل = لااا عمر لا تاخذه .. انت حتى رضاعة ماتعرف تعطيه

رفعت قبضة يدي .. كأني ابعطيها بكس .. ابي اخوفها

وفعلا خافت تراجعت على ورا ومدت نادر علي

اخذت نادر منها .. وجدي يكملني

جدي = عمر وين بتاخذه هذا يبيله حرمة تراعيه .. لا تخليني اتصل على عمك

ماهتميت ولاني مهتم ... المهم نادر معي وبس .. لا عمي ولا غيره يقدرون يمنعوني

جيت ابطلع من الصاله بس معاذ سد طريقتي

معاذ = وين وين وين .. هات الولد والله ماتاخذه

بصعوبة طلع صوتي ارد عليه

عمر بعصبية = تحلف والا ماتحلف .. ماعلي منك وطق راسك بالجدار

ومريت من عنده بس معاذ مسك ذراعي بعنف

مسكت مها يد معاذ تحاول تبعده عني

مها = خله معاذ خله .. مو متحمله صدقني يوم و بجيبه بنفسه عندنا

سحبت ذراعي وطلعت من الصاله وانا اسمع معاذ يصارخ ويسبني

وطلعت وانا اسمع ازعاجهم معاذ يصارخ ومها ومصعب يردون عليه .. خله و مو متحمله وبيرجعه ومن هالكلام

ركبت سيارتي وحطيت نادر بحظني بألم

المحاكم لا .. لا ... اذا وصل الموضوع للمحكمة اكيد راح يكسبها معاذ ... وعمي ماله دخل يتدخل وماعلينا منه اصلا


شغلت السيارة وعيني على نادر النايم بحظني

ابتسمت بألم وانا اطالع برائته

حركت السيارة ويد على الدركسون ويدي الثانية على صدر نادر

اقدر اربيه .. ليه يقولون ماراح اتحمله .. كلها رضاعة احطها بفمه ويسكت .. نادر اخوي بيصير عندي .. وعندي وبس

حسيت بالم فضيع تحت عيني .. حسبي الله عليك يامعاذ .. جعل يدك للكسر .. كل هذا عشان طلبت اخوي يصير عندي


وصلت بيتي .. وطفيت السيارة ورفعت نادر لوجهي وحبيت فمه وخده وحشرت خشمي برقبته ... نادر هذا بيتي .. هنا بتسكن معي لين تكبر .. ماعليك من معاذ ولا من غيره

نزلت وانا اسمعه يذن لصلاة العشا ودخلت البيت وسكرت الباب اللي برا والباب الداخلي اخاف العله معاذ يجي وراي

دخلت الصاله ولقيت رايد جالس و يطقطق بالاب توب

رفع راسه وشهق يوم شاف اللي معي ونزل الاب توب على جنب وقام متفاجئ


رايد بصدمة = هذاااا اخووووك ؟

ابتسمت بألم .. هذا اخوي وتهديد معاذ لي بالمحكمة ماراح يخوفني

جا رايد ووقف قدامي ومد يديه يبي ياخذ نادر

رايد بفرح = شوي شوي خلني اشيله

عطيته رايد وبصعوبة تكلمت

عمر بحزن = نادر خلاص بيصير معي دايم

رفع رايد راسه لي بصدمه

رايد = وش ؟ عمر اكيد تمزح ؟

تنهدت بألم ... بيصير معي وبس

عمر = خله معك واذا طق الباب احد لا تفتح

وطلعت من الصاله مختنق .. ابي اصير لحالي شوي وافكر بتهديد معاذ ... ماراح يخوفني ماراح يخوفني .. انا احق بنادر منه







* رايد *


طالعت عمر وهو معطيني ظهره طالع من الصاله ... تبعته وشفته يركب الدرج بتعب رايح فوق

وش يقول هذا ... صاحي .. وبعدين وش منه الكدمة الحمرا اللي تحت عينه .. لا يكون متهاوش مع احد كعادته

نزلت نظري للمخلوق الصغير اللي شايله بين يدي

هذا وشلون بيعيش عندنا .. لا انا ولا عمر ندبر شي .. وبعدين تعال ... انا اداوم وعمر يدرس وين بنحطه ذا بوقت دواماتنا

رفعت راسي لأعلى الدرج .. للمكان اللي اختفى منه عمر

مب صاحي .. ماعنده اهل يربونه وش معنى عمر

دخلت الصاله ونظري على نادر .. وابتسمت غصب عني ... ياصغيره مب شي

معقول عمر صادق بكلامه ... صعبه وشلون نخلي هالنتفه عندنا

قمت ورحت فوق وانا اهز نادر بين يدي مع انه نايم

رحت لغرفة عمر ولا لقيته .. رحت لاحد الغرف فوق ولا لقيته .. رحت لغرفة امه ولقيت عمر جالس على السرير ومنزل راسه وسرحان يفكر

وقفت عند الباب

رايد = عمر

رفع راسه ببطئ وطالعني بصمت

دخلت الغرفة ووقفت قدامه

رايد = عمر صعبة تخلي اخوك عندنا .. هـ

وقاطعني عمر بهمس

عمر = رايد اطلع ابي اصير لحالي شوي

سكتت .. وش فيه عمر

طلعت من الغرفة ونزلت تحت .. وانا شايل هم الولد .. عمر مب صاحي كيف يجيبه عندنا وهو يعرف اننا مانقدرله

طلعت جوالي واتصلت على عبد الله شوي ورد علي

عبد الله = هلا رايد

رايد بضيق = عبد الله ... تقدر تجي ..

عبد الله مستغرب = ليه وش فيه ؟

رايد بضيق = تعال شف وش جايب عمر ..

سكت عبد الله مستغرب

عبد الله = وش جاب ؟

رايد = جاب اخوه نادر يقول يبيه يصير عندنا على طول

شوي وسمعت ضحك عبد الله

عبد الله = هههههههههههههههههههههههههههههههههه

تضايقت مافيه شي يضحك

رايد = وش تضحك منه انت الحين ؟

عبد الله = ههههههههههه حلوة ذي على طول ... ومين بيحفظه انت والا عمر هههههههههه

زفرت .. هذا وقته يتطنز .. وبعدين صح مين بيحفظه ويغسله ذا

رايد = وانت الصادق مين بيحفظه ومين بيرضعه ومين بيقعد عنده اصلا .. انا اداوم وعمر يدرس

ضحك عبد الله اكثر وبعدها سألني

عبد الله = طيب عمر عنده جدته ليه مايوديه عندها واصلا الولد له اخت ومرة ابو ليه عطوه عمر ؟

رايد = انا ادري .. انا مستغرب مثلك ... عمر جا وواضح انه متضايق وراح فوق بدون مايعلمني السالفة ولا فهمت منه شي

عبد الله = هههههههههههههه اقول شكل سهرتنا اليوم فله مع اخو عمر .. ابجمع الشباب واجيكم نستانس ههههههههههه

عصبت

رايد = وش وناسته انت .. ايه انتوا وش عليكم .. مابياكلها الا انا ... هذا هو عمر عطاني اخوه وراح فوق

عبد الله = يله يله ماما رايد جايين الحين ... ههههههه

وسكر بوجهي وهو يضحك

اففففف وش ماما رايد ... من الحين تطنز .. جاي يبي يستانس ذا .. نزلت نظري لنادر اللي بحضني .. وش هالورطه .. هذا كيف يحفظونه وكيف يسون الرضاعة .. والله ما اعرف شي

ورفعت راسي احاول اتذكر دانة وهي صغيرة وكيف كانت امي تسوي معها


نص ساعة ونزل عمر واخذ اخوه من حظني وجلس على الكنبة وحط اخوه بحظنه .. كل هذا بصمت

طالعته مستغرب .. وش فيه عمر ..


شفت عمر يمرر اصابعه بحنان على خد نادر وسرحان بوجهه

رايد = وش فيك عمر ؟

رفع راسه يطالعني سكت شوي وبعدها همس

عمر = مافيني شي .. وش بيصير فيني يعني ... ( ونزل راسه لنادر ) انا الغبي معطيه اكبر من حجمه .. مب خايف منه ولا من احد ( ورفع راسه لي وابتسم ابتسامة صغيره كأنه يغير الموضوع ) وش رايك باخوي ؟

فتحت فمي مستغرب .. تنحنحت

رايد = احم .. ( طنشت سؤاله ) طيب وش اللي بخدك ( واشرت بمكان تحت عيني اعلم عمر بمكانها ) متهاوش مع احد ؟

سكت شوي ورفع راسه بغرور

عمر = ماعليك متهاوش مع بزر

رفعت حاجب واحد .. مع بزر ؟

احيان ما افهم على عمر شي .. يكلمني بالالغاز

فجأة سمعنا جرس الباب

قمز عمر وقام واقف وهو شايل نادر والتفت لي وصارخ علي

عمر = خلك لا تفتح الباب ( وجا عندي بسرعة وانحنى علي وعطاني نادر واعتدل واقف واشر علي باصبعه كأنه يهدد ) ابروح اتفاهم معه وياويلك اذا طلعت من الصاله .. خلك مع نادر

رديت عليه بسرعة مستغرب من تصرفاته

رايد مستغرب = تتفاهم مع مين .. هذا عبد الله يمديه وصل

نزل عمر اصبعه مستغرب

عمر = عبد الله ؟ وش جابه الحين ؟

نزلت نظري لنادر ولقيته يماغط عيونه يبي يقوم ورفعت راسي للمجنون اللي واقف

رايد = تو متصل عليه ... بيسهر عندنا هو والشباب كالعادة ... وش فيك عمر ما انت طبيعي اليوم

رجع عمر شعره على ورا وتنهد براحه .. وانحنى علي واخذ نادر مني

عمر = رح افتح الباب لهم

وجلس على الارض بوضعية التشهد ونزل نادر بالارض

والتفت عمر لي فرحان وهو يشر على نادر

عمر بفرح = شف شف قااااام ( وانحنى عليه يحبحبه )

ابتسمت وقمت وطلعت من الصاله وسمعت عمر يكلمني بصوت عالي وانا طالع

عمر بصوت عالي = اذا دخلتوا لا تخلي الباب فاتح .. سكره معك

وقفت عند الباب الداخلي بصدمة .. عمر اكيد خايف من احد بس مين مدري

طلعت للحوش وفتحت الباب ولقيت الشباب عبد الله ومشعل ومنصور

دخلتهم وعلى طول درعموا للصاله مسرعين .. سكرت الباب مثل ماقال عمر

ودخلت الصاله ولقيت الشباب مجتمعين عند عمر الجالس بالارض ومنحنين مثل وضعيه الركوع ويتفرجون على نادر من فوق

حشرت نفسي بينهم وضحكت وانا اشوف عيون نادر تدور بوجيه الشباب فوقه ومن ملامح وجهه كأنه يقول سبحان الخالق



* الجــزء الســابع والعشــرون *








* رايد *




طلعت للحوش وفتحت الباب ولقيت الشباب عبد الله ومشعل ومنصور

دخلتهم وعلى طول درعموا للصاله مسرعين .. سكرت الباب مثل ماقال عمر

ودخلت الصاله ولقيت الشباب مجتمعين عند عمر الجالس بالارض ومنحنين مثل وضعيه الركوع ويتفرجون على نادر من فوق

حشرت نفسي بينهم وضحكت وانا اشوف عيون نادر تدور بوجيه الشباب فوقه ومن ملامح وجهه كأنه يقول سبحان الخالق


سأل مشعل وحنا الى الحين راكعين ونطالع الحلو الصغير وعمر جالس

مشعل = وش سميتوه ؟

رفع عمر راسه لمشعل وجاوبه بفرح

عمر بابتسامة = نادر

استغرب عبد الله ومنصور اللي عارفين اسمه من سامي

منصور مستغرب = نادر ؟ بس سامي علمنا انهم سـ

و قاطعه عمر

عمر = ماعليك من سامي .. اسمه نادر وبس ( واشر باصبعه لنا يهدد ) أي واحد منكم يقوله فارس ياويله

تنهدت و جلست على الارض بجنب عمر وعيوني على نادر وابتسمت وانا اشوفه مقيد بربطة المهاد وكأني اذكر دانه كانت امي تقيدها كذا

اشرت باصبعي على الرباط وسألت الشباب

رايد = هم الحين ليش يربطون الرضيع ؟

رد مشعل وهو يجلس على الارض متربع عند راس نادر ومقابل عمر

مشعل يستهبل = يخافون يهج هاهاهاها

ورديت عليه باستهبال

رايد = ههه بايخة

عمر مستغرب وعيونه على نادر

عمر = ايه والله جد ليش مربطينه ( ومد يده ) ابفكه

وبدا يحل عنه الرباط وبعدها ابعد اطراف المهاد عنه .. وضحكنا كلنا وحنا نشوف نادر يتمغط بجمسه الصغير او ماتحرر من المهاد

قطبت حواجبي وعيوني ببطن نادر الكاشف

سأل عمر مستغرب

عمر = هذا وش ؟

و قرب وجهه يتأمل شكل السر المخيف

ضحك عبد الله وهو يجلس على الطاولة الصغيرة ورا مشعل ومتركي على اكتاف مشعل ويتفرج

عبد الله = وين جايبه انت ياخبل هههههههه هذا حتى سره ماطاح ههههههههه

التفتت لعبد الله وكملت متضايق من خبال عمر

رايد = لا ويقول بيخليه على طول ( والتفتت لعمر اللي الى الحين منحني و يتأمل السر ) وش تطالع انت .. عمر رجعه ياخي لجدتك والله صعب تخليه هنا

اعتدل عمر جالس وهو الى الحين كأنه مستغرب ورفع نظره لمشعل اللي جالس قباله

عمر بذهول = تصدقون شباب اول مرة اشوف سر رضيع ( ونزل نظره لنادر وكمل ) وبعدين حاطين مشبك ملابس عليه ... مايعوره ؟

ضحكت بقوة على التشبية وضحكوا الشباب مثلي

رايد = هههههههههههههههههههههههههههههههههههههههههههههههههه هه حلوة مشبك ملابس

جلس منصور على الارض بجنب عمر من الجهه الثانية ودخل اصبعه بيد نادر الصغيرة

منصور مستغرب = صدق عمر هذا اول مرة تشوفه ؟ .. انا شفته باخواني الصغار

رايد = وانا بعد

عبد الله = حتى انا

مشعل = انا شفته بعيال اخواتي

طالعنا عمر واحد واحد

عمر = ايه وش عليكم .. لكم اخوان .. انا والله هذا اول مرة اشوفه ( ونزل نظره لنادر ) طيب متى يطيح ذا ؟

استغل عبد الله هالنقطه وكمل باستهزاء

عبد الله = مدام انك اول مرة تشوفه .. وشوله تجيبه عندك اجل ؟

رفع مشعل راسه لعمر وكمل يأيد عبد الله

مشعل = الصراحة ماصدقت يوم علمنا عبد الله .. بصحوك انت تبي تعتني فيه .. كيف بترضعه وكيف تغسله

طالعت عمر وكملت حسب اللي اذكره بدانه وامي

رايد = ايه وبعدين اذكر امي الله يرحمها احيان اشوفها تجلس للفجر عشان تنوم اختي دانه .. وبعدين تعال انا اداوم وانت تدرس وشلون بتنعتيبه ذا ؟

عصب عمر علينا

عمر = وش فيكم انتم علي ( والتفت لمشعل معصب ) رضاعه ماتحتاج شي .. احطها بفمه وخلاص ( والتفت لي ) وانت اذا كنت خايف على شغلك هالكثر لا تخاف ماني محتاجك بشي .. اخوي انا اعرف ادبره

كمل منصور

منصور = وتعرف تغسله ( وضحك مستهزي )

التفت عمر له وعصب اكثر



عمر بعصبية = ايه اعرف ( وطالعنا واحد واحد وهو يشر علينا باصبعه يهدد) اسمعوا عاد نادر هو اللي داخل وانتم اللي برا

شهقت وسكتنا كلنا وحنا نطالع عمر بصدمه

لفيت وجهي بضيق ... اطلع برا وين .. انا مالي مكان .. الشباب لهم بيوت ماهم محتاجين .. بس انا وين اروح ... ابلع العافية واسكت احسن .. عمر عنيد وماهو سامع مني النصيحة

سمعت منصور يرد على عمر

منصور = وش فيك عصبت علينا .. شوي وتطردنا

رجع عمر شعره على ورا بضيق وتساند على الكنبة اللي وراه

عمر بضيق = انا ادري عنكم .. توني متهاوش مع عيال عمي ببيت جدي والحين تجون انتم وتزيدون علي ..

طالعت وجه عمر مستغرب .. متهاوش مع عيال عمه ؟ .. اهاا اجل هالكدمة الحمرا اللي تحت عينه من احد اهله هناك

مديت اصبعي واشرت على الكدمة بوجهه و سألته

رايد = اجل هالضربة منهم ؟

حط عمر يده على الكدمة

عمر = ايه تهاوشت مع معاذ

طالعنا بعض انا والشباب بصمت وبعدها التفتنا لعمر

منصور = انت ومعاذ خلقه تتهاشون .. الحين عاد صار عندكم سبب

عمر = والله ماعلي منه ولا حرك شعره من راسي .. وماعلي من احد .. حتى جوالي خليته فوق .. ازعجوني .. كلهم يتصلون علي حتى معاذوه الخايس .. يبوني ارجعه لهم ... بس انا ماعلي من احد

تنهد عبد لله وسأل الخبل اللي بجنبي

عبد الله = طيب ياللي ماعليك من احد .. علمنا كيف بتروح للجامعة ؟

سكت عمر شوي وهو يطالع عبد الله ويفكر .. شوي وحرك يده بلا مبالاه

عمر = هالاسبوع ماني رايح وبعدها يحلها الله

منصور = هيه يكون بعلمك الاسبوع اللي راح يالله اخذت لك من الجامعة عذر .. يوم تدخل المستشفى عطوك اجازة مرضية شهر .. ويوم وفاة امك الله يرحمها قلتلهم انك تعبان ويالله وافقوا يعطونك اجازة اسبوع .. الحين عاد من وين اطلع لك عذر ؟

علق مشعل يتطنز

مشعل = اطلب له اجازة امومة ههههههههههههههههههههههههههههههه

ضحكنا كلنا بقوة على تعليقه

التفتت لعمر وانا اضحك ولقيته كأن وجهه حمّر من الفشلة ورد علينا معصب

عمر معصب = الحين انتوا وش تبون .. انا راضي وش عليكم انتوا

اخذت نفس احاول اسكت عن الضحك وسألته لما تذكرت اني ماشفت معه شي يوم دخل علي الصاله

رايد = احم ... صح عمر .. انا مااشوف معك شي .. وين ملابسه .. رضاعته

شهق عمر يوم تذكر والتفت لي

عمر = صح تصدق نسيت ( وقام واقف كأنه مقروص) ابروح اشتري له رضاعه الحين وملابسه بكرة ... بس آآآآ ( وسكت )

رفع منصور راسه مستغرب

منصور = بس وش ؟

عمر = بس من وين يشترون الرضاعة ماعمري شفتها بالبقالات ولا بالسوبرماركت

ابتسمت ابتسامة وسيعة ورفعت راسي لعمر اطالعه اشوفه يمزح والا جاد هذا على هالسؤال الغبي

اخذ منصور نادر وحطه بحظنه ورفع راسه لعمر وهو يضحك

منصور = ههههههه وش بقالته الله يرحم امك .. رضاعته وحفايظه تلقاها بالصيدلية .. مر الصيدلية الحين واشتر

عمر = اهاا ( وكمل بضيق ) وش دراني انا ( وبهمس ) ماتعرفون تجاوبون بدون ضحك ..

تذكرت امي يوم كان ترسلني للصيدلية اشتري لدانه ... كانت امي تعطيني ورقة فيها رقم مدري حجم للحفايظ .. ناسي الحين بالضبط .. اللي اعرفه لهم احجام

رايد = عمر تعرف حجم الحفاظة المناسبة لنادر ؟

قطب عمر حواجبه مستنكر

عمر = لهم احجام بعد ؟

تضايقت وانا اطالعه .. طلع هذا ميييييييح .. كلش مايعرف شي والصراحة عصبت متنرفز

رايد بعصبية = انت طلعت ماتعرف شي ابد .. وشوله ماخذه عندك اجل ؟ ياخي وده عند جدتك وريح عمرك

عمر = وانا وش عرفني .. من يوم طلعت على الدنيا ماعمري شلت رضيع بيدي ..

عبد الله = ياخي شيله ماقلنا شي .. بس لا تحطه عندك و انت عليمي بهالامور

مشعل = رجعه لجدتك .. واذا كنت خايف على العجوز من التعب وده لاخوانه

عمر بصراخ = انا اخوه بعد مو بس هم

رد عبد الله ياستهزاء متنرفز من غباء عمر وعناده

عبد الله بسخرية = يعني ما يصير اخوك الا اذا صار عندك بالبيت .. غيره مايصير اخوك مثلا ؟

ضحك مشعل ومنصور عليه باستهزاء

حرك عمر يده متضايق

عمر= يوووووووه .. ماعلي منكم ( والتفت لي ) امش معي رايد نروح نشتري ( وسكتت شوي يفكر ) طيب وش اقول للصيدلي عشان يعطيني حجم الحفايض اللي تناسبه توني ادري ان لهم احجام اصلا .. والا اخذ معي نادر يشوفه ؟

سكتت شوي افكر بس منصور رد قبلي

منصور = خذه معك احسن

هز عمر راسه بايه والتفت لي

عمر = يله رايد قم

وانحنى على منصور واخذ نادر منه واعتدل واقف وهو يكلمني

عمر = يله انت ماقمت .. بسرعة

تأففت وقمت واقف ورحت لثوبي الطايح على الكنبة ولبسته والتفتت لعمر ولقيته جالس على الكنبة وبحظنه نادر ويعدل عليه المهاد وبعد ماخلص تعديل اخوه قام وهو شايل نادر .. والرباط الى الحين طايح بالارض

اخذ منصور الرباط ومده لعمر يتطنز

منصور باستهزاء = تعرف تربطه هههههههههه

طالعه عمر وهو واقف ... شوي وركل يد منصور برجله

عمر = اخوي ما احد يربطه ( والتفت لي ) يله احتريك بالسيارة

وطلع

ضحك عبد الله وهو يعلق على عمر

عبد الله = كأن مااحد صار له اخو غيره ههههههههههههه ...

سأل مشعل بجديه

مشعل = من صدقه هذا ؟

رديت وانا متنرفز ومعصب

رايد = الله يعيني على عقليته

ومشيت وطلعت من الصاله ورا عمر بس سمعت عبد الله يعلق علي بصوت عالي يسمعني

عبد الله = ماما رااااايد البسي عباتك هههههههههههههههههه

وقفت شوي .. مب كأنه اهانني .. عصبت اكثر

و رجعت منقهر وطليت عليهم ولقيتهم كلهم يضحكون ومشعل مستلقي على ظهره من زود الضحك

رايد بعصبية = عبد الله ابلع لساااااااانك لا اتوطى ببطنك الحين

وطلعت وانا اسمع ضحكاتهم العالية

طلعت للشارع معصب ولقيت عمر جالس بمكان السواق وبحظنه نادر

ركبت بمكان الراكب وعلى طول عمر عطاني نادر يبيني امسكه

اخذته وحطيته بحظني وانا اتأفف

رايد = اففففف ... طيب وشريت اغراضه وبعدين .. وشلون بتدبره هذا .. حتى رضاعته مانعرف نسويها لا انا ولا انت

حرك عمر السيارة ورد علي حكيم زمانه

عمر = ياخي رضاعة ماتحتاج شي .. اشتري من البقاله حليب جاهز واصبه بالرضاعه واعطيه اياه ( والتفت لي ) شفت كيف سهله مايبيلها

بغيت ابكي من غباءه المركب والتفتت له بطفش

رايد بملل = بصدقك والا تمزح

رد علي وشكله جاد بكلامه

عمر مستغرب = أي والله .. ليه وش قلت بعد ؟

رايد = بتعطي رضيع توه مولود حليب مثل اللي نشربه حنا

عمر = اجل وش اعطيه ؟

سكتت افكر .. مادري .. امي كانت تعطي دانه من صدرها.. بس عندي علم ان المولود له حليب خاص .. اصلا بالعقل بس مدري وش فيه عمر فاصل مخه بعد ماجاب اخوه عنده

رايد بتفكير = مدري .. وش رايك تسأل الصيدلي وتشوف

تنهد عمر وسكت

فجأة رن جوالي .. طلعته من جيبي والقيت نظره عليه

ابو فهد يتصل بك

طيرت عيوني مستغرب .. ابو فهد يتصل علي بهالوقت .. ليه .. التفتت لعمر ولقيته يطالع قدام ويسوق .. اكيد متصل عشان موضوع نادر والا وش معنى اليوم يتصل ... بس مااقدر ارد عليه قدام عمر وبعدين صح ليه مايتصل على عمر بنفسه ليه يتصل علي انا

سكت الجوال بيدي وحطيته على الصامت .. ونزلت نظري لنادر وابتسمت لبراءته يطالع السقف وكأنه يطالع اللاشي

وصلنا الصيدلية القريبة وقبل ينزل عمر سألته

رايد = عمر جوالك معك ؟

عمر = لا بالبيت ..

رايد = ليه مااخذته معك .. غريبة يعني ؟

حرك عمر يده بلامبالاه

عمر = يوم كنت جالس فوق بغرفة امي اهلي كل شوي يتصلون علي ازعجوني .. حولته للصامت وخليته فوق .. ( واشر على نفسه بغرور ) قلتلك انا ماعلي من احد ونادر بيصير معي انا وبس .. يله خلنا ننزل

وفتح الباب ونزل

تنهدت وانا افكر باتصال ابو فهد علي والا الحين الجوال بجيبي يهتز اكيد هو .. ودي ارد عليه واشوف وش يبي

نزلت مع عمر ومعي نادر شايله وافكر بعذر ابعد عن عمر واكلم جده وهو مايدري

دخلنا الصيدلية وماكان فيها زباين

شرا عمر رضاعه ولهاية وحفايض بعد ماشاور الصيدلي عليه .. وقعدنا نسأل الصيدلي المصري

وشلون يسوون الرضاعه بس مافهمنا شي من كلامه

الصيدلي = تعمل ماء فاتر و ومعلئة الى معلئتين حليب لدي ( واشر على الرضاعه اللي شراها عمر )

التفت عمر لي شوي وبعدها التفت للصيدلي

عمر = حليب وش ؟ مراعي ؟

طير المصري عيونه بعمر وكأنه عصب يحسب عمر يستهبل

الصيدلي = ايه مراعي دي ( والتفت لي او بالاصح لنادر اللي بين يدي ) ماليه ام ده والا ايه ؟

رايد = امه الله يرحمها

تنهد المصري واعتذر

الصيدلي = متأسف ( والتفت لعمر ) لأه .. عن اذنك لحزة ( وراح شوي ورجع ومعه علبه مثل علبة النيدو بس صغيره ولونها ابيض ) الحليب ده ..

اهاا .. عدت كلام الصيدلي اشوف انا فهمت والا لا

رايد = يعني ماء فاتر وملعقة الى ملعقتين من الحليب هذا ( واشرت على علبة الحليب )

الصيدلي = آه

رايد = زين بس وش معنى فاتر ؟

تضايق الصيدلي بس حاول يجاوب ماسك اعصابه

المصري = فاتر يعني مويا مش باردة ولا حارة

عمر = قل ماء دافي طيب .. لازم تتفلسف يعني

أي والله يعني لازم يتفلسف .. التفتت لعمر

رايد = يله انت خلنا نمشي

عمر = اصبر شوي ( والتفت للصيدلي ) وش بعد ؟

الصيدلي = ايه هوا اللي وش بعد ؟

عمر = لا .. آآآآ .. اقصد متى نعطيه الرضاعة ؟

الصيدلي بملل وبتنطز = ازا شفتو يعيط اديه

التفت عمر لنادر وتنهد ... نزلت نظري اشوفه

ولقيت الاخ يديه طلعت من ورا المهاد اللي عليه

سمعت عمر يسأل الصيدلي

عمر = طيب و كم الحساب ؟

حاسبنا الصيدلي واخذنا اغراضنا وطلعنا

انا معاي نادر شايله وعمر معه الاغراض ... وجوالي يهتز يجيبي

همس عمر وهو يمشي بجنبي

عمر = تبي الصراحة بغيت اسأله وشلون يحفظونه بس خفت يعصب علينا ههههه

فجأة سمعنا صوت صغير يصيح يبكي

نزلت نظري لنادر رافع حاجب

رايد = ماصحت الا يوم شفتنا شرينالك

وقف عمر قدامي خلاني اضطر اوقف .. وانحنى على نادر وهو يضحك على صوته الصغير

عمر = هذا صوته هههههههههههه ياحليييييله اول مرة اسمعه ههههههه ( ومرر اصبعه على خد اخوه )

ومشى قدامي يفتح سيارته .. ركبنا ونادر الى الحين يصيح وانا اهزه ابيه يسكت

رايد بضيق = مدري وش تبي بعوار الراس كان خليته عند اهله

عمر = انا اهله ومااحد احق فيه غيري ( واخذ الكيس وطلع منها اللهاية وفك عنها القرطاس وحطها بفم نادر ) خذ ياحلو .. هذي بتلهيك لين اسوي حليبك

التفتت لعمر بضيق

رايد = الحين وشلون نسوي رضاعته احس مافهمت شي على المصري

التفت عمر لي يطالعني بصمت .. فجأة حط يده على ركبتي يترجاني

عمر = رايد يكفي الشباب كل شوي يضحكون علي .. اذا ماوقفت معي انت من بيوقف معي ؟ تكفى رايد ساعدني مابي يصير لهم عذر ياخذون اخوي مني

تنهدت ولفيت وجهي عنه وش فيها اذا اخذوه منه ... هم اهله واهل عمر بعد ليش معتبر نفسه غير .... صعب نعتني فيه انا وهو بس .. انا ادوام وعمر يدرس بس وش يفهمه هذا ... عنيد ومو راضي يفهم

ابعد عمر يده عن ركبتي وكمل

عمر = تدري ان معاذ يبي يوصلها للمحكمة .. يبي ياخذ نادر مني بالقوة

التفتت له بصدمة

رايد بصدمة = المحكمة ؟

عمر = ايه المحكمة ( وكمل بتحدي ) بس والله ماعلي منه .. هو له اخوان وش معنى متمسك بنادر بالذات .. نادر اخوي انا

تنهدت وطالعته احاول افهمه على قد عقله

رايد = ياعمر من وين تفكر انت .. هو اخوك حتى لو كان عندهم .. واذا كنت تبي تشوفه تقدر تشوفه وهو عندهم مااحد يقدر يمنعك صدقني .. وبعدين ترا اهل نادر اهلك بعد

شغل عمر السيارة وهو معصب مني

عمر بعصبية = افففففف .. مااحد فاهمني ( والتفت لي يصارخ ) والله لو تقولون من هنا لبكرة نادر عندي وبسسسسسس

نزلت نظري لنادر ولقيته يرضع اللهاية ويطالع السقف وكأنه مايطالعه

هالولد جا وجاب معه المشاكل سبحان الله ... عيال عم وتوصل معهم للمحكمة


وصلنا البيت ودخلنا الصاله .. انا شايل نادر وعمر شايل اغراضه

ولقينا بالصاله الشباب ماعليهم الا ملابسهم الداخليه

مشعل منسدح قدام التلفزيون ويتفرج .. ووراه عبد الله جالس على الكنبة ولاب توب عمر بحظنه ومنصور بجنبه

اول مادخلنا عليهم فطسوا ضحك ومشعل يأشر على عمر او بالاصح على اللي مع عمر ( الحفايض بشكلها المميز )

مشعل وهو يشر = هههههههههههههههههههههههههههههههههههههههه

عصب عمر وحذفها على وجه مشعل بقهر

عمر بصراخ = انت من أي شي تضحك

واخذ الاغراض الباقية اللي معه ودخل المطبخ معصب

تنهدت وجلست على كنبة منفردة ونادر معي يرضع اللهاية و ساكت

التفت منصور لي بجديه

منصور = احس عمر ذا فيه نفسيه .. واضح انه متفشل وهو يسوي شغل الحريم وفوق هذا معنّد

رايد بضيق = خلاص شباب خلوه براحته .. الله يعيننا بس نعتني بهالبزر

عبد الله وهو يطقطق = مااعتقد ان السالفة بتطول معه

جيت ابقول لهم عن تهديد معاذ بس سكتت لاني ماادري عمر قاله لي كـ سر والا عادي عنده اعلم الشباب

اهتز جوالي مرة ثانية وعلى طول تذكرت ابو فهد

صح فرصة اكلمه

قمت وعطيت منصور نادر وطلعت من الصاله ومريت المطبخ اشوف عمر وش يسوي .. مابيه يدري اني ابكلم جده

دخلت المطبخ ولقيت عمر واقف بنص المطبخ وبيده كوب زجاجي فيه ماء ويتحسس برودته وكأنه محتار

رايد = وش فيك ؟

رفع عمر نظره لي ورفع الكوب يوريني اياه

عمر = صبيت ماء ابيه لنادر بس احسه بارد والصيدلي يقول لازم ماء دافي ..

مشيت ووقفت قدامه واخذت الكوب منه اتحسسه .. بارد شوي

كمل عمر يسأل

عمر = عادي اعطيه الماء كذا ؟

رايد = اظن قصده لازم تحط ماء بارد وحار لين يصير دافي

عمر = انت تقول انك تذكر دانه ... علمني وشلون كانت امك تسوي الحليب ؟

سكتت شوي

رايد = اول شي امي كانت تعطي دانه حليب طبيعي .. ثاني شي متى قلت لك اني اذكر دانه ؟

عمر = انت قلته .. يوم شفنا سر نادر قلت انت والشباب انكم تذكرون اخوانكم الصغار ( وزفر ) شكلي مالي الا الشباب اسألهم يمكن احد يعرف كيف نسوي الحليب انا بعد مثلك احس مافهمت على الصيدلي

رايد = طيب ليه ماتتصل على جدتك وتسألها ؟

عمر = اوووووه .... لااا .. توني متهاوش معهم ( واخذ الكوب مني ومشى وهو يكمل ) ابسأل الشباب

وطلع من المطبخ

طلعت وراه وشفت عمر يدخل الصاله وانا وقفت بالممر وسمعت عمر يكلم الشباب

عمر = ابسأل واللي يضحك والله بهالكوب على راسه

ابتسمت يوم سمعت الشباب ضحكوا قبل عمر يقول شي

طلعت الدرج وانا اضغط الجوال على رقم ابو فهد ورفعته لاذني ... شوي وجاني صوته

ابو فهد = الووو

رايد = السلام عليكم ( دخلت غرفة عمر وغيرت رايي على طول وطلعت منها ووقفت بالممر)

ابو فهد = وعليكم السلام ياهلا يارايد .. وشلونك

رايد = الحمد الله بخير .. كيف صحتك ؟

ابو فهد = طيب .. انت ببيت عمر ؟

حسيته مستعجل

رايد = ايه

ابو فهد = اتصلت عليك ابي اسألك عمر بالبيت ؟ .. نتصل عليه ولا يرد

مثل ماتوقعت متصل علي عشان نادر ...

رايد = ايه عمر بالبيت ومعه اخوه المولود ( و مشيت متوجه لغرفة ام عمر بالمكان اللي جلس عمر فيه اول ماجا )

سمعت ابو فهد يتنهد وكمل متضايق

ابو فهد = الله يصلحه ويهديه تهاوش مع عيال عمه واخذ هاليتيم وطلع ... لا حول ولا قوة و الا بالله

دخلت غرفة ام عمر وشفت جوال عمر على السرير .. اخذته القي نظره عليه وانا ارد على ابو فهد

رايد = بتخلون الولد معه ؟ ترا عمر يدرس وانا اداوم ياعم .. واللــ

وقاطعني ابو فهد

ابو فهد = لا لا .. اكيد ماحنا مخلينه معه .. حنا خايفين على الوليَد وعمر ماهو سامع منا .. تشاورنا وقلنا نخليه معه الليلة بس

ابتسمت بفرح ... يعني مب جالس نادر عندنا مثل ماهو معنّد عمر .. حلو كذا حلو

الصراحة ارتحت

رايد براحة = يعني بكرة بتجون تاخذون المولود من عمر ؟

ابو فهد = ايه نبي لين عمر يطيب خاطره وبكرة ان شاء الله ابمركم واكلمه وعساه بس يسمع مني .. ابيك ياولدي تقنع عمر ان اللي سواه خطأ واخوه موجود متى مابغاه يشوفه اما يجلس عنده لا

رايد = كلمته ياعم بس ماش عمر عنيد

ابو فهد بتنهيده = الله يصلحه بس .. ( وهمس يكمل ) متعبني هالولد

سكتت ماعندي رد .. شكل عمر هذا مطلع ريحة جده

ابو فهد = المهم انتبهوا للولد .. حتى عمر الله يصلحه طلع من عندنا ما اخذ لاخوه شي .. شــ

قاطعته اطمنه

رايد = تو جاي عمر من الصيدليه وشرا اغراض لاخوه .. تطمن ياعم

ابو فهد بتنهيدة = الله يطمنك ياولدي .. بكرة ابمركم واكلمه .. يله مع السلامة

رايد = في امان الله

وسكرت عنه ... حسيت ابو فهد من صوته مهموم ..

المفروض على عمر يريحه مب يتعبه معه وبعناده

تذكرت ان جوال عمر بيدي ... القيت نظره عليه ولقيت 145 مكالمات لم يرد عليها

واااو شكله عمر مطنش ولا عليه .. وابتسمت لما تذكرت كلام ابو فهد .. زين والله اجل نادر مب مطول عندنا ..

طلعت من الغرفة وانا مبتسم فرحان

اثرهم يبون عمر لين يطيب خاطره .. هههههههههه ياحليله عمر يضحك

نزلت تحت ودخلت الصاله ولقيت عمر جالس على الكنبه وبحظنه نادر يعطيه رضاعته و يتأمله.. ومشعل الى الحين بمكانه منسدح قدام التلفزيون ويتفرج .. وعبد الله يطقطق بالاب توب ومنصور بجنبه

التفتت لعمر مستغرب

رايد = عرفت تسوي الحليب ؟

رفع عمر راسه لي

عمر = صبيت على الماء البارد ماء حار شوي لين صار دافي ( ونزل راسه يتأمل اخوه وهو يرضع )

شفت عبد الله يولع سجارته وعينه على الاب توب مندمج

والمسكين اول ماسحب نفس منها صارخ عليه عمر يوم انتبه عليه

عمر بصراخ = يااااويلك اذا جتني ريحتك ... طفهااااااااا

رفع عبد الله نظره لعمر مستغرب وفمه فيه الدخان توه مانفثه

ابتسمت ماامداه يولعها الا استلمه عمر

كمل عمر هواشه لعبد الله وهو الى الحين ماسك الرضاعة لنادر

عمر بعصبية = ابلع دخانك .. خلني اشوفك تطلع الدخان منك .. ابلعه ناوي تكتم اخوي برييييحتك .. خلك بس تطلع الدخان براااا .. ابلعه

ضحكت انا ومنصور على شكل عبد الله اللي مسكر فمه ويطالع عمر ومتورط بالدخان اللي بفمه بس غصب عنه نفثه برا

عبد الله = بسم الله خرعتني طيب ( وطفا السجارة بغطا الاب توب وعيونه على عمر وكمل معصب ) يااخي وشفيك ... دايم ندخن ببيتك ماقلت شي

منصور وهو يضحك = عموووور خل نادر يتعلم من الحين هههههههههههه

همس عبد الله يتطنز والى الحين متضايق

عبد الله بضيق = صار عنده اخو وبلشنا

جلست بجنب عمر على الكنبة وقبل اجلس ارسلني عمر

عمر = وانت رح هااات عشا جوعاااااان

اعتدلت واقف وزفرت

رايد = اففففففف لازم انا ؟

عمر = مافيه غيرك يقدر يطلع ويدخل .. لو ابرسل هالمجانين الثلاثة شافهم ابو احمد .. رح بس هات عشا .. معك فلوس والا اعطيك ؟

رايد بضيق = اففففف معي ( وطلعت من الصاله وانا مالي نفس اروح )


اخذت سيارة عمر ورحت للمطعم

وانا انتظر العشا وقفت بالشارع اشوف الرايح والجاي

تحققت امنية عمر وصار له اخ .. متى تتحقق امنيتي واطلع انا واخواتي ببيت لحالنا .. احرار بدون تسلط عمي علينا

متىىىىىىىى

اليوم الصباح رحت للبنك اسأل عن القرض وياليتني مارحت .. ما استفدت الا القهر والغبن ..

سألت الموظف عن القرض وقال البنك مايعطي الا الموظف الرسمي او موظف حكومي وانا موظف بسوبرماركت وبراتب ضعيف ويمكن استمر عندهم ويمكن مااستمر .. على حسب مزاجهم

وفوق هذا يوم عرف الموظف عن عمري قال لا .. انت تحت السن القانوني

كرهت هالكلمة .. انا مدري اللي تحت السن القانوني مالهم رب ؟ يبونه يموت مثلا والا وشسالفة .. أي واحد تحت السن القانوني يقولون له لا لا لا

وطلعت من البنك وانا منقهر ... حتى الكرت العايلة مع عمي ... مااقدر اسوي شي

مدري وش اسوي .. ودي استاجر باسرع وقت ...

انتبهت على اللي يناديني وتنهدت واخذت طلبي ورجعت للشباب نكمل سهرتنا

وعلى الساعة 1 اخر الليل رجعوا الشباب لبيوتهم .. بكرة خميس ماعندهم دوامات بس انا عندي دوام ولازم انام وعمر يقول تعبان الى الحين من اثر الحمى ويبي ينام هو الاخر .. وبعد ما انبح صوتي وصوت عمر وحنا نترجاهم يطلعون ويخلوننا ننام بسلام .. وبعد حب خشوم وترجي طلعوا









الساعة 3 اخر الليل


تحركت وانا نايم منزعج من صوت نادر وهو يبكي .. جلست بضيق وانا افرك عيني نعسان ..

الصاله ظلام الا من نور خافت جاي من المطبخ والممر .. وبصعوبة فتحت عيني ادور على نادر هالمزعج .. ولقيته بالارض يبكي و المهاد اطرافه كاشفه عنه ولا عليه لا لحاف ولا شي .. وبجنبه عمر بملابسه الداخليه و منسدح على ظهره وغاط بالنوم وساحب اللحاف عن اخوه وهو مايدري

انا نمت قبلهم .. اللي اذكره قبل انام ان عمر كان جالس بالارض و يعطي نادر رضاعته .. ولا ادري متى ناموا

قمت عن الكنبة متضايق .. وراي دوام ابي انااااااااااام .. اففففففف وهذا وهو ليلة بس مزعجنا هالنادر وشلون لو استمر عندنا ...

ولعت اللمبات ورجعت و جلست بالارض عند نادر وشلته وانا نعسان وانادي عمر ابيه يقوم يسكت اخوه

رايد بضيق = عووووووومرررر قم نااااادر يصيح

شميت ريحة خايسه ونزلت نادر بالارض على طول وسديت خشمي عن ريحته

رايد = اففففففف بعد

مديت يدي وحطيتها على صدر عمر اهزه

رايد = عمرررر قم ( وصارخت ) ياخي قم سكت اخوك

تحرك عمر وهو نايم وابعد يدي عنه وانقلب على جنبه معطيني ظهره

نزلت نظري لنادر الى الحين يصيح وشكله من زمان وهو يبكي

مديت يدي ومسكت كتف عمر ولفيته لي بقوة وخليته يرجع ينسدح على ظهره

رايد بعصبية = عووووومممررر ماتسمع انت .. نااااااااااااااادر يصيييييييح

اخيرا انتبه عمر ويالله يالله فتح عيونه يستوعب وجلس متربع وهو متضايق ونعسان

عمر بكسل = افففففففففف ( واخذ نادر وحطه بحظنه وكمل وهو مغمض عيونه من النعاس ) توني مفرغ قارورة كاملة بفمه وش يبي بعد ( ورفع يده لشعره يتحكحك من الكسل )

رديت عليه وانا متنرفز .. هذا اللي كنت خايف منه

رايد = وتراه موسخ ... يالله الحين ورني وشلون بتدبرها

طالعني وعينه يالله يفتحها من النوم

عمر بضيق = لا تقول ( ونزل نظره لنادر وبعدها رفع راسه لي متورط ) مااعرف.. تكفى رايد غسله انت .. والله توني نمت منه

رايد = وانا وش عرفني وبعدين بكرة عندي دوام فترة وحدة الصباح ومانمت الا ساعتين بس ( واشرت على نادر اللي ازعجنا ) ياخي سكته

عمر بكسل = والله توني نمت وتعبااااان ( وتلفت يدور شي ) وين لهايته

دورت معه ولقيتها طايحة تحت الطاولة الصغيرة .. اخذتها و مديتها على عمر واخذها مني وحطها بفم اخوه .. شوي وشفنا نادر يلفظها وكمل صياااح

عصب عمر وصارخ على نادر كأنه يفهم

عمر بعصبية = تتشرط انت ووجهك ( وتلفت يدور رضاعته ) وين رضاعته كانت بجنبي قبل انام

عصبت من الطفش قرب يذن الفجر وانا مانمت

رايد بعصبية = وش فييييييك انت كل شوي مضيع اغرااااضك

وقعدت ادور معه عن الرضاعة ولقيناها تحت البطانية

فيها حليب شوي .. اخذها مني عمر يطالعها ماله نفس يسوي حليب جديد

عمر = يوووووه لازم الحين اقوم اسوي ( ونزل نظره لاخوه وهو يبكي ) ماتعرف تصبر للصبح .. افففففف

وقام وهو شايل نادر والرضاعة معه وطلع من الصاله

تنهدت وانا اطالعه

مثل ماقال عبد الله .. ماراح تطول السالفة معه .. هذا وهي ليلة وحدة وتعب معه .. الحمد الله ان وراي دوام بكرة عشان اتعذر ولا اساعده .. خله يعرف غلطته ويرجع الولد بمكانه الصحيح

قمت بسرعة وانسدحت على الكنبة الحق على النوم قبل يذن

ربع ساعة وشفت عمر يدخل وملابسه الداخليه مبلله ومعه نادر عاري بالكامل و مغسول .. نزله بالارض على البطانيه وهو كأنه يهاوش نادر

عمر بعصبية = خلك تعيدها بس

وطلع بسرعة من الصاله

رفعت راسي اضحك على شكل عمر .. والتفت لنادر وهو الى الحين يبكي

ورجعت انسدح احط نفسي نايم وفاتح نص عين احتري عمر يجي واشوف وشلون بيتصرف

رجع عمر ومعه مهاد نادر ورضاعته ومر على طاولة التلفزيون واخذ وحدة من الحفايض

مسكت نفسي لا اضحك وانا اشوف شكل عمر وهو يعتني باخوه ... شكله غلط وفوق هذا يكابر

جلس عمر بوضعية التشهد عند رجلين نادر الصغيرة .. واخذ حفاضته وقعد يقلبها بين يديه متورط ..

شوي ورفع راسه يشوفني نايم والا لا

عمر = رايد نمت .؟

مارديت عليه حاط نفسي نايم

تنهد ونزل نظره لنادر وسمعته يهمس وهو يحط يده على صدر نادر كأنه يواسيه

عمر بحزن = الله يرحمك يمه

وكمل شغله بصعوبة من جهه نعسان ومن جهه مايعرف ومن جهه نادر مستمر يبكي ويتحرك واجد

جلس عمر متربع ساند ظهره على الكنبة اللي وراه وحط نادر بحظنه ولف عليه المهاد واخذ رضاعته وهو يتحسسها بيده ..

عمر بضيق = اففففففففف بااارد ... نسيت احط عليه ماء حاااار ( ورفع راسه لي يطالعني ) راااااايد قم حرر ماء .. عاجز اقوم وبي نووووووووووم

مارديت حاط نفسي نايم

عمر = رااااااااااايد

مارديت

عمر بضيق = يووووووووه ..

و قام وهو شايل نادر واخذ الرضاعة معه وطلع من الصاله

طالعته وهو يطلع .. انت اللي جبته لنفسك ياعمر

تحمل اللي يجيك

و غمضت عيوني احاول انام قبل يذن


ونمت وانا ماادري


الخميس

الساعة 6 صباحا

طفيت المنبة وجلست على الكنبة وانا مكسل ... رفعت نظري لعمر ولقيته جالس بمكانه امس .. ماد رجوله وساند ظهره على الكنبة وراه وراسه مايل ونايم وهو مايدري عن نفسه

و بحظنه نادر نايم وعليه مهاده ... ابتسمت غصب عني على شكلهم

قمت وطلعت من الصاله بهدوء عشان اصلي وارجع انام قبل وقت دوامي الساعة 8





الظهر .. الساعة 11 ونص ..


طلعت من الدوام وركبت سيارة عمر ورجعت للبيت .. وانا داخل الحارة شفت من بعيد سيارة مصعب واقفة عند باب بيت عمر وفيه واحد ماميزته من بعيد

وقفت سيارة عمر قدام بيت ابو احمد وقبال سيارة مصعب ونزلت من السيارة وعيني على سعود اللي جالس بمكان السواق وشكله يحتري احد

قطبت حواجبي مستغرب .. سعود !!! وش جايبه بهالوقت

نزل سعود من السيارة يوم شافني .. وبعد السلام والسؤال

رايد مستغرب = ليه جالس بالشارع ( واشرت على البيت ) تفضل حياك

سعود = لا لا .. انا بس جاي اوصل جدي يبي عمر وقاعد احتريه يطلع

التفتت اطالع للبيت محتار

وشلون الحين ... ادخل والا اخليهم براحتهم يتكلمون .. التفتت لسعود اسأله

رايد = عشان موضوع نادر ؟

قطب سعود حواجبه مستغرب

سعود = نادر .. مين نادر ؟

رفعت حاجب واحد مستغرب

رايد = اخو عمر ( وسألت اتأكد ) مو اسمه نادر ؟

سعود مستغرب = لا فارس .. مين قال ان اسمه نادر

انلحس مخي الصراحة .. الحين النتفه اللي داخل وش قرروا اسمه .. نادر والا فارس ؟

رايد = عمر مسميه نادر

حرك سعود اكتافه بلا مبالاه

سعود = حنا نقوله فارس

هزيت راسي بايه ولا علقت .. شكل هالولد بيصير مثل بعض الناس اللي لهم اسمين

جلسنا انا وسعود على شنطة سيارة مصعب نسولف ونحتري ابو فهد وعمر يخلصون


نص ساعة مرت وحنا الى الحين نحتري لين طفشنا واحترقنا من الحر

فجأة شفت ابو فهد يطلع من بيت عمر ويالله يمشي ومعه نادر شايله بين يديه وعصاته معلقها على يده

نزلت انا وسعود عن شنطة السيارة وتوجهت على طول اسلم على ابو فهد

جا سعود واخذ نادر عن جده وهو يسأله

سعود = هاه خلاص .. طاح اللي براسه

تنهد ابو فهد بحزن ولا رد على سعود والتفت لي

ابو فهد بحزن = متى مابغيتوا تشوفونه تلقونه عند عيال عبد العزيز ومايصير خاطر عمر الا طيب ..

ومشى متوجه لسيارة مصعب وركب بمكان الراكب ... حط سعود المولود بحظن جده ودار حولين السيارة وركب بمكان السواق .. واشر لي بيده يعني مع السلامة

وراحوا


تنهدت ودخلت بيت عمر ... الله يعيني اكيد معصب الحين

دخلت الصاله .. ووقفت عند مدخل الصاله وانا اشوف عمر قدامي

جالس على الكنبة ومنحني وحاط راسه بين يديه و ماعليه الا ملابسه الداخليه

تلفتت بعيوني على الصاله . ولقيتها على وضعها .. البطانية طايحة بالارض .. ورضاعة نادر طايحة عند البطانية وبجنبها اللهاية وعند التلفزيون حفايظه مااستخدم منها الا وحده

الله يهديه عمر .. متهور و يعاند بدون تفكير .. رجعت التفت لعمر و تنهدت وانا اشوفه .. عمر مكبر السالفة .. اللي يشوفه الحين يقول كأن مصايب الدنيا كلها فوق راسه

جلست على الكنبة قباله وعمر الى الحين مارفع راسه مع انه اكيد حاس بوجودي

وشلون الحين اواسيه وهو مافيه مشكلة اصلا

تنحنحت

رايد = عمر ... ترا مـــ

ورفع عمر راسه يقاطعني بصرخة

عمر = بس خلااااااص مابي اسمع شي

بلعت لساني وانا اطالعه ...

التفت عمر لمكان الرضاعة وقعد يطالعها بنظرات معصبة

فجأة قام منقهر ومشى خطوات وركل رضاعة نادر برجله وضربت الكنبة بقوة

وكمل بصراخ

عمر = شيل هالاغراض ما ابي اشوف شي بهالبيت.. ( والتفت لي منقهر ) ليش مالي حق بنااااادر ليش .. وش ذنبي اذا خلقني الله وحيد ... ابيه يصير عندي .. ليه مب راضين يفهمووووون لييييييه .. مابي اطل عليه من قترة لفترة .. ابيه يكبر عندي ... ابي احس آآآآ ( ولف وجهه عني وسكت )

طالعته بصمت وانا اشوف انفاسه سريعه من العصبية و ملامحه شوي ويبكي بس ماسك نفسه بالقوة

عطاني عمر ظهره يبي يطلع وهو يكلمني

عمر = خلني ابي اصير لحالي

وطلع

قمت ورحت اشوف وين يروح ... وشفته يركب الدرج رايح فوق ..

تبعته ووقفت بنص الدرج وانا اشوفه يدخل غرفة امه .. تنهدت ورجعت للصاله وانا متضايق لزعل عمر ..


مسكين امس كان فرحان باخوه مرة .. شوي ويصير امه من فرحته فيه والحين احسه يقول يافرحة ماتمت

حاس فيه الصراحة




* الجــزء الثــامن والعشــرون *















* رايد *


الخميس .. بعد صلاة العشا


طلعت من المسجد واخذت سيارة عمر ورحت اشتري لي سندويش بسيط من البوفية
ورجعت على طول للبيت

ودخلت الصاله ووقفت عند المدخل... تنهدت والتفتت اطالع الدرج متضايق

عمر مانزل من فوق ابد .. من يوم جا ابو فهد واخذ نادر وهو حابس نفسه فوق

وماحبيت ازعجه بس عاد ماصارت من يوم جيت من الدوام الظهر وهو الى الحين فوق

رحت للمطبخ اسوي لي شاهي وانا افكر كيف اخلي عمر ينزل .. على الاقل ياكل شي .. اليوم تغديت لحالي مع انه موجود بالبيت .. خفت ادخل عليه الغرفة ويعصب علي

ماتوقعت انه بيزعل لهالدرجة عشان رضيع توه جاي .. المشكلة ان الولد بين اهله وناسه مو بين اغراب بس عمر مدري وشلون يفكر

انتبهت على الشاهي يغلي وطفيت عنه بتفكير سارح .. جهزت لي كوب وطلعت من المطبخ وبيدي كوب الشاهي وبيدي الثانية السندويشة

واول مادخلت الصاله رن جوالي ... نزلت الشاهي على الطاولة الصغيرة وطلعت الجوال من جيب ثوبي والقيت نظره عليه

عبد الله يتصل بك

رديت

رايد = هلا

جاني صوت عبد الله بهمس ومستعجل

عبد الله = افتح الباب بسررررررررعه لا يشوفونا جاركم بسرررررررعة افتح

سكرت بوجهه وانا اكلم نفسي متضايق

رايد = اوووووهووووو .. مايجون الا بوقت العشا

طلعت من الصاله وانا اكل سندويشتي وفتحت الباب لهم وعلى طول دخلوا مشعل وعبد الله ومنصور

منصور وعينه على سنديشتي ويشر علي باصبعه

منصور = اكييييييد شريت لنا معك

ابتسمت هذولي اللي يونّسون مو مثل الكئيب اللي فوق .. لاطعني لحالي كأننا متزاعلين

رايد باستهبال = ولا جا ببالي .. البوفيه قريبه رح اشتر لنفسك

وسكرت الباب ودخلنا الصاله

نزل منصور ومشعل ملابسهم وبقوا على ملابسهم الداخليه .. اخذ منصور الاب توب حق عمر وجلس بمكاني المغرب يوم كنت العب فيه بس خليته يوم رحت اصلي العشا

ومشعل شغل التلفزيون ويدور بين هالقنوات عن الكليبات الغنائية والرقص .. كعادته

اخذ عبد الله كوبي وجلس على الكنبة وهو يسألني عن عمر بتطنز

عبد الله = وين نادر وامه ( وشرب من كوبي )

برطمت وانا اشوف شاهيي راح لغيري

رايد = هييييه حقي من سمحلك تشربه ياخي .. على الاقل استاذن

عبد الله = ضيوفك حنا .. المهم بس وين عمر

جلست على الكنبة المنفردة

رايد = اليوم الظهر جا ابو فهد واخذ نادر ومن وقتها وعمر حابس نفسه فوق

التفتوا كلهم لي بصدمة

مشعل والريموت بيده وواقف قدام التلفزيون

مشعل = كيف ؟ من الظهر ؟

التفتت لمشعل متضايق

رايد بضيق = أي والله ... عصب وطلع فوق وعليها الى الحين

منصور = وليه ماعلمتنا طيب

رايد = ماحبيت ازعجه والله ... اكيد هو متضايق الحين .. وبعدين لو ابكلمه بيعصب علي .. وترا عمر غلطان يوم جاب اخوه واللي سواه ابو فهد صح .. بس عمر وش يفهمه

عبد الله = هو صح غلطان بس معقول من الظهر وهو فوق يمكن طلع والا شي وانت ماتدري

رايد = لا والله ماطلع .. ( والتفتت لثوبه الطايح على احد الكنبات واشرت عليه ) شف هذا ثوبه نام امس متأخر بعد ماطلعتوا من عندنا وعليها الى الحين مالبسه ( واشرت على بوكه وجواله عند التلفزيون ) وبوكه وجواله هنا ومفتاح سيارته معي توني جاي من البوفيه

التفت مشعل لعبد الله ومنصور

مشعل = عيال خلونا نروح فوق

منصور = برايي تخلونه احسن .. يمكن عرف غلطته

قام عبد الله واقف وشرب شوي من الكوب ونزله على الطاولة ...

عبد الله = انا ابروح اللي بيجي معي حياه الله

وطلع من الصاله

نزل مشعل الريموت فوق التلفزيون وطلع ورا عبد الله

قام منصور وطلع معهم ... مالي قعده بعد انا

قمت وطلعت معهم وانا اكل اخر لقمه من سندويشتي

شفت الشباب يدخلون غرفة عمر وطلعوا على طول

منصور = مافيه احد

اشرت على غرفة ام عمر وانا امشي قدامهم

رايد = هنا

وطليت براسي على الغرفة وجاني ريحة عطر قوية .. اعتدلت واقف وانا اشوف عمر نايم على السرير

تجمعوا الشباب عند الباب وراي وحنا نشوف عمر

عليه ملابسه الداخليه ومستلقي على ظهره ووجهه ناحية الباب ونايم بدون لحاف ولا شي .. ولاحظت العطر الصغير حق امه بكف يده الممده على السرير بجنبه ويده الثانية على صدره

تنهدت شكله نام وهو مايدري

طلعنا عن الغرفة والشباب يسألوني

عبد الله = من متى نايم

رايد = والله مدري ... انا ماجيته من الظهر .. ماحبيت ازعجه ( وابتسمت لما تذكرت شكله مع اخوه اليوم الفجر ) على فكرة امس مسهره اخوه للصبح ( وابتسمت اكثر

ماحد علق ونزلنا تحت .. منصور دخل المطبخ ودخل البقية الصاله

وقبل اجلس صاح فيني مشعل

مشعل = رح هات عشا

رايد = اوووووه دايم اروح انا .. ( وجلست ) وبعدين توني متعشي .. روحوا انتوا

عبد الله = حنا يالله دخلنا .. تبينا نطلع الحين بيشوفنا جاركم النحيس ابو احمد

تأففت من هالعذر .. ادري مايبون يروحون ويحطون هالسبب عذر لهم

رايد = افففففففففففف حاطين ابو احمد عذر انتم

عبد الله = اهاا بس يالله رح ( ودخل يده بجيبه وطلع بوكه ومد علي فلوس ) خذ

قمت واخذت الفلوس منه وطلعت


ربع ساعة و رجعت للبيت ومعي العشا وطبعا مانسيت نفسي وشريت لعمر بعد يمكن يهديه الله وينزل اخر الليل يبي عشا


دخلت الصاله وكملنا سهرتنا ومشعل ادوخنا بالتلفزيون من اغنيه لاغنية .. احس بضيق كل ماشفت اننا نقضي ليلنا على هالاغاني اتذكر امي وكيف كانت حريصه انها تبعدني عن كل محرم .. بس شكلي خذلتها مثل ما خذلت مريم ودانه ... شهور وهن يحترني اطلعهن من بيت عمي .. بس صدق من قال عني بزر

طلعت جوالي اشوف كم الساعة ولقيتها وحده اخر الليل .. رفعت راسي بضيق لمشعل المنسدح قدام التلفزيون وصارخت فيه وصورة امي قدامي

رايد بألم = ياااااخي اقصر على التلفزيون ادوختناااااااااااا

التفت مشعل لي مستغرب وهو منسدح ويديه ورا راسه

مشعل = ماهو طويل .. لا تقول بتنام بعد .. تراك امس انت وعميران طاردينا وبكرة جمعه مافيه دوامات ( ورجع التفت على التلفزيون )

منصور وعينه على الاب توب ويطقطق

منصور = ومشعل صادق

التفتت لمنصور متضايق ورجعت التفت لمشعل

رايد بضيق = هذا انت قلتها بكرة جمعه .. وشوله فاتح هالاغاني .. ولا اخر الليل بعد

رد علي عبد الله يتطنز وهو منسدح على الكنبة وماعليه الا ملابسه الداخليه ويدخن

عبد الله = جانا سعد الثاني ( ونفث الدخان من فمه )

تساندت على الكنبة وراي وعقدت يدي قدام صدري متضايق ... ماراح يسمعون مني

نزلت راسي وتنهدت ... الله يرحمك يمه



كملوا الشباب السهرة لين اذن الفجر .. وعمر الى الحين مانزل ولا شفناه

قمت واقف وانا اكلم الشباب المتسدحين .. منصور شبة منسدح على الارض وساند راسه على المركى والاب توب على صدره ويطقطق .. ومشعل منسدح على الارض على جنبه قدام التلفزيون وشكله ينعس يبي ينام وعبد الله منسدح على الكنبة اللي ينام عليها عمر ونايم بسابع نومه

رايد = يله اذن قوموا صلووووووووا

انقلب مشعل على جنبه الثاني معطيني ظهره ومطنشني

التفت منصور لي متفاجئ والسماعات على اذنه

منصور منصدم = اذن الفجر ؟ مسرع الوقت ( والتفت لعبد الله متفاجئ ) متى نام هذا

اشرت على مشعل بتطنز

رايد = عندك مشيعيل بينام هو الثاني

جلس منصور وهو الى الحين متفاجئ انه مادرى عن الوقت

طالعهم شوي وبعدها رفع راسه لي

منصور = خلاص اجل بننام هنا وبكرة كل واحد يروح لبيته

رفعت حواجبي

رايد = ياخبل هذا حنا بكرة .. وبعدين اقول قوموا صلوا وتقول بننام

مارد علي وطفى الاب توب واخذ بطانيتي وجمعها مثل المخده و حط راسه عليها ونام ووجهه ناحيتي

رايد = اقوووووووول قم صل .. اذن الفجر

منصور بكسل = شوي شوي بس واقوم ( وغمض عيونه مطنشني )

تأففت .. مافيه فايده منهم هذولي .. وطلعت من الصاله .. ورحت فوق اشوف عمر

وقفت عند باب الغرفة وتنهدت وانا اشوفه منسدح على جنبه ويده تحت خده ونايم .. دخلت الغرفة ووقفت عند السرير ومنزل نظري واطالعه ..

وتوني الاحظ على العطر عند بطنه .. مديت يدي وهزيت كتفه

رايد = عمر قم صل

مارد ولا تحرك حتى

رايد = عمرررر ( وهزيته اكثر )

تحرك وانقلب على ظهره وهو الى الحين نايم .. وكل ماتحرك تحرك العطر معه

مديت يدي واخذت العطر ... احسدك الصراحة ياعمر .. عندك شي يذكرك بامك .. ياليتني سويت مثلك واحتفظت بشي لامي .. انا خسرت كل شي بعدها .. البيت والاهل والدراسه والاصدقاء وكل شي

حطيت العطر فوق صدر عمر وطلعت اصلي




الجمعة ... الساعة 10 الصباح


قمت من النوم وجلست وانا احك راسي بكسل .. طالعت الشباب واحد واحد وهم نايمين

استغربت هذولي الى الحين ماراحوا لبيوتهم

عبد الله نايم على بطنه على الكنبة بمكان عمر .. ومنصور نايم على وضعه الفجر ... ومشعل نايم على الارض بنص الصاله وراسه شوي ويدخل تحت الطاولة الصغيرة

.. قمت وانا اتثاوب وطلعت من الصاله ابروح للمطبخ اسوي لنفسي فطور قبل اروح اصلي ..

وقفت بنص الطريق اول ما تذكرت عمر

صح هذا وينه

غيرت وجهتي ورحت فوق .. دخلت غرفة ام عمر ولا لقيته

طلعت ورحت لغرفة عمر ووقفت عند الباب مستغرب وانا اشوفه واقف عند السرير ومعطيني ظهره العاري وشعره مبلل شكله توه متروش وماعليه الا بنطلون اسود وشكله ناوي يطلع

رايد مستغرب = وين بتروح ؟

التفت عمر لي وهو يربط حزامه .. طالعني شوي متفاجئ مني ومن دخولي عليه

عمر متفاجئ = رايد

دخلت الغرفة ووقفت بجنبه وانا ابتسم وعدت سؤالي

رايد بابتسامة = وين بتروح ؟

نزل عمر راسه يكمل ربط حزامه

عمر = لعنيزة

طيرت عيوني بصدمه

رايد = عنييييييييييزة ... ليه ؟

انحنى عمر واخذ فنيلته السودا اللي على السرير واعتدل واقف والتفت لي بتحدي

عمر = ابروح انشب بحلقهم واشوف نادر .. مو هذا اللي يبونه .. خلاص يتحملون

وطلع من الغرفة وهو يلبس فنيلته

تبعته

رايد = ايه بس امس ماخذينه منك .. مسرع تبي تشوفه على الاقل خل يمر يومين وبعدين رح شفه

وقف عمر عند بداية الدرج والتفت لي معصب

عمر بعصبية = وليش ان شاء الله لازم اخذ يومين عشان اشوف اخوي

صادق عبد الله يوم قال .. صار له اخو وبلشنا فيه

رايد = ايه بس كذا بتطفّش الناس منك .. كل شوي وانت راز وجهك عندهم

ابتسم عمر بنذاله وهو يشر بصبعه لي

عمر بابتسامة = وصلت خيييييييييييييير هذا اللي ابيه

وعطاني ظهره ونزل الدرج .. تبعته

رايد = ايه بس انت ومعاذ ماتتدانون .. اخاف يصير بينكم هوشه

اشر عمر بيده بدون مايلتفت لي

عمر = خل يطق راسه بالجدار .. ماعلي منه

ودخل عمر الصاله ووقف عند المدخل متفاجئ وعيونه على المتسدحين

وقفت بجنبه وابتسمت على شكل عمر

التفت عمر لي وهو يشر عليهم

عمر مستغرب = وش هذا ..

رايد بابتسامة = زي ماتشوف

تنهد عمر وراح للتلفزيون واخذ جواله وبوكه وهو يكلمني

عمر = خلهم يروحون قبل صلاة الجمعه .. مابي مشاكل مع الجيران ( والتفت لي ) وين مفتاح سيارتي ؟

رحت لثوبي الطايح على الطاولة الصغيرة وطلعت مفتاح السيارة وحذفته على عمر

طلع عمر من الصاله وهو يعيد علي الكلام

عمر = خل العيال يطلعون قبل الصلاة


وراح










* عمر *


اخذت طريق عنيزة وانا اتذكر كلام جدي امس

هو بنفسه قال ..

جدي = اذا بغيت تشوفه ياعمر تقدر تشوفه ومااحد يقدر يقولك شي

وهذا انا ابروح اشوفه واتحدى احد يقولي شي .. واللي بيوقف بوجهي انسفه

والله انسفه

اخذوه مني بالقوة .. وراح اسوي مثلهم و اشوفه بالقوة ...

جدي امس جاي فازع ياخذه مني .. والله لولا تعبه وتعنيه ويترجاني عشان اعطيه نادر .. كان ماسمحت لنادر يرجع لهم ... بس والله عشان جدي وافقت ياخذه

عشان جدي بس .. صح نادر امس تعبني وبهذلني بس مع الوقت ابتعود

صدقوني مع الوقت ابتعود بس ابي نادر عندي .. ليش يحرموني منه


وصلت بيت عمي وماشفت الا سيارة معاذ وسيارة عمي الله يرحمه .. اما سيارة مصعب مااشوفها

اخذت نفس .. ياليت يطلع لي سعود .. مالي نفس اشوف معاذ ..

ركنت سيارتي ورا سيارة معاذ ونزلت وضربت جرس الباب .. شوي وطلع لي سعود وكأنه تفاجئ مني

سعود بصدمه = عمر

مديت يدي وصافحته

عمر = ايه عمر وش فيك كأنك انخرعت

سلمت عليه وبعدها سألته

عمر = وين مصعب ؟

سعود = مصعب راح لجداني

ابتسمت بفرح .. اجل اكيد معاذ معه

عمر بفرح = هو ومعاذ ؟

سعود = لا معاذ نايم ..

كشرت بوجهي .. مالت

كمل سعود

سعود = تبيني اقومه والا بعد بتقول نوم الظالم عبادة

مالت عليه .. هذا مانسى

عمر = زين عرفت من كيفك .. خله منخمد .. دخلني المجلس ابي اشوف نادر

عقد سعود يديه قدام صدره

سعود = ماعندنا واحد اسمه نادر

عمر = اقول بس لا يكثر ودخلني المجلس .. تعرف انت من اقصد

سعود = طيب صبر شوي ابقول لمعاذ اول

وعطاني ظهره يبي يروح .. بس مسكته مع ذراعه على طول

عمر = تعال تعال تعال .. وليش ان شاء الله بتقول لمعاذ اول .. لا يكون لازم اخذ الاذن منه وانا مادري

سحب سعود ذراعه مني

سعود = اخاف اعطيك فارس وبعدين تطلع فيه غصب عنا .. مصعب ومعاذ علموني وش سويت انت ببيت جدي يوم تاخذ فارس ذاك اليوم .. تذكر ( وعقد يديه قدام صدره )

عصبت منه ودفعته على ورا وصارخت بوجهه

عمر = انقلع اشوف وهات ناااااادر

سعود بقهر = لا تدف طيب

عمر بعصبية = انقلععععععععع

طالعني سعود بقهر وبعدها راح وهو يهاوش ويصارخ

سعود = والله لاعلم معاااااااذ


تنهدت بضيق .. كان ودي اشوف نادر بدون مشاكل مع معاذ .. بس ولو ماعلي منهم .. هم يبغونها كذا خلاص يصير اللي يبون

واليوم يا انا يا انت يامعاذ

التفتت للشارع وتساندت على حافة الباب اتفرج و احتري معاذ


= اووووووه يالله صباح خير

التفت وراي لمصدر الصوت وشفت معاذ جاي وماعليه الا ملابسه الداخليه وشكله توه قايم من النوم وسعود يمشي وراه

وقفوا قبالي عند مدخل الباب

معاذ = خير ان شاء الله جاينا على هالصبح

عمر = جاي اشوف نادر واروح

سكتت معاذ وهو يطالعني وبعدها ابتسم ابتسامة جانبيه وغز اصبعه على صدري

معاذ = اول شي يالحبيب اسمه فارس .. والاسبوع الجاي او اللي بعده ابسجل اسمه فاااااارس ( وكمل يتطنز ) وش اسمه .. اسمه فااااارس

انقهرت من اسلوبه بس بلعتها وكتمتها بصدري

عمر = ابي اشوفه

معاذ = توه جاي من عندك .. يقالك اشتقتله الحين

عمر بعصبية = اشتقتله والا ما اشتقتله مالك دخل .. رح هاته

معاذ بتحدي = لأ .. ماني جايبه واعلى مابخيلك اركبه

طيرت عيوني بصدمة

عمر = وش اللي لا .. على كيفك هو ... مو انتوا قلتوا متى مابغيت تشوفه تعال

معاذ = هذا يالحبيب كلام جدي مب كلامي انا .. خبل انا اعطيك فارس عشان على طول تحط رجلك وتاخذه كنك مهبول

حسيت دمي يغلي منه

عمر ماسك نفسي = معاااااااذ اكسر الشر وهاته

سكت معاذ وهو يطالعني وبعدها همس بتعالي

معاذ = تذكر ياعمر وش كنت تسوي فيني .. الحين جا الوقت اللي اردها لك

قطبت حواجبي مستغرب

عمر مستغرب = نعم ؟ وش سويت ... اللي يسمعك الحين يقول اني ماكل حلالك

معاذ = تخسي تاكل حلالي .. تذكر وش كنت تسوي ... اخذت مكافأتي شهور واخذت مكافأة مصعب وهو ماله ذنب وفوق مكافأتي اخذت سيارتي .. واذيتني واذيت مصعب .. ضربته يوم زواج ابوي و كسرت نظارته .. وفشيت كفرات سيارته وهو بالجامعة تذكر والا ناااااسي

سكتت ماعندي تعليق .. اذكر .. كل هذا اذكره .. بس وش دخله الحين بالسالفة .. همست

عمر بهمس = لا تدخل نادر بمشاكلنا ( ورفعت صوتي بألم ) تبي تاخذ حقك مني خذه ماعندي مانع ( واشرت على سيارته الواقفة قدامه ) هذي هي سيارتي قدامك نسم كفراتها ( واشرت على نفسي ) وهذا انا قدامك اضربني .. بس كل شي الا نادر لا تدخله بيننا

ابتسم معاذ باستهزاء

معاذ = هه يوم شفت المصلحة عندي جاي تتمسكن .. دايم تعاندنا وتمشي كلامك علينا .. وين عنادك الحين ؟

اخذت نفس احاول امسك اعصابي

عمر = ادخل وهات نادر واكسر الشر واذا براسك عفاريت نتفاهم بعدين

عقد معاذ يديه قدام صدره بتحدي

معاذ = اليوم مانت شايف فارس .. تعال بعد اسبوع ... واعتبر هذا وقتك .. من اسبوع لاسبوع تشوفه

فار دمي وصارخت معصب

عمر = معاااااااااااااااااااذ

ولا تحرك شعره من راسه يطالعني بغرور وساكت وعليه ابتسامة تقهر

تدخل سعود وهو يكلمني وانا عيوني على معاذ منقهر

سعود = اصلا انت اخذت فارس يوم ومرض علينا .. وش مسويبه انت ؟

شهقت والتفتت بسرعة لسعود منصدم

عمر بصدمة = ووووششش .. مرض !!!!

معاذ = انت مااحد يتحملك ( وابتسم ابتسامة جانبية ) ابوك مات اول ماطلعت انت على الدنيا .. امك عشان تفتك من وجهك هجت من البيت وتزوجت ابوي .. انت الرضيع وهو رضيع ماتحملك مرض على طول يوم شاف خشتك

نزلت راسي بألم .. جرحني بكلامه

ابوي
وامي
والحين نادر

معاذ = يالله الحين فارق .. ماحنا فاضيلك

رفعت راسي لمعاذ وانا احاول اتذكر .. لا يكون ماعرفت اعطي نادر الحليب صح

اخذت نفس وسألت معاذ بخوف

عمر = وش فيه نادر ؟

معاذ بعصبية = فااااارس اسمه فاااااارس ماتفهم انت

عمر بنفاذ صبر = وش فيه ناااادر

معاذ بعناد وتحدي = اسمه فاااااارس ( وضرب حافة الباب الحديدي ) واذا مو عاجبك عندك هذا طق راسك فيه


عمر بنفاذ صبر = رح هات ناااادر يامعاذ ... لا تخليني اروح الحين واعلم جدي

معاذ بتحدي = علمه .. انت اصلا مايهمك احد .. لو يهمك جدي وتعبه كان ماخليته يجيك للبيت وهو مايمشي الا بعصا .. يله رح الحين وخله يجي

عضيت على شفتي السفليه وانفاسي سريعه من القهر

وغصب عني رفعت يدي ولكمته بقوه

صرخ معاذ بألم وتراجع على ورا وحط يده على فمه

مسكت فنيلته وانا ادفعه على ورا و دخلت الحوش متعمد عشان الناس ما يشوفونا

عمر بصراخ = يااااااااانا ياااااعفاريتك اليوووووووووم ( ورصيته على الجدار وضغطت جسمي عليه ارصه اكثر )

مسك معاذ حلقي وقعد يخنقني ويغز اضافره

رفعت يدي فوق ابي اجمل خده بكف .. بس حسيت بواحد جر شعري من ورا بقوة .. تراجعت على ورا غصب عني وانفلتت اظافر معاذ وهو ماسك حلقي بقوة .. وصرخت بألم بعد ماحسيت بلسعة اضافره وحطيت يدي على حلقي بمكان يده

التفتت على ورا اشوف سعود اللي جر شعري

عمر بعصبية = يااااكلب ( ومسكت ذراعه ورفعت يدي الثانية ابي اضربه )

بس على طول مسكني معاذ مع كتفي ودفعني بعنف خلاني التفت له

وبحركة سريعة منه فاجأتني عطاني بكس قوي على بطني

ركعت ماسك بطني بألم ... حسيت بألم الجرح القديم رجعلي

تساندت على الجدار اللي لصقت معاذ فيه

مسك معاذ ذراعي وخلاني اعتدل واقف .. ورصني على الجدار وهو ماسك فنيلتي ويصارخ علي

معاذ بصراخ = بعد لك حاجة عندنا وتضرب ... والله ماكبر راسك علينا الا جديييييييييييي ( وسحبني مع فنيلتي وطلعني برا الشارع ) اذلف اذا شفتك امراض الدنيا كلها تجيني اذلف ( وسكر الباب بوجهي )


طالعت الباب وانفاسي سريعة ويدي على بطني

احس بالاهانة .. نزلت راسي وانا احس شوي ودموعي تطلع

اول مرة انهان .. غمضت عيوني بألم

ابوي مات اول ماجيت على الدنيا
امي تزوجت وخلتني
نادر مرض اول مااخذته عندي

ليه مالي حظ بالاهل .. ليه مالي حظ بالاسرة

بطني يعووووورني .. رفعت التي شيرت وكشفت عن بطني اشوف الجرح القديم مكان العملية وحطيت يدي على مكان الخياطة

رفعت راسي للباب .. نادر صدق مريض والا يكذبون علي

اكيد يكذبون .. انا متأكد عطيته الحليب صح

رجعت لسيارتي وانا اجر رجولي جر .. اكيد نادر بخير

ركبت سيارتي وسندت راسي على الدركسون ويدي على بطني

وش اسوي الحين .. اعلم جدي .. اجره معي لعنيزة .. جدي جاني امس وهو تعبان ويالله يمشي .. مابي ادخله بمشاكلي

بس هو قال بنفسه ماحد يقدر يمنعك .. وهذا هو معاذ منعني .. اروح الحين وادوخه بمشاكلي واقول تعال شف معاذ

تساندت على المرتبه وراي .. وعدلت المراية الامامية قدامي عشان اشوف مكان اضافر معاذ على حلقي

حسبي الله عليه .. مخشني .. اخذت منديل ومسحت الدم عن حلقي وشغلت السيارة وحركت

وش اسوي ... اخوي وماقدر اشوفه الا من اسبوع لاسبوع

ليه طيب .. ماعندي الا هالنتفه ويحرموني منه

طلعت من عنيزة وانا مادري وين اروح .. مابي اشوف احد .. ابي اصير لحالي
.. مالي نفس اكلم احد

شفت طريق الرياض قدامي وانا واقف عند الاشارة

تنهدت و غيرت وجهتي وبدل ماادخل بريدة .. اخذت المخرج اللي يطلع على طريق الرياض

ورحت للجبال اللي بين عنيزة وبريدة اللي على طريق الرياض

مافيه افضل من هالمكان اختلي بنفسي و افكر بهمي بدون ازعاج احد

وقفت سيارتي تحت الجبل .. ونزلت وقفلتها بعد ماخليت جوالي بالسيارة وركبت الجبل لين القمة .. ووقفت على حافة الجبل اتفرج على طريق الرياض البعيد شوي والسيارات القليلة الرايحة والجاية

الشمس حارة ... بس الهواء فوق الجبل منعش .. تلفتت بعيوني وانا اناظر الارض تحت واشوف المكان حولي

فاااااااااضي احس مافيه الا انا بهالدنيا

جلست على حافة الجبل ورجولي تتدلى بالهواء

معاذ = واعتبر هذا وقتك .. من اسبوع لاسبوع تشوفه

تنهدت وانا اتذكر كلام معاذ .. ماراح اسكت.. ومب على كيفك اخوي ماشوفه الا من اسبوع لاسبوع .. المشكلة لو كل يوم بتصير معركة مثل اللي قبل شوي ماراح اتحمل

والله ماراح اتحمل

وشلون اقول لجدي وهو شايب يالله يمشي .. المفروض نريحه.. بس معاذ شكله ماهو ناوي على خير

وانا ماراح اسكت ماراح اسكت يامعاذ

نزلت راسي وكلام معاذ يتكرر ببالي

معاذ = تذكر وش كنت تسوي ... اخذت مكافأتي شهور واخذت مكافأة مصعب وهو ماله ذنب وفوق مكافأتي اخذت سيارتي .. واذيتني واذيت مصعب .. ضربته يوم زواج ابوي و كسرت نظارته .. وفشيت كفرات سيارته وهو بالجامعة تذكر والا ناااااسي

اذكر يامعاذ .. واعترف اني شري واحب أأذيكم .. واعترف لو كانت اخلاقي زينه ماصار هذا حالي

رفعت راسي اطالع الطريق البعيد وعلى طول جا ببالي كلام مصعب ورايه فيني

مصعب = اترك لنا فرصه نذكرك بخير بعد موتك ... ولو مرة بس ياعمر ولو مرة

هزيت راسي بايه ... صح .. معاهم حق .. ماعمري مزحت معهم .. ماعمري ساعدتهم بشي .. ماعمري سولفت معهم مثل أي عيال عم .. دايما كل ماشفتهم احاول ارفع ضغطهم باسلوبي

معهم ومع غيرهم


انسدحت على ظهري ومددت يدي وغمضت عيوني .. واحس الهواء المنعش يبرد شوي من حرارة صدري

ليش اخلاقي زفت ... ليه مااحسن اخلاقي عشان الناس يذكروني بخير

لو كانت نفسي طيبه معهم ومع معاذ بالذات كان ماعاندني بهالشكل

رفعت يدي وغطيت وجهي ادعي

يااااااارب حسسسسسن اخلاقي

يااااااااارب ابعد عني الكره والحقد

يااااارب حـــ

تذكرت صلاتي فجأة وقطعت دعوتي

رجعت امدد يديّ على الارض بيأس من حالي وانا الى الحين مغمض عيوني احاول اتذكر

متى اخر مرة صليت ..

امس طوال اليوم حابس نفسي بغرفة امي ولا صليت لا بالمسجد ولا على الاقل بالغرفة .. ولا جا ببالي اصلا

حتى صلاتك تشتكي منك ياعمر ... اخر مرة صليت متى ؟؟؟

مدري .. مدري

كيف ادعي ربي وانا اعصيه

كيف ادعي ربي وانا حتى صلاة مااصلي

انا بالدنيا وحيد وراح اظل وحيييييد

قطبت حواجبي وانا مغمض عيوني لما طرا على بالي موضوع كنت افكر فيه من زماااااان بعد زواج امي ونسيته من فترة





ابي اتزوج




كنت دايم اردد هالكلمة بعد زواج امي ... ابي اتزوج ... ابي اتزوج .. وبعد مادخل رايد بيتي نسيييييييت موضوع الزواج بكبره


جلست بسرعة وعيني على الطريق البعيد وانا احس رجعلي الامل بعد ماكنت يائس

الزواج بيحل كل مشاكلي

بيحل مشكلة وحدتي
بيحل مشكلة نادر
الزواج بيعطيني الاسرة اللي اتمناها من يوم كنت صغير

ضحكت وانا اطالع الطريق وبديت احلم احلام يقظة

بيتي بيصير فيه زوجه تهتم فيني وتغسل ملابسي و تطبخ لي اكل بيت
وبيصير عندي عيال .. هذا يصارخ وهذا يبكي وهذا يركض
وبيصير نادر عندي ببيتي .... حبيبي نادر بيصير عمهم
هههههههههههههههههههههههههههههههه

ضحكت مستانس

ايه ابتزوج .. ليه لا

راتب ابوي كأنه راتب موظف ومع مكافأتي يكفي افتح بيت واسره هههههههههههههههه ايه بيصير عندي اسره كبييييييييرة

يوسف وش احسن مني فيه .. هذا هو متزوج ومرتاح .. انا محتاج للزواج .. وش يمنعني مااتزوج هاااااه

فجأة طرا ببالي رايد وماتت ابتسامتي على طول

بس .. صح ... رايد وين يروح .. مشكلته ماعنده بيت

وهو يكره عمه واكيد بيرفض يرجع له ...

حركت يدي بالهواء وانا اكلم نفسي

رايد يستاجر بيت مو مشكلة ... اصلا رايد بنفسه يبي يطلع عشان اخواته ... رايد واضح انه مستعد يبيعني برخيص

اهم شي عندي نادر .. هو اخوي .. رايد مب اخوي ومصيرنا نتفرق

بس نادر لا .. متطمن انه ماراح يبيعني مثل رايد

اذكره يوم كان يكلم اخته ويقول ابرجع لكم .. ايه رايد همه نفسه وبس .. انا بعد همي نفسي وبس

قطبت حواجبي .. وحطيت يدي على ذقني افكر

صح ... رايد له اخت كبيرة ... مدري تصلح للزواج والا لا ؟؟

اذكر اول ماتعرفت على رايد .. كأنه قال انها مجنونة او حاجة زي كذا نسييييييييييت

ايه .. رايد عدة مرات كان يبي يوديها المستشفى .. شكلها ماتصلح للزواج هذي

حتى نسيت اسمها .. ياربي وش كان اسمها بالكرت ...

نزلت راسي وانا احاول اتذكر الكرت .. اذكر تاريخ عمرها لما حسبته طلع عمرها اصغر مني بسنتين .. اذكر يوم احسب .. بس المشكلة نسيت اسمها الحين

اسمها عادي بس نسيته .. مـ .. مــ .. منيرة ... ايه صح منيرة .. ان ماخاب ظني اسمها منيرة

لو اتزوجها بتحل مشاكلي ومشكلة رايد .. ابتسمت بفرح

وااااااااو ... هذه اللي يتزوجها بيصير عنده اسره على طول .. دانه ورايد يجون هديه مجانيه معها

ضحكت مستانس على تفكيري

هههههههههههههههههههه تزوج واربح رايد ودانه مجانا ههههههههههههههههه

والله شي حلوووووو

بس لحظة .. هذي مريضة مدري مجنونة .. تصلح للزواج ؟

وانا اهم شي عندي ناااادر .. تصلح تربي نادر وتصلح تعطيني حقي كزوج ؟

حركت يدي بالهواء ... اووووووووووه مو مهم اخت رايد بنفسها .. فيه غيرها مليون

عندي شرطين بالزواج لايمكن اتنازل عنهم

وماراح اتزوج الا بهالشرطين

شرط على جدي وشرط على الزوجة

رفعت راسي وقمت على طول واقف

اضرب الحديد وهو حامي ياعمر ورح كلم جدك

نزلت من الجبل وانا الى الحين اكلم نفسي

من زمان افكر بالزواج بس ماعمري صارحت احد وكنت خايف من مسألة الزواج ... والحين جا الوقت.. يوسف متزوج .. ومامنعه الزواج عن الدراسه

ركبت السيارة واخذت جوالي اشوف الساعة ولقيت 4 مكالمات لم يرد عليها

الساعة 12 ونص الظهر

فتحت المكالمات ولقيت كلها من رايد

تنهدت وعيني على الجوال .. والله مادري عنك وعن اختك يارايد ..

شغلت السيارة وحركت وانا اتذكر كلامه بالاستراحة عن اخته

رايد = هي تخرجت من الثانوي ... بس ماخلوها تدخل الكلية .. حتى الوظيفة عمي مايبيها تتوظف اختي الكبيرة تغيرت واجد ... صارت ماتفهم

اذكر كلامه عنها واذكر عدة مرات يبي يوديها المستشفى

شكلها و الله اعلم انها متخلفة عقليا

رفعت حواجبي .. كيف بتربي نادر ذي .. لا لا .. شكلي غير اسأل رايد بشكل غير مباشر عنها واذا طلعت صدق متخلفة عقليا .. فيه غيرها مليون

اهم شي الشرطين يوافقون عليها

والحين ابكلم جدي




دخلت بريدة .. نص ساعة وانا موقف سيارتي عن باب جدي

ضربت الجرس .. شوي وفتح لي مصعب وهو يعدل شماغه .. تنهدت اول ماشفته وعلى طول رجعلي الم بطني كأني شايف معاذ قدامي

مصعب = هلا عمر ( ومد يده يصافحني )

عمر بدون نفس = هلا بك ( وحطيت يدي على صدره ووخرته عن طريقي ودخلت الحوش متعديه بدون ما اصافحه .. كارهه وكاره اخوانه )

وقفت بنص الطريق .. وغمضت عيوني بألم .. توني اعاتب نفسي واعاتب اخلاقي الشينة .. ماتترك طبعك ياعمر .. اخذت نفس .. لازم ابدأ من الحين اغير من طبعي

التفتت على مصعب وهو الى الحين واقف عند الباب وشكله زعل لاني طنشت يده الممدودة .. وحاولت ابتسم كمحاولة تعديل اخلاق

عمر بابتسامة = آآآآآ ... وشلونك مصعب ؟

رفع مصعب حاجب واحد وهو ينزل يده مستغرب من تغير مزاجي فجأة ومارد علي .. يطالعني وساكت

مدري وش اجيب عذر على الحركة البايخة اللي سويتها فيه

عمر = آآآ .. وش فيك .. اسالك وشلونك ؟

مصعب مستغرب = طيب .. وش فيك واقف .. ادخل ( واشر على الباب الداخلي )

ابتسمت اكثر ورحت له ووقفت بجنبه وحطيت يدي على كتفه

عمر = وشلون نادر ( وتذكرت كلام سعود ) هو صدق مريض ؟

قطبت مصعب حواجبه والتفت لي

مصعب = وش دراك ؟

طيرت عيوني بخوف ..

عمر = يعني صدق مريض ؟

مصعب = لا يارجال طيب .. بس امس طوال الليل ماندري وش فيه كله يصيح ومايرضع .. واليوم الفجر وديته للطواري وقالوا عنده برد .. وطمنونا .. الحمد الله طيب

نزلت يدي وسرحت

اهاا شكلي مالحفته زين يوم كان نايم جنبي .. زفرت بضيق .. وفوق هذا يوم غسلته طلعت للمطبخ اسوي رضاعته وهو عاري بدون ما الحفه

ياحبيبي ياندوري .. شكلي اخو فاااشل ..

مصعب = انت رحت لعنيزة والا كيف ؟ وش دراك ان فارس .. آآآ .. اقصد نادر .. وش دراك انه مريض .. من قالك ؟

ابتسمت يوم صحح اسمه .. والله مصعب طيب .. بس قلبي الاسود اعماني

عمر بابتسامة = توني جاي من عندكم ( وماتت ابتسامتي ) بس اخوك عطاني المقسوم

مصعب مستغرب = تهاوشتوا ؟ ( ونزل نظره لحلقي يوم انتبه للجروح .. رفع يده وحط ثنتين من اصابعه على ذقني ورفع راسي عشان يشوف حلقي اكثر ) هذا تو ؟

هزيت راسي بايه .. وابعدت يده عني

عمر = ايه .. منعني اشوف نادر .. يقول من اسبوع لاسبوع تشوفه ... يرضيك هالكلام ؟

لف مصعب وجهه عني وسكتت

عمر = وش فيك .. ليه ماترد .. راضي باللي يسويه معاذ والا لا ؟

مصعب بضيق = وش تبيني اسوي .. انت ومعاذ كل واحد راكب راسه وانا تعبت معكم

ومشى يبي يدخل البيت بس مسكته على طول مع كتفه

عمر بعصبية = مصعب يعني راضي باللي يسويه معااااذ

التفت مصعب لي متضايق

مصعب = ماني راضي بس وش تبيني اسوي

عمر = مالك كلمه انت

مصعب بضيق = معاذ هو المسؤول عن اخواني الحين ( وطالعني ووجهه قريب من وجهي ) وتبي الصراحة معاذ معذور باي شي يسويه معك

طيرت عيوني بمصعب منصدم وهمست

عمر بهمس = معذور ؟

لف وجهه عني وكمل

مصعب = معاذ كارهك .. وانا بعد كل ماحاولت اتقرب لك ابتعدت عني ... ( ومد يده قدامي ) يدي قبل شوي مديتها لك ورديتني .. من يوم كنا صغار وانت ومعاذ بس تتهاوشون كيف تبيه يحترمك والا يسوي أي شي تبيه .. معاذ تراه طيب اخوي واعرفه

سكتت وانا اطالعه .. تنهدت و تركته وانا منقهر من مصعب ومن دفاعه عن معاذ

صدق لقالوا .. انا واخوي على ولد عمي .. انا وولد عمي على الغريب

مشيت ودخلت البيت بدون ماارد عليه

مالي الا الزواج يحل مشكلتي .. يارب يسر اموري


دخلت الصاله ولقيت جدي جالس على الارض وممدد رجوله و متركي وجدتي جالسة بجنبه على الارض ومتركيه بنفس مركى جدي .. ومها جالسة قدامهم وتقهويهم

اول ماشافني جدي نور وجهه وابتسم بفرح

جدي بابتسامة = هلا بولدي .. هلا بعمر .. هلا بالغالي ولد الغالي

ونفس الشي جدتي .. فرحت فيني وتهلي

جدتي = هلا بوليدي ..

حاولت ابتسم عشانهم رغم الجرح اللي بقلبي وهمست

عمر = السلام عليكم ( ورحت لجدي وانحنيت عليه اسلم على راسه ودرت ورا مها وانحنيت على جدتي وسلمت على راسها )

ورجعت وجلست متربع بجنب جدي وانا محتار كيف اكلمه بموضوعي

شوي ودخل مصعب وجلس بجنب مها

طالعنا بعض انا ومصعب بصمت .. شوي وقطع علينا صوت جدي يسألني وهو يحط يده على فخذي

جدي = لا تكون زعلان مني ياولدي .. انا مااخذت اخوك منك الا عشانك وعشانه

التفتت لجدي وهزيت راسي بلا وهمست

عمر بهمس = لا عادي جدي .. لا تشيل هم

وكملت بيني وبين نفسي .. انا اعرف كيف ارجعه

مها = هااااااااااه شكله طاح اللي براسك يوم شفت كيف البزارين يتعبون ههههههههههههههه

طالعت مها وسكتت .. احتري مصعب بس يروح وبعدها ادخل بالموضوع واعلمكم بطريقتي كيف ارجع اخوي




بعد الغدا وحنا جالسين بالارض و نشرب الشاهي .. تمللت وانا احتري مصعب يروح بس شكله راعي طويله .. جالس بجنب جدتي ويسولف عليهم

فجأة رن جوالي .. طلعته من جيب بنطلوني والقيت نظره عليه

ابو دمعه يتصل بك

تنهدت وانا اشوف اسم رايد.. حتى الاسماء بجوالي يحتاج تغيير .. كل الناس عندي اسميهم بغير اسمائهم .. جدي الراس الكبير .. رايد ابو دمعه .. وغيرهم كثير

رفعت الجوال لاذني وانا ارد على رايد

عمر = هلا

رايد = عمر وينك ؟

عمر = لا تحتريني على الغدا .. انا عند جدي

رايد بضيق = اوووووه كان قلتلي طيب .. ماتغديت حسبتك بتجي .. يله يله مع السلامة

وسكر بوجهي

رفعت راسي وفرحت وانا اشوف مصعب يقوم واقف

مصعب = يالله انا ابروح .. تامرون على شي

وكلهم ردوا عليه سلامتك

وراح ..

اخييييييييييرا .. التفتت على طول لجدي وجدتي اللي جالسين بالارض قبالي ومها بجنبي

تنحنحت وانا مدري وشلون ادخل بالموضوع .. احس مستحي

عمر = احم ... آآآآآآ ... تبون الصراحة .. آآآآآ .. من اليوم وانا احتري مصعب يروح

التفتوا كلهم لي مستغربين

جدتي مستغربة = ليه وانا جدتك ؟

سكتت شوي وانا اطالعهم ومرتبك ... احاول ادور كلمات مناسبة

عمر مرتبك = آآآآ ... ( وسكت شوي وبعدها اخذت نفس ) ابي اتزوج

شهقت مها .. وضحكت

مها = ههههههههههههههههههههههههههههه

التفتت لها منحرج .. واحس وجهي احمر

عمر بحرج = ليه تضحكين .. آآآ .. مافيه شي يضحك ( والتفتت لجدتي وجدتي ولقيتهم مبتسمين ويطالعوني بفرح )

جدتي بابتسامة = والله هذي الساعة المباركة ياولدي ( والتفتت لجدي فرحانه ) ولدنا كبر يابو فهد

ابتسمت منحرج

جدي بفرح = اللي تامر فيه ياعمر يصير .. والله وش كثر فرحتني .. وعمك وعيال عمك ماهم مقصرين نعين ونعاون ياولدي ..

تفاجأت بضربة قوية على كتفي

مها = احلىىىىىىىىىىىىىىىىىىىىى

التفتت لهالدفشة وانا احط يدي على كتفي بمكان ضربتها ..

عمر باحراج = شوي شوي .. هذا وانتي بعد ثلاث شهور بتصيرين عروس والى الحين دفشه

مها = هههههههههههههههه والله فرحاااااانه ( فجأة تغير ملامحها والتفتت لجدتي تسألها ) يمه بس عبد العزيز وليلى وام عمر الله يرحمهم توهم متوفين

سكتنا كلنا .. انا محتاج للزواج .. وحزني على امي مايمنع اني اشوف اللي يناسبني ويناسب اخوي .. وزواجي كله عشان نادر اولا وعشاني انا ثانيا واذا كانت الزوجة اخت رايد بيصير رايد بعد مستفيد

انا محتاج للزواج وبقوة

تنحنحت ورديت على مها

عمر = الحزن بالقلب .. وبعدين الي يسمعك يقول ابتزوج الليلة .. يبيلي شهور على مااجمع المهر .. وانا الصراحة ماني قادر اصبر .. مليت من حياتي .. جاني اخو واخذتوه مني والحين ماتبوني اتزوج وبعدين الحي ابقى من الميت ( والتفتت لمها ) وتعالي انتي هيييييه .. نسيتي نفسك انتي تراك بتتزوجين بعد ثلاث شهور

جدي بابتسامة = يابوك ماقلنا شي .. هذا حقك

مها = انا زواجي محدد قبل الحادث .. بس صار اللي صار وتأجل .. وبعدين انا فرحانة مرررررة لك ومعك حق الحي ابقى من الميت ( والتفتت لجداني وهي تصفق بيديها بحماس ) انا ابدورله يمه

ابتسمت ورفعت يدي بمزح

عمر باستهبال = لاااااا .. تكفين الا انتي

ضحكوا كلهم وانا اشوف الفرح بعيونهم ... الحمد الله ماعارضوا الفكرة .. الحين عاد جا شرطي في الزواج

التفتت لجدي بجدية

عمر = بس عندي شرطين

فهمت مها غلط

مها = هههههههههههه بدينا بالشروط ... هااه قل وش تبي المواصفات .. ممشوقة وعينان زرقاوان هههههههههه

عيني على جدي احتريه يقول وش شروطك

جدي مستغرب = آمر ياولدي ؟

رفعت راسي وكأني مستعد للهواش

عمر = شرطي الاول عليك انت ياجدي .. ابيك توعدني اذا تزوجت تلزّم على عيال عمي يخلون نادر معي ( وكملت ارص على الكلمة ) ببيتي

سكتوا كلهم يطالعوني وعيني على جدي احتريه يقول ابشر

عمر بترجي = هاه جدي ابي منك كلمة

جدتي مستغرب = انت تبي تتزوج عشان اخوك ؟

التفتت لجدتي

عمر = عشان نادر وعشاني انا بعد .. انا بصراحة قبل يجي نادر كنت افكر بالزواج بس كنت ساكت

مها بنص عين = ايهيييييييي عليييينا ( ولفت يدها على ذراعي ) اجل انت يصلحلك ليان بنت عمك ( وتركتني على طول وهي تضم يديها على صدرها متحمسة ) واااااااااااااو ونااااااااااااااسة .. عاد فارس ياعمري عليه اذا كبر بينهبل .. بيقول لخوياه اختي واخوي متزوجين بعض ... هههههههههههههههه ( وكملت تمزح وهي تشر علي باصبعها ) بيصير شاذ هالولد بسببكم ههههههههههههههههه

التفتت لمها وانا افكر ...

ليان

نزلت راسي .. صح ليان .. تصير اخت نادر .. هذي مناسبة لظروفي واكيد بتخاف على نادر لانه اخوها .. بس وش كبرها هذي

حطيت يدي على ذقني افكر .. اللي اعرفه انها اكبر من سعود بس كم عمرها وبسنة كم مدري ؟

اللي ماتت بالثانوي وهي اكبر من اللي اسمها ليان ... اذا كانت الكبيرة بالثانوي اجل هذي باي سنة تصير .. لاتكون بزر بس

وكشرت بوجهي .. وبعدين هذي اخت معاذ .. معقول معاذ بيوافق يزوجني اخته

وتذكرت كلامه على طول ورايه فيني

معاذ = اذلف اذا شفتك امراض الدنيا كلها تجيني اذلف

اذا شافني جته الامراض اجل اذا جيته اخطب اخته وش بيجيه

يله مو مهم هو .. المهم موافقة جدي .. واذا رفض معاذ يزوجنياها فيه غيرها مليون


جدتي = ووش شرطك الثاني ؟

انتبهت على جدتي و رفعت راسي لها

عمر = اول شي يعطيني جدي كلمه على شرطي الاول ( والتفتت لجدي ) هاه جدي .. ابي نادر يصير عندي .. مو انتوا اخذتوا نادر مني عشاني وحيد وماعندي احد .. هذا انا ابتزوج والحين مالكم عذر

سكت جدي شوي وهو يطالعني وبعدها هز راسه بايه

جدي = خلاص ابكلم عيال عمك واقنعهم .. بس ماتاخذه الا بعد ماتصير الحرمة ببيتك

ابتسمت بفرح

عمر = ايه اكيد .. يعني خلاص توعدني ؟

جدي = خلني اكلم عيال عمك ومايصير خاطرك الا طيب ياعمر ( وابتسم لي ) هاه وش شرطك الثاني ؟

التفتت لمها وبعدها التفتت لجدي

عمر = شرطي الثاني عاد على العروس .. شرطي انها تعتني باخوي كأنها ولدها .. واللي ماتوافق على شرطي مابيها

مها بفرح = والله عمر ليان مناسبة لك ( والتفتت لجداني متحمسة ) يمه يبه وش رايكم بليااااااااان

التفتت لمها اسأل

عمر = وليان هذي كم عمرها ؟

مها = بثاني ثانوي

رفعت حواجبي .. ثاني ثانوي !!!!

جدي بتفكير = يامها الله يصلحك وش فيك مستعجله .. ( والتفت لي ) والله ياولدي انت فاجأتنا .. خلنا اول شي نشوف وضعك .. وخلني اول اكلم عيال عمك بنادر .. واذا وافقوا انك تاخذه .. خطبت لك ليان

عمر = شرطي الاول مابيك تقنعهم وبس ابيك تلزّم عليهم بعد .. انا اخوه مثلي مثلهم ( وكملت اترجاه ) جدي تكفى لزّم عليهم .. هم يسمعون منك .. ومايعصونك امر

جدتي بابتسامة = وانا لك علي ياوليدي اكلم ام معاذ تقنع عيالها يعطونك اخوك .. انت الغالي ولد الغالي

ارتحت لكلام جدتي وتساندت على الكنبة اللي وراي

مها = عمور مااعتقد انهم بيرفضون اذا اخذت ليان

التفتت لمها وهمست لها منحرج

عمر بهمس = تهقين معاذ يوافق اخذ اخته ؟

بس مها ردت علي بصوت عالي وهي تحط يدها على خصرها

مها = وليه ان شاء الله مايوافقون ( وكملت بمزح وهي تحرك يدها قدامها ) صح انك دفش و عنيد ومافيك شي ينحب .. بس عاد الشكوى لله .. مصيبة وطاحت على راس ليان

ضحكت وانا ادفها بكوعي .. خبالها يخفف شوي من حرجي

مها = بس هاه بنتنا ماتاخذها الا بعد ماتخلص من الثانوي ههههههههههههه

قطبت حواجبي .. بس انا ابي اتزوج هالسنة .. ماعندي صبر

وجيت ابرد عليها بس سبقني جدي

جدي = انا لله .. يامها وش فيك انتي .. هالاشياء بعدين .. خلينا نشوف الولد وعيال عمه .. وبعدين نشوف الاشياء الثانية ( والتفت لي ) كم راتب ابوك الله يرحمه .. ولا تشيل هم المهر والزواج .. انا وراتبي كله لك .. بس ابي اشوف تقدر تفتح بيت والا لا ؟

جاوبت بسرعة وانا احس وجهي احمر .. اجاوب كأني جالس قدام عمي ابو زوجتي

عمر بابتسامة = راتب ابوي 4 الاف وخمس مية ومكافأتي الف يعني كله على بعضه 5500 وان شاء الله اذا تخرجت اتــ

قاطعتني مها وهي تضحك علي

مها = خلاص خلاص .. وش فيك انهليت ههههههههههههههههههههههههههههههه


سكتت على طول وانا افرك يدي ببعضها منحرج

طالعني جدي بحنان وابتسم اكثر

جدي = الحمدالله .. راتبك زين .. وانا وعمك فهد ماحنا مقصرين واذا تبي راتبي كله خذه حلالك .. مافيه اغلى منك ياولدي .. خلاص ان شاء الله اليوم اكلم عيال عمك عن نادر واخليهم يعطونك اخوك اذا تزوجت ( والتفت لجدتي ) وانتي اليوم كلمي ام معاذ وشوفي رايها .. وام معاذ عاقلة وان شاء الله بتتفهم

عدت كلامي اذكرهم والزّم على شروطي

عمر = بس هاه مثل ماقلت ... ابيك تلززززم عليهم اذا تزوجت اخذ نادر عندي .. سواء اخذت اختهم والا لأ ( والتفت لمها ) وبعدين انا ابي اتزوج هالسنة وش يصبرني احتريها تخلص من الدراسة

طيرت مها عيونها فيني ...

مها = حرام عليك .. كيف تبي البنت تجمع بين البيت والدراسة و فوقهم تبيها تربي فارس .. هييييه انت تراها بشر

سكتت

معها حق .. بس ولو ماعلي وحركت يدي بلا مباله

عمر = خلاص اجل فيه غيرها مليون



مها بقهر = طالع ( والتفتت لجدي وجدتي وهي تشر علي ) يمه يبه تسمعون هذا وش يقول ؟

جدتي = يامها خلي هالامور بعدين .. وان شاء الله ماهو ماخذ الا ليان

ابتسمت ابتسامة جانبية بغرور

اذا ما ناسبت ليان فيه منيرة اخت رايد .. بعد هذي مناسبة وزيادة عليها تحل مشكلة رايد

ليان لو اخذها رايد لازم يطلع .. اما اذا اخذت اخته تحمد ربها اني جمعت شملها باخوها واكيد لازم توافق على شرطي

= شف ويضحك بعد .. مستانس انت ووجهك ..

ضحكت على مها اللي فهمت ابتسامتي غلط

عمر = هههههههههه

كملت مها تهاوش ومعصبة علي على غير سنع

مها = وش قال .. قال .. غيرها مليون .. ليان ماراح تلقى احسن منها .. بس تاخذها وهي توها تدرس صعبه .. ياخي بس سنة اصبر .. وش فيها لو تصبر سنه هاااه ؟

حطت جدتي يدها على راسها وهي تهز راسها بأسى متضايقة من رجة مها والمشكلة يقالها عروس .. الله يعين ياسر المسكين .. رحمته الصراحة




اذن العصر وطلعت انا وجدي للمسجد وانا اسانده واساعده على المشي

بعد الصلاة طلعنا من المسجد وساندت جدي لين وصلته عند الباب

وحنا واقفين .. عدت عليه اوصيه قبل اروح

عمر = يله جدي انا ابروح للبيت .. بس هاه لا تنسى لزم عليهم بشرطي .. ابيك تغصبهم يخلون نادر عندي ( وسلمت على راسه ) يله تامر على شي

رفع جدي راسه لي و حط يده على صدري يطمني

جدي = مايصير خاطرك الا طيب .. انا والله مابي الا راحتك وماتدري وش كثر فرحتني والله يتمم لك على خير

ابتسمت

عمر = آمين ( وسلمت على راسه مرة ثانية )

وركبت سيارتي وانا ادور بعيوني دانه بس ماشفتها

حركت السيارة وعلى البيت على طول ..

و طوال الطريق اكلم نفسي و احلم احلام يقظة ... ليت جدي يمشي كلمته على معاذ ويكسر خشمه ويصير ندوري عندي

ودي اسأل رايد عن اخته بشكل غير مباشر واشوف هي تصلح للزواج والا صدق مريضه

و اذا طلعت مريضة .. عندي ليان .. بس هذي بيوافق معاذ اخذها ؟ .. اشوفها هي المناسبة الصراحة بس المشكلة بمعاذ .. لا .. فيه مشكلة ثانية .. هذي بثاني ثانوي .. توها تدرس .. فاضي لها احتريها تتخرج .. ماني قادر اصبر سنة .. مليت من حياتي .. ودي بعيال ودي اكون اسره

وصلت البيت .. ونزلت من السيارة وانا اشوف رايد جاي من اخر الحارة

ووقفت عند الباب احتريه يوصل عندي

واول ماوقف قبالي سألته

عمر = وين كنت ؟ ( وفتحت الباب له وخليته يدخل قدامي)

رايد = رحت اتمشى شوي بعد الصلاة ( وانتبه على حلقي وقطب حواجبه ) متهاوش معاهم كالعادة صح ( واشر على حلقي باصبعه )

هزيت راسي بايه .. سكت رايد وماعلق ومشى قدامي .. دخلنا الصاله وانا افكر كيف ابدأ واسأله عن اخته .. ابي سالفة عشان ادخل فيها بسؤال عابر عنها

جلس رايد على الكنبة قبال التلفزيون والريموت بيده

جلست على الكنبة المنفردة وعيوني على رايد و افرك يدي ومحتار

عمر = احم .. آآآآآ .. توني جاي من حارة جدي

هز رايد راسه بايه وعيونه على التلفزيون .

رايد = ادري توني متصل عليك بالجوال

ايه صح .. حكيت ذقني وانا افكر

عمر = آآآآ .. دانة ماشفتها بالشارع .. بالعادة القاها تلعب

التفت رايد لي

رايد = هي اكثر الاحيان تطلع المغرب ..

عمر = متى اخر مرة شفتها

سكت رايد يفكر

رايد = تعرف انت بعد ماتوظفت صار وقتي ضيق مرة .. اخر مرة شفتها قبل اسبوع مدري اسبوعين .. ( والتفت للتلفزيون ) مشكلة وظيفتي فترتين ومالقى وقت

عضيت على شفتي السفلية وانا عيني على رايد .. و ادور سؤال مناسب عن اخته الكبيرة


عمر = آآآآآ .. اقول ... آآآآ ... دانة مالها احد يهتم فيها (واول ماشفته التفت لي ارتبكت اكثر ) لا .. اقصد يعني دايم اشوفها شكلها ماحد يهتم فيها

تنهد رايد بضيق

رايد = اول خل عمي يدري انها عايشة وبعدين اسأل احد يهتم فيها والا لا .. اصلا عمي مايدري هي عايشة والا لا .. همه هالفلوس اللي تجيه من ورانا وبس

لفيت وجهي عنه بخيبة امل

ابي تصير دانه وسيلة يتكلم عن اخته الكبيرة .. قام وكلمني عن عمه .. وش ابي بعمه انا

التفتت له وانا احك راسي .. وعدت المحاولة

عمر = لا .. شف .. اقصد يعني دانه صغيرة .. يعني مافيه احد يهتم متى تطلع ومتى تدخل .. هي اكلت هي ماكلت .. يعني كذا .. خل عمك على جنب ( وكملت امثل البراءة ) لكم اخت كبيرة صح ؟

رايد = ايه .. بس مرة عمي دايم تشغلها .. وعمي مايعترف فيها بشي ( ونزلت الريموت على الطاولة الصغيرة قدامه وكمل وعينه علي ) تصدق انه مايصرف عليها بشي .. ( وكمل بحزن وبقهر ) يعني فوق ماهو ماخذ حلالنا .. مايصرف على اخواتي بشي .. وليته كذا .. لو اروح عشان اشوفهم والا اطلع معهن يطردني

تنهدت ... رجع وكلمني عن عمه

عمر = اذكر مرة طلبت مني سيارتي عشان تودي اختك المستشفى .. تذكر ؟ .. آآآ .. ليه هي وش فيها ؟

نزل رايد راسه وسكت شوي وهز اكتافه

رايد بحزن = مدري

رفعت حواجب واحد

عمر مستغرب = وش اللي ماتدري .. ماتذكر يوم طلبت سيارتي وقلت انك تبي تودي اخــ

رفع رايد راسه وقاطعني

رايد = الا اذكر .. بس انا مدري وش فيها ..

عمر مستغرب = اجل وشلون تبي توديها للمستشفى وانت ماتدري وش فيها

رايد بضيق = هي تشتكي من ظهرها ( وكمل بقهر ) والى الحين ماقدرت اوديها ولا عمي راضي يوديها ( ولف وجهي عني وهو شوي ويبكي ) والله اني منقهر من عمي الكلب .. انا مدري وش سويناله عشان يسوي فينا كذا

ابتسمت بفرح .. ظهرها بس .. يعني مب مجنونة

عمر لا شعوريا = حلو .. يعني بس ظهرها ؟

وتوني انتبه لنفسي .. التفت رايد لي بسرعة وكأنه عصب

رايد بعصبية = نعم ؟ حلو ؟

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





بعد صلاة العشا بفترة

كنت جالس بغرفة امي واقلب بالدواليب وبملابسها ..

اخذت جلابيتها وجلست على السرير

محتاج دعواتك يمه

ادعيلي يرزقني الله بالذرية الصالحة يملون علي حياتي .. واوعدك اول ماتجيني بنت راح اسميها على اسمك .. ساره

ولا تخافين على ولدك نادر .. انا ابربيه واعتني فيه كأنك موجودة وماراح اقصر عليه بشي

فجأة .. سمعت ازعاج الشباب تحت .. وابتسمت

خليني اطلع يمه قبل يدخلون علي بغرفتك

خلاص كلها ان شاء الله كم شهر واستمتع بالخصوصية

رجعت جلابية امي للدولاب وسكرت الغرفة ونزلت تحت

ولقيت الشباب عبد الله و منصور ومشعل ورايد جالسين بالصاله

وصوت التلفزيون عالي على مسلسل

واول ماشافوني قاموا يسلمون علي

عبد الله = اووووووووووه عاااااااش من شاااااافك ياحلو

سلمت عليهم وجلسنا

عبد الله ومنصور جالسين على الكنبة قبال التلفزيون

ومشعل بكنبة منفردة ومعه الريموت

وانا ورايد على كنبة

وقعدنا نتفرج على المسلسل وانا بالي ماهو معه ...

خلص المسلسل وجت الشارة النهائية باغنية .. وعلى طول تذكرت اني لازم اغير من حالي واخلاقي .. التفتت على مشعل بما ان الريموت معه

عمر = اقصر عليه

التفت مشعل لي مستغرب

مشعل = ليه ؟

عمر = وش اللي ليه اغنية .. اقصر عليه يله

ضحكوا كلهم الا رايد

منصور = هههههههههههههههههههههههههه عمر خل عنك بس .. ماتركب عليك الطواعه

عبد الله = هههههههههههههههه ماتصلحلك .. دور غيرها

ابتسمت وانا اطالعهم .. معليش هذي البداية ...

عمر بابتسامة = والله تضحكون والا ماتضحكون ( والتفتت على مشعل ) اقصر عليه والا قمت وطفيته الحين .. وخل واحد منكم يولعه

مشعل = احلىىىىىىى ياشديد

اشرت له براسي على الريموت اتحداه.. يعني يله نفذ

عبد لله = مشعل اقصر اقصر .. يوم يومين ويرجع يقولك طوله ههههههههههه

قصر مشعل على التلفزيون .. وانا اتساند على الكنبة وراي

كلها كم شهر واتزوج وينصلح حالي وافتك من حياة العزوبية

حسيت بيد رايد على فخذي وهو يقرب وجهه لوجهي

رايد بفرح = والله فرحت يوم خليتهم يقصرون عليه .. انا مايسمعون مني

لفيت يدي على اكتافه وقربته مني وابتسمت له بصمت .. ماعندي رد





* الجــزء التــاسع والعشــرون *





* عمر *


السبت ... العصر


جالس بالصاله على اعصابي وكل شوي اطالع الجوال ... احتري جدي يرد علي وش سوا مع معاذ

اليوم ماشفت معاذ بالجامعة شكله غايب .. اتمنى بس جدي كلمه اليوم الصباح مع اني مااتوقع .. اصلا وش درا جدي ان معاذ اليوم بيصير غايب وماحبيت اتصل على جدي واقوله ترا معاذ غايب اليوم اتصل عليه .. ابي اصير ثقل شوي

يارب يارب انهم الحين قاعدين يتكلمون ويارب يوافق المروح معاذوووه ويهديه الله يخلي نادر عندي على طووووول ... يااااااااااااااارب

طالعت الجوال للمرة الالف ..... وزفرت بضيق

اففففففففففففف ..

اخذت الريموت وقعدت اقلب بهالقنوات بتفكير سارح ... رايد بالدوام الحين .. مليت وانا جالس لحالي بالبيت والمشكلة مافيه مكان اروحله اكسر هالملل

ورايد مطول مايخلص دوامهم بالسوبرماركت الا على الساعة 11 بالليل .. بس اكثر الاحيان رايد يطلع الساعة 8 واحيان مادري الا وهو جاي المغرب .. وظيفته اصلا ماهي شي .. ياخذ المشتريات ويحطها بالاكياس وصلى الله وبارك واكثر الاحيان رايد يطلب من احد هالعمال اللي وظيفتهم مثل وظيفته ويستغل الفرصة ويطلع وادارة السوبرماركت متساهلين

يااااااربي ... وين راااااااااح جدي ليه مايتصل





بعد صلاة العشا

طلعت من المسجد وانا خلاص وصل حدي .. ماعندي صبر .. المغرب كله وانا احتري ولا اتصال من جدي ولا شي .. حتى رايد ماجا على الاقل احد يونسني .. وعجزت انام الظهر او العصرمن التفكير

ركبت سيارتي وعلى طول على حارة جدي .. ماعندي صبر خلاص .. ابروح اسأل جدي وش سوا

وصلت الحارة بس تفاجأت بسيارة معاذ واقفة عند باب بيت جدي

وقفت سيارتي بنص الحارة ورفعت راسي اطالع البيت وابتسمت .. اكيد مناديه جدي يجي عشان يكلمه بالموضوع

الاحسن ماادخل البيت الحين .. خلهم يتكلمون على راحتهم .. حركت السيارة بس توني انتبه على دانه بالشارع تلعب مع مجموعة بنيات

مشيت بسيارتي مسافة بسيطة لين قربت عندهن وناديت دانة بصوت عالي عشان تنتبه لي

التفتت دانه ببراءة وابتسمت اول ماشافتني وجت على طول ووقفت عند بابي .. وضحكت يوم نطقت اسمي

دانة = عمل

هههههههههه هذه ماتعدل لسانها الى الحين .. فتحت بابي لها وخليتها تركب وجلستها بحظني وانحنيت عليها اوزع قلبلات على خدها الناعم ... شفت بنت عمها اللي اكبر منها اللي سبق وعطيتها كف حلو .. واقفة وتطالعنا بعكس البنيات الثانيات اللي رجعن يلعبن يوم قطعت عليهن بصوتي

التفتت لدانة اسألها

عمر = وش اسم هذي ( واشرت على بنت عمها )

دانة = شهوده

عمر مستغرب = شهد ؟

دانة = لا .. شهوده

ابتسمت على براءتها وانحنيت وحبيتها عى خدها .. والتفتت على شهد وانا آآشر لها بيدي

عمر = هييه انتي تعالي

تراجعت شهد شوي بخوف وعيونها علي .. فجأة ركضت وراحت بيتهم ودخلت

ضحكت .. خافت مني

نزلت نظري لدانه ومسحت على شعرها

دانة فيها شبه من رايد خاصة بالعيون .. مدري اختهم تشبهم والا لا .. ورفعت حاجب واحد وصورة رايد قدامي .. معصلك .. عظام شوي ويتقطع .. طالعت دانة وتحسست جسمها بيدي .. هذي بعد معصلكه .. برطمت ... شكلهم عايلة معصلكين ... مشكله لو اختهم الكبيرة تشبهم .. مابي زوجتي تصير معصلكه مثلهم ..

انتبهت من سرحاني وضحكت على نفسي .. من الحين ياعمر ... انت شيل هم المهر الحين وكيف تجمعه وبعدين فكر بشكل العروس ... عطيت دانة عشرة ريال اشجعها و نزلتها عن حظني وراحت تلعب مع البنات .. لازم اروح قبل يطلع معاذ ويشوفني .. مدري من متى وهو عند جدي .. خلني اروح الحين احسن

حركت السيارة وطلعت من الحارة ورجعت بيتي ..

وانا داخل حارتي شفت الشلة من بعيد كل واحد واقف لحاله .. عشان ماحد من الجيران يشك فيهم

عبد الله يضرب جرس الباب وهو متلثم .. ومنصور واقف عند احد السيارات البعيدة

ومشعل واقف عند الدكان القريب من بيتي وتوني متعديه بالسيارة

احس الجيران بدوا يشكون بزيارات خوياي المكررة .. احمد واخوه محمد .. عارفين بس الشباب مسكوا احمد على جنب وهددوه اذا علم ابوه

ركنت سيارتي عند البيت وفتحت الباب لعبد الله وعلى طول دخل .. ووقفت احتري مشعل ومنصور

دخلت الصاله مع اخر واحد .. ولقيت عبد الله جالس على الكنبة ومشعل جالس على الارض

اول ماشافني عبد الله داخل مع منصور سألني

عبد الله = وين رايد .. من اليوم نطق ماحد فتح لنا .. واتصل عليه بالجوال ومايرد

رديت عليه وانا انزل شماغي على يد الكنبة وجلست وجلس منصور بجنبي

عمر = رايد بالدوام مايخلصون الا الساعة 11

ماحد علق وجلسنا نسولف عن الجامعة بما ان اليوم اول دوام لي بعد غياب اسبوع عنها .. شوي شوي نسيت موضوع معاذ وجدي

وعلى الساعة 8 ونص جا رايد وعلى طول المسكين ارسلوه الشباب يجيب عشا وكالعادة راح معصب وينافخ


فجأة جتني رساله على جوالي .. ولأن اللي ببطنه ريح .. على طول كأني مقروص طلعت الجوال اشوف يمكن جدي عرف كيف يرسل او مها مرسله لي تعلمني وش سوا جدي

( تبطي عظم )

قطبت حواجبي وانا اقرا هالرساله

والمرسل معاذ

ابطي عظم !!!!!

تضايقت .. من الكلمة شكله يقصد ابطي عظم يخلي نادر عندي بعد الزواج

تنهدت .. ياااااربي ... قلت لجدي يلزم عليه بس ولو ماراح اسكت .. ابروح الحين لجدي واتأكد يمكن معاذ يقصد شي ثاني ..

قمت على طول واقف وانا ادخل الجوال بجيب ثوبي .. واخذت شماغي اللي على يد الكنبة

رفعوا الشباب روسهم لي مستغربين

منصور = على وين ؟

عمر =معليش شباب مشوار بسيط وجاي .. تعشوا لا تحتروني

وطلعت من الصاله وانا البس شماغي ... ياليتني فاهم غلط من الرسالة مع اني مااتوقع

فتحت باب الشارع بس طلع بوجهي رايد ومعه كيس العشا

رايد مستغرب = وين بتروح ( ورفع الكيس قدامي ) العشا ؟

عمر = تعشوا لا تحتروني

وركبت سيارتي بسرعة وحركت ورايد واقف عند الباب و يطالعني مستغرب

وصلت حارة جدي .. سيارة معاذ مب موجودة بمكانها .. اكيد رجع لعنيزة

نزلت من سيارتي ولقيت باب بيت جدي مفتوح وعلى طول دخلت ملهوف

دخلت الصاله ومالقيت احد .. رحت للمطبخ ونفس الشي مافيه احد .. قطبت حواجبي وطلعت

سمعت اصواتهم بغرفة جدي وجدتي وعلى طول رحت عندهم ودخلت الغرفة ووقفت عند الباب اطالعهم

ولقيت جدي منسدح على السرير ومها منحنيه عليه وتلحفه

مها = خلاص يبه راااح ... لاتتعب نفسك

والتفتت لي واعتدلت واقفة وعيونها علي وصارخت بوجهي

مها بعصبية = راح واحد جا الثاني .. وش تبي انت بعد .. جاي تكمل على ابوي ..

قطبت حواجبي مستغرب ودخلت وعيني على جدي شكله تعبان

حاط يده على راسه وكل شوي يكح

عمر مستغرب = عسى ماشر جدي .. تعبان ؟

مها بعصبية = رفعتوا ضغط ابوووووووووي ..

حرك جدي يده لمها

جدي بتعب = بس يامها ( ونزل يده بجنبه وضرب على السرير ) تعال ياولدي هنا تعال

درت حولين السرير بسرعة وجلست على السرير من الجهه الثانية

حط جدي يده على ذراعي

جدي بتعب = عمر ياولدي .. والله اني اتمنى تاخذ بنت عمك .. مافيه احد يصون البنت اكثر من ولد عمها بس حسبي الله ونعم الوكيل الله العالم انه مافيه نصيب بينكم ..

افااا .. لا يكون جدي كلمه عن ليان وماكلمه عن نادر .. وش ابي فيها ليان بدون نادر .. فيه غيرها المهم نادر عندي

حطيت يدي على راس جدي وانحنيت عليه شوي

عمر = المهم نادر .. وش قال معاذ عنه

حاول جدي يجلس .. بس منعناه انا ومها

مها = خلك يبه انت تعبان

رفع جدي نظره لي وكمل بتعب

جدي = عيا .. حلف اخوه مايطلع من عنده

طيرت عيوني بصدمة

عمر بترجي = لييييييييه مالزّمت عليه .. ابيك تغصبه مب تشاوره وبس .. جدي تكفى ابي ناااادر

ردت مها بصوتها العالي

مها = عجزناله .. معيي وبقوه .. حاول فيه ابوي ( واشرت على جدي ) هه شف لين ارتفع ضغطه .. حسبي الله عليك انت واياه

رفعت راسي لمها بضيق ومارديت

كملت مها تهاوش

مها = لا تطالعني كذا ... كل واحد همه نفسه .. ماهمكم ابوي .. واحد رفع ضغطه وراح و الثاني ناوي يفقع المرارة ..

جدي بضيق وبتعب = بس يامها بسسسس

نزلت نظري لجدي ومسكت يده اللي ماسكه ذراعي وحطيتها بين يدي

عمر = خلاص جدي ارتاح الحين

ضغط جدي يدي وكمل

جدي = انا ابيك تتزوج وتستقر .. ماتدري وش كثر فرحت امس .. وباذن الله كل شي تبيه بيصير .. وابرجع اكلم معاذ لك .. انت الغالي .. كل اللي ابيه بهالدنيا سعادتك

ابتسمت له وهزيت راسي بايه وانا ودي اسأله وش قال معاذ بالضبط بس المشكلة جدي تعبان الحين وماودي اتعبه اكثر

انحنيت عليه وحبيت راسه وقمت

لحفته مها وطلعنا عنه عشان ينام


مسكت مها على جنب

عمر = وين جدتي ؟

مها = امي راحت تكلم فهد تبيه يجي

طيرت عيوني

عمر = عمي فهد ؟

مها تتنطز = اجل عمي انا

مسكت ذراعها وجريتها للصاله

عمر = تعالي تعالي علميني بكل شي

وجلسنا على الكنبة

مها = ماعندي شي اعلمك عليه .. ابوي خلا معاذ يجينا عشان يكلمه بشروطك الاول اللي مدري وش يبي .. ياخي يعني لازم فارس يصير عندك اذا تزوجت .. خله عند اخوانه وش تبي فيه

عمر بطفش = افففففففففف ياهو انتي ثرثارة .. المهم معاذ وش قال

مها = قال معصي

عمر = معصي عن وش .. اللي فهمته من جدي تو انه كلمه عن ليان .. صح ؟

قطبت مها حواجبها مستغرب

مها = لا ماكلمناه عن ليان الى الحين ... انا عندهم وماجبنا طاري ليان ابد

عمر مستغرب = اجل ليه جدي قبل شوي يقول شكله مافيه نصيب اخذها

مها = بلاه والله من اللي نشوفه .. انت ومعاذ ماتتدانون .. كيف بيوافق يعطيك اخته .. والمشكلة كل واحد يعاند الثاني .. انت تبي فارس عندك وهذاك يبي فارس عنده ... ويله اللي يتعب بينكم ابوي

تنهدت وسكتت شوي

عمر = طيب ماخطبتولي ليان منه يمكن اذا اخذتها يوافق يخلي نادر عندي

مها = وانت ماهمك الا نادر .. حتى اسمه ما انت راضي تعترف فيه .. شكلك تبي تاخذ ليان شغاله عندك وعند اخوك ... هييييه وقف عند حدك عاد .. ترا ليان وراها رجااااال ( ونفخت صدرها )

حركت يدي بلا مبالاه

عمر = المهم مافيه امل هذا يوافق يخلي نادر عندي على طول .. قبل معيين لاني وحيد وعذركم ان مافيه احد عندي يعتني بنادر .. هذا انا ابتزوج الحين .. ليه معيين وش يبي بعد معاذووووه ؟

مها = والله عاد مادري عنك انت واياه .. اليوم حاول فيه ابوي ومير مااااش معند لين تهاوش هو وابوي .. قلت لامي تتصل على فهد احسن .. ابوي تعبان وماله حيل انت لك واياه

هزيت راسي بايه .. احسن بعد .. جدي شكله ماهو شديد .. انا على بالي معاذ بيطيع جدي بس خاب ظني

فجأة دخلت جدتي علينا الصاله .. قمت وسلمت عليها وجلسنا

مها = هاه يمه كلمتي فهد

جدتي = ايه .. يقول بكرة عنده شغيل و بعد بكرة بيسافر ان شاء الله ( والتفتت لي ) وانت الله يهديك لازم تبي اخوك عندك

عمر = ايه لازم

ضربتني مها على كتفي

مها = وبعدين هيييه انت تعال .. مين هالعروس اللي بترضى تعتني بولد مو ولدها .. لا تقول ليان لان فارس وهو اخوك عيا معاذ يعطيك اياه ( ومطت الكلمة ) هذا وهو اخووووك .. كيف عاد يعطيك اخته ؟ ( والتفتت لجدتي مبرطمة ) يمه وش السوات الحين ابي الدفش هذا ياخذ الخبلة هذيك

ابتسمت

عمر = لا فيه امل ان شاء الله .. ماندري يمكن اذا خطبتولي اخته يتغير رايه

جدتي = ياجعله ياربي ... والله ما نلقى لليان احسن منك

مها باستهبال = ايه كثري منها


ابتسمت اكثر .. حتى لو مو ليان فيه ان شاء الله غيرها ..



الاحد


جالس بكفتريا الجامعة اشرب قهوتي واحتري عبد الله .. مشعل ومنصور راحوا للادارة مدري وش عندهم هناك

اليوم شفت معاذ اليوم مع خويه تركي .. احاول قد مااقدر اتحاشاه.. لاني باختصار مااضمن نفسي .. اخاف اذا كلمته اعصب وازيد الطين بله .. اخلي الموضوع على عمي يقنعه بدون ما اتدخل


= عمر

رفعت راسي لمصدر الصوت وشفت مصعب واقف قدامي ويبتسم

عمر = هلا مصعب ( واشرت على الكرسي اللي قبالي )

جلس مصعب وركز يديه على الطاولة اللي بيننا وحاول يقرب وجهه مني وهمس

مصعب بابتسامة = اجل ناوي تطلق العزوبية ( وسند ظهره على الكرسي وراه ) الصراحة فرحت لك .. الزواج احسن للي مثل حالتك

طالعته بصمت .. مدري كان مع معاذ امس والا معاذ قايل له

ابتسمت وسألته

عمر = من علمك ؟

مصعب = معاذ .. بس آآآ ( وسكت)

عمر مستغرب = بس وش ؟

مصعب = بس علمني بعد انك تبي فارس عندك اذا تزوجت .. صح ؟

عمر = ايه .. بس علمتني مها ان معاذ معيي .. خلاص اظن مافيه شي يخليكم تعييون .. والا هو بس عناد ؟

مصعب = وانت وش تبي فيه .. حنا مانرضى حرمة غريبة تعتني باخونا وحنا موجودين

طيرت عيوني بصدمة واعتدلت جالس .. طلعوا بعذر جديد .. عصبت وصارخت عليه

عمر بصراخ = وش حرمة غريبة .. اشوف طلع كلام جديد

تلفت مصعب منحرج

مصعب = قصر صوتك ( وطالعني ) حنا بالجامعة

ضربت الطاولة بيدي الثنتين وقربت وجهي منه وقرب مصعب مني

عمر بهمس = اذا كنتوا ماترضون زوجتي تعتني باخوي لانها حرمة غريبة على قولتك .. انا بعد ماارضى امك تعتني باخوي لانها مرة ابوه .. اظن تسمع بجرايم حريم الاباء

عصب مصعب ورد علي بعصبية وبهمس يحاول يمسك اعصابه

مصعب = عمر احترم نفسك .. امي ماهي من هالنوع

سندت ظهري على الكرسي وراي ورديت مثله

عمر = خلاص اجل وانا زوجتي بعد ماهي من هالنوع

مصعب = زوجتك غريبة عنه

سكتت اطالعه وانا متردد .. اخطب اخته منه الحين والا انتظر جدي وعمي يخطبونها لي

اخذت كوبي وقعدت اشرب بصمت .. لا لا .. انتظر احسن .. نزلت كوبي على الطاولة وسألته اغير الموضوع

عمر = وش عندك اليوم محاضرات ؟


وبدينا نسولف بامور ثانية لين جا عبد الله وانضم معنا






الاثنين ..

العصر جالس بالصاله على اعصابي .. ارسلتلي مها وانا بالجامعة تعلمني ان عمي وصل عندهم اليوم الصباح .. عاد متى يتلحلح عمي ويكلم معاذ .. اخاف مايكلمه الا بكرة ... الله يصبرني بس .. وماحبيت اروح لهم العصر خفت ان مها مرسله نفس الرساله لمصعب ومعاذ .. ومابي اشوفهم هناك



دخل رايد علي الصاله وهو ينشف شعره .. توه متروش وماعليه الا ملابسه الداخليه

رفعت راسي له اسأله

عمر = ليه مارحت اليوم لشغلك ؟

رايد = مافيه شغل واجد واتصلت عليهم استاذنهم اغيب ( وجلس على الكنبة المنفردة )


هزيت راسي وسكتت



بعد صلاة المغرب بفترة .. جالسين انا ورايد بالارض و قاعد رايد يقص علي موقف صار له يوم كانوا بالرياض

رايد = والله ما انساه هذاك اليوم ... اخذت سيارة ابوي وهو مايدري قلت ابي اتعلم السواقة بس ماااااااش ضعت بالرياض ومارجعني الا ابوي هههههههههههههههه عاد لا تسأل ابوي كيف رجعني .. عطاني ذاك الكف اللي ماانساه ههههههههههههههههههههههههههههههه

ضحكت عليه

عمر = هههههههههههه تستاهل من قالك تاخذ سيارة ابوك وهو مايدري

فجأة رن جوالي .. تناولت ثوبي الطايح على الكنبة وراي .. وطلعت منه الجوال والقيت نظره عليه وتفاجأت باسم عمي على الشاشة

عمي ابو سامي يتصل بك

اعتدلت جالس ورديت

عمر = هلا عمي

عمي = السلام عليكم

عمر = هلا وعليكم السلام

عمي = وشلونك عمر .. انا ببريدة ماتجي تسلم علي ولا شي

انحرجت .. المفروض العصر وانا عندهم بس وش اسوي قلت يمكن يبون يكلمون معاذ بدون ما اتدخل

كمل عمي يوم شافني مارديت

عمي = بعد صلاة العشا ابيك تجي عند جدك .. مفهوم

عمر = ان شاء الله .. الحين جاي واصلي العشا معكم

سكرت عن عمي وقمت ولبست ثوبي

رفع رايد راسه يطالعني

رايد مستغرب = وش فيك عمر .. وين بتروح ؟

رديت عليه وانا البس شماغي

عمر = مشوار بسيط وراجع

رايد مستغرب = عمر مدري احس هاليومين مانت على بعضك .. وكله سرحان وتفكر

نزلت نظري لرايد وابتسمت بصمت .. سرحان وافكر !!! صادق اللي يقول الزواج هم

شايل هم الزواج .. اخاف معاذ مايوافق يعطيني نادر .. اخاف اللي اباخذها تصير من النوع اللي مااحب .. اخاف مااصير سعيد معها ... هذا غير المستلزمات الثانية .. ومدري اصلا بيوافقون علي .. مدري احس خايف

تنهدت وطلعت وانا ارد عليه

عمر = مافيه شي .. بس عمي جاي من جده

وطلعت ..



وصلت بيت جدي وضربت الجرس .. شوي وفتح لي عمار ( بالثانوي ) .. ابتسمت وسلمت عليه

عمر = هلا عمار

سلمنا على بعض ودخلنا الصاله

ولقيت عمي وجدي جالسين بالارض وظهورهم على الكنبة .. وجدتي جالسة بالارض بجنبهم بمسافة بسيطة ومها جالسة على الكنبة

جلس عمار عند الصينيه قبال عمي وجدي

شافني عمي وقام يسلم علي

عمي = هلا والله عمر

سلمت عليه وجلست بجنب جدتي على الارض

التفت عمي وابتسم

عمي = والله وكبرت ياولدي .. الله يتمم لك على خير .. وابد لا تشيل هم شي .. نعين ونعاون يابوك

ابتسمت بفرح .. الله يخليلي عمي وجدي مافيه هم بوجودهم شكلهم ناوين يتكفلون بكل شي

عمر بفرح = تسلم ياعم

عمي = بس وش قصة هالشروط ؟ ( وابتسم اكثر )

التفتت لجدي ورجعت التفت لعمي

عمر = ماعلموك ؟

عمي = ابي اسمعها منك

عمر = ابد مافيه شروط تعجيزية بس معاذ يكبرها وهي صغيره .. كل اللي ابيه نادر يصير عندي بعد ما اتزوج بس .. وصلى الله وبارك

قطب عمي حواجبه مستغرب

عمي = مين نادر ؟

جدي = فارس .. مايقوله عمر الا نادر

ضحك عمي

عمي = ههههههههه انا لله هالولد ما استقريتوا حتى باسمه

تنهدت جدتي من قلب

جدتي = والله شايلة هم هاليتيم .. الله يصلحه ويبعد عنه كل من فيه شر

ابتسم عمي وهو يطالعني

عمي بابتسامة = طيب على خير ان شاء الله .. توني متصل على عيال عمك وقلت لهم يجون

ارتحت وانا اشوفه واثق من نفسه


بعد صلاة العشا .. طلعنا انا وعمار من المسجد وحنا نسولف وناخذ اخبار بعض

وعمي وجدي يمشون ورانا

دخلت انا وعمار البيت وعلى طول على الصاله ووقفنا عند المدخل مستغربين .. لقينا مها واقفة بنص الصاله ومعطيتنا ظهرها ومعها بيد قدر وباليد الثانية دله قهوة فاضية وجدتي جالسة و تهاوشها والغريب مها واقفة وتضحك

جدتي بعصبية = ياحبك للفتنه .. رجعي اللي معك قبل يجون .. ( والتفتت لي ولعمار ورجعت تلتفتت لمها ) هه جوا فضحتينا

التفتت مها لنا وضحكت اكثر .. وعلى طول جت ووقفت قدامي

مها باستهبال = الحين يجي معاذ وبتصير هوشة و جالسة اجهز المعدات.. ( ومدت القدر لي ) خذ هذي لك .. ( ورفعت الدله قدامي ) وهذي ابعطيها معاذ ههههههههههههههه

ضحكت عليها وضربت راسها على خفيف ودخلت الصاله وجلست على الكنبة

مافهم عمار شي وسألها مستغرب

عمار = ليه ؟

صارخت جدتي على مها معصبة

جدتي = يالهبلة صليتي بدل خبالك هذا ؟

التفتت مها بمرح لجدتي

مها = ايه صليت بدري ... مابي شي يفوتني ههههههههههههه

ابتسمت وانا اطالع مها .. المشكلة زوجها اطرم وشلون بتعيش معه هذي .. اظنها بتهبل فيه لين يطلع من طوره ويتكلم

رديت على مها احاول احرجها

عمر بمزح = مها عز الله بتهبلين بياسر .. بتخلينه يطلع من طوره وماتدرين يمكن ينطق على يدك ههههههههههه

انحرجت مها شوي بس وجهها لوح على طول رجعت عادي ورديت علي

مها = زين بعد عشان افتح عيادة للبكم واكسب من وراهم ( ونفخت صدرها ) واصير اول سعودية تكتشف علاج للنطق واصير غنية

فجأة دخلوا عمي وجدي الصاله .. سكتت مها وشكلها استحت من عمي .. وطلعت من الصاله ترجع معداتها



ربع ساعة ودخلوا معاذ ومصعب علينا الصاله وبعد سلامهم على عمي .. جلسوا

عمي وجدي وعمارعلى الكنبة بجنب بعض .. وجدتي بكنبة منفردة وانا ومها على كنبة وقبالنا مصعب ومعاذ

طالعنا بعض انا ومعاذ بصمت .. تنهدت والتفتت لجدتي عشان ابعد نظري عنه

نطق عمي موجه كلامه لمعاذ ومصعب

عمي = انا الصراحة جيت من جده بعد ماعلمتني امي عن مشكلة اخوكم فارس .. انتم الى الحين تتهاوشون عليه ؟ .. تراكم عيال عم ماهو زين كل واحد يعاند الثاني .. وفارس معكم والا مع عمر كلكم اخوان .. الله يهديكم بس

مصعب = ماقلنا شي عمي ... ( والتفت لي وابتسم ) عمر حيا الله باي وقت يجي ويشوفه

عمر = كيف باي وقت .. وهذا ( واشرت على معاذ ) يقول ماتشوفه الا من اسبوع لاسبوع ( والتفتت لعمي وجدي ) خلاص انا قررت اتزوج قولوا لهم يخلون نادر معي على طول بعد مااستقر

معاذ = مب على كيفك والله

التفتت لمعاذ وجيت ابرد بس سبقني عمي

عمي = وليه ماتبيه مع عمر .. يوم عمر اخذه رجعناه لكم لانه مو متزوج ومايصلح ياخذه .. بس اذا تزوج خلاص وش يمنع

معاذ = انتوا همكم رضى عمر وبس .. انا واخواني مايهم وش نبي ( والتفت لي وصارخ ) وبعدين انت تزوج احد مانعك .. بالطقاق انت واللي بتاخذها .. بس فارس مش خشمك .. والله ماتاخذه

عمي = معاذ وش فيك انت عصبت حنا نكلمك بالهداوة

التفت معاذ بعصبية ورد عليه وهو يشر على جدي

معاذ = جدي قبل امس مكلمني بالموضوع والحين جاي انت من جده بس عشان عمر ( وكمل بقهر وهو يرفع اصبعه فوق ) انا ابي افهم شي واحد بس .. ليه دايم تمشون كلام عمر علينا .. لو انا واخواني نبي شي وعمر يبي شي ثاني .. مشيتوا كلام عمر علينا ... ( واشر على الموجودين) كلكم حتى ابوي الله يرحمه .. دايم عمر هو اللي رايه اهم

سكتوا كلهم وماحد رد

طالعتهم واحد واحد احتري احد يرد عليه بالتالي التفتت له ورديت انا

عمر = ماعندي الا هالاخو هذا ومستكثره علي ... ياخي انت عندك اخوانك كلهم وش معنى نادر

معاذ = والله عاد كيفي اخوي وانا المسؤول عنه

فار دمي وصارخت فيه

عمر بعصبية = ياخي مانبي مسؤوليتك .. هات نادر عندي وشيل يدك عنه .. حتى المصروف لا تصرف عليه .. ارتحت الحين

عمي بصراخ = بس انت واياه

سكتنا انا ومعاذ وحنا الى الحين نطالع بعض

عمي بتنهيدة = معاذ .. عمر ان شاء الله بيتزوج وهو حاط شرط على حرمته انها تعتني باخوه .. يعني مافيه شي تخاف على فارس منه .. خله ياخذ اخوه واذا شفت انه قصر عليه بشي .. ذيك الساعة تاخذه منه وحنا معك بعد .. هاه وش قلت وانا عمك




التفت معاذ لعمي ورفع راسه بتحدي

معاذ = لأ

طير عمي عيونه منصدم من الرفض الصريح بوجهه

كمل معاذ بتحدي وهو يطالعني

معاذ = ابي مرة بس تمشون كلامي على عمر .. من يوم حنا صغار وطلبات عمر مجابة .. والحين شفتوا عمر حط طلبات عشان يتزوج وقلتوا خلاص سمعا وطاعة خذ فارس عندك ( والتفت لعمي وجدي ) سألتوا عن رايي .. سألتوا عن راي مصعب .. شاورتوا امي .. حنا بعد اخوانه .. والا لان عمر بغا شي .. قلتوا خلاص الباقي بالطقاق

نزلت مها راسها وتدخلت بالكلام

مها = كلامه صحيح .. من يوم حنا صغار وابوي وامي يطيعون عمر بكل شي ( ورفعت راسها تطالع جدي وجدتي ) حتى وانا بنتهم الوحيدة ينفذون طلبات عمر اكثر مني

ملت على مها وهمست لها بصوت خفيف عشان ماحد يسمعنا

عمر = مها وش فيك قلبتي علي

مالت مها علي وهمست

مها بهمس = ماقلبت عليك .. بس انا حاسة بمعاذ الصراحة

تكلمت جدتي تترجى معاذ

جدتي بترجي = ياولدي الله يصلحك .. انتم كلكم عيالنا .. بس عمر يمكن لانه يتيم نعامله غيركم بس

عمي = اسمع يامعاذ .. انتم ماشاء الله تبارك الله عندك اخوانك وعندك امك الله يخليكم لبعض .. بس عمر ماعنده الا اخوه .. خلك انت الطيب وعطه فارس .. ولا تعطيه الا اذا تزوج .. هاه وش قلت

معاذ بعناد = قلت لا

سكتنا كلنا وحنا نطالعه مستغربين من عناده .. طفش عمي وبدا يعصب

عمي بعصبية = ليه لا ؟ .. اسمع عاد .. تراك زودتها .. جدك يطلبك وترده وانا جاي من جده اطلبك وتردني .. ماعندك احترام لاحد انت

معاذ بعصبية = انت وجدي على عيني وراسي بس طلبكم هذا لأ .. ( والتفت لي ) فارس مايطلع من البيت ابد

نرفزني عناده ورفعت صوتي معصب

واول مرة اشوف واحد يخطب وهو معصب

عمر بصراخ = طيب يالتيس ابي اخذ اختك

شهقوا مصعب ومعاذ والتفتوا لبعض بصدمة ورجعوا التفتوا لي

شوي شوي شفت مصعب يبتسم ومعاذ الى الحين يطالعني متفاجئ

ارتحت شوي وانا اشوف ابتسامة مصعب .. بس ذهلني رد معاذ

معاذ = تخسي والله تاخذ اختي

التفت مصعب بسرعة لمعاذ وماتت ابتسامته بعدها نزل راسه وسكت

رفع جدي العصا اللي معه باتجاهه معصب على كلمة معاذ

جدي = والله ما يخسي الا انت .. ليه ماتبي اختك ياخذها ولد عمها .. البنت ماحد يصونها اكثر من ولد عمكم

جدتي بزعل = ليه الله يصلحك .. مانلقى لبنتنا احسن من ولدنا .. فرح قليبي ياولدي ووافق

معاذ = اختنا توها صغيرة .. وهذا ( واشر علي ) ماحد يعرفه كثري .. واحد اناني ومايهمه الا نفسه ..

مها بترجي = طيب شاور البنت يمكن توافق .. تكفى معاذ وافق احسهم لايقين على بعض

لف معاذ وجهه عنها معند وراكب راسه

تنهدت وانا اطالعه .. واضح مافيه امل يعطيني اخته .. مو مهم من زينها عاد اكيد بتصير مثل اخوها

عمر = طيب وش قلت بخصوص نادر .. اذا تزوجت تخليه عندي ؟

التفت معاذ بعناد = لأ

عصب عمي عليه ووصلت معه

عمي بعصبية = وبعدين معك انت .... تراني عمه .. لا تحدني اسوي شي ما ابيه

التفت معاذ لعمي وشكله واثق من نفسه

معاذ = هذا لو ان اخوه الكبير بزر .. صح .. لك حق الوصاية عليه وتقدر تاخذه مااحد يقولك شي ... بس انا اخوه الكبير وموجود .. قانونا مايسمح لك تاخذه .. لا انت ولا عمر ( وابتسم رافع خشمه وكمل ) انا احمل نفس الاسم والنسب لفارس اما عمر اسمه يختلف عنه ويعتبر نظاما ولد عمه مب اخوه .. ولو نجيها بالشرع ترتيب العصبة هو الارث وعمر وانت ماتدخلون في ورث ابوي .. ( وسند ظهره على الكنبة وراه بانتصار )

فتحت فمي مذهول .. من وين له كل هالكلام وكأنه واثق

التفت عمي لي ورجع التفت لمعاذ وسكت ماعنده رد

عصبت ورديت عليه منقهر

عمر بعصبية = صح اسمي مختلف بس ماتقدر تمنعني عنه واذا بغيت اخذه اخذه غصب عنك

معاذ بغرور = خذه وبيننا المحاكم

شهقت جدتي وبعدها ضربت فخذها تتحسب

جدتي = حسبي الله ونعم الوكيل حسبي الله ونعم الوكيل

عصب عمي فاير دمه

عمي بعصبية وصراخ = تبي تجرجر ولد عمك للمحاكم ياللي ماتستحي .. تبي تفضحنا انت

اخذت نفس منقهر والتفتت لجدي ولقيته يطالع معاذ وساكت

رجعت التفت للعنيد والكل ساكت ويطالعه مستغربين من عناده

فجأة تكلم جدي معصب

جدي بعصبية = اذا ماعطيت عمر اخوه بعد مايتزوج لا انت ولدي ولا اعرفك

التفتت مطير عيوني متفاجئ من جدي وسمعت شهقة مها بجنبي

التفتت على طول لمعاذ اشوف ردة فعله .. ولقيته مطير عيونه بجدي ومنصدم

ومها حاطه يدها على فمها ومتضايقة .. وعمار ومصعب متفاجئين وساكتين وكلنا عيونا على معاذ نحتري ردة فعله

الصراحة اول مرة جدي يقول لاحد منا هالكلام .. على كثر هوشاتنا ماعمره عصب علينا لهالدرجة اللي تخليه يقول هالكلام

معاذ الى الحين مطير عيونه على جدي منصدم ..

التفت لي ببطئ منقهر وهو الى الحين ساكت وانفاسه سريعه من القهر ويطالعني بنظرات معصبة وكأنه يقولي انت السبب .. ومايدري وش يرد على جدي

نزل مصعب راسه وبعدها رفع راسه لاخوه وحط يده على كتف معاذ

ومعاذ الى الحين يطالعني وساكت حسيت انه وده يذبحني ويرتاح مني

هديت شوي وانا اشوفه مايدري وشلون يتصرف ..

سندت ظهري على الكنبة وراي براحة وانا اشوفه بهالحال .. ان شاء الله هالكلمة تجيب نتيجة معه ... هذا اللي ابيه .. يحجرله جدي و يغصبه يوافق مب بس يشاوره

كمل جدي يترجاه وكأنه حس بغلطته وبكبر الكلمة .. ماتوصل يتبرا من احد

جدي = معاذ وانا جدك .. انت غالي عندي بس عنادك الله يهديك خلاني ازعل منك .. يابوك حنا نبي نرضيكم كلكم .. انتم كلكم عيالي .. وبعدين انت الحمد الله عندك اهلك حولك ... عمر المسيكين ماعنده بالبيت احد .. يابوك ماتشوف انه من حقه ياخذ اخوه ؟.. خلك انت العاقل الفاهم

عضيت على شفتي السفلية وانا اطالع معاذ اللي مسلط نظره علي .. احاول ما اضحك من اسلوب جدي وكلامه عني .. قاعد كأنه يكلم واحد بزر

حاولت ماابتسم وانا اشوف معاذ محشور بزاوية و عيا يرفع نظراته عني .. اخاف يفهم ابتسامتي غلط ويعصب ومابي ازيد النار حطب .. مليت ابي افتك من هالسالفة ويوافق عاد

بس معاذ ساكت ومانطق بكلمه والصراحة خفت من نظراته كأنه يهدد بصمت

تكلم عمي يحاول ينهي المشكلة ويلطف الجو شوي

عمي = لا يبه ... معاذ رجال ويعجبك .. ان شاء الله الموضوع منتهي وهو موافق .. صح معاذ ؟

بس ساكت ومارد عليه .. وقطبت حواجبي مستغرب يوم شفته زودها وهو يناظرني .. وش يشوف بوجهي هذا ..

و الكل ساكت ننتظر رد معاذ

نزل مصعب يده على فخذ معاذ متضايق عشان اخوه

مصعب = معاذ

اخيرا اخذ معاذ نفس وهو يطالعني وبعدها التفت لعمي ورفع راسه فوق بغرور وسند ظهره على ورا وحط رجل على رجل

معاذ = طيب .. موافق

ابتسمت فرحاااان والتفتت لمها على طول .. وضحكت غصب عني

عمر بفرح = مها وااااااافق ( والتفتت لمعاذ ) مشكوووووووور معاذ .. اخيرا وافقت ياشيخ ( وابتسمت اكثر )

طالعني معاذ باستحقار وهو الى الحين حاط رجل على رجل ورجع التفت لعمي وجدي

معاذ = بس عندي شروط .. وزي مامشيتوا كلام عمر علي وخليتوني اوافق .. ابيكم تمشون كلامي عليه ( والتفت لي ) وهو مايشوف الدرب

قطبت حواجبي وسكتت

جدي = آمر ياولدي باللي تبيه .. انتم كلكم عيالي و معزتكم وحده

همست مها تتطنز بصوت خفيف بصعوبة سمعته

مها = شباب اخر زمن .. هذا مايتزوج الا بشروط وهذا ما يطيع الا بشروط ..

عمي = وش اللي تبيه يامعاذ .. قل ومايصير خاطرك الا طيب

التفت معاذ لي وسكت وهو يطالعني .. حسيت من نظراته انه الى الحين منقهر

ومصعب ينقل نظراته بيني وبين اخوه

تكلمت جدتي تحثه على الكلام

جدتي = قل ياوليدي وش عندك

تكلم معاذ وعيونه علي يسألني

معاذ = انت تبي فارس عندك على طول بعد ماتتزوج .. صح ؟

هزيت راسي بايه

ابتسم معاذ ابتسامة جانبية ورفع خشمه فوق

معاذ = اجل اسمع .. من هنا لين تدخل على حرمتك ماتشوف فارس ابد .. لو ماتتزوج الا بعد سنة سنتين

شهقت وطيرت عيوني فيه

وسمعت مها بجنبي

مها بشهقة = اوووووب

جدتي بصدمة = اعوذ بالله

هز جدي راسه وقعد يتحوقل يحاول يمسك اعصابه

جدي = لا حول ولا قوة الا بالله ( وتنهد ) حسبي الله ونعم الوكيل ( ورفع راسه يطالعني وبعدها رجع يلتفت لمعاذ ) خلاص .. ان شاء الله .. لك اللي تبي

التفتت لجدي بزعل

عمر بضيق = بس جدي على بال ما اتزوج اباخذ شهور ... اكيد ماني متزوج بين يوم وليلة ( والتفتت لمعاذ منقهر ) وبعدين وش تستفيد انت من هالشرط اللي مدري وش يبي ..

مارد علي يطالعني ويبتسم وهو الى الحين على جلسته

التفتت لمصعب واول ماطاحت عيني عليه لف وجهه عني متضايق

جدي بضيق = خلاص ياعمر .. ان شاء الله كم شهر وانت داخلـ(ن) على حرمتك وتشوف اخوك .. اصبر يابوك وش تبينا نسوي بعد

سندت ظهري على الكنبة وراي والتفتت لمعاذ ورديت عليه منقهر

عمر بقهر = طيب .. ان شاء الله .. مع اني مدري وش الفايدة بس طيب مثل ماتبي .. ارتحت الحين

معاذ بابتسامة = ماخلصت

عمي بطفش = هات قل ... شكلي ماني راجع جده الا والضغط مرتفع

التفت معاذ لاخوه وبعدها التفت لي وهو يعقد يديه قدام صدره وحاط رجل على رجل

معاذ = تعطيني بطاقاتك .. بطاقة الراتب اللي يجيك من معاش عمي سعود الله يرحمه وبطاقة مكافأة الجامعة وماتصرف منهم ريال واحد ( وابتسم اكثر ) وسيارتك بعد ياحلو

فتحت فمي منصدم ...

فار دم جدي وصرخ فيه

جدي = ووووشوووو

كمل عمي مصدوم

عمي = تاخذ رواتبه ( والتفت لي ورجع يلتفت لمعاذ وهو يشر علي ) ووو ( ورفع يديه منهبل مايدري وش يقول )

تكلم عمار يسأل مها

عمار مستغرب = عمه .. ماني فاهم ليه يسووا عيال عمي ببعضهم كذا ؟

ردت مها وهي تحرك يدها قدامها

مها = توهم طالعين من مستشفى شهار وانا عمتك .. اسمع واحمد ربك على العافية

نزلت راسي .. هذا انت تجني حصاد عملك ياعمر .. معاذ يسوي نفس اللي سويت فيه .. معاذ يرد لك الصاع صاعين ماجاب شي جديد من عنده ( وغمضت عيوني بندم ) هذا ثمرة اخلاقك السيئة .. ذوقها .. توني احس بحقارة اللي سويته بمعاذ .( وتنهدت بألم ) مو بس معاذ حتى مصعب اذيته واخذت مكافأته ظلم

رفعت يدي ونزلت شماغي بحظني وعصرتها بين يدي .. احس مخنوق ... ندمان .. توني احس بغبائي ... توني اذوق طعم الاهانة اللي جرعتها لمعاذ ومصعب


ذوق ياعمر ذوق

سمعت صراخ جدي يهاوش ومعصب

جدي = هذا ماني موافق علييييييه يالهيس ... هذا ولا عمل نصرانييييييي

رفعت راسي بألم وشفت جدي رافع عصاه فوق باتجاه معاذ ويطالب ويهاوش

جدي بعصبية = بدال ماتعاون ولد عمك بالزواج تاخذ فلووووووووووسه

وعمي ماسك ذراعه يهديه

عمي متنرفز = يايبه الزم ماعلينا صحتك .. ( والتفت لمعاذ معصب ) هذا اللي حصلناه من عيالنا ..

التفتت لمصعب وطالعنا بعض بصمت .. ليه احس من نظراته يقولي ( تذكر ياعمر ؟)

التفتت لمعاذ ولقيته يطالعني ومبتسم وماعليه من جدي اللي يهاوش

نزلت راسي وعصرت شماغي بين يدي منقهر .. لازم استر على نفسي قبل انفضح قدامهم ويعرفون ان بداية هالحركة مني ... والله بيعصب جدي اكثر اذا عرف

رفعت راسي لمعاذ وبصعوبة رفعت صوتي اسمّع كل الموجودين

عمر = طيب موافق مثل ماتبي ..

كلهم التفتوا لي بسرعة مستغربين .. الا معاذ ابتسم اكثر وهو يطالعني بغرور

وشفت مصعب يبتسم ابتسامة صغيرة وعينه علي

اكيد هم عارفين ليش وافقت بهالسهولة

جدي بضيق = كيف وانا جدك .. هذا راتبك .. انت وراك عرس

مارديت عليه .. الكل مستغرب .. نزلت راسي وسكت ماعندي رد

مها بحسرة ومستغربة = حسافة ليتني طلبته اجل قبل معاذ .. على الاقل ادلع نفسي كم شهر بهالراتب

تكلم جدي موجه كلامه لي بعصبية

جدي بعصبية = انت كيف تبي تصرف على الحرمة وتفتح بيت وانت فلوسك ماتجودها .. على طول احد يقولك عطني قلوسك تعطيه

رفعت يدي ورجعت شعري على ورا منحرج ... تنهدت بألم .. غروري اعماني عن حقارة تصرافاتي مع عيال عمي .. وليته على معاذ بس اللي صدمني بسيارته وقتها .. لا .. من زود نذالتي وحقدي حشرت مصعب معه وهو ماله ذنب

سمعت عمي يكلم معاذ معصب

عمي = المفروض لو فيك نخوة تعطيه وتعاونه على الزواج مو تاخذ منه .. انتم بتجننونا ..

سمعت معاذ يكلمني باستهزاء

معاذ بسخرية = عمر وش فيهم معصبين .. علمهم مين اقلد

رفعت راسي على طول لجدي احاول اسكر عن الموضوع هذا قبل انفضح

عمر بندم = آآآآ ... خلاص .. آآآآ ... ( والتفتت على معاذ يوم تذكرت المدة وسألته منحرج ) ومتى ترجعها لي ؟

رد علي معاذ بنفس وضعية جلوسه ويحرك رجله بغرور

معاذ بابتسامة = لين تدخل على حرمتك ياحلو ( وكمل يضحك ) هذا اذا تزوجت اصلا ههههههههه

صارخ جدي عليه معصب

جدي = انــ

بس قاطعته بسرعة اهديه واسكر على الموضوع

عمر = خلاص جدي خلااااااااص .. انا راااااضي معليش ... كم شهر ويرجع كل شي

سكتوا كلهم يطالعوني مستغربين الا معاذ ومصعب يطالعوني مبتسمين


معاذ بابتسامة = ماخلصت

افففففف .. وش بعد غير .. والله مايسوى علينا نادر .. كل هالذل عشانه ..

عصب جدي

جدي = وش اللي ماخلصت .. وش فيك انت على اخوك

حط مصعب يده على فخذ اخوه وهمس

مصعب = خلاص معاذ .. يكفي

التفت معاذ لاخوه

معاذ = لا مايكفي ( والتفت لي بتحدي )

صارخ عمي مرتفع ضغطه

عمي = حدك عااااااد زودتها تراك

التفت معاذ لعمي بجديه

معاذ = لا معليش ياعم مازودتها .. جدي قبل شوي مستعد يتبرا مني كله عشان حبيب قلبه عمر

تضايق جدي

جدي بضيق = ياوليدي انت خليتني احمق عليك .. وماقلت هالكلام الا من الزعل والا انت الغالي ولد الغالي .. انا اذا مر اسبوع مااشوفكم فيه امرض .. الله يصلحك بس .. ادري ياوليدي اني غلطت بـ

وقاطعه عمي وهو الى الحين معصب على معاذ

عمي = هالجيل مايقاله ازحف وراك

التفت معاذ لي

بلعت ريقي وسألت معاذ خايف من اللي بيقوله

عمر = كل هذا بس عشان طلبت اخوي منك ( وتنهدت بضيق ) وش عندك بعد ؟

التفت معاذ لجدي وسكت شوي يطالعهم وكأنه متردد

معاذ = ادري ياجدي انك تحب عمر اكثر منا والدليل انك مستعد تطردني ولا تشوف رقعة وجهي عشانه ( والتفت لعمي ) وانت ياعم ماشاء الله عليك جاي من جدة بس عشان تمشون اوامر السيد عمر علي وعلى اخواني ... انا مابي شي و تبون تساعدون عمر بالزواج كيفكم ... تبون تتكفلون بالمعازيم بعد كيفكم .. تبون تأثثون بيته انتم احرار كيفكم .. بس ( ورفع اصبعه بشرط وسكت شوي وعينه على جدي وكمل ) بس ماتساعده ياجدي على المهر ( وناظر عمي ) ولا انت ياعم ( والتفت لي ) خلوه هو يدبر نفسه

قطبت حواجبي معصب .. هذا زودها

علقت مها وهي تضحك

مها = معاذووووه شكلك حاقد على حرمته هههههههههههههههههه عاااااد تخيل يتزوج اختك ( ورفعت يديها ) ياااااااااارب

التفت معاذ لها وكمل

معاذ = قلتلك ياعمه .. ماني موافق ياخذ اختي

همست مها بصوت واطي

مها = مالت عليك

التفت جدي وعمي لبعض منهبلين

جدي بألم وبضيق = يابو سامي عيالي وش فيهم على بعضهم ( والتفت لمعاذ معصب ) حسبي الله ونعم الوكيل فيك ( وكمل بصوت مخنوق ) اذا ماعاونت ولد سعود وهو محتاجني من اعاون ؟( وحرك يده بعصبية ) انت وش فيك على اخوك .. وش سوالك هو ؟

صارخ عمي معصب

عمي = ماحنا مسوين اللي تبيه .. زين ؟.. هذا ولدنا والله لو انه عدوك ماسويت فيه كذا ...

نزل معاذ رجله ورد على عمي بتحدي

معاذ = خلاص كيفكم مابي شي .. بس فارس مايطلع من بيتي

صارخ عمي واصل حده

عمي = لاااااا .. عناد فيك يامعاذ يااااخذه

معاذ بعناد وبعصبية = اجل بيننا المحاكم

عضيت على شفتي السفلية بقوة منقهر منه ... هذا ماعلى لسانه الا المحاكم ..

لفيت وجهي افكر .. اتحمل نذالته وانحرم من نادر كم شهر ولا انحرم منه طول العمر ..

فرق بين يكبر قدامي وببيتي ويشكيلي همومه و متعود علي وبين انه يكبر وانا ازوره كضيف .. هذا اذا خلاني معاذ ازوره

فجأة قام عمي معصب واخذ عصا جدي لا شعوريا يبي يضرب معاذ وفاير دمه على الاخر

قام معاذ بخوف وقمت انا و مصعب لا شعوريا معه وطاح شماغي اللي كان بحظني بالارض

ومصعب حال بينه وبين معاذ

عمي بصراخ = وش فيك انت فيييييييك ..

مصعب بخوف = عمي اعصابك اعصابك

عمي بعصبية = وهذا خلّى فيها اعصااااب

رحت لعمي احاول اهديه ومسكت العصا ووقفت قدام عمي ومصعب وراي

عمر = عمي حصل خير .. هد شوي

والتفتت لمصعب وحطيت يدي على صدره

عمر = مصعب خلاص خذ اخوك واطلعوا .. اللي يبيه معاذ بيصبر .. بس اطلعوا روحوا ( ودفعته على ورا على خفيف احثه )

صاح معاذ فيني

معاذ = وش شايف نفسـ

بس قاطعه مصعب والتفت عليه ومسك ذراعه

مصعب = بس انت امش .. امشششش

وجره وطلعوا من الصاله

تنهدت متضايق وانا اشوفهم يطلعون .. انا اللي جبته لنفسي بغروري ونذالتي واخلاقي خليت معاذ يكرهني هالكثر

لو عاملته بالطيب .. عاملني بالطيب

توني افهم ..

..( عامل الناس كما تحب ان يعاملوك )..

بس فهمت الحديث متأخر

سمعت عمي يهاوش

عمي = هذا ادمي هذا .. يبي يدخلنا المحاكم

التفتت اطالعه وسكتت

رفع جدي راسه يسأل عمي بتعب

جدي = ليه يكره ولد عمه كذا .. ماعمرنا قصرنا عليه بشي .. حسبي الله ونعم الوكيل

ابي اطلع من هالجو .. احس مخنوق

التفتت ادور شماغي ولقيته مع مها حاطته بحظنها

توجهت لها وانحنيت واخذت شماغي منها وانا اسمعها تكلم جدي مرتبكة

مها = آآآآ .. تبي الصراحة يبه .. انت فرقت بينهم .. وشف هذي النتيجة

و طلعت من الصاله بدون مااسمع الباقي .. متضايق .. مالي خلق اسمع تحليلات مها لنفسية معاذ


طلعت من البيت وسكرت الباب وانا ماسك شماغي بيدي ...

وتفاجأت بسيارة معاذ واقفة ورا سيارتي ومعاذ بمكان الراكب ومصعب بمكان السواق وملتفتين لبعض ويتكلمون وشكلهم يتهاشون وماانتبهوا لي مع اني انا وسيارتي قبالهم

اخذت نفس واتجهت لسيارتي وشفت بطرف عيني وانا افتح السيارة انهم سكتوا اول ماشافوني

نزل مصعب بسرعة وهو يناديني

مصعب = عمر .. عمر لحظة شوي

فتحت باب سيارتي وتركيت على حافة بابي وزفرت بضيق احتريه .. و معاذ يطالعنا داخل سيارته

جاني مصعب ووقف بجنبي

مصعب بضيق = عمر ... آآآآ .. الصراحة مدري وش اقولك

اعتدلت واقف وواجهته

عمر بعصبية = مصعب تكفى خلني الحين .. قسم بالله واصل حدي من معاذوه .. لا تخليني احط حرتي فيك

وركبت سيارتي وحركت وطلعت من الحارة

ياربي وش اسوي الحين .. ضيقها علي معاذوه من كل الجهات .. وش هالحقد .. كل هذا عشان طلبت نادر

رجعت شعري على ورا وانا اسوق ... احس بحرارة بعيوني .. شوي وتطلع دموعي

كل شي يهون الا يمنع عمي وجدي يساعدوني بالمهر

انا الغبي .. كان بديت اجمع المهر من زمان ... وشلون بتزوج الحين ..

كل شي يهون الا هذي يامعاذ .. تاخذ راتبي استاهل انا اللي جبته لنفسي .. يمنعني عن نادر شهور نقول يسهلها الله وتعدي الشهور على خير

بس يمنع جدي وعمي يساعدوني واذا فرضا ساعدوني وماعليهم منه وعرف بعدين اكيد بيحرمني من نادر .. ومصعب واضح شخصيته ضعيفة قدام اخوه ... واضح انه ماهو راضي بعمايل معاذ بس مايواجهه بشي ولا يقول كلمة حق اذا كانت ضده

مالي سند بهالدنيا

مالي اخوان .. سند لي بوقت الشدة

مالي اب يوقف الناس عند حدها ..

مالي ام تغرقني بحنانها اللي تسوى الدنيا ومافيها

عيال العم الجد والعم كل هذولي ولا شي عند الاب والام والاخوان

طلعت دموعي غصب عني وانا اسوق

وش اسوي .. اكنسل فكرة الزواج بكبره ...

زفرت بضيق .. اففففففف بس انا مليت من حياتي ... ابي اتزوج وارتاح ...

شســ

فجأة قطع علي رنين جوالي .. اخذت نفس اهدي نفس وطلعت الجوال من جيبي وانا اسوق .. والقيت نظره عليه

عمي ابوي يتصل بك

تنهدت ورديت عليه

عمر بضيق = هلا عمي

عمي = وينك وانا عمك طلعت

عمر بهمس = راجع للبيت .. ( وكملت اجيب عذر ) ودي انام بكرة عندي جامعة

سكت عمي شوي

عمي = اسمع ياعمر .. ماعليك من ولد عمك قليل الخاتمة .. قل لجدتك تدور لك بنت الحلال وتخطبلك وابد مهرها لا تشيل همه .. انا اتكفل فيه كله .. وخلني اشوف معاذ وش يسوي ..

وقفت عند الاشارة وانا احس مخنوق

عمر = لا ياعم فكني من معاذ .. ماتسمعه وش يقول بيوصلها المحكمة اذا اخذت نادر منه وانا ابيه .. تسلم ياعم .. يحلها الله ان شاء الله ( وتذكرت شلتي المنتفة وكملت ) ابتسلف من هنا ومن هنا وتنحل على خير

وكملت بيني وبين نفسي وصورة الشباب قدامي .. كل واحد افقر من الثاني .. اكثر الاحيان هم اللي يتسلفون مني

عمي = يابوك ارسل فلوس الحرمة وكل شي اللي تحتاجه على حساب عمتك وهو مايدري

عمر = واذا درا وش يفكني منه ( وابتسمت بدون نفس وانا احرك السيارة ) تطمن ياعم أي شي ينقصني ابطلبه منك الا المهر ابحاول ادبرها بنفسي

سكت عمي

عمي = حسبي الله ونعم الوكيل صاروا العيال هم اللي يتحكمون فينا

وصلت البيت ووقفت وانا اسكر الجوال عن عمي

نزلت من السيارة ودخلت .. وانا عند الباب الداخلي سمعت ازعاج الشباب بالصاله

زفرت بضيق مالي نفس اكلم احد الحين .. ودي اروح فوق بس المشكلة لازم امر الصاله ..

تنهدت وسكرت الباب الداخلي ومشيت بسرعة وانا امر الصاله متعديها

بس للاسف لاحظوني الشباب وقعد عبد الله ورايد ينادوني

عبد الله = عمر .. عمر

طنشتهم وانا امشي بسرعة وطلعت فوق ودخلت غرفة امي وقفلت على نفسي


شغلت الانوار .. وجلست على السرير وانا الافكار توديني وتجيبني .. اكنسل والا ما اكنسل

اذا كنسلت يقعد راتبي لي وسيارتي بس راح اظل على حالي وقت اطول ومايتغير شي وانا مليت والله مليت ويمكن فوقها ماشوف نادر ابد .. واذا اشفق علي معاذ اشوفه من اسبوع لاسبوع .. هذا اذا ظليت عزوبي

انسدحت على السرير ممدد يدي بتعب وانا اطالع السقف

واذا ماكنسلت وصارت الخطبة اخاف اتورط مع اهل البنت .. وانا ماجمعت شي الى الحين وفوقهم نادر ماشوفه ابد ابد لين يتم الزواج

بس بالاخير ارتاح .. لا .. لا .. شكلي ماني مكنسل واتحمل ضغوط الشهور اللي بتجي

يارب تصير زوجة صالحة وتريحني بحياتي .. بس هي اخت رايد .. اعرف رايد زين بس هي ما اعرف عنها شي .. ولا شي .. ومو شرط تكون مثل اخوها .. اخاف تصير من النوع المهمل ( شهقت ) الا صح .. هي مهملة والدليل دانة مااحد يهتم فيها واللي ماتهتم باختها ماراح تهتم بغيره .. زفرت بضيق .. ياربي وش اسوي .. مدري احس متلخبط


قطع تفكيري الضرب القوي على الباب والشباب وراه وينادون

رايد = عووووومررر افتح الباب .. وش فيك عمر ؟

عبد الله = عميران وش مسوي اطلع وعليك الامان ..

رايد وهو يضرب الباب بقوة = عمر ليه ماترد علينا .. افتححححح

فجأة تذكرت شي مهم وجلست بسرعة

صح تعااااال .. معاذوووه اذا اخذ راتب ابوي ومكافأتي من وين اصرف على نفسي بالشهور الجاية .. يبي تسديد كهرب يبي تسديد جوال يبي اغراض .. هذا غير اللي انا احتاجه كمعرس .. مالت عليك مانت وجه عرس ياعمر ..

قمت وفتحت دولاب امي واخذت احد جلابياتها ورجعت اجلس على السرير

.. بس يمة اخاف الخطبة تطول .. ومعاذ اخذ مني كل شي .. صعبة اطلب من جدي يصرف علي وعلى جوالي وانا رجال طول وعرض

تذكرت كلام معاذ وهو يترجاني يوم اسوي فيه نفس الحركة

معاذ بترجي = طيب خذ نص المكافاة ... ماهي حلوة امد يدي لبوي يصرف علي وعلى سيارتي

توني احس فيه .. توني اعرف معنى امد يدي .. انا طوال عمري من يوم كنت صغير ولي راتب ابوي

غطيت وجهي بثوب امي .. وينك يمه احتاجك ..

قعدوا الشباب ينادون ويضربون الباب لين ملوا وراحوا




الفجر .. الساعة 4 قبل الاذان بفترة بسيطة

فتحت باب غرفة امي وطلعت

طوال الليل احاول انام عجزت من هالتفكير .. جوعان .. اروح اسوي لي شي اكله واشغل نفسي عن هالافكار احسن

نزلت ومريت الصاله اشوف الشباب اذا موجودين والا لا

الصاله مظلمة الا من نور جاي من الممر والمطبخ

ومالقيت بالصاله الا رايد نايم على الكنبة بملابسه الداخليه وبدون لحاف

طلعت ورحت للمطبخ وبديت اسوي لي شاهي وسندويشة

المشكلة الحين كيف اباخذ قرض على راتبي .. والراتب بكبره مع معاذ .. ماعندي الا حلين .. اما اذل نفسي واترجى معاذ يسمح اخذ قرض وياخذ الباقي من الراتب من اللي مايسحبه البنك
او اطلب من البنك يعطوني قرض و بعد كم شهر يسحبون حقهم تلقائي من راتبي .. بس المشكلة البنوك همها الفلوس ماراح يتهاونون بحقهم استثنائي عشان سواد عيوني

تنهدت وطلعت من المطبخ وانا افكر .. اليوم ماني رايح للجامعة وابروح للبنك واستفسر واسحب فلوسي قبل اسلم معاذ بطاقاتي ( وزفرت بضيق وكملت ) وسيارتي

دخلت الصاله المظلمة وجلست على الكنبة بجنب رايد النايم وبديت اتعشى

شوي وسمعته يذن الفجر .. التفتت لرايد وابتسمت .. صح انا الى الحين ماكلمته اخطب اخته منه .. واذا شفته ماعنده مانع اكلم جدي يروح يخطب رسمي من عمهم

وبغيت اغص .. عمهم .... صح .. عمهم ابو بندر الطماع .. الكلب الشايب هذاك .. اللي اخذ ضمان عيال اخوه وراتب ابوهم وباع بيتهم بدون مايدرون

انسدت نفسي عن باقي الاكل ونزلته على الطاولة الصغيرة .. اخاف الحين يطلب مهر غالي

وليه مايطلب اللي اكل مال حرام مايمنعه يستغل هالفرصة اللي جته لحد عنده

طالعت رايد .. لو اخلي التفاهم بالامور الثانية مع رايد احسن من عمهم .. بس يجي نظاما ؟ هذا بزر ومتشرد مب عندها ومب ولي امرها والمأذون راح يزوجها بموافقة عمها مو موافقة هالبزر اللي ماتعدى 16 سنة

انتبهت على جوال رايد على الطاولة الصغيرة يرن على المنبه

شوي وتحرك رايد ومد يده بكسل وطفى المنبه اخذ شوي وتمغط وجلس .. وقعد يحك شعره بكسل وهو مغمض عيونه من النوم وشكله مانتبه لي

قام واقف والتفت لي لا شعوريا وشهق بخوف وتراجع على ورا

رايد = بسم الله ( ولما استوعب ) عمر .. خرعتني

رفعت راسي وطالعته بصمت

رايد = وبعدين وش فيك جالس بالظلام ( وراح وشغل الانوار ورجع جلس بجنبي على نفس الكنبة ) وش فيك عمر امس كأنك ملحوق وطلعت فوق

طالعته متردد

عمر = احم .. رايد فيه موضوع ابي اكلمك فيه .. بس خلنا نصلي وبعدها اكلمك

طالعني رايد مستغرب

رايد = طيب

ابتسمت وطلعنا للمسجد نصلي .. وطوال الصلاة وانا اكلم نفسي .. اقول لرايد عن ظروفي وبعدها اخطب اخته والا اخطب اخته وبعدها اعلمه عن ظروفي مع معاذ

مابيه يشفق علي بكل الحالتين


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

* الجزء الثلاثون *




* عمر *



عمر = احم .. رايد فيه موضوع ابي اكلمك فيه .. بس خلنا نصلي وبعدها اكلمك

طالعني رايد مستغرب

رايد = طيب

ابتسمت وطلعنا للمسجد نصلي .. وطوال الصلاة وانا اكلم نفسي .. اقول لرايد عن ظروفي وبعدها اخطب اخته والا اخطب اخته وبعدها اعلمه عن ظروفي مع معاذ

مابيه يشفق علي بكل الحالتين

طلعنا انا ورايد من المسجد وعلى طول التفت رايد لي وحنا نمشي

رايد بفضول = هاه عمر وش تبي تقولي ؟

التفتت له بصمت .. شكله طوال الصلاة وهو يهوجس وش الموضوع اللي ابي اكلمه فيه واكيد مانتبه مع الامام .. ابتسمت وانا اطالعه وجيت ابستهزي عليه وافشله بس غيرت رايي اخر لحظة .. ماله داعي استهزي فيه الحين وازعله وانا ابي منه مصلحة .. رديت عليه وانا احس فيني شي يحكني من زمان ماتطنزت ورفعت ضغط احد

عمر بابتسامة = يارجال خلنا نوصل البيت ويصير خير ( وتنهدت مرتبك )

دخلنا البيت وانا مدري وش فيني مع رايد صاير مؤدب معه .. افتح له البيبان واقدمه علي وحركات

وتأكدت ان 3 اشياء يعطي الانسان هيبة عند الناس

صاحب المال .. وولي البنت اذا كانت في سن الزواج وصاحب الايمان الحقيقي على مذهب اهل السنة والجماعة

دخلنا الصاله وجلست على كنبة منفردة وانا مرتبك مدري وشلون ادخل معه بالموضوع .. التفتت لرايد ولقيته الى الحين واقف عند مدخل الصاله ويطالعني مستغرب

اشرت له بأدب على الكنبة

عمر مرتبك = تفضل رايد .. آآآ ابي اكلمك بموضوع قبل تروح لدوامك

جلس رايد على الكنبة وسكت وهو يطالعني يحتريني اتكلم

شبكت اصابعي ببعض.. مابي ابين ظروفي اللي تغيرت فجأة الا بعد مااخطب اخته بس الحين وشلون ابدأ .. ماني عارف .. دايم بينهم مكالمات اخر الليل .. بس ولا مرة سألته ليه مايكلمون بعض الا بهالوقت .. صح اتسمع لرايد احيان وهو يكلمها .. بس ماعمري تدخلت

انتبهت من سرحاني على سؤال رايد

رايد مستغرب = وش فيك عمر ؟

رفعت راسي لرايد وانا ارجع شعري ورا مرتبك وتنحنحت

عمر = احم مـ مــ .. ماشاء الله لك اخت ( وانتبهت لنفسي ) آآآ اقصد ماشاء الله تكلم اختك ؟

قطب رايد حواجبه مستغرب وهو يطالعني

طالعته شوي وشفته كأنه ماعجبه السؤال

احم نغير السؤال كلش الا زعله

عمر = لا اقصد يعني .. وشلون هذا شسمه ( ولفيت وجهي عنه وتنهدت ما اعرف اجيب مقدمات )

رايد بنفاذ صبر = عمر حيرتني وش فيك ؟

التفتت له بسرعة خربانه خربانه .. انهي الموضوع وارتاح بلا مقدمات بلا هم

عمر = رايد من الاخر ابي اخطب اختك الكبيرة

شهق رايد بقوة وطير عيونه فيني وتصنم وهو فاتح فمه بصدمه

لفيت وجهي و مسحت جبهتي منحرج .. احس حر والمكيف شغال

رجعت التفت له ولقيته الى الحين الفم فاتح .. طقطقت اصابعي مرتبك .. احتريه يرد علي

شوي شوي وجه رايد نظره لمدخل الصاله و سرح بفكره

تحركت يقالي اعدل جلستي .. احم طالعته وكملت اطلعه من صمته

عمر منحرج = احم خذ يومين فكر ووو وشاور البنـ آآآ .. اختك .. وو ( وسكتت مدري وش اقول )

انتبه رايد والتفت لي وهو الى الحين منصدم

رايد = آآآ الصراحة فاجأتني .. مــ مــ ( ونزل نظره للارض وسكت )

طالعته احاول ادور بوجهه ابتسامه .. فرح .. تكشيرة .. زعل لو معصب المهم نعرف اذا موافق مبدئيا والا لا

بس ماشوفه الا سرحان .. مدري وشلون ادخل معه بموضوع شرطي وتربية نادر وموضوعي مع معاذ .. احس مو وقته الحين

قمت واقف مدري وين اروح

عمر = آآآ طيب .. اخليك الحين

وطلعت من الصاله على طول واخذت نفس اهدي نفسي .. هذا وانا اخطب من بزر ضاعت علومي كيف لو اروح لعمها العود .. طلعت فوق ودخلت غرفتي ونزلت ثوبي وانسدحت على السرير .. اليوم ماني رايح للجامعة ابروح اول شي للبنك واستفسر عن القروض وبعدها اروح للزفت معاذوه واعطيه بطاقتي وسيارتي

اخذت جوالي ووقته على الساعة 10 ونمت




الثلاثاء .. الساعة 10 الصباح


قمت على ازعاج المنبه وسكرته بكسل وبصعوبة جلست وانا احس راسي ثقيل من النعاس .. ودي انام بس لازم اطس للبنك الحين

يارب يوافقون ويعطوني قرض بتسديد مؤجل ويريحوني من هالهم

خمس دقايق ونزلت تحت وانا احط شماغي على كتفي بكسل واحس فمي بينشق من كثر مااتثاوب

مريت الصاله ولقيتها فاضية .. فجأة تذكرت خطبة الفجر وصحصحت على طول وتنهدت من قلب

متىىىى اتزوووج

ماني قادر اصبر .. ودي حياتي تتغير

ياربي وش راي رايد فيني .. تنهدت وطلعت من البيت وركبت السيارة وحركتها وانا اتذكر معاملتي مع رايد طوال بقائه عندي وخاصة اول ماتعرفت عليه

ياما ضربته .. ياما لفيت وجهه بكف .. ياما تطنزت عليه .. الحسنة الوحيدة اللي سويته له اني سكنته عندي بالبيت .. ومو مني من الشباب بعد ما اقنعوني


وصلت البنك ودخلت اكلم الموظف عن القرض

عمر = طيب اذا سلمتوني القرض متى تبدون و تسحبون التسديد من راتبي ؟

الموظف = اذا سلمناك القرض الشهر هذا من الشهر اللي بعده ينسحب السداد من راتبك تلقائي

تضايقت .. معاذ ياخذ بطاقتي واكيد بيلاحظ النقص فيه وعاد وش يفكني منه

عمر بضيق = طيب ليه تسحبون على طول ليه ماتصبرون كم شهر ( وسكتت احاول اقدر المدة اللي راح اتزوج فيها ) يعني كذا تصبرون خمس شهور ست شهور وبعدها عاد تسحبون من الراتب

هز الموظف راسه بلا وبحزم

الموظف = السداد تلقائي ومن الشهر الي بعده على طول مايسمح ابدا بتأجيل السداد

عمر بترجي = طيب اعتبرها حاله استثنائية

الموظف = بمسألة السداد عندنا مافيه حالات استثنائية

سكتت وانا اطالع الموظف .. زفرت بضيق وطلعت من البنك

ركبت سيارتي ونزلت راسي على الدركسون متضايق

كيف اتصرف الحين .. حسبي الله عليك يامعاذ سديت كل شي بوجهي .. حتى عمي وجدي اللي كنت معتمد عليهم منعتهم عني

رفعت راسي وحركت السيارة وصورة امي ببالي .. آآآآه يمه لو انك موجودة كان ساعدتيني ولا معاذ ولا غيره يتجرأ يمنعك

وقفت عند الاشارة وعلى طول جا ببالي خالي ابو سعد بالدمام

صح خالي مايتجرأ معاذ يمنعه لانه مو قريبه مو مثل جدي وعمي

نزلت شماغي بضيق بس وشلون اطلب من خالي .. مستحي منه .. من يوم كنت صغير وهو بالدمام ومو مثل جدي امون عليه

اذا عطاني من كيفه خير وبركه بس اطلب منه صعبه

حركت السيارة وانا اتنهد .. وش فيني شايل هم المهر وانا اصلا مدري كم بيصير

ومادري بيوافقون اخذ اخت رايد والا لا يمكن تطول مسألة البحث عن عروس .. يارب يسر اموري

والله مصيبة اذا طولت المسأله .. اقعد بدون راتب وبدون سيارة لين اتزوج .. لا لا ان شاء الله يوافقون اتزوج اخت رايد

مريت الصرافة وسحبت كل الموجود بالبطاقتين قبل اعطيهم معاذ

ابتسمت بقناعة وانا اقلب الفلوس بيدي .. 3100 الحمد الله يكفون الشهور الجاية .. لازم اقتصد بكل شي .. باكلي وشربي ولبسي وكل شي

حركت السيارة متجه للجامعة .. ايام العز كل ماجوا الشباب عندي رحت اشتري من المطاعم ماكدونالدز وهرفي وطقته واكثر الاحيان على حسابي راتب ابوي من يوم كنت صغير وانا العب فيه

الجوالات ما اشتري الا اخر موديل والقديم احيان ابيعه باي سعر واحيان من البطره اهديه لاي احد هذا غير الابتوبات والاشتراكات واستأجار الاستراحات مع الشباب واللبس والسيارات

الحين هذا كله لازم انساه لازم اصير بخيل من الحين

وصلت الجامعة ونزلت من السيارة وانا اتصل على معاذ بس مارد

اتصلت مرة ثانية ولا رد اكيد عنده محاضرة الحين .. ياليت بس الدكتور يمسكهم لين اتزوج وبعدين يطلقهم

وضحكت على نفسي وعلى خيالاتي اللي زي وجه معاذ

اتصلت على مصعب شوي وجاني صوته

مصعب = هلا عمر

عمر يتنهيدة = هلا بك وين معاذ ؟

مصعب = مدري بس اظن عنده محاضرة

عمر = طيب هات اخوك وقابلوني بالكفتيريا

مصعب = انا بالكفتيريا الحين وينك انت ؟

طنشت سؤاله

عمر = اذا جا معاذ للكفتيريا اتصل علي واجيكم يله مع السلامة

وسكرت عنه على طول واتصلت على عبد الله اشوف وينه .. ابجلس مع عبد الله والشباب لين يطلع معاذ

رحت لعبد الله ولقيت الشباب منصور وعبد الله ومشعل و3 من زملاء الجامعة جالسين وساحبين على المحاضرات وفالينها

ومايحتاج قطعوني بالاسئلة على حركة امس وبصعوبة عطيتهم أي جواب

انا ناوي اقول للعيال كل شي يمكن يلقون لي حل بس مااقدر اقولهم الحين قدام زملائنا الثلاثة

نص ساعة واتصل علي مصعب يعلمني ان معاذ بالكفتيريا

تركت العيال ورحت لمعاذ ومصعب

ولقيتهم جالسين على احد الطاولات ومامعهم أي احد ثاني .. اول ماشافني معاذ داخل من عند الباب حط رجل على رجل وعقد يديه قدام صدره وابتسم ابتسامة جانبية وهو يطالعني .. اسلوبه يستفزني يناظرني بغرور .. ومصعب معطي الباب ظهره

توجهت لهم واخذت كرسي من الطاولة الثانية وجلست معهم .. معاذ قبالي ومصعب بجنبي وعلى طول سألني معاذ بابتسامة

معاذ بغرور= هاه جبت بطاقاتك ؟

اخذت نفس احاول اهدي نفسي من استفزازه واسلوبه معي

القرض ومااقدر اخذ وجدي وعمي حرمني من معاونتهم لي مالي الا اترجاه يخف علي شوي

عمر = معاذ ادري اني غلطت يوم اخذت مكافأتك وندمت اكثر اني اخذت مكافأة مصعب وهو ماله ذنب بس لا تنسى انت اللي لفيت علي بالسيارة وخليتني اصدم

معاذ بغرور = وشوله هالمقدمة هذي كلها .. هات بطاقاتك وانت ساكت

عضيت على شفتي والتفتت لمصعب ماسك نفسي ورجعت التفت لمعاذ

عمر = لا مقدمة ولا شي انا ابرر لك اسبابي بس ( وتنهدت ) المهم ( وطالعت معاذ اترجاه ) معاذ خذ راتب ابوي ومكافاتي ماعندي مانع بس خل جدي وعمي يعاونوني على الزواج صعب اتكفل به لحالي وبدون راتب بعد

ضحك معاذ

معاذ = وانا مانعهم خلهم يدورون لك تعيسة الحظ ويأثثون بيتك و يتكفلون بالمعازيم قايل شي انا ؟

عمر بضيق = لا اقصد .. آآ المهر والله ماجمّعت شي .. ماكنت متوقع اني ما القى حولي احد من اهلي

مد مصعب يده فجأة وحطه على كتفي

مصعب = افااا عمر وحنا وين رحنا حنا اهلك وناسك

التفتت له وهمست

عمر بهمس = انت مــ

وقاطعني معاذ بصوت عالي وبعصبية يرد على اخوه

معاذ = مصعب

التفت مصعب لمعاذ

مصعب = ولد عمنا مافيها شــ

وقاطعه بصرخة ثانية

معاذ = انت ماتفهم كم مرة تبيني اذكرك .. ناسي وش سوا وخاصة معك انت

بلع مصعب لسانه وسكت

طالعت مصعب بصمت وتنهدت .. مصعب طيب ومستعد ينسى ويسامح بس معاذ واقف له علقم كل شوي يذكره بعمايلي

التفتت لمعاذ

عمر = معاذ لا تقارن وضعك بوضعي انا يوم اخذت مكافأتك ومكافأة مصعب كان وقتها عمي الله يرحمه موجود يصرف عليك انت وقتها ماكنت مسؤول عن أي شي .. لا كهرب تشيل همه واكلك وشربك مع اخوانك .. وسيارة مصعب وابوك عندك بأي وقت تقدر تاخذ سياراتهم .. انا غير عنك لا أب ولا ام ولا حتى اخوان .. اذا انت اخذت راتبي من وين تبيني اصرف على نفسي .. البيت يبي تسديد كهرب وتلفون .. انا ماني مثلك ماعندي ام تطبخلي .. غداي وعشاي كله من المطاعم .. وماعندي احد اخذ سيارته باي وقت

قعد معاذ يطالعني وساكت

وسكتت احتريه يرد بس الصراحة ارتحت يوم شفته ساكت كأنه بدا يلين

حط مصعب يده على فخذي ورد يكلم اخوه

مصعب = معاذ خلاص سامحه المسامح كريم

التفت معاذ لمصعب

معاذ = الا مع هذا ( واشر علي ) المسامح لئيم

تضايقت احساسي طلع خطأ حسبته بدا يلين .. راسه يابس

عمر = تكفى معاذ خل راتبي لي .. او على الاقل لا تتدخل بيني وبين عمي و جدي وخلهم يريحوني ويتكفلون بكل شي .. تكفى وخذ راتبي زي ماتبي

لف معاذ نظره عني بغرور وقعد يطالع مدخل الكفتيريا وراي

وسكتنا

معاذ يطالع الرايح والجاي بصمت ومصعب منزل راسه وساكت وانا اطالع معاذ بضيق

ياربي راكب راسه عيا يلين .. سد كل شي بوجهي .. انا اقدر اسحب عليه واطلب من عمي وجدي كل اللي ابيه خاصة ان عمي من كلامه معي امس بالجوال ماعليه من معاذ ومستعد يكتفل بكل شي .. بس اذا ساعدني عمي راح اخسر نادر .. ومعاذ مابلسانه الا المحاكم

اخذنا خمس دقايق ساكتين .. فجأة التفت معاذ لي بملل

معاذ = هييييه انت .. عندي محاضرة الحين بتعطيني بطاقاتك والا خلاص

طالعته وسألته بيأس

عمر = واذا قلت خلاص ماني معطيك شي وش بتسوي يعني؟

حرك معاذ اكتافه بلا مبالاه

معاذ = كيفك بس فارس احلم تاخذه

نزل راسي منقهر ودي اعطيه بكس الصقه بالجدار .. اخذت نفس احاول اهدي نفسي .. وطلعت بطاقاتي ومفتاح سيارتي من جيبي وحذفتهم على الطاولة

عمر = تدري يامعاذ ماراح يتغير شي معي .. طول عمري وانا احس نفسي وحيد لا أب ولا سند لي بهالدنيا ( وقمت واقف وكملت) ونادر ماراح اتنازل عنه

وطلعت من الكفتيريا مخنوق مادري وش فيني احس شوي وتطلع دموعي

طلعت جوالي واتصلت على عبدالله وطلبت سيارته منه ووافق وبصعوبة تهربت من اسئلته وطلعت من الجامعة

وعلى الساعة 11 وصلت بيتي وطلعت فوق لغرفة امي وقفلت على نفسي

اخذت عطر امي ورميت نفسي على سريرها .. انقلبت على ظهري ورفعت العطر فوق اقلبه بين يدي

آآآآه يمه ليتك موجودة .. مايحس بقيمة النعمة يايمه الا من فقدها

فجأة رن جوالي .. نزلت العطر على بطني وطلعت الجوال من جيبي والقيت نظره عليه

مها يتصل بك

رديت

عمر = هلا

مها = عمر اليوم الساعة كم تطلع من الجامعة ؟

عمر = ليه وش تبين ؟

مها = ابوي اللي يبيك

قطبت حواجبي مستغرب

عمر = ليه وش يبي ؟

مها = ابوي من امس متضايق منك ومن معاذ ومافيه حل الا يعطيك معاشه والحين يبيك تعال خذ معاش ابوي لين تتزوج

عمر = جدي عندك الحين ؟

مها = لا .. انا بالمطبخ وهو بالصاله

عمر =عطيني اياه ابكلمه

مها = لحظة

وانتظرت لين جاني صوت جدي

جدي = هلا

عمر = هلا بك

جدي = والله ياولدي كلام معاذ مايمشي علينا .. انا وعمك ماحنا مخلينك وزواجك والله مايقوم فيه الا حنا

ابتسمت

عمر = ادري والله ماتقصرون

جدي = قلت لعمتك تتصل عليك عشان تمرني اذا طلعت من الجامعة تعال تغدا عندنا ابي اعطيك بطاقة معاشي

تنهدت

عمر = جدي الله يطول بعمرك معاشك خله معك الحمد الله معي اللي يكفيني الحين .. بس مابيكم تعاندون معاذ على حسابي انت سامع وش يقول .. اخاف اذا عرف يعيي يعطيني نادر وبعدين عاد كيف ارقعها والله يوصلها المحاكم

جدي بحزن = بس يابــ

وقاطعته

عمر = معليش أي شي احتاجه ابطلبه منك الا اللي قاله معاذ راتبي ومهر العروس وشوفة نادر لا تعاندون معاذ فيه .. خلوها تعدي على خير ( وابتسمت احاول امزح مع جدي ) وترا اثاث بيتي عليك

جدي بحزن = انا كلي لك بس معاذ خلى لك شي ياوليدي ؟( وزفر بضيق ) حسبي الله على هالولد

تنهدت وغيرت الموضوع وقعدنا نتكلم عن اشياء جانبية

عرفت من جدي ان عمي الى الحين ببريدة بس فوق هذا اعتذرت عن اتغدا عندهم .. ودي اختلي بنفسي شوي مالي نفس اشوف او اكلم احد

ابي انام وبس وانسى الهم شوي .. امس مانمت ابد من كثر التفكير

طالعت الجوال بيدي وحطيته على اسم رايد وتنهدت

مارد علي وش رايه فيني .. راح للدوام بدون مايرد علي .. على الاقل تلميح .. من اليوم لازم اعلمه واعلم الشباب عن وضعي الجديد

نزلت الجوال على الكومدينة ونزلت ثوبي

ونمت وعطر امي بيدي




* رايد *



واقف عند نقطة البيع واحط مشتريات الزبون بالكيس وبالي مو معي

معقول .. عمر يبي يتزوج مريم اختي ماني مصدق

رجع لي كلام عمر للمرة الالف

عمر = رايد من الاخر ابي اخطب اختك الكبيرة

من الفجر وكلامه يزن براسي

كيف ؟

ماعمري حسيت انه يبي مريم .. اصلا ماعمري حسيت انه يبي يتزوج خير شر

وبعدين ليه مريم بالذات .. اللي اعرفه ان له بنات عم كيف اختار اختي وحنا مانقرب لهم ولا شي

= هيييي انت اخلص علي

نقزت على صرخة الرجال الزبون وقمت من سرحاني .. ولقيت نفسي ماسك كيس اغراضه وسرحان ومادخلت كل الاغراض

انحرجت منه

رايد بعجلة = ان شاء الله

وحطيت باقي الاغراض بالاكياس ومديته عليه

تنهدت .. ورحت اجلس باي مكان بالسوبرماركت

نص ساعة وخلص الدوام الصباحي وطلعت واخذت لموزين راجع للبيت وانا بدون فكر

جت من الله .. دايم شايل هم مريم وكيف اطلعها من بيت عمي وانا ماجمّعت من راتبي الا 3300 بس

من يوم توظفت قبل 3 شهور الى الحين هذا اللي جمعته بس .. راتبي كله على بعضه 1200 ريال واخذ مية لي مصروف والباقي اشيله .. ابد راتبي مايساعد اجمع بسرعة والحين الله حلها من عنده

ابتسمت بفرح .. الحمد الله .. مريم صبرت ونالت وعمر اعرفه طيب صح دفش وعليه غرور شوي بس والله طيب .. ساعدني ووقف معي بأحلك الظروف ومريم وعمر يستاهلون كل خير

وضحكت مستانس

ماني مصدق .. بنرجع انا واخواتي نعيش ببيت واحد مثل قبل

التفتت لسائق اللموزين وطلبت منه يغير الوجهه ويروح لحارة عمي

خلاص عمي طاح كرته .. اقدر اشوف مريم وانا رافع راسي .. مب خايف منه

راتب وعندي ماني محتاجه بشي ومريم قريب بتتزوج وترتاح من وجهه

يارب لك الحمد

ماني قادر اصبر لين تتصل علي اخر الليل واعلمها عن عمر .. خاصة هي تبطي ماتتصل يمر الاسبوعين والثلاث مااتصلت .. دايم تقولي انها عند عمي صعب تاخذ التلفون بدون ماتدري مرة عمها

احس الحين وراي احد يوقّف عمي عند حده ومايقدر يلمس شعره من مريم ( وكملت مستانس ) زوجة عمر .. وضحكت فرحان

ماني صابر ابروح الحين لمريم واكلمها عن عمر عشان توافق عليه اذا جوا يخطبون وماعلي من عمي .. اخر مرة ضربني وضربها بس لانها طلعت .. مر اكثر من عشر شهور ماعمري دخلت بيته وشفت اخواتي بكرامه

مرة بس شفت مريم بالدس وهو مايدري .. ودانه مااشوفها الا بالشارع كأني غريب

قبل اخاف منه .. الحين خلاص ( ورفعت راسي ) ايه خلاص ياعمي




وعلى الساعة 12 وصلت بيت عمي

ضربت الجرس وانا اشوف سيارته واقفة .. شوي وطلع لي بندر وابتسم بفرح يوم شافني ومد يده يسلم

بندر بفرح = راااايد

صافحته بدون نفس .. رفع بندر نفسه يبي يسلم علي بالوجه بس ماعطيته وجه وسألته مطنشه

كرهي له من كره ابوه

رايد = عمي هنا ؟

اعتدل بندر واقف وكأنه تفشل

بندر = ايه هنا ( وفسح الطريق لي ) تبي تدخل عندنا ؟

دخلت الحوش والتفتت لبندر

رايد = دخلني المجلس ورح ناد مريم خلها تجي

بندر = طيب

فتح المجلس لي وراح يركض يعلم مريم

عشر دقايق وتفاجأت بعمي يدخل علي ووقف عند الباب يطالعني .. قمت واقف وانا مستعد لأي شي منه

عمي باستهزاء = جيت راجع لي

نفخت صدري احاول اعطي نفسي القوة

رايد = انا مارجعت لك انت اللي مصيرك تلجألي يالشيبة

سكت شوي وهو يطالعني .. وحبست انفاسي وانا اطالعه احتري يجي يضرب

بس مارد علي وجلس على الكنبة

عمي = لا بارك الله فيكم ولا في الساعة اللي جبتكم فيها .. انتم هم على القلب وش جاي تبي عندي .. يكفوني اخواتك

تنهدت براحة و جلست وانا ارد عليه

رايد = منك انت مابي شي .. الله بياخذ حقي منك انا جاي اشوف مريم وارجع

عمي = وش تبي فيها ماعندي بنات يطلعن معك

قطبت حواجبي بقهر .. الى الحين مانسيت يالشيبة طلوعها الوحيد معي لكن باذن الله اللي بيطلعها هالمرة من بيتك عمر مو انا

رفعت راسي احاول اصير هادي قدامه وانا احس دمي يغلي

رايد = ماني طالع فيها .. ابي اشوفها واكلمها ومالك حق تمنعني ( وكملت منقهر ) سكتنا عنك واجد اخذت حلالنا ومشيتها .. اكثر من عشر شهور وانا متشرد ومشيتها .. ويوم اخذت اخواتي ضربتني وضربتهن مع ان ماسوينا شي غلط ومشيتها.. لكن هالمرة ان منعتني اشوفها قسم بالله ماراح اسكت ( وتذكرت انه هو المسؤول عن تزويج مريم .. ورفعت اصبعي اقسم ) وقسم بالله ياعم ان وقفت بطريق مريم والله لتشوف هالبيت رماد

قطب عمي حواجبه مستغرب ومو فاهم علي

لفيت وجهي عنه متضايق من تهوري .. لو مسكتت لساني مو احسن ؟

وشوله المح الحين .. والتفتت له بسرعة اغير الموضوع

رايد = آآآ .. ابي اشوف مريم

عصب عمي وصارخ علي

عمي بصراخ = ناوي تحرق بيتي ياللي ماتستحي ( وكمل يستهزي ) ايه تربية شوارع الاول كسرت سيارتي والحين ناويها على بيتي


اعتدلت جالس وحاولت ارقع

رايد بخوف = لا .. اقصد آآآ .. لا توقف بطريق مريم وهي جايه للمجلس ( وبلعت ريقي .. والله علي قريع مدري وش يبي بس ان شاء الله ماينتبه ) انا ابي اشوف مريم واطلع ماني مسوي شي والله

سكت عمي وهو يخزني بعينه

وقام واقف

عمي = ابروح انادي اختك نص ساعة وتفارق للشارع .. تفهم

وطلع .. زفرت بقهر الله ياخذك بس ويريحنا منك

وتنهدت .. الحمد الله هانت يامريم وان شاء الله يوافق على عمر .. انا للاسف صفر على الشمال قانونيا بسبب صغر سني وعمي هو الكل بالكل نظاميا

خمس دقايق ودخلت مريم علي ودانه وراها

ابتسمت بفرح وقمت ومشيت لها وانا اشوف مريم تمشي منحنية مساكة ظهرها

وبنص المجلس .. ضمتني مريم لصدرها وتعلقت فيني وبكت

مريم بصوت باكي = ياعمري ياخوي

لفيت يدي حوليها مشتاق لصدر حنون

اكثر من عشر شهور وانا محروم ومتشرد

ابتعدت مريم عني وهي حاطه يدها على ظهرها

مريم = ماصدقت يوم قالي عمي تعالي شوفي رايد ( ورفعت راسها لي وابتسمت والدموع بعيونها ) رايد كل مرة اشوفك تغيرت .. صرت رجال ماشاء الله

ابتسمت بصمت وانحنيت وشلت دانة وضميتها وجلسنا على الكنبة وانا اسمعه يذن لصلاة الظهر

حسيت مريم فرحانه بشوفتي لاصقه فيني وماسكه ذراعي و بحظني دانه

مريم = معليش رايد لي اسبوعين ماتصلت عليك بالبيت .. مرة عمي كأنها حست قبل تروح تنام تتصل على أي رقم ومن بكرة اذا قامت تشوف اخر رقم هو تغير والا لا والله يارايد لولا بنات عمي كان كشفتني

التفتت لها وانا شوي وابكي منقهر من حالها بس حاولت ابتسم ابشرها

رايد بفرح = مريم هانت .. جت من الله يامريم .. خلاص راح تطلعين من هنا باذن الله بس انتي وافقي

شهقت مريم بفرح فاهمة علي غلط

مريم بفرح = استاجرت بييت ( وضحكت بوناسة ) ههههه اخيييرا

طالعتها بصمت .. مابي اكسر فرحتها بس هي اللي تسرعت وفهمت غلط .. وابتسمت افهمها على قد فرحتها بالبيت

رايد بابتسامة = خلاص انتي صار عندك بيت ( وحطيت يدي على فخذها وكملت ارغبها ) بيت كبير له دورين خلاص مايحتاج انا استاجر بيت

قطبت مريم حواجبها مستغربة

مريم = وشلون يعني صار عندي بيت وما يحتاج تستاجر بيت

رايد = مريم تعرفين خويي اللي ساكن معه بالبيت اللي تتصلين علي برقم بيته

هزت مريم راسها مستغربة

مريم = ايه

ابتسمت اكثر وكملت

رايد = اسمه عمر واليوم خطبك مني ( وضحكت مستانس ) ههههه والله

شهقت مريم وحطت يدها على فمها

مريم = انا ( شوي شوي حمر وجهها )

طالعتها بفرح يارب بس يوافق عمي يارب

سألتني مريم وهي الى الحين مستحية ومستغربة

مريم بهمس = بس رايد هذا واحد مانعرفه

رايد = انا اعرفه .. تعرفت عليه من يوم طلعت من هنا .. كنا انا وهو ننام بالاستراحة وبعدين ببيته .. اكثر من عشر شهور وانا واياه ننام بمكان واحد .. مايكفيك معرفتي فيه ؟ لا تخافين والله انه طيب ( وسكتت وحطيت يدي على ذقني احاول اتذكر أي شي بعمر امدحه لها .. مشكلته دفش وعليه غرور شوي ويتطنز باي احد وفوق هذا لا صلاة زي الناس ومايمتنع عن سماع الاغاني .. التفتت لمريم وتنحنحت .. مااش مافيه شي محسوس امدحه قدامها ) احم هو طيب

سرحت مريم منزله راسها وساكته

رايد = مريم انا على طول جيتك عشان اذا جوا يخطبون رسمي وشاورك عمي هذا اذا شاورك .. لا ترفضين وتقولين مابي الزواج ومادري ايش .. عمر اعرفه والله طيب ومتأكد انه بيعزك .. ومنها بعد نرجع نعيش انا وانتي ودانة ببيت واحد مثل قبل ( وكملت احمسها ) ماتبينا نرجع ونطلع وندخل مع بعض على كيفنا

التفتت مريم لي وهي الى الحين مستغربة

مريم = بس رايد .. مابي اتزوج بهالطريقة ؟

قطبت حواجبي مستغرب

رايد = أي طريقة

مريم بحزن = انت تبغاني اخذ واحد ما اعرفه عشان بيته .. صح ؟

تضايقت من كلامها

رايد = تراه هو اللي بدا وخطب مو انا اللي قلت له تعال خذ اختي .. وبعدين انا اعرفه زي اخوي واكثر ما اكفي ؟ وبعدين تاخذين واحد ماتعرفينه ويحترمك احسن من انك تعيشين مع واحد تعرفينه ويهينك زي عمي ( وكملت اقنعها ) صدقيني عمر وهو مايعرفني ولاني قريبه ولا شي وفوق هذا دخلني بيته ولا عمره اهانني بشي .. صح عليه اسلوب ينرفز بس هذا طبعه مع الكل حتى مع عيال عمه

شهقت مريم بخوف زيادة على خوفها

مريم = يعني طبعه اقشر ( وكملت تسأل ) هو يصلي ؟

تضايقت .. انا وش اللي خلاني اجيب طاري دفاشته الحين وهي من الاساس خايفة .. لساني متبري مني يبغاله قص

رايد بضيق = مريم يعني انا ابخدعك مثلا .. لو اعرف انه ماهو كفو لك كان ماكلمتك عنه .. عمر اعرفه زين طيب

عادت مريم سؤالها

مريم بخوف = يصلي ؟

لفيت وجهي عنها بضيق .. الحين وشلون ارد عليها .. عمر حافظ على الصلاة قبل وفاة امه بفترة وبعد وفاتها رجع وتركتها اسبوع وبعدين رجع وداوم على صلاته .. هذا غير اذا كان نايم لا يمكن يقوم للصلاة خصيصا .. متى ماقام من النوم صلى .. باختصار عمر يصلي بس مهمل والاغاني نفس الشي صح صار مايسمع من كيفه بس اذا جوا الشباب احيان يمنعهم واحيان يسكت عنهم ويخليهم على كيفهم

التفتت لمريم وجاوبتها بشكل مختصر عشان ماتخاف

رايد = ايه يصلي .. المهم ادري اني انا وانتي مالنا كلمه على عمي ويمكن مايصير شي بس انا من الفرحة جيت وعلمتك والله فرحان .. عمر زي اخوي واعرفه .. لا تخافين منه ولا ترفضين اذا جاك عمي .. وترا جده يصير جار عمي .. هنا بيت جده قريب ( واشرت باتجاه الشارع )

سكتت مريم وهي الى الحين خايفة وسرحت بفكرها بعيد عني

ضميت دانة لصدري وانا اسمعه يقوم لصلاة الظهر .. وقمت واقف ودانه معي والتفتت لمريم الجالسة

رايد بابتسامة = يله مريم ابروح الحين ( وكملت مستانس على التطورات ) مريم شفتي عمك ماطردني مثل ذيك المرة عادي خلاني اشوفك .. قبل اخاف منه عشانك وعشان دانه .. الحين خلاص بتتزوجين عمر وماعلينا منه

ماردت مريم علي سرحانه وتلعب باصابعها متوترة

ابتسمت اكثر ونزلت دانه بالارض

فجأة سألتني مريم تتأكد

مريم بخوف = هو راعي البيت اللي اتصل على رقمه تكلمني فيه ؟

رايد = ايه هو .. اسمه عمر

حمر وجه مريم اكثر وقامت واقفة وهي ماسكه ظهره

مريم بحياء = فشيلة .. رايد خلاص ماني متصله ابد على البيت نرجع على الرسايل احسن

ضحكت مستانس

رايد = وش له رسايل .. ان شاء الله كم شهر وتصيرين عندنا بالبيت ( وضحكت اتخيل ومستانس ) واااااو وناسة مريم

حمر وجهها اكثر وسكتت مترددة وخايفة

تنهدت بألم وانا اطالعها وهي ماسكة ظهرها

رايد = مريم وشلون ظهرك الحين ؟

مريم بحزن = والله ظهري كل يوم يعورني

رايد بقهر = والكلب ليه مايوديك او يخليني انا اوديك .. تسمعينه قبل شوي وش يقول .. يقول ماعندي بنات يطلعن .. والله يقهر عمك هذا ؟

مريم بتنهيدة = مابيهم يودوني للمستشفى ابي بس يخلوني ارتاح .. والله كل الشغل على راسي وظهري يعورني ما اقدر اوقف بالمطبخ اغسل واكنس

لفيت وجهي عنها منقهر ودمي يغلي من هالعم

ودعت اخواتي وطلعت واخذت لموزين راجع لبيت عمر .. وهناك قطبت حواجبي مستغرب وانا اشوف سيارة عبد الله واقفة قدام البيت

طالع وش جابه عبد الله الحين بهالظهر .. وبعدين الغبي موقف سيارته قدام البيت .. بيشك جارنا ابو احمد وعاد بعدين وش يفكنا منه

دخلت البيت وعلى طول رحت على الصاله اشوف عبد الله .. واستغربت اكثر يوم شفت الصاله فاضية

طلعت من الصاله ودخلت المطبخ وانا انادي عبد الله بصوت عالي وادوره

ولا لقيته بالمطبخ .. رحت للغرفة الثانية ولا لقيته رحت للحمامات ولا لقيته .. استغربت .. رحت فوق ومريت غرفة عمر وانا الى الحين انادي عبد الله بصوت عالي

ولا لقيته بغرفة عمر .. مريت غرفة ام عمر ولقيتها مقفلة .. رفعت حواجبي مستغرب معقول عبد الله يدخل غرفة ام عمر وعمر بالجامعة

حسيت ببرودة الهواء يجيني من تحت الباب .. اكيد عبد الله داخل طلعت جوالي من جيب ثوبي واتصلت على رقم عبد الله ولصقت اذني بالباب احاول اسمع رنين جواله .. شوي وجاني صوت عبد الله بالجوال بدون اسمع أي رنين

رايد مستغرب = عبد الله وينك ؟

عبد الله = بالجامعة يعني وين

بلعت ريقي وانا ابتعد عن الباب واطالعه بخوف .. لا يكون جني حب يقيّل ويلين ظهره شوي بهالغرفة

بسم الله الرحمن الرحيم

رايد بخوف = عبد الله وشلون تقول انت بالجامعة وسيارتك شايفها واقفة عند باب البيت ؟

عبد الله = اييييه تقصد سيارتي عمر اليوم اخذها مني

تنهدت براحة الحمد الله يقيّل عمر ولا يقيّل الجني

رايد بابتسامة = طيب .. مع السلامة

وسكرت عنه

ضربت باب الغرفة على خفيف .. اذا كان مو نايم بيفتح

ضربت عدة مرات ولا فتح

تنهدت ونزلت تحت ورحت للمطعم اشتري غدا

رجعت البيت واتصلت على جوال عمر عشان ينزل ويتغدا معي بس ماجاني رد .. اتصلت عدة مرات ولا رد .. رحت فوق وضربت الباب عدة مرات ولا فتح

بالتالي نزلت اتغدى لحالي وبعدها نمت اقيّل



الساعة 9 بالليل

جالس بالصاله والشباب عندي جايين لهم نص ساعة وطاقينها سوالف وضحك وتعليق على المسلسل

وعمر مانزل من فوق من الظهر وشكله الى الحين نايم .. ما اسمع له حس .. سألوا العيال عنه وعلمتهم انه فوق بغرفة امه

منصور قاعد على الكنبة ويطقطق ويكلمني عن الممثلين ونعلق عليهم ونضحك

وعبد الله ومشعل جالسين بالارض ومعهم دفتر مشعل وقاعدين يتكملون عن امور الجامعة .. ومايخلون تعليقاتنا تفوتهم يردون علينا وبعدين ينزلون نظرهم للدفتر و يكملون شرح لبعضهم

فجأة رن جوالي .. قمت واخذت ثوبي المحشور باحد الكنبات مع ثياب الشباب وطلعت جوالي والقيت نظره عليه

عمر يتصل بك

قطبت حواجبي مستغرب .. يتصل علي وهو فوق بنفس البيت

رايد مستغرب = هلا

وجاني صوته متغير من النوم

عمر = رايد اسمع صوت الشباب .. هم عندك ؟

رايد مستغرب = ايه بالصاله

عمر = طيب تعال فوق ابيك شوي .. تلقاني بغرفة امي تعال ولا يدرون العيال عنك

رايد بهمس = يله

سكرت الجوال عنه وابتسمت شكله يبي يكلمني عن نفس الموضوع بعيد عن الشباب

التفتت للعيال .. منصور يطقطق بالاب توب ومشعل وعبد الله منزلين نظرهم للدفتر

اخذت جوالي وطلعت احط نفسي رايح للمطبخ .. وبعد ماتأكدت انهم مانتبهوا ركبت الدرج ورحت فوق




ولقيت عمر واقف عند نهاية الدرج ويحتريني وماعليه الا ملابسه الداخليه

واول ماوصلته مسك يدي ودخلني بغرفته وقفل الباب علينا

عمر = رايد مارديت علي بخصوص الموضوع اللي كلمتك عنه ( وسكتت شوي وكمل ) ووو .. وترا عادي ماراح اخذ بخاطري منك اذا .. آآآ شفــ ( وسكت على طول اول ماشاف ابتسامتي العريضة )

يضحكني عمر .. اليوم الفجر قال خذ يومين فكر وشاور .. مامر يوم على الاقل ورجع كلمني مرة ثانية

رديت عليه وانا اضحك واستهبل عليه شوي

رايد = وش فيك مطفوق .. مو قلت خذ يومين فكر ههههه

حمر وجه عمر شوي وابتسم بحرج

عمر منحرج = آآآآ ( ورفع يده يمسح جبهته وسكت )

ضحكت مستانس ورديت عليه بفرح وبجديه

رايد = والله ماراح القى لاختي احسن منك

نزل عمر يده وطالعني بصمت شوي شوي ابتسم بفرح

عمر = والله ؟

فجأة

ضمني ولف يديه على ظهري وراسه على كتفي

عمر بفرح = مشكووور رايد .. والله فرحتني ( وابتعد عني وكمل وهو حاط يديه على اكتافي ) ابتصل على جدي الحين عشان يروح بكرة ويخطب رسمي

رفعت حواجبي مستغرب

رايد = الحين ؟

عمر بفرح = اييييه مدام ان عمي ببريدة وانا مستعجل ابي كل شي بسرعة ( وابتسم اكثر )

ضحكت

رايد = هههههههه اقولك مطفوق

ضحك عمر ومسك يدي وجرني

عمر = تعال اجلس فيه شي ابي اقوله لك قبل اتصل على جدي

وجلسنا على السرير

حط عمر يده على فخذي وقرب وجهه من وجهي وكمل بملامح جاده

عمر بجديه = رايد فيه شرط بسيط مصر عليه ولا يمكن اتنازل عنه .. ابيك توصله لاختك ومن حقها ترفض شرطي

قطبت حواجبي مستغرب

رايد = وش ؟

عمر = نادر اخوي توافق اختك تعتني فيه وتعتبره زي ولدها

سكتت شوي

رايد = وبيرضى جدك تاخذه مرة ثانية .. ذيك المرة جا واخذه منك

ابتعد عمر واعتدل بجلسته

عمر = ايه عادي عندهم اخذه اذا تزوجت .. رايد ترا هذه شرطي الوحيد على اختك نادر اهم شي عندي .. اذا كانت ماهي مستعدة والا ماتبي ببداية حياتها وهي عروس تعتني ببزر هالشي من حقها بس تقوله من الحين

ابتسمت

رايد = اختي طيبة مااعتقد بتعترض

عمر = بس ولو علمها بشرطي وعطني خبر بردها

هزيت راسي بايه

رايد بابتسامة = ان شاء الله

عمر = طيب متى تعطيني ردها عشان اكلم جدي يروح يخطب بكرة

رايد = وش فيك مستعجل هههههههههههه

عمر = هههههههه ملينا من العزوبية ياخي .. هاه متى بتقولها ؟

نزلت راسي افكر .. اليوم يالله يالله شفتها مافيه الا اكتب رساله لها مع دانة واقولها عن شرط عمر .. رفعت راسي له

رايد = خلاص بكرة العصر ابروح للحارة واقولها

ابتسم عمر ومسك يدي وقام

عمر = طيب .. خلنا الحين ننزل للعيال فيه اشياء صارت ابي اقولها لكم

قمت مستغرب وسألته

رايد = وش ؟

عمر = خلنا ننزل وتعرف


نزلنا تحت عند الشباب .. جلست انا على الكنبة وعمر وقف عند مدخل الصاله

رفع عبد الله راسه عن الدفتر اللي بيده والتفت لعمر

عبد الله = وين مختفي انت ؟

بس مارد عليه عمر ورفع يديه كأنه يبي ينبه الشباب عليه


عمر = عياااال اسمعوني شوي ( والتفت لمنصور عشان يقصر على صوت التلفزيون العالي ) هييييه انت اقصر على التلفزيون شوي


منصور = وش عندك انت اليوم ( واخذ الريموت وقصر عليه ونزل الاب توب والريموت على الطاولة وعقد يديه قدام صدره ) هاه قل نسمعك

وابتسمت وانا اشوف العيال يطالعون عمر مستغربين

عمر = باركولي قررت اتزوج ياعيال وكلها كم شهر واطلق العزوبية

ضحكت بصمت على اشكال الشباب وهم منصدمين .. التفت عبد الله ومشعل لبعض بصدمة .. ومنصور مطير عيونه بعمر

منصور بصدمة = كم شهر وتطلق العزوبية .. يارجال صادق والا تمزح ؟

مشى عمر وجلس بجنبي على الكنبة وهو يرد على منصور بجدية

عمر = أي والله صادق وهذي فيها مزح

التفت عبد الله لعمر وابتسم

عبد الله = ياخاين

مشعل = سبقتنا

منصور = يارجال تعوذ من ابليس وخلك على العزوبية اصرفلك .. وش تبي بالزواج وعوار الراس

التفت مشعل لمنصور وهو يضحك

مشعل = اقرا عليه قصص المتزوجين يمكن يتعظ هههههههه

عبد الله مستغرب = طيب تعال كيف كم شهر و تطلق العزوبية .. متى قررت انت .. كذا بس بدون مقدمات ماعمرك لمحت لنا ياخي

منصور مستغرب = يعني خلاص خطبتوا وحددوا العرس وكل شي

سند عمر ظهره على الكنبة وراه

عمر = لا الى الحين ماخطبلي جدي .. بس بكرة ان شاء الله

التفت عبد الله ومشعل لبعض مستغربين ورجعوا التفتوا لعمر

مشعل = اثرك مانت هين ( وابتسم ابتسامة عريضة ) طيب نقدر نعرف من بنته

ابتسمت بصمت ودي اسمع تعليقاتهم اذا عرفوا انها اختي

عمر = هههههههه كل شي بوقته حلو

مشعل = امششش ياولد مانت سهل هههههههه وانا اقووول .. اكيد وحدة من بنات عمك صح ؟

تنهد عمر

عمر = شباب خلونا من هذا الحين فيه شي ابي اقوله لكم

التفتت له بصمت مستغرب واحتري يقول اللي عنده

علق مشعل باستهبال يمزح

مشعل = انا اعرفه اكيد خطبت الثانية ههههههههه

ضحكنا كلنا على مشعل

عمر = ههههههههه لا ياخبل ( وسكت شوي وكمل بجديه ) شباب امر بازمة وابي مساعدتكم تكفون مالي غيركم سند

سكتنا كلنا والتفتنا لبعض وكل واحد فوق راسه اكبر استفهام .. رجعت التفت لعمر وسألته

رايد مستغرب = عمر عسى ماشر

عمر بتنيهده = اكيد تعرفون علاقتي مع معاذ ولد عمي ....................

وقعد يعلمنا عمر عن شروط معاذ التعجيزية معه مقابل يعطيه اخوه

عمر = والحين انا على الحديدة ماعندي شي .. لا راتب ابوي ولا مكافأتي وفوق هذا علي بعض تكاليف زواجي ولا عندي حتى سيارة رحت للبنك اليوم ابيهم يعطوني قرض بتسديد مؤجل وعيوا

سكتنا كلنا شوي

مشعل = وانت يعني لازم تاخذ اخوك هو تراه عند اخوانه ماهو عند ناس غرب واذا كبر ذيك الساعة طالب فيه

منصور مستغرب = معقول طيب جدك وعمك ليه يطيعون معاذ بكل شي ؟

عمر = عمي وجدي ماعليهم منه وعمي بنفسه مستعد يتكفل بكل شي حتى المهر بس انا يامنصور مابيهم يعاندون معاذ على حسابي والله لو يدري معاذ انهم عاونوني كان على طول اول مااخذ نادر منه يروح للمحكمة

مشعل = تبي الصراحة عمر معاذ معذور .. لو انا بمكانه يمكن سويت اكثر انت تخلي الواحد يكرهك حتى لو مايبي

تنهد عمر وسكت

نزلت راسي ورطة يمكن مايعرفها عمر .. عمي والله مااحد يعرفه كثري .. وعمر الحين مايقدر .. اكيد الكلب عمي بيطلب على عمر مهر غالي .. اعرفه وخابزه زين طماع مستعد يبيع عياله عشان الريال .. هزيت راسي بضيق والله ياعمر طحت بيدين عمي ومااحد سمى عليك .. اخاف عمر يطول وهو ماجمّع شي .. وانا ابي مريم ودانة يجون بسرعة .. تنهدت يافرحة ماتمت .. رفعت راسي وانا اسمع عبد الله يكلم عمر

عبد الله بتفكير = والله ياعمر ماندري وش نقولك بس انت تعرف ماعندنا الا مكافأتنا ( وسكت شوي ) تدري وشلون خذ سيارتي لين سيارتك ترجعلك وانا اخذ وحدة من سيارات اخواني

ابتسم عمر بامتنان لعبد الله

عمر بابتسامة = مشكور ماتقصر

ابتسمت على مبادرة عبد الله وحطيت اللي اقدر عليه

رايد = وانا اتقاسم مع عمر راتبي ( والتفتت له بابتسامة ) يستاهل عمر

التفت عمر لي وحط يده على فخذي

عمر بابتسامة = تسلم والله يارايد ( وكمل يمزح ) انت يكفيني اللي بالي بالك هو اهم شي هههههههه

ضحكت فاهم عليه

ر ايد = هههههههههه

مشعل = انت ابد ابد ماجمّعت شي ؟

التفت عمر لمشعل يرد عليه

عمر = أي والله ماجمعت شي ماكنت ادري ان معاذ بيوقف بحلقي ( وتنهد ) الله يعين بس

عبد الله = يحلها الله

اخذنا ربع ساعة وقمت رايح للمطعم اجيب عشا .. ربع ساعة ورجعت ولقيت عمر بالمطبخ يسوي شاهي والشباب بالصاله .. استغليت الفرصة ونزلت كيس العشا بالمطبخ والتفتت لعمر وهو مشغول بغسل الكاسات

رايد = آآآ عمر

التفت عمر لي بصمت

قربت عنده ووقفت بجنبه

رايد بتردد = عمر .. آآآآ اخاف اذا وافق عمي عليك يطلب مهر غالي .. مااحد يعرفه كثري

عمر = ادري

رفعت راسي له متفاجأ

رايد = تدري ؟

لف عمر يده على كتفي وقربني منه

عمر = اعرف عمك .. وما استبعد منه شي اللي اكل حلالك وطردك ما استبعد منه شي

رايد بزعل = طيب وش بتسوي ؟

ابتسم عمر

عمر = خل عمك يوافق علي ويصير خير ( والتفت للمغسلة يكمل شغله )

نزت راسي افكر وانا اتحسس بوكي اللي بمخباتي

جمعت 3300 عشان مريم والحين ابي اعطيها عمر اساعده وكله طبعا عشان مريم

السبب اللي اجمع الفلوس عشانها خلاص .. الله حل مشكلتها من عنده

طلعت بوكي وطلعت منها بطاقة الصراف اللي عطانياها عمر اجمع فيها الفلوس .. ورفعت راسي لعمر

رايد = عمر خذ البطاقة هذي واللي فيها خلاص ما احتاجها

التفت عمر لي مستغرب وعينه على البطاقة .. مسح يديه بفنيلته واخذ البطاقة يشوفها

عمر مستغرب = وش هذا ( وبعد ماقرا الاسم اللي عليها تذكر وطالعني ) هذا بطاقة حسابي اللي فتحته لك ؟

رايد بابتسامة = ايه .. كنت اجمع عشان استاجر بيت لاختي ( وابتسمت اكثر ) الحين مايحتاج .. خذ اللي فيها يساعدك .. مافيها الا 3300 بس .. ادري انه شوي بس شسوي هذا اللي جمعت

حط عمر البطاقة بيدي وهو يهز راسه بلا

عمر = لا يارايد خله لك يجي يوم تحتاجه

وبعد اخذ وعطى بيني وبينه حلفت عليه ياخذه

عمر متفشل = رايد والله متفشل منك .. يكفي راتبك اللي اتقاسمه معك وانت تشقى وتتعب عشان هالراتب وانا جالس ومرتاح

ابتسمت بفرح مستانس اني قدرت اقدم شي لعمر وارد له الجميل

رايد = انت تدرس وكلها فترة بسيطة ومعاذ يرجّع راتبك وسيارتك

طالع عمر البطاقة بيده ورجع يطالعني وابتسم بامتنان

عمر بابتسامة = مشكور رايد ( ورفع البطاقة يهزها) اليوم سحبت من حسابي 3000 قبل اعطيها معاذ وهذي 3000 يعني صاروا 6000 .. الله يعين واجمّع على الاقل 40 الف

ابتسمت له مجاملة وسكتت .. ما اتوقع عمي يسد فمه40 الف بس



الاربعاء .. المغرب

رحت لحارة عمي واخترت هالوقت افضل لان بالعادة دانة تلعب بالشارع المغرب وزي ماتوقعت لقيت دانة تركض تلحق لها بنت كبرها

مسكت دانة على جنب وحطيت بمخباتها الرسالة اللي مجهزها لمريم واطلقت دانة بعد مافهمتها وراحت تركض ودخلت البيت

وبعد نص ساعة مرت ثقيلة علي وانا انتظر واقف .. طلعت دانة وجتني وعلى طول اخذت الرساله منها وقعدت اقرا كلام مريم

( رايد احس خايفة عمر هذا واحد مانعرفه وماعندي احد اشاوره وبعدين من بدايتها يقعد يتشرط علينا تكفى اتصل على خوالي وشاورهم انا مااقدر اتصل وبعدين عمي وعمتي يمكن يرفضون الفكرة كلها مثل مارفض عمي ادرس اكيد بيرفض هالفكرة هم يبوني خدامة عندهم رايد احس متلخبطة وخايفة اتصل على خوالي شاورهم)


تنهدت وطلعت القلم من جيبي الامامي وقلبت الورقة وقعدت اكتب فوق كبوت احد السيارات الواقفة

( وش خايفة منه انتي اقولك عمر اعرفه وطيب وخوالي مالهم حق اشاورهم ومايستاهلون احد يشاورهم اصلا وماحد يعرف عمر كثري ساكن معه اكثر من عشر شهور وماشفت منه الا كل طيب وشرطه الوحيد اللي شرطه عليك عشان ظروفه ماهو تكبر ولا شي هو يبي اخوه عنده وماعنده احد يعتني فيه الا اللي يبي يتزوجها وشي عادي يحط هالشرط لا تصيرين حساسة وتكفين وافقي لا تفوتين واحد مثل عمر والصراحة نبي نرجع انا وانتي ودانة ببيت واحد مثل قبل وماحد يقدر يحقق هالامنية الحين الا انتي لا تفوتينها علينا وعمر لو مااعرفه كان ماكلمتك عنه )

قريت الرساله مرة ثانية وسفطتها عدة مرات والتفتت ادور دانة وبصعوبة مسكتها وهي تركض من مكان لمكان

وقعدت احتري رد مريم

شوي وجاني ردها

( الله يستر مدام انك واثق فيه لهالدرجة ماعندي شي اقوله بس ماادري عن عمي وعمتي هم يوافقون والا لا )

حتى انا مادري .. تنهدت ورجعت للبيت ولقيت عمر جالس بالصاله ويتفرج واول ماشاف خشتي

عمر = هاااه بشر

ابتسمت وجلست على الكنبة وانا اعلق عليه

رايد = هههههه ياخي خلني اجلس اول

عمر بابتسامة = من اليوم احتريك

رايد بابتسامة = قلت لك اختي طيبة

فرح عمر

عمر = والله يعني وافقت على شرطي ؟

هزيت راسي بايه .. وعلى طول قام عمر وراح للتلفون وجلس عنده

عمر بفرح = خلاص ابتصل على جدي الحين اقوله يروح لعمك بكرة

ضحكت بقوة عليه وعلى استعجاله

رايد = هههههههه مطفووووق

حط عمر السماعة على اذنه وقعد يضغّط وهو يرد علي

عمر بابتسامة = سريع سريع ماعندي وقت ههههههههه ( وجاه الرد من الطرف الثاني ) الووو هلا.. اقول جدتي ماعليك امر ابي جدي بسررررعه

تراجعت على ورا وماقدرت امسك نفسي عن الضحك وانا اشوف عمر يكلم جده بخفة عقل


مادريت ان الزواج يسوي بالواحد كذا

سمعت عمر يكمل وهو يكلم جده

عمر = لا جدي .. ابي نروح لبو بندر بكرة ... الود ودي اليوم وتقول خله بعد يومين ؟ لا لا .. جدي ابي بكرة .. لازم بكرة .. اول شي مدام عمي هنا ببريدة ومنها بعد عشان يمديني اجمّع المهر .. خلاص اتفقنا بكرة ؟.. هاه قل تم ... هههههه أي والله مستعجل .. آمييين .. خلاص ترا بكرة قبل يذن العصر وانا عندك ولو نروح لهم الظهر بعد احسن ههههههه .. طيب مع السلامة

ضحكت عليه وطوال الوقت اعلق عليه واقلده وهو يكلم جده .. وماسكتت عنه الا يوم جوا الشباب




الخميس .. العصر

طلعنا انا وعمر ورحنا لحارة عمي .. ماكنت ابي اروح بس عمر اصر علي ونشب بحلقي الا اروح معه

المفروض عمر يروح لجده قبل اذان العصر بس طوال الظهر وهو يتكشخ وانا اعلق عليه كل مامر من عندي بالصاله .. حتى الغدا ماتغدا زين .. ياما راح ياما جا .. ياما اخذ شماغ ولبسه ياما نزله وجرب غيره

وصلنا الحارة ونزل عمر ودخل بيت جده وانا قعدت احتري بالسيارة

شوي شفت حرمتين وحدة عجوز والثانية شكلها بنت يطلعون من بيت جد عمر ودخلوا بيت عمي .. فرحت اكيد هذي جدته رايحه تشوف اختي .. لحظات وشفت عمه وجده يطلعون من البيت باخر شياكه وابتسمت اكثر وانا اشوف عمه وجده عليهم بشوت وحركات .. وعمر واقف قدامهم ويكلمهم حسيت من حركات يده يعطيهم الاوامر

اشر علي عمر يعلمهم بوجودي و التفتوا لي يشوفوني .. نزلت من السيارة ورحت لهم اسلم عليهم

وبعد السلام والكلام

جدي بابتسامة = زين ماخترت ياعمر اذا كان هذا اخوها

رايد بابتسامة = تسلم ياعم

ورحنا لبيت عمي كلنا وانا حاط يدي على قلبي خايف عمي يردهم

دخلنا المجلس وجلسنا .. ابو فهد وبجنبه ابو سامي وبجنبهم عمر مرتبك وكل شوي يعدل المرزام وانا جالس قبالهم وبجنبي عمي .. وبندر واقف ويصب القهوة وانا عيني على عمر و ماسك ضحكتي على شكله .. اعرفه عمور مو هذي جلسته دايم اذا جلس على الكنبة يإما يجلس مسترخي او يحط رجل على رجل او يجلس متركي هالمرة لا .. جالس كأنه طالب مؤدب

وبعد ساعة من السلام والكلام والترحيب و السوالف قال ابو فهد لعمي غرضهم من الزيارة وبعد ماقال اللي عنده

سكت عمي شوي والتفت لي ورجع التفت لهم بصمت وحنا نطالعه بترقب وعمر كل شوي يفرك يديه من الارتباك وانا ادعي بيني وبين نفسي ان عمي يوافق ويعتق مريم

وبعد لحظات من صمت عمي حسيتها سنة

عمي = والله يابو فهد جيتكم على راسي وهذي بنتكم وهذا ولدنا ومانلقى احسن من عمر لبنتنا .. ما عندي مانع انا موافق بس عطوني دقايق اشاور عمة البنت ( وقام )


ابو سامي بفرح = ايه من حقها يابو بندر

وعلى طول طلع عمي من المجلس .. التفتنا كلنا لعمر نباركله مبدئيا

ابو فهد بفرح وهو يطالع عمر بحنان

ابو فهد = الله يتمم لك على خير الرجال وافق

حط ابو سامي يده على فخذ عمر

ابو سامي بابتسامة = مبروك وانا عمك ( وكمل يطمن عمر ) عطانا كلمة وماعليك مشاورته الحين للحريم شكل ههههههه

بس طلع الاخ مفهي

عمر = قولوا قسم

ضحكت بصمت بس على طول ماتت ضحكتي و نزلت راسي منقهر من عمي .. ماقال ابشاور اخوها .. عمي مو معبرني ابد واللي يقهر قال يشاور مرته ليته قال اشاور البنت .. لا .. قال بيشاور مرته ..

وليت على هذا و بس اللي يقهر انه ماسأل عن عمر .. عطاهم الموافقة على طول .. لو بنته اللي بتتزوج بيعطيهم الموافقة بهالشكل هذا ؟ فشلني قدامهم وافق بسرعة بدون مايسأل عن الشاب هو صالح والا طالح

كأنه هم وماصدق يتخلص منه

غمضت عيوني احمد الله واشكره ان اللي خطبها اول واحد عمر .. لو واحد ثاني كان ماسأل عمي عنه ولا شي وبتروح مريم بخرايطها .. انا فرحان انه وافق على عمر بس مابيه يوافق بهالشكل

تنهدت .. الحمد الله على كل حال المهم الخوف الاول زال ووافق على عمر الحين باقي الخوف الثاني .. اخاف يرهق عمر بمبلغ كبير واخاف عمر يطول على بال مايجمّع وانا مستعجل اكثر من عمر .. ودي اخواتي يطلعن من هنا اليوم قبل بكرة

انتبهت على مباركة ابو فهد لي .. ورفعت راسي له وابتسمت وانا احس دمي يغلي منقهر من عمي وحقرانه لي

رايد = الله يبارك فيك ( والتفتت لعمر وابتسمت اكثر ) مبروك والله وصرنا نسايب يابو سعود

ضحك عمر مستانس وهو يفرك يديه فرحان

ودقايق عمي صارت نص ساعة .. طوّل وحنا نحتريه

ابو فهد وابو سامي جالسين ويسولفون بسوالف جانبية وبندر كل شوي يقوم ويصب القهوة وانا جالس اضحك بصمت على عمر .. اذّى عمهكل شوي يجيب اقتراح مثل وجهه

عمر = اقول عمي مدام انه موافق .. انا اباخذ البنت وامشي وانتوا كملوا الباقي

حاولت امسك نفسي عن اضحك بصوت عالي وانا اطالع عمر

التفت ابو سامي له

ابو سامي = اثقل شوي الحين يجي الرجال ( ورجع يلتفت لابو فهد يكمل سواليف )

سرح عمر شوي وبعدها جاب اقتراح ثاني

عمر = طيب عمي وش رايك نعطيه عربون الحين ونكمل الباقي بعدين

التفت ابو سامي بسرعة معصب عليه

ابو سامي بعصبية = ياولد اركد

ضحكت بقو ة وانا اطالعه .. سكت عمر وهو يمسح جبهته بارتباك وسرح .. ضحكت حسيت من شكله يدور حل ثاني .. عمر مااااش من امس وعقله خف

فجأة دخل عمي علينا وفرحت يوم عطاهم الموافقة الكاملة بس احس الى الحين منقهر منه ومن استهانته بي وبأختي .. ماقال ابسأل عن الشاب ولا شي على الاقل قدامهم .. حسيت مريم عنده ولا شي وكأنها هم ويبي يتخلص منها ويزوجها حي الله واحد

ودخلوا بالتفاصيل اكثر .. شوي شوي لين جا طاري المهر

عمي = والله يابو فهد البنت غالية عندنا والحريم يبون المهر 60 الف ولعمتها 10 الاف

شهق عمر والتفت لجده وعمه منصدم .. ضربت فخذي بقبضة يدي بقهر

غالية عندك يالكذاب وانت ماسألت عن عمر هو كفو والا لا .. حسيت بحرارة بعيوني شوي وابكي من القهر بس ماسك نفسي قدام الناس

حسبي الله عليك الله يوريني فيك يوم

سكتوا ابو فهد وابو سامي متفاجأين من المبلغ بس على طول حطوا نفسهم عادي وتكلم ابو سامي موافق

ابو سامي = تستاهل العروس وعمتها

هذا وجهي يابو سامي اذا اخذت العروس منه شي بس بالع لساني مااقدر اقول شي .. التفتت لعمر اشوف ردة فعله وانا متفشل من تصرف عمي بالاولى والثانية.. عمر عارف الوضع زين

ولقيت عمر مقطب حواجبه متضايق وساكت

ربع ساعة والكبار يتكلمون بامور ثانية تخص الخطبة وانا وعمر ساكتين لين اذن المغرب وطلعنا كلنا نصلي

عمي وابو فهد يمشون قدامنا

وابو سامي وعمر يمشون قدامي واسمع كلامهم واضح بما اني قريب منهم وواضح على عمر معصب

عمر = عمي وش 70 الف من وين ادبرها هذي

عمي بعصبية = اششش لا يسمعك الرجال فضحتنا

عمر = ماعلي منه خله يسمع .. وش قال .. قال عمتها لها 10 الاف .. انا ابتزوج البنت والا ابتزوج عمتها .. وبعدين اللي اعرفه الام هي اللي تطلب .. هذي مالها ام .. وش دخل العمة تطلب عشر الاف .. اصرف عليها انا

دز ابو سامي عمر بمرفقه معصب

ابو سامي = بس ياولد اسكت .. اسكت الرجال يمشي قدامنا لا يسمعك ( والتفت لي يطالعني وعلى طول التفت لعمر يهمس ) واخوها ورانا فضحتنا اسكت .. عندي الحين خمسين الف .. اذا كنت تبيها خذها بس اسكت فضحتنا

عمر = ودي اخذها بس معاذ ناشب بحلقي

عمي بعصبية = اوووه هذا اللي اخذناه منكم ( وراح معصب لابو فهد وعمي وانضم معهم )

وقف عمر وحط يديه على خواصره وهو يطالع عمه معصب .. وصلت عنده ووقفت بجنبه وسكتت وانا اطالعه ماعندي شي اقوله

التفت لي عمر وهو الى الحين حاط يديه على خواصره وكمل بعصبية

عمر بعصبية = من عذرك والله يوم هجيت من البيت اذا كان هذا عمك

لفيت وجهي عنه متفشل وكملت طريقي للمسجد بدون مارد عليه

عمر انقهر عشان هالعشر الاف تروح لمرة عمي وشلون لو يدري ان الستين الف كلها بتروح ببطن عمي وعياله وماراح تحصل العروس منها ريال واحد .. عمي واعرفه


طلعنا من المسجد وعطاني عمر مفتاح سيارة عبد الله عشان ارجع البيت وهو قال يبي يجلس مع اهله شوي ويرجع

اخذت سيارة عبد الله و رجعت البيت وانا افكر بمريم كان ودي اشوفها واسألها شاورها عمي واخذ رايها والا سفهها زي ماسفهني

المشكلة الحين مافيه طريقة اكلم فيها مريم قبل كانت تكلمني بتلفون بيت عمر الحين صارت تستحي تتصل على البيت والمشكلة ماعندها جوال نكلم بعضنا براحة

ابتسمت .. صح الحين هي تقريبا زوجة عمر .. عمي ماله كلمة عليها الحين

ابطلع لها جوال واتحداه عمي يعيي .. ابتسمت اكثر على الفكرة .. الحمد الله هانت الله يوفقها مع عمر ويعوض صبرها خير


بعد يومين

الاحد ... الساعة 2 الظهر

عرفوا الشباب من مشعل ان خطيبة عمر هي اختي .. وكل ماجوا استلمونا تعليقات علي وعلى عمر

دخلت البيت بعد ماشريت الغدا من المطعم .. وانا عند الباب الداخلي سمعت عمر يكلم بالصاله .. واللي شد انتباهي كلمته

عمر = والله مادري ابسأل اخوها واشوف

سكرت الباب بشويش ومشيت بخفة وقربت عند الصاله عشان اتسمع بوضوح

عمر = ايه هذا عارفه بس مدري وش مشكلتها بالضبط .. طيب انتي شفتيها يوم الخميس اللي راح وقلتي انك ارتحتي لها .. والله مها مدري ابسأل اخوها واشوف

قطبت حواجبي مستغرب شكلهم يتكملون عن مريم بس وش يبي يسألني عنه .. تنهدت وقربت اذني احاول اسمع باقي الكلام

عمر = صادقة والا تمزحين مهرك هذا كيف تبيني اخذه .... حتى لو كان الباقي .... جد والله 20 .. أي والله ياعمة اني متورط .. ومعاذ راسه يابس تصدقين توني مكلمه بس ماش ... خلاص غسلت يدي منه ... طيب اباخذ العشرين بس تراه دين ... هههههه ادري انتي مايضيع لك حق تنشبين بالواحد هههههه .. خلاص امرك بكرة مع السلامة

ابتعدت عن مدخل الصاله ورجعت للباب الداخلي احط نفسي توني جاي .. فتحت الباب وسكرته بقوة عشان يطلع صوت ومريت الصاله ببراءة ورحت للمطبخ ورجعت للصاله عند عمر ولقيته جالس على الكنبة وقاعد يكتب بدفتر

رفع عمر راسه يشوفني ورجع يكتب

جلست على كنبة منفردة بصمت وانا احتري عمر يسألني .. ودي اعرف وش كانوا يقولون عن مريم

رفع عمر راسه مرة ثانية يطالعني وابتسم بفرح

عمر = رايد قدرت ادبر 20 الف من عمتي ومع الست الاف صاروا 26 الف

ابتسمت بفرح على المعلومة الجديدة سمعت طاري العشرين بس مافهمت شي منها

رايد = والله يعني عمر تتوقع كم شهر وتكمل الباقي ؟

رفع عمر يده وحطها على ذقنه يفكر

عمر بتفكير = والله مادري تعرف ماعندي شي الحين حتى بنزين سيارة ماعندي .. وكل اللي ادبرهم دين ( وزفر بضيق ) الشي الوحيد اللي اعرفه ماراح اتزوج الا وانا محمل ديون على ظهري .. حسبي الله على معاذ بس ( وطالعني متضايق ) تصدق عمي مستعد يدفع كاش والحين .. بس معاذ واقف لي بلعوم

رايد بتنهيدة = طيب انت ليه ماتصلح اللي بينك وبين معاذ تراكم عيال عم ماله داعي اللي تسونه ببعض

طالعني عمر شوي ساكت ونزل راسه يكمل كتابه

يله عمر اسألني وش كنتوا تقولون عن مريم

قمت ورحت للمطبخ اجيب الغدا

وحنا نتغدا بالارض سألني عمر فجأة

عمر = اقول رايد .. آآآ اختك تعاني من مرض وراثي

رفعت راسي له متفاجئ

رايد مستغرب = مرض وراثي ؟ لا .. عائلتنا سليمة ليش تسأل هالسؤال

عمر = آآآآ لا .. امممم ( وسكت شوي وكمل ) تبي الصراحة عمتي تقول ان اختك من يوم عرفتها وهي تشكي ظهرها .. ليه اختك وش فيها ؟

طالعته بصمت ماادري وش اقول .. انا بنفسي مادري وش فيها مريم .. عدة مرات ابي اودها المستشفى وعمي يمنعها تطلع معي .. كل اللي اعرفه انها تتألم من ظهرها بس وش منه مادري

تضايقت من سؤال عمر واضطريت اقوله كل اللي بخاطري واللي اعرفه

رايد = اختي من يوم كنا بالرياض الين جينا هنا وهي مافيها شي وسليمة .. مادري اذا كان هذا من اثر الحادث عليها والا لا .. بس تأكد انها سليمة وراثيا ( وسكت شوي ) ويكون بعلمك عمي وعمتي يكرفونها بالبيت كرررف

عمر بابتسامة = طيب وش فيك عصبت

لفيت وجهي عنه وسكتت متضايق .. مادري ليه زعلت من سؤاله





مر 3 شهور

واول ماتملك عمر على مريم وهو يجمع الريال على الريال والى الان ماقدر يجمّع الا 57,500

صار الدفتر مايفارقه .. كل يوم يحسب .. كل يوم يتصل يدور احد يسلفه غير عمه وجده

كل يوم اقوم اخر الليل من النوم والقاه جالس على الكنبة ويفكر والدفتر بين يديه

صار قليل النوم من هم الديون على ظهره وراتبي حق 3 شهور يادوب جاب 2500 .. اصلا هو كله على بعضه 1200 بالشهر وناخذ منها انا وعمر 400 ريال مصروفات لي وله ولجوالتنا وكهرب البيت والباقي اعطيه عمر يحطه مع مهر مريم

بنزين السيارة يشحده عمر من العيال احيان عبد الله يعبي سيارته واحيان مشعل يشتري له مذكرات الجامعة واحيان منصور هو اللي يشتري فطور عمر بالجامعة

بالمختصر عمر صار مزنوق على الاخر وعدة مرات يشكيلي وحنا نتغدا انه متفشل من العيال ويحس نفسه انه صار عاله عليهم .. وفوق هذا يستحي يطلب من جده يصرف عليه خاصة ان عمر ماعنده حتى ريال واحد وصعبه كل شوي يمد يده لجده عطني وعطني

الصراحة حاس فيه ومريت بنفس ظروفه ( الفقر وقلة المادة )

عدة مرات كان يبي يأجل الدراسة عشان مايضايق الشباب بشراء المذكرات والبنزين وغيره بس اقنعته يصبر ويكمل دراسته اهم شي الشهادة ومايصير مثلي حتى شهادة ثانوي ماعندي .. وكلها ازمة وتعدي وتصير ذكرى .. والحمد الله اقتنع بكلامي مع انه الى الحين متفشل من العيال وصرفهم عليه

واللي يقهر ان ولد عمه يلعب بفلوسه لعب

طاح مرة دفتر عمر بيدي وشفت اللي دايم يكتبه فيه وكسر خاطري الصراحة

شفت مكتوب بالدفتر بخط يده

6500 ريال >>> دين من رايد
20 الف ريال >>> دين من عمتي ××
5000 ريال >>> دين من يوسف
10 الاف ريال >>> دين من ابو احمد
13 الف ريال >>> دين من ابو مشعل


= وش تسوي

رفعت راسي عن الدفتر لمصدر الصوت وشفت عمر واقف عند مدخل الصاله بملابسه الداخليه ويطالعني

ابتسمت وسألته وانا ارفع الدفتر قدامه

رايد بابتسامة = اشوف الديون اللي عليك

زفر عمر وجلس على كنبة منفردة قبالي

عمر بضيق = لا تذكرني المشكلة خلاص مااعرف احد امون عليه يسلفني

نزلت نظري للدفتر وقعدت احسب ولقيت المجموع يساوي 54500

رفعت راسي لعمر اصحح له الحساب

رايد = عمر حسبت اللي هنا طلع 54500 وانت تقول بحسابك الثاني فيه 57000 انت حاسب غلط

عمر = 3000 من راتبي قبل اعطيه معاذ ماتسلفته من احد ( وزفر ) افففف يازين اللي لك بس

ابتسمت ونزلت نظري للدفتر مرة ثانية

رايد = انت حاط اشارة خطأ وش يعني ؟

ابتسم عمر وبعدها ضحك

عمر = ههههههه اللي مو مهم ارجع له فلوسه احط اكس اكس عليه .. مافيه الا عمتي

ابتسمت له

رايد = طيب انا بعد حط اكس عند اسمي .. مو مهم ترجع فلوسي

عمر = لا وش دعوة انا بنفسي مستغرب كيف تعطيني وهو لاختك

ماتت ابتسامتي على طول و سكتت .. مب لاختي هذا وجهي اذا عطوها ريال واحد .. حقها هذا زيه زي بيتنا .. بيضيع زي ماضاع غيره بس بلعت لساني وسكتت عشان ماينقهر عمر على الفاضي

عمر = رايد يوم الخميس الجاي عرس عمتي تراك معزوم

ابتسمت .. دايم يعيدها علي

رايد = طبعا اكيد ابجي .. صرنا اهل

اعتدل عمر بجلسته ورجعتله خفة العقل

عمر = يعني تتوقع اختك بتجي للعرس ترا عمك النحيس عيا يخليني اشوفها النظرة الشرعية .. وجدي بعد يقهر ماأيد الفكرة.. مدري متى يتعلمون هالشيبان

ابتسمت ابتسامة واسعة وانا اطالع عمر

من مكالماتي مع مريم بجوالها اللي طلعته لها عرفت منها ان عمتي وعمي يبونها تروح للزواج .. طبعا ما احد فاهمهم الا انا ومريم اكيد سمحوا لها تروح هالمرة عشان يحسنون صورتهم قدام الناس بس مريم رافضة تروح لسببين
الاول عناد بعمي ومرته ومن قهرها تبي أي شي تعاندهم فيه حتى لو على حساب وناستها والسبب الثاني على حد كلامها انها مستحية تروح لزواج الناس وهي تعتبر عروس

طالعت عمر وضحكت وقلت اعانده

رايد = والحين بعد مانت شايفها حتى لو جت هالمرة انا بصير نحيس مثل عمي ههههههه

عمر بزعل = ايه الله يصبرنا عليكم

ضحكت اكثر على كلمته حسيتها طلعت منه من قلب

سمعته يذن العشا وابتسمت .. الحين يجون الشباب

متفقين انا و منصور ومشعل وعبد الله ومعنا مصعب

نحاول نقرب عمر ومعاذ لبعض بيوم زواج عمتهم

وعلموني العيال ان الفكرة فكرة مصعب وهو بنفسه طلب منهم وهم بالجامعة انهم يلقون له حل يقرب العلاقة بين عمر ومعاذ

انا من زمان ماشفت مصعب الا مرة بملكة عمر وشفنا كيف عمر ومعاذ مايكلمون بعض واذا صار و تكلموا مايتكلمون الا باسلوب عدائي

وعلى حد كلام العيال ان مصعب تعب معهم وهذا اللي خلاه يلجأ للشباب بما انهم اصدقاء عمر المقربين

والى الحين ماندري وشلون نقربهم لبعض .. هذا عنيد وهذاك اعند منه


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

جميع الحقوق محفوظة لي .. لا احلل مسح اسمي مع على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



* الجــزء الأخيـر *






* عمر *


الاربعاء ... الظهر


جالسين انا ورايد بالارض ونتغدا

رفعت نظري لرايد بصمت ولقيته ياكل بشفاحه كعادته وليته يبين فيه

احم .. من يوم تزوجت اخته مريم ماعادت تتصل اخته على البيت .. وش معنى يوم تزوجتها انقطعت اتصالاتها على اخوها .. واللي يقهر هالمعصلك اللي قدامي ماطلّع لها جوال الا يوم تزوجتها .. يقهرون

قبل اتسمع وش يقولون لبعض اخر الليل وانا حاط نفسي نايم .. الحين كيف اسمعهم وكل واحد معه جوال .. والمشكلة مااقدر اسأله او اطلب منه رقم جوالها .. اخاف شي منقود عندهم .. جدي وهو جدي وقف مع عمهم الخايس وعيا يخلوني اشوفها النظرة الشرعية .. الحين اقوم اطلب جوالها

اففففف والمشكلة شكلي مطول .. عجزت القى احد يسلفني مبلغ كبير يساعد .. كل زملائي بالجامعة اللي امون عليهم مايقدرون يدبرون الا 3000 وتحت بس

مر 3 شهور على الفاضي .. وانا تعبت ابي سيارتي وراتبي .. وووو .. وابتسمت و ابي نادر .. من زمان ماشفته .. احسه كبر ..

ابتسمت اكثر اتذكره يوم كان عندي

اتذكر ريحته المميزة .. .. اتذكر وجهه الصغير .. حتى اتذكر يوم يوسخ واغسله .. اتذكر يوم اغير له ..

= بسم الله على وش تضحك منه انت ؟

انتبهت على رايد يسألني ورفعت نظره له ولقيته يطالعني مستغرب

تنهدت وشكيتله همي

عمر = ودي اشوف نادر .. من زمان عنه وانا شكلي مطول عجزت اجمّع باقي المهر

هز رايد اكتافه بلا اهتمام

رايد = بلاه اخوانه عمر ومعاذ ( وحط اللقمة بفمه وكمل ) الله يعينه

اخذت لقمتي واكلتها بدون نفس .. مليت من الشحاذة من العيال .. امس تجرأت وطلبت من جدي يعطيني اعبي السيارة عشان اروح الجامعة

اشوى ان جدي عطاني 500 .. المشكلة ا ذا خلص اللي معي استحي اطلب منه مرة ثانية

خاصة جدي مايخلي محاضراته .. يوم عطاني الخمسمية عطاني محاضرة طويلة عريضة ماهو راضي باللي يصير بيني وبين معاذ

وصدع راسي بكلامه.. انتم اخوان وانتم اخوان ومايصلح اللي تسونه ببعض ومادري ايش

فجاة رن جوالي ..

مد رايد يده للطاولة الصغيرة واخذ جوالي ومده علي بصمت

القيت نظره عليه

مها يتصل بك

قمت مبتعد عن رايد وانا متضايق .. اففففففففف اكيد تبي السوق .. اعرفها مها ماتتصل الظهر الا اذا بغت تحجزني العصر اوديها

رحت للمطبخ ورديت عليها وانا اغسل يدي عن بقايا الرز

عمر بضيق = الوووووو

مها = السلام عليكم

عمر بدون نفس = وعليكم السلام

مها = عمر تذكرت شي كنت ناسيته

قاطعتها على طول .. مالي نفس اطلع العصر

عمر بضيق = اففففففففف مها عرسك بكرة وانتي الى الحين ماخلصتي من السوق .. وش نسيتي بعد ؟

سكتت مها شوي

مها = احد جاب طاري السوق الحين ...

عمر بضيق = مدري عنك .. وش نسيتي ؟

مها = انا اقول تذكرت شي كنت ناسيته وابي اسألك عنه ؟

قطبت حواجبيي

عمر مستغرب = عن وش ؟

مها = ذهب امك اخذته انت والا لا ... انت ونادر الوحيدين اللي تورثونها ..

طيرت عيوني .. كأن واحد ضربني على راسي .. صح امي مالها شي اورثه ؟

كملت مها كلامها

مها = انا اقول ليه ماتبيع ذهب امك يساعدك .. وشوله مخزنه عندك ؟ او على الاقل تصدق بذهبها لا تخزنه عندك .. حرام عليك

سألت مها بألم .. ناسي ان امي لها شي .. اصلا مادري اذا فعلا عندها ذهب والا لا

عمر = انتي متأكدة ا ن امي عندها ذهب .. غرفتها دايم ادخلها ماعمري شفت شي بدروجها .. كلها ملابسها واغراض مو مهمة قبل تتزوج عمي

مها = انت غبي والا تستغبي .. امك الله يرحمها ماتت وهي مالها الا سنة متزوجة واكيد ماهي متزوجه بدون ذهب ومو معقول باعت ذهبها والا تصرفت فيهم خلال سنة بس ..

طيرت عيوني .. أي والله صح .. وشلون ماجا ببالي اللي للغالية ... على الاقل اخذهم عندي .. مو اخليه ببيت عمي بعنيزة الى الحين

نسييييييييت كلش ماطرا علي

عمر بألم = مها .. يعني هو بشقتها بعنيزة الى الحين ؟

مها = انا وش دراني .. انا حسبتك اخذت ذهبها واغراضها من زمان واتصلت عليك الحين اذكرك تبيع ذهبها يساعدك بزواجك .. مادريت انك على عماها وماتدري وين الله حاطك

غمضت عيوني بألم ... آآآآه يمه

حتى بعد موتك ناسيك ... ياما طلعت لاستراحة الشباب استانس واخليك بالبيت لحالك بدون ونيس

وبعد ماتزوجتي عمي .. كبريائي وغروري منعني ازورك باستمرار.. اروح لخوياي وانتي يوميا تتصلين علي وتطلبيني اجيك واجيب اعذار تافهه اسكتك فيها

والحين بعد موتك نسيتك ونسيت اهتم باغراضك .. مها معها حق .. ليه ما اتصدق باغراضها .. ملابسها الى الحين مهملة بغرفتها

مها = الوووووووووووو

انتبهت لمها .. وتنحنحت اعدل صوتي من العبرة

عمر = احم .. مـ .. مها ابمرك العصر نروح لبيت عمي .. ابي اروح لشقتها فوق

سكتت مها شوي

مها = يعني انت ابد ابد مااخذت اغراضها من هناك ؟

عمر = والله ماخذت شي

مها بعصبية = خبل انت .. ( وكملت تتطنز ) وانا على بالي عمر يمديه تصدق باغراضها من زمان .. طلع ماحد حولها الله يرحمها .. مالك عليك

عمر بضيق = مها ابمرك العصر

سكتت شوي وبعدها ردت

مها = عمر استحي اروح لبيت عيال عبد العزيز .. لا تنسى بيت ياسر جيرانهم الجدار بالجدار .. وبكرة عرسي استحي يشوفني احد منهم .. وش بيقولون عني ... فشلة

عمر = مها تكفين .. تدخلين على طول البيت ماحد شايفك .. والله العظيم ماخذت شي من اغراض امي .. وابي اروح فوق لشقتها وابيك معي تكلمين ام معاذ يفتحون لي الشقة

مها = اكلم ام معاذ لك الحين مو مشكلة .. وشوله اروح انا

سكتت .. اخاف يطلعلي معاذ .. مالي خلقه

عمر بضيق = طيب كلمي ام معاذ خليهم يفتحون لي الشقة .. ابجيهم العصر

مها = طيب

سكرت عن مها ورجعت شعري على ورا .. ندمان

ندمان على اهمالي لامي بحياتها

نزلت راسي وصورتها ببالي

ارجع من الاستراحة والوناسة اخر الليل والقاها جالسة بالصاله لحالها تحتريني

جالسة لحالها بهالبيت الكبير .. جالسة تنتظر ولدها الوحيد يعطيها وجه .. دايم اذا شافتني داخل تعاتبني بهدوءها

وينك ياوليدي تأخرت علي

وينك ماتعشيت معي

ليه ماتجلس معي

ومع اني مهملها وتاركها وراي وحيده تقوم اول ماتشوفني و تسألني

هاه ياعمر تعشيت ؟

هاه ياوليدي احطلك الاكل ؟

ليت الزمن يرجع ورا .. اجلس معها .. اسولف عليها من اخباري .. اضحكها .. ليتني عطيتها ساعة من الساعات الطوال اللي اقضيها مع اصحابي

رفعت يدي وغطيت وجهي ودمعة حاره سالت على خدي ندمان

آآآآآه يايمه ... سامحيني

حتى يوم وافقتي على عمي .. كبريائي وغروري منعني اباركلك وافرحلك

حتى فرحك يايمه ماحضرته

= عمر

التفت على ورا لمصدر الصوت

وشفت رايد واقف عند باب المطبخ واول ماشاف وجهي ودموعي طير عيونه وجا عندي

رايد بخوف = عمر وش فييييك .. عسى ماشر .. وش الاتصال اللي جاك .. لا يكون اهلك فيهم شي ؟

لفيت وجهي عنه بصمت ومسحت دمعتي عنه

مسك رايد ذراعي يسألني

رايد = ياشيخ خوفتني قل وش فييييييك

سحبت ذراعي منه ومشيت عنه طالع من المطبخ

عمر بصوت باكي = رايد خلني بحالي

وطلعت من المطبخ ودخلت الصاله وانا احس بضيق .. هنا امي كانت تجلس لحالها

هنا كانت تحتريني العصر والمغرب والعشا الى اخر الليل .. لحالها مثلي تماما لحالي .. ولغبائي وتفاهتي لما وافقت هي على عمي لمتها وعصبت عليها وقومت الدنيا وماقعدتها

جلست على الكنبة وحطيت راسي بين يدي

كانت تبي تتخلص من الوحدة بأي طريقة.. مثلي الحين ادور أي طريقة اتخلص من الوحدة

حسيت بيد رايد على كتفي وجلس بجنبي على الكنبة

رايد = عمر وش فيك ؟

رفعت راسي وتساندت على الكنبة وراي

عمر بندم = ياليت امي موجودة واجلس معها واخدمها ( التفتت لرايد وانا احس دموعي سالت مرة ثانية غصب عني ) ماكنت الولد البار لها .. عقيتها يارايد واهملتها ( ورفعت يدي ومسحت دموعي بندم ) انا عاق يارايد عااااااااق

لف رايد ذراعه على كتفي

رايد = بالعكس ما اتوقع انك من هالنوع ( وابتسم وهو يطالعني ويخفف علي ) وبعدين الله يهديك وش هالاتصال اللي خلاك تتذكرها بهالوقت

لفيت وجهي عنه بضيق وتنهدت

عمر = عمتي اتصلت وذكرتني بذهب امي وحاجاتها المهمة ... نسيت اغراضها زي مانسيتها قبل .. كنت احسب كل اللي تملكه امي ملابس واغراض ماهي مهمة .. عطورات وخرابيط الحريم ( وانحنيت وحطيت راسي بين يدي )

رايد = طيب حلو جا بوقته .. بيع ذهبها

سكتت وبكيت بصمت ماهو فاهمني رايد



العصر


رحت لعنيزة عشان اخذ ذهب امي واتصدق فيه .. ماخدمتها بحياتها على الاقل اخدمها بعد موتها

وقفت سيارة عبدالله قدام بيت عمي ونزلت وضربت الجرس وانا اطلع الجوال من جيب بنطلوني ابي اتصل على مصعب يطلعلي اسرع من ضرب الجرس .. بس طلع لي مصعب عليه ثوب وشماغه على كتفه باهمال

مصعب بابتسامة = هلا عمر

صافحته وانا ارجع الجوال لجيب البنطلون

عمر = هلا بك

مصعب = المفروض اكون بالمحل الحين بس الظهر اتصلت مها وعلمتنا انك تبي تروح لشقة خالتي الله يرحمها

هزيت راسي بايه بصمت ورفعت نظري لدرايش شقة امي

مصعب = تفضل حياك الله .. الشقة فاتحينها .. وترا مالمسنا شي من اغراض خالتي .. بس قبل شهرين اختي نظفت الشقة ( ومسك يدي ودخلني الحوش وكمل ) تعرف امي واختي كرهوا يتصرفون باغراض امك بدون علمك بس شالوا الاغراض الثمينة وهي الحين عند امي لين تجي تاخذهم بس انشغلن بفارس .. وامي بعد .. الله يشفيها تعبانه ونسن يعلمون مها او يعلموني انا عنهم عشان نعلمك تجي تاخذهم ..

التفت لمصعب بصمت .. ماسرد اللي عنده مرة وحدة مع اني ماسألته الا انه داري بالضبط عن سبب جيتي

مصعب = حياك ياولد العم

وجا بيدخلني المجلس .. بس سحبت يدي منه وحنا الى الحين بالحوش

عمر = لا معليش ابي اروح فوق

مصعب = يارجال .. خلنا ندخل المجلس ونتقوى ونعين خير وبعدين رح فوق كيفك ( وابتسم )

رفعت راسي لدرايش شقة امي .. مادري ليه .. من الظهر وانا متضايق ومالي نفس لأي شي .. نزلت نظري لمصعب

عمر = معليش مرة ثانية .. الحين ابي اروح فوق

سكت مصعب شوي

مصعب = طيب مثل ما تبي ... الشقة مفتوحة الحين .. رح فوق وانا الحين اجيب الاغراض من امي واجيك

هزيت راسي بايه ورحت باتجاه الشقة وطلعت فوق

ولقيت الباب مفتوح .. دخلت ببطئ وانا اتذكر امي ..

)))(((
امي = ابيك تصير عندي بالبيت بعنيزة .. ابي انتبهلك بنفسي واشوف احتياجاتك
)))(((
امي = خلاص خلاص .. خلوه .. انا ماصدقت اشوفه
)))(((
امي = وانت ياوليدي ماتبي تسكن معي .. وش يجلسك لحالك .. فرح قليبي وتعال عندي
)))(((

حسيت بحرارة بعيوني وانا اتذكر كلمات امي وعرضها علي مليون مرة اسكن عندها بس غروري وكبريائي ارفض طلبها

ياليت ترجع وأبر فيها واخدمها بعيوني

التفتت لجهة المطبخ ومشيت متوجه له بألم ووقفت عند باب المطبخ اتأمله

واتخيل امي واقفة.. اذكرها يوم دخلت عليها المطبخ .. اول ماشافتني فتحت الثلاجة هذي .. وطلعت حلى مجهزته لي

التفتت وراي لغرفة التلفزيون ومشيت متوجه له ودموعي على خدي .. اذكرها يوم تجرني للغرفة هذي ومعها صحن الحلى

دخلت الغرفة وانا ابكي بصمت واتأمل الكنبات الجديدة

الاثاث ماله الا سنة وراحوا اهله .. اذكر امي هنا جلستني

على الكنبة هذي

جلست على نفس الكنبة واتخيل امي ماسكة يدي الحين وتجلسني .. هنا بهالمكان هذا اذكر يوم سألتها عن اللي ببطنها ولد والا بنت

وهنا سميت نادر .. هنا اقترحت عليها باسم نادر ووافقت على طول

شهقت بألم و انحنيت وحطيت راسي بين يدي وبكيت بقوة

عمر = آآآآآآآه يماااااااا

انحنيت اكثر ودموعي على خدي

عمر = سامحيني يماااااا قصرت معك واجد وماعرفت قيمتك

وبكيت اكثر بألم وبندم

حسيت بحركة ورفعت راسي .. وشفت مصعب واقف عند مدخل غرفة التلفزيون ومعه شنطة ووراه سعود

واقفين ويطالعوني بصمت

لفيت وجهي عنهم وانا امسح دموعي بيدي .. مديت رجلي ودخلت يدي بجيوب بنطلوني ادور مناديل وماحصلت .. ورجعت امسح دموعي بيدي

جلس مصعب بجنبي على الكنبة بالمكان اللي تخيلت امي جالسة فيه

ونزل الشنطة اللي معه عند رجوله ولف ذراعه على كتفي وقربني منه .. لفيت وجهي عنه اكثر ومنزل نظري للارض

مصعب = مر 3 شهور على وفاتهم ادعلهم بالرحمة

تنهدت وهمست بحزن

عمر = الله يرحمهم ( سكتت شوي اجاهد دموعي عن تطلع مرة ثانية بس شهقت غصب عني ورفعت يدي و مسحت على شعري بندم وكملت افضفض لمصعب لا شعوريا ) كانت تطلبني اجي عندها ( وغمضت عيوني بقوة وسالت دمعة حارة على خدي ) ياليتني طعتها يامصعب ( وانحنيت اغطي دموعي بيدي الثنتين عن مصعب وسعود وكملت بصوت باكي ) ياليتني بريت فيهااااااااا .. كانت تحتري مني اجلس معها لو ساعة .. وبدل مااجلس معها اروح لخوياي واستانس عندهم وهي بالبيت لحالها

وبكيت اكثر

حسيت بيد مصعب يمسح على ظهري ويواسيني

مصعب = ياعمر تقدر تنفع امك بعد موتها وتبر فيها .. اما بدعوة منك او بصدقة تتصدق عنها .. وش فيك يارجال

اعتدلت جالس وسندت ظهري على الكنبة وراي ورفعت التيشيرت عن بطني ورفعته لحد وجهي امسح دموعي واحاول اهدي نفسي .. مصعب ماهو فاهم باللي احس فيه

ماحد فاهم علي

انا ندمان على تقصيري معها اكثر من أي شي ثاني .. من يوم راحت وانا احس بضميري يأنبني ناحيتها

سمعت مصعب يكلم اخوه

مصعب = سعود هات الطاولة هذي

رفعت راسي اشوف سعود وانا اعدل التيشيرت علي ..

شال سعود طاولة جانبية صغيرة وحطها قدامنا انا ومصعب وجلس على يد الكنبة اللي جالسين عليها بجنبي

حط مصعب شنطة مربعة مثل الصندوق على الطاولة

مصعب = اللي فيها لقوه بغرفة خالتي الله يرحمها ( والتفت لي وكمل ) جمعت امي واختي كل الاشياء الثمينة بهالشنطة

اخذت نفس وانا اطالع الشنطة

شوي و فتحتها ببطئ وانا اجاهد دموعي

ولقيت بالشنطة

ثلاث علب اطقم ذهب .. وعلبه كبيرة كرتونية مثل الهدايا و2 علب خواتم صغيرة .. وكيسه ملفوفة بشي

مررت اصابعي بصمت على العلب اتحسسهم

لين طاحت يدي على الكيسة واخذتها وفتحتها وطلعت اللي فيها

و طيرت عيوني وتصنمت وانا اشوف اللي بيدي وبأقل من الثانية انفجرت ابكي

هذي محفظة الفلوس النسائية حقت امي اللي تاخذه معها دائما للسوق ولاي مكان

غطيت عيوني بيدي وانا اضم محفظتها لصدري بيدي الثانية

سمعت مصعب يكلمني وهو يحط يده على كتفي

مصعب بتنهيدة = عمر .. وش قلنا

بكيت وانا اضم محفظتها

عمر بصوت باكي = هذي محفظة امي

مصعب = ادري ادعلها بالرحمة وش قلت تو

تنهدت ورجعت المحفظة للشنطة بدون الكيس ورفعت التيشيرت عن بطني للمرة الثانية ومسحت وجهي ودموعي واخذ نفس اهدي نفسي

عدلت التيشيرت وانا احس بكتمه مخنوق .. سكرت الشنطة وسكتت افكر وانا اطالعها

لازم اتصدق فيهم

كيف يقولون اخذ ذهبها وابيعهم كيف .. احس اني نذل لو استفيد منهم وانا العاق فيها

مقصر معها واتركها الساعات لحالها وماخدمتها ولا طعتها واخر شي اخذ ذهبها باردة مبرده

بأي وجه حق

نادر يمكن هو احق مني .. على الاقل يمكن لو يعرفها ماسوا فيها اللي سويته انا

بأي حق بس بأي حق

بس المشكلة ما اعرف ابيع الذهب عشان اتصدق بفلوسه

مديت يدي وشلت الشنطة وحطيتها بحظن مصعب بصمت

استغرب مصعب وطالع الشنطة بحظنه يستوعب وبعدها رفع راسه لي يسألني

مصعب مستغرب = وش ؟

اخذت نفس وقلت له اللي بخاطري

عمر بحزن = مااقدر اخذهم مالي حق ابيعهم واستفيد منهم .. خل عمتي ام معاذ تتصدق فيهم .. او احتفظوا فيها لنادر لين يكبر ( ولفيت وجهي لسعود عنه )

مصعب مستغرب = وشلون مالك حق ؟.. اجل من اللي له حق .. مالها عيال الله يرحمها الا انت .. وفارس توه بالمهاد

قمت واقف وانا احس مخنوق .. ابي اطلع اشم هوا

قام مصعب ومسك كتفي ولفني غصب اطالعه ولصق الشنطة على صدري بعنف

مصعب بعصبية = خذ امسك وخل عني الكلام الفاضي

منزل راسي بحزن وساكت .. ما اهتميت لكلامه و ماتحركت ولا رفعت يدي امسك هالشنطة.. ليه ماحد فاهمني .. مااقدر اخذ اللي لامي وانا اللي كنت اتكبر عليها عن اسكن عندها .. اجي الحين واخذ شي لها ..

دفعني مصعب على ورا بالشنطه على صدري بنفاذ صبر

مصعب = خذها لا تصير خبل عاد

التفتت لمصعب وقلت اصرفه عشان يسكت عني

عمر بحزن = عطه امك تبيعهم انا مااعرف ابيع ذهب

مصعب = امي توها بالحداد .. خذ عمتي مها ورح انت واياها للسوق وبيعه

عمر = مها بكرة زواجها وبعدها اكيد بيروحون شهر عسل هذا غير عمي فهد واهله عندهم بالبيت الحين ... صعب ادخل بيت جدي واهل عمي فيه .. خله عندكم .. مايحتاج اخذه

ولفيت ابي اعطيه ظهري واطلع بس رجع مصعب ومسكني مع كتفي بعنف ولفني اطالعه

مصعب بعصبية = انت شارب شي والا وش قصتك .. ياخبل خذ حق امك وبيعه .. مو انت محتاج تجمع مهر زوجتك .. صح انا ماني راضي باللي يسويه معاذ .. بس هالذهب تقدر تستفيد منه الحين .. صح والا انا غلطان ؟

رجعت شعري على ورا والشعور بالندم يزيد فيني اكثر واكثر واكثر

كأن امي حاسة فيني .. كأن قلبها معي .. كأنها شرت هالذهب عشان استفيد منه انا

التفتت لمصعب وغصب عني سألت دمعه بخدي .. مشيت خطوة بتعب نفسي وضميت مصعب اشكيله وليته يفهمني

عمر بصوت باكي = مصعب امي حاسة فيني .. احسها معي الحين .. انا ماستاهلها والله مااستاهلها .. انت ماتعرفني يامصعب .. ماتعرف وش كنت اسوي فيها ... كيف تبيني اخذ حقها الحين كييييييييييييييييف

وسندت راسي على كتفه وضميته اكثر .. احس اني محتاجها .. محتاج امي

تنهد مصعب ولف يده حولي وضرب ظهري بخفه

مصعب = وش فيك عمر اليوم .. والله حيرتني معك .. صاير حساس بزيادة ( وحط يده على راسي ودخل اصابعه بشعري ومسكه بخفه ) يالله عاد شوي وتصيحني معك

ومسك كتفي وابعدني عنه ..

لفيت وجهي عنه ومسحت دموعي .. والله غصب عني تطلع هالدموع .. مابي ابكي قدامهم كأني بزر .. بس الاحساس بالندم يحرقني

حط مصعب الشنطة على صدري مرة ثانية

مصعب = يالله عاد خذها

اخذت الشنطة منه وانا منزل راسي وتنهدت

كمل مصعب كلامه

مصعب = اذا كنت تبيني اروح معك للسوق عادي ماعندي مانع

هزيت راسي بايه بصمت ورفعت راسي له اسأله عن نادر .. من زمان ماشفته

عمر = وشلون نادر ( وحاولت ابتسم بس فشلت ) اكيد كبر شوي

ضحك مصعب وهو يحط يده على كتفي

مصعب = يعني شوي ( وسكت شوي وكمل ) صح عمر على طاري نادر .. ترا معاذ سجل اسمه فارس .. الحين رسمي صار اسمه فارس

سكتت ماعندي تعليق .. حكم القوي على الضعيف شنقول بعد .. انا بالنسبة لنادر اخوه من امه .. يعني نظاميا صفر على الشمال .. معاذ اخوه من ابوه ويعتبر له الكل بالكل

بس ولو انا وامي اتفقنا نسميه نادر .. يعني نادر .. حتى لو كان نظاميا فارس

عمر = الصراحة مشتاق اشوفه

مصعب بزعل = ادري والله ... تصدق امي من يوم عرفت بالسالفة وهي متزاعله مع معاذ ودايما تهاوشه اذا جبنا طاريك .. والله ياعمر امي ماهي راضيه باللي يصير تخاف يكون قطيعة رحم بينك وبين فارس بس عاد معاذ اذن من طين واذن من عجين .. والله ياعمر وانت ماحلفتني ان امي قبل شوي وانا اخذ منها الشنطة تقول ارجع وخذ فارس لعمر .. اخبرها تلبسه وتجهزه تبيني اجيبه لك الحين وتشوف اخوك ... ومعاذ بالطقاق

سكتت وانا اطالع مصعب

امه بعد ماهي راضية باللي يصير .. قطبت حواجبي .. ملاحظ على الكبار ماهم معطين معاذ اهمية
عمي وجدي والحين ام معاذ
عمي عدة مرات عرض علي يتكفل بمهر زوجتي .. وجدي نفس الشي والحين ام معاذ تبيني اشوف نادر

وكلهم ماعليهم من معاذ وشروطه .. لا يكون المشكلة من عندي ومعطي معاذ اكبر من حجمه

بس معاذ وش يفكني منه بعدين

والله خوفي كله من المحكمة اذا لجأ لها معاذ وقتها كلهم ماهم نافعيني .. لا عمي ولا جدي ولا حتى ام معاذ ... ماحد ينفعني الا اكمل اتفاقي معه

اللي صبرني 3 شهور يصبرني الباقي

عمر = وصل لامك سلامي و استسمحلي منها مااقدر اشوف نادر الحين .. معليش ناخذ معاذ على قد عقله ونصبر .. وبعدين صبرت 3 شهور .. الله يعيني واصبر لين اتزوج واخذه ( وابتسمت وكملت بهمس ) هانت

مصعب = دايم اقول لامي كذا .. بس هي تخاف من الله ان اللي يسويه معاذ قطيعة رحم .. وووو ( وسكت شوي والتفت لسعود اللي وراي ورجع التفت لي ) والصراحة نخاف اذا اخذت فارس منا .. آآآآ ... تقطعنا عنه ومانشوفه

قطبت حواجبي

عمر = مافكرت بهالشي ولا جا ببالي

فجأة تكلم سعود يتأكد

سعود = صدق ؟

التفتت لسعود معطي مصعب ظهري

عمر = ايه .. ليه شاك اني بقطعكم عنه .. عمري قلته لك

سعود = لا بس نعرفك شري واناني

صارخ مصعب على سعود يسكته

مصعب = سعوووووووود

سكتت وانا اطالع سعود .. ماجاب شي جديد .. صادق انا شري واناني حتى مع امي

التفتت لمصعب وانا اتنحنح منحرج من صراحة سعود

عمر = احم .. آآآ .. يله مصعب ابنزل .. سلملي على امك ومشكورين ماقصرتوا

وطلعنا من غرفة التلفزيون ومصعب يمشي بجنبي

مصعب = بالعكس والله مقصرين المفروض معلمينك من زمان عن اغراض امك تجي تاخذهم بس تعرف امي واختي انشغلن الفترة الي راحت بين وفاة ابوي واختي وبين حداد امي ومرضها وبين فارس .. ولا علموني الا بعد اتصال عمتي مها وانت بعد لا سألت عن الاغراض ولا شي

تنهدت وسكتت .. بلاه والله من تقصيري مع امي

ركبت سيارتي ونزلت الشنطة بمكان الراكب ومصعب وسعود واقفين عن الدريشة ويطالعوني .. التفتت لهم ونزلت الدريشة عشان اكلمهم

ولأول مرة انصح نصيحة من قلب طالعة من نار الفقد والندم

عمر = مصعب ..سعود .. طيعوا امكم بكل شي ولا تخلونها لحالها على حساب وناستكم اخدموها بعيونكم .. صدقوني مافيه اغلى من الأم

رفع سعود نظره لمصعب بصمت.. طالعني مصعب شوي و ابتسم

مصعب بابتسامة = جزاك الله خير



رجعت لبريدة .. وعلى اذان المغرب دخلت بيتي وعلى طول دخلت الصاله ولقيت رايد جالس على الكنبة المنفردة وعليه ملابسه الداخليه و يكلم بالجوال واول مادخلت انهى المكالمة

رايد = يله اكلمك بعدين وانتبهي لدانة

التفتت له اول مافهمت من كلمته انه كان يكلم مريم بس ماعلقت .. مزاجي متعكر ومالي نفس لشي مع اني زعلان منهم

ماخلوني اشوفها النظرة الشرعية وقلنا معليش تفكير الشيبان وش نسوي بعد .. ومها ماقصرت وصفت مريم لي .. بس لما سألت مها عن طبيعتها يعني من أي نوع من البنات .. ردت مها انها ماعمرها احتكت فيها ولا تعرف طبعها .. هذي ببيت وهذي ببيت ولانهن كلهن بنات مو متزوجات مايزورن بعض .. هذا عذر مها ...

لكن متطمن شوي لانها اخت رايد واعرف اخوها زين .. قلت يمكن هي مثله باخلاقه بس ان شاء الله ماتصير مثله بكايه

ومشكلتي الى الان ماسلمتهم المهر عشان يخلصوني ويحددون العرس واتزوج عاد .. مليت وتعبت من عزوبيتي

جلست على الكنبة ونزلت الشنطة على الطاولة الصغيرة قدامي ورجعلي الألم .. مافيه احد حاس فيني الا امي

امي وبس

= وش هذا ؟

انتبهت على صوت رايد يسألني ورفعت راسي له ولقيته يطالع الشنطة باستغراب وقام وجلس بجنبي وهو يشر على الشنطة

رايد = وش هذا عمر ؟

فتحت الشنطة بصمت وعلى طول تذكر

رايد = ايييييه صح .. انت رايح تجيب ذهب امك .. نسييييييييييت

من عذرك تنسى مكلم زوجتي .. الله يصبرني بس

حط رايد يده على فخذي

رايد بابتسامة = ماشاء الله عمر جا بوقته .. كم باقي على اللي طلبه عمي ؟

اخذت احد علب اطقم الذهب وانا ارد عليه

عمر = ماتغير شي .. الى الحين بالحساب سبع وخمسين الف وخمسمية ( وكملت وانا فاهم على سؤاله ) وهالذهب ماني بايعه

شهق رايد مستغرب

رايد = لييييييييه ... عمر باقي بس امممم ( وسكت شوي يحسب ) اممم باقي 12500 .. ليه ماتبيعه وتكمل الباقي ؟

فتحت علبة الطقم ومارديت عليه وشفت طقم ذهب ناعم

ابتسمت وانا اتخيل امي .. ماعمري شفت هالطقم هذا عليها بس مدري ليه ابتسمت اول ماشفته

سكرت العلبة ورجعتها ورايد يعيد سؤاله

رايد = ليه ماتبيعه ( وكمل يتطنز ) لا يكون بتلبسه هههههههه

عمر = لو اقولك ماراح تفهمني

واخذت العلبة الكرتونية الكبيرة وفتحتها ومالقيت فيها الا اكسسورات رخيصة للتجميل مب اصلية

رايد = طيب فهمني

ابتسمت وانا امرر اصابعي على الاكسسوارات .. الله يرحمك يمه .. طلعتي حركات .. حسيت بحرارة بعيوني وغمضت عيوني اجاهد الدمعة واخذت نفس اهدي نفسي

سمعت رايد يكلمني

رايد = وش فيك اكلمك انا

رجعت العلبة الكرتونية وانا ارد عليه بحزن

عمر = ابعطيهم عمتي تتصدق فيهم او نحتفظ فيها لنادر يتصرف فيهم زي مايبي .. انا مالي حق .. ( واخذت احدى علب الخواتم وكملت ) انا عاق فيها .. مالي حق استفيد منه


فتحت العلبة وطيرت عيوني بالخاتم

هالخاتم دايم اشوفه باصبع امي قبل زواجها بعمي وحتى بعد زواجها .. كنت دايم اشوفه باصبعها وهي تطبخ وهي تاكل وهي تسولف ... (خاتم كله ذهب بدون فصوص ولا شي .. رايح لمعته من كثر الاستعمال )

رفعت الخاتم لفمي وانا اتخيله يد امي .. وقبّلت الخاتم لا شعوريا

= عمر

فتحت عيوني على صوت رايد وتوني احس للدموع على خدي

ابعدت الخاتم اتأمله

مسح رايد على فخذي يواسيني

رايد = وتقول عاق فيها وانت هذا شكلك ؟.. تتوقع هي بترضى تشوفك محتاج و تتسلف من الناس وذهبها عندك ؟.. لو هي موجودة اكيد بتعطيك هالذهب بنفسها وعن طيب نفس


التفتت لرايد اطالعه وافكر بكلامه

اتسلف من الناس وذهب امي عندي .. رجعت التفت للشنطة متردد .. رايد ومصعب رايهم واحد وقبلهم مها رايها من نفس رايهم تبيني ابيع الذهب

عمر = بس .. آآآ .. احس نذل

رايد = انت طول عمرك نذل جت على هذي ( وسكت شوي وضحك ) ههههههههههههه امزح معك ههههههههههههه


سكتت ومارديت


وطوال اليوم وانا افكر ومتردد



العشا .. الساعة 10


جالس مع الشباب بالصاله بصمت وافكر ابيعه واستفيد منه واغتني عن الناس والا مالي حق فيه ... معقول كلهم غلط وانا صح .. والا انا غلط وهم صح

التفتت للشباب بصمت وانا احس تعبت من التفكير وبكرة زواج عمتي ودي انام

رايد يطقطق بالاب توب حقي ومنصور ومشعل يتبادلون المقاطع وكلهم عليهم ملابسهم الداخليه

وعبد الله منسدح على الارض ويدخن بتلذذ وهو يتفرج على التفزيون وعليه ثوبه مانزله

انتبهت على جو الصاله و الدخان المتصاعد من سجارة عبد الله

وتذكرت كلام عمتي مها وابتسمت

مها تبي تغير اثاث بيتي بمناسبة زواجي وتقول ماحد يختار الاثاث غيرها والفلوس عمي هو متكفل فيه من .. الى ..

هي عليها تختار ومن 3 شهور وهي مزعجتني ومزعجه عمي وجدي .. تحتري يعطونها الضوء الاخضر وتروح تشتري الاثاث على ذوقها

الكل جاهز .. الكل مستعد بس التأخير مني .. كل شي يعتمد على المهر وتحديد العرس .. وانا الى الحين ماكملت الباقي عجزت القى احد امون عليه يسلفني

نزلت راسي افكر .. ادور احد يسلفني وذهب امي عندي الحين

وشلون تجي هذي

= عمر وش فيك من يوم جينا وانت بس ساكت

رفعت راسي لمنصور .. ولقيته هو ومشعل يطالعوني مستغربين

التفت عبد الله لي ومد سجارته لي بمزح

عبد الله = يبي سجارة ومستحي يطلب .. خذ دخّن

رفع رايد راسه على كلامهم وقعد يطالعني بصمت

تنهدت وقمت واقف

عمر = معليش شباب .. تعبان وابي اروح انام .. تعرفون بكرة عندنا زواج عمتي وابصير مشغول .. عن اذنكم

وطلعت من الصاله وانا اسمع عبد الله يسأل رايد

عبد الله = رايد وش فيه عمر

طلعت فوق لغرفتي .. مالي نفس لشي .. احس ماحد فاهمني

نزلت التيشرت وبقيت على بنطلوني وانسدحت على ظهري على السرير اطالع السقف وبدون ما اتلحف

حقدت على معاذ .. هو سبب الحيرة اللي انا فيها .. هو اللي خلاني احتاج لذهب امي وانا ماني محتاج

ادري اني غلطت معه واجد بس هو زودها معي .. ودي اصفي النية معه .. بس كيف وهو سبب كل المشاكل اللي انا فيها

= عمر والله ماعندك سالفة

انتبهت من سرحاني على عبد الله

ولقيته واقف عند باب غرفتي ومتساند على حافة الباب قال كلمته ودخل وجلس على السرير بجنبي

عبد الله = علمني رايد قبل شوي .. ساكت ولا تسولف معنا ولا تضحك كأن احد طاقك واخر شي محتار انت تبيع اللي عندك والا لا .. صدق صدق يعني ماعندك سالفة

سكتت اطالعه وانا الى الحين منسدح .. حتى عبد الله لو اعيد عليه اللي بخاطري ماراح يفهمني

حط عبد الله يده على صدري

عبد الله = وش فيها اذا بعت الذهب .. خل عنك ثقالة الدم .. وقم استانس معنا وفرفش .. الساعة توها ماجت 11 بدري تنام الحين

عمر = معليش عبد الله تعبان ابي انام

سكتت عبد الله يطالعني وتنهد وهو مو عاجبه الكلام

عبد الله = طيب زي ماتبي

و ضغط على صدري بيده يتساند علي وقام وبمزح عطاني بكس على بطني واعتدل واقف وكمل

عبد الله = ياشينك ياعمر وانت حاط نفسك عاقل هههههههه

حطيت يدي على بطني بمكان ضربته وابتسمت بصمت مجاملة له

وطلع

تنهدت .. كلهم رايهم واحد .. انقلبت على جنبي افكر .. شكلي اببيعه وبنص المبلغ اتصدق فيه لامي .. الا خاتمها بيظل عندي مع عطرها

ونمت بعد هالقرار

الخميس ... بعد صلاة العشا

واقفين عند بوابة قصر الافراح انا وعيال عمي واخوان ياسر ونستقبل

عمار من الظهر وهو مشغول وتوه بس ارتاح من مها واخواته .. مسكين من الظهر وهو يودي اخواته للمشغل مع عمتي مها .. واخت مصعب ومعاذ معهن قاطه وجهها مع بنات عمها .. وعمار ياحبة عيني متكفل بمها من ناحية توصيلها من البيت للمشغل ومن المشغل للفندق ويوصل اخواته من المشغل للقصر وكل شوي يجيه اتصال من اخواته ناسين شي بالبيت وكل شوي اشوف عمار شغل السيارة و رايح لهن ... وعلى العشا بس ارتاح منهن وتفرغ لنفسه

اما انا ومصعب ومعاذ وسامي وسعود ماعندنا شي .. لأن العرس والمعازيم وتكاليفه كله على اهل ياسر واخوانه .. بس جدي يعننه ابو العروس ومتشطط علينا انا وعيال عمي

وكل ماشافنا جالسين خزنا بعينه يعني قوموا واشرفوا على خدم القصر .. وهو جالس بصدر القصر مع ابو ياسر

هالشيبان حيلهم حيل

و ياسر المعرس جالس بينهم ويوزع ابتسامات وفرحان

وعمي فهد بعد ماهو مقصر .. كل ماشافنا قعد يسأل يعنني اشرف عليكم

وهو مناك .. مافيه شي نسويه .. القهوة على الخدم والعشاء بالمطابخ والاشياء الثانوية على اهل ياسر


شفت الشباب من بعيد ( رايد وعبد الله ومنصور ومشعل ) توهم يجون للقصر

استقبلوهم اخوان ياسر لين وصلوا عندي

عمر بابتسامة = وشفيكم جيتوا متأخرين

رايد = انا بعد ماجيت من الدوام نمت الظهر وراحت علي نومة مادريت عن نفسي الا والعيال يتصلون علي العشا .. انا اللي اخرتهم

حطيت يدي على كتفه احيه واحي الشباب

عمر = حياكم حياكم

ولأن ماله داعي اوقف عند البوابة استقبل وعيال عمي واخوان ياسر يكفون وزيادة

رحت مع الشباب نجلس بس طلبت منهم نجلس بمكان مايشوفني جدي فيه ويزعجني

جلسنا وفتحنا فمنا بالشباب اللي قدامنا

مجموعة شباب جالسين قبالنا كلهم يتكلمون بالاشارات .. مانشوف الا اليدين تتحرك بسرعة

مشعل مستغرب = كيف يفهمون على بعض ؟

سكتت وانا اطالعهم

واضح انهم اصدقاء ياسر او زملاءه بالعمل

عمر = زوج عمتي مدرس بمعهد الصم والبكم .. شكل هذولي اخوياه

وقعدنا نتفرج عليهم مستغربين من سرعتهم بالاشارة .. والغريب يسوون حركات باليدين شوي ويضحكون فاهمين على بعض

تنهدت وانا اطالعهم .. كيف مها بتفهم على ياسر .. وكيف بتتعامل معه

فجأة قاموا منصور وعبد الله

رفعت راسي لهم

عمر مستغرب = وين ؟

منصور = آآ .. شوي بس

وراحوا باتجاه مصعب الواقف بعيد عنا ... وشفتهم وقفوا عنده شوي يتكلمون ومشوا واختفوا بين الناس

التفتت لمشعل ورايد وقعدنا نسولف

ربع ساعة ورجع منصور لحاله وانحنى لي يكلمني وانا جالس

منصور = عمر معليش شوي جوالك

رفعت راسي له مستغرب

عمر = وش تبي بجوالي وجوالك وينه ؟

منصور = مافيه رصيد وابي اكلم .. شوي ياخي ماني مطول

عمر بمزح = طيب لا تدف ( وطلعت جوالي من جيب ثوبي وعطيته )

وراح على طول

فجأة قام مشعل
مشعل = شوي وراجع

رفعت راسي للثاني

عمر مستغرب = وين بتروح انت الثاني بعد ؟

مشعل باستعجال = شوي شوي

وراح بنفس اتجاه منصور

التفتت لرايد مستغرب

عمر = وشفيهم هذولي اليوم

التفت رايد وابتسم

رايد = وانت وش تبي فيهم خلهم براحتهم

سكتت .. ماعندي تعليق

عشر دقايق ورجع عبد الله ومنصور ومشعل وجلسوا معنا بنفس الكنبة الطويلة

منصور ثم انا ثم رايد ثم عبد الله ثم مشعل

مد منصور جوالي علي

منصور بابتسامة = مشكور

هزيت راسي بايه وانا ادخل الجوال لجيب ثوبي .. وشفت عبد الله يضغّط جواله وهو جالس بجنب رايد كأنه يكتب رساله

خمس دقايق وحنا نسولف فجأة جت رساله على جوالي

طلعت الجوال من جيب ثوبي القي نظرة عليه وفتحت الرساله اقراها

( خلنا ننسى هالجفاء
ونفتح صفحة جديدة
مايسوى علينا البعد والكره )


ورفعت حاجب واحد مستغرب وانا اشوف اسم المرسل

معاذ

معاذ مرسل رساله مثل هذي لي انا .. رفعت راسي اطالع قدام وماني مصدق نفسي .. وش صاير بالدنيا

تلفتت يمين ويسار ادور معاذ مستغرب ورجعت نزلت نظري للجوال .. اكيد ماني محصله بهالقصر الكبير وبين هالحاضرين

معقول معاذ مرسل لي هالرساله .. اكيد غلطان ويبي يرسلها لاحد غيري

معاااااااذ .. مو معقول

التفتت لرايد وانا ماني مصدق ولقيته يطالعني بابتسامة واول ماطاحت عيني عليه ابعد وجهه عني

رجعت اقرا الرساله مستغرب .. ياناس مو معقول ... معااااذ

تنهدت ورجعت الجوال لجيبي وانا افكر

معقول معاذ يبينا نتقرب من بعض .. وش غيره

وابتسمت

معقول يطلب مني نفتح صفحة جديدة وننسى

ابتسمت اكثر .. والله الصراحة ماعندي مانع يامعاذ ... ادري اني انا الغلطان وياما رفعت ضغطك بغروري ونذالتي معك ومع مصعب

وليته معك انت بس .. انا نذل مع الكل

المفروض انا اللي ابادر واتسامح منك

صادق معاذ مايسوى علينا هالجفاء

الى متى

تلفتت ادوره مرة ثانية ولا لقيته بين الموجودين .. الصراحة فرحت بهالتغير

عبد الله = عمر تدور احد ؟

التفتت لعبد الله ورديت عليه

عمر = ادور معاذ

بس عبد الله مااهتم

عبد الله = اهاا

وسند ظهره على الكنبة يطالع الناس وكأني شفت شبح ابتسامة منه

نزلت راسي افكر .. اروح لمعاذ الحين .. والا اخليه لين يخلص العرس .. وبعدين اخاف جدي يشوفني فاضي ويشغلني

لا لا اخليه بعدين احسن ..

مرت ساعة

وانشغلت ونسيت موضوع معاذ بين مزح الشباب واستهبالهم وبين اوامر عمي اللي كل شوي يقومني ويطلعلي شغل من تحت الارض ..

فجأة وانا طالع من غرفة الخدم شفت معاذ من بعيد واقف ويسولف مع احد اخوان ياسر .. ابتسمت اول ماشفته ورحت متوجه له ناوي افتح هالصفحة الجديدة بيني وبينه ... انتبه لي معاذ قبل اوصلهم وشفته يستاذن من اللي معه وجا يمشي متوجه لي

ابتسمت وقبل افتح فمي بكلمة صدمني بابتسامته باستهزاء

معاذ بابتسامة جانبية = جايني تتبسم يقالك تبي تصفي القلوب الحين .. ادري انه مو لله

رفعت حواجبي مستغرب

عمر = هاااه

ضحك معاذ وكمل

معاذ = هههههه تبيني اعطيك راتبك وسيارتك وبعدين تقلب علي ... اعرفك ياولد العم

قطبت حواجبي وعصبت من اسلوبه معي

عمر = هيييه انت وش فيك علي .. قبل شوي رسالتك وش زينها مسرع قلبت .. لكن مقيوله ذيل الكلب مايتعدل

قطب معاذ حواجبه مستغرب

معاذ = وش تقول انت .. ما ارسلت شي انا .. انت اللي مرسل

عمر = انا اللي مرسل والا انت .. تو تقول خلنا نفتح صفحة جديدة ومادري ايش والحين تقول ماهو لله عشان اخذ راتبي منك ومادري ايش

سكت معاذ شوي مستغرب واشر على نفسه

معاذ مستغرب = انا مرسل عليك ( وطلع جواله من جيب ثوبه ) انت اللي مرسل انا ماارسلت شي ( وقعد يضغط جواله )

طلعت جوالي من جيب ثوبي اوريه رسالته واثبتله

وفتحت له على الرساله ومديتها عليه قدام وجهه

عمر بعصبية = شف هذي رسالتك ..

وبنفس الوقت مد معاذ جواله قدام وجهي يوريني رساله بجواله والمرسل ( عمر )

قطبت حواجبي مستغرب واخذت جواله منه وهو اخذ جوالي مني مستغرب

وكل واحد قعد يقرا رسالته للثاني

( الى متى هالبعد .. الدنيا ماتسوى ياولد عمي متى نصفي القلوب )

والمرسل ( عمر )

فتحت فمي منلحس مخي انا مرسل هالرساله .. رفعت راسي لمعاذ وطالعنا بعض مستغربين

عمر مستغرب = متى جتك هالرساله مني ؟ .. ما ارسلت لك شي

معاذ مستغرب = قبل ساعة تقريبا جتني .. وبعدين انا ما ارسلت لك شي .. وشلون جتك هالرساله ؟

وبتفكير بسيط مني وبتفكير بسيط منه عرفنا السالفة

عمر = لحظة لحظة .. اذكر منصور اخذ جوالي .. بس قال بيكلم فيه

معاذ بتفكير = انا بعد مصعب اخذ جوالي وراح فيه

وسكتنا وحنا نتلفت ندور مصعب ومنصور ورجعنا نلتفت لبعض بعداوة

معاذ = المهم اسمع اعتبر ما ارسلت لك شي ورسالتي احذفها من جوالك .. انا ماتنازل لواحد مثلك مغرور ومتكبر ومصلحجي

عمر = عاد كلش ميت فيك .. مايهمني واحد حقود مثلك ... و يكون بعلمك راتبي اقدر اخذه منك بس انا من كيفي معطيك قيمة

معاذ = انقلع بس

وراح ..

تنهدت .. يافرحة ماتمت .. حسبته هو اللي مرسل صدق

بس بسيطة يامنصور انا تاخذ جوالي وترسل لمعاذ كلام انا ماقلته

الحين يحسب اني مرسل له اصفي القلوب عشان يشفق علي ويرجعلي راتبي مثل ماقال

مالك عليك انا اوريك يامنصورووووووه

ورحت ادور هالتيس بين الموجودين





وعلى الساعة 11 ونص زفينا ياسر لعمتي مها بالفندق

وكلـ(ن) رجع بيته





بعد 3 ايام

ماعنده وقت ياسر على طول سافر بعمتي مها يتمشون بالطايف وابها وهالاماكن ولهم 3 ايام الحين

اما انا استغليت وجود عمي فهد واهله ببريدة .. قررت ابيع ذهب امي افضل من تخزينه .. اتصدق بنص المبلغ للغالية واكمل بالباقي المهر .. واتزوج عاد

مها والشباب معاهم حق .. مو معقول اروح اتسلف 12500 وعندي ذهب امي مخزّن

وفرصة بما ان عمي هنا .. اعطيه المهر يعطيه عم رايد ويكملون باقي الامور ويحددون الزواج

وقبل امس اخذت سامي بما انه فاضي اربع وعشرين ساعة ورحنا للسوق نبيع الذهب وكعادة البائعين يبخسون السعر اقل من قيمته بواجد
واذا شريت منهم نفس الجرام غلّوه .. مع ان الذهب واحد والجرام واحد

15400 ريال

3 اطقم و خاتم واحد ذهب جابوا 15400 ريال بس

وخاتم امي القديم احتفظت فيه مع عطرها

زاد حيرتي حيره وانا ادخلهم بحسابي

الباقي من المهر 12500 وذهب امي ماجاب الا 15400 ... كنت اظن بيجبون اكثر واتصدق لامي اكثر

تنهدت وانا تحسب على معاذ

حسبي الله عليك يامعاذ بهذلتني مايسوى علي مكافأتك وسيارتك اللي اخذتها

عرف كيف يطلعها من عيني


واليوم سلمت عمي فهد المهر كامل وانا فرحان وطاير من الوناسة ..

ماني مصدق اني اخيييييييييييرا كملت هالمهر ... 3 شهور وانا شايل همه واهوجس كيف ادبره والحمد الله هونها الله ... والله يعيني اسدد الديون

والحين جالس مع عمي وجدي بالمجلس ومزعجهم الا يريحون لعم رايد الحين

جدي = ياعمر الله يصلحك .. حنا اخر العصر وين تبينا نروح للرجال الحين ... خله بكرة نكلمه ونعطيه المهر

التفتت لجدي وانا اتحرقص بمكاني .. مستعجل ابي اتزوج يانااااااااااس

عمر بزعل = وليه بكره ( والتفتت لعمي ) طيب عمي انت رح .. جدي شكله رجيلاته تعوره وعاجز .. رح انت الحين تكفى عمي

وعمار وسامي جالسين عندنا بالمجلس وكل شوي يعلقون علي

سامي = مشفووووووووح هههههههههههههههههههههه

عمار وهو يضحك = مانت قادر تصبر لبكرة بس ... والا شفت ياسر وغرت منه ههههههههههه

طنشتهم وانا اترجى عمي

عمر = تكفى عمي رح الحيييييييييين

بس عمي يقهر يرتشف قهوته ببرود وجالس متركي

عمي ببرود = قالك ابوي بكرة يعني بكرة

عمر بزعل = اووووووووووووووه





ولأننا ببريدة .. الزواجات فيها كل ليلة حتى بايام الدراسة تشوف وانت بالطريق قصر الافراح الفلاني مفتوح .. ايام الاختبارات مفتوح .. ايام العيد مفتوح وكل يوم مفتوح

وبما ان الزواج مايتحدد الا على حسب قصر الافراح والحجوزات فيه ولأن عمي هو اللي متكفل بالحجز والكروت والتوزيع وكل شي

رحت معه على هالصبح ادور القصر ورجلي على رجله

وكلـ(ن) على همه سرا .. عمي يدور القصر اللي شكله مناسب وواسع وانا ادور القصر اللي يعطي موعد قريب



وطرت من الفرحة يوم شفنا هالقصر فيه ليله فاضيه بعد اسبوع


عمر بفرح = عمي شف هذا فاضي بعد اسبوع ... خلنا نحجزه بسررررررعه

التفت عمي لي مطير عيونه

عمي = انهبلت انت .. تبي زواجك بعد اسبوع ؟.. بيتك ما أثثناه والعروس تبي تتقضى والكروت ماطبعناه ولا وزعناه والحريم يبن يفصلن .. وش فيك انت مطيور ( والتفت لموظف ادارة القصر يسأله اذا كان فيه موعد ابعد شوي )


وطلعت زعلان بعد ماحجز عمي ليله بهالقصر بعد شهرين ونص من الحين

ويوافق اليوم يوم الاثنين

ورجعت الظهر طاير ابشر رايد بموعد زواجي وزواج اخته ودخلت البيت فرحان وانا انادي رايد بصوت عالي


عمر = رااااااااااااااااااااااااااايد ( ودخلت الصاله ولقيته جالس وسرحان وماعليه الا ملابسه الداخليه كالعادة وتوه انتبه من سرحانه على دخلتي ) رايد رايد ابشرك خلاااااص حددنا الموعد

قام رايد واقف وفاهي

رايد = هااااه

عمر بفرح = خلاص حددنا .. بعد شهرين ونص زواجي

ابتسم رايد بفرح

رايد = والله .. اخيرا ( وضحك من الوناسة ) ههههههههههه ماني مصدق اخواتي بعد شهرين بيصيرون هنا معنا واااااااااااااااااااااو ( وطلع بسرعة من الصاله وكمل ) ابروح اقول لاختي مابيك تسمع ههههههههههههههههه

ضحكت مستانس .. فجأة جت مها على بالي .. صح هي الى الحين مسافرة شهر عسل خلني اتصل عليها منها اقولها عن موعد زواجي ومنها اسأل عنها ومنها اعطيها الضوء الاخضر تأثث بيتي على ذوقها

طلعت لغرفة امي فوق وسكرت على نفسي واتصلت على مها

وبعد السلام والسؤال

عمر بفرح = هاه مها وشلون ياسر معك ؟

وقطبت حواجبي يوم سمعتها تنهدت بألم

مها بتنهيدة = والله مدري وش اقولك

عمر مستغرب = عسى ماشر مها خوفتيني .. لا يكون شفتي شي من ياسر ؟

مها = لا لا .. ياسر والله طيب وحنون بس .. آآآ ( وتنهدت )

عمر مستغرب = بس وش ؟

مها = مادري وشلون.. ماعندي احد اتكلم معه .. نجلس بالمطعم والا بغرفة الفندق وكل واحد مقابل الثاني وساكت .. هو يحاول يسولف بس .. آآ .. بس كله بالاشارات ما افهم عليه .. واذا شافني مافهمت طلع النوته حقته

تنهدت

عمر = خوفتيني ياشيخة .. طيب انتي عارفة هالشي من قبل ووافقتي عليه

مها = انا ماني ندمانه .. بس مدري مليت احس من زمان ماتكلمت مع احد

عمر = مها لا تصيرين دلوعة .. اهم شي انه طيب معك

مها = والله طيب وماهو مقصر بشي ( وتنهدت وسكتت )

سكتت ماعندي تعليق .. وقلت اغير من جوها شوي

عمر بابتسامة = مها مو انتي من زمان تحترين تشترين اثاث بيتي على ذوقك .. يله الحين ورينا همتك

شهقت مها بفرح

مها = والله .. اخيرا مابغيت انت ووجهك ..

عمر = ايه خلاص تحدد زواجي يوم الاثنين بعد شهرين ونص ان شاء الله

شهقت مها بقوة وصاحت

مها = احححححححححححححححللف وناااااااااااااااااااااااااسه

وضحكت مستانس هذي مها اللي اعرفها


وانتشر الخبر بين الشباب ان زواجي بعد شهرين ونص








* رايد *



جالس انا ومريم بصمت بمجلس عمي .. توني طالع من دوامي وقلت ازور مريم واشوف احتياجاتها للزواج

والحين جالسة تبكي بصمت وانا ساكت ومنقهر

زي ماكنت متوقع ... مر شهرين الحين وماشروا لمريم الا طقمين ذهب وكم لبس على عين اهل عمر وباقي مهرها الهفوه ببطونهم

60 الف ومااخذت مريم منه الا طقمين وكم لبس .. حسيت مرارتي انفقعت من القهر .. فيه عاقل يرضى بهالشي ياناااااااااس

التفتت لمريم بصمت وهي تمسح دموعها بعد ما اشتكلي واللي زاد بكاها اني صارخت عليها من القهر

لفيت وجهي عنها منغبن .. هذا اللي كنت خايف منه انهم مايعطون مريم شي من مهرها .. وغريبه منهم انهم شروا لها طقمين

كملت مريم كلامها بقهر وهي تبكي

مريم = عمي مايصرف علي ( ورفعت راسها تطالعني ودموعها على خدها ) ناقصتني اشياء كثيرة استحي اطلبها وعمتي ماتخليني اروح للسوق براحتي كل شي تشتريه هي على ذوقها .. مارحت للسوق الا 3 مرات بس ( ومسحت دموعها بالمنديل اللي معها ) من يوم جيت لبريدة مارحت للسوق الا هالمرات بس .. كل شي اخذه من اغراض بنات عمي مالي شي خاااااااص

رايد بصراخ = طيب ليه ماتتصلين علي .. ماتعرفين رقمي والا مالك لسان تقولين تعاااال .. دايم الاتصالات بيننا مافيها شي اذا اتصلتي اجيك اخذك للسوق وعمي ماعلينا منه خلاص انتي ما انتي على ذمته

مريم = من وييييين ومهري عنده ( وبكت ) ياما تهاوشت معه وكل مرة يضربني .. انا تعبت خلاص .. وعمتي كل شوي رايحة للسوق وكل شي تشتري اللي يخصني على ذوقها

رايد = مب على كيفه ياخذ مهرك .. والله لأشهر فيه قدام الجيران وافضحه

مريم = لا اسكت .. تفشلنا عند العايلة اللي ابروح لهم .. مابيهم يشفقون علي ومابي عمر هذا بعد يشفق علي .. حرام عليك يكفيني اللي فيني وبعدين ماحد مصدقك .. عمتي شرت لي كم طقم والناس بيشوفونه علي ويكذبونك .. الناس مالهم الا الظاهر مالهم الا الظاااااااااهر يارااايد


لفيت وجهي عنها و سكتت .. معها حق الناس مالهم الا الظاهر وهم شروا لها اللي تتجمل فيه قدام زوجها

كملت مريم كلامها منقهره

مريم = حتى فستاني الابيض استئجار .. فساتين بنات عمي لو تشوفه احسن منه مليون مرة

وغطت وجهها بيديها تبكي

التفتت لها وانا مغبون ومنقهر

رايد = طيب بكرة خليني اوديك للسوق وتشترين اللي ينقصك وبراحتك بدون عمتك هذي اللي قاطه وجهها

رفعت مريم راسها لي وقالت بتردد

مرم = بس .. آآآ .. مامعي شي

سكتت وانا اطالعها

بعد ما انتهى عمر من مشكلة المهر صار راتبي لي .. وعمر الى الحين يتسلف احتياجاته الخاصة حتى ثوبه الجديد مفصله سلف مني

والله بلشت فيهم هالاثنين .. زوجتهم وطاحوا على كبدي .. صرت اصرف عليهم

رايد بابتسامة = انا معي لا تشيلين هم .. والا ناسية اني اشتغل

مريم = بس قهر انت تشتري لي ومــ

قاطعتها

رايد = شنسوي بعد .. المهم تتزوجين وتطلعين من هنا ونرتاح

سكتت مريم وهي تمسح دموعها بالمنديل وتفكر وبعدها التفتت لي مرة ثانية بخوف

مريم = طيب اخاف عمي اذا عرف اني طلعت معك يضربني

رايد = هذا قبل كنتي على مسؤوليته الحين انتي على ذمة عمر ..

شفت شبح ابتسامة على وجهها وبين دموعها كأنها تشجعت شوي وقلت افرحها

رايد = تدرين بعد .. عمر كل شوي يطردني من البيت عشان عمته تأثث .... والله لو تشوفين البيت الحين صار يفتح النفس .. قبل يوم انا وعمر فيه لحالنا صاير كأنه حظيرة حيوانات هههههههههه

ابتسمت مريم ونزلت راسها بخجل


قمت واقف وقامت مريم معي وهي ماسكه ظهرها

رايد = خلاص اجل بكرة اباخذ سيارة احد الشباب ونروح انا وانتي ودانة ( وسكت شوي ) صح على طاري دانة .. ترانا اذا انتقلتي لبيت عمر بناخذ دانة معنا لا يمكن نخليها عند عمي لحالها

مريم = طبعا اكيد .. بس الى الحين ماكلمت عمي بهالخصوص

رايد = بعد ناخذ رايه !!!.. انا اخوها مب على كيفه

هزت مريم راسها بايه

مريم = ايه مب على كيفه كل شي الا دانه .. خاصة انها متعلقه فيني .. ماتنام الا عندي


طلعت وانا احسب اليوم اللي احتريه من زماااااااان

باقي اسبوعين بس ونجتمع انا واخواتي ببيت واحد وبدون تسلط عمي وزوجته

ياسلااااااااااااااااااااااااااام



مريت المطعم اشتري غدا كالعادة ودخلت بيت عمر ودخلت الصاله ولقيت الاخ نايم على الكنبة الجديدة ..

الكسلان .. حمل مادتين معه بالجامعة .. والحين معطل وطايح لا شغل ولا مشغله

عرفت منه بعد زواج عمته ان جده ابو فهد وجدته انتقلوا لعنيزة عند مصعب ومعاذ

طلعت من الصاله ورحت للمطبخ احط الكيس واجهز الغدا .. عمر من يوم اثثوا بيته وهو يراقب الشباب بكل صغيرة وكبيرة اذا جوا يسهرون عندنا

لا احد يدخن
لا احد ينثر
لا احد يخرب
لا توسخون
شوي شوي على الاثاث
لا تلمسون شي


والشباب يعلقون عليه وبنفس الوقت زعلانين انهم خلاص مافيه مكان يسهرون فيه مثل بيت عمر والله يعينهم يدورون استراحة

وابتسمت .. فرحتي ماتوصف وانا اشوف عمر خصص غرفتين مأثثهم غرف نوم وقال لي وحنا فوق يوريني احدى الغرف

عمر بابتسامة = هالغرفة لك يارايد ..

بغيت اطير من الفرحة ..

انا لي غرفة نوووووووم

من زمااااااان ماصارت لي غرفة خاصة بسريرها وبدواليبها

سنة كاملة معاناة .. سنة وانا متشرد .. ياما نمت بملحق بحوش عمي .. يمر علي الساعة والساعتين وانا احتري غداي والا عشاي تجيبه مريم بعد ماتفضى من خدمتهم

ياما نمت على كنبة وسخة باستراحة مادري وش مصيري فيها

ياما نمت مع عمال

وياما نمت بالشوارع ليلة بحديقة وليله بمزرعة ميتة وليلة بالطعوس بجنب المباني

وياما عانيت من هالتشرد بين جوع وظلام و خوف وقهر .. والحين بعد سنة يصير لي غرفة بأثاث جديد لحالي وداخل البيت وبكرامة

وقتها ماقدرت امسك دموعي وضميت عمر اشكره وحنا عند باب غرفتي

ما انسى وقفته معي .. ما انسى احسانه علي .. وبعمر راح اجتمع باخواتي

اثث البيت اثاث جديد ومانساني ..

اثث البيت كله الا غرفة امه .. خلاها على حالها يقول ريحتها فيه

واشوفه كل ماتضايق والا حب يجلس لحاله قفل على نفسه بغرفة امه

ولما سألته عن غرفة النوم الثانية لمين ..

قال هذي للبزارين نادر ودانة

فرحت اكثر .. انا قلت له وعطيته علم اني اباخذ دانة ولا يمكن اخليها عند عمي بعد ماتطلع مريم من عندهم

تنهدت يوم تذكرت علاقته بولد عمه

الصراحة عمر ومعاذ علاقتهم الى الحين على حالها ..

ذاك اليوم .. بيوم زواج عمته .. تضارب هو ومنصور على الحركة اللي سويناها فيه برسائل الجوال ويوم عرف اننا كلنا كنا متفقين كفخنا واحد واحد وكسرنا

كانت الفكرة من مصعب بس باءت بالفشل ولا استفدنا شي بس حسيت من عمر انه وده يتقرب من معاذ بس احس كبرياءه يمنعه

ومرة صارحته وحنا نتغدا لحالنا

رايد = انت الحين ليش ماتطيّح الحطب مع ولد عمك .. عاد تصدق معاذ شكله يعطي طيّب احسه مثل اخوه مصعب

تنهد عمر وحط اللقمة بفمه

عمر = ماقلت شي بس لو اتصالح معه الحين بيظن اني تصالحت معه عشان راتبي وسيارتي عشان يرجعهم لي .. ابي اثبت له انه ماهزمني و اني اقدر ادبر نفسي واحرّه

رايد باستهزاء = وش اهزمه واحره ومادري ايش .. بحرب انت واياه

حرك عمر يده بضيق وكمل اكله


طلعت من المطبخ بعد ماجهزت الغدا ورحت للصاله لعمر الكسلان النايم وقومته يتغدا معي







* عمر *


السبت .. بعد صلاة المغرب


اخذت سيارة منصور ورحت لعنيزة ازور جدي وجدتي و عمتي اللي ساكنه مع اهل ياسر وصارت جاره لعيال عمي

والله حاله صاروا اهلي كلهم بعنيزة .. جدي وجدتي وعمتي

صرت انا الوحيد ببريدة ..

كالعادة وحيد بكل شي

واشوف جدي وجدتي مرتاحين هناك بين عيال عمي وامهم وخاصة ان بنتهم بيتها بجنبهم ومرتاحين هناك نفسيا

خلااااااااااااااااااص هانت باقي يومين على زواجي وارتاح انا بعد

ويرجع لي راتبي وسيارتي ونادر وبيصير عندي اسره

ويارب اجيب درزن عيال .. وضحكت مستانس اتخيل اسرتي وانا اسوق

وصلت بيت عيال عمي ووقفت السيارة وضربت الجرس

شوي وطلعلي معاذ

واول ماشفت خشة معاذ قلت بفرح على قرب انتهاء معاناتي

عمر بابتسامة = خلاااااااااص يومين وترجعلي حقي ... هاااااه ارتحت الحين نقدر نقول وحدة بوحدة


سكت معاذ وهو يطالعني وكمل باستهزاء

معاذ = خسارة ارجع لك راتب ابوك .. شهور وانا العب لعب باربع الاف وخمسمية ريال

سكتت .. مدري ليه حسيت بآلم من كلمته

شهوووور يلعب بفلوس ابوي وانا ماخليت احد ماتسلفت منه .. بس كتمتها بصدري

هالحركة انا اللي علمته عليها واخذت فلوسه العب فيها وهو كان محتاج ويمد يده لبوه

معاذ = ادخل عند جداني وش فيك واقف

انتبهت انه فاسح الطريق لي يبيني ادخل

نزلت راسي .. بس الصراحة معاذ عطاني درس ما انساه

علمني اللي ماعلمنياه المدارس والجامعات
وفتح عيني على احاديث وآيات كنت غافل عنها و عن معانيها

( عامل الناس كما تحب ان يعاملوك )
( الابتسامة في وجه اخيك صدقة )
(وَقُل لِّعِبَادِي يَقُولُواْ الَّتِي هِيَ أَحْسَنُ إِنَّ الشَّيْطَانَ يَنزَغُ بَيْنَهُمْ )

ماقلت الكلام الحسن لمعاذ ونزغ الشيطان بيني وبينه
معاملتي مع اخوياي والشباب احسن من معاملتي بمعاذ وهذا هم الشباب عاملوني مثل ماعملتهم صحيح اني كنت نذل معهم شوي بس معاملتي معهم احسن بكثير من معاملتي مع معاذ

معاذ كل ماشفته كلمته بغرور وتكبر وصار هو بنفس الاسلوب يكلمني
معاذ اذيته بماله وبمال اخوه واذاني بنفس الطريقة
وياما تشابكنا بالايدي انا واياه

معاذ = الى متى تبينا نصير واقفين عن الباب .. فاضيلك انا .. يإما ادخل والا رح فارق

رفعت راسي لمعاذ وتنهدت

طالعته شوي ساكت ورفعت يدي وحطيتها على كتفه

عمر بندم = معاذ ادري اني قبل زودتها معك واعترف اني كنت نذل معك ومع غيرك .. انت الوحيد اللي غيرتني ( وابتسمت )

قطب معاذ حواجبه مستغرب مني بصمت ..

وعشان ما اخلي له فرصة يظن اني جاي هالوقت اتسامح منه عشان سيارتي وراتب ابوي

دخلت لحوشهم وتركته عند الباب وراي .. ودخلت المجلس عند جدي



بعد مرور يومين

الاثنين .. بعد صلاة العشاء

كل شوي اجلس واقوم

اجلس وارجع اقوم

اجلس وارجع اقوم

مشكلة المهمين والمشهورين امثالي

كل ماجلست جا واحد يسلم ويبارك

جالس على الكنبة المخصصة للمعرس بقصر الافراح وجدي بجنبي على اليمين وعم رايد بجنبي من الطرف الثاني

وانا كل شوي اعدل البشت واوزع ابتسامات فرحان .. ماني مصدق اني ساعات بس وادخل على زوجتي ( مريوم )

جلست بعد ماسلمت على واحد ما اعرفه وانا ابتسم .. بدينا ادلعها من الحين

رايد طوال اليوم ماشفته الا بعد صلاة العشا .. من العصر و كل واحد مشغول بنفسه

انا مشغول اهتم بنفسي عند الحلاق وعبد الله ومنصور معي و مانسوا نفسهم بعد ماخلصت انا

رفعت راسي وانا اشوف من بعيد عيال عمي سامي وعمار ومصعب ومعاذ وسعود واقفين و يستقبلون

مساكين رحمتهم

وابتسمت اكثر وانا اشوف رايد رايح جاي .. يقاله اخو العروس والفرحة ماليه وجهه


واخيييييييييييرا قام عمي ابو سامي من مكانه وجا عندي يوصلوني للفندق وعم رايد معنا

واشوف الشباب من بعيد يسون لي حركات يستهبلون

يالله يالله يمشووووون عمي وابو بندر .. ودي اركض واشغل سيارة مصعب اللي جهزها لي وامشي للفندق واخليهم

بس لازم نحافظ على الرزانة شوي















وهناك شفت مريم

زوجتي

بغرفة لحالنا

ضاعت علومي وانا اطالعها

اول مرة بحياتي اشوف بنت شابة بكامل زينتها قدامي على الطبيعة غير مها

مالي اخوات ..

دايم دايم مااشوف الا مها بخشتي

بس مها .. مالي احد غيرها من محارمي بنت شابة

كل اللي اشوفهم ويكشفون لي حريم كبار

جدتي وامي وبس

قلبي يضرب باعجاااااااب وانا اشوفها بفستانها الابيض

هذي لي انا ؟

زوجتي

ماني مصدق

التفتت للباب وراي وقفلته

ما ابي احد يزعجنا







الثلاثاء ... يوم الصباحية المميز

جالس بغرفتي بالفندق واطالع مريم وهي تتجهز

جت الساعة 10 وهي ماخلصت

احلى ساعة انتظار مرت بحياتي ..

ساعة وانا انتظرها تخلص واطالعها بابتسامة كل مامرت من عندي

و مامليت وانا انتظر

جدي و عمي ابو سامي ينتظرونا ببيت جدي ببريدة بحارة عم مريم

والكل مجتمع هناك وينتظرونا

طلعت مريم بعد ماخلصت وتجهزت وراحت للشماعة تاخذ عباتها والتفتت لي بخجل وهي منزلها راسها ونطقت بهمس بصعوبة سمعتها

مريم = خلصت

مارديت

شوي ورفعت راسها لي وعادت كلمتها وانا اشوف وجهها يحمر اكثر واكثر وهي تعيد كلمتها وضامه عباتها لصدرها بخجل

مريم بهمس = خلاص خلصت

وتوني انتبه اني مفهي فيها وناسي عمري

عمر = هاااه .. آآآ .. ايه ( وقمت واقف )

وطلعنا من الفندق وانا ملاحظ الانحناء بظهرها

وحنا بالسيارة ( سيارة مصعب )

لا حظت عليها تفرك يديها مرتبكه .. التفتت لها وانا اسوق .. بس متغطية بالكامل وما اشوف الا بياض يديها بحظنها وتفركهم ببعض

طالعت قدام مستغرب .. مدري هذي عادتها والا من زود حياها تفرك يديها والا وش القصه ؟

شوي وسمعت همهمات منها

التفتت لها مستغرب

عمر مستغرب = تكلميني ؟

تفرك يديها بقوة وكأنها خايفة

مريم بهمس = فيه شي مهم ابي اقوله .. آآآ .. اذا سمحت

عمر مستغرب = ايه .. تفضلي


ياشين الذرابة .. اذا سمحت وتفضلي وماادري ايش ... لكن شنسوي هذه الجدّة .. ان شاء الله كم يوم وكل واحد يعطي الثانية بوجهه بدون هالرسميا ت


سمعت همهات مرة ثانية من مريم ورجعت التفت لها

عمر مستغرب = نعم ؟

وطالعت قدام اشوف الطريق ورجعت التفت لها مستغرب

مريم بصوت خفيف = ابي نمر بيت ... آآآ .. بيت عمي ووو وناخذ اختي الصغيرة عمرها 5 سنوات الحين ومافيه احد يعتني فيها الا .. آآآ .. الا انا

يالله اسمع صوتها .. غير اركز معها بقوة ومايل شوي ناحيتهاعشان اسمع وانا اسوق

التفتت لها

عمر = تقصدين دانة ... تبين ناخذ دانة الحين ؟

التفتت لي وهي متغطية وعلى طول رجعت ونزلت راسها

مريم = انا خايفة عليها ووو .. وابي اخذها عند رايد اليوم

عمر = طيب خلي رايد يروح ياخذها .. رايد اخوها صعب اخذها انا من عمها

رفعت راسها والتفتت لي

مريم = بس ابيك تطلبها من عمي لان البيت بيتك وعشان يعرف عمي ان صاحب البيت ماعنده مانع .. ( سكتت شوي وكملت وهي تفرك يديها ) اقصد يعني اذا كان ماعندك مانع

طالعت قدام اشوف الطريق ... كلامها منطقي .. انا قبل قالي رايد انه يبي ياخذ دانة عندنا وانه ماعليه من عمه

رايد كان يتكلم عن موضوع دانة بعدائية وتحدي لعمه
اما مريم جابت موضوع دانة بمنطقية

صح .. لازم نبين لابو بندر اني راضي تسكن دانة مع اخوانها ببيتي .. ماجا ببالي ولا ببال رايد هالنقطه

ابتسمت والتفتت باعجاب لمريم .. اشوى ماطلعت مثل اخوها غبي

عمر = ماطلبتي شي ... من عيوني ( وكملت ذايب ) ياعيوني

وابتسمت اكثر وانا اشوف مريم ترفع يدها لمكان فمها بحياء

والتفتت اطالع قدام وشهقت لما انتبهت اني ملت بالسيارة عن الطريق

وبسرعة عدلت السيارة .. وتنهدت بارتياح



وصلنا الحارة ووقفت السيارة وانا اشوف السيارات واقفة عند بيت جدي

سيارة معاذ وسيارة عمي ابو معاذ العائلية وسيارة سامي وسيارة ابوه الجيب العائلية وسيارة ياسر

كلها واقفة صف قدام البيت .. وواضح ان كل اهل عنيزة مجتمعين

طفيت السيارة .. عمي ابو سامي من يوم جا من جدة استحل هو وعائلته بيت جدي بما ان مافيه احد

التفتت لمريم اللي منزله راسها وشكلها مادرت اننا وصلنا

عمر بفرح = وصلنا ياعمري .. خلينا ننزل لجدي وبعدين نروح لبيت عمك ونكلمه بموضوع دانة

هزت مريم راسها بايه بصمت

نزلنا ودخلنا بيت جدي ودخلت مريم بتردد لداخل البيت وهي تقدم رجل وتأخرها

وانا دخلت المجلس و بلشت باستهبال عيال عمي اول ماشافوني

مشكلة العزابية ماشافوا خير

جلست بجنب جدي على الكنبة بعد ما سلمت على راسه

وعمي جالس بجنبه من الطرف الثاني وياسر بجنبه وكعادته جالس بصمت ومصعب ومعاذ وعمار جالسين قبالنا وسعود جالس بالارض ومكسل

وسامي واقف ويصب القهوة لي

سامي = محلو ياولد العم ههههههههههههه ( ومد القهوة لي )

مصعب = هاااااااااه عموووووور تنصحناااا ؟

وقبل ارد عليه .. التفت سامي لمصعب اللي جالس وراه ورد عليه باستهبال

سامي = سوها يامصعب وانا معااااااااك

حسيت بيد جدي على فخذي يسألني بجدية

جدي = هاه ان شاء الله مرتاح ياولدي

وبدينا نسولف ونضحك وعرفت منهم ان عم مريم وبعض الجيران جايين بعد صلاة الظهر معزومين

نزلت راسي وسكتت .. مدري كيف اكلم ابو بندر عن دانة او اخليه بوقت ثاني

وبعدين صح .. رايد وينه .. من امس وانا ناسيه كلش .. اكيد جالس بالبيت لحاله الحين .. وشكله مااحد عزمه يجي

تنهدت محتار .. انا مقرر ماني ماخذ نادر لين اسافر ونتمشى .. بس موضوع دانة كيف ؟... انا قبل على بالي رايد يتصرف مع عمه وبكيفهم بس بعد كلام مريم حسيت معها حق ولازم انا اكلمه


وعلى اذان الظهر قام جدي وعمي وطلعوا للمسجد

شفت معاذ ينزل شماغه على الكنبة وقام وطلع للمغاسل

استغليت الفرصة وقمت وراه

وقفت عند مدخل المغاسل وشفت معاذ منحني على المغسلة ويغسل

عمر = معاذ

التفت معاذ لي واعتدل واقف وهو يسكر الصنبور

مشيت ووقفت بجنبه

عمر بابتسامة = اظن جا الوقت ترجع اللي معك ( ومديت يدي ) عطني مفتاح سيارتي والبطايق

سكت معاذ وهو يطالعني شوي وابتسم ابتسامة جانبية ودخل يدي بجيب ثوبه

معاذ = ايه جا ( وطلع مفتاح سيارتي وفتح بوكه وطلع بطاقة مكافأة الجامعة وبطاقة راتب ابوي ومدهم علي )

اخذتهم منه وانا اتنهد براحة .. رفعت راسي لمعاذ وحطيت يدي على كتفه

عمر بابتسامة = طيب وماجا الوقت ننسى اللي بينا ؟

سكت معاذ شوي وسأل وانا متأكد انه عارف الجواب

معاذ = ووش اللي بينا ؟

عمر = العداوة .. مايسوى علينا .. كبرنا وحنا الى الحين نتهاوش

معاذ = انت اسلوبك ينرفز .. تشوف الناس كأنهم عبيد عندك

تنهدت معه حق .. اسلوبي ونذالتي هي سبب العداوة

قربت منه ولفيت ذراعي على كتفه

عمر = ادري والله ومو معك بس .. شسوي هذا اسلوبي بس اوعدك رح اعدل من اسلوبي (وبيدي الثانية عطيته بكس خفيف على بطنه بمزح ) هاه وش قلت ننسى

رفعت معاذ راسه والتفت لي وجهه قريب من وجهي مستغرب

معاذ = غريبة وش اللي غيرك ؟

عمر = انت .. قلت لك قبل يومين انت عطيتني درس ماانساه

معاذ = ايه اذكر بس مافهمت عليك .. وش هالدرس

ضحكت وانا الى الحين لاف ذراعي على كتفه وقربته مني

عمر = ههههههههههه خلنا الحين نوضي ونروح نصلي

وابتعدت عنه وعطيته ظهري وفتحت الصنبور

سكت معاذ مستغرب وهو يطالعني من المراية شوي وابتسم

معاذ = سبحان مغير الاحوال شكل الحرمة لحست مخك

ضحكت بقوة عليه

وضينا وطلعنا مع بعض متوجهين للمجلس وانا اسأله عن نادر

عمر = ماقلتلي وشلون نادر ياهو انا مشتاااااااااق له مرررررررررة

ضحك معاذ وحنا ندخل المجلس

معاذ = ياهو انا جتني كم علقة من جدي وامي وعمي ومافيه احد ماهاوشني والسبة انت واخوك .. بس وش اسوي كنت اعاند عشان اقهرك هههههههههههه

عمر = زين يسوون فيك هههههههههههه

والتفتت للجالسين ولقيت مصعب فاتح فمه فينا ومطير عيونه منهبل

مصعب مستغرب = وش هالحركة الشاذة هذي ( واشر علينا باصبعه ) عمر ومعاذ مع بعض ويضحكون .. آآآآ ... عسى ماشر آآآ.. خوفتوني

ضحكت بدون تعليق وانا الى الحين واقف عند مدخل المجلس

كمل معاذ طريقه واخذ شماغه من على الكنبة وضرب بشماغه سعود المكسل

معاذ = قم انت صحصح ( والتفت لمصعب ) والله مدري عن ولد عمك انا شاك ان زوجته مسويتله شي






قبل صلاة العصر بفترة بسيطة

ركبنا انا ومريم السيارة وعلى طول سألتها اتطمن

عمر = هاه كيف لقيتي اهلي ؟

مريم = ارتحتلهم .. طيبين الصراحة

حسيت من صوتها انها خف خجلها شوي

شغلت السيارة بس وقفتي مريم بطلبها

مريم = ابي اشوف دانة ما انت مكلم عمي عنها ؟

التفتت لها .. الصراحة نسيت الموضوع

عمر = آآآ .. ماشفتي دانة انتي .. عمك وولده شفتهم قبل شوي تغدوا وراحوا

مريم = مرة عمي جت بس دانة جلست مع البنات بالبيت ( وضمت يديها لصدرها تترجاني ) الله يخليك عمر ابي اشوف دانة .. شايلة همها الله يخليك كلم عمي عنها اليوم

تنهدت وطفيت السيارة

عمر = طيب يله

ونزلنا ورحنا لبيت ابو بندر وضربت الجرس شوي وطلع لنا بندر ووراه اخته شهد الصغيرة

دخلنا للحوش ومريم تكشف عن وجهها و تكلم بندر

مريم بلهفة = بندر وين دانة ابي اشوفها خلها تجي وناد ابوك لعمر .. حنا بالمجلس

هز بندر راسه بايه وراح يركض هو واخته

مسكت مريم يدي وفتحت لي المجلس

جلست مستغرب وانا اشوفها تجلس بجنبي بالمجلس

ليش ماتدخل داخل وتشوف دانه زي ماتقول .. بس سكتت ولا علقت .. هي اعرف ببيت عمها مني

شوي وشفنا دانة وبندر وشهد يدخلون .. بندر وشهد وقفوا عند باب المجلس

ودانة اول ماشافت مريم .. بكت على طول وجت تركض وهي تصيح باسمها

دانة = مليااااااااااام ( وارتمت بحظنها تبكي ) وين لحتي

ضمتها مريم وهي جالسة وحطتها بحظنها وقعدت تضمها وتحبحبها

ابتسمت وانا اطالعهم

شوي ودخل ابو بندر ... ولأني خلاص توني شايف خشته ماقمت

قامت مريم ونزلت دانة على الارض وراحت تسلم على عمها ودانة وراها و ماسكه عباتها

ورجعت مريم وجلست بجنبي على الكنبة ودانة بحظنها

التفتنا انا ومريم لبعض وبعدها التفتت لابو بندر اللي جلس قبالنا

عمر = آآآ .. عندي طلب يابو بندر وان شاء الله ماتردني

قطب ابو بندر حواجبه مستغرب

ابو بندر = آمر ياولدي

عمر بتنهيدة = مايامر عليك عدو بس آآآ .. ( والتفتت لمريم ودانة ورجعت التفت له ) نبي دانة تصير مع اخوانها .. مريم ورايد ساكنين معي بالبيت وقلنا تصير دانة مع اخوانها وانت الله يجزاك خير ويكثر من امثالك ماقصرت معاهم

وعضيت على شفتي السفلية على كلامي اللي مو بمحله وانا عارف سوالفه مع رايد بس شنسوي .. ندهن سيره شوي

ابو بندر مستغرب = وش .. تبي تاخذ هالبنية عندك ( واشر على دانة ).. انت مانت محرم لها

هنا تكلمت مريم تترجاه

مريم = رايد مع عمر بالبيت من زمان .. ودانة توها صغيره ماتتغطى .. تكفى عمي خلني اخذها عندي ... رايد موجود معنا تكفى ياعمي طلبتك .. دانة متعلقة فيني ومااقدر اخليها

ابو بندر بعصبية = انتي خلاص رحتي لبيت زوجك .. تبين دانة تروح معك لبيت واحد غريب ؟

واذن العصر وحنا ناخذ ونعطي معه ولا فيه فايدة

راسه يابس

ماخلينا كلمة ماقلناها .. مريم قامت وحبت راسه تترجاه ولا فيه فايدة .. بكت قدمه ولا فيه فايدة

قمت معصب وفاير دمي منه ..و التفتت لمريم وانا واقف بعصبية

عمر = خلاص مريم قومي

ضمت مريم دانة بقوة وهن يبكن الثنتين والى الحين جالسات ومريم تترجى عمي الى الحين

مريم = الى يخليك ياعمي الله يخليك ...

بس قاطعها ابو بندر وهو يقوم وسحب دانة من مريم وشالها والتفت لي ودانة تتلوى بين يديه وتمد يديها لمريم

ابو بندر = خلاص خذ حرمتك وتيسروا

طالعته وانا انفاسي سريعة من القهر

والتفتت لمريم ومسكت يدها وقومتها

عمر = امشي يامريم امشي ..( وهمست لها منقهر ) من عذر رايد يوم يترك البيت وراعيه

وبصعوبة طلعنا للحوش

و انا اسند مريم اللي ميته صياح وتبكي وانا احاول اهديها واوعدها اجي مرة ثانية واحاول معه

وطلعنا من البيت بكبره وحنا نسمع صياح دانة اللي يقطع القلب وهي تنادي مريم بصوت عالي


ركبنا السيارة وانا اعيد عليها الوعد مرة ثانية

عمر = خلاص يامريم .. اوعدك اجي انا ورايد ونحاول معه ... يمكن اذا شاف رايد اخوها يوافق ناخذها

مغطيه وجهها بيديها وتبكي

شغلت السيارة وحركت

الله يعكر مزاجه زي ماعكر مزاجنا

وصلنا بيتي .. ودخلنا ومريم كأنها هدت شوي بعد وعودي طوال الطريق لها

تنهدت وانا افتح الباب لمريم

انا نظاميا صفر على الشمال لنادر وهو اخوي كيف عاد لدانة .. وهي بنت غريبة بالنسبة لي

نزلت مها عباتها والوجه متنفخ من البكا

ابتسمت لها وانا اطالعها وقلت امزح واحاول اعدل المزاج شوي

عمر = له له له .. مايستاهل واحد مثل عمك يخرب وجهك الحلو ( ولفيت ذراعي على كتفها وانحنيت لمستواها اطل على وجهها ) وش ذنبي انا

شوي شوي نزلت مريم راسها بقوة مستحية وهي تضم عباتها لصدرها وكأني شفت شبح ابتسامة

ضحكت ومسكت اكتافها ومشينا اوريها البيت على غرفة غرفة

لين وصلنا عند غرفة رايد ووقفنا عند بابها

ولقيناها مظلمة والمكيف شغال .. وابتسمت وانا اشوف رايد مغطي نفسه بالكامل ونايم على السرير

التفتت لمريم وهي تدقق بالنظر على السرير مستغربة

عمر = هذا اخوك الكسلان

ودخلت الغرفة وشغلت الانوار وكشفت اللحاف عن رايد ولقيته عليه ملابسه الداخلية ونايم

نغزته باصبعي على خصره عشان يقوم .. تحرك رايد وطالعني شوي يستوعب

وبعدها فز جالس

رايد = عمر ( وعلى طول التفت للي واقفة عند الباب وشهق ) مريم ( وقام بسرعة وراح عند اخته ونسى عمر واللي جاب عمر )

شفت رايد يضم مريم ويسلم عليها ويباركلها ولما شاف وجهها واضح عليه البكى سألها بخوف

رايد = شكلك باكية

وعلى طول التفت لي معصب

رايد بعصبية = هيييييه وش مسوي باختي انت

عمر = اهااا بس خل عنك

مسكت مريم يد رايد

مريم = مو هو ياخوي .. بس كنت مشتاقة لدانة

التفت رايد لمريم بصمت

ما ابي اجيب سيرة دانة ومشكلتها الحين وقلت اغير الموضوع

عمر = هييييه تعال انت ووجهك ليه ماجيت الظهر عند بيت جدي .. الكل كان هناك

التفت رايد لي وحط يده على كتف اخته يدخلها الغرفة وهو يرد علي

رايد = عزمني مصعب بس رحت للدوام مواصل وتعبان وماقدرت اجي

طلب رايد من مريم تجلس على سريره وجلست وانا جلست بجنبها ورايد جلس على الارض قبالنا

رايد بفرح = والله انا فرحان يامريم وانا اشوفك معنا الحين

ابتسمت مريم بخجل وسكتت شوي وبعدها رفعت راسها لرايد وعلمته عن دانة وعمي

مريم = رايد انا وعمر قبل شوي رحنا لعمي عشان نطلب منه دانة بس عيا

قطب رايد حواجبه مستغرب

رايد = ليش عيا ( وهز اكتافه ) مب على كيفه .. الحين انا وانتي هنا وش يمنعه ؟

تنهدت وقلت لرايد عن اسباب عمه

عمر = انا ماني محرم لاختكم

التفت رايد لي وهو الى الحين جالس بالارض قبالنا

رايد = انا موجود وهي اصلا توها صغيره ( وقام واقف ) خلاص انا الحين ابروح واجيبها .. عمي زودها معنا واجد

التفتت مريم لي على طول

مريم = تكفى عمر رح معه

بس رايد عارض

رايد = لا مريم خلي عمر يرتاح من مشاكلنا شوي ( والتفت لي ) انا ابطلع الحين خذوا راحتكم

وراح للحمام يتجهز عشان يطلع

التفتت انا ومريم لبعض وقمنا وطلعنا عنه ورحنا لغرفتنا نرتاح





بعد صلاة العشا بفترة

قمت من النوم ودخلت الحمام اغسل وانا مكسل

لبست بنطلون وتيشيرت وقضيت الصلوات وطلعت من غرفتي ادور مريم وانا توني اتذكر ان اغراضها وملابسها بالفندق

شكلي غير ارسل رايد يجيبهم

دخلت الصاله ولقيت مريم جالسة وسرحانه واول ماشافتني قامت واقفة وهي مستحية مني الى الحين وملاحظ الانحناء البسيط بظهرها من اول ليلة شفتها

قربت منها وجلسنا بجنب بعض على الكنبة وحنا ساكتين ..

وانا افكر كيف اسألها عن سبب الانحناء وساكت وهي تفرك يديها وساكته وشكلها مرتبكه

التفتت لها وسألتها

عمر = وش فيك مريوم ؟

همست مريم وهي منزلها راسها

مريم بهمس = رايد تأخر مدري وش سوا مع عمي

عمر = يمكن راح لدوامه وبعدين يروح لعمك

ماردت علي وسكتنا

واخذنا شوي وحنا ساكتين

رجعت التفت لها وانا اتنحنح

عمر = احم .. مريم آآآ .. وش فيه ظهرك ؟

وقفت مريم عن فرك يديها فجأة .. شوي ولفت وجهها عني وهي الى الحين منزله راسها وردت بهمس

مريم بهمس = ظهري دايم يعورني

عمر = وش منه ؟

مريم = مدري ماراجعت المستشفى

عمر = ليه ؟

سكتت مريم شوي وبعدها ردت

مريم = عمي دايم مو فاضيلي

عمر = طيب رايد دايم يكلمك ليه ماتطلبين منه يوديك

مريم = ايه ... آآآ ... بس عمي شوي شديد على طلعاتي ( وسكتت شوي وكملت ) مايخليني اطلع من البيت واجد

سكتت شوي وانا اطالعها

عمر = طيب هذا مستشفى وضروري وانتي ما انتي رايحة تتمشين .. وش عذره عمك مايوديك

سكت مريم شوي وطولت وهي ساكتها

انحنيت اطل على وجهها يوم شفتها طولت

منزله راسها وانفاسها سريعة وتجاهد الدمعة

عمر مستغرب = اذا كان سؤالي يضايقك .. آآآ

فجأة انفجرت تبكي

مريم = ليته على المستشفى وبس .. انا مكاني عندهم المطبخ وبس واذا جلست عندهم اتبرد والا اتفرج على التلفزيون تسمّعني عمتي كلام يسم البدن .. صرت اتحاشاها .. صرت اكره اجلس عندها ( وبكت اكثر وهي تمسح دموعها بيدها ) اشوف مرة عمي وبناتها يطلعون للسوق ويرجعون محملات بالاكياس وانا الاشياء الضرورية يالله تجيني .. المستشفى يقول عذره مو فاضي .. بس فاضي لمرته وعياله .. يكرفوني بالشغل حتى لو تعبانة .. عمتي ماترتاح لين تشوفني اشتغل .. نفسي تشتهي اشياء حرمتني منها .. تراكمت علي الهموم .. بين معاملتهم معي وبين حزني على امي وابوي وفوق هذا تعبانة وزاد علي لما طردوا رايد .. صارت نفسيتي دماااااااار وانا مدري وينه وهو توه صغير .. حرااااااااااام عليه عمي ليه يطرده وهو صغييييييير .. خفت عليه من عيال السوء .. مدري عنه هو حي والا ميت هو ياكل والا يشرب ( وشهقت بقوة تبكي ) والله لولا بنات عمي .. يصبروني ويعطوني اللي احتاجه بالدس وامهم ماتدري ( وبكت اكثر ) كرهت الحياة كلها .. كرهت نفسي ..

حطيت يدي امسح على راسها ورصيتها على صدري اضمها

عمر بألم = خلاص مريم .. انا من زمان اعرف عن معاناة رايد مع عمه .. خلاص يكفي حاولوا تنسون

غطت مريم وجهها بصدري وتبكي بحرقة

مريم = مابي دانة تصير عندهم يوم واحد .. خايفة يعاملونها مثل ماعملوني .. والله ابنجن اذا ماخذتها من عمتي

رصيت راسها اكثر على صدري

عمر = لا تخافين .. الحين رايد يجيبها ..

وتنهدت وانا اضم مريم اللي تبكي

ما اتوقع رايد يقدر على عمه .. وسكتت افكر بطريقة نحل مشكلة دانة



وقعدنا نحتري رايد وحنا ساكتين

مريم تدعي بخوف .. وانا ساكت وافكر

و بعد ساعة من الانتظار.. شرف الاخ ويد قدام ويد ورا

شهقت مريم وقامت واقفة لما شافته دخل علينا بدون دانة

مريم = وين داااااااااااااانة ؟

طالعت رايد اللي منزل راسه وشكله هو الاخر توه باكي وبصعوبة نطق

رايد بقهر = عيا .. تهاوشت معه بس عيا راسه يابس ( ورفع راسه لمريم ) عذره عمر مو محرم لها


مريم بخوف = لاااا لاااا .. ابي دانة .. ماارتاح و دانة بعيد عنيييييي .. خايفة عليها من عمتييييي

نزلت راسي بصمت اكمل تفكير ومريم تبكي ورايد يحاول يهديها

قمت وطلعت من الصاله ودخلت غرفة امي وقفلت على نفسي واتصلت على عمي ابو سامي شوي وجاني صوته

وبعد السلام

عمر = عمي فيه موضوع ابي اكلمك فيه وابي مساعدك

سكت عمي مستغرب وحسيته يحتريني اقول اللي عندي

عمر = عمي انت تعرف ان اخو زوجتي ساكن معي

عمي مستغرب = ايه ادري ياولدي

تنهدت ودخلت بالموضوع

عمر = والحين زوجتي واخوها يبون اختهم الصغيرة تصير معهم بالبيت .. عمي انا ماعندي مانع بس كلمنا عمهم اليوم وراكب راسه عيا يخلي اختهم معهم بنفس البيت

سكت عمي ومارد وكملت كلامي

عمر = عمي ابيك تكلمه بالعقل

عمي = والعقل تصير مع عمها .. الله يهديك بس

سكتت وانا فاهم مقصدهم بس هذا اذا كان عمهم الكلب صدق همه الحرام و الحلال .. وين مافكر بالحرام يوم ياكل حلالهم

عمر = عم انت ماتدري وش سوا ابو بندر مع زوجتي واخوها .. والله ياعم انه ماكل حلالهم وباع بيتهم وحارمهم من كل شي .. اخوانها الحين خايفين على اختهم الصغيرة

سكت عمي حسيته تورط معي .. توه مزوجني ومن اول يوم ازعجه بمشاكلي

عمر = انا فكرت وقلت نجيه من طرف زوجته

عمي = كيف يعني نجيه من طرف زوجته ؟

عمر = ابي عمتي ام سامي وجدتي يكلمون الحرمة ... وتراهم عايلة همها الفلوس .. انت شايف كيف طلبت 10 الاف لها وهي لا هي ام زوجتي ولا شي .. عمي تكفى قل لعمتي ام سامي تروح لها وتكلمها

وقعدت اقنع عمي لين وافق بالفكرة ووعدني خير

نزلت لرايد ومريم وعلمتهم وبصعوبة هدت مريم وهي تدعي نجاح الفكرة

وكل شوي تسأل بخوف بينها وبين نفسها ياربي هي تعشت والا لا .. هي ماتنام الا عندي اكيد مانامت الى الحين

وانا ورايد شغالين نطمنها



الاربعاء

قررت اخذ مريم للمستشفى ونشوف سبب مرض ظهرها
ورايد طلع لدوامه له ساعتين

اخذت مريم وطلعنا من البيت ورحنا للمستشفى وهي الى الحين مهمومة على دانة ..

وهناك وبعد الكشف جلسنا قبال مكتب الدكتورة ومريم جالسة قبالي

سكتت الدكتورة شوي وهي تقلب التقارير بين يديها وهمست

الدكتورة بهمس = عندها الديسك

قطبت حواجبي ماني فاهم اول مرة اسمع الديسك .. اللي اعرفه انه اكيد اسم مرض بس وش مادري

التفتت لمريم بمزح ومنها احاول اضحكها واطلعها من همها

عمر = الدكتورة تسأل تسوين الديسكو ؟

رفعت مريم حواجبها

ضحكت الدكتورة ورفعت راسها لي على طول

الدكتورة = لأ ايه ديسكو ههههههههههههه ( وضحكت اكثر )

ابتسمت وانا اطالع مريم .. اللي ابيها تضحك ماضحكت .. التفتت للدكتورة تطالعها بصمت

التفتت للدكتورة وسألتها بجدية

عمر = وش الديسك دكتورة ؟

الدكتورة = ماتخافوش ده مرض بسيط وان شاء الله علاجو سهل وحتى لو اضطر المريض للعملية ماتخافوش عمليتو كمان بسيطة .. والحمد الله المرض مش قديم عندها .. الاستمرار على الاعلاج ان شاء الله بيكفي


ارتحنا لكلامها وقمنا راجعين


و مر يوم كامل وحنا نحتري عمي وعمتي ام سامي يردون علينا وش سووا


الخميس بعد صلاة العشا

جالسين انا ومريم بالصاله ومريم ملت وهي تحتري وش صار بالموضوع مع عمي

وانا ورايد بعد ملينا الانتظار

و اخر شي قررت اتصلت على عمي .. ورايد ومريم عندي جالسين قبالي بالصاله

عمي = هلا عمر

عمر = هلا بك .. هاه عمي مارديتلي وش سوت عمتي ؟

عمي = ام سامي كلمت ام بندر وتقول الحرمة بتقنع زوجها وعلى الله ياولدي وانا وجدك بعد ترانا كلمنا ابو بندر

ابتسمت

عمر = صدق عمي .. هاه وش قال ؟

عمي = والله يابوك الرجال معه حق بكلامه .. بس جيناه باللين وحسيت انه لان

التفتت لمريم ورايد اللي جالسين بجنب بعض ويطالعوني بصمت وبلهفة

وابتسمت وانا اتذكر ابو بندر يوم كنا بمجلس جدي يوم يحجّرون عليه الرياجيل عشان مايبلغ على رايد يوم يكسر سيارته .. وشفت كيف تنازل بسرعة عشان يبين للناس انه طيّب ومافه منه واذكر يوم وافق يعطي كرت العايلة لرايد عشان نفس السبب قدام الجيران .. يبي يبين للناس انه طيب

انتبهت على عمي يسألني

عمي = هاه انت مانت مسافر تتمشى انت وزوجتك والا تبي تتمشى ببريدة هههههههه

عمر = هههههههههه لا عمي ان شاء الله ناوي

سولفت مع عمي شوي وسكرت عنه

واول مانزلت الجوال عن اذني سألوني مريم واخوها بصوت واحد

مريم ورايد = هااااااه وش قاااااااال

ضحكت عليهم وعلمتهم

عمر بابتسامة = عمي وجدي كلموه و يقول عمي حس ان عمكم لان شوي

التفتت مريم لرايد وهي ضامها يديها لصدره بخوف

مريم = يااااارب

عمر = نبي ناخذ يوم كذا ونروح انا ورايد ونكلمه مرة ثانية وعمي معنا ( وقمت واقف ) يله عاد خلونا نغير جو ونتعشى برا

ارتبك رايد وتلعثم

رايد = لا لا .. آآآ انتوا روحوا

التفتت مريم لرايد مستغربة

مريم = ليه .. تعال معنا

رايد منحرج = لا مريم مابي اضيق عليكم .. وين تبيني اروح قاط وجهي .. احس نفسي غلط .. لا لا مابي اروح

زين انه فاهم .. الصراحة ابي استمتع بالخصوصية شوي ولاحقين على الجمعه .. وان شاء الله نادر قريب اجيبه .. ودانة يوافق عليها عمها

مريم بزعل = بس رايد انا ماســ

وقاطعتها ومسكت يدها اقومها

عمر = يابنت الحلال خلاص خليه ( ونزلت نظري لرايد الجالس وكملت بمزح ) امشي ولاحقين على البزارين

ابتسم رايد وماعلق

وطلعنا .. ياخي فرق بين تطلع تتعشى مع شباب جلف وخشنين وبين تطلع مع وحدة مثل النسمة و ناعمة


الجمعة

ركبنا انا ورايد سيارتي اللي جابها لي مصعب واخذ سيارته

ورحنا لحارة عم رايد

مرينا عمي ورحنا لبيت ابو بندر

وبدا عمي ياخذ ويعطي مع ابو بندر وانا ورايد متفقين نسكت ونصير مؤدبين ونخلي كل الكلام لعمي

وبعد مانشف حلق عمي وهو يقنع فيه .. اخيرا اقتنع وجه العنز

شهق رايد بفرح يوم وافق والتفت لي فرحان .. حطيت يدي على فخذه وانا ابتسم

شفت عمي يشر لي على رايد بعيونه .. شوي وفهمت على عمي انه يبي رايد يقوم ويحب راس عمه ويدهن سيره شوي

همست لرايد وقلت له يقوم يحب راس عمه

ونفذ بدون نفس

ومعذور

طلع بندر يجيب دانة شوي ورجع للمجلس ودانة معه

وقفت عند الباب بجسمها الصغير والنحيل تستوعب الموجودين ويوم شافت رايد شهقت وجت تركض وارتمت بحضن اخوها وهي تبكي

تنهدت وانا اشوف دانة متغيرة .. شكلها من كثر ماتبكي وتصيح على اختها تغيرت


طلعنا انا ورايد ومعنا دانة ورحنا نفرح مريم ونبشرها

ومافيه فايدة مع مريم .. باكية باكية سواء خايفة والا فرحانة

التفتت لرايد وحنا واقفين عند مدخل الباب الداخلي ونشوف مريم ضامة دانة وتبكي

عمر باستهزاء = الحين ليه انت واخواتك دايم تبكون .. ماتخلص دموعكم ياخي

رفع رايد راسه لي

رايد = الحين تشوفني بكيت ؟

عمر = ايه انت بالذات دايم تبكي .. تذكر والا اذكرك

رايد = يله بس خل عنك ..

ودخل الصاله معصب


يوم وقررنا نسافرنا انا ومريم للشرقية نتمشى

ورايد ودانة يدبرون نفسهم ورايد يعتمد عليه .. اكيد يقدر يعتني باخته

وانطلقنا للشرقية وانا فرحان وطاير من الوناسة

بس فرحتي صارت ناقصة لاحظت على مريم يتعب ظهرها من كثر الجلوس على السيارة والسفر لمسافات طويلة واسبوع ورجعنا عشان ترتاح


بعد يومين من سفرنا رحت لعنيزة العصر وانا مشتاق لنادر .. مشتاق للي ريحته من ريحة امي .. واخذت رايد معي عشان يمسك نادر بالرجعة

وطوال الطريق وانا اتخيله... اكيد كبر .. اكيد تغير .. كيف صار شكله

التفتت لرايد اللي جالس بمكان الراكب وسألته

عمر = تتوقع تغير شكله ؟

التفت رايد لي

رايد مستغرب = مين ( وكأنه تذكر ) آآه تقصد نادر .. اكيد تغير الحين صار عمره تقريبا امممم 5 شهور ونص .. صح ؟

طالعت الطريق قدام وانا اهز راسي وتنهدت

عمر = ايه

وصلنا بيت عمي وضربنا الجرس شوي وطلع لنا معاذ

معاذ = هلا عمر

عمر = هلا بك ( وابتسمت بألم ) جاي اشوف نادر واخذه .. ياهو انا مشتاق له

ابتسم معاذ وقال يصحح لي بنذاله

معاذ = اسمه فارس .. اعرف اسمه اول

عمر بضيق = اوووه معاذ .. كل واحد يسميه باللي يريحه .. دخلنا عاد ابي اشوفه

معاذ = طيب طيب لا تاكلنا

ودخلنا المجلس وراح معاذ يجيب نادر

شوي و دخل سعود وسلم وجلس

سمعت رايد يسأل سعود

رايد = وين مصعب ؟

سعود = راح يشرف على المحل .. يمكن المغرب يجي .. حتى جدي مب هنا بعد

وقعدوا يسولفون وانا عيني على الباب احتري نادر بنفاذ صبر



فجأة دخل معاذ المجلس ومعه طفل صغير شايله بيده

قمت ببطئ وانا عيني على الطفل مستغرب

هذا نادر .. اخبره بالمهاد ملفوف .. هذا عليه بنطلون جنز وفنيلة حمرا وبين يديه لعبة صغيرة حاطها بفمه ويطالعنا ببراءة

جا معاذ عندي ووقف قدامي

اشرت على الطفل ماني مصدق

عمر = هذا آآآ.. نادر ؟

معاذ = لا فارس .. تشوفه تغير عليك صح

ابتسمت بألم وانا عيني على نادر الى الحين

عمر بألم = والله ماسويت خير يامعاذ حرمتني منه شهور بشروطك اللي مدري وش تبي

واخذت نادر منه وضميته لصدري وانا اسمع معاذ يرد علي

معاذ = هههههههه وش اسوي بك .. تستاهل المهم بردت حرتي فيك

جلست على الكنبة وانا اضم نادر وغطيت وجهي بوجهه

تذكرت الليلة السودا اللي جا فيها

تذكرت امي

تذكرت يوم اخذه عندي وانا نفسيتي دمار

كان بالمهاد

ابعدت وجهي عنه وانا اشوف نادر يتحرك وهو متضاق مني وطاحت لعبته بالارض عند رجولي وبرطم قرب يبكي

رجعت وغطيت وجهي بوجهه وحبيت فمه الصغير

هذا نادر يمه كبر .. ليتك موجودة تشوفينه

فجأة بكى نادر متضايق من رصتي له

ابعدت عنه وانا اهزه ابيه يسكت

عمر بحزن = بس نادر بس .. انا اخوك ليش تصيح

قرب رايد مني ولصق فيني يطالع نادر عن قرب

رايد = تغير واجد

قام معاذ وجلس بجنبي من الطرف الثاني واخذ نادر مني وحطه بحظنه .. واللي يقهر سكت على طول او ماخذه معاذ

معاذ = شوي شوي عليه .. توه مو متعود عليك

اخذت اللعبة الصغيرة من الارض .. وقربت من معاذ ولصقت فيه وانا احرك اللعبة قدام نادر الاعبه واحاول اخليه يتعود على شكلي

فجأة دخل جدي وقمت اسلم عليه انا ورايد

وجلسنا وانا رجعت وجلست بجنب معاذ واكمل الاعب نادر

التفت جدي لمعاذ يوم عرف سبب جيتي

جدي بعصبية = هاااه قلي الحين وش استفدت من اللي سويته .. لا بارك الله فيك

لف معاذ وجهه وهمس متضايق


معاذ بضيق = اوهووووه علينا .. جدي كل يوم يهاوش ( ومال علي وقرب راسه من راسي يهمس باذني) هم هاوشوك كثر ماهاوشوني يوم تاخذ سيارتي و مكافأتي ومكافأة مصعب ؟

ضربته بكوعي اسكته وهمست

عمر = اسكت تبيه يعصب اكثر

معاذ بهمس = جدي كل يوم لازم يهاوش

عمر بهمس = ادري تعلمني عن محاضرات جدي ... صرت اعرفه وفيه نظرة يخزك فيها اعرف ان بعدها محاضرة

التفت معاذ يطالعني وراسه قريب من راسي وصار وجهه قريب مني

معاذ = جد والله ؟ كيف يسوي ؟

عمر = يسوي كذا ( وعطيت معاذ نظرة اقلد جدي ) بعدها استعد لهواشه

قطع علينا جدي مستغرب من همساتنا بصوت خفيف

جدي = وش تقولون انتم

اعتدل معاذ جالس ونادر بحظنه

معاذ = ابد سلامتك جدي


بعد صلاة المغرب

اخذت نادر بعد ماودعوه اخوانه ورجعنا لبريدة

رايد يسوق وانا بمكان الراكب ونادر بحظني والاعبه والاخ مفهي باللي حوله وبالسيارات وماعليه مني

دخلت البيت قبل رايد وفتحت الباب الداخلي وانا اكلم نادر بفرح كأنه يفهم

وشفت دانة بالممر تقفز وتلعب على مربعات البلاط

التفتت لي ولما شافت نادر الصغير بيدي وقفت تطالعه ببراءة مستغربة وجت عندي ترفع يديها تبي تشيله

رفعت راسي وشفت مريم تطلع من المطبخ وطيرت عيونها

مريم = هذا اخوووووك ؟

وجت عندي .. عطيتها نادر وعينه على دانة يشوفها من فوق ( الطيور على اشكالها تقع )

عمر بابتسامة = تشوفينه ؟ هذا نادر ( وكملت بفرح ) اخوي

مريم = ياحليله يهبل

وراحت للصاله وهي شايلته ودانة تقفز قدامها تبي تاخذه


دخل رايد وسكر الباب الداخلي

رايد = بسم الله خطفوه منك على طول ههههههه

وراح للصاله

رحت وراهم فرحان .. فجأة وقفت عند مدخل الصاله وعيني على اللي قدامي


مريم جالسة على الكنبة وبحظنها نادر ورايد جالس بنفس الكنبة بجنب مريم ولاصق فيها ويلعب بلسانه لنادر ودانة واقفة قدامهم وماسكه يدين نادر تبي تاخذه من مريم

ابتسمت وانا اطالعهم جالسين كلهم قبالي واناظرهم واحد واحد

صارت عندي عايلة ... فرق بين اول والحين

ياما جلست بهالبيت وحيد ... ياما جلست امي بهالبيت لحالها وحيدة

ياما شكيت لامي وحدتي .. ياما صار هالبيت مظلم

يمه تحققت امنيتي وصارت عندي اسره .. ليتك يايمه ترجعين وتشوفين فرحتي







* رايد *

بعد مرور 6 شهور

رجعت البيت الظهر ومعاي كتبي .. اخيرا رجعت لمقاعد الدراسة

اولى ثانوي ...

غصبتني مريم اترك شغلي وارجع ادرس ..

بالبداية كنت متردد خايف اثقل على عمر

ماكنت ابي اترك الشغل و يقوم عمر يصرف علي وعلى دانة

بس مريم اصرّت الا اترك الشغل وارجع للدراسة و ما اقتنعت الا بعد ماشفت عمر مأيد الفكرة

سكرت الباب الداخلي وابتسمت وانا اشوف دانة تلعب بالسيكل حقها داخل غرف البيت ونادر جالس وراها بالمقعد الخلفي والخدامة ماسكته لا يطيح

دخلت الصاله وشفت مريم جالسة على الكنبة وتتفرج على التلفزيون

من يوم حملت مريم وهي ممنوعه عن الحركة بسبب مرض ظهرها

وعمر من فرحته طار وجاب على طول خدامة مؤقته لين يقدم على خدامة دائمة وحلف على مريم ماتتحرك

ومن شهرين ونص كل ماتحركت مريم عصب عمر عليها ماتتحرك

والحين لها شهرين ونص حامل

فرحتي ماتوصف .. انا ابصير خال





