
- نمرمن وين جبت الختم هذا فاقدته من زمان قلبت الدنيا عليه ولا لقيته

نمر\ماما لقيته بسيارة بابا واخذته ابي اعرف وش مكتوب ماعرفت

هي\نموري هذا ختم امي الله يرحمها ماكانت تعرف توقع با القلم وهذا كان محل التوقيع بعدين الاسم با الختم مقلوب علشان كذا ماعرفت تقراه

انت للحين سنه اولى لما تكبر شوي راح تتعلم كيف تقرا

جدتك الله يغفر لها ماراحت للمدرسه مثلك والا كان صارت توقع ولا احتاجت ختم

الي يشد حيله با المدرسه يتعلم ويصير يوقع صح ويعرف وش مكتوب محد يضحك عليه


وربي يحب الي يسعون للعلم ويعلي درجاتهم با الدنيا والآخره

نمر\ماما انا احب ربي لكن ما احب المدرسه ماما المدرسه تقهر

هي\ها الولد وشلون افهمه وارغبه با المدرسه ياربي تعيني معاناه واحنا تونا با اول الطريق



نمر\ماما بقولك شي...؟

هي\يا الله قل اليوم الظاهر مافي غدا بس بنجلس لشيخ نمر ونجيب على تساؤلاته يا الله لاتخلي بنفسك شي ما تسأله


نمر\ماماليش ماعندي خوال وعمان مثل عيال صديقاتك...!

هي ب ألم\ قلبي نمر خوالي خوالك وانت تشوف ماعندي عمان والاكان صارو عمانك ما يكفي خاله الي تجي كل فتره وتشتري لك العاب

وبعدين لازم تقول الحمدلله انا عندي اخوان واخت

نمر\لا انا ابي عمان وخوال بعد

هي \طيب وعماتك وعمو الي جنبنا

نمر\لا انا ابغى اعمام زينا يشبهونا

هي\نمر طيب شفني ماعندي اخوان وخوات يشبهوني والحمدلله

يعني انا وانت مثل مثل صح...,

نمر\ صح ماماانا وانتي مثل مثل

هو\يا ها النمر انا مدري وش خلاني اطاوعك واسمي ولدي ها الاسم الظاهر انه طالع على نمر ليتني سميته اسم ثاني

هي\هههههه يا ليت والله يطلع على سميه نمر الله يحفظه

هو\اضحكي يا عوق محد يتصدع راسه الصباح من كثر الاسئله مثلي اذا رحت فيه للمدرسه

هي\ وش يسألك عنه نمر..؟!

هو\بخبرك لكن غداك جاهز..؟

هي \دقايق بدل لبسك وبتلقاه ان شاء الله جاهز...

-
-
- /
-
-
- /
-
-
- /


انا عوق صح بتستغربون اسمي لكن ربي وهبني جمال مثل ما يقولون اسطوري ويمكن سموني عوق نسبه لجمالي شعري طويل طول ملفت لنظر

برجع فيكم ورى 26سنه والاانا33 سنوات عمري
-
- لكن كلامي عن اول يوم دخلت فيه المدرسه

طلعت لدنيا لااخوان ولاخوات
-
- امي بس حرمه كبيره وعيال اخو امي والا اخوها متوفي بس عياله من فتره لفتره يمرون يشوفون امي ويسلمون عليها حتى ايام الربيع

والشتاء نطلع فتره بسيطه ونرجع مع اقارب امي لأنها ما تحب تطول في البرونرجع لبيتنا انا وامي وخادمتنا وزوجها السواق

وكنت استغرب كل البنات الي حولي وصديقاتي عوايل كبيره الا انا وحدي


كثير من زميلاتي يحسدوني ياحظك ياعوق وحيده
-
- واكيد ان اهلك مدلعينك وانا اشوف غير الي هم يشوفونه امي تخاف علي من الهوا كل مكان تروح معي فيه عمري ماحسيت بطفولتي بحريه

على طول تصرفاتي مكبوته مراقبه بكل شي لازم اتصرف تصرف بنت راشده وانا بسن طفوله
-
-
امي على كثر ماكانت كل طلباتي مجابه عندها على كثر ماكنت محرومه من اشياء كثير
-
-
واهم شي حرية الطفل با اللعب والاختلاط مع الا طفال الاخرين

امي عمرها مامدت ايدها علي لكن كلامهاونظرتها لي تكفي عن الف سوط انضرب فيهم


انا اول بنت من صديقاتي لبستني امي العباه والغطوه المدرسه قريبه من بيتي...,


امي كبيره با السن وكانوا لنا جيران من الناس الي فيهم خير..

في اليوم الي تكون تعبانه ترفض اني اركب مع السواق رغم وجود زوجة السواق معاه لازم اذاطلعت للمدرسه يكون معي امي والخادمه

كلنا نطلع مع السواق

كثيرامي تحرص انها في اليوم الي تتعب تكلم زوجة جارنا وبناته وحده وحده توصيهم الصباح يا خذوني معاهم وينتبهون لي كأني طفله

ادرس روضه على ان بنات جارنا الكبيره كبري بنفس المرحله والباقيات اصغرمني ...


كثير كانت شدة حرص امي علي يخنقني ومع هذا اشوف الغبطه بعيون البنات لي ...

كنت اتمنى يكون لي خوات يشاركوني غرفتي افقد اشيائي القى خواتي ماخذينهم...


او نذاكر انا وخواتي وفي المدرسه اشوف شي من اشياء كنت فاقدته القى اختي لابسته واتوعدها في البيت اوريك

اتمنى يكون لي اخ اكبر مني اتدلع عليه...

واخ اصغر مني اشاكسه...

ولا يكون عندي اخت صغيره في نهاية العام الدراسي تروح معاي للمدرسه يشوفونها صديقاتي ويسألوني تبارك الله عوق اختك تهبل احلى منك...

والامنيه الكبرى الي تخليني ليالي كثيره اغرق مخدتي دموع كنت اتمنى يكون عندي ابو مايهم...!

حنون...!


قاسي...!

المهم اب الصباح يوصلني المدرسه واكون راكبه جنبه...
و...

يسولف معاي يعطيني مصروف المدرسه...

اتخيله يفتح محفظته ويقول مامعي صرف عوق خوذي الفلوس واستانسي انتي وصديقاتك اليوم انتي شيختهم باشري عليهن كلهن...


لكن هاااه وانا ابوك لاتخبرين اخوانك اذا رجعتي ان شاء الله الظهر...

وانزل وانا فرحانه وابوي يوصي الحارس يقول انتبه يا ابو فلان لعوق لاتطلع لين تشوف سيارتي والاسيارة اخوها...







/


/


/
احلام بسيطه وكثير منكم عايشها حقيقه ويمكن البعض ما هومعجبه وضعه هذا لكن انا كانت عندي امنيه وحلم سهرني ليالي




انا كنت ارجع من المدرسه اما مع امي والسواق وزوجته خادمتنا..
او...

بيد بنات الجيران الي يمسكوني مع يدي خايفين علي اضيع وانا عمري عشر سنوات وحتى عباتي لما كنت صغيره اتمنى افصخها من يوم

اطلع من باب المدرسه


لكن اخاف صديقاتي يخبرون امي مع انهم كلهم من يوم نبتعد عن اسوار المدرسه كلهم ينزلون عبياتهم ويمشون بدونها الا انا

/

/

/

دخلت المرحله المتوسطه...

وبرز جمالي اكثر المعجبات يحاصروني بكل مكان في المدرسه..

بما ان مدرستي مجمع حتى بنات الثانويه اكبر مني اشوف بعيونهم نظرات الاعجاب ومرات اخاف من بعض كلام يقولونه لي...



امي دايم تحذرني ما امشي مع بنات اكبر مني او بنات متزوجات

وكثير امي تحضر للمدرسه توصي علي المدرسات ومدرساتي با الرغم من الحاح امي عليهن وعلشان يطمنونها كنت مميزه عندهم وهذا حماني

كثير من بنات متطفلات انهم عارفين اني تحت عين الكل وكثير تعاقبوابسببي وهم يستحقون العقاب لكن دايم الانسان الغلطان عنده زاويه

يبيح له انه يشوف نفسه على صواب فكنت بنظرهن اني اتسبب في عقابهن وانا مالي ذنب بعقابهن

مستواي الدراسي

كان وسط وكنت مجتهده اكثر من كوني ذكيه...

في اخر مرحله با الثانويه امي كبرت صار كل شي عليها صعب وهي ماغيرت نظامها...

من طلعت لدنيا واحنا عندنا سواق وخدامه زوج وزوجته امي قبل ما يسافرون ...

خادمتنا وزوجهاالسواق وينتهي عقدهم تستقدم غيرهم با اسم عيال خالي

واذا وصلواالسواق والخادمه الجدد ترسلهم لخوالي وخوالي اكثر وقتهم با البر هم وعوايلهم على انهم مدرسين لكن متعلقين مره

بالحلال والبراقول ليش يمه حرام خوالي مره قاسين مع السواق والخدامه

تقول انتي جاهل ابيهم اول شي يجربون ناس يكدونهم كد علشان اذا رجعو عندي حبوا ايديهم وجه وقفا البيت مافيه الا انا وانتي

والشغل قليل

وبعدين السواق ابيه يتعلم الحيا وانا امتس والعفه البدوي ما يتلفت في الحرمه الي ما تحل له

وانا ما طلعت با الدنيا غير فيتس اخاف يا بنتي عليتس مرات من نفسي يا عوق اخاف اضرتس

امي كبرت واحس صارت حنون علي اكثر تقول كلام مرات يقطع قلبي

ما صرت اخاف من امي مثل قبل

في يوم رجعت من المدرسه لقيت امي وجها متغير اسألها تقول شوي تعبانه

تغديت واخذت كتابي اذاكرونمت بما انها فترة امتحانات نصفيه والجو برد النوم يثقل قعدت الوقت متأخر ابي اكمل مراجعه

رحت اتفقد امي لقيتها طايحه وزايد عليها التعب ورحت واركض يمين يسار ما ادري وش اسوي

نسيت حتى ان عندنا سواق وخادمه قامت الخدامه والسواق على صراخي وبسرعه الخادمه دخلت لأن امي قايله لسواق لو تشوفنا محترقين لا اشوفك تدخل علينا

وهو الله يجزاه خير ماسك العلم...

لبست امي عباتها وعلى طول للمستشفى...

وفحصوا على امي طلع عندها ارتفاع با الضغط والسكر هو الي هد حيلها رحت اركض ورى الدكتور اسأله عن وضع امي وليش الضغط مرتفع

عندها امي منتظمه على ادويتها

قال امك حرمه كبيره واكيد متعرضه لأنفعال هو الي رفع ضغطها لكن الحمدلله جات سليمه وهي لازم ترقد هنا لصباح

/

/

/

رجعت لأمي بغرفة التنويم وهي تغمض وتفتح تعبانه

عوق ب دموع\لاتخليني مالي احد غيرك وش الي رافع ضغطك


آم عوق\ مافي شي بس انتي اتركي عنتس التبكبك وياالله بعود معتس بكرا اختبار
ترا هذي السنه الاخيره لتس


حآولت...النزول.. لكن الممرضات امسكوها وآستدعو الدكتور..



الدكتور بلطافه\ لآتهملين نفسك ي خاله ..كذا مو مسموح لك..

ام عوق\ ياولدي بنتي عندها اختبار

الدكتور ب لطف\ بنسمح لها ترافقكـ


/


/


/

رجعت للبيت ابي اخذ كتبي ..و...اغراضي...
آحس بوحشه من يوم ركبت السياره...

قلبي ينتفض وعيوني تصب دموع....


خايفه اول مره احس با الخوف ...!


خفت من كل شي من السواق...!


من الخادمه...!

من اني ادخل البيت والقى حرامي قدامي ...!

/

/

/

بسرعه لميت كتبي علشان اكمل مذاكره عند امي...

حسيت حتى الجدران تبي تاكلني ...


فضيع الاحساس با الخوف...

يصور لك حتى ان الارض الي تمشي عليها تهددك...


/


/


/
رجعت لأمي وخبرت السواق يرجع للمستشفى بدري والخادمه تحضر لبسي وتجيبه لي في المستشفى


جلست عند امي عين عليها وعين على الكتاب ما ادري وش ذاكرت لكن الاكيد ان كنت بحل صح في اختباري هو من دعاء امي لي الليله هي

تدعي وانا اسمع واحاول احفظ واجتهد اكثر
/

/

/
اصبح الصباح وطلعت لمدرستي وامتحنت وكان احسن حل لي سبحان الله يمكن الاحساس با الخوف خلاني احفظ اشياء اصلن كنت ملغيه مذاكرتها

اوهو دعوة امي لي ان ربي يسر امري



/

/

/
في اليوم الثاني رجعت امي للبيت...

يا فرحتي ماتوصف طيحت امي مريضه ونقلها للمستشفى كان مثل الي يمشي بنور وفجاءه طفا عليه النور وصاير يتخبط ما يدري وين يمشي

ورجعت امي للبيت مثل النور الي بدد الظلام


/


/


/
النصف الثاني من المرحله الثانويه كان يعادل كل سنوات عمري 18

في يوم كان في بنت تتحرش فيني بالكلام...

والبنت هذي من بنات جيرانا...

كانت حيل مؤدبه لكن من يوم دخلنا المرحله الثانويه تغيرت

قصة شعرها بطريقه غريبه كأنه شعر ولد

من غير محاولتها لتخشين صوتها والاشياء الي تلبسها وحركاتهاتثير الاشمزاز

كم مره احاول اكذب نفسي واتناسى كلامها القبيح إلا مره خلاص ماعاد لصبر مكان عندي من حركاتها قربت مني بطريقه غريبه ودفيتها

وطاحت على ظهرها

اجتمعوا البنات علينا وحضرت المشرفه وعلى طول للاداره المديره كانت تعرفني من يوم كنت في الابتدائي
/

/
/
المشرفه\ خير عهود وش عندك مع عوق

عهود\ استاذه عوق قليلة ادب وتحرشت فيني وتعلق على لبسي وقصة شعري

المشرفه\ سيماهم في وجوههم يا عهود

كلنا نعرف عوق ما تطلع منها العيبه المشكله فيك انتي ويا الله بسرعه اشوف قدامي تكتبين تعهد تغيرين فيه المريول

وشعرك هذا تلبسين طرحه حتى يطول

وبكرا امك تحضر ولو ما شفت كلامي تنفذ المدرسه تتعذرك

طلعت وانا وجهي طايح من كلام المدير لعهود عمري ما شفت احد تهزئ قدامي ولا عمر احد هزئني

عهود قلبت علي ذاك اليوم هي وصديقاتها

وفي اخر حصه كنت البس عباتي ابغى اطلع

لحقوني هي وشلتها

قالت بنات من يصدق ان حرمه عمرها 80سنه تحمل وتجيب بنت عمرها 18سنه لا وزوجها متوفي من 30سنه

وضحكوا الي تقول اكيد انها استنسختها والي تقول تلقيح صناعي وماشاء الله شكل المستشفى حيل راقي والا ما ينتج بنات حلوين

ادري انهم يقصدوني

رجعت للبيت وانا ابكي من القهر استضعفوني وانا مافي احد يدافع عني


/


/

/
ام عوق\ وش فيها عوق المزايين خدودها محمره


عوق\ مافي شي يا ضي عيوني بس من الحر ودايخه بنام دخلت غرفتي

/

/

/

واحس الدنيا ضايقه فيني جدران غرفتي حشرتني حشر

على كبر غرفتي حسيتها صارت متر في متر

وافكر صحيح امي كم عمرها وش درى عهود عن عمر امي والا وفاة ابوي

لكن امي تزوجت اكثر من مره يمكن هي ما تدري عن ها الشي طيب لو عمر امي 80وعمري18يعني امي ولدتني عمرها 62

طيب يمكن صحيح امي ولدتني متأخره مافي شي غريب

الحل اني اشوف صدق متى توفى ابوي انا طلعت لدنيا ما شفته ولاشفت عماني ولا ادري حتى اذا لي اعمام اولا

لكن كيف اقدر اوصل لدرج امي الي فيه اوراقنا



/


/

/
بعد ما شبعت بكا نمت وانا مافي راسي الا شنطة الاوراق حقت امي

الشنطه كانت دايم قدامي ...!


عمري ما فكرت افتحها...!


ماكان في شي مهم فيها بنظري الحين كأن فيها خريطة الكنز...!



/



/

/



عرفتكم على بدآية الروايه....,


آنطلقو ب التوقعات=)

لنآ لـقاء منتظم ان شاء الله..


\
\
\

(كلمه اخيره)


يمتصّ القرآن الحزن من القلب كإسفنجة ،

ويبدو الخطاب فيه شخصيًا , حميميّا ودافئًا .. و عظيمًا أيضّا !

لا أحد يستطيعُ أن يربّت على قلبك ,
...
كما تفعل سورة يوسف

ولا أن يمنحك الطمأنينة الكاملة ,

كما تفعل سورة يس

ولا أن يقول لك بكلمات الله :

[ ما ودّعك ربُّك وما قلى ]

إلا هو ()

إذا قرأت القرآن حزينًا .. كان كضماد !

وإذا قرأته سعيدًا ، ضاعف تلك السعادة =”

هو القرآن , فلا تهجره





طيف الأحباب

ام الوليد





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



.
.
بسم الله الرحمن الرحيم


مساء الخير اي كلام بكتبه مراح يعبر عن امتناني لكل من مر متصفحي واعطاني من وقته وقفه يقرأسطور كتبتها طيف الأحباب تحس انها اشارة تنبيه لكثير من بناتناالغاليات
سبب كتابتي لروايه كلمه سمعتها من شخصيه من المقربين الي نفسي وهي شخصيه رئيسيه با الروايه

الكلمه سمعتها قبل سنوات لكن ماراحت عن بالي وكنت اتمنى ان غيري سمعها واخذ درس فكرت اكتب قصه قصيره حول فكرة نوح الحمام لكن تراجعت ودفنت الفكره الي قبل فتره كتبت الروايه وانا متردده وبعدما كملت فصولها عرضتها على اكثر من شخص من اصحاب الرأي والمشوره وهم الي شجعوني انزلها

اذا اعجبتكم فهذا توفيق من الله واذا ما ماكانت با المستوى المطلوب

فا الخطأمني ما قدرت اعبر عن الي بداخلي با الصوره المطلوبه

ومثل ما قلت قبل ما اتخيلكم الا مثل خواتي وبناتي ومجتمعين بمكان واحد نتسامرواحكي لكم حكايه..

.

.

.



بارت اليوم هوالبارت الي بتكتشفون مع عوق حقيقتها

كيف ..وليش ..ومن هي عوق.. ان شاء الله با البارتات القريبه القادمه

.

.

.
البارت الثاني



.

.

.

نوح الحمآم...

.

.

.

طلعت لأمي وهي منسدحه با الصاله وتسمع الرادو امي..

ما تحب التلفزيون ومتعلقه في الرادو وهي من كثر ماتكره التلفزيون حتى انا صرت ما احبه... ولا اهتم فيه...

على ان عندنا في البيت اكثر من تلفزيون

صرت احب الرادو وحافظه برامجه علشان امي..

واستمتع وانا اسمع معها لبرنامج نورعلى الدرب...

واضحك على امي اذا جا سؤال لشيوخ عن امور تخص المرأه..

والا علاقة الزوج بزوجته..

امي تقول قومي والا سدي اذانتس لين يخلص السؤال والجواب

نسمع انا وامي برنامج صور مسموعه وكل حلقه تجي امي تناقشها معاي مثل الي يشرح درس وتحاول توصلي الصح من الغلط من خلال موضوع البرنامج حتى احيانآ

تقول كلام ما افهمه ولا سمعته با البرنامج دروس من امي لي استوعبتها بعد ما عرفت حقيقتي


نتابع المسلسل الساخرام حديجان..

واذا قلت يمه ترى الي يسولفون كلهم رجال واحد يقلد مرات رجال ومرات حرمه..

تقول لاعاد اسمعتس تقولين ها الكلام عند احد ثم يقولون عوق التسذوب..

ولا صدقتني الا مره جا لقاء بتلفزيون لشخصية ام حديجان الحقيقيه وناديتها تشوفه علشان امي صدقتني وهي مستغربه كيف شخص واحد يقوم بكل الادوار

كان عند امي متعه انها اتابع المسلسلات البدويه با الرادو احسن من التلفزيون

وحتى مرات تهاوش تقول ليه يغيرون القصه ولا يجيبون منها الا اساميهم والباقي يلعبون علينا فيه
وتسرد لي امي القصه الحقيقيه للي سمعته
برنامج الباديه حافظه وقته على كل محطات الرادو وحتى من اي دوله يبث البرنامج
.
.
.
امي كانت شخصيه قويه ويمكن لو ماكانت شدتها كان جمالي قلب علي نقمه الكل يمجد جمالي وينبهر اذا شافني دائمآ الفت الانظار في كل مكان اروح فيه مع امي.. الا امي..,

دايم تقول لاتغترين واجد بالمدح من زين خشمتس والا من زين عيونتس لكن الناس ماتشوفتس الا متكحله ومتحومره>>يعني حاطه روج

ترى لو يشوفون وجهتس كذا بيهجون العرب والا بياضتس دافع البلا سامجه مافيتس ملح ابد.. ابد.. ترى زين البنت بحياهاودينها

مرات تخليني ارجع من حفله والا مناسبه ادخل غرفتي واوقف قدام المرايه ..

ماغير اتلمس وجهي و ايديني واناظر فيهم يمكن امي صادقه

والا العرب مالهم الا الظاهر اكيد ان امي هي الي صح..

ها الشي وغيره اشياء بعد حفظ الله سبحانه وتعالى..

كانت رادع لي ما احاول اظهر وجهي والا بياضي قدام احد..

دايم حجابي كامل من طلعت للمتوسط..

الشراب والقفاز البسهم مثل لبسي لعباتي..

حتى لبسي امي ما يعجبها الا اللبس الساتر سواءفي بيتنا والا اذا طلعنا

تقول وش الزود الي بيجيتس اذا طلعتي شي من لحم جسمتس غير عيون خلق الله

امي كانت حريصه على صلاتي ..

وحتى النوافل فرض علي عند امي اصليهم ودايم تقول يا زين بنتي لو تصوم معي وتزين شهرها بصيام البيض..

واصوم معهاالايام البيض لكن امي بعد ما كبرت ما تستحمل الصوم السكر كثير يرتفع عندها وانا اصوم

علشان ازين الشهر بصومي ..

تقول عوق وانا امتس ترى الشهر الي ما تصومين فيه لو اثنين والا خميس يفقدتس

لاتخلينه يفقدتس اشياء تنغرس فينا..

واحنا اطفال تظل قواعد ثابته ماتتغير طول حياتنا

امي بدويه على الفطره حتى لماكنت اسمع لها الي نحفظه من القرآن انا وهي بدار التحفيظ لسانها ثقيل بقراءة القران ..


لكن زرعت فيني اشياء من يوم انا طفله..

وكبرت وصارت اساس بحياتي من ضمنها صيامي الي لازم كل شهر اواذا ضقت والا تعسر علي امتحان قالت عوق بنتي افزعي للي ماتنام عينه

يفزعلتس صلي بنتي وهي تنفرج ..

من يوم انا صغيره عمري ما مديت يدي على شي ماهو لي..

امي تقول الشي الي تاخذينه وانتي مالتس حق فيه ينزع الله منه البركه ويروح منتس اضعافه عاجل والا اجل ...

ورزقتس بيوصلتس مهما تأخر


.
.
.


من يوم كنت صغيره وهي كل جمعه بعد صلاة الظهر توقف عند الباب...
وتقول لسواق ينادي عيال جيرانا الصغار..

توزع عليهم ريالات كل واحد ريال لكن سبحان الله فرحتهم بريال امي ماتنوصف عيال جيراناكل جمعه يمرون من عند باب بيتنا ينتظرونها تطلع عليهم وتعطيهم الريال

امي متعوده بعد العصر اذا ماطلعنا لدار التحفيظ تجلس في سور بيتنا السور كبير وفيه مجلس خارجي او ما يسمى مشب ومقابل المشب مزينه لها مظله با السورتجلس فيهابا الصيف وتتقهوى فيها ..

مرات يمرونا حريم الجيران يحبون يجلسون عند امي ويسمعون لها على ان امي ماتعطي احد وجه وصريحه مره ما تعرف تجامل

استغرب على كثر صراحة امي على كثر ما يحبونها حريم جيرانا

وكثير من جاراتنا يستشيرونها وياخذون شورها


مره وحده من الجيران جات تشتكي من زوجة ولدهاكانت معاهم بنفس البيت قالت لها يا ام نايف لاتاخذين زمنتس وزمن غيرتس خلي وليدتس يرتاح وخليه يطلع بزوجته ولا تغثينه وريحي وارتاحي

خليتس من مراقب ولدتس ترى ينفر منتس ترى بعد البيوت مرات يقرب القلوب وقربها يقسيها
كلام امي صحيح البيوت ما تبعد القلوب المشاكل هي الي تنفر الناس من بعضها

.
.
.
صرت اترقب متى بس امي تطلع لمظلتهاوابي الشنطه الي صارت شغلي الشاغل

الشنطه يبي لها وقت علشان اقدر افتحها واشوف الاوراق الي فيها

وامي ما تطول عني لازم كل شوي تناديني تشوف وين انا والا تسألني وش كنت اسوي

اروح وارجع من المدرسه وانا كل ما شفت عهود زاد اصراري على فتح شنطة الاوراق

نسيت اخبركم امي بعد ما وصلت لثالث ثانوي صارت تسمح لي اروح مع الشغاله والسواق بدون ما تطلع معاي فقط للمدرسه وتحسب با الدقيقه متى اطلع للمدرسه ومتى ارجع وطلعت لي حفيظة نفوس


واخيرآجات الفرصه عيال خالي زارو امي وهذي فرصتي الي ما راح تتكرردخلت غرفة امي وافتح درج عند امي والقى شنطة الاوراق

وهذي اول مره في حياتي امد يدي على شي وانا خايفه احس اني قاعده اسرق الشنطه من زمان عند امي وموجوده قدام عيوني ولا عمري فكرت حتى المسها ولا اقربها الا اذا امي طلبت مني افتحها
سمعت صوت الشغاله تنادي

تقول عوق ماما كبير يبغاك با المجلس قلت خلاص جايه

وبسرعه رحت با الشنطه لغرفتي

وطلعت لأامي وانا الهث من الركض...

والخوف ولو سألت امي وش تسوين ..!!

اكيد بفل السبحه من الخوف

لكن امي بعد ما طلعو ا عيال خالي كانت تعبانه ونادتني تبي علاجها

عطيتها العلاج لكن ما نفعها زاد تعبها






على طول اخذت امي للمستشفى ونفس الكلام امي مرتفع ضغطها نتيجة انفعال والحمدلله مرت على خير

ورجعنا للبيت ونسيت الشنطه مع خوفي على امي

دخلت غرفتي ابي انام منهده من التعب فتحت دولابي ببدل ملابسي والقى الشنطه

طار النوم من عيوني...!

قفلت غرفتي..

خفت امي تدخل وتشوف الشنطه معاي ..

على طول دخلت الحمام وفتحت صنبور المويه..

لأن غرفتي نظام جناح علشان لو مرت امي والا ارسلت الشغاله تسمع صوت المويه وتحسبني با الحمام..!

فتحت الشنطه وادور في الاوراق كان فيهاصكك بيتنا وصكوك بيوت لأمي

امي بعد ما طلعت لي حفيظة نفوس اخذتني للمحكمه وسجلت بيتنا با اسمي واراضي عندهاوبيوت مأجرتهم

وفتحت حساب با اسمها خاص لي لأن عمري 18سنه ورفضوا ذيك الفتره انهم يفتحون لي حساب امي كانت توقع بختم والختم كان عندها يعتبر شي ثمين ومحتفظه فيه مع الاشياء الثمينه عندها

اوراق قديمه تملى الشنطه ما ادري ليش محتفظه فيها...!

اول شي فتحت حفيظة النفوس حقت امي قلت بحسب عمر امي طلع عمر امي 84سنه ماهو 80يعني معقوله ولدتني وهي 66سنه

هذا اول سهم ضربني بقلبي وهد حيلي



.

.

.
حسيت بدوخه واني بس ابي استفرغ ..

لكن

تماسكت هذي فرصتي الوحيده الي اقدر اعرف وش داخل الشنطه الي من انولدت وهي موجوده ولا عمرها الفتت انتباهي ...


بحثت با الاوراق

لقيت ورقه صك وفاه لكن با اسم شخص غريب..

اسم رجل لكن ماهو اسم ابوي...؟

من يترى الي امي محتفظه بصك وفاته...؟


في ورقه ان امي ارملة ها الشخص لكن امي سمعتها تقول انها تزوجت اكثر من مره ولا حاولت اسألها عن اي شي يخص زواجها

استحي منها ودايم تقول عيب البنت بس تنشد عن السوالف الي ماتخصها

دورت على صك وفاة ابوي...!

ما لقيت الاورقة تفويض لواحد اسمه مثل اسم واحد من عيال خالي...!

لكن اسم ابوه نفس اسم الشخص الي مكتوب ان امي ارملته ...

و انه يكون وكيل امي يعني وكيل امي ولد زوجها المتوفي

خالي ما شفته بس عياله اثنين كبار واختهم وحده يجون امي على فترات متباعده عندنا واحنا نحضر منا سبتهم وبسرعه نرجع امي ما تحب تطول عند اي احد تقول انا وبنتي مانرتاح الا في بيتنا على ان بيت امي وبيوت عيال خالي بنفس المنطقه يبعدون عن بيتنا اقل من ساعه


رجعت بسرعه لصك الوفاه لقيت انه فعلن متوفي من 24سنه يعني قبل انولدب6سنوات

.

.

.

طيب انا وين اسمي وين الي يخصني

و

لا في أي ورقه تخص ابوي قعدت ادور مثل المجنونه لقيت شهادة ميلاد قريت الي فيهاوياليتني ماقريتها


.

.

.

انهرت بعد مالقيت شهادة ميلادي الي موجوده معي من الولاده لكن عمري ما فتحتها مافيها اسم امي

ورقه من الاماره ومحضر من الشرطه عمرها 18سنه بعمري تعهد من امي وضحى انها تراعي الطفله مجهولة النسب عوق بنت عبدالله عبد الملك احمد

وتربيها تربيه اسلاميه وتراعي الله فيها





.


.


.

دارت الدنيا فيني وقفت بفتح الباب فتحت المفتاح وطحت ما صحيت الا على صوت امي والخدامه ومغرقه ملابسي مويه

وامي تبكي \ وش الي جاتس بسم الله عليتس من روعتس

ورى شنطتي بغرفتس


آرتبكت عوق بـ ألم..وفضلت الصمت وهي تجمع آشتاتها...


وتدخل الحمام...!


.

.

.




ي غصن بلا ورق


من اليباس انت والا بعدك خضر


مدري ي غصن



بس اه ي غصن من نوح الحمامه هذيك على طرفك



وش هو نوح الحمام



الا من انين جوفه

وعبره انحبست

ماعرفت لها طريق


.

.

.

غيرت ملابسي ودخلت سريري بدون ولا كلمه وامي تناظرني وهي منصدمه
ماتدري وش جاني

نمت نوم متقطع وكوابيس و احس احد كابس على نفسي وصحيت نص الليل كل جسمي عرقان على ان الجو كان ربيعي

شغلت نور الغرفه الا امي نايمه عندي با الغرفه على الارض من يوم حست با النور صحت

وتناظرني..!


ام عوق\ وش فيتس يا بنتي روعتيني ماعادت رجولي تشليني من خوفي عليتس تحسين بشي يوجعتس شي تبين المستشفى




رحمت حالها ..!


عوق\ مافيني شي يمكن الي فيني كان من ضغط الدروس




ام عوق\ عوق ورى شنطتي بغرفتس


.


.


.

انلجم فمي ما ادري وش اقول...؟

امي معاها الضغط..!

ولا تستحمل احد يعاتبها..!

.
.
.

عوق ب ارتباك\ يمه الشنطه احتجت حفيظة النفوس حقتي المدرسه يبونها علشان البيانات الشخصيه

بلعت ريقها ب الم\يمه كل البنات الي في ثالث ثانوي يطلبون منهم اثبات واوراق علشان شهادة الثانويه العامه

والعصر عيال خالي عندتس ولا بغيت ازعجتس اخذت الشنطه لغرفتي

ام عوق\ الحمدلله ولا عاد تعودينها اذا بغيتي شي اطلبيه

وانا اطلعه لتس والا نسيتي اني اعرف اقرا ودارسه نحو الاميه..؟

عوق ب احمرار\ ابشري ما اعيدها

ام عوق\ اجل قومي صلي الي فاتس يا امتس واشحذي ربتس من فضله



قامت امي من عندي وانا مستغربه ان امي كيف ما شكت اني عرفت الحقيقه المره اني لقيطه مجهولة النسب

وكلام عهود صحيح

وانا نفسي كيف ماعرفت ان في شي بحياتي غلط..؟

اشياء كثيره تدل ان فيه شي مو طبيعي...؟

انا وحيدة امي....

وامي كبيره بالعمر...

ماعندي اقارب من جهة ابوي اقارب امي وبس

آآآآآآآه يا راسي بينفجر...,

من التفكير...

طيب انا وش اسوي الحين اخبر امي اني عرفت الحقيقه..؟

اخاف اقولها تتعب والا يجيها شي..!

وانا وين اروح مالي الا ربي وثم امي...!


يارب افرجها علي...

واجعل لي من امري هذا فرجا ومخرجا

بصلي وانام العبد با التفكير والرب في التدبير...,

صليت الي فاتني ورحت لغرفة امي واحضنها وانام مثل يوم كنت صغيره اشم ريحتها ريحت الحنان حسيت با الامان بحضنها

.


.


.

صحيت الفجر وامي كانت تصلي يوم خلصت صلاه حسيت وجه امي متغير...

عوق ب استغراب\يمه فيتس شي..؟

ام عوق\لا بس ماتعودت اسهر والبارح بعد ما لقيناتس طايحه

مانمت زين من خوفي عليتس وحتى انتي يوم جيتي تنامين عندي بعد ما ارتحتي بنومتس


عوق\كيف فتحتي الغرفه علي..؟

ام عوق\ فقدتس وارسل عليتس الشغاله قالت عوق با الحمام اسمع صوت مويه وطولتي ومن عقبهاخفنا..

نطق الباب مارديتي حركة يدة الباب ..!

ولقيناه مفتوح وانتي طايحه عنده والحمام مفتوح والمويه تصب الحمدلله انتس ما قفلتي على روحتس


.

.

.
طلعت للمدرسه واليوم حالي غيرامس كل شي تغير بعيوني داخلي ماهو مكسور وبس الا محطم تحطيم الزجاج

تحطيم مامن وراه صلاح وحتى الي بيصلحه بتشوه ايدنه من التصليح

كان حلمي ان عندي عايله يجمعنا بيت واحد صار حلمي بس اب اشيل اسمه

غريبه بين الناس مهما كثروا معارفي

انا لقيطه يعني بنت حرام ياترى كنت بيوم امشي بشارع وابوي معي بنفس الشارع ولا عرفني ولا عرفته


والا يمكن درست مع خواتي وامي تحضر مجلس الامهات ولا درت اني موجوده بين البنات

وحتى لو عرفتني اكيد ماتبي تشوفني اذكرهابا العار..؟

الي بسبته اكيد حذفتني عندباب مسجد..او.. عند حاوية قمامه

.

.

.

عار

هو انا عار

ذنب كبير يغضب الرب

و

يسود وجيه الرجال


عار


تندس فيه الارواح ب القبور و تطير فيه عقول ارجح

الرجال

.

.

.
او
يمكن امي مالها ذنب انخطفت او احد ضحك عليها وغرربها

اويمكن كل افكاري غلط يمكن ضعت من اهلي ولا عرفوا مكاني

ودورو وتعبوا ماحصلوني

يمكن اصلن انا اهلي مو سعوديين ضيعوني هنا وفقدو الامل يلقوني ورجعو لبلدهم

.

.

.

تهت عنك يمه

ايه تهت

ضيعتيني يمه

دورتي عني كثير انبح صوتك ي ينادي

يبه ضيعتني يبه

وين الطريق الي تهت عنك فيه يبه

وش كان

وش صار

دورتني يبه بس ماحصلت الا بقايا عبرتي

او بقايا صوره مشوهه



.

.

.

(كلمه اخيره)

يوم عاشوراء هو أفضل يوم في شهر المحرم، فيقع صيام يوم عاشوراء في منزلةٍ تلي منزلة صوم عرفة، ذلك أنَّ صيام يوم عرفة يكفِّر سنتين، أما صيام عاشوراء فيكفِّر سنة واحدة، وإن تكفير سنةٍ كاملةٍ لا شك في أنه خير كبير وفضل عظيم أيضًا، فَعَنْ أَبِي قَتَادَةَ رضى الله عنه قال: قال رسول الله صلى الله عليه وسلم: «...صِيَامُ يَوْمِ عَرَفَةَ أَحْتَسِبُ عَلَى اللَّهِ أَنْ يُكَفِّرَ السَّنَةَ الَّتِي قَبْلَهُ وَالسَّنَةَ الَّتِي بَعْدَهُ وَصِيَامُ يَوْمِ عَاشُورَاءَ أَحْتَسِبُ عَلَى اللَّهِ أَنْ يُكَفِّرَ السَّنَةَ الَّتِي قَبْلَهُ


الي الملتقى قريبآبأذن الله


طيف الأحباب

ام الوليد





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم


هلا بكل الغوالي الي اسعدوني بمرورهم على متصفحي المتواضع


الي مثل ما قلت اني ما اشوفكم الا مثل خواتي وبناتي وجالسين

نتسامر بمكان واحد وسالفه تجر سالفه وترا سالفتنا مع عوق ماهي طويله لأني ما احب التمطيط بدون سنع

انا سوالفي من زمان كاتبتها وحافظتها بجهازي وكنت متردده انكم تسمعونها>>الفيس الخجول

لكن في بنات وراء الكواليس قالو طيف سمعي البنات السوالف الي عندك يمكن احد يستفيدمنها...

وترى السوالف تحلى بليالي الشتاء الطويله...

طاوعتهم وجيتكم بسوالفي والله يستر من الباقي ..!!!


حقيقة ما ابالغ وانا اقرا الردود تفاجئت من ردود..!!

حسيت البنات فعلن جالسين معي وانا اكتب وهذي اشياء بتشوفونها با البارتات القادمه..!

وطبعآ كعادةكاتباتنا القديرات انهم يوزعون نجوم على البنات ..

الي بردودهم يتوقعون شي وفعلن مثل ما توقعوا

عندي نجمات بطلعهم في وقتهم لثلاث من المتابعات ردو على البارتات الاول والثاني..؟

اليوم بتتعرفون على نمر وسبب اسمه

وفي البارتات الاخيره بتعرفون سبب اسم عوق

اول النجوم كانت لنوف بنت نايف الي توقعت ان عوق لقيطه وكان توقعها بالبارت الاول

وتوقعات كثيره اصابوافيها البنات بتظهر بوقتها بأذن الله

البارت اهداء للجميع وخصوص البنات الي حفظهم شوي صعب ويتعبون با المذاكره

.

.

.


تعالوا معاي نشوف وش صار على عوق المزايين



البارت الثالث..
.
.
.



خلااااااااااص تعبت ..تعبت ..من التفكير...!

احس نفسي ادور بدايره مغلقه...,


ماني عارفه البدايه من النهايه فيها...

والحين انا صرت على مفترق طرق ...,

مستقبلي الدراسي

وخصوص ان هذي اخر مرحله لي لازم اشد حيلي...

وامسك سلاح بيدي يحميني من دوائر الأيام ..!

اواستسلم لأحزاني واضيع مستقبلي ...؟

خلاص عوق اذا ما تقدرين تنسين الي عرفتيه

على الاقل تناسيه الوقت ماهو في صالحي لازم اسابق الوقت ...

امي اذا عاشت اليوم الله اعلم بكراوعقب عين امي ما ادري وش راح يكون مصيري..

يارب تحفظ لي امي وتمد بعمرها الي حمتني وضفتني تحت جناحها

وهي ماتدري وش بتشوف مني بيصدق فيني مقولة ابن الحرام ماينفع فيه معروف ..

اواني برد لها الجميل الي سوته فيني..؟


.

.

.

من يوم لقيت الاوراق وفي اقل من 24ساعه حسيت اني كبرت اضعاف عمري

كيف بتقبل حياتي الجديده اني لقيطه..!

وكل تصرف خاطئ يصدر مني ولو با الغلط بينقال ماعليها شرهه بنت حرام..!

.

.

.

اكيد الكل عارف اني لقيطه...

والا عهود ماتكلمت من فراغ يا ما جلست مع اهلها وصديقاتها وكانت عوق اللقيطه محور حديثهم

وانا الي كنت عايشه بوهم الله يسامح الي جنوا علي وجابوني لدنيا رموني با النار وكلن شاف حياته..

امي يمكن ذبحوها اهلها وارتاحت من عذاب الدنياوابوي رجال ما يعيبه شي ..!

الله اعلم كيف ارتبط مع امي بعلاقه..!

هل كان ابوي ذئب بشري استدرجها والحلم الوردي انقلب كابوس..؟

بعد ما أعلن عن قدومي لدنيا..

او يمكن صور لها ان نهاية حبهم العذري راح يعيشون بجزيرةالاحلام ما تضمهم الا هم الاثنين..

وبعد ما طيحها بمستنقع الرذيله تركها تغرق با المستنقع..

واكيد هرب من حياتها ونسى الي سواه ...,

والعذر انه رجل وتاب وعيب الرجال بجيبه


يا ترى درى ان امي جابت له بنت او يمكن طلب من امي تتخلص مني والحين عايش مرتاح وغلطته اندفنت تحت التراب وانمحت

.

.

.

وصلت للمدرسه بوجه ثاني حتى صديقاتي المقربات انعزلت عنهم ابي بس اختلي بنفسي..

يسألوني وش فيك عوق والجواب للجميع شوي ارهاق لاتشغلون بالكم


.
.
.

من اليوم ببدا عوق جديده

عوق اليوم غير الامس

.

.

.


مرت الايام وقاربت السنه الدراسيه على الانتهاء...,


و مستواي الدراسي تقدم بشكل ملحوظ...,

انا حفظي جدآ صعب ولي طقوس با الحفظ عندي سبوره كبيره طريقة حفظي انسخ الماده الي راح احفظها عشرات المرات

اذاكر بصوت عالي على الرغم من ان طبعي هادي ومن كثر ما اكتب على السبوره حتى اصابع ايدي صارت تتحسس واحيان تتورم


صوتي يتعب من كثر ما اكرربصوت عالي الدرس الي بحفظه

امي تنزعج من صوتي ماتسمح لي بعض الأوقات اذاكر عندها اذا هي جالسه بمظلتها

تقول انتي صوتس طويل لا يمر واحد من الجيران ويسمعه

بيتنا فيه غرف فاضيه ما نحتاجها بماان البيت مافيه الا انا وامي

حولت وحده من الغرف الي فصل مدرسي لكن بشكل مصغر سبوره وطباشير وكراسي وطاوله

ومرات اتقمص شخصية معلمه ومرات طالبه المهم اني احفظ الماده بأي طريقه كانت..!!

حتى شخصيتي حسيت اني صرت عدوانيه وانانيه وبسرعة اتنرفز...!

كانت دفاتري با الماضي تنتقل بين زميلاتي...,

بمااني مجتهده ودفاتري كامله...

صرت ارفض اعطي دفاتري بحجة انها ناقصه ..!

اواقولها صراحه الفصل مليان بنات موجودين مع المعلمه طوال الحصص ..!

او وش معنى دفاتري بس الي عليها طلب ..!
.

.

.

قطعت علاقتي بكل صديقاتي الاوحده كان بيتها قريب جدآمن بيتي وامي كانت تقول اهل البيت هذا اهل بيت صالحين


ابوصديقتي رجل كبير با السن وامها شابه صغيره

وامي كانت تسمح لي في بعض المرات اني اطلع اذاكر عندها او هي تجي عندي نذاكر مع بعض

وبماان اخوانها اطفال صغاروابوها رجل مسن كانت امي ماتخاف علي اذا اجتمعت فيهم,

سبحان الله الحياه لها انظمه عجيبه..!

زوجة جارنا بنت صغيره جميله,

وزوجها رجل كبير في السن وبناتها واولادها تحت سيطرتها

فيهم ادب ومتفوقين دراسيآ على الرغم من ان الاب كان لايقرا ولايكتب وزوجته تعلمت بمدارس محو الاميه

تعليمها المتأخر مامنع ابدآ انها هي المربي لهم..

ودائمآ تكرم زوجة جارنا بمدرستنا بأنها الأم المثاليه..

اعجب جدآمن مقولة تربية حريم..!؟

زوجة جارنا حرمه لكن قدرت انها تدير اسره كبيره..

مكونه من خمس بنات وثلاث اولاد تربيه وتعليم با الرغم من وجود الاب الذي كان مجرد ظلال لهم...!

وكثير عوايل اولادهم مع وجود كل المقومات الي تعين على تنشئة جيل صالح الاانهم يخرجون للمجتمع شباب فاسد مستهتر..!


احب زوجة جارنا وحكمتهاوحسن تدبيرها لشؤن اسرتها والاهم حب جارتناام ابراهيم لأمي..

.

.

.

انتهت الامتحانات النهائيه والمرحله الحاسمه في حياة كل طالب الثانويه عامه..

وفي انتظار النتائج...؟



.

.

.



قبل تطلع نتايجنا بأيام سمعت مره امي تكلم شخص با الهاتف



ام عوق\ انا علمتها العلم جو متأخرين وصحوتهم ماعادفيها فود لا لهم ولالناوش عاد بيتغير...

....\....

ام عوق با اصرار\الكلام النهائي عطيته مشاعل قبل خمس شهورقلت لها مالكم شي عندي,الا اذانفذتوا شرطي

يا ساره انا حرمه مريضه ولا عدت استحمل مثل قبل وانا ما جبرتكم انتم الي جبرتوني ,

والله اني اتماسك علشان بنيتي اخر تلفون لمشاعل اتعبني ونومت با المستشفى بغى يروح على البنت اختبارها وهي اخر سنه

ساره\....

ام عوق\مالكم شي عندي والا ترى ما يردني الا باب الاماره

ساره\....

ام عوق ببغضب\من الي يدورالفضايح غيركم ربكم ستركم والحين بتفضحون عمركم..


ياساره فكوني من شركم وخلوني اعيش بسلام انسوني مثل ما نسيتوني قبل ..


امتس ماصدقت اني ابعد عنها انا هجيت في بنتي وحطيت بيني وبينكم ديار

ساره\....

ام عوق \لا والله ماالومها..!!

ساره\....

ام عوق\اي بالله هذا اخر ماعندي ومشاعل تدري ان بنتي بتضركم اكثر من ما تنفعكم لكن البلا منتس انتي ساس البلا من دريتي وانا ماني بخير

ساره\....

ام عوق\قولي وضحى تقول انا على كلامي الي انتم خابرينه ذيك السنين وامتس شاهده عليه..


لا تحرثين النار ياساره والله ان اول من بيحترق بها انتي..!

ساره\...


ام عوق\ انتم الي غيرتوا كلامكم..



ساره\...


ام عوق\لاتجون ولا ابي اشوف منكم احد ماتت وسميه الله يرحمها انقطع قلبي عليها ما حضرت عزاها ما ابي احد يشك بشي


ساره\...

ام عوق با استهزاء\ ما تدرين وليه ماحضرت العزا

ساره\....

ام عوق\وان شافو الناس البنت معي وش بيقولون انا ماني مثلكن شوفتي عند عيني انا نظرتي امدها لقدام

ساره\...

ام عوق\ الله يعوض عليكم وتلقون له علاج من غير بنتي..

ساره\.......

ام عوق\وهذا آخر ماعندي ومع السلامه..!
.
.
.


دخلت على امي بعد ما سمعت المكالمه الي مافهمت منها الا ان امي يوم ارتفع ضغطها كان بسبت تيلفون رفع ضغطها

طيب مين الناس الي امي كلمتهم يعني يمكن ناس بيخطبوني وامي رافضه

انا كبرت وكل يوم اسمع وحده من زميلاتي انخطبت..!

اكيد هم عيال حموله وانا بنت حرام وامي خايفه علي..

لكن امي وش تقصد من كلامها ربي ستركم وانتم بتفضحون عمركم والا نظرتها لقدام..!

وشكل السالفه فيها احد مريض طيب انا وش دخلني ..!

بسأل امي عساها تعطيني وجه ..!

سلمت على راس امي وقعدت اقهويها قلت يمه من كنتي تكلمين

.
.
.


ام عوق\ وحده مبطيه عنها وبعدين وش له تسألين

ام عوق بحده\متى بس تظهر نتايجكم

عوق\ يمكن اسبوع ... يمه وش ودتس ادرس ترى انا ادبي يعني تخصصاتنا محدوده

ام عوق\ وانا امتس ادرسي الشي الي تقدرين عليه وانتي اخبر بنفستس

ماهو تبركين لحمل ما تقدرين تشيلينه ثم يطيح عليتس ويذبحتس

وشوفي ريم بنت ام ابراهيم وش ودها تدرس ترى البنيه جيده وذهين بسم الله عليها اجود منتس

يا الله قومي دقي على ام ابراهيم خليها تجي ولا تكثرين البربره با التلفون

كلمت ام ابراهيم جارتنا وجات عندنا بسرعه هي عارفه ان امي ما تطلبها الا لشديد القوي

وقعدو يسولفون قالت امي لأم ابراهيم ريم وش ودها تدرس

ام ابراهيم\ ما ادري لكن بتستخير بين الدراسات وعلم النفس والي فيه خيره يقدمه الله

التفتت علي ام ابراهيم \ وانتي ياعوق وش ودتس ترى الدراسات زينه بنات عيال عمي يمدحونها

عوق\ ما ادري بشوف ريم ونتشاور

ام عوق\ كان ودتس تروحين لريم روحي بس لاتأخرين

ام ابراهيم\ روحي بسرعه ترى ريم بالشه بعمرها من صبح وهي وخواتها يقلبون غرفتهن

يبون الغرفه تكبر يقولون يمه غرفتنا صارت صغيره

ام ابراهيم بضحك\الغرفه هي هي بس بناتي فضن من الدروس ولا عاد لهن شغل الا مناظر غرفتهن

ام عوق\ يا نوره ازهمي نمر جعلي ماخلا منه يجي ياخذها

.
.
.

نمر ولد ام ابراهيم عمره سبع سنين وامه سا محه له متى ما بغيت مشوار ناديته يطلع معي ومسمينه المحرم

اسم نمرله حكايه بسيطه

خالتي ام ابراهيم قبل تولد نمر كان قبله 5بنات ولد

وكانت تتمنى ولد امي حلمت حلم فسرته لخالتي ام ابراهيم انها بتحمل وبيجي لها ولد

وتحقق حلم امي ان ام ابراهيم تحمل ومولودها كان ولد

وطلبوا من امي تسميه وسمته على ابوها نمر



استأذنت من امي وام ابراهيم كلمت على بيتها وعلى طول جا نمر طاير بياخذني لخواته..

وتركت امي وام ابراهيم لأن واضح ان امي تبي تصرفني بأي طريقه والا با العاده ما تخليني اطلع لريم الا بعد حب خشوم..!


.
.
.

دخلت بيت ريم لقيتها مثل ما قالت خالتي ام ابراهيم قالبين الدنيا

يا حبي لعايلة ام ابراهيم خمس بنات بغرفه وحده لكن كنهم بنت وحده فيهم ادب ربي يحفظهم وماخذين الحياه ببساطه

.
.
.

عوق\ ريم وش بلاتس حايسه الدنيا

ريم/ تعرفين نشاط بعد الامتحانات وتغيير..

وبعدين الغرفه احسها صايره حيل زحمه ابي طريقه اقدر ارتب سراير خواتي ويتغير شكل غرفتنا..!



واحوس مع ريم وارسل على شغالتنا تساعدنا وبا الاخير قدرنا نرتب الغرفه بطريقه ارضت ريم وخواتها

غرفتهم حيل كبيره لكن الاسره كان وضعها عشوائي وكان باين شكلها زحمه

وصار حتى مكان جلسه حلوه


.

.

.



جلست انا وريم باالجلسه وخواتها كل وحده ترتب ملابسها واغراضها بهدوءما شاء الله عليهم

وريم تعطي الاوامر من بعيد على ان اعمارهم مقاربه لبعض لكن احترام بينهم عجيب

عوق \ ريم وش بتدخلين ..!


ريم\ما ادري ودي علم نفس وامي تبي دراسات مثل بنات عيال عمها..!

عوق تضحك\يعني لازم التقليد..!

ريم با استعطاف\ حرام عليتس تقول بيساعدونتس مافي احد منهم داخل علم نفس

ريم\وانتي وش قررتي..!

عوق بحيره\ ما ادري ..؟

عوق تتنهد بحسره\تدرين تحسفت ما دخلت علمي لو يرجع الزمن كان دخلته علشان ادخل طب والا حتى تمريض علشان اتوظف بسرعه

ريم با استغراب \ انتي صاحيه انا وهو انا ما فكرت كذا

شوفي انا ابوي رجال كبير ربي يحفظه ويعافيه واخواني صغار,

وضعنا المادي وسط وابوي محتاج وظيفتي وانتي عارفه اني لو بدخل علمي بتفوق فيه ..

لكن اهلي رفضوابسبب نظرة المجتمع القاصره لطب والتمريض للبنات..!

او يمكن في ناس في ها المجال تصرفوا تصرفات خاطئه

والناس اخذت فكره ولا راح تتغير ..!

وانتي ما شاء وضعكم المادي ممتاز انتي وخالتي وضحى يعني ماراح تشيلين هم الو ظيفه’

طيب وش رايك ندخل دراسات ان شاء الله بنمشي فيها انا وانتي وبنجيب معدلات عاليه


عوق\ لااا الا دراسات ما راح ادخلها

استغربت ريم \ حرام عليك عوق هذا وانتي تبارك الله ملتزمه تقولين كذا لاتلفزيون ولا اغاني ما شاء الله

وملتحقه با التحفيظ..

والدراسات ان شاء الله بتزيدك وتغذي ايمانك بربك..,

عوق با استدراك\ماهو قصد لكن ان شاء الله اني با ابقى كذا ولا تنقطع صلتي بربي وبعدين المحاضرات الي نحضرها انا وامي..


ولا تنسين حلقة التحفيظ الي ادرس فيها..

كلها من فضل ربي تقوي ايماني ..

لكن انا ابي تخصص غير اخدم فيه نفسي ومجتمعي

ريم بضحك\ ياهوه على المواهب المندعسه عند عوق بتطلعها الايام..!

عوق با استسلام\خلاص ريومه بستخير واشوف والي فيه خير يقدمه الله..؟

ريم تضحك فجأه

عوق با استغراب \بسم الله عليتس وش بلاتس تضحكين

ريم\اضحك تذكرت الامنيه الجديده لتس ..

عوق بخوف \وش امنيته ..


ريم با استهزاء\ قبل شوي وش قلتي ماتبين كلية طب..

عوق بحسره\رحم الله امرء عرف قدر نفسه

ريم بترجي\ لاتكفين عوق لا يكون زعلتي علي ماخبرتس زعول

عوق\لا والله عادي انتي صادقه اصلن انا انجح با البركه ربي سبحانه شايفني وعارفن حالي معطيني على قد تعبي واكثر

ريم \ لا والله انتي مجتهده يا عوق ولا تقصرين على نفستس بشي تسوين الي عليتس والتوافيق من الله وان كان همتس الوظيفه تراها نصيب

على طاري الطب ولد خالي نواف الي يدرس با امريكا طب رجع اجازه وابوي عازمه بكرا تكفين تعالي بكرا خلينا نستانس

عوق بضحك\ يا حضه يدرس طب ..!!

ريم بتهكم\الله يعينا بكرا على بنات خالي قال نواف وسوى نواف مافي احد درس طب با الكون غيره

عوق \ تلومينهم اخوهن فرحانات فيه واول واحد بعايلتكم بيصير دكتورهو

ريم تضحك \لا بالله مانيب لايمتهن عسى الله يوفقه ويصير اكبر دكتور على مستوى المملكه

رجعت لبيتنا مع الشغاله والمحرم نمر ونادته امي وقالت نمر يا بوي قل يارب انك تفرج عنا كل ضيقه

رد نمر وهو مستحي من امي وخدوده حمرت وقال يارب تفرج عنكم كل ضيقه


.

.

.
سلمت على راس امي ولاحظت عيونها محمره

سألتها وجوابها كا العاده مافي شي

دخلت غرفتي الكبيره الواسعه مافيها الا سريري

وكل مافيها يخصني بس انا من يوم امي عمرت لنا البيت خصصت الغرفه هذي لي وهي اكبر غرفه با البيت المفروض تكون لها

لكن امي رفضت تقول انتي بنت وغريضاتس واجد الغرفه هذي ما تصلح الا لتس

حسيت غرفتي صارت موحشه ومرات احسها تخنقني من عرفت اني لقيطه..!

غرفة ريم وخواتها رغم زحمة الاسره الا انها فيها اؤنس غريب..!

عكس غرفتي الي كانت فرحتي فيها ما تنوصف اول ما سكنا بيتنا لكن تغير كل شي ..

ريم كانت تغبطني على غرفتي الحين تبدل الحال انا الي اغبط ريم...


قعدت افكر بكلام ريم شكلها بتدخل دراسات وتبيني معها

كيف يا ريم ادخل دراسات وادرس الحلال والحرام وانا بنت حرام القسم هذا ماهو لي

المواريث واحكامها حكم التبني اللقطاء..!

وكلها اشياء مخالفه لواقعي وانا ما احب ..

اسوي شي عكس الي بداخلي..

ادرس المواريث وانا امي وضحى كل الي يخصها حولته با اسمي سواء كان هبه او بيع وشرا..

واقولها يمه وهي ماهي امي ..؟

بستخير وانا نفسي مايله لعلم النفس يمكن القى علاج لنفسيتي ووضعي الي انا عايشته

.

.

.
مرت الايام وظهرت النتايج ودخلت ريم دراسات وانا دخلت عربي علم النفس كان يبي معدل اعلى من الي جبته


وبدأت مرحله جديده من حياتي الدراسيه الحياه الجامعيه تختلف اختلاف جذري عن المراحل الي قبلها...!!


(كلمه اخيره)

أصاب العمى رجلآ فكان عالة على مجتمعه وأصاب العمى " إبن باز " فكان عالم عصرِه * إن الأحداث لآتصنع حياتنا ولكن ردة فعلنا هي التي تصنع الفرق !*


الي الملتقى قريبآ بأذن الله

وسالفه جديده


طيف الأحباب

ام الوليد







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم


هلا ومرحبا بكل الغوالي الي يعطرون المتصفح سواء بتعليق او مشاهده والله ممتنه للكل ولا توقعت اني با القى ها الاصداء...!

انا ما اعرف اصفف او انمق حتى البارت ما اراجع كثير بمجرد اني انسخ الي كتبته وانزله لكم...,

لكن الي تشوف خطاء او تناقض با الاحداث تنبهني علشان اقدر اصلح من الي كتبته قبل تكتمل الروايه ويصير صعب التعديل..’

اذا ماكان في انتقاد مستحيل بيكون هناك بناء صح وتصحيح للأخطاء...!؟

انا احاول ان الروايه تكون واقع ممزوج بشوية خيال لسببين :

اولآ ان الموضوع الي انبنت عليه الروايه الحلول فيها لاتستحمل الوسط لأنه شي يتعلق با الشرف وهو الشي الوحيد الي اذا راح ما رجع..

ثا نيآ ان المجني عليهم وهم اللقطاء لهم حق يعيشون ويخالطون غيرهم...
.
.
.

اليوم يا كثر النجوم الي بتتوزع ..


لكن بآخرسالفتنااليوم..!
.
.
.
.

البارت اهداء للغوالي دون اسثناء..

.

.

.
تعالوا معاي نشوف وش صار على عوق المزايين ..

بعد ما صارت طالبه جامعيه"


البارت الرابع

.
.
.
نوح الحمام

.
.
.

الجامعه على اسمها..!

جامعه بنات من كل مكان ومن مناطق بعيده بمستويات اجتماعيه متفاوته وعقليات مختلفه..!

ماهي مثل المدرسه اغلبية البنات يعرفون بعض بحكم ان المدرسه بوسط الحي ..’


تعرفت على بنات جدد...!


وكا العاده الفت الانظار...,

وين ما تواجدت...


كنت باالماضي استحي لما احد يثني على جمالي وافرح بداخلي ...,

الآن تغير كل شي, تمرني لحظات اشعر اني استقذرنفسي واكرها..!

واحيانآ يجيني احساس ان زميلاتي الي يعرفون حقيقتي يتمنون يعقمون ايديهم بعد ما يصافحوني...!

كل الكلام الي اسمعه يمجد جمالي احسه استحقار لي ...!

يمكن جمال امي هو الي كان سبب كوني لقيطه..!

او يمكن ها الوجه الي اطل با المرايه عليه كل صباح واشوفه ورثته عن ابوي..!

امي وابوي هربوا واتركوني داخل كرتون والا بطانيه قديمه تستر الفضيحه قدام مسجد والا حاوية قمامه..!!

ولا فكروا با المصير الي راح اواجهه المهم اني غبت عن مدى نظرهم...

.

.

.


مره كنت جالسه بكفتريا الجامعه وجاو بنات من نفس قسمي سلمواوجلسوا على طاولتي...!

تماظربااعجاب\ تدرين عوق ان البنات كلهم اجمعوا انك اجمل وجه من الدفعه الجديده...,

حنان بغيره\ صراحه عوق ما عليها لولا العلامه الي فوق حاجبها احسها مره مشوها وجها ...!!

سلوى با استنكار\حرام عليك حنان قولي ماشاء الله العلامه على قولتك ماتبان الا اذا دققتي بوجه عوق ..!

عوق بهدوء\ يا ليتنا نسلم من كلمة لولاكان احنا با الف خير..

وبعدين من قالكم اني حلوه يمكن علشانكم تحبوني تحسوني حلوه ...

وحتى انا اشوفكم بعيوني ملكات جمال يا ليتني مثل اي وحده فيكم...

سلوى\ ماشاء الله عليك عوق جامعه ادب وجمال وتواضع..

وتغير الموضوع للمكافأت وكل وحده با نيه آمال عليها..!


.

.

.

وانا اقول بنفسي ما ابي ها الجمال ولا ابي فلوس..!

وش نفعتني الفلوس الي كل شهر تنزل بحسابي...!

وكل ماصلحت كشف حساب القى رصيدي زايد وانا وامي متطلباتنا قليله...

حتى مكافأتي من يوم صرفوها لي الجامعه ماصرفت منها شي...!

اخذها من المحاسبه ولا افك التدبيس عنها وبدرج التسريحه مكانها اذا ماحولتهالحسابي...

اللهم الا ها المبلغ الي كل ما نزلت مكافئتي اودعه صندوق التبرعات بنية صدقه عني وعن امي ...

امي تزعل اذا ما طلبتها والا قلت بصرف من مكافأتي تقول انا امتس وملزومه فيتس..

,
.
.
.

دراستي با الجامعه كانت صعبه علي لكن الي كان يدفعني ويذلل الصعوبات هو خوفي من المستقبل وتعب امي الي كل يوم يزيدعليها

احاول اجتهد اكثر.. واكثر..’
.

.

.

في المراحل الدراسيه السابقه اذا صعب علي شي كانوا المدرسات يساعدوني ويراعون ظروفي...,

اكيد كانوا من اسمي يعرفون اني مجهولة النسب...!

من غير امي وضحى اذا ماحضرت للمدرسه شخصيآ تيلفونها يوفي با الغرض واكسر خاطرهم...,

لكن الحين الجامعه غير... ما احد يعرف احد ..

العلاقه بينا وبين هيئة التدريس الورق وبس...!

وانا كل مستوى دراسي بصعوبه اطلع منه..

دخلت ثالث ووصلت للمستوى السادس ...!

وكنت اعاني جدآ با المذاكره والبحوث...

صرت معتمده بعد الله على نفسي كثير...

دموعي مرات تغرق الورق اذا صعب علي شي وانا ابي انجح واعدي لمستوى جديد..

با الكليه اخذت دروس خصوصيه للمواد الصعبه مااتحمل الفشل..’

اصعب مادتين الانجليزي والحمدلله سنتين وافتكيت منه بقى الصرف الي ذبحني ناشب بحلقي ..’

امي كثر نومها ودايم احسها مرهقه ...

وحيلها مهدود وكلامها قل ماهي مثل اول..,

حتى صارت بصعوبه تمشي العصا ماعاد تفكه من يدها مثل قبل ..’

حاولت انها تستعمل كرسي متحرك ورفضت امي عنيده ولا تحب تبين ضعفهالأحدحتى لو انا..!


خلاص قربت اخلص 21سنه سن الرشد...

با الجامعه كثير من زميلاتي يلمحون لي تصريح اوتلميح الي تبي تخطبني لأخوها..

والي مستغربه كيف للحين ماتزوجت ..!

وليش ما انخطبت ..!!

وردي دايم ما افكر با الزواج الا بعد ما اتخرج واتوظف,

و انا وحيدة امي ومحتاجتني ,

او ان اهلي ما يزوجون غريب..

وكل مره اطلع بعذر..!

كثير منهن يقولون اسمك غريب وطبع اهلك اغرب ..!!

وياماعارضوني وحاجوني بحديث الرسول صلى الله عليه وسلم,

(( إذا جاءكم من ترضون دينه وخلقه فزوجوه إلا تفعلوه تكن فتنة في الأرض وفساد كبير ))

ودايم افكر با اسمي هو صحيح يا عوق كلن له من اسمه نصيب..!

امي دايم تناديني يا عوق المزايين ..

هل انا عوق والا اعاقه وندبه سوداءفي جسد المجتمع..؟

.

.

.

في يوم كان عندي اوف من الجامعه ويوم سبت صحيت الضحى واسمع اصوات عند امي با المجلس..!

دخلت عليهم وسلمت وجيه اول مره اشوفها ومع هذا احس ان قلبي فز لهم ...!

وجيهم ماحسيت انها غريبه شايفتهم بمكان او انه مر علي اشخاص يشبونهم ...!!

حرمتين وحده كبيره والثانيه شكلها اصغر منها فيهم من دم بعض يمكن خوات..؟!

سلمت عليهم وجلست جنب امي..!

ام عوق بشده\ عوق قومي شوفي الي وراتس...!

حسيت طاح وجهي انحرجت من الحريم تمنيت اني ما دخلت عليهم..؟

_\ لا يا وضحى عوق لازم تعرف ماعاد هي صغيره وهي صاحبة القرار..!

والمفروض من زمان انك مخبرتها بكل شي من يوم دخلت عوق الثانويه وانا احاول فيك لكن انتي مــ ...!!

ام عوق بغضب\ اقصري الهرج واشربي فنجالتس وتوكلي على الله..!

الحرمه الثانيه الي معها تناظرني وهي ساكته..,

وقفت منبهره من المعارك الي قدامي ودي اطرد الحريم وابرد خاطر امي واريحها خصوص امي ماهي حمل هوشات ورفعت ضغط..

لكن الفضول الي بداخلي اني اعرف السالفه تغلب على مشاعري ومن كلامهم ان الموضوع يخصني..!

عوق بنرفزه للحرمه الكبيره فيهم كانت طويله وعيونها على الرغم من انها تلبس نظارات الا انها نظراتها تروع...!

اتوقع عمرها بمنتصف الاربعينات ويمكن اكثر..؟

عوق بعصبيه \خير يا بنت الحلال متهجمه على بيتنا لتس غرض ضايع عندنا وتدورينه تراتس غلطانه..!

الحرمه با اصرار\ لا بالله ماني غلطانه واي نعم لنا غرض ونبي ناخذه ان شاء الله ...!!

امانه عند وضحى ونبيها..!

الحرمه الثانيه بترجي \ تكفين ساره خلاص خلينا نمشي ونرجع وقت ثاني...؟


.

.

.


ناظرت الحرمه الثانيه من قريب كانت بيضاء وعيونها عسليه وطولها وسط...

وباين انها خايفه من شي من طريقة حركتها بيدينها..

سبحان الله فيها شي غريب ..!

ما ادري ليش تخيلتها تشبه امي وضحى..’

نحيفه نحف مو طبيعي ويديها يدين بنت شباب وجهاوجه المهموم..!

الهم مأثرفيها ومكبرها اكثرمن عمرها عيونها كبار مره ورموشها طويله لكن ذابله ..,

وهالات سوداحول عيونها مشوهتها..!

حتى يوم سلمت عليها مسكت يدي بيديها الثنتين ويديها تتنفض غصب سحبت يدي من بين ايديها ..

وتذكرت كلام لأمي كانت تقول اذا تبين تعرفين عمر المره شوفي يدينها اول ما يعجز منها يديها..!

والحرمه هذي عكس الناس سبحان الله ..!!

فيها مسحة جمال لكن دافنها الحزن دفن..!

.
.
.

عوق بحده\ لا بالله اذا غرضتس عندنا بتاخذينه ماهي ام عوق الي تخون الامانه..,

وش هو غرضتس تراه لتس وعليه زود بعد..

.

.

.


امي كانت واقفه وماسكه عصاهاوجلست ...’

والحرمه الثانيه قعدت تبكي وتترجى في الي اسمها ساره انهم يمشون...!!

ما ادري ليش كسرت خاطري يوم شفتها تبكي ...!؟

ردت عليها ساره \ يا مشاعل كل شي له حدوسالفتنا لآزم نحط لها نهايه..!

.
.
.


عوق با اصرار\خلاص ياساره علمينا با السالفه الي تبين تحطين لها نهايه وجلست جنب امي قلت ياالله سمعينا..!

وجلست مقابلتني انا وامي..,

ساره\ شوفي ياعوق القصه الي بقولها لك تبي ضبط اعصاب وتبي انسانه ذكيه تستوعب الي بقوله..؟؟

وانتي اتوقع ذكيه وبتفهمين وتقدرين كلامي..

الي بشرحه لك يمكن بيكون قاسي عليك لكن مافي يدينا شي ..!!

عوق با اهتمام\ قولي الي عندك وانا مأهله نفسي لأسوءالاحتمالات ..

ساره\ اسمعي ..!

انا بقولك السالفه من اولهاانتي الحين بنت كبيره وفاهمه 21سنه سن اعتقدممكن تميزين فيه الصح من الغلط..

مشاعل الي قبالك بنت عمي..,

من يوم طلعنا لدنيا واحنا مع بعض ...

جدي الله يرحمه رجل معروف وعنده خير بنى لأبوي وعمي بيتين مستقلات لكن بسور واحد مايبغي عياله يبعدون عن بعض ..,

عمي الله ماكتب له عيال عنده تسع بنات ومشاعل الوسطى بينهم..

بنات عمي داخلين طالعين على بيتنا واحنا زيهم..

وابوي ماعنده الا ولد واحد على ست بنات هوالاوسط بين خواتي اكبر من مشاعل بسنه...

كنا نعتبر اخوي بنت من كثر البنات الي حوله..!

تخيلي بنات عمي تسعه وانا وخواتي سته يعني عايش بين 15بنت..

وكبر اخوي بينا وعلى انه جسم طول بعرض الا انا نعتبرعمره 8سنين..

ياكل ويلعب ويسولف ويتفرج معانا على التلفزيون ونمزح مع بعض ..,

من كثر ماابوي وعمي متعلقين فيه..,

ينادونه بينا بدر الخمس طعش علشان احنا 15بنت وهو بينا...!

خواتي وبنات عمي مثل الخوات يدرسون بنفس المدارس ..

لبسهم شغلهم مثل بعض خصوص ان اعمارهم متقاربه..

ولا عمرنا حسينا احنا وبنات عمي الا انا خوات وعايشات في بيت واحد..!

ننام في بيت عمي امي ماتفقدنا عارفه ان احنا عندهم وهم كذلك ينامون في بيتنا عادي كأنه بيتهم ..

استقدموالنا سواقين كل بيت فيه سواق علشان مشاورينا الكثيره..

ابوي وعمي حريصين جدآ علينا وكانوايرسلون اخوي من يوم كان صغير يطلع مع السواق الي بياخذنا للمكان الي نبيه سواء سواقنا..,

والا سواق بيت عمي ما يتركنا معاهم نقضي مشاويرنا..

بما ان بدر الولد الوحيد للعايلتين فهو يعتبر ولد للكل ..

حرص ابوي انه يتعلم السواقه وهو صغير رغم خوفنا عليه..

بدر بدت تبان عليه ملامح الرجوله لكن كلنا مغمضين عيونا عن ها الشي ونعتبره طفل..!

مره وحده من خواتي شافته يدخن وخبرت ابوي ..,

زعل منه وضربه..’

ابوي على حبه الشديد لبدرالا انه اذا غلط يعاقبه ما يفوت له شي..!

كان شاري له سياره وهو ماكمل 15سنه بيحسسه انه صار رجال ويهدده اذا غلط يسحبها منه..

بدر صرنا نلاحظ عليه حركات تدل على انه خلاص صار رجال لكن نكذب انفسنا ونشوفه طفل...!

مره دخلت غرفته لقيته يتفرج على شريط فيديوغير اخلاقي..

حلف انه من صديقه ومخبيه عنده امانه وانه اتفرج عليه مجرد فضول بيشوف وش فيه..

حطمت الشريط قدامه وهددته لو بيعيدها ويدخل بيتنا هاالنوعيه من الافلام راح تكون العقوبه من ابوي ..,

عوق بحذر\ طيب ها الحين سالفتك الي من اليوم تسردينها علينا وش دخلني انا وامي فيها..!

معروف اخوك مراهق والمراهق توقعي منه اي شي ..

واحمدو ربكم انه كان يخاف من ابوكم ..

في مراهقين يصورلهم خيالهم انهم خلاص اهلهم لو بيقولون كلمه معناته انتقاص من رجولتهم ويكون لهم ردود عكسيه..

وانتو وبنات عمكم طبيعي يعني تختلطون في بعض بما ان البيوت القريبه ولا في غير محارمكم..

عوق بملل \ خلينا من سوالف المراهقين ادخلي با الموضوع ترى امي تعبانه ولا تقدر تطول با الجلوس ..

لازم لها الراحه واحنا ما احنا فاضين انا وراي امتحانات وامي مرهقه اختصري وعطينا الزبده من ها المحاضره..!

والا تعالي بوقت ثاني كملي لنا قصة حياتكم ..

ساره\لا تعصبين جايتك بالزبده ..!

ابوي وعمي كانوامتفقين ان بدر لمشاعل لأنها اقرب وحده من خواتها لعمره..

وكلنا متقبلين ها الموضوع سواء في عايلتنا او اقاربنا..

الكل عارف ان بدر لمشاعل رغم صغر سنهم وفعلن ابوي كان ينتظر بدر يكمل 18سنه ويزوجه مشاعل ..

يقول ابي اشوف عيال بدر يكبرون معاه,

ابوي من كثر حبه لبدر اخذ له ارض قريبه من عندنا وبدا يبني بيت المستقبل لبدر ..

كان حاط في باله ان بدر ما يجي وقت زواجه الا بيته جاهز..’

ساره تتنهد بألم\لكن صار الي ماهو با الحسبان ولا خطر لنا على بال..!

بدرالطفل في نظرنا اختلى بمشاعل خلوه غير شرعيه وكانت في بيتنا بغفله من كل العايله..

وبغرفةبدر وعلى مرئى من الجميع بحجة كلهم صغار والبيت كله بنات ..

وان ها الأشياء ماتطري في بالهم بما انهم مقاربين لسن الطفوله او احنا كنا بس الي نشوفهم اطفال..

ويوم صار الي صار واكتشفنا ها المصيبه بدر هرب من البيت ...؟

خاف من ابوي وعمي وصدم با السياره الي كان ابوي شاريها له...

ودخل بغيبوبه طويله الأصابه جات بظهره وراسه...؟

ونسينا مع حادث بدر مشاعل الي بعد 4شهور من الحادث اكتشفنا حملها..’
.

.

.

من يوم سمعت ساره تقول حملها حسيت براسي يدور وارص على يد امي وضحى الي شعرت بخوفي وقعدت تسمي علي..’

.
.
.


عوق بغصه\ يمه فديتس لاتخافين والتفت لساره ومشاعل الي ما وقفت بكى وهي ساكته...!!

عوق بحذر\ يا الله كملي..؟

وانا بداخلي كني عرفت وش بتقول..

يا خوفي اني انا الحمل ونتيجة غلطة بدرومشاعل..؟

ساره\ عوق كانك تعبانه بنرجع مره ثانيه...؟

المهم انه صار عندك خبر ان بينا كلام لازم تعرفينه ...!!

عوق بألم\لاو الله ما تطلعون لين تكملون السالفه ماهوعلى كيفكم..

غرزتم سكينكم بصدورنا انا وامي وبتروحون لا انتم الي ذبحتونا ولا انتم الي سحبتو سكينكم..!

ساره بحسره\ بكمل يا عوق..

جات خالتي ام مشاعل عند امي وخبرتها..

وامي قالت مافيه الا ان الحمل يطيح والا بننفضح لو بنترك حمل مشاعل يتم مصيبه على العايلتين..!

يا وسميه انا حرمة كبيره من بيصدق اني احمل بعد ها العمر..!

وانتي شايله رحمك بعد ماولدتي بناتك التؤم,

والكل عارف والا كان قلنا وحده منا حملت وجابت الطفل ويتربى بينا ...!

بس وش نسوي ها الحين وبدر بغيبوبه من شهوروالاكان زوجناهم وسترنا ها البلوى ..

فوق حادث ها الولد بناتي وبناتس الي مخطوبه والي توها معرسه والله ان تنخرب بيوتهن قبل تعمر..!

وروسنا المرفوعه بتندس با التراب ..!

ياربي سترك من وين طلعت هاالبلوى..!

امي وخالتي ام مشاعل حاولو ان ها الحمل يسقط بأي طريقه وعجزواعطوها اعشاب اضربوها ماقدروا ينزلونه...

اخذوهالمستوصفات خاصه على اساس انها متزوجه ورفضوا ينزلونه يقولون الطفل كبير وخطر على حياة الام وحرام ينزل ..!

مشاعل كانت حامل با الخامس ..؟

الدكاتره كانوا يلومون خالتي ليش مزوجتها با هالسن..!

ومن كثر ماحاولوا امي وخالتي انهم ينزلون ها الحمل ولا قدروا...!

خافوا ان مشاعل تموت من الي سووه فيها والناس تدري انها حامل..؟

وماكان قدامهن الايسترن الخبر ويدبرن مشاعل من عندهن..

خبروا عمي ابو مشاعل ولا قالوا لأبوي الي كان منهار على بدر..!

عمي انصدم وبلع السالفه الي كانت بين امي وخالتي وسميه وعمي...’

كل البنات في البيتين اعرفوا بخلوة بدر ومشاعل لكن الحمل محد درى فيه كان سر بينهم..

خالتي وسميه لها خاله ارمله وعايشه في البر طلعوا لها امي وعمي وخالتي ومشاعل معهم للبر..’

وقالوا لنا انهم زعلانين على مشاعل بعد الي صار لها ولا يبونها معنا لين يتعافى بدر ويتزوجها...ّّ!

واخذو مشاعل عند خالة وسميه..؟

ساره تأشر على وضحى\ وبقية السالفه عند وضحى ومشاعل...؟





ابتسمت لأمي بوجع\ هاه وش بقيت السالفه واشوف عيونها من ورى برقعها حمر من كثر ما بكت ومتردده لاتسولف..’

عوق بألم\يمه كملي لو اني عارفه وش بتقولين لكن ابي اعرفها منتس..

وضحى بحسره وألم \ وش عرفتي ..!

عوق بوجع وقهر\عرفت اني لقيطه ومن زمان بعد من يوم كنت با الثانويه ..,

قولي يمه قولي ماهو اكبر من صدمتي يوم قريت با الاوراق الي في شنطتك القديمه اني مجهولة النسب..!؟

كملي الله يرضى عليتس اليوم يوم المفاجأت ..!!

وضحى وهي لامه ايدينها على عصاهاومتمسكه فيه ساندها لاتطيح\ هذا الي انا خايفه منه طول عمري يجي اليوم الي اكسر قلبتس فيه

ما شلت هم يا عوق اكبر من هم انتس تدرين عن الحقيقه الي مالتس ذنب فيها ..

عوق بغصه \ذنبي حملونياه اهلي ياكم مره حاولت انتحر لكن اتراجع..!

واتعوذ من الشيطان واتمسك با الحياه خوف من الله وثم علشانتس..’

ام عوق بوجع \طيش شباب .. ولحظة شيطان .. والراعي غافل ..!!

ام عوق بشرود\انا من يوم خلقت وانا في البر واطلع للبلد مرات اقضي حاجه والا اروح مستشفى والا احصل ايجارات بويتات شريتها,

شارو علي بشريتها الاجاويد استفيد منها لا تاكل ولا تشرب ماالله رزقني بعيال اذا احتجت عطوني..!

والحلال مخاسيره واجد مرات نحتاج علف وماء الارض تمحل ويقل الرعي..’

وحنا متولعينن فيه ما نقدر نتركه ورث اهلنا واجدادنا والايجارات تنفعني وقت عازتها ..,

طعتهم ومثل ما يقولون العقار مثل الولد البار..’

والحمدلله عندي خير ابل وغنم وربي مبارك فيها لو بقعد عليها اكفتني ,

لكن المال مثل العافيه ما ينشبع منه وشقى دنيا...!

ما قصرواخدموني عيال خالتس ناصر هم عايشين با المدينه ...,

وانا ماعمري عارضتهم بشي الي يسوونه عندي هو الزين ...

بعت من الحلال الي يخصني من حق اهلي الله يرحمهم ..,

واشتري بيوت وأجرهاما تحتاج اني اتعب احد واكلف عليه....!

سعد يعلمني انه موكل مكتب يراعي بيوتي وهي تحت عينه ..,

وما يتركوني عيال ناصر...!

سعد وسالم دايم يعسوني ويراعون حلالي وحلالهم...

انا بيتي شوي مطرف عن ربعنا وعندي رعيان ترعى حلالي وحلال عيال ناصر..,

بيوم جاتني سياره ووقفت قدام بيتي وانا ظر وتنزل منها وسميه بنت اختي ..!

وارحب فيها الا الحرمه الي شوفتها تدل على العلم الاقشرالي وراها..!

وضحى بذعر\وشفيتس يا بنت عسى ما شر..!

وسميه تبكي\ يا خاله داخله على الله ثم عليتس انا بمصيبه مالها بعد الله الا انتي..؟!!

ويطير قلبي من هرجها وامسك يدها \ وش صار وش جاري عليكم ..!!

وسميه\ بنتي ياخاله بنتي ابتلت بعرضها..

وانا تدور بي الدنيا من الي سمعته ما عاد تشيلني رجليني واجلس با الارض ...!

وضحى با انكسار\وانا وش عندي يا وسميه ...؟

ان كانكم تعرفونه جروه مع اذنه وزوجوه البنت اعراض الناس ماهي لعبه..؟!

وسميه وهي تبكي وتمسح دموعها بكم عباتها\ياخاله الي بلاها ولد عمها..

وانتي عندتس خبر انه متنوم با المستشفى له شهورمن عقب حادثه..

وضحى\ يا بنتي وانا وش بيدي ولدكم ان شاء الله يطلع با السلامه ويتزوج بنتكم ..’

وسميه\ لا يا خاله السالفه اكبر من حادث الولد..!!

البنت حامل وهي بزر عجزنا نطيح حملها مادرينا فيه الا هو خلاص فيه الروح والدكاتره ما رضوا ينزلونه..

وضحى بوجع\ وانا وش تبيني اسوي وش عندي حل للمصيبه الي صارت على راس الجميع..,

وضحى بتسأل \والحين البنت وش سويتو بها..؟

وسميه\ با السياره مع ابوها وام بدر..

وضحى\خليهم ينزلون يمكن ان ربي يهدينا لحل نستر فيه ها المصيبه..!

ودخلت مشاعل وام بدر وابوها والوجيه الي ماتبشر بخير سود سودها الخوف من العار سلموا علي وجلسوا..,

وسميه بترجي \ ياخاله خلي مشاعل عندتس لين تولد وعقبها يدبرها الله ..

الطفل بنسلمه لرعاية الايتام وهي ان شاء الله ان بدر يتعافى ويعرس عليها وتموت الفضيحه بمحلها محد درى عنها..

ابو مشاعل بغضب \جعلها تموت هي والي تجيبه وتدفنينها با النفود محد درى عنها ولا بعارها..,

يابنت نمر والله لو ادري ان موت مشاعل بيستر الفضيحه كان ذبحتها...,

لكن موتها مثل حياتها سواد وجه ..’

وضحى \عين خير يا خالد..عين خير..

ماعاد تنفع السوالف ولا الملامه الفاس طاح با الراس خلوها عندي لين الله يفرجها..,

انا ما اطلع على احد ولا اخالط الناس واجد...,

والي حولي بدوان تطارد ورى حلالهامحد يم احد ..

وعيال ناصر عندهم شغل ما هم جايين ها الوقت كان يمرون لهم شوي ما يطولون خبركم هم مدرسين ماهم كل وقت عندي..,

وان مرني احد من الجماعه با اخفي مشاعل عنه اما اني بخليها تطلع ورى الحلال والا بنلقى لها دبره..!!

امر الله شق القربه ..؟!

توكلوا على الله وارجعوا لبيوتكم ومشاعل يدبرهاربها ..

وقعدت عندي مشاعل واهلها ماعاد شفت منهم احد..

انا بيتي من يوم جات مشاعل ابعدت به عن الناس زود ماهو بعيد..

بيت شعر وبكيفي وين ما حطيته ودقيت اطنابه..

وهذا انا وهي من يوم جاتني نطلع من صبح ورى الحلال ماغير هاجين عن بيتي خوف ان احد يمر والا يبي شي ,

من عيال ناصر الله يرحمه والا احد من الجماعه والي يلحقني منهم ويسألني من الي معتس اقول وحده من حريم الجيران والا ضيفةٍ عندي,

مشاعل لبستها برقع وثياب من شافها قال انها حرمة كبيره وهي مابعدتمت 14سنه..!؟

وجا في يوم ولادتهاوولدت وجابت عندي ولا من شاف ولا من درى ..’

ويوم جا لها ثلاث ايام الا وسميه وام بدر وابو مشاعل واقفين بموترهم قدام بيتي..؟

ام بدر\حسبنا لولادة مشاعل وقلنا يمكن انها والده اليوم والا امس..,

وضحى \ البنت ولدت من 3ايام وجابت بنت وهي وبنتها ماعليهم شر..,

لكن الحين وش السواه انا بريت ذمتي وحافظت لكم عليها وهذا نص همكم ربي اقلعه عنكم..!

ويا الله خوذو بناتكم وتوكلوا على الله تراني هملت شغلي كم شهر علشانكم ...؟

ابو مشاعل \بيض الله وجهتس يا بنت نمر والا مشاعل سود الله وجها..,

ليتها ما طلعت سالمه لاهي ولا ها البلوى الي جات بهالنا...’

يوم جا بيركبون موترهم ويمشون وتقعد مشاعل تصيح تكفين يا خاله تعالي معاي قطع قلبي صياحها...,

خالد ماغير يدعي ويتفل عليها وهي تبكي نافس وخايفه منهم وحالتن قشرة...,

قعدت عندي كم شهر عرفت انها ضعيفه وعلى نياتها لكن ابليس دايم حاضر وتعلقت فيني ..’

وضحى \خلاص هذاانا بروح الليله معتس وبرد عقبها لحلالي ..,

واوصي الرعيان على حلالي وبيتي واطلع معهم...!

واخذوني معهم لرياض خالد يقول مافي دور رعايه الا فيها..

استاجر لنا مكان جلست فيه انا ومشاعل وام بدر وسميه...

ام بدر\ بناخذ البنت ونوصلها لرعايه نبي نخلص من ها المصيبه ...

وضحى\انا بشور عليكم شور ورى ماتوصلونها لرعايه وعقبها تكفلونها كفالة يتيم وتعيش مع ورعانكم...

كلامي اعجب مشاعل لكن وسميه وخالد وام بدر زعلوا ...,

ام بدر\لا يا وضحى وش ها الشور الاقشر لابالله حنا نبي الخلاص والستر وانتي تبينا ننفضح...!!

وضحى\ يا ناس خافوا الله انتو هملتم ولدكم وبنتكم وصار الي صار ..,

ربي ستر عليكم وفتح لكم باب تلمون هالبنيه الي مالها ذنب مع بنيتها...

وان شاء ان بدر ربي يعافيه وقولوا لناس الي تسأل كفلنا ها اليتيمه بنية عافية بدر ...,

خالد وهو يصارخ\ حطي نفستس بمحلنا وش بتسوين انا باخذها واحذفها قدام مبنى الرعايه..,

لو ابي اكفلها كان رجعت فيها لبيتي وقلت لقيتها عند لها مسجد..

ومن هناك كفلتها ما طقيت ها المشاوير..,

انا مابي شوفتهاحتى با الديره الي انا فيها..!

خالد با اشمئزاز\اوصلها بيدي قدام دارالرعايه لا نشيل بعد ذنبها عساهاتموت قبل توصلهم..’

وضحى بحده\الحمدلله الي ماني في محلكم لكن البنت لا ترمونها بالرعايه خلوها عندكم وربوها يتيمه بين اهلها..!؟

خالد بحده\السوالف سهله يا وضحى لكن الفعل صعب انا مشاعل لو بيدي كان ها الحين ذبحتها..,

لكن خايف ان الي سترناه وهي حيه بينكشف وهي مذبوحه..؟

ام بدر بغضب\ياوضحى خالد صادق الي يده با الماء ماهو مثل الي يده با النار..

قالت مشاعل لأبوها وام بدر خوذو البنت خلاص وسوو الي تبونه فيهاخالتي مالها ذنب تلومونها ..,

ام بدربا استهزاء \ يا وضحى انتي ورى ما تاخذين بنت بنت اختس وتربينها اذا انتي تبين الاجر..

وانتي حرمه عقيم ومالتس ضنا وبتعذرتس الناس لو درو ا انتس كا فلتها..

يمكن انها تبرتس وتشيلتس اذا كبرتي..

ام مشاعل بملامه \وش ها الكلام يا الهنوف خالتي جزاها الله خير سترت ها المصيبه الي بلانا بها ولدتس...’

ام بدر بغضب \ولدي الي بلاكم والا يمكن عرقآ وصخ من ساس اصلكن انتي وخالتس طلعت بنتس عليه والعرق الامحق يلحق...’

لا والله ضفن مصيبتكن وادفنن عاركن وخلي خالتس تكمل معروفها وتكفلها ماهو جيده بس تفتي لنا...,

دبل كبدي هرج ام بدر وقلت\ انا بنت نمر بنته تم...،

لكن بشرط لا يجي يوم وتدورون البنت وانسوا حتى ان كان فيه وضحى ...!

وسميه بترجي \يا خاله خليها عنتس بنروح فيها لرعايه ام بدر ترى ما تقصد شي ..,

وضحى بزعل\ يا وسميه تقصد ما تقصد مانيب تاركه ها البنت وانا بنت ابوي..!

وباخذها لكن شرطي لاتنسونه واعلمتس ياهنوف من هو عرقه الامحق ..

والعرق الي انتي تعيرينا به ترى حنا وانتي به واحد خالد وتركي كانهم عيال عمتس ترى امهم من خوال ابوي..!

دق صدره خالد \تم يا وضحى والله حنا نبيتس تنسينا..

وضحى\اجل خلاص تممو اوراق البنت ..

ماني ماخذتها على عماها مهي سالفة يوم ويومين ..!

وضحى بتهديد\ لكن والله لو يجي يوم تجون لي تبون لو شوفتهابس ما يحصل لكم خير..!

مشاعل شايلةبنتها وهي تقوم تحضني وتحب راسي جزاتس الله خير ياخاله ..’

يوم ابعدت عني ماشفت الا خالد حذف مشاعل بكومة مفاتيح في يده وجات في راس البنت الي بحضنها..!

تروعنا من دم البنت كلنا نحسبها ماتت مشاعل تصيح ورعه وام ولا في يدها شي ...؟

خالدووسميه وام بدريدعون ان البنت تموت طلعنا بها للمستشفى واتفقنا با الطريق على كلام واحد..!؟

ان خالد كان طالع للبر هو وحرمته بيسيرون علي ..,

ولقى عند مسجد جنب لهم محطه في طريق صحراوي كرتون فيه ورع ويوم شفنا الدم في وجهه جبناه لكم..

وعلى طول اخذو البنت منه واكتبوا عليه اوراق وتحقيق طويلآ عريض..

وجات الشرطه على طول قلت لشرطي الي يحقق معنا ...؟؟

انا ودي اكسب اجر الطفل الي لقيناه واخذه معي..!

وانا ادري بنفسي انه لازم اوراق لكن ودي انه يكتب طلبي عنده با التحقيق..؟

خفت ان البنت تروح لرعايه ويجي غيري ويكفلها قبل يعطونياها..,

الشرطي\ لازم اجرا ءات ما نقدر نسلمه لكم كذا..,

والله يجزاتس خير بتتعبون شوي لكن ما يروح عند الله شي..

وعلمني الشرطي وش اسوي علشان اكفلها..,

وامسكوتس با المستشفى يعالجون راستس كم يوم ويفحصون عليتس ...!

وتسهلت الامور ورحت للاماره انا وخالد وجبت امر اني اكفلتس ..

واختفوا اهلتس عني ماعاد حتى سمعت عنهم شي الا من الناس البعيدين..

ارسلت على عيال ناصر ومشوا با اوراق كفالتس وهم ما يدرون عن شي..,

عارضوا اول شي واقنعتهم اني ادور الاجر وابي لي بنيه تونسني ..

اخذتس وسميتس عوق ورجعت فيتس للبر وعقبها بلشت بمرضاعتس ..

انا حرمه كبيره وانتي تبين رعايه ورضاعه ...

ارسلت على حريم عيال ناصر عندهن ورعان كبرتس طلبتهن اجلس عندهن يرضعنتس لين تكبرين شوي...’

بس كم شهر لين تقدرين تاكلين تعذرن مني..,

ومن عقبها خلاص طاب خاطري منهن وسكت ما عاد طلبتهن ...

سعد يوم شاف حرمته وحرمة اخوه يتهربن ما يبن يرضعنتس وانتي ذبحتس الجوع...!

قالي يا عمه اتركتس من النسوان عقولهن ناقصه بنجيب لتس خدامه تعاونتس على البنيه وتخدمتس ..

قلت له ما تقصر جبها بلي هي به بس البنيه لاتموت ونشيل ذنبها..,

ما اخذت يومين الاهو جايني با البروالخدامه معه...’

سعد\ياعمه هذا خدامه لتس وللبنيه على كفالتي مقدم فيها لبيتي بس انتي احوج لها منا..,

ام عوق \ماتقصر جعل عمرك طويل والي انت دفعته فيها والله ان تاخذه والا مانيب عمتك ..,

يا امك ما عرف اسوي للبنت حليب والله اني ارضعها على عماها..!

الخدامه ربي جابها رحمه لتس تزين لتس مرضاعه وتشيلتس وهي تحت عيني تنامين بيني وبينها..,

عقب ما صار عمرتس حوالي 3شهور والا ازود..؟

الخدامه ما بغت البر...؟

وقالت لي رجعيني لديرتي العيشة بالبر تخوف ..’

وكل مره تنحاش ويرجعونها الاجاويد...,

فكرت عقبها ان هذي ماهي حاله...!

وحده من ثنتين يا اني اضحي بتس وارجعتس لدار الرعايه..!

والا اني اضحي بحلالي واطلع للبلد ..!

اخترتس على حلالي وحلال جداني ..,

واعطي العلم عيال ناصر بلي في خاطري..,

وماقصر سعد وسالم قالواحلالتس ما ينفرط فيه و حنا الي بنشتريه...,

وشروه وعطوني ثمنه..!

وقلت لهم الدراهم لو بتقعد معي بتخلص...؟!!

لكن وانا عمتكم اشترو لي بيوت ينفعني مثل بويتاتي الاوله..!!

واشترو لي بحلالي كله بيوت واراضي وسعد اجرهن لي بيض الله وجهه وكل شهر يجيني خير منهن..

رحلت من البر الي قضيت به عمري كله..

ونزلت بواحد من بيوتي الي شريتها...

وانا والخدامات الي يجيبهن لي سعدنتعاون عليتس ماتقرب روحة وحده منهن الا سعد جايبن لي غيرها..

وعشت هنا با الرياض ولا خالطت احد من قرايبي..

ماودي ان احد يحسستس بيوم انتس اقل من احد..’

وعقب بنيت بيتنا هذا اوسع وازين وعلى كيفي..

يوم كبرتي واحتجت نفعتس لي..

دقو علي اهلتس يبونتس وين هم عنتس من اول يوم اكلت علشانتس الحنظل..!؟

سكتت امي شوي وهي تمسح دموعها\ وياليت بعد بياخذونتس ويقولون بنتنا ويعترفون فيتس..

لا يبونتس طول عمرتس على اسمتس هذا مايدرى من انتي بنته..

التفتت ساره على امي \ يا وضحى انتي وش تقولين تبين تخربين بيوتنا,

والله ان درى احد ان مشاعل جابت بنت قبل تعرس ..؟!!

ان فضيحتنا على كل لسان وان بيوتنا بتنخرب ترى حنا 14بنت وكل وحده معرسه وراها عايله وحموله ..!

لو نفذنا الي تبين اكثرنا بيتطلقن امي ماخافت قبل من شي بسيط وترى ما تغير شي الناس هم الناس...’

وان يجينا ما جا مشاعل من غبن وقهر...!!!

ام عوق\والله انكن انتن الي تركضن ورا خراب بيوتكن

ساره بترجي\يا وضحى فكري انتي وعوق بدر مريض ويائس من الحياه الحادث سبب له شلل وعجز كامل ماراح يقدر ينجب غير عوق

مانبي شي من عوق غير ان بدر يدري بوجودها يمكن نفسيته تتحسن يوم يدري ان له بنت وهي عندتس تروح وتجي عليتس

ساره بحسره وألم\بدر من كم سنه جاله سرطان فوق اعاقة الحادث ..

لكن ان شاء الله بيزرعون له نخاع وفي امل كبيران لقينامتبرع يشفى من السرطان...

كلنا جربنا وحاولنا نتبرع له وحتى عيالنا صلحوا تحاليل لكن مافي ولاواحد كان بينه وبين بدرتطابق..!

يمكن عوق تتبرع له وتصير سبب خير..؟

مشاعل بذعر وانكسار\لا ياساره انتي ما كان هذا كلامتس قبل نجي ما اتفقنا ان عوق تجازف وتبرع لبدر..؟

انتي تبين تذبحينها تنقلين لها مرض بدر..؟!

ساره بحده \انتي اسكتي ولا كلمه يا مشاعل..!

ساره تلتفت لعوق\عوق عاقله وفاهمه ان المتبرع ما يجيه شي وهذي مفاهيم خاطئه عند الناس ماله اساس من الصحه..!

ام عوق تهز راسها\الله يعين عوق عليكم..!

ساره با استعطاف\امي بمرضها الاخير علمت ابوي ان مشاعل جابت بنت من بدر والبنت عندتس...!

وصت عليتس قبل تموت لكن انتي رفضتي لاتجين وماتت قبل اتسامح منتس ...,

مافي احد يدري بوجود عوق الا ابوي وعمي وهم الي ارسلوني لتس ذيك السنين..,

ام عوق بتهكم \ورى هم ماجو والا كلموني ما اقول غير الله يرحمهم...

ساره\وشلون يجونتس ابوي من درى بوجود عوق طاح مرضان من خوف الفضيحه تنشتر وتدري الناس بعوق...

لكن خوفه على بدر وامله انه يتشافى هو الي خلاه يطلبني اكلمتس ويتم الموضوع با السر ولا احد يدري..

ابوي مات مغبون ومقهور على شباب بدرالي يكبر قدام عينه وهو عاجز على كرسيه..,

ومحمل نفسه ذنب الي صار له ..,

وعمي خالد انتي خابرته عصبي ما ينتفاهم معه...

ام عوق \لاحول ولاقوة الا بالله..؟

ساره بحزن\ بدرما يدري بوجود عوق وافقي يا وضحى لا تعسرين السالفه...,

ام عوق بدهشه\وشلون تبون بنته تروح له وهو حتى مادرى بوجودها...!

ساره بألم\حنا قلنا ماراح نخبره حتى توافقين ان عوق تجي معانا بعدها نقدر نقوله...,

نخاف نعطيه امل وترفضن وعقبها ينتكس اكثر من اول..

ولا في احد بيدري عن شي الي يعرفون السالفه كلهم راحو لرحمة الله ..

والحين مافيه الا انا وانتي ومشاعل لا تصعبين السالفه صيري انتي وعوق سبب خير تكفين لايصير قلبتس اسود ..!

قهرني كلام ساره ولومها لأمي..

سكت وخليتها تطلع كل الكلام الي تبي تقوله حتى سكتت ...!!

امي جمعت يديها على راس عصاها ونزلت راسها على ايديها ولا عرفت ترد على ساره...!

عوق بتهكم\ما وقفت الدنيا علي بتلقون من غيري من يدور الخير..,

خلاص ماكانو اهلكم يبوني اموت اعتبروني ميته..,

والا اعتبروا مشاعل سقطت ذاك الحمل ..

عوق بوجع \ياساره انتي الحين تسولفين سوالف ما يقبلها عقل...!

بالله كيف تفكرين والا وش تحسبينا ما نفهم..!

ما بروسنا عقل ...!؟

تبيني ارجع لكم با السر تخشوني ما يشوفني الا بدرواتبرع له من جسمي..!

يعني انا بنظركم وش مخلوقه منه ما يهمكم امرض اتعب يمكن اموت...!

ترى عيال الحرام بعد بشر من دم ولحم مانزلوا عليكم من كوكب ثاني ...؟

اطلعوا من حياتناوخلونا نعيش بسلام ..,

ومثل ماقالت لكم امي قبل انسونا السنين الجايه مثل ما نسيتونا السنين الي راحت...؟

ترى ان ظهرت بحياتكم الناس مافيها عمى ان ماعرفواالاسم عرفواالشبه ..!

كم وحده جاتني في الجامعه وتسألني تعرفين بنات الـ فلان..

واذا قلت لا قالوا يخلق من الشبه اربعين...!!

واسألي امي هذا هي قدامتس مره وحده ابلشتنا في عرس تقول انتي من بنات خالد والا تركي..!؟

انا مانيب صغيره واميز الصح من الغلط ...,

خوذوالكلام مني انا المعنيه فيه ..,

الي نسوني وانا ملفوفه بكافولتي ما بيهم يتذكروني حتى وانا ملفوفه بكفني...!

وهذا اخر ما عندي لكم جزاكم الله خير ودورو لولدكم علاج نفسي وبدني عند غيري...,

ان كان شوفت ولدكم لي علاجه له...؟

ترى شوفتي له سمي الي بيذبحني ...!

مع السلامه وانسوا ما واجهتم وقمت قدامهن وقفت عندالباب ..

اسكتن وافهمن انها طرده لهن...,

لبست ساره ومشاعل غطاويهن وطلعوا من بيتنا اخر شي سوته مشاعل التفتت علي وغمضت عيونها وعضت شفايفها..!

تبي مني اي ردت فعل لكن قويت قلبي...,

صديت عنها ورجعت ابيهن يعرفن انه خلاص ماعادلهم عندي انا وامي وضحى شي..!؟

لقيت امي تبكي في محلها على عصاها رفعت راسها...

عوق\ يمه وش يبكيتس انا بنتس شوفيني والله ما ابدلتس ولا اتركتس يا ضي عيوني..

انتي مالتس غيري وانا مالي غيرتس والا هم ناسهم واجد..

وضحى\ يا عوق يا بنتي الشق اكبر من الرقعه ولا تلومينهن ساره اخوها مشلول ومريض ولالهم غير الله ثم ها الولد

لو يقدرن يشترن العافيه بدمهن باعن دمهم على شانه ..

انتي تحسبين اني صدقت ساره يوم تقول محد يدري من خواتها الا هي..؟!

ادري انها تسذابه كلهن داريات بس وش يسون ما يبن السالفه تكبر..!

ومشاعل ام انفطر قلبها على ضناها تركض وراهن يمكن تقدر تلمتس من جديد..

عوق بااستهزاء\انفطر ما انفطرشي يخصهم ذنبهن على جنبهن ..

انا كنت صفحه سوداء بحياتهم ما صدقوا يقطعونها ويتخلصون منها..

يمه ساره ومشاعل حتى جيتهم لنا شوفي كيف خش ودس وجوا بوقت مافيه احد يدري عنهم ..؟

هم يبوني علاج جديد يجربونه على ولدهم يشوفون يمكن ينفع معه..,

وينهم عني مادورني قبل مادرو ان مشاعل جابت بنت الا يوم دخلت الثانوي عندهم خبربوجودي من انولدت ..؟

انتي من دمهم ولحمهم ما انتي غريبه نقول يمكن اخذتيني واختفيتي ..!

ما بغوني الا يوم بدر جاله سرطان ..’

والا انا ما فكرو فيني ولا جابوا خبري

عوق تضم وضحى بحنان \الي قال ان الام هي الي تربي ماهي الي تولد ما كذب..

انسيهم يا ميمتي تكفين نبي نرجع لحياتنا..

وسوالفنا انا وانتي خلاص وحده بوحده انا اغنيتس عن الناس وانتي با المثل اغنيتيني عن الدنيا كلها..!

مسكة يد امي وقومتها ابي اخفف عنها...

امي وضحى ما تستاهل مني الا كل خير امي وصلت الي ارذل العمر 87سنه ماهي هينه ...,

خايفه عليها من ها الي تشوفه ..!

وعدى يومنا على خير ...’’

.
.
.
.

نجي لنجوم الغوالي:

بنت من البنات ردت في البارت الثاني وقالت اتوقع عوق والدينها معروفين تستحق نجمه بنوته..

با البارت الاول نجمه للغاليه اراده توقعت ان العجوز ربة عوق وهي تعرف اهلها..

نجمه لبياض الصبح توقعت ان عوق بنت قريبة العجوز في البارت الثاني..

نجمه للغاليه شريط النسيان توقعت ساره عمة عوق ..

نجمه ثانيه لنوف لتوقعها ان عوق بنت المريض من اهل ساره..

نجمه للغاليه ضمضم توقعت ان مشاعل ام عوق في البارت الثالث..

.
.
.

بنات اتمنى اتوهكم ما ادري احس الروايه مكشوفه لكن ما عليه الوعد قدام..

في البارت القادم يوم الثلاثاء بأذن الله بيكون فيه حفله زواج, وفيها لصوص بيدخلون بيت ..؟؟؟!!!




.
.
.
.

(كلمه اخيره)



الجنة
لم يجدها الفتية من أهل الكهف في قصور آبائهم
ولا في دور قرابتهم ،
وجدوها في كهفٍ مٌظلم مع كلب ،

لأنهم قالوا (رَبَّنَا آتِنَا مِن لَّدُنكَ رَحْمَةً وَهَيِّئْ لَنَا مِنْ أَمْرِنَا رَشَداً)

فأورثهم الله جل وعلا الرضا عنه في قلوبهم ، فلما دخلوا
الكهف وهم راضون عن الله اتسع الكهف في أعينهم
وارتاحت أجسادهم واطمأن حالهم ،
وأورثهم الله ذكراً في كتابه إلى قيام الساعة ..!

“
—[ الشيخ صالح المغامسي ]




الي الملتقى قريبآ بأذن الله

وسالفه جديده






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم




.
.
.

هلا ومرحبا بكل الغوالي الي سطروا لي با المتصفح احرف من ماس تتلألأ فيها سماء الروايه

في نهاية البارت السابق قلت انه بيكون في حفلة زواج وبيت بيدخلونه لصوص

اجلت الجزئيه هذي لبارت السبت لأني كنت مقسمه البارتات وتفاجئت لماجيت انزل البارت لقيت انه اطول من الازم فا ضطريت اني اعيدالتقسيم

والروايه قصيره ماهي طويله لما قسمت البارتات اكتشفت اختلاف بطول البارتات فما ابي اودعكم بسرعه ...,

لا يفهم من كلامي اني بعلق الروايه او بمطط بها لااااا لأن خير الكلام ما قل ودل ...!

انا من القارئات الي يكرهون ها النقطه با الكاتبات ..,

الا الي عندها ظروف عذرها معاها..,

ما راح يكون فيه انقطاع بأذن الله الا بشي خارج عن ارادتي وغصب عني وان شاء الله بنوصل لبر الآمان مع بعض..

وانا ممتنه من كل قلبي من الالف الي الياء بدون تخصيص لكل الي مرواوقعوا بتعليق والا جاني اعجاب او تقييم على ما كتبت

بارت السبت اهداء لمعزوفة حنين ...,

وبارت اليوم اهداء للجميع بدون استثناء خلف الكواليس والا الي اسعدوني بتعليقاتهم...

البارت اليوم لا يقل قوه عن البارت الرابع بتتكشف فيها حقائق جديده...!

يالله تعالوا معاي نشوف عوق المزايين والتحديات الجديده..؟

.

.

.


البارت الخامس
.
.
.


من بعدالي صار بينا وبين ساره ومشاعل ..

وانا صارت فيني عاده شينه...!

صرت مجنونة تنصت وتجسس على كل احد يجي عند امي..!

وكل ما دق باب بيتنا ضيف قلت يارب سترك..

كثرت مسايير عيال خالي ناصرلأمي اذاماهو يوميآ يوم ورى يوم..؟

وبديت اخاف من جياتهم علينا ما عودونا يمرونا بالااسبوع اكثر من مره..!؟

وقبلها يكلمون على التيلفون يقولون بيزورونا..!

وخصوص انا فيني عقده قديمه ما احب احد يجي وامي ماتكون موجوده..!!

مره تفاجئنا انهم عند باب بيتنا..!

وطلبوا من الخدامه يدخلون عند امي يبونها ضروري ..؟

حتى ما عطوا امي فرصه انها تطلع تستقبلهم...؟!

انا بسرعه دخلت لغرفتي دخلتهم عليناوعجلتهم ابد ماهي طبيعيه...!!

ادخلوا على غرفة امي وهالشي اول مره يحصل منهم ..!

دايم مجلاسهم اذا زارونا من مظلة امي لمشبها ما يدخلون الا اذا تعشوا والا تغدواعندنا ومن المقلط ويرجعون..!

وطبعآرحت امارس هوايتي الجديده التجسس ..

واسمعهم يعاتبون امي..

يقولون لها ياعمه ورى سجلتي كل شي باسم عوق..؟!

وضحى بحزم \ حلالي وبكيفي وعوق بنتي..!

سعد بعتاب \ يا عمه الحلال حلالتس ماقلنا شي لكن عوق انتي عارفه انها ماهي بنتس ولا لها حق بمالتس..,

وضحى بغضب \وانت جاي تعلمني الحق من الي ماهو حق لو انها با الحقوق يا عيال ناصر ماوالله لكم خيط با ابره عندي..,

وضحى تأشر بيدها\ اسمع يا سعد انت واخوك الي جالس يسمع وجهه وجه الي جايز له كلامك..,

انا اول نصيبي مع ولد عمي اخذني ورعة يتيمه عمري ما تعدى 13سنه...,

ورباني على يده وضفني انا ووخيتي اهلنا ماتوا وخلوناوخلوا حلالهم ماله احد غيري انا والشقحا ...,

وهو رجال راعي خير ومال وحلال وما قصر ضف حلالي مع حلاله...

وزوج اختي الشقحاء خوي له وسافرت مع رجلها ..

قعدت مع ولد عمي سنين ماجانا ظنا..!

سيرت علي اختي الشقحاء ومعها بنتها وسميه توها والدتها...

ومن يومهاهجاد ما ادري وش جاه دايم متعومس وخاطره متكدر..!

جاني بيوم غاص حلقه بله سالفه وكل نهاره يبي يطلع هالسالفه وعقبها يهون ...

قلت يا هجاد والله ان وراك علم ماهي عوايدك تدس عني شي...!

رد علي يا بنت عمي انتي مالتس اخوان..,

وربي سبحانه ماكتب لعمي ضنا غيرتس انتي واختس الشقحا...,

هذي الشقحاء ما شاء الله اصغر منتس و بنتها بحضنها بطلقتس وترزقي الله..

يمكن يا بنت عمي البلا مني وانا وانتي كم لنا سنه مع بعض عسى ربي يرزقتس بولد يشيل كبرتس ...,

والله انتس يا وضيح تسوين عيوني والسنين تمر وعمر المره محسوب عليهاماهي مثل الرجل ...!

ولا اقدر اخذ حرمه وانتي عندي والله اني اظلمها واظلم نفسي...!

ولا تحسبين فراقتس سهل لكن عسى الله يصبرني عنتس ...!

يمكن ان طلقتس اتنساتس خوف من الحرام انتس بذمة غيري وتصيرين بدال ما انتي حرمتي اختي ...!

كلامه ذبحني لكن هذا الصحيح حنا كم لنا معرسين الي تزوجوا عقبنا عيالهم يركضون وراهم ..,

وهجاد غير انه ولد عمي طيب وكريم وامين قليل با الرجال مثله...,

قلت يا ولد عمي والله ان لك عندي مثل مالي عندك وازود...!

ماارخصك ولا اترك وانا الامر بيدي..,

لوان بتركتي لك وزواجي من غيرك الصبح اجيب ولد وبالليل اجيب ولد ما بغيتهم..,

انت قلت الي في خاطرك وانا بقولك الي في خاطري ...!

اهلنا مابقى منهم احد الا اناوانت ...!

حتى الشقحارجالها ماهو منا...,

طلاقي لايجي براسك ولاتفكربه...

ما يفرقنا انا وانت غير الموت...!

لكن دام فيها عرس ماني واقفه بحلقك ومن باتسر انا الي بجوزك ...,

ومهر حرمتك والله ما يوخذ غير من حلالي وحلال ابوي...!

يمكن يجيك ظنا يشيل ذكرك بين الناس وعيالك عيالي ...,

وحرمه ماتاكل حرمه ..!!

وانت ذيب ماتخون ولا تغدر ...!

ما غدرتني بحلال ابوي تبديه على حلالك بتغيرك علي حرمه..

ماهقيت ولا تصير ابد من هجاد...؟!

ويوم قلت له كذا قام وسلم على راسي وحلف وقال ؛

عهدآعلي يابنت عمي ما اعرس وراستس يشم الهوا...,

كل ربعنا وجماعتنا لاموه يبونه يعرس ..,

الحلال والخيرلو غابت عينه من يراعيه...,

كم رجال من خيرة الجماعه عطاه بنته وعيا عنها...,

قال ماخلي حرمه تشغل بال وضحى وانا وهي يا تدفني يا ادفنها ...,

واحج انا وهو ومن رجعنا من الحج وهو مريض وتوفى بعز شبابه الله يرحمه وراح وهو على كلمته وعهده لي مااخلفه..

عشت معه عشرسنين مرت كنها ساعه ماعمره جرحني والا غثني والا رفع حسه علي..,

وها المره انا الي ضفيت حلاله مع حلالي واصير حرمةً رجال وارعى ورث ابوي وعمي ...,

مرت على 4سنين وانا كل يوم يجيني مرسال من جماعتي والا من بعيد يخطب شباب والا رجال حريم من كبار الروس وصغارها..,

عقب هجاد طابت نفسي من الزواج كله...

مره طلعت ورى حلالي اتفقده وانشد الرعيان عن حال الحلال ...

ماشفت الا عجوز من الجماعه الحقتني قالت يا وضحى ابيتس بسالفه الا خلصتي شغلتس تلقيني في بيتس..!!

قلت لابالله امشي لبيتي هالحين وانا وراتس انتي ماجابتس الشي الهين..!!

ما جا في خاطري الا انها تبي منيحه والا معتازه تبي لها حاجه...!>أي أن تقدم عنزاً أو ناقة أو بقرة ، لفقير كي يستفيد من لبنها وصوفها>

وامشي معها وتسولف علي با الطريق..

العجوز \يا وضحى الاولين يقولون ان النصيحه بجمل وانتي وش رايتس..؟!

وضحى با اهتمام\وانا شراية نصيحه هاتيها يا ام عوض ..

النصيحة ليا عرضت ما يتركها و يبخس ثمنها الا الهبيل ..!

ام عوض \محشومه يا بنت نمر ماهو انتي الهبيل ...

وتمشي قدامي وتشلع من الارض شجرة شيح قالت تعالي ..

ام عوض بتساءل \ تشوفين اثر لشجره ...؟

وضحى\لابالله مالها اثر الا حفيرة بيجي عليها كم يوم وتندفن ماعاد نشوف لها اثر...؟

يدوسها البهم والا تهب عليها الهبايب...!<البهم الابل والغنم والهبايب الرياح<

ام عوض \انتي لاتصيرين مثلها ...

وضحى بوجع\عرفت مقصدتس لكن وش تبيني اسوي طابت نفسي عقب هجاد من قولة يا عرس ...,

اخاف اطيح لي بلي بلوة ابتلي بها وهجاد محد يسد بمكانه..,

ام معيض\هجادالله يرحمه انا اشهد ان مامن مثله ما قلنا شي بس ما يصير توقفين حالتس يا بنتي عقبه ..!

انتي تدرين وش يدور من وراتس..؟

وضحى بغضب\الله يقطع لسان الي يرميني با الباطل من خلقت وانا الحالي من عمره سمع عني علمآ شين ..ّ!

ما طلعت علومي وانا بزر بتطلع وانا عاد ذا كبري..!

ام معيض\والنعم بتس لكن انا احذرتس من غيرة الحريم منتس انتي بنتآ مزيونه وراعية خير ومطمع للعازب قبل المتجوز ..,

والله يا بنتي لو ينبح تسلب قدام بيتس ان العرب تقول وش نبحه حول بيت وضحى ...؟!

وضحى بضعف \وش السواه...!

ام معيض \انا اقولتس السواه فيه بناخي لي رجال كفو لكن يده خاليه مافيها شي ..,

ومن توفى هجاد وهو يبي يخطبتس يعزم ويهون ..,

يقول ودي في بنت نمر لكن العين بصيره واليد قصيره ماني من مواخذيها انا وين وهي وين..؟

بنتآ من وضحى عن مية ولد ..,

وضحى با استغراب\من هو ذا الي عنده بنتآ مني بمية ولد ..؟

ام معيض\ناصربن سعد..’

وضحى بضحك\راعي حلالكم..؟

ام عوض\اي بالله هو ..,

وضحى بثقه\ انا وضحى بنت نمر بن هجاد عييت من الشيوخ طويلين الاشناب اخذ راعي ..؟!

ام معيض بااستعطاف\خوذيه يا وضحى والله ما تلقين مثله صايم مصلي يخاف الله ..,

ما تقولين بيطمع بلي عندي والفقر ما يعيب الرجال...!

الرجال تعيبهم افعالهم..

وضحى\تعرفين من انا بنته يا ام عوض ..؟

ام عوض بثقه \ومن الي ما يعرفتس يا وضحى جعل اشباهتس ما تنقطع مع العرب ..,

وضحى بتهكم\رويعكم بكرا ما يتحمل لوم العرب له..!

بيقولون ناصربن سعداخذ له وحدةٍ اهلها اطيب من اهله..؟

ثم يزل علي بكلام ما يجوزلي والا يجرحني ..

وانتي تعرفيني نفسي ما تبلع الزله..

ام عوض بترجي \ طيعي شوري يا وضحى والله ماتنامين زعلانه والرجال ماهمه مالتس طمعه بنسب نمربن هجاد..

قلت اجل امهليني اشاور نفسي والله يقدم الي فيه خير وخيره لنا وله..

واخذلي حول الشهر افكر واقلب الامر براسي..,

ناصر رجال ماعليه عشاه من تعب يده ولا عمر احد عابه لابقول ولا بفعل عيبه فقره ..

كم شيخ ارسل علي خطابته يبني ثانيه والا ثالثه و عييت منه ما ابي مجاور الحريم وكيدهن..

انا نفسي ما تقبل المناحر والمداحرلقمتي لو انها بفمي وسمعت الي يغثني رميتها ماكلتها لو ذابحني الجوع..,

وكم ولد اتعب مراسيله طمعان بلي عندي ورديته ..,

ادري ان ما ناقصني زين ولا مال ولا اصلآ طيب لكن راحة البال تنشرى بغالي الاثمان..,

ويهداني الله واسمع شور العجوز واتجوزابوكم...,

كان ليى احلى لي من العسل ولا يسمع بي ..,

ما يدعونه الناس الا بناصر الوضحى ..!

ماعمره زعل وقال وضحى مهي ابوي يوم تدعوني با اسمها..؟!

الا يتفاخر ان اخذوحدة مثلي...!

واقعد انا وهو سبع سنين ما جالي منه ضنا دريت اني انا السبب ...,

واطلبه عقبها انه ياخذله حرمه يمكن ربي يرزقه وهو معيي..,

يقول يا الوضيح ماابي اجيب لتس حرمه تغثتس والرزق عند الله...

قلت له الرزق عند الله لكن يبي اسباب وانا جربت حظي مع ولد عمي ولا جاني منه شي...

ولو ولد عمي ربي طول بعمره اني لغصبه يعرس يمكن ربي يرزقه...!

ما ابي الي صار لهجاد يصير لك..؟!

لكن بكيفك يا بوسعد اختار يا انك تعرس لك على حرمه والا انا وانت نتفارق...؟

واغصبه غصب ياخذامكم انا الي اخترتها له..,

بنت حلال ما شفت منها الي اكره لين ماتت..!

وربي رزقه بكم وهو رجال يستاهل كل خير..

ويوم وكبرتوا شوي طلبته يترك البر ويدرسكم حياتنا ماتنفع لكم والدنيا تغيرت ..!

ولا عاد ينفع بها الزمان الا الشهادات...,

واطاع شوري واخذكم انتم وامكم ودرسكم ...

وقعدت لحالي با البر كل ماجاني ابوكم ارجعه علشانكم اقول لايضيعون وضحى وسعد وسالم عقبك ..!

وهذا انتم كبرتم وتعلمتم وكلكم ماشاء الله مدرسين وتزوجتم انتم واختكم وكلن شاف حاله ...,

وانا اخذت ها البنيه من الرعايه كفلتها يمكن ربي يرحمني بها...

وعقبها يا عيال ناصر جايين تحاسبوني وين اودي حلالي ...!!

اكلت لكم حق يا سعد انت واخوانك ..؟!

سعد بخجل \لا والله يا عمه..؟

وضحى بقهر\يا سعد وصلتوني لقصاي وقلت هرجآما تمنيت اقوله...

مالكم عندي من حلال ابوكم شي...!

تجوزته ماعنده غيرثوبه الي على ظهره ما طمعني فيه غيرانه من ساس طيب ونيته بيضا والفقر ماهو عيب ...!

كنت ابيع من حلالي واعطي ابوكم الله يرحم ذاك الوجه الي ماطمع بريال اعطيه من طيب خاطر..,

مالكم منه علي لا انتم ولا غيركم...!

حتى الشقحا الله يرحمها مانسيتها ولا اكلت لها حق وهي اختي الحمدلله عطيتها حقها واكثر مالها برقبتي ريال...,

والي له علي منه بريال واحد...,

يجي ياخذ بداله عشره...!

سالم بتردد\ياعمه ماهو المقصد لكن عوق انتي عارفه انها بنت استغفر الله...

انا واقفه قريب من باب غرفة امي واسمعهم واحس اني خلاص بدخل عليهم واذبحهم وخصوص سالم...!

يعني ما قال ها الكلام غير انت يا سالم لكن ما اقول الا سبحان الحليم الستار

الحمدلله امي بردت كبدي ما قصرت فيه ...!!

وضحى بغضب\اقطع واخس عن عوق..,

عوق بنتي والكلام الي يمسها يمسني والله ياسالم كم ولد حلال لعب في حسبت الناس وظلم ونهب واعتدى..,

هذي شي من الله عوق ماله يد فيه والي جابوا عيال الحرام تراهم عيال حلال ابليس اغواهم..,

وضحى تهز راسها بقهر\والحمدلله الي ربي بصرني ولا نسيت بنيتي وكتبت لها بيت يظلها ويستر عليها بعد الله...,

وضحى بألم وحسره \انتم يمكن عقب عيني ترمونها با الشارع ...؟!

سعد با استنكار\يا عمه انتي ماهو بس البيت كتبتيه باسمها الا كل حلالتس وحتى الوكاله الي با اسمي ملغيتها...!!

وضحى بتساءل\وانت وش دراك..؟

سعد بتردد\ هاه ايه ناس يبون واحد من بيوتس القديمه وعلموني ان البيت ماهو لتس با يعته لعوق ..!

ومره بغيت اشري لتس ارض بدون علمتس لقيتس ملغيه الوكاله من المحكمه..!؟

وضحى بحسره \يا خوفي ياسعد انت واخوانك رايحين تحصون وش عندي وتبون تورثوني...,

الحمدلله اجل الي الوكاله الي عندي الغيتها وقطعتها...

ما حاسبتكم يا سعد ولا قلت بكم بعتوا حلالي ..!؟

الدراهم الي تعطوني وتقولون هذا ثمن حلالتس اخذها ولا راجعكم فيها..!

وانا ادري ان حلالي يجيب اكثر ..,

الناس ماتستر شي يا عيال ناصر...!

كم مره يجوني ناس تحذرني منكم يا وضحى عيال ناصر ماعطوتس ربع حقتس بحلالتس ..,

وانا ارد عليهم عيال ناصر عطوني الي ارضاني ...,

والا تحسبوني ما ادري..؟

ثمن قعود من القعدان الي عندي يجيب لي بيت كبر ها البيت الي انا ساكنه...!

انا بس الابل الي عندي وانتم بعتوها تغطي عين الشمس..!

من غير الغنم..,

ما يكفي الي انتم حطيتوه ببطونكم وش تبون بعد..!؟

وضحى بوجع\تكاثرتم علي وعلى ها اليتيمه بيت يضفنا وبيوت اجارها يكد علينا وتكفينا مدت يدينا لكم ولغيركم..!

الي يعطي والي يمن عطاه..,

وضحى بحده\يا الله خذ اخوك ولاعاد لكم مقعاد في بيتي الله يخسكم لا بالله ما طلعتوا على ابوكم ..!!

ما اقول الا يا خسارة دموع كبيتها عند ابوكم علشان يعرس ..!

والا دموع فرح يوم ربي رزقه بكم ..,

بيتي يتعذركم وحتى الي انا ناويه اخصكم فيها برضاي حرمتوا حالكم منه..!

يا الله تيسروا وردو الباب وراكم تراه ماعا د بينفتح لكم غير ما انفتح..!

لا والله انه ماهو كل حبآ على بذره يا عيال ناصر..!

يوم سمعت حركتهم واركض للمطبخ واطلعوا واصفقوا باب البيت وراهم دليل انهم زعلانين...!

وارجع لغرفة امي الا هي تبكي ...

واقعد اضحك ..اضحك بشكل جنوني وامي تناظرني و تسمي علي

وضحى بذعر\ عوق بسم الله عليتس وش بلاتس وش جاتس..؟!!

عوق بممازحه\يمه انا وانتي على قولة الهندي سيم سيم..!

انا طردت اهلي وانتي طردتي اهلتس ماعاد لنا الا بعض...’

يمه اهلي واهلتس ما يبون يعطونا يبون ياخذون منا...؟!

وتقعد امي تضحك وهي تقول يا عويق انا وانتي ربي خالقنا وانا امتس لبعض...

رديت \جعلنا ما نتفرق يا ميمتي ..,

الحمدلله تغير مزاج امي بعد ماعكروا عليها هالجاحدين ...!

وضحى با استنكار\ تعالي انتي وش دراتس اني طردتهم..!؟

عوق بممازحه\يمه الله لايوريتس ها اليومين طايحه بطبع اقشر ماغير احب اتصنت على السوالف ..,

عاد يوم شفت سعد وسالم وهي تحكني اذني وتجرني لين سمعت هرجهم..!

وضحى تهدد بيدها\ لاعاد تعودينها ترى التسمع للهروج مافيه الا المغثه ماهو كل مره تجي السوالف على الكيف...

عوق بتساءل \يمه وش لون طرالتس تلغين وكالة سعد..!

وضحى\مره جو عندي سعد وسالم واشوفهم عندهم هرجه ويغصغصون بها ودهم يقولونها وكنهم خايفين..!

و يلمحون لي انهم ودهم في ارض طلعت لي منحه من الدوله الله يعزها قلت لهم يصير خير...,

يوم طلعوا من عندي وكني نايمه واحد جا وصحاني من النوم...,

قلت يا وضحى العرب الظاهر متقاسمه حلالتس وانتي حيه ...!

لكن انا اوريهم كيد العجز وش يسوي ..؟

عوق بضحك\ماشاء الله عليهم عينك عينك يبون ياكلونتس زين الي ماسوو شي من وراتس..؟

ام عوق بقهر\ والله يا بنتي من شي اخذوه من وراي فتحوا عيون الناس عليهم...!

والناس ما يخفاها شي...؟

قالوا حنا ما كلين وضحى ما كليناها ناكلها وهي تدري احسن من وهي غافله ..

كل ماهذا الي جايني واحد من الجماعه يحذرني ياوضحى عيال ناصر لعبوا بحلالتس

واناداريه بس وش اسوي مامن غيرهم لي قرابه..!

عوق بقهر \ حسبي الله عليهم وياليتهم اقتنعوا بلي الهطوه يبون يقعدونا على بساط الفقر ..!

ام عوق\يا عوق الوكاله انا ملغيتهامن طلعت لتس حفيظة نفوس مبطي...,

بس هم مادروا غير الحين منشغلين بلي نهبوه قبل...!

الحين تلقينهم بغو ا لهم حاجه من حلالي ويوم راحو للمحكمه دروا ان الوكاله ملغيه...!؟

عوق بخوف\يمه الوكاله من عطيتيها ...!

ام عوق\ارسلت على مسلط ونوره واشورهم با السالفه..؟

قلت يا الربع انا طحت بش لاينشكى ولا ينبكى عطيت عيال رجلي وكاله مني ودرعوا بحلالي ولا عاد يشبعون...!

انا خايفه يجي يوم يفلسوني حتى من بيتي الي ضافني ...

مسلط \يا ام عوق الي راح راح والي اخذوه ماعاد هو راجع انتي حرمه كبيره ولا انتي حمل شكاوي ومحاكم..

تلاحقي الي ما بعد مدو يدهم عليه...,

نوره ام ابراهيم بغضب\جعل ما خذوه منتس ياكل روسهم ..,

فكرت ولقيت مامن اصلح من مسلط يصير وكيلنا له مواقف طيبه ورجال فيه من مخافة الله واجد..!

واطلبه وكنه تردد اول شي وعيا وتلح عليه نوره وتطلبه..,

نوره با استنكار\ماتجي منك يا مسلط اتخلى عن وضحى وبنيتها هااليتيمه اجل الدنيا ما بها خير..

مسلط بتردد\يانوره ماني متخلي لكن وش بتقول الناس مسلط ضحك على ها الحريم وخلاهن يكبن قرابتهن ويوكلنه..؟

نوره بزعل \ جعل قرابتن مثل ها القرابه تنقطع وانت لاتسوي شي كثر الله خيرك وضحى ماتبي منك شي...!

نوره تلتفت لوضحى بمكر\وضحى اغسلي يدتس من جارتس الي انتي تقولين مثل اخوي ...

واذا على الوكاله انا اشوف واحد من عيال اخواني يمشون لتس بها يا خسارة مدحتس له با العون انقطع المعروف بين الناس ..

وضحى \ابو ابراهيم صادق والله ما الومه خلق الله ماهي داريه وش بقلبه ..!

مسلط يهز راسه بقلة حيله \ انتي صادقه يا ام عوق الناس مالها الا الظاهر لكن الله عارف بالخفايا والنوايا...!

جهزي اوراقتس وانا واخوتس باتسر امشي لتس بهن ..,

مسلط بمزح \اهم شي النوري ما تزعل علينا والله يعينا على ها الامانه ..,

ومن باتسر طلعت انا و مسلط ونوره معنا وسواقي يودينا ويجيبنا ..!

وابو ابراهيم له معارف وناس واجد بس تبي تخدمه ...,

رجال راعي نيه وصدوق والي يقدر عليه يسويه بلا منه ويا ما خدم ناس واجد غيري..،

ووكله الله يجزاه خير واكتب بيتنا هذا والبيوت الي انتي خابره والا راضي بسمتس...,

خفت يا امتس من سعد واخوانه وان شاء الله اني ما ظلمتهم ...,

والله ماهي منه وابو سعد الله يرحمه يستاهل وان كل الي هم فيه من خير انه من الله ثم مني..,

عوق بتعجب\وانا اشوف كل ما شيكت على حسابي لقيته زايد..!

ام عوق\ حسابتس الي با البنك ترى ماهو بس مني الدوله تصرف للي مثلتس يا بنتي معونه..,

عوق با استغراب \يمه عمري ماتخيلت سعد وسالم الا انهم عيال اخوتس...!

وضحى وهي تضحك\ انتي الظاهر ماهو بس اذنتس تحكتس لتسمع الا قلبتس يحكتس يبي يعرف كل شي..؟!

عوق بممازحه \ فديت عجوزي شيخة البنات الي فاهمتني..,

وضحى\ السالفه بسيطه من اخذتس وانا وانتي با الحالنا ما عشت في ذرا غير ذرابيتي ..

يوم كبرتي شوي وفهمتي قلت لتس ان هذولا عيال خالتس ...,

ولو قلت انهم عيال رجلي بتقولين اخواني وتجرئين عليهم ...!

وانا يا امي اخاف واحسب لسوالف ما تفكرفيها بعض ناس...,

واكيد الااخو ماهو مثل ولد الخال وانتي ما انتي قاعده طول عمرتس صغيره..,

فقطعت العلم من اوله وكل شي خليت له حد انتي بنتي وما يجوز تطلعين لهم ماهم محارمن لتس ..,

عوق با اعجاب\ والله منتي بسيطه يا الوضيحي..!؟

وضحى بضحك\ امتس اعجبتس..

قمت من عند امي علشان ترتاح وتنام الضغط الي جاها اليوم ماهو بسيط..

امي كل فتره يطلع لها احد يتعبها بسبتي...!

رحت لغرفتي افكر با المستجدات الي صارت بحياتي...؟!

وحاجات كثير تفسرت لي كانت با الماضي تجهلني ...!

خوف امي علي با الماضي كان نابع من انها تتكرر قصة مشاعل مع بدر الي بسن الطفوله صارو ام واب ...!

نظرات سالم المريبه لي يوم كنت صغيره وكم مره حاول يتحرش فيني لكن ربي حفظني منه...

وضحى اخت سعد وعيونها الي تقدح شراركل ما شافتني...!

كلها طمع بفلوس امي من جهه ونظرتهم لي اني لقيطه من جهه ثانيه مالي حق بمال زوجة ابوهم...!

ما دروا ان امي وضحى تقرب لي اساسآاكثر منهم ..,

وكم مره بنات جماعتنا يقولون لي يا عوق في شبه ودم يربط بينك وبين العجوزوضحى..!

وانا ارد اقول طيب امي اكيد اشبه لها..!

والا الي تقول بسم الله على وضحى منها..,

واثاريهن في بالهم شي وانا على نيتي ...!

متى بس اتخرج وارتاح..!!!

وين تلقين الراحه يا عوق واذا تخرجتي وش بتسوين ..!

مثلك مثل غيرك تبروزين الشهاده وتتفرجين عليها..؟

امي كل يوم يجي احسه يبعدها عني ويقربها من اخرتها..,

صرت اكرهه الايام تمشي ودي توقف ولا يتغير شي..,

الناس تحلم احلام سعيده في بكرا وانا كل ما يصبح صبح اقول ياربي تكفيني شرهاليوم...؟!

انا عقب عين امي وش بسوي..!

عيال زوجها من جهه..,

و ساره من جهه الي تبيني يمكن انفع علاج لأخوهاوعقبها تخفيني..!

من غير اعداء بيطلعون لي من تحت الارض لو امي بسم الله عليها جاها شي..!

ضغط علي من كل جهه ضغط الدروس الي با الغصب امشي فيها والا ضغط العالم الي حولي ..,

والا تعب امي الي يوم عن يوم يزيد وامي تقاوم على شاني..,

آه يا مخي ويا مخيخي باامد سجادتي اصلي واشحذ ربي على قولة امي ...’

العبد با التفكير والرب في التدبير..
.
.
.

نجوم اليوم كانت من نصيب؛

الغاليه اموووله با البارت الثاني توقعت ان عيال اخو العجوز كل ماجو ضغطوا عليها ورفعوا ضغطها ليش تسجل املاكها با اسم عوق

تستهالين النجمه اموووله.



(كلمه اخيره)




ُب ركعه في ظلام الليل :
.. أحيت قلباً
…. وغفرت ذنباً
….. وسترت عيباً
…….. ورفعت مقام صاحبها في عليين

صلاة الوتر جنة القلب



الي الملتقى قريبآبأذن الله

وسالفه جديده


طيف الأحباب

ام الوليد




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



بسم الله الرحمن الرحيم

هلا وغلا بكل الغوالي الي ردوا والي خلف الكواليس والي مرسلين اعجاب على ملفي او تقييم او شكر ممتنه لهم كلهم

انا بشر معرضه للخطأ اكثر من الصح فالي يشوف غلط او تجاوز ينبهني..

ومثل ما قلت الروايه ماهي طويله علشان بأذن الله تعالى اذا انتهينا واقفلت الروايه با المكتمله ماعاد ينفع التصحيح

بارت اليوم بيكون بدايه لمرحله جديده..

لعوق ولأبطال معاها...!

البارت هديه للجميع بدون استثناء..

ولمعزوفة حنين خـــــــاصه مثل ما وعدتها..

تعالوا معاي نشوف عوق المزايين والعرس لمين والحرامية ليش دخلو بيتها...؟

والااهم الافكار الجديده الي بدت تغزي بطلتنا عوق...!

وسالفه جديده..

.
.
.

البارت السادس
.
.
.


بعد العواصف الي صارت من الي ينقال انهم اهلي وعيال رجل امي هدأت الاوضاع

ورجعنا لحياتنا قبل انا وامي لاهم ولا كدر ارتحنا...

ما ادري هو انا وامي حطينا النقاط على الحروف والا الهدوء الي قبل العاصفه...!

.

.

.

اليوم حفل زواج صديقتي ريم الله يوفقها...,

واكيد انا وامي اول المعازيم..,

تجهزنا علشان نحضر العرس انا وامي...

طلعنا للعرس مع سواقنا وشغالتناواكيد محرمنا نمر ولد ام ابراهيم...,

ما نسانا حتى يوم عرس اخته فديته..,

صار رجال عمره 11سنه ...’
.
.
.

ام عوق بـممازحه له\ ليتك يانمر كبير كان زوجتك عوق وصرت وليدي صدق..

نمر\يا خاله وش ابي بعوق عوق عجوزاكبر مني بسنين...!

لكن وعد يا خاله اذا كبرت ان شاء الله وفقني الله وحققت حلمي وصرت ضابط قولي آمين يا خاله...,

ام عوق بضحك\آمين يا النمر عسى الله يوفقك ويخليك لعويناتن ترجيك...’

آردف نمر با افتخار \واعرست وجاتني بنت ان اسمها عوق..

عوق بتحذير \ نمر لا تورط عمرك اسمي شين ..!

نمربثقه \ كلام رجال وتشوفين يا عوق..,

عوق بـ ضحكه \ اجل انا اذا ربي كتب لي زواج وجالي ولد تراه سميك دامك عايفني ما تبيني...,

.
.
.

وهذا حالنا مع نمر كنه ولدنا نسولف وناخذ ونعطي معاه على اني تغطيت منه من يوم كان عمره عشر سنين..,

هو طفل لكن بسم الله عليه عقل شايب..

ودايم يحاول يبين انه اكبر من عمره..

حتى او ل يوم تغطيت عنه تعلمني ريم..!

تقول نمر فرحان انتس تغطيتي منه الدفش يحسب غطاتس عنه خلاص كرت العبورلمرحلة الرجوله...!


.

.

.


وصلت للعرس انا وامي واول مره احضر عرس بعد ماعرفت حقيقتي ..,

حسيت الكل يناظرني ما ادري وش سر ها النظرات ...!؟

يمكن ناس مشفقه على حالي يوم يشوفني انا والعجوز واكيد الكل داري بحقيقتي..!

او انهم يفكرون وش راح يكون مصيري لو اني فقدت امي الله يحفظها لي..

واحتمال يتهيئ لي ان العيون علي والا محد درى عني ..!

.

.

.

عند ام ابراهيم
.
.
.

عوق\خالتي ابي اطلع اشوف ريم..,

ام ابراهيم بقلق \ترى من اليوم تسأل عنتس متروعه البنت تكفين هديها يا عوق...!

عوق\ ابشري ياخاله...!!

واطلع مع ميعاد اخت ريم..

وانا امشي اسمع سوالف الحريم الي امر من بينهن..

ما قلت لكم صار التسمع هوايه عندي...!

الي تقول ياخسارة زينهاتلقين امها اجنبيه ...!

والي تقول ليتها تهديني شنطتها...!

والي تقول محد لقاها الا هي...!

والي تقول ابوهامن الكباريه ..!
.
.
.

سبحان الله محد راضي بقسمته...!

انا ما ابي لازين ولافلوس...!

ابي بس اكون معروفة نسب..؟

ويقال هذي بنت فلان الفلاني...

ماهو اسمي من اوله الي اخره اسامي مصففه...!

وممنوع احط ال التعريف فيها ..!
.
.
.
طلعت عند ريم وتناسيت كل الي سمعته ابي انبسط مع صديقة عمري..

دخلت عليها وانبهرت فيها ريم تغيرشكلها مره..!

التسريحه والطرحه وفستان الفرح غيرو شكلها..!
.
.
.
عوق بمزح معها\ شكلي غلطانه اسفه ...؟

انا صديقتي ريم اليوم عرسها والظاهرغلطت با العنوان..؟

ريوم شينه والي اشوفها قدامي تبارك الله قمر..!

ريم بعصبيه\ وجع عويق جدري هندري انا ريم ..!

عوق تضحك\ لا اجل دام فيها جدري هندري فا انتي ريم بنت مسلط محد يقولها غيرتس..!

ناظرت صدر ريم ما كانت لابسه شي ...!

انا طلبت منها طقم زواجها انا الي بشتريه لها هديه على ذوقي بما ان فستان زواجها اخذت رأيي فيه وكان لي دور با اختياره ...,

اخذت لها طقم الماس ناعم...,

يناسب لون فستانها الابيض ...

لبستها وطلع عليها خيال ريم بشرتها خمريه وكل شي يناسبها سبحان الله...!

اشوف مرات عليها الوان تلبسها اوارواج تحطها واذا اشتريت نفس اللون ما يناسبني على ان بشرتي حيل بيضا..

وهي ذوقها راقي اعجبها الطقم ...’

ريم با امتنان وخجل\ مشكوره عوق شكله غالي والله ماله داعي...!

عوق \هو غالي غالي لأن الغالين يستاهلون اكثر بعد...,

ريم منحرجه \ما توقعت بيكون الطقم الماس ..!

اكسسوار ويفي با الغرض لو تدري امي بتزعل علي اني كلفت عليتس ..؟

عوق \ اقول بس عن الهبال انتي كم مره بتعرسين...!!

هي ها المره وان شاء الله ياريم يا بنت خالتي نوره بعد عمرآطويل من بيتس لقبرتس..,

ريم بضحك \هذا دعوة امي يا غشاشه دايم تقولها ..!

عوق بمزح \هذه الجمله كنايه انتس تقعدين عند رجلتس لين تفطسين ..

ريم بتهكم \اشتغلت اللغه العربيه الا كلمة تفطسين هذي بعد مصطلح مسروق من امي ..,

عوق بضحك\امتس تحت روعتني تقول ريم ما ادري وش فيها متروعه هديها وانتي بسم الله عليتس مافيتس الا العافيه..!

ريم\اجل وش تبين اضحك وامزح معها تبين اهلي يمسكونها علي فرحانه با العرس...!

خليني امثل الحيا شوي ..,

ريم بخوف\البلا مار البلا يا عوق الحين امي بتجي وتهاوش من اليوم ناشبه لي هي وخالتي ام جزاع...,

يبوني البس طقم ذهب وانا ما ابي...!

ريم بترجي \اقنعيهن وقولي الذهب ما يصلح ليلة العرس الذهب ماعاد يلبسونه الا في الزواره...

عوق بتهكم\ زين يا المستحيه بعد تعطيني خطة اقناع امتس وخالتس..

وعلشان الخطه تضبط اذا شفتيهن اقعدي تنافضي من الخوف لين ينسون الذهب..!

ريم بمكر\ ابشري بس اخاف من كثر ما انتفض واتهزهز حيا...!

ينكسر الكعب وثم عاد ابلش الرجال طوله مترين واختس مامن طول يحسبوني بنته يسحبها وراه... !!

.
.
.

ريم الي يجلس معها ينسى الدنيا عليها تعليقات ما ادري منين تخترعها الله يسعدها..

جا وقت زفتها ونزلت بسرعه لبست عباتي وتغطيت وجلست جنب امي..

ودخلت ريم وانزف معها زوجها الفرحه باينه بعيونها...,

واخيرآ شفت حلم ريم الي تحلم فيه ليل ونهار...!!

شكل زوجها عادي جدآ لكن ريم كانت مصورته لي غير سبحان الله...!

حتى طوله وسط وبشرته حنطي ...,

ضحكت على ريم الله يوفقهايوم اتذكر سوالفها ايام خطبتها ..!!

تقول لو تشوفينه يا عوق يهبل طول وبياض وسكبه مافيه شي يعيبه الا اسمه جزاع ..؟!

صدق من قال ؛

وعين الرضا عن كل عيب كليلة..!

.

.

.

من يوم زفوا ريم وطلعت من الحفل مشيناانا وامي ورجعنا لبيتنا امي ما تحب السهر يتعبها...!

دخلنا بيتناوانفجعنا انا وامي لقيناه مقلوب فوق تحت بغيابنا حراميه داخلين البيت ...؟

وقاصدين غرفتي وغرفة امي با الذات ..؟!

وقالبينهن فوق تحت ..!

ومكسرين الدروج فاتحين خزنة امي ودولاب امي مكسوره ابوابه..!

لأن امي دايم تقفل دولابها با المفاتيح ومحذفين الملابس ..؟

وغرفتي مفتحه الدواليب وكتبي مرميه على الارض ولبسي محيوس ..؟!

وباقي غرف البيت مافي شي يذكر تفتيش بسيط...!

ام عوق بغضب \ وش الي قلب بيتنا وش يبي الي جاي بغيابنا..؟

بلغي الشرطه يا عوق...,

عوق بتمهل \ اصبري يمه اخاف بلاغ الشرطه يفتح علينا ابواب مسكره انا كني عرفت من سوى ها السواه...؟

ام عوق بحده\ من يا عوق..؟

عوق بتفكير\ ما في احد له مصلحه الا سعد وسالم ..؟

يمه الي داخل بيتنا راسمه رسم ويعرفه ...,

ولا دخل وفتش صح الا غرفتي وغرفتس ولا اخذ لافلوس ولا ذهب شوفيهن بمحلهن ..!

هذا يبي شي غير وبعدين داخل مع الباب ماهو كاسر الا باب غرفتس علشانتس قافلتها..

ام عوق بغضب\عطيني التيلفون ودقي على بيوتهم بوريهم الي ما يستحون يدوسون حرمة بيتي كل هذا طمع ..!

عوق\ يمه انتي يشورونتس رجال وحريم وياخذون برايتس ما يطلع منتس ها الراي..!

الحمدلله ربي سلم ها المره وبناخذ حذرنا..,

ام عوق\ بسرعه شوفي العقود والصكوك وينها لايكون اخذوها..؟

عاجزين عن الشكاوي والاالحكومه مايروح عندها شي لكن يبي لنا سنين نطارد وراهن ...!

عوق بتهكم \ ومن قالتس انهم اخذوها با الحفظ والصون وانا بنت الوضيحي ..!

صرفت الخادمه الي تنا فض من دخلنا البيت وشافت الحوسه وكن بقلبها بلا واسكر الباب وراها..,

ام عوق بدهشه\ وش بلاتس سكرتي الباب افتحيه...؟

عوق\ اسمعي يمه الي دخل بيتنا دخله بمفتاح للبيت...!

بتأكد من الي طلع مفتاح بيتنالهم وخلاهم يدخلونه..؟

ام عوق\ اتركتس من الهرج الصكوك وينها ..!

عوق\الصكوك اخذتها من اخر مره جو فيها سعد وسالم..,

واطلعوازعلانين خفت منهم..,

واحطهافي شنطه مع كتب لي قديمه للكليه وبا المخزن لا من شاف ولا من درى اوراق مع ها الاوراق ...!

ام عوق بفرحه واعجاب\ ما دريت انتس جنيه..؟

عوق\ تربيتس يا الوضيحي ..,

يلعب عليا يحسبني من ملاعيبه ... ما يدري اني على الناس لعابه.

ام عوق بضحك \يا الله يا اللعابه هاتي الاوراق ابي اتطمن عليها..,

عوق \ بروح شوي وارجع لتس با الاوراق..,

قلبي قارصني من الشغاله انها هي الي دخلت الحراميه بيتنا يعني من بيكون غيرها وجها ماهو طبيعي ..!

عوق بحده\توتين جيب لي التيلفون بسرعه..

وتروح تركض تجيبه ..,

عوق ترفع السماعه ب تمثيل متقن..؟ \ليه يا سعد يعني هي الي عطتك المفتاح اهاااا خلاص بنبلغ الشرطه مع السلامه..,

الخادمه منهاره تصيح \ عوق انا اقول الحقيقه لكن شرطه لا يكلم..

آردفت عوق\ قولي بسرعه ولا تكذبين..,

الشغاله\ طيب عوق من زمان يجي بابا سعد وباباسالم وانتي في كليه وكرمام مافي موجود..,

قال باباسالم توتين يبغى ندخل بيت جوا في ورقه عند ماما كبير وفي ختم صغير سوا سوا مفتاح ..؟

قلت انا ادخل ماما كبير موجود مافي نوم..!

قال لاااا

انا لازم ادخل وماما مافي موجود..؟

جيب مفتاح وختم صغير والا بعدين انتي وزوج سفر باباسعدهوكفيل ماهو ماما كبير..؟

انا خوف عوق بعدين اناسفر وكرمام..؟!

انا ياخذ مفتاح بيت بس ختم ما يقدرما يعرف وين و بابا سالم بسرعه اخذ مفتاح و رجع..,

ويقول هذا تيلفون بيت انا اذا ماما كبير وعوق برا على طول كلم...!

انا اليوم علشان كلوا يروح برا زواج ماما نوره كلم باباسالم يجي بيت مافي احد..,

عوق\ خلاص توتين انتي شغالة ماما وضحى صح وكرمام زوج انتي سواق ماما وضحى...,

مين يعطي راتب ماما وضحى والا بابا سالم وباباسعد..؟

توتين\لا ماما وضحى..!

عوق\ خلاص اجل ما يسمع الا كلامي انا وماما وضحى بعدين انتي كويس وفي خوف من الله ليش يسوي كذا...؟

وتقعد تصيح وتصب من ها الدموع والله عالم هي دموع صدق والا تماسيح

واروح للمخزن واطلع شنطتي القديمه الي فيها الاوراق..,

واجيبها عند امي الي تصلي على كرسيها..,

خلصت امي صلاتها ..,

عوق\ هذي الاوراق شوفيها ...

وتطمنت امي ورجعت الاوراق بشنطتي ..؟

عوق\ يمه حشرت الشغاله وطلعت هي...!

سالم مهددها يسفرها هي وزجها والضعيفه خافت منه يبي الا وراق وختمتس ..,

ام عوق\ لازم اجل ناخذ حذرنا منهم ونسفر الشغاله...!

عوق\ لا بالله ماراح نسفرها...!

الشغاله ماعليها وعارفه شغلنا ولها سنين معانا...,

خليها تقعد شوكه بحلق سعد وسالم هي الشاهد الوحيد على انهم دخلوا بيتنا بغيابنا ..,

وبعدين خلاص وش الي يحدنا نخلي الشغاله والسواق با اسم سعد والا غيره ..!

انتي ارمله ومستحقه سواق وشغاله يا ميمتي الي بنجيبهم ها المره بيكونون با اسمتس ونفتك من منة خلق الله ..

ام عوق بذعر \يا بنت الختم وينه لايكون اخذوه...!

عوق بضحك\لا يمه شوفية بشنطتس الصغيره الي فيها مواعيد المستشفى

نابشين الدنيا كلها واعماهم الله سبحانه عن شنطتس الي معلقه على الشماعه الي قدام وجيهم ماحركوها من محلها..!

ام عوق\ عويق يمي شوفي الختم وخوذيه وحفظيه عندتس الدنيا وحالها والله يا بنتي ما يندرى باتسر وش يصير...!

محد ضامن عمره وهذولا خلاص انهبلوا الله يكفينا شرهم...,

عوق با اشمئزاز\والله ان ساس البلا سالم والا سعد خبلآ يدربي راسه وراه...!

اردفت عوق \يمه ترى الختم ماله اهميه بدون الوكاله لازم مع ختمس الوكاله...

والوكاله انتي ملغيتها يعني تطمني ما يقدرون يسوون شي...!

ام عوق \انتي خوذي الختم واخفيه وما عليتس الحذر زين..!

عوق\ يمه بكرا بنغير كوالين الابواب بمفاتيح جديده وش رايتس...؟

ام عوق\وازين راي بعد العصر خوذي نمر واطلعي انتي وهو واشتري مفاتيح..,
.
.
.

اخذت ختم امي علشان اطمنها و تركتها ترتاح...,

دخلت غرفتي منهد حيلي من التعب فكرت وين احط الختم...؟!

ما لقيت الااني امسك شنطة يد من شناطي القديمه وافتحها من داخل واخيط عليه..!

امي نادرآما تستعمل الختم واذا بغته طلعته لها زيادة اطمئنان لها...!

اهم شي الاوراق خايفه من سالم السوسه وسعد يحاولون با الشغاله وماهو كل مره تسلم الجره..؟
.
.
.

اليوم انبسطت بزواج ريم لكن احس بضيقه ما ادري وش سببها..,

على كثر ما ضحكت انا وريم على كثر ما خفت من ها الضحك..!

سبحان الله الايام تركض وتتفلت من ايدينا بدون مانحس ..,

اليوم زواج ريم وقبل فتره زواج هندصديقتي,وقبلها بدريه.. ,

فتره وكل صديقاتي يتزوجون ويبنون لهم حياه خاصه زوج واطفال وحموله..,

الا انا ..الا انا طيب وش ذنبي انوصم بها العار..!

ليه امي ما اجهضتني وريحتني والا اهلها ليتهم ذبحوها وانهو حياتي معاها..,

نجود زميلتي سمرا ودايم تتذمر من لون بشرتها تزوجت والحين طالعه شهر عسل..,

بدريه مريضه عندها القلب وهذا هي تزوجت وعندها ولد..,

وحتى عهود الي كانت مقومه المدرسه ومقعدتها مشاكل وبلاوي فصلوها اهلها يقولون ماهي فالحة بالدراسه..!

والحين متزوجه من يوم فصلت زوجها ابوها ولد عمها وفاتحه بيت وعندها اطفال..,

مهما كانت حياتهم سعيدات اوتعيسات الا انهم انفصلوا عن اهلهم واستقلوا بحياتهم الا انا ...!

اللهم لا اعتراض ولا حسد لكن انا بعد من حقي اعيش مثلهن اتزوج واكون اسره..,

بقعد طول عمري وحيده وش ذنبي ادفع فاتورة غلط غيري ..!!

لاحول ولاقوة الابالله...

صحيت الصباح وانا البارحه ما ادري متى نمت ...!

لكن الاكيد اني نمت بعد ما بكيت وطلعت كل الي في قلبي من عيوني ...

قمت مرتاحه على الرغم من ان عيوني بتفجرحمرا من كثر ما بكيت البارحه..,

بكاي البارحه ماهو حسد لريم والا زميلاتي ولاحتى غبطه..,

الله يوفقهن لكن كان بكى على حالي الي محرومه من ابسط حقوقي ..,

اني اكون زوجه وام يعني عشت غريبه وبموت غريبه..!

امي عاشت طول عمرها وحيده جربت الزواج مرتين ولا جا لها عيال..,

لكن تظل لها ناس واقارب يذكرونها الحين با الخير وبعد عمر طويل يترحمون عليها لكن انا من يذكرني..,

من طلعت لدنيا وانا اتجنب الغلط قبل ادري بحقيقتي وبعد مادريت..,

ولا سويت حركات البنات ولا حتى عشت مراهقتي..,

استحي حتى من كلام مرات البنات يمزحون فيه ...,

اقصى ما سويته اني مره في الثانويه طلبت من ريم تشتري لي شنطة مكياج..,

واشترتها لي ومعاها مجلات تعلمني كيف اتعلم اصلح مكياجي لنفسي..,

وصرت استغل الفرص اذا نامت امي اتعلم كيف ازين نفسي ..,

وصرت خبيرة مكياج واستشواروتسريحات بدون ما احد يعلمني..,

صندوق اسراري ريم اطلب منها الي ما ابي امي تعرفه و ما اقدر اجيبه وامي تشوفه..,

المجلات الي تشتريها لي ريم وادخلها بيتنا بدون علم امي كانت بمثابة معلم لي..,

شعري الطويل كنت دايم اخترع طرق ازينه فيها ..,

امي عندها عيب وشق جيب المكياج والا قص الشعر..!!

ماهو مسموح لي الا بكحل والا روج ويالله توافق بعد ما توسطت لي خالتي ام ابراهيم..!

واقنعتهاان كل البنات بعمري يحطون مكياج ويتزينون وعوق وش ينقصها عنهن ..؟!

اقتنعت امي وهي دايم فديتها تنتقدني اذاشافتني حاطه روج..!!

تقول عويق انتي ماكله كبدة خروف نيه..؟!

اقول لا يمه هذا رووووووج حمره فديتس ...,

محد من معارفي والا صديقاتي خاتمه القرآن حفظ الا انا..,

عسى ربي ينفعني فيه في آخرتي ويسامح الي جابوني ورموني..؟!

.
.
.

بروح اشوف امي البارحه تعبت من عرس ريم لحوسة بيتنا..,

طلعت اشوف وينها...؟

اوووووه صح اليوم الجمعه احلى واغلى يوم على قلبي انا وامي ..!

وعادت امي الي ما تخليها اول توقف عند باب بيتناالحين لا تحط لها الشغاله كرسي تتعب من الوقفه..,

يجونها اطفال حا رتنا وتوزع عليهم ريالات...,

والفرحه اشوفها بعيونهم بشي بسيط..,

جلست انا وامي على غدانا...,

ام عوق با استغراب\ ماهي عوايدتس تصحين متأخره..!

عوق \ مانمت الا بعد ما صليت الفجر..,

ام عوق بأمر\لا تسوهرين الليول وانا امتس السهر الي ماهو في صلاه والا ذكرلربتس ترى ما به غير يجمع الهموم..

عوق بوجع\لا يمه الله لايجيب الهموم...,

آردفت عوق بحسره\ يمه ما شاء الله كل صديقاتي اعرسن .. !!

ام عوق تضحك\وانا اقول عيونتس وراهاحمر اثاري بنيتي البارح ليلها ليل سراي..!

عوق با استغراب\ يمه وش معنى ليل سراي ..!؟

ام عوق با ابتسامه\معناه كل ليله يمشي علشان يوصل للي يبيه مثلتس كل ليلتس تفكرين..

عوق با ارتباك\لا يمه ماهو قصدي لكن خلاص بنتفرق انا وهن وانتي ما تحبيني امشي مع المتزوجات..!

ام عوق \ هذاك اول يومتس صغيره الحين انتي كبرتي وتميزين الكلام الي يصلح من الي ما يصلح..,

وبعدين وانا امتس وش انتي مستعجله عليه ..؟

لاتخافين ان مامتي بتعرسين بس لاتستعجلين رزقتس...,

اردفت ام عوق بثقه\الله ما شق فم سبحانه الا هو كافلآرزقه...,

ويمكن ان حظتس ازين من حظوظهن كلهن..,

عوق تتنهد بوجع \الله اعلم ..!

ام عوق \والله كريم بعد و ماهو كل من اعرست ارتاحت كم وحدة قالت يا ليتني ماقلت ياعرس ..!

ام عوق بتساءل\الا رويمة وراها ماهي لابسه ذهب غير سلسله ما شفتها الا يوم اخذتني نوره اسلم عليها ..!

عوق بضحك \ يمه موضه..!

وضحه\امحق موضه زين العروس بذهبها ماهو كنها بزير لا بسه ها لي يتلامع ..,

هذي امي ثوابتها ما تتغيرعندها ثقه وامل ان بكرا بيكون اجمل ولا تسمح لليأس يدخل حياتنا..!
.

.

.

صرت احس الايام تركض بسرعه انا اخر ترم لي با الكليه..,

وتشعبت صداقاتي حيل بحكم المواد الي اخذها واختلاف القاعات وزواج صديقاتي وانشغالهم بحياتهم ...,

ومن ضمنهم اقرب صديقه لي ريم انشغلت بزوجها ومولودتها الجديده ودراستها وابتعدنا عن بعض ...,

تعرفت على بنات ومن ضمنهم وحده ملتزمه وعلى خلق اكثر محاضراتنا انا وهي مع بعض في يوم جاتني قالت عوق ابغاك بموضوع..!؟

عوق با اهتمام\ خير!

البنت بتردد\ ندور لأاخوي على زوجه وهو رجال ملتزم ويبي وحده ملتزمه مثلك وانا وامي وخواتي رشحناك له ..,

عوق با استغراب\وامك وخواتك وش عرفهم فيني..؟!

البنت\خبرتهم عنك و جو هنا للكليه شافوك واعجبتيهم انتي وش رايك..!؟

عوق با ارتباك\ــ ــ ــ ــ

.

.

.

نجوم اليوم كانت من نصيب؛

نجمه للغاليه نوف توقعت في البارت الرابع زواج بنت الجيران والحراميه عيال اخو العجوز الي انكشف الستار انهم عيال زوجها المتوفى

نجمه للغاليه الهدف قالت ان البيت الي بيدخلون الحراميه بيت ام عوق تستاهلين يا الهدف

.

.

.



(كلمه اخيره )


قال ابن القيم رحمه الله :

لو كَشف الله الغطَاء لِعبده و أظهر له كيف يُدبّر له أموره
و كيف أن الله أكثر حرصا على مصلحة العبد من نفسه و أنه أرحم به من أمّه
لَذاب قلب العبد محبة لله و لتقطّع قلبه شُكرا لله..’

فسبحان المدبر..


الي الملتقى قريبآبأذن الله

وسالفه جديده


طيف الأحباب

ام الوليد





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





بسم الله الرحمن الرحيم




هلا وغلا بكل الحبايب الي انثرو اريج حروفهم وعطروا متصفحي المتواضع ..

وحتى والله في توقعات اكبر من مستوى تفكيري لو بجمعها بطلع روايه جديده..

في توقعات للبنات تصادف توقعات بنات ثانيات يمكن تكون حتى بنفس الوقت واخذ الاقدميه بدقايق..!

با المنتديات الثلاثة الي انزل فيها الروايه..

ويكفيني انكم نجوم من ماس تزين سماء الروايه.

وممتنه للكل واعجز عن الشكر لكل الي مروا على المتصفح بشكر او تقييم او اعجاب او اخذت من وقته وسطر ردود تعني لي الكثير..

او الي خلف الكواليس من الي اعرفهم ويناقشوني..,

ما توقعت اني با القى ها الاصداء ..,

اشكر من كل قلبي منتدى غرام ومشرفاته الي ثبتوا الروايه..

.
.
.

بارت اليوم راح تمتد احداثه للبارت القادم ..؟

احداث الروايه من خيال قارئه لا كاتبه ربما يكون منها ماهو حقيقي والاكثر فيها خيال ...!!!!!!!

اليوم بنشوف عوق المزايين وفرحتها بالخطبه وردت فعل وضحى الوفاوالطيبه كما سمتها وحده من المتابعات loostالله يسعدها

وبعد نظر العجايز

واكبر منك بيوم افهم منك بسنه لكن ماهو دايم ترى ها المثل مرات يصيب ومرات يخيب..؟!
.
.
.

يا الله تعالوا معاي ..!!

وسالفه جديده...,

.
.
.

البارت السابع

.
.
.

عوق با ارتباك\ازهارانا عندي ظروف تمنعني من الزواج الحين..!!

ازهار بتردد\احنا عارفين ظروفك اناماكلمتك الا بعد ما سألناعنك...؟

عوق بدهشه\بس انــا..

ازهار بمقاطعه \ لا تقولين انا ولا شي استخيري وشوف راي امك ..,

ترى اخوي مصر عليك وشاريكي وراضي بوضعك واحنا حموله معروفه اسألو عنا..

عوق\ يصير خير عطيني مهله افكر في الموضوع والله يقدم الي فيه خير...,
.
.
.

فاجأني كلامها اول مره احد يقولي ها الكلام صريح...,

كثير بنات لمحوا لي عن اعجابهم فيني وانهم يتمنون يخطبوني...,

لكن كنت على طول ما اعطيهم فرصه يتمادون..!
.
.
.
رجعت للبيت ودخلت لغرفتي وفي بالي كلام ازهار..!

معقوله في ولد حموله وناس معروفين يخطب بنت مجهولة النسب ..؟!

الشباب يسافرون للخارج دول اجنبيه وعربيه ويتزوجون من جميع الجنسيات ولا يعرفون شي عنهن...,

وما سمعت في يوم ان احد تزوج من بنات الرعايه يمكن في حالات لكن انا ما سمعت...!؟

وكثير سألت في احد معروف نسب تزوج من بنات الرعايه او العكس لكن مافي احد عطاني امل..!

هذي فرصتي وهو مثل ما تقول ازهار عارف بوضعي وراضي ومصر علي ...!

والفرصه ماتجي للأنسان الا مره وحده بستخير واشوف راي امي ..,

ياربي عسى ما يفاجئني شي ويوقف بطريق ها الزواج يعني بتزوج معقوله...!

ومطوع بعد مثل ما كنت اتمنى يعيني على ديني ودنياي يمه قلبي احسه بيطير من الفرحه ...,

انا اعرف ازهار لكن ما اعرف اهلها لوعطتني اسم اخوها الكامل احتياط اذا وافقت امي نسأل عنه..!

بس الله يسترمن سعد وسالم ماهم هينيين لكن مدام امي على راسي ماعلي منهم اهم شي امي تقتنع..!

يا ليت ازهار قالت لي وش اسم اخوها وانا استحيت ما سألتها بكرا ان شاء الله بسألها عن اسمه..!

ام عوق بدهشه\عوق بسم الله عليتس وش بلاتس تضاحكين روحتس ..!

عوق بخجل\ هلا يمه لا بس تذكرت سالفه با الكليه ..؟!

اردفت عوق با استغراب\الوضيحي داخله غرفتي ومنورتهااكيد فيه شي..!؟

ام عوق \لا والله مافي شي بس استغربت من جيتي من الجامعه دخلتي غرفتس ولا طلعتي قلت اكيد بنيتي فيها شي..

ودخلت الا انتي تشرين بيدينتس وتضحكين وماحولتس احد...!

ام عوق وهي خارجه من الغرفه\قومي تغدي وارقدي ريحي عمرتس قبل الصلاة...,

طلعت ورى امي للغدا وما ادري كيف افاتحها با الموضوع مستحيه ومنحرجه منها ..؟!

.
.
.

على سفرة الغدا
.
.
.

عوق بتردد\ يمه تتخيلين يجي يوم وانخطب واتزوج..؟!

ام عوق بضحك \الي ربي كاتبه لتس تبين تشوفينه ..؟

عوق بممازحه \ليه يمه تضحكين والله اني اتمنى ربي يرزقني مطوع لحيته طولها شبرين ..

ام عوق با ابتسامه \عسى الله يسوق لتس رزقآ حلال هين لين ماهو على البال..,

اردفت ام عوق با استغراب\مير مهي لتس عاده تطرين العرس والله ان وراتس علم يا عويق..,

عوق با ارتباك\ لا مافي شي بس سوالف والا الي مثلي من يبيها...!

ام عوق بألم\الي خلقتس ان شاء الله ما يضيعتس وان شاء الله طاعتس لربتس بتوصلتس مواصيل الخير بس لاتعتجلين على رزقتس..,

وقمت من الغدا ابي انام دخلت غرفتي واتقلب ماني مرتاحه لازم اخبر امي واحسم الموضوع بسرعه...,

اخاف ابطي على ازهار با الرد وبعدين يتراجعون عن الخطبه...!

رجعت لأمي الي دخلت غرفتها علشان ترتاح..,

وقفت عند الباب ..!

ضحكت امي واشرت لي بيدها \ تعالي ما قلت لتس ان عندتس علم وعلمآ كبيرولا يكون وراه خطبه..!

ابتسمت لأمي\ ما يخفاتس شي يا الوضيح ..!

ام عوق \لو يخفاني شي وانا امتس كان مبطي ضايعه ..؟!

اردفت بأصغاء\هااه هاتي العلم الي عندتس ..!؟

عوق بتردد\اليوم جاتني صديقتي با الجامعه وكلمتني عن اخوها وقلت لها يصير خير...,

وهو ترى رجال ماعليه و فيه خير..,

ام عوق بغضب\ وانتي وش دراتس ان فيه خير..!

عوق با ارتباك\ اخته يمه اخته تمدحه وتقول انه مطوع ..,

ام عوق \وهو كل من مدحته اخته صار صحيح ...,

وخويتس خلينا نبدي النيه الطيبه ونقول صادقه اخوها ولا هي شايفه منه غير الزين...,

انا ما ربيتس كل ها العمر وضفيتس تحت جناحي وبسهوله افرط فيتس...!

عوق بخيبة امل\يعني اقولها خلاص اصرفوا نظر...,

ام عوق بهدوء\ما نبي نستعجل وانا امتس استخيري وادعي ان ربتس يقدم لتس الي فيه الصلاح وانا بعد بستخير...!

ياعوق انتي قلبتس ابيض يا بنتي ولا جربتي من الدنيا شي..؟

عوق با استعطاف\ بس هذا فرصه واول شخص يدق بابي..!

ام عوق \ لو على دق البيبان والله تكسرت تبيتس...!

من يوم دخلتي المتوسط وانا تخطبتس الناس مني لكن والله ما شفت فيهم الي عينه مفتحه والا كان مبطي مزوجتس..,

وحتى من الي خطبوتس سالم ولد ناصر..,

يوم جاني خاطب طردته قلت الخلا يا سالم ماخليت الحريم يهينون عوق صغيره..,

بخليهن يركبن راسها وهي كبيره...,

عوق بدهشه\يمه معقوله سالم يخطبني وعياله كبري واكبر مني...!!

ام عوق\الي جاتس ماني كاذبه عليتس ...,

لا بعد جايب حرمته معه تخطب بزعم انها موافقه...,

قلت عوق ما ازوجها ولدتس يا منيره فبعطيها رجلتس ...!

وانا عارفه الهدف وانا امتس ها الحلال الي عندتس بياخذونه وعقب عيني والله ما يردتس الا دار الرعايه...,

الي ما رضيت ليله تنامين فيها وانتي رضيع ...

هم بينومونتس فيها وانتي راشده تالي عمرتس كله..!

من غير ناس واجد شي اذكره وشي ناسيته..؟

انتي وضعتس غير ولا هو اي واحد يصلح لنا وانا امتس...!!

ما قلت لتس با امر الله ما يخفاني شي..,

عوق \الله يطول بعمرتس يا ميمتي ويخليتس لي ..,

ام عوق آردفت با استسلام\خلاص بنسأل عن الرجال والنصيب مثل الموت مايدري متى والا وشلون يجي...!

وبرسل ابو ابراهيم يشوفه مااثق الابالله ثم فيه رجال فيه دين وصدوق ولا له مصلحه لا بزواجتس ولا قعودتس..,

لو انه والله يتمنى انتس ترتزقين مثل البنات..

عوق \خلاص يمه الي تشوفينه...!

اردفت عوق بحيره\لكن ليش ما كنتي تخبرني ان فيه ناس كانت تخطبني...؟

ام عوق بضحكه\ علشان ما تمرحين الليل من التفاكير..!

تشيلين وتحطين وهو شسم الي خطبني وشلون شكله..!

لا بالله يا بنتي ريحت راستس وقلت اذا جا المناسب عطيتس العلم..!

وخليتس تحاكين روحتس وتضاحكين ضلالتس..!؟

.

.

.

مر اسبوع بعد ما اخذت من ازهار اسم اخوها وكل التفاصيل عنه علشان نسأل

انا استخرت وعادي لارفض ولا قبول لكن عندي احساس انه اخر فرصه لي با الزواج ..!

وامي تقول ماهي مرتاحه...؟!

وكلمت ام ابراهيم امي على التيلفون وقالت ابو ابراهيم يبي يكلمتس..؟!

جلست عند امي اسمع مكالمتها واشوف عيون امي فيها كلام يخوف حتى قبل ما تنهي المكالمه...,

لايكون تراجعوا والا احد حسفهم انهم خطبوني ...!؟

ياكثر الحساد الي تشب نيرانها اذا سمعت طاري خطبه كنه رزقهم وأحد تعدى عليه ناسين ان مقسم الارزاق الله...!!

انا عمري ماحسدت احدولاانا طالبة شي كبير اتزوج وانسترمثل صديقاتي والبنات الي حولي يعني هذي صعبه ..,

يا ترى وش قال عمي مسلط خلى حتى صوت امي يتغير..؟!
.

.

.

وبعد ما صكت التلفون /ي يا عوق الرجال ما يصلح لنا..!

عوق بقهر\ليش ..!؟

ام عوق\ابو ابراهيم سأل عنه يقول ان الكل مدحة ورجال مستقيم وراعي صلاه ومواضب بعمله ..

عوق بترقب \طيب ؟ زين...!

ام عوق \ لكن ماخذ حرمه قبل ومطلقها...!

عوق بدهشه\مطلق ..!!!

ام عوق با اصرار\ايه مطلق وسبب طلاقه الظاهر لناس والله اعلم انه ما يبيها تشتغل..!

وهي شارطه شغلها قبل ياخذها...,

وعليه منها ورعان وجر وريعاتها منها غصب ..,

و الحين حرمته واهلها رافعين عليه قضيه با المحاكم..

بنتهم تبي تشوف عيالها وهوماسكهم عنها ...

ام عوق بوجع \يا بنتي الي ماوقف بشروط ام عياله وش تبين به...!

زود على انه قاطعها من شوفتهم هذا وش قلبه الي حارم عياله من امهم...!

عوق بوجع\ يمه انتي ماتدرين عن ظروفه طيب يمكن هي الي غلطانه ولا فهمته..!

ام عوق بتهكم\يعني انتي الي بتفهمينه..!

يابنتي السوالف بسيطه المصيبه الفعل...!

وكم سالفه سمعنا فيها وقلنا لو انا مكان فلان كان سوينا وفعلنا...,

والله اعلم انه لوكنا بمحله ضاعت علومنا ولا سوينا شي بس الي يسمع ماهو مثل الي يشوف و يجرب..؟!
.
.
.
سكت ماعرفت ارد على امي واجادلها...,

لكن بداخلي انقهرت من كلام امي ليه تضيع علي الفرصه الي يمكن ماتتكرر..!

واذا مطلق ام عياله لا انا اول ولا آخر وحده تاخذ مطلق...,

عياله بعاملهم مثل عيالي هذاانا تربيت يتيمه يعني وش صار بالدنيا...!

بعدين هو مطلقها قبل يخطبني يعني انا مالي دخل بطلاقها..

وانا ابي مطوع يعيني على نفسي واعيش معاه سعيده..

ولا يهمه انا مجهولة النسب او معروفه اهم شي عنده انا ..!

ما يحكم علي من وضعي الاجتماعي يحكم علي با اخلاقي...!

ليه امي واقفه لي ...!؟

امي ماهي دايمه لي مريضه وعمرها فوق التسعين

واشوف انها تتمسك با الحياه وتقاوم المرض على شاني

عسى ربي يمدعمرها با العمل الصالح..,

وانا توني با العشرينات يعني كم بتقعد لي امي..,

والله لو ينعطى العمر والا العافيه ما يغلى عليها..

انا عقب عينها وش يصير بحالي اذا ما تلاحقت نفسي وتزوجت وجبت لي ضنا يشيلني...

ما ابي يصير مصيري لدار العجزه بآخر حياتي..

والا اموت في بيتي واشبع موت وحيده محديدري عني ..,

حتى جنازتي يشيلها الي يدورالاجر من المسلمين واختفي من الدنيا لاحس ولا خبر ولا اثر..,

انا ادري ان امي تبي مصلحتي لكن الوقت ماهو في صالحي ..

مصيري مرتبط بحياة امي متى ماصار لها شي اذا ما تلاحقت عمري وتزوجت بتنتهي حياتي..,

وانا ما ابيها توافق غصب عنها ابيها توافق وهي مقتنعه..,

مر اسبوعين وجات ازهار تسألني ..؟

.

.

.

ازهار\عوق وش صار على الموضوع ...!؟

انتو طولتوا علينا ما رديتوا واخوي مستعجل...!

عوق بملل\ماصار شي للحين امي تسأل..؟

عوق بملامه \ازهار ليش ماخبرتيني ان اخوك مطلق..؟!

تلعثمت ازهار\ علشان كنت ابيك تفكرين با الموضوع واكيد انكم بتسألون وبتعرفون...,

ولو قلت لك من البدايه انه مطلق على طول بتسدين الموضوع ماراح تفكرين با الخطبه..,

عوق با استنكار\ لا بس المفروض كان من البدايه بينتي لي كل شي هذا زواج ماهو لعبه والا تمشيه..!

ازهار بانكسار \اسفه عوق ترى كان ودي اقولك لكن هو الي طلب مني ما اعلمك..؟

.
.
.

صدمه جديده صدمتني فيها ازهار...!

وش قصده من ها الطلب ..!!

عوق بتساءل\ ازهار وش سبب طلاقه..؟

ازهار با اندفاع\زوجته عنيده وانانيه وراعية مشاكل ومــــ...,

عوق با اشمئزاز\بس بس تكفين خلاص ..,

ازهار بتعجب\ليش ماتبين تعرفين السبب..!؟

عوق بألم\هذا ماهو سبب يا ازهار توقعت انك بتقولين سبب الانفصال شي ثاني..؟!

ازهار بقهر\انتي ما تدرين ذيك الانسانه كيف كانت تعاند وتطول لسانها على امي ..

وتبيها شغاله لها ولعيالهاوكم مره امي تبكي منها...,

عوق بملل\ خلاص بنرد لكم قريب..,

واستأذنت وتركت ازهار ...,

رجعت للبيت ودخلت على امي بغرفتها وسلمت ...,

عوق بوهن\ ما ابي غدا بنام صحيني لصلاة...,

ام عوق بحده\ تعالي لاحقه على النوم ..

لكن علميني وش الي مكدر خاطرتس ...!

من صارت سالفة الخطبه وانتي منقلب حالتس لاتجلسين معي وبس اتهربين...!

ام عوق بتساءل\انتي محاكيه الرجال وماخذه العلم من راسه..؟!

عوق بجزع وخوف \ لاوالله يمه ماهو انا الي اسويها ...,

ام عوق بحده\اجل وش لعب بحالتس ياعوق...!

ما ابيتس تندمين والا ها الحين ادق على اهله واقول تعالو ا ترانا موافقين لكن انا ما ابي لتس الا الزين...,

انا عارفه وش تفكرين فيه...!؟

والله ياعوق ان اعتراضي عليه ماهو علشانه مطلق لا يا بنتي...!

كم رجال طيب يبلاه الله بحرمة ماتستاهل مواطي رجليه..!

وكم حرمة اجوديه تبتلى برجال نذل...,

ويصير لها مثل الخشم العوج لا تقدر تدسه ولا تقدر تقصه وتصبر عليه تدور الستر والا كان لها وريعات تجلس عليهم...,

الدنيا يا بنتي دقتني دق ماني بنت البارح واعرف الادمي قبل ينطق..!

انا ارسلت عليه وجاني وشفته انا وابو ابراهيم...!

تفا جأت من كلام امي...!

عوق بدهشه \ متى وليه ماخبرتيني..؟!

ام عوق \ اليوم الصبح كنت ابي اشوفه واشوف وش هو من لحيه ...,

ان طلع رجال شد اليد ويسعدتس وافقنا...,

وان ماجاز قلنا له مع السلامه وتلقى اطيب مناوترانا على البر...,

عوق بترقب \ وش شفتي منه..!؟

ام عوق بحسره\شفت انه رجال ما يصلح لتس ...!؟

ماخلى ولا بقى على ام عياله ماستر شي ذمها عندي حتى يبس لسانه...,

ويتهدد يقول بتزوج واحرق قلبها على عيالها...,

وتحلم حلم انها تشوفوهم وخل وظيفتها تنفعها

ام عوق با استهجان\ومير يستعرض بعد قدامي يقول تدرين يا ام عوق اني علقتها سنة...!

ولا طلقتها لين خليتها تدفع كل الي عطيتها وصرفته عليها...؟!

ام عوق بوجع\مثل هذا وش ترجين من وراه...!

الرجال يبيتس عصى تأديب لأم عياله..؟!

عوق بقهر\ يمه يمكن انه هي ما قصرت فيه وصلته لقصاه...؟

ام عوق تهز راسهابألم وقلة حيله\انتي ما عاد ينفع معتس سوالف قضبتي لتس طريق الله يكفيتس شر نهايته..!

لكن وش رايتس ارسل عليه مره ثانيه واخليتس تشوفين بعينتس وتسمعين با اذنتس وعقبها انتي بكيفتس لا تلومين الا نفستس ...,

عوق بوجع \ لا خلاص الي تشوفينه صح سويه..؟

واطلع من عند امي لغرفتي والقهر ماكل قلبي ...,

ليه امي تبي تشوه صورة صالح بعيوني سبحان الله حتى اسمه فيه خير صالح ...!

الله يسامحتس يمه كان هذي افكارتس بقعد طول عمري انا وانتي متقابلات يا تدفنيني يا ادفنتس ...!

يعني يا مشاعل حتى با الحظ جنيتي علي ورثتني حظتس الاقشربقعد مثل الشجره اليابسه لاظل ولا ثمر...!

انتي ما انحرمتي من الزواج ورضيتي في بدر الاخايفه من الفضيحه..,

وانا با انحرم من الزواج علشان قاعده ادفع ثمن ها الفضيحه...,

نمت وانا خلاص مثل الي في مباراه وكان ضامن الفوزوباالأخير طلع خسران...,

صحيت على صوت الشغاله تدق الباب ...!

الخادمه\ عوق ماما يقول البسي عبايه وغطوه وبسرعه تعالي في اثنين رجال برا في مجلس...!

واقوم مرعوبه ناظرت الساعه ماهو وقت صلاة..,

لبست عباتي وقفازي اكيد هذولا سالم و سعد جايين يغثون امي..؟

والله يا سويلم لولا خوفي ان امي يجيها شي كان علمتها بسواد وجهك قبح الله اشباهك..؟!

لا ومن زين الوجه جاي وجايب منيره يسحبهاوراه تخطبني..

يرقع سواياه يحسبني بخاف منه واوافق الحمدلله ان امي فاهمتهم..!

اعوذبالله منهم تسلطوا علينا ليت امي حارمتهم كل شي وريحتنا من وجع الراس..؟!

والا مشتكيه عليهم وفاكتنا من شرهم والله الكل يشهد ان المال مال امي بس هم سرقان..,

الله اعلم وش ها المصيبه الي جايبينها هالمره اكيد مسوين شي عظيم والا مانادتني امي ..!

دخلت المجلس الا عمي مسلط...,

وامي وشخص ثالث اول مره اشوفه..!!؟
.
.
.

ام عوق\ تعالي يا عوق مامن غريب هذا صالح اخو خويتس الي خطبتس..؟!

ارسلت عليه وما قصر جا على طول ...,

عذبناه الاجودي كل شوي مرسلين عليه...
.
.
.
واناظره من تحت غطوتي شكله اقل من عادي لونه حنطي وعيونه صغار وخشمه كبير ومليان شوي لكن ملتحي ما شاء الله..,

حتى شكل عمره ماهو كبير اتوقع اول الثلاثينات لحيته سوداء...

الحمدلله اكيد امي رضت عليه وبتوافق اني اتزوجه ياربي لك الحمد..

ماهو مهم شكله اهم شي رجال ملتزم يعني برزه با المجالس

الرجال مخابر ماهم مناظر..!

يشبه لأخته ازهار لكن هي احلى منه بشوي ماهو بواجد..,

ياكبر فرحتي معقوله امي وافقت ماني مصدقه..!

قطع علي افكاري صوت امي ...!؟

ام عوق\ يا حي الله صالح..,

صالح\الله يحييك ياخاله ..’

ام عوق\هذي عوق بنتي ونبي انا وهي نعرف منك بعض الحاجات لا واسط ولا وسيط..!

صالح بفرحه\ابشري وش تبين انتي وعوق...,

ام عوق\سبب طلاقك انا عرفته منك بس ابي عوق تسمعه..؟

صالح\ سبب طلاقي مثل ما قلت لك يا خاله اليوم الصباح..!

وظيفتها ولا تحترم اهلي ومن يوم توظفت نفشت ريشها علينا...!

مهملتني انا وعيالها وفوق هذا كله تفرق بيني وبينها...؟!

تقول راتبك لك وراتبي لي ما كأنا زوجين واخرتها شرت بيت وراحت سجلته با اسمها..!

وفشلتني عند اهلي وجماعتي حرمتي شرت بيت وانا اخر من يعلم...!

لا وتقول لأمي با خذكم اسكنكم في بيتي تبي تقهرامي وتغبنها..,

صالح با استهزاء\خل البيت الي شرته ينفعها..,

ام عوق بتعجب\ هو انت دفعت فيه شي البيت ..؟!

صالح بتهكم\ ادفع ...!؟

ليه ادفع هذا الي ناقص بعد والبيت با اسمهاتموت واهلها يا خذونه غنيمه بارده...,

صالح بتحدي\ماني صالح ان ماخليتها تمشي تحاكي نفسها...,

ام عوق بتهكم\ ما شاء الله عليك ما يضيع لك حق يا صالح...!

اردفت ام عوق \وطيب ليه اخترت عوق با الذات وانت عارف وش وراها...!!

صالح بحده\ حلفت اني لأاتزوج مزيونه واحرق قلبها علشان اذا شافت حرمتي تدري مالها امل ترجع...

وسمعت من اختي تمدح عوق وزينها يوم سألنا عنهاعرفت وضعها...,

ام عوق\ اهلك دارين كلهم بوضع عوق والا بس انت...؟!

صالح\ اي نعم كلهم دارين واول شي رفضوا لكن عقب وافقوا واقتنعوا ...,

امي راحت هي وخواتي للكليه وشافوا عوق وقالوا هذي الي بتحرق قلب فايزه بزينها ...!؟

ام عوق بتعجب\ انت ما انت خايف تعايرك الناس بعدين وشلون اخذت لك وحده ما تعرف اصلها من فصلها..؟!

صالح بثقه وتحدي\ وهذا المطلوب اني اكسر خشم فايزه واهلها اني فضلت وحده مجهولة النسب على بنتهم بنت الاصل والفصل

واي سؤال تبونه انا جاهز...,

ام عوق\ لا بالله كفيت وفيت ماشاءالله عليك...,

صالح بجديه\ هاه يا خاله لكم شروط تبون تسألون عن شي ترى ماعندي لاكذب ولا لف ودوران...,

ام عوق بتهكم\ لا هو انت ماشاء الله عليك الي مثلك يطلب عليه شروط...!

صالح\لا بالله يا خاله اشرطي وكل شطروكم بنفذها ...,

ام عوق\لا تستعجل يا ابن الحلال كل شي بوقته زين ...,

والله يكتب الي فيه خير لناولك ...,

ام عوق تلتفت لعوق\ها يا عوق هذا صالح تبين تسألين والا عندتس شي والا في خاطرتس شي قوليه ها الحين...

ولا تقولين بعدين امي غشتني واجبرتني على ها الرجال...,

هذا صالح ما شاء الله عليه رجال وسند يعتمد عليه...,

عوق بشرود\ لا بقوم اروح...’

ام عوق بوجع \ اجل توكلي على الله وشوفي دروستس ازين لتس...!

طلعت من عند امي وانا مصدومه صحيح السمع غير الشوف...!

صالح ابد ما ينفع لي ولا هو الي يعتمد عليه ...!

ياربي يا الوضيح عندتس مرات طلعات كل كلمه يقولها صالح تسمي عليه وتذكر الله ...!

انا ادري انها مندبله كبدها وهو حاط رجله يستعرض بطولاته...َ!؟

احس بكآبه وحزن غير طبيعي...؟!

انا وش الي خلاني اعطي مجال لأازهار تفاتحني بموضوع الخطبه...,

ليتني ظليت على عماي ولا اشغلت فكري بشي انا في غنى عنه ...!

اهملت مذاكرتي ولا صار لي شغل الا صالح...!

اعوذبالله من الشيطان الرجيم.

اللهم دبرني فأني لا احسن التدبير.

اسمع طق عصا امي يقرب من غرفتي ودخلت علي

.
.
.

ام عوق بحزن\ وش فيتس يا عوق...؟!

عوق بحسره\ مافيني شي مشواالرجال..,

ام عوق \ايه من طلعوا جيتس ...,

عوق بوجع \ ليه يمه ناديتي صالح...؟!

ام عوق بحسره\علشان تشوفين بعينتس انا ليه ما بغيته...!

عوق\ يمه انا قلت خلاص ما ابيه الايعني تنادينه وتحرجيني وتجرحيني ..؟!

ام عوق بعطف\انا ما جرحتس انا نظفت الجرح يا بنتي لا يلم على بلا ثم يذبحتس...,

ام عوق بحنان\تحسبيني ماني حاسه فيتس وانتي تمشين مثل المسمومه..

ياعوق انتي عندي روحي الي تروح وتجي وشلون اجرحتس والا افرط فيتس...,

يا الله البسي عباتس ابيتس بمشوار بسرعه الحقيني...!!

عوق بملل\ يمه وين تبينانروح تعبانه ابي ارتاح واشوف مذاكرتي..!

ام عوق بحزم \لا حقه يالله اعجلي علي وتبين ترجعين تشوفين ماهو بس دروستس تبين تشوفين حياتس كلها...!

بكوي الجرح الي نظفته...,
.
.
.

(كلمه اخيره)


من أقوال الشيخ الشعراوي رحمه اللّه


- إذا أهمّك أمر غيرك، فـأعلـم بأنّـك ذو طبعٍ أصيـل ..
- وإذا رأيت في غيرك جمـالاً ، فأعلم بأنّ داخلك جميل..
- وإذا حافظت على الأخوة، فأعلم بأنّ لك على منابر النور زميـل.....
- واذا راعيتَ معروف غيرك، فأعلم بأنّك للوفاء خليل


• من ابتغى صديقاً بلا عيب ، عاش وحيداً
• من ابتغى زوجةً بلا نقص ، عاش أعزباً
• من ابتغى حبيباً بدون مشاكل ، عاش باحثاً
• من ابتغى قريباً كاملاً ، عاش ناقصاً


لا تستخدم فمك الا بـ شيئين فقط : هما الصمت و الإبتسامہ !

- الإبتسامہ : لحل المشكلات ..
- الصَمت : لتجاوز المشكلات

.
.
.
الي الملتقى قريبآبأذن الله

وسالفه جديده


طيف الأحباب

ام الوليد





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



بسم الله الرحمن الرحيم



اعجز اعجز اعجزاعبر عن امتناني وتقديري للجميع بدون استثناء با المنتدى هنا

او با المنتديات الثانيه الي انزل فيها الروايه

واشكر كل من ساهم بتميز الروايه

والله صرت اخاف كل ما انزل بارت انه ما يكون با المستوى المطلوب

لأن الروايه كاتبتها من فتره واحداثها منتهيه عندي..

وما ابي انزلها مره وحده ابي استمتع بردودكم واني اخذ واعطي معاكم..

اتمنى تعذروني من حكاية النجوم والله اني صرت ما افرق بين ردود البنات الاغلبيه توقعاتهم تبهرني..

ولا تحرموني من قراءة توقعاتكم الي تسعدني..

بارت اليوم تكمله للبارت السابع..

وبنشوف وين وضحى الوفاء والطيبه اخذت بنتها عوق وكيف كوت جرحها

على فكره للعزيزه الي سألتني وش كانت سيارة ام عوق.., *ـ^

سيارتها جيب ام عوق تقول انا ما اركب سيارتكم الصغار الي كنها لعبة ورعان...!

انا ما اركب الا الجيوب الي مثل الابل عطايا الله..

ترى ما ادري وش معناته هذا كلام ام عوق..!
.
.
.

بنركب جيب ام عوق ونروح معاهم يا الله تعالوا معاي...!
.
.
.

وسالفه جديده؛



.
.
.

البارت الثامن
.
.
.

طلعت امي وانا على طول وراها...

عباتي كانت علي من صدمتي من صالح ما نزلتها...,

حاسة بمرار بحلقي ياربي امي وين ما خذتنا..!

ركبنا سيارتنا ومعنا ام ابراهيم وتوصف مكان لسواق...؟!

وصلنا بيت كبير ونزلنا كلنا انا وامي وام ابراهيم ...!

دقت الجرس ام ابراهيم وفتحت لنا خادمه وامي وام ابراهيم ساكتات...؟!

دخلتنا الشغاله مجلس وجلسنا...!

وبعدها دخلت علينا حرمه كبيره شكلها با الستينات لكن ما شاء الله عليهانشيطه وجها بشوش...,

سلمنا عليها وترحب فينا...!

واسمع ام ابراهيم تسولف عليها...,

ام ابراهيم\بشريني عنتس يا ام فواز...,

ام فوازبتوجس \ بخير يا وجه الخير...!

ام ابراهيم با ابتسامه \انتي عرفتيني ...!

ام فواز با استغراب \لا والله مير الله يحييكم...!

ام ابراهيم\اناام ابراهيم الي كلمتكم با التيلفون اليوم..,

وعطيتس خبر بنجيكم واخذت منتس عنوان البيت ..,

وهذي وضحى وبنتها عوق...!

ام فواز تبتسم\يا هلا ويا مرحبا تو ما تبارك المكان...’

ام ابراهيم\وين البنات بنسلم عليهم ...!!

وقامت ام فواز و نادت بناتها ...

دخلوا علينابناتها ثلاثه..

وحده شكلها كبري واثنين لا حريم كبار واتوقع متزوجات...!

عرفتنا عليهم ام فواز..

ام فواز تأشر على بناتها\ هذولي بناتي فايزه وهدى والصغيره ياسمين..,

يا سمين تخرجت العام وتنتظر التعيين...!

والكبيره هدى متزوجه..,

وفايزه اصغرمنها مطلقه...!

ناظرت وجه فايزه فيها مسحت حزن ما ادري ليش ذكرتني بمشاعل يوم جات لبيتنا...

معقوله يكون وجع الفقد واحد وهونفسه تشوف بكل الوجيه..!

.
.
.

ام عوق بحزم \ الظاهر يا ام فواز ما يخفاتس وش حن جايات عليه...!

وابي منكن الهرج الصحيح تقولنه قدامي انا وبنتي وربي وربكن الله يا بنات الرجال...؟

ام فواز بهدوء\لا والله يا ام عوق ماهو خافيني عطتني خبر ام ابراهيم يوم كلمتني ...!

قالت انتس ما تبين منا الا العلم الصحيح وابشري به..,

ام عوق \صالح خطب بنتي وهو رجال مطلق بنتكم ...,

وسألنا عنه واثنوا عليه الناس من امام المسجد لجيرانه لشغله ولا خلينا ولا بقينا ...,

وافقنا عليه وارسلت عليه وجاني في بيتي والرجال جاز لنا وان شاء الله نبي نجوزه مدحتوه والا ذميتوه

بس ودنا نعرف سبب طلاقه من ام عياله يمكن انكن تستصغرن عقولنا

لكن عاد تحملونا واحتسبن الي بتقولهن لله تعالى..

انا بنتي يتيمة مقطوعة مالها سند غير الله سبحانه الله لايقطعكن من رجاه..

وابي احتاط لكل شي علشان ما تندم اني زوجتها صالح...,

بنتي متردده با الموافقه تقول لازم تسمع من ام عياله السبب ..؟!

ومافي مثل زوجته هي ابخص الناس بعيوبه وان كان فيه عيبآ تبصرنا به..,

وابن آدم ما يخلى من العيوب مير عاد عيبآ عن عيب يفرق ...!

قامت الي اسمها يا سمين وناظرتني بغضب\انتي مجنونه تدفنين نفسك با الحياه...,

صالح كله عيوب اقعد طول عمري امشط شعر راسي ابيض عند راس امي وابوي ولا اتزوج ولد امه صويلح...,

هذابدال ما تطلعين انتي فيه عيب بيطلع فيك مليون عيب ولد امه..!!

انتي وش نا قصك علشان تطيحين في واحد مثله ان زعلت امه عليك حذفك ولا سأل عنك وان رضت عليك حطك على راسه..,

واصلن لاتترتجين بيوم ان ام صالح بترضى عليك الي ماكله قلوبهم الغيره مثلها ما ادري ليش يزوجون عيالهم...,

بس يعذبون بنات الناس معاهم الي عنده ام مثل ام صويلح لازم يتزوج اربع حريم اربعه علشان يقدرون عليها ..!
.
.
.

هاو شتها امها وطردتها من المجلس قدامنا...’

انا طاح وجهي من كلامها كان ودي الارض تنشق وتبلعني ولا سمعت الي سمعته ..,

خصوصآ ان ام فواز فشلت بنتها ياسمين قدامنا وبسبنا..,

ام فواز بخجل\ يا ام عوق تكفين لا تواخذونها هي شوي زعول ومنحرق قلبها على اختها ترى ما تقصد ...,

ام عوق بحده\ حنا ماحنا في بنتس هذيك..,

حنا بفايزه ونبي نسمع الصحيح منتس والا منها...,

ام فواز منحرجه\يا ام عوق انا لو وش ماقلت ماراح يكون مثل كلام فايزه..!!

هي صاحبة الشأن وشوفيها قدامك واسأليها...,

والتفتت امي لفايزه وحلفتها بالله انها تقول الصدق...,

وان انا يتيمه مالي احد ولا يجوز انها تقطع نصيبي مع صالح ولا يجوز انها تغشني...,

فايزه بحسره\يا خاله يرضيك اجيب القرآن واحلف عليه ان كل كلامي الي بقوله صدق..,

ام عوق\ لا بالله مصدقتس جيبي الهرج الي عندتس وتذكري قطع الاعناق ولا قطع الارزاق..!

فايزه بألم\ ماني مطوله السوالف ولو ابي اشرح لكن سوالف صالح ماخلصنا منها سنين...!!

وكلامي الي باقوله ماهو قصد اني ابي اغير رايكن بصالح بشين والا بزين ...؟!

لا والله بس علشان حلفتيني وهذا زواج ماهو لعبه وانتي تقولين بنتك يتيمه لو تشوف ما تكره ما تلقى الي تشكي له...!

فايزه تتنهدبحسره\صالح ياخاله ما ينعاشر وانا تورطت فيه ورطه...!

ليتني تطلقت منه ولا قعدت لين جبت منه ضنا كسر ظهري...

يوم خطبني سألناعنه والكل زكاه انه رجال راعي طاعه وظيفته زينه..,

هو من جماعتنا لكن بعيدين شوي..,

ومدحه لنا زوج هدى اختي ساكن جنب بيته ..

ام عوق با استفسار\الرجال جاني لبيتي ويقول ان سبب طلاقه منتس انتس حرمه تدورين المشاكل ودايم هواش انتي واهله...!

وعازله حلالتس عن حلاله واخرتها شريتي بيت ولا خبرتيه...!؟

اتمننين عليه وعلى اهله تبين اهله يسكنون عندتس في بيتس مقصدتس تذلينهم..؟!

فايزه بحزن\يا خاله من صبح عرسي من صالح وانا عارفه خسارتي من ربحي..

بس وش اسوي خفت اطلب الطلاق وعقب وش يفكني من اللسنة خلق الله وملامتهم ..

والله ما يبقى عيب الا ويلزقونه بظهري وصالح يطلع منها بريء..

الناس بيقولون وش شاف منها وطلقها ماهو وش شافت منه وطلبت الطلاق..

فايزه بحزن والدموع تملى عيونها\تزوجت صالح وانا كنت متخرجه لي سنه لكن ما تعينت..

ومن ليلة العرس انتقاداته لي ذبحني فيهاذبح...!

ليه شعرتس لونه كذا ليه متكلفه بجهازتس ..!؟

جبهتس كنها عريضه شوي ...,

واذا مشيتي عجله واذا سولفتي ما عمرك جبتي جمله مفيده...,

وانا اسمع سوالفه الي مثل السم...؟

مرات اطنش ومرات اردعليه بعدما يوصلني حدي...

الكلام الي تنغزني فيه امه الصباح هو يجي با الليل يكرره ..

امه على طول الخط صح ..,

وانا الي غلط عنده..!

ام عوق \لا يا بنتي لاتحطين بحظتس هذي امه تبينه يجادلهاوالا يزعلها

فايزه بقهر\انا ماقلت كذاانا كنت ابيه يوازن الامور

انا بعد زوجته ولي حق عليه الصح صح والغلط غلط علي والا عليها...,

ام صالح اكثر خراب حياتي مع ولدها بسببها هي الي مكبره راسه وكل ما قامت والا قعدت قالت

صالح ما ادري كيف رضى فيك صالح يستاهل مزيونه ماهي مثل وجهك..,

فرحانه با القرشين الي عند اهلك...,

كم ناس خطبوا صالح لكن حظك يا فايزه الكبير جابه لك..

وصالح مافي مثله وصالح وصالح....,,,

واسمع وابلع وفوق هذا بخيل فلوسه غاليه عليه...,

ام عوق با استغراب\ كلن رياله غالي عليه...,

فايزه\ ياخاله كلن رياله غالي عليه ما قلنا شي بس هو غير...!

يعطيني مصروف كل شهر ما ينعطي لطالبة ابتدائي ويحاسبني وين حطيتها فيه ...

لو امرض اقول ابي المستشفى والا احتجت علاج قالي معطيك مصروف عالجي منه..,

والا يقول المفروض منقصين من المهر الي عطيناكم وخليته عندي..!

اصرف عليك كل ما مرضتي منه ما دريت انك كل شوي تعبانه وتبين علاج..

ام عوق بتساءل\انتي مريضه قبل يخطبتس ...!

فايزه بوجع\ لا والله ياخاله التعب الي فيني من القهر الي اشوفه منه ومن امه جاني قولون ومرات يتعبني..

كل المواجيب عنده يرفضها يقول هذي كلها خرابيط ومجاملات مالها داعي..

وفوق هذاكله خالتي ام صالح الله يهديها صايره مراقب لي با الطالعة والداخلة..

وكل حركه اسويها على طول عند صالح لو امزح مزحه ما اسلم منها..

فايزه بتهكم موجع\اما تقول شفها كلمت اهلها وطولت على التيلفون تدور اخبار فلانه وعلانه...؟!

وانا من اكلم غيرامي واسأل عن خواتي...!

والااذا شافتنا جالسين مرتاحين جات شبت حريقه بينا ومشت...,

صرت اتاحشى احتك فيها...,

وخواته شايفات ولا هو معجبهن فعل خالتي واخوهن فيني لكن مافي يدهن شي..,

هو الي ماسك بيت اهله ويصرف على الكل...,

ابوه متوفي وهو الكبير...,

ام عوق\يمكن الضعيفه امه مالهاغيره وخايفة يتخلى عنهم...

فايزه\لا لها ولد اصغر منه متزوج وعايش جنبنا في بيت مستقل...!

واذا قلت لصالح ماشاء الله اخوك مستقل بحياته في بيت وهو ماعنده بزران ..

قال زوجة اخوي اشترطت بيت والا انتي اهلك ماصدقوا يزوجونك ليش ما شرطتوا..

ام عوق بتعجب \وهو صادق ورى ما شرطتي لتس بيت تحاجينه فيه اذا شفتي ما تكرهين..

فايزه بقهر\تحسبين ما قلت لأبوي اني ابي بيت..,

لكن ابوي رفض قال الرجال مطوع وكبير اخوانه واكيد ماهومقصر لو تضايقتي

البيت ما ينشرط وين تبينه يروح عن اخوانه ها الايتام..,

ام عوق \مهماكان وانا امتس المفروض انتس طالبه بيت شرعي وكاتبته عليه هذا حق من حقوقتس واذا صار ماصار تحاجينه فيه

فايزه بحسره\ما دريت يا خاله والا كان شرطت لي بيت لاهو عيب ولا حرام والزمت ابوي يكتبه با العقد..,

ام عوق تهز راسها بألم\كملي يا بنتي الي فات فات ماعاد ينفع التحسر...,

فايزه\قعدت مع صالح كم سنه وعقبها ربي رزقني بو ظيفه وهو وافق اني اداوم عادي عنده ...,

لكن عيالي اذا داومت ما ادري وش وضعهم وقلت له ...!

.
.
.

فايزه با استعطاف \صالح وش رايك بخلي عيالي عند خالتي...,

صالح بحده\امي ماهي شغاله لك هي تبي من يخدمها...!

فايزه \ خلاص اجل بيروحون عند امي واخر الاسبوع اروح اجيبهم ...,

صالح بتهكم \خير ان شاء الله تبين تحرميني من شوفة عيالي كل يوم..!
.
.
.
رفض رفض نهائي اني اترك عيالي عند اهلي وتوصلت لحل اني اتركهم عند هدى اختي...,

وطلبت من خالتي تتوسط بالموضوع وضغطت عليه وافق انزلهم عند اختي لأن بيتها قريب..,

الصباح اطلع فيهم عند هدى والظهر ارجع اخذهم وعلى ها الحال انزل قدامهم شايله اغراض المدرسه

واغراض عيالي ولا في يوم قالت خالتي حرام تسحبين ها البزارين وراك...!

واناساكته وراضيه وش اسوي صحيح بيت اختي قريب من بيتهم لكن تعب علي كل صباح...!

اشيل عيالي صيف وشتاء غير الاحراج الي من زوج اختي كل ما جيت انزلهم عليهم...!

وحتى توصيل للمدرسه مارضى يوصلني على اني على طريق شغله...,

طلبات المدرسه احلم حلم انه يروح بي اشتريها...!

لا لازم انتظر اخر الاسبوع اذا طلعت لأهلي واخلص شغلي ...!

البنات يزورون اهلهم يستانسون واناازور اهلي اقضي اغراضي بين المكاتب والسوق ...!

اخر شي تعبت كل يوم وانا شايله عيالي لبيت اختي

استحيت من زوجهاالي مرات هو يفتح لي الباب قبل يطلع لشغله..,

قلت له با استقدم شغاله قال شوفي امي وش تقول اذا وافقت مو مشكله ..,

لكن انا مالي شغل لاتتنتظرين مني اجيبها لك والا ادفع راتبها..,

عطيت خالتي خبر اني با اجيب شغاله لعيالي...,

قالت اذا فيه شغاله خليهم عندي...!

لكن الحين خليهم عند اختك لين تجي شغالتهم ...!

وما قصراخوي الكبير الله يحفظه مشى لي با اوراقها ..

وجات شغالتي وارتحت من نقل عيالي لبيت اختي...,

ارجع من المدرسه تعبانه منهد حيلي ادوام بفان استأجرته مع مجموعة معلمات ...

اروح وارجع مع الفان اطلع معه اول وحده ويرجعني اخر وحده...

كل مارجعت من المدرسه القى عيالي زي ماتركتهم ملابسهم عليهم غرفتي واغراضي الي تركتها في محلها...

انا عيالي 3وكلهم على بعض مافي فرق بينهم هو كان رافض مسألةتنظيم الحمل...,

ولما اكلم الشغاله تقول كل شغل البيت انا الي قايمه فيه ...

شغالتي بس تعطي الرضعه عيالي وتغير لهم الله يكرمكم البامبرز..

ومع هذا بالعه وساكته...

خالتي كل صباح ياتعزم الجيران او انها معزومه واكيد شغالتي ماراح تفضى تشتغل لها..,

في يوم جلست انا وخالتي ابي اتودد لها واجس نبضها لأني ناويه اشتري بيت ..

قلت خاله اتمنى اشتري بيت اوسع من ها البيت الي ضاق علينا..

وبعدين ايجارودور ثاني بنطلع نعيش في بيت ملك لنا..

وسكتت عني ما ردت علي قلت يمكن السكوت علامة الرضا ..

و قلت الفكره لصالح..,

ورد علي انه ماله شغل وراتبه ماراح يدفع منه ولا شي...!

حاولت معه ورفض يساعدني..!

البيت لنا كلنا ابي سلفه منه وياخذ علي شيكات ما رضى ...,

هو عنده خير وراتبه يغطي وابي قرض منه بدون فوائد ولا عطاني وجه...!

حتى كفاله رفض يكفلني عند البنك...,

يقول لو بيرحون فلوسي علي من بيعوضني وانا وش يضمني انك بتواضبين بسداد البنك..

على ان البيت الي باخذه بنعيش فيه كلنا...!

كل ما فتحت معاه موضوع البيت ماعنده الا كلمة لاااا..

ما نا قشني حتى البيت با اسم مين تبينه..؟

يمكن لو نا قشني وضغط علي شوي راح اكتبه با اسمه...!

يوم شفت مافي فايده من صالح وانه ماراح يساعدني اشتري بيت ..

اخذت قروض على راتبي وساعدني ابوي واخواني واشتريت البيت وكتبته بأسمي...!

يوم جيت اخبرهم يعني بسويها مفاجئه...,

توقعت انها بتسعدهم وخصوص خالتي بيرتاحون من الايجار والبيت الي اشتريته كبير..,

وبيتهم الي ساكنين فيه صغير اناعايشه بغرفه ومعي عيالي ثلاثه وانا وهو خمسه

كلنا بغرفه وحده ابي اتوسع وعيالي ياخذون راحتهم ..

خواته فرحوا يوم قلت لهم الا امه وهو ...!

قعدت امه تصارخ تقول تبي تمنن علينا هذي من زمان تحفر انه تاخذك وتخلينا..

قالت لي انها تبي تشتري لها بيت ما صدقتها...!

ارسمت وخططت هي واهلها ونفذوا..

اليوم اخذت البيت وبكرا تاخذك انت وتخلينا...!؟

وتقعد تبكي وتقول يا خسارة تعبها وان محد عوضها ...,

كلامها قهرني يعني هذا جزاتي منها تفسر الي سويته اني با اخذ ولدها واقطعها منه ..

وانا حملت نفسي ديون سنين ما تخلص علشان اشتري بيت وابيها هي وبناتهايسكنون معاي في ها البيت ..

انفجرت فيهم قلت ما في احد استحمل الي استحملته منك انتي وولدك...,

عيالي اشيلهم وقت برد والا حر قدامك ما مسكتيهم...!

ويوم جبت شغاله مالي منها الا دفع راتبها..’

حتى عيالي اروح وارجع من شغلي القاهم على الي تركتهم عليه وشغالتي تحت يدك ولعزايمك...ّ!

ما تخافين الله يسوي في بناتك الي انتي تسوينه فيني قاعده لي على الطالعه والنازله..

ضربني كف صالح وسحبني لغرفتي وقلت خلاص تعبت منكم ابي اروح لبيت اهلي..,

قال انقلعي وكلمي اهلك الحين ياخذونك قبل يطلع من البيت قال لا ارجع والقاك في البيت...,

يوم طلع تعوذت من الشيطان وقلت بجلس وش اسوي علشان عيالي..

طلعت بعدها ابغى اعتذر لخالتي والم الموضوع

انفجرت بوجهي وقامت تدعي علي وعلى اهلي وان اخواني هم الي قووني عليهم..

وحتى خواته الي كانو معاي قلبوا علي..

يقولون تبين تقطعينا من اخوناابونا توفى ولا لنا احد غير صالح ...

رجعت لغرفتي وبكيت وصار حالي مثل الي رضى با الهم والهم مارضى فيه..,

رجع صالح في الليل قلت بكسبه رتبت غرفتي وزينتها وبدلت لبسي..,

ابي اهيئ له جو نتفاهم فيه..,

قال مسويه تعتذرين مالك عذر عندي...!

ما تحمدين ربك من زين ها الوجه صابر عليك فرحانه باالو ظيفه لا ومن زين التخصص بعد...!

انا ما ادري كيف توظفتي على ها التخصص..

دقي على اهلك ياخذونك توقعت اجي ما القاك ..

يا قو وجهك اطردك وانتي لازقه وقعد يحقرني ويستهزئ فيني..

قهرني كلامه ورديت عليه..

قلت الحين انت من زين وجهك والا اخلاقك دفنت حياتي معك وساكته وراضيه..

لا زين وجه ولا زين فعول شيختك علي وانت منت كفوا انت من انت والا من زينك ما تشوف وجهك..

قال انا رجال وحر كنت ابي مزيونه بس ابتليت فيك لكن الحين خلاص لصبر حدود...,

يالله لا اشوفك في بيتي واتركي عيالي...,

وتشوفين بكرا المزيونه الي بتختارها امي وبتعيش هنا بمكانك وبغرفتك ...,

طلعت من القهر وكلمت اخواني وجيت في بيت اهلي و ثاني يوم ارسل الشغاله وملابسي...,

لأن الشغاله مطلعتها على كفالة اخوي وهو خاف من مسؤليتها...,

ما طلق الابعد ماعطيته تعويض لكن عيالي حرمني شوفتهم...,

و له فتره طويله قاطعني منهم ماهو راضي لا اروح اشوفهم ولاهم يجوني..,

اشتكيت عليه والقضيه با المحكمه ابي اشوف عيالي...,

ام عوق\ جزاتس الله خير والله يبرد قلبتس برجعت وريعاتس...,

فايزه بتردد\ياخاله بقول لكم شي علشان ابري ذمتي...,

ام عوق بقهر \قولي نسمتعتس الله يكشف ضرتس..

فايزه بوجع \ترى صالح صدق بخيل ويصدق الي يسمعه بسرعه وعصبي وما يضبط اعصابه..,

لكنه رجال راعي صلاه ما يفوته فرض وبار في امه وعفيف ما عنده سوالف بطاليه..,

ولا هو راعي استراحات ولا دخان وحتى المصروف الي كان يعطيني قبل اتوظف ..

رغم انه قليل الا انه ما قطعه عني بسبب الوظيفه..,

وراتبي مااتذكر انه طلب ريال واحد منه ...,

البخل والعصبيه طبع في الانسان وانتم مخيرات ...!

انا ماقدرت اتفاهم معاه ولا مع اهله..

ومع عوق يمكن يتغير الوضع وتعيش الحياه الي ما قدرت اعيشها معه...,

اخو صالح الي اصغر منةرجال ملتزم لكن فرق ماهو مثله...,

عمره ما قصر في حق بيته...

زوجته عايشه احلى عيشه وحاط لكل شي حد بما يرضى الله سواء زوجته والا اهله ما يرضى الغلط ..

وكثير صار بينه وبين صالح وامه مشاكل على شاني ماكان راضي بلي يصير لي...!

والله يجزاك خير يا خاله على ها الدعوه الطيبه ...,

ام عوق با امتنان\انتي والله الي عسى ربي يجزاتس خيريمكن كلامتس فتح عيونن مغمضه..!!

فايزه \يا خاله ترى الاخلاق مالها علاقه بمطوع والا غيره زين الاخلاق وشينها هذا شي من الله سبحانه..,

ام فواز\يا ام عوق اذاصار بينكم توافق انتم وصالح خلكم واضحين من البدايه ولا تجاملين احد على حساب بنتك

وبعدين صالح الله يكفيني شر غيبته فاهم بر الوالدين غلط..

وامه الله يهديها ما تقبلت ان ولدها اذا تزوج خلاص له حياته الخاصه ..

وما نقول الا عسى الله يوفق الجميع وهو ابن حلال بنتنا عنده كم سنه ما شفنا منه لاخير ولا شر..,

الا بعد ما طلق غثنا انه مسك العيال عن امهم وطلب فلوس علشان يعطيها ورقتها..,

بنتنا يمكن لو ام صالح شوي كانت سموحه كان يمكن للحين في ذمته بين عيالها..

ولا تحسبين بيضيع عند الله شي الي له حق بياخذه فايزه والا غيرها...,
.
.
.

حاولوا يمسكونا على العشا لكن رفضناواعتذرنا منهم قلنابنعوضها وقت ثاني..

استأذنا من عندهم وطلعنا..,

سبحان الله ما ادري ليش اول ما طلعت من بيت اهل فايزه وقبل اركب سيارتنا جا في بالي هالدعاء

(اللهم اجبرني في مصيبتي واخلف لي خيرآمنها) وقلته بيني وبين نفسي...!!

رجعت لبيتنا وانا افكر بفايزه...,

البنت حلوه وفي وجها شي يجذبك بدون ما تحس وكلامها كله عين العقل ولا شفتها ظلمت صالح قالت شينه وزينه..,

حتى كلامها كان كله تفسير للي قاله صالح كل واحد منهم قال الي عنده ما كذب لكن من وجهة نظره..,

.

.

.

بعد اسبوع من مشورارنا لفايزه

جا اليوم الي قطع صالح خيط العنكبوت الي بيني وبينه..!!

دق التيلفون ورديت صوت حرمه غريب اول مره اسمعه طلبت امي وكلمتها ...؟

دريت من كلام امي معهاانه يتعلق الموضوع فيني انا و صالح..!

الحرمه\......

ام عوق\جزاكم الله خير وصادقه اي بالله اخره نور

الحرمه\.......

ام عوق\ البنت استخارت وتقول ماتبي العرس تبي تدرس...,

الحرمه\........

ام عوق \ما اقدر اضغط عليهااذا تخرجت..,

الحرمه\.......

ام عوق \ تبي توظف ولا تبي شي يلهيهاعن وظيفتها ..

الحرمه\........

ام عوق\لا بالله البنات واجد ودورو غيرنا الله يرزقكم وانتي ماشاء الله ولدتس كلن يتمناه ..

الحرمه\.......

ام عوق\يا ليتس تشورين عليه يرجع لأم عياله وما ضنتي بيعصاتس تراكم ضيعتم من يدكم ذهبه...,

سكرت السماعه امي وهي شكلها معصبه..!!

عوق بحذر\ يمه من الي كلمتس..؟

ام عوق بتهكم\ يعني ما تدرين من..!

عوق با استنكار \الحرمه اول مره اسمع صوتها با التلفون..,

ام عوق با استهزاء\ وان شاء الله آخر مره هذي ام صالح داقه وهي متوكده انا موافقات على ولدها...,

تقول عندهم شريط صغيييير والي اوله شرط اخره نور على قولة ام صالح...,

عوق بخوف\وش هو شرطها...!؟

ام عوق با استهزاء\مايبون منتس ضنا....!!

اردفت ام عوق بوجع\يبون يقطعون ضناتس ام صالح تقول عيال صالح مكفينا وعيال رجلها مثل عيالها...؟!

قمت من عند امي ما اشوف الطريق من الدموع...,

وابكي بدون شعور الحقتني امي وحط يدها على راسي ..,

ام عوق بألم\ ابكي ياعوق اغسلي قلبتس بدموعتس يا بنتي..

ولا تسعجلين رزقتس ربي ما شق فم الاهو متكفل برزقه...

ابكي وارجعي لي عوق الاوله ...,
.

.

.

وطلعت امي من غرفتي وسكرت الباب وراها..

يعني ياصالح شين وقوي عين وانا وش ابغى من زواجي منك الا ذريه تشيليني وتونسني بها الحياه ..,

اذا على الوحده اعيش مع امي اخدمها واونسها ...

يعني تبي تحرمني خايف من الناس بكرا يقولون هذولا عيال صالح الي امهم بنت حموله..

وهذولا عياله الي امهم لقيطه ما يدرى منين جات..,

ومن الي يطالب با لشرط امه وبكل تبجح بعد..,

اثاري امي صادقه امس يوم تقول ما طريقتس وطريق صالح واحد ...!

انا عرفت طريقي الي بمشي فيه يايمه ...!!

خلاص ماعاد فيه زواج ولا ابي عيال يسألونهم الناس من هم خوالكم.. !!

نظرت الناس للقيط كلها وحده اعاقه في جسد المجتمع..!

.
.
.

من بعد فشل خطبة صالح والبكى الي بكيته من قهر وحسره وألم ..

طلعت لأامي عوق جديده...,

وشديت حيلي بدراستي حاولت اتفوق على قد ما اقدر...,

نظامي رجع زي ماكان اجلس انا وامي ...,

اذاكر واراجع حفظي للقرأن..,

واسمع لأامي الي هي حافظته..,

ما تصدقون انها هدت نفسي ولا عاد يشغلني موضوع الزواج مثل قبل..,

باعيش يومي لحظة بلحظة ارضي ربي وابر امي وبكرا مخليته على الله...

لكن مع هذا دايم اتحرى اوقات الاجابه وبتهجدي واطلب ربي صلاح حالي سواء بزواج او غيره ويحفظ لي امي...,
.
.
.
وفي يوم رجعت من الكليه بعد العصر عندي محاضرات متأخره وشفت شاص سعد اعرفه بسم الله وش جايبه..!

ما طردته امي وافتكينا فتحت الباب با المفتاح ودخلت...,

طلعوا بوجهي سعد وسالم وناصر ولد سعد ..,

سالم يناظرني وهو مكسوره عينه وانا اقول بقلبي سبحان الحليم الستار..!

انت من الفئه المفروض اذا شافها الواحد قال((قل اعوذبرب الفلق ,من شر ما خلق))

تعايروني اني لقيطه وانت ياسالم بنفسك وش بغيت تسوي من مصيبه..!

لكن ربي سبحانه حفظني ..!!

سلم علي سعد..

سعد بتساءل\انتي عوق...!

عوق\ايه يا ابوناصر اناعوق بنت الوضحى..!

سعد با اهتمام \وشلونتس عساتس طيبه وشلون امورتس بشريني عنتس..,

عوق بملل\ابشرك من الله بخير..

ماعطيته فرصه يكمل سوالفه قلت سلم على البنات ودخلت للبيت ولا التفت وراي ...,

طلعو اسمع صوت الباب تسكر...,

دخلت غرفتي اغير لبسي..

تذكرت ذاك اليوم الرهيب وانا با المتوسط في بيتنا الشعبي القديم ..


.
.
.


(كلمه اخيره)



من اقوال الشيخ عائض القرني؛

1-ما مضى فات، وما ذهب مات، فلا تفكر فيما مضى، فقد ذهب وانقضى ..

2-لا تكثرمن القول القبيح والكلام السيء الذي يقال فيك فإنه يؤذي قائله ولا يؤذيك ..

3-سب أعدائك لك وشتم حسادك يساوي قيمتك لأنك أصبحت شيئا مذكوراوشخصا مهما ..

4-كرر( لاحول ولاقوة إلا بالله ) فإنها تشرح البال، وتصلح الحال، وتحمل بها الأثقال، وترضي ذاالجلال ..

5-اترك المستقبل حتى يأتي، ولا تهتم بالغد لأنك إذا أصلحت يومك صلح غدك ..


.
.
.
الي الملتقى قريبآبأذن الله

وسالفه جديده


طيف الأحباب

ام الوليد





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


بسم الله الرحمن الرحيم



هلا وغلا بكل الغوالي الي شرفوني بردودهم ونقشاتهم المثريه

اليوم بتعرفون اسم الفارس الملثم ..!!!!

والغوالي الي يسئلوني على الخاص والعام عن احداث الروايه هل هي حقيقه اوخيال..!!؟؟

الاغلب خياااال ممزوج بقليل من الحقيقه..

الروايه بمجملها ذكريات تعيشها البطله يعني منتهيه احداثها وبتشوفون احداث قادمه وذكريات لعوق و....

والحقيقي من الاحداث هو من مصادر موثوقه وفي ازمنه مختلفه ولعدة اشخاص فعلشان ادمج الاحداث وتكون لشخصين

لابدما يكون هناك شوية مبالغه وتضخيم لبعضها وتجميل للبعض الآخر

فتحملوا البهارات الي في بعضها حار وبعضها فيه مراروبعضها مالحه

وفي بعضها ساااااامجه الي هي نقطة الرومانسيه الي ابلشوني فيها الربع الي يقرون وكني اشوفهم يضحكون..

يقولون طيف تكفين لا تخلين الروايه جامده والله يستر لانكون جبنا العيد...!!

.
.

بنشوف عوق المزايين والذكريات المؤلمه

البارت اهداء للجميع ..

يا الله تعالو معاي ...!

وسالفه جديده؛

.
.
.

البارت التاسع
.
.
.

تذكرت ذاك اليوم الرهيب وانا با المتوسط في بيتنا الشعبي القديم ..

امي لما تركت البر اقترح عليها سعد يشتري لها بيت قريب من بيته هو واخوانه

علشان بيوتهم قريبه من بعض ويقدرون يخدمونها ويقضون مشاوريها

رفضت تقول انا اخذت على الوحده والبعد عن الناس من اول حياتي

وطبعي ولا ني مغيرته يوم جيت المدينه...,

واشترى لنا سعد بيوت وطلب من امي تشوفها والي يعجبها تسكنه ...,

امي اختارت الحاره الي سكنا فيها تقول من دخلت الحاره قلبي انشرح لها

وبعيده عن كل جماعتنا وعيال ناصر...,

بيتنا شعبي ومبني داخل حوش كبير وفيه مزروع نخل وشجرتين سدر كبيره..

في بزاوية الحوش غرفة صغيره مبنيه اذا جا الشتاء امي تمليها سمروفحم

وجنبها حمام تكرمون ومغسله ..,

في الجهه الثانيه سعد مزين غرفه وحمام لشغالات وازواجهم الي نستقدمهم...,

طلبته امي يستقدم لها سواق وزوجته ويشتري لها سياره...,

تقول انتم عندكم حياتكم وعوايلكم وش بتلحقون عليه وانا ربي مقدرني والخير واجد

ليش احملكم همي بتقضون شغلي يوم وتنسوني عشره..,

وهذاانامن عرفت الدنياوالسواق والشغاله ما يفارقونا.

سكنهم مستقل يعني الشغاله لما تروح لزوجها لازم تطلع من برى وكان هذا طلب امي..,

غرفهم داخل الحوش لكن ابوابها تفتح على برا...

حتى شبابيك غرفة الخادمه وزوجهارفضت امي يكونون من جهة حوشنالأنا كثير نجلس با الحوش وامي ماتبيه يكشف عليناشي

قالت لسعد يشوف لهن صرفه وسعد غيراماكن الشبابيك على طلبها...

استبدلتهم امي في بيتنا الجديد ملحق كامل لسواق وزوجته ونفس النظام السواق ابدآماله دخول على بيتنا

الملحق منفصل تمامآ عن بيتنا...

امي كل عصرتفرش لها الشغاله فراش بظل النخل ..

تجلس فيه وانا اذاكر والا العب عندها با المرجيحه الي ربطتها لي خالتي نوره بين السدرتين ..,

كنت نايمه بعدصلاةالعصر وصحيت قبل المغرب بشوي ..,

انام مع امي بنفس الغرفه على فراش واحد ...,

ما صرت انام با الحالي الا بعد ما نقلنا لبيتنا الجديد..,

وحتى اخذت فتره اخاف لكن امي تشجعني وتقول اني صرت كبيره لازم انام با الحالي..,

طلعت ادور امي مالقيتها...؟ّ!

ناظرت با المطبخ الشغاله معطيتني ظهرها تكنس ..,

غريبه امي وينها ماهي عوايدها تطلع وتخليني با الحالي..!

امي معطيه اوامر لسواق سيارتنا تكون قريبه جدآمن بابنا الي يفتح على الشارع..

الي يمر من قدام بيتنا السياره تكون بينا وبينه ما يشوف بابنا ولا يشوف الي يدخل علينا..!

ناظرت من تحت الباب سيارتناموجوده..!

اكيد امي قريبه بس مستغربه وين راحت..!؟

اخذت كتبي وطلعت لحوش النخل اذاكر كنت في اول متوسط وأول اسبوع بالسنة الدراسيه ...,

جدار الحوش مخليته كأنه سبوره كبيره...,

وكا العاده انسخ الماده الي اذاكرها واسمع لنفسي...,

سمعت احد يطق الباب ما اهتميت امي معاها مفتاح...!

واذا من حريم الجيران الخدامه بتفتح لهم الباب وتقلطهم لين تجي امي...,

مندمجه اكتب ما شفت الا يدين كبيره جات من وراي وحضنتني و مسكت يديني بقوه...!!

يوم رفعت راسي واناظرالاهو سالم يضحك طار قلبي من الخوف اسنانه صفر لاعب فيهم الدخان..؟

وعيونه فيهن شي غريب حسيتهن يخوفن ..؟!!

وانا من زمان اكره سالم عيونه ماتريح واكره نظراته لي ...!

كل ما طلعنا معاهم للبر وكان هو موجود ما ارتاح من مغامز عيونه لي ..,

يترصد لي من يوم يشوفني ابعد عن امي لو ثواني الا هوطالع لي بسم الله ..,

اكره وجهه وصوته يوم يتلفت بسرعه..!!

ويقول بصوت واطي مغزز عوق ورى ما تقولين لعمتي تخليتس با الاجازه عندنا...,

انا اجي اخذكم بنفسي وارجعكم وتستانسين مع البنات

ومرات يقول عوق تعالي اركبي معي بسيارتي بعلمك كيف تسوقين سياره ..

على كثر حرص امي علي و حرصي اني ما ابتعد عنهانهائي اذااجتمعنا معاهم ..,

انام معاها واصحى معاهاالا انه يلقى فرصه لو ثواني ويسمعني كلامه السم

حاولت استنجد بأحد يفكني منه ماقدرت ...

حاط يده على فمي وكاتم صوتي حذفت كتابي والطبشوره الي بيدي...,

ابي اعض يده علشان يفكني واقدر اهرب ما قدرت ...,

كان مثبت ايديني وجسمي بيد واليد الثانيه على فمي ويسحبني يبي يدخلني لغرفة الحطب ..,

وصوته وكلامه المثير للأشمئزاز بأذني..,

حاولت وحاولت ودست على رجوله وخبطتهن بكل قوتي...,

وماقدرت اتفلت منه الا لما وصلني للغرفه وهو يسحبني غصب عني

دف الباب بكتفه بيفتحه وارتخى جسمه وقدرت افلت منه ...,

وبسرعةاخذت تراب وحصى من الارض وارميه على عيونه واركض داخل البيت ...,

سمعت صرخته وانا اركض وصوته وهويسبني ويشتمني..

وادخل غرفةامي واسكر الباب واحس رجولي ماعاد تشيلني من الخوف وقلبي يدق بسرعه ..,

واجلس ورى الباب اتخيله يلحقني ويمسكني وامي ماهي فيه...!

ماادري كم مر من الوقت وسمعت صوت امي ..!

طلعت حضنتهاواناابكي وانتفض وهي تضمني و تسمي علي وتلمس ثيابي...,

ونادت الشغاله وقالت لها تجيب لي ملابس لأني من الرعب الي شفته بللت ملابسي واستفرغت عليها...

امي تسألني وتسمي علي وش الي خوفني وروعني وقت المغربيه ووصلني الي هالحاله..,

وشربتني كركم مخلوط بمويه عن الروعه ..

خفت اقولها تكذبني وتحط اللوم علي...

سالم رجال كبير وابو عيال ماراح تصدقني ...,

اواذاقلت لهاالحقيقه بتكبر السالفه...,

وهذا ما يخاف الله يمكن يقلبها علي يقول عوق قليلة ادب ومسويه شي مو زين وامي تذبحني..

هو ما دخل داخل البيت وتهجم علي ...

لقاني با الحوش على وقت المغرب...

وامي دايم تحذرني ما اجلس با الحوش با الحالي خصوص مع المغرب...,

ولااقرب اي مكان فيه رياجيل حتى ولو انهم عيال خالي...,

قلت لها حلمت حلم روعني وصحيت ما لقيتس وخفت..

سألت الشغاله وش مخوفني ..!

احد دخل با البيت وهي ماهي فيه ..؟

قالت لا ما في احدو عوق كانت نايمه با الغرفه..

الحمدلله ان الشغاله ما شافتني يوم طلعت للحوش والا كان صارت مصيبه

الشغاله خبرتها ان سالم دق الباب وفتحت له لكن ما دخل للبيت راح لحوش النخل ..,

وامي مستغربه منه وين اختفى..!

حسيت بعيون امي شك يوم قالت لي انتي قاعده يوم دق الباب ..

قلت ما ادري عنه ماسمعت شي توني صحيت..

سألتها انتي وين رحتي وخليتيني با الحالي..,

قالت سالم ناداني علشان بياخذ شوري با اشياء بيضيفونها لبيتناالجديد...؟!

الي كنا تونا بادين نبني فيه وكان البناء على طلب امي...,

لأن الشعبي ماهو آمن واذا جامطر نتضررمنه والحاره طيبه ماتبي تبدلها

وطلبت من سعد يبني لنا فله با ارضنا الملاصقه لبيتنا الشعبي ...,

يعني الي يطلع من العماره على طول يدخل لشعبي

النذل تركها هناك واستغل ان امي منشغله مع العمال وطلع من وراها..

امي ظنت انه جا يبغى يشرب مويه والا بيتوضا لصلاة المغرب .

و دخل للحوش وطلع وانا نايمه ...

اخذت فتره وانا احلم ان سالم يركض وراي ويبي يعتدي علي واقوم مفزوعه...,

واحضن امي واحب عيونها ولا انام الا وانا اشم شعرها...,

وامي دايم تلح علي تسألني سامعه شي با المدرسة وحده من زميلاتك متعرضه لشي ومعلمتك فيه..!؟

وانا انكر ولا اعترفت لها بشي حتى نست الموضوع ...

ومن يومها اخذت الحذر منه ومن غيره بدال المره الف مره..!

عرفت وش معنى خوف امي علي وتحذيري خافت ان يطلع لي كم ظالم بجلد مسالم...,

وكل ما تذكرت ان ربي فكني منه ودي اسجد سجود شكر..,

.
.
.

صحيت من افكاري وانا دموعي ماليه وجهي..,

كم با الدنيا من سالم مالطفوله وبراءتها عندهم حرمه والا احترام..,

يدخلون بيوت على حين غره من اهلها ويهتكون براءة اطفال..!!

ما يرحمون صرخاتهم والا صغر اجسادهم

مسحت دموعي بيديني وطلعت ادور امي ...,

حسيت اني مشتاقه لهاوابي ابوس عيونها..

احس براحه وآمان اذا حبيتها مع عيونها والا شميت شعرها ..

واسمع صوتها تنادي علي جالسه با المشب..,

دخلت عندها وحبيت راسهاوعيونها..,

رفعت راسها لي وهي مرتكيه ..,

ام عوق بمحبه\يا عيون امي وراتس تأخرتي...

عوق بتأثر\جعلني افدى عيونتس عندي محاضرات متأخره وانا قلت لتس الصبح قبل امشي...

ام عوق بمزح \وش عندتس على حبة عيوني مبطي ما حبيتني على عيوني ولا شمشمتي قريناتي اكيد انتس حلمانه..!

عوق \لا فديتس بس تذكرت انتس اكبر نعمه عطانيها ربي..,

ام عوق با ابتسامه \واشوف رموشتس مفتلها الدمع كل هذاخايفه على اميمتس العجيز..,

عوق تضحك وتبلع غصه بألم\ لا والله يا امه بس مرات اذا ربي انعم عليك بنعمه..,

ما تحس الا عيونك تصب دموع شكر على ها النعمه..!!

اردفت عوق بتساءل \وش عندهم قرايبنا المصونين جايين ومير سعد طالع وهو متشقق من الفرح..,

ام عوق \ جايين يتعذرون ويقولون ياعمه تكفين سا محينا والله انا غلطنا ومالنا غناتن عنتس

واطلبي الي يرضيتس ونسويه..,

عوق با استنكار\وعسى سامحتيهم...!

ام عوق با استعطاف\يا بنتي من واخذ خويه با الزلات خلاه الزمن بلا خوي اي والله سامحتهم ...,

عوق بقهر \يمه الي سووه ترى مهو شوي والله لو بيديهم كان طردونا من حلالنا بالشارع..,

ام عوق بثقه\ما علينا منهم وانا امتس وش مخوفتس ...,

كل شي با اسمتس والحين انتي كبيره وفاهمه ومتعلمه محد يقدر يدوس لتس على طرف...,

عوق بتحذير\يمه ترى مالهم آمان وبدال المره بيكررونها مرات..

ام عوق \ماهم مكررينها ان شاء الله ماهم مهابيل..!

درو انا كشفناهم وعارفينن من انا..

لو ابي التفتلهم والله لخليهم يمشون حفيانين وانا امتس بس اني متغاضيه علشان عشرتي مع ابوهم ...,

ولا ابي الفضايح على تالي عمري علشان وصخ دنيا...,

ام عوق با استعطاف\وترى سعد حبيب وكم له موقف ما ينسى لكن ابليس شاطر..,

والله يا بنتي اني ما انسى سعدوفزعاته...,

كم ليلة وانتي رضيعه اذا مرني ولقاتس مرضانه يركض بتس قدامي من مستشفى لمستشفى

شايلتس على متنه يدور الطبيب الزين لتس ..,

وتخبرين سواويقنا وخداماتنا انه يسافر بنفسه و يتخيرهم تخير ويجيبهم ويدربهم على يده..,

اردفت ام عوق بألم\ يا بنتي فتنة المال عظيمه وماهو كل نفس تقدر تصمد قدامها..,

ويكفيهم الي جاهم مني من زعل وملامه خلينا نصفي النفوس ومحد يدري وش يصير باتسر..

وش بقى با العمر يا بنتي نقضيه عداوات...!

الحين عيال ناصر يبونا بس نسكت عنهم وما نعلم بسوايهم بحلالنا قبل ...!

يكفيهم الي بقلوبهم ..,

عوق بقهر \ما اقول الا بس الله يكفينا شرهم وخصوص الحيه الرقطاء سويلم

والا سعد ماله كلمه يمشي وراه يدربي راسه ما يدري وين الله حاطه..!

ام عوق بضحك\ سعد جاي يعزم على عرس ولده ناصر على بنت سالم

ويقول والله مايصير عرس لين تحضرين انتي وبنتس عوق.

عوق ترفع حاجبهابتهكم\الحين بنتس عوق يا سبحان الله ...!!

عرسهم مانيب حاضرته تبين حريمهم ينغزنا با الحكي ويغثنا ...!

ما سلمنا وحنا في بيتنا بنسلم وحنا بينهن..!

ام عوق \لا والله ان شاء الله بنحضر ونتونس انا وانتي وعين عمار با النار الي له شي عندنا يجي يطلبه وانا امتس..,

ام عوق با استعطاف\ناصرولد سعد يا قليبي بكى وسلم على راسي وايديني يقول ياجده مالنا قيمه بدونتس..,

عوق بألم \يا كبر قلبتس يا يمه الي ما يشيل على احد..,

آردفت عوق بقهر\هم يبونتس باالعرس واجهه اجتماعيه بنت نمر بن هجاد مشرفه عرس عيال رجلها والا هم ما فكرو فينا..!

جماعتنا مسويه لهم قدر من قدرتس والله لوان الجماعه تسمع منتس كلمه شينه عليهم..؟

ما صب لهم فنجال بمجلس لكن مديحتس لهم عندالجماعةهو الي رافع خشومهم..!

ام عوق \الحمدلله يابنتي الله لايجعل لناحاجتن عند الناس ...,

.
.
.

فكرت بكلام امي هي صادقه كل شي مكتوب بأسمي ورسمي بيع وشراء..

والدوله تتعاطف كثير مع الي في مثل وضعي..,

وسعد وسالم لو يركضون بيدينهم وارجولهم ما يقدرون يسوون شي..

وانا الحين راشده والله لو يوزهم الشيطان ويلعبون من وراي...,

اني لأانومهم با السجن لكن دامهم هاجدين..,

ليش احرم امي تستانس معهم ما يكفي اني قطعتها من لحمها ودمها الصدق ...

خلها تحضر عرسهم وتكسر عيونهم وعلى قولة امي عين عمار با النار..,

.
.
.

مرت الايام وحضرنا زواج ناصر ولد سعد على بنت عمه سالم..

وضحى وحريم سعد وسالم غصب بالعيني عكس بناتهم

انبسطت مع بنات سعد وسالم وبنات وضحى ولا كأني اشوف امهاتهن ..

البنات حبوبات راعيات فله ووناااسه ..,

ومع هذا ما حاولت اعطيهن مجال يكلمني على التيلفون

يوم طلبوا مني قلت امي ما تحبني اكلم احد الي يبيني يزورني في بيتي..!

حبيت علاقتنا تكون في بعض رسميه لأني اول شي ما اضمن اهلهن وبعدين قرب عيال ناصر مهماكان قرب نمله..!

سعد بناته ثلاث وضحى وغزيل وانتصار غزيل مسميها على امه...,

وسالم بناته ثنتين وضحى وافراح ..,

وبنات وضحى ثنتين ابتهال وامجاد...

العروس كانت وضحى بنت سالم وزوجها ناصرولد سعد

وضحى بنت ناصر و حريم سعد وسالم يضحكون ويمزوحون مع امي ..

يقولون ياعمه التاريخ يعيد نفسه ناصر تزوج وضحى ..,

سوالفهن يا ثقلها على قلبي وخصوص انه باين كل الي يسونه غصب عنهن من كثر ما يبالغن...,

حتى المعازيم سمعت منهم طراطيش حكي الاغلبيه كاسره خاطرهم وبالشين فيني وبمصيري..

الي تقول ان عيال ناصر بياكلوني بدون ملح لو صار للعجوز شي..؟!

والي حاسده عيال ناصر على حظهم الكبير ان امي كانت زوجة ابوهم..,

والا ها الخير الي هم فيه ماكانوا يحلمون به ..!!

وفي منهن الي متأكده وسامعه من ناس ثقات ان امي تنتظرني اتخرج وتزوجني سالم والا سعد

يا حليلكم يا عيال ناصر معازيمكم عارفين بنصبكم وانتم تحسبون محد يدري عن سوايكم..!!

ومع هذارجعت مبسوطه من العرس حتى امي ارتاحت يوم شافتني مستانسه.

كله علشانتس يا الوضيحي يهون...,
.

.

.
مرت الايام سريعه وتخرجت من الجامعه بتقدير جيد جدآوهذا تقديري من عرفت نفسي...!!

ام ابراهيم خبرتنا ان صالح سمح لفايزه تاخذ عيالهاقبل تحكم لها المحكمه ...,

وتزوج بعد ما طق الف باب وباب وحده مطلقه ومعاها طفلين...!

وعايش في بيت مستقل جنب بيت امه مع زوجته الجديده

زوجه صالح الجديده موظفه واشترطت عليه ان اولادها يكونون معاها... ,

والطريف با الموضوع ان ام ابراهيم شافتها...,

فرق بينها وبين فايزه...

فايزه احلى منها بكثير ..,

والاطرف ان زوجة صالح اذا طلعت لدوامها تترك اولادها عند ام صالح ...!

يقولون زوجته الجديده حالفه ما تدخل شغاله في بيتها ما تثق في الشغالات وانهم راعيات سحر ودجل...,

سبحان الله الحياه فعلن مجموعة متناقضات ...؟!!

ام صالح ما رضت تمسك عيال ولدها انجبرت تمسك عيال الناس...!

وصالح كان يبحث عن الجمال طلق زوجته الي على طول كان يعلق على شكلها

واخذ وحده اقل منها جمال...!

يا ترى يا صالح زوجتك الجديده تشوفها بعيونك والا بعيون امك...؟

اي صح نسيت اخبركم ان زوجة صالح الجديده تخصصها نفس تخصص فايزه..!
.

.

.
كثير كانت تمر علي ساعات ندم..,

وانقهر من نفسي انا وين كان عقلي يوم كنت افكر با الزواج...!

كيف ما فكرت بأمي وضعها وكبر سنها...!

وان الي بتزوجه ماراح يسمح لي اجلس عند امي ..,

الحمدلله ان ربي ماكتب لي مع صالح نصيب واكيد كنت بتحسف لكن وش عقبه..!

عقب مايطيح الفاس با الراس ولا عاد فيه تراجع..,

لو كان وحده غير امي يمكن ضعفت ووافقت تزوجني يوم شافتني مندفعه للعرس..,

لكن امي نظرتها بعيده حتى برفضها لصالح ..,

قالت انها حاولت فيني اتزوجه لكن انا الي رفضت واعتذرت با الاستخاره والدراسه..,

يا قلبي يا الوضيح نسيتس مع افكار المراهقه والهبال الي سيطرت علي

لكن ان شاء الله بعوضتس لا زواج ولا بعد عنتس بعداليوم..,

قدمت على وظيفه وجا تعييني بهجره بعيده و رفضت...,

والا امي قالت عادي اروح معتس كان لتس نفس با الوظيفه

رفضتها علشان امي ليش احرمها من جيرانا وبيتنا الي هي مستانسه فيه..,

من غيرحارتنا الي امي تحب ناسها وناسها يحبون امي ويقدرونها..,

ماهو لازم ها الو ظيفه اذا هي بعيده...,

قدمت على مدرسه اهليه قريبه من بيتنا وقبلوني...,

درست فيها سنه لكن استغلال للمعلمه شي موطبيعي..,

احيان يوصل نصابي با اليوم خمس حصص متواصله با الاضافه للأنشطه..,

تركت المدرسه الاهليه اخذت خبره سنه حاولو يمددون معي العقد لكن رفضت ..,

خليت المجال لبنات احوج مني للوظيفه ...,

وقدمت على الماجستير اشغل وقتي ..,

الفراغ يذبح وهذااناطول عمري جهاد مع الدراسه كلها تعب في تعب..,

خلصت السنه التحضيريه ..,

الدراسه بتنفعني وبتشغل تفكيري عن اشياء كثيره وانا ما ابي ارجع لأافكار الماضي وخرابيطه..,

احس امي كبرت وتتعب من المشاوير البعيده...

وانا الحين دخلت 25سنه اتمنى اني احج ولااعتمر ..,

شوفة مكه با التلفزيون تقطع قلبي لكن ما في محرم لي..

عيال ناصر قليل صاروا يمرون علينا من بعد عرسهم..

لكن يتطمنون على امي با التيلفون انشغلوا كثير عنا..

سعد هو الي كان ما يقطعنا ابدآ لكنه طلب تقاعد مبكر

وصارت حياته اكثرها با البر وسالم ما يجي الا مع سعداذا جانا بعد حركته القديمه معاي ...,

اقارب امي اقصد اهلي يا كبر ها الكلمه اعجز حتى انطقها بيني وبين نفسي

انقطعوا ماعاديسألون عنا شكلهم لقوا لبدر متبرع غيري..

واحيانآحريم الجيران يمرون علشان يشوفون امي ويتطمنون عليها..,

مافي الا عايلة ابو ابراهيم هم الي يوصلونا با استمرار...,

ام ابراهيم وبناتها حلقة الوصل بينا وبين العالم الخارجي..

الحمدلله ما احنا في حاجة احد من خلقه..,

لكن انك تتلفت ولا في احد يسأل عنك ويحس فيك من لحمك ودمك صعبه

عايشين بوحده والوحده موت بطيئ...,

في يوم كلمتنا خالتي ام ابراهيم الضحى على التيلفون وسلمت وسألتني..؟

ام ابراهيم\عوق ابيتس في بمويضيع عسى امتس ماهيب نايمه ...؟!

عوق بممازحه\ لا امي فديتها شيخة البنات جالسه تتقهوى تعالي خالتي لاتفوتس قهوه تقعد الراس..

جات خالتي ام ابراهيم على طول يا حبي لها شكلها تكلم وعباتها على راسها..

دخلت وسلمت وجلست وانا اقهويها هي وامي ...,

وحسيت من وجها ان عندها سالفه كبيره بتقولهاومثل ما توقعت....,

التفتت علي وقالت...!!!!!!

ام ابراهيم بتساءل \ عوق تشكين بيوم ان معزتس عندي مثل بناتي..

عوق بألم \لا والله ياخاله اصلن مالنا بعد الله غيركم اقارب وانتي عندي مثل امي ..,

ام عوق بضحك\كله منتس عجزنا فيتس والا كان الحين نوره امتس ..,

ام ابراهيم بضحك\يويلي عنتس يا وضحى مانسيتي ذيك السالفه..,

عوق بفضول\ليه وش السالفه..,

ام ابراهيم بمزح\تعلمتس وضحى هي ادرى ما اقول الا عسى اميمتي في جنات النعيم..,

ام عوق بحسره\آمين ام عبد الرزاق قليل با الحريم مثلها..!

عوق بترجي\يمه علميني تكفين حاسه اني مسويه بلوى وانا صغيره..,

ام عوق\لا والله بسم لله عليتس من البلاوي السالفه بسيطه واعلمتس بها بعدين...؟

التفتت ام عوق لأم ابراهيم\عوق تقول انتس تبينها بسالفه..!

عسى مسلط لقى لها وظيفه حولنا تونسهاوصيته مبطيي ولا رد لي خبر..,

عوق بمزح\لا تكفون ما ابي وظايف بقلايع وادرين اذا ماهي رسميه وجنب البيت ما ابيها...

ام ابراهيم \لا والله ما اطري شي يا وضحى مير الي عندي لعوق اطيب من الو ظيفه..!؟

اردفت ام ابراهيم بتعجب\ عسى بس ما نسيتي يا وضحى هرجتنا الي انتي خابره..,

ام عوق \ لابالله ما نسيت بس كنت استنظر مسلط وش عنده من اخبار ..!!

ام ابراهيم بضحك\ وانا وش جايبني لتس من صبح الله غير الاخبار الطيبه

البارحه علمني مسلط ما صدقت الصبح يصبح وجيتكن شماليلي طايره..!

وابشرتس يا وضحى انها اخبار الخيروعلى ما تبين وتشتهي نفستس..!

وناظرتني امي وهي تضحك\وان شاء الله ان يتممها الله ويسرها لعوق ومثل ما قالت نوره اطيب من الوظيفه...,

عوق بتوجس\ما اتوقع في شي اطيب من وظيفه رسميه ودخلها ثابت وقريبه من بيتنا..,

ام ابراهيم \ الظاهر ان وضحى ما عطتس العلم الي بيناوبينها..,

عوق بممازحه\والله ما ادري عنكن يا العجايز كلامكن اليوم الغاز وانا مثل الاطرش با الزفه..!

ام ابراهيم\اسمعيني يا عوق انا من زمان ناساُ واجد كلموني عنتس يبونتس وخصوص عقب عرس ريم...

كم وحده جاتني بس انا ادري انهم ما يصلحون لتس..

وامتس عندها خبر كل ما كلمني احد حطيت الخبر باأذنها ابري ذمتي قدام الله يمكن لها راي ثاني..,

اليوم انا جايبه لتس رجال كفو ...!

عوق بذعر\لا ياخاله توبه , توبه, توبه با الثلاث ...

ام ابراهيم با اصرار\اتركيني من خرابيطتس وش توبته...,

هذي ريم كبرتس عويلها يركضون وراها..,

انتي شوفي وش عندي ولاتصيرين طفقه وتستعجلين واستخيري وشاوري امتس..,

اما عن الرجال لا تشيلين هم ما خليت ولا بقيت...,

لا انا ولا ابو ابراهيم سألنا وبحثنا مانبي نشيل ذنبتس..,

عوق بزعل\ انا ما اترك امي وكانه كفو ليه ما زوجتيه من بناتس..!!

ام ابراهيم بضحك\مقبوله منتس يا عوق..

انتي داريه ان بناتي ماسكينهم اهل مسلط حتى على عيال اخواني..!

ريم وياا لله بحب الخشوم عطيناها جزاع..

والرجال هذا الي جا ما يصلح لنا والا كان عطيته من بناتي..,

عوق بدهشة\ اجل انا وش ابي فيه اذا ما يصلح لبناتس..!

ام عوق بحده\ ما تخلين يا عويق عجلتس مامن صبر الله لايبلى خلي المره تكمل هرجتها..,

ام ابراهيم \ عوق صادقه يا وضحى ماتدري وش عندي والا ما قالت ها الكلام...؟

ام ابراهيم بألم\ قصتس يا بنتي ماجهلتني من يوم سكنتوا جنب بيتي ادري انتس ما انتي بنت وضحى

اول ما جت وضحى من البر وسكنت جنب بيتنا انتي معها عمرتس شهور وكبرتي قدام عيونا ومع بناتنا

والله ما انشوفتس انا ومسلط الا مثل بنياتنا والي نتمناه لهن نتمناه لتس..,

وانتي ضحيه مالتس ذنب حلالآ بين حرامين,,’

وضعتس صعب عسى الله لايبلا المسلمات بعراضهن...,

والله ما قصدي اجرحتس بكلامي لكن انا ابصرتس بلي ما تشوفينه...,

الرجال الي جاي يخطبتس طبيب وهو من ربع نواف وجزاع درس معهم يعرفونه عيال اخوي من مبطي وهم صغار ..,

وتوه جاي من امريكا قريب وهو مثل حالتس..,

و عمره تقولين با الاربع وثلاثين حول جزاع او يمكن اصغر بسنه ...

عوق با استغراب \34ولاتزوج غريبه اكيد فيه بلا ..ّّ!!

ام ابراهيم بضحك\ لا ان شاء الله مابه غير الخير..,

ماتزوج عمره كله قضاه با الدراسه من طلع لدنيا وهو يدرس وهقوتي انه بعدللحين يدرس..,

انا يوم عرفت سالفته قلت بس هذا الي يصلح لبنتي عوق...

وحيدآ ماعنده الا امه عجوز فيهاشلل من اثر جلطه الله يشفيها وحركتها قليله..,

وامه يوم كان يدرس وهي بعافيتهاتروح وترجع عليه مرات تجلس معه..

ومرات تجلس بالمملكه نواف يعرفها مبطي ودايم يذكرها بخير..

يوم طاحت عن حيلهااستقر علشانهاهناوحاله ميسوروراتبه طيب

عنده بيت وضعهم زوين ماتقولين انه طامع فيتس ...,

ورجال فيه صلاح ماهو عاد بمطوع مثل طلبتس لكنه راعي صلاة ولا عنده خرابيط الشباب..,

ومن صغره محد انقده بشي عشرة عمر هو وعيال عبد الرزاق...,

والعيال دقوا صدورهم وحطوه بذمتهم انه رجال يستاهل وفيه من مخافة الله واجد..,,

والي يخاف من ربه بيخاف الله فيتس..,

والانثى يا بنتي وش تبي من الدنيا غير زوج صالح يخاف الله فيها

عوق بحيره\ يمه انتي وش رايتس...؟!

ام عوق\ انا الرجال خبرتني عنه ام ابراهيم قبلتس ..!

وكل الي وصلني عنه انه رجال ماعليه ومتفاوله فيه خير ..,

يا عوق انتي الحين ما انتي صغيره وانا يا بنتي ان عشت لتس اليوم الله اعلم باتسر..!

عوق بذعر \بسم الله عليتس عسى يومي قبل يومتس..,

ام عوق \الموت والحياه بيدالله ماهي بيدلا محب ولا مبغض يا بنتي شوفي مصلحتس جلوستس عندي مامنه فود..

عوق بملل\رجعتني لحيرتي وانا خلاص تناسيت شي اسمه زواج والتفكير فيه..,

وهذا انا مشغله نفسي بدراستي الي ماني عارفه راسي من كرياسي فيها..,

اردفت عوق بتهكم\اسمعن انا بستخير علشان ما تلوموني بعدين...,

ام ابراهيم بضحك\اغصبوني واتغيصب والله ياعويق لو تشوفينه ما شاء الله عليه انتس تدعين لي بكل صلاه..,

عوق بتوجس \لكن يا خاله وش الي يحده على وحده مثلي..,

ام ابراهيم با استغراب\انتي ماتفهمين وش انا اقولتس من اليوم..!!

مثل وضعتس الولد مجهول نسب ..,

سكت هذي الحقيقه يعني وش با اقول لكن استغربت ها الكلمه اول مره خالتي نوره تقولها بوجهي..,

ام ابراهيم على طول قامت ولحقتها بوصلها للباب وقبل تطلع لبيتها التفتت علي..!!

ام ابراهيم بترجي\ فكري زين يا عوق والله ما تلقين اصلح منه ووضحى له خاطر فيه مبطي ..

عوق بشرود\الله يقدم الي فيه خير..,

ام ابراهيم تضحك\ترى اسمه زياد..

.
.
.

(كلمه اخيره)




عجزت عن تخيل العالم دون ستر الله لنا..

ماذا لو كان للذنوب روائح؟

تخرج منا على قدر معاصينا!

ماذا لو كتب على جباهنا المعصية التي ارتكبناها؟

ماذا لو وجد على باب بيوتنا شرحا لما فعلناه؟

ماذا لو علم الناس بما ستره الله علينا؟

ماذا لو وماذا وماذا؟؟

الحمدالله على نعمة الستر

اللهم لا تنزع عنا سترك

واسترنا فوق الأرض وارحمنا تحت الأرض واغفر لنا يوم العرض

د. الشيخ محمد العريفي
.
.
.

الي الملتقى قريبآبأذن الله

وسالفه جديده


طيف الأحباب

ام الوليد






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



بسم الله الرحمن الرحيم



هلا ومرحبا بكل الغوالي الي يخجلوني بمديحهم وثناءهم على الروايه

اتقبل اي نقد اوتصحيح لمسار القصه بكل صدر رحب

انا عارفه ان محور القصه مرعب لكن مشكلة اللقطاء بدت تتفشى والمجتمع مكتم ومغمض عنها

بارت اليوم هو عودةمشاعل لأحداث الروايه يمكن مشهد مشاعل ماراح يعجب الكثير وبيقولون طيف انتي تبالغين

لكن مجبوره احطه في سياق الروايه لأنه اجراس خطر لازم تندق علشان لو في احد نايم يصحى ..


(((لا احلل ولا بيح اي ناقل لروايه خارج المنتديات الثلاث الي انزل فيها الروايه بنفسي الا بأذن مسبق مني )))


اليوم بنعرف بتوافق عوق على زياداو بيكون لعوق رأي آخر

بنشوف ذكريات عوق المزايين عن الخطبه وشعورها ..!

البارت اهداء للجميع وخصوص ناقده ادبية

يا الله تعالوا معاي...!!

وسالفه جديدة؛

.
.
.

البارت العاشر
.
.
.

ام ابراهيم تبتسم\ترى اسمه زياد..!

سكت ما علقت ولا قدرت اقول كلمه..!

طلعت ام ابراهيم وانا رجعت لأمي

عوق بشرود \يمه تبين شي بروح غرفتي

ام عوق\تعالي اجلسي ..؟!

وجيت وجلست عندها

ام عوق \وش فيتس يمي كني اشوف خاطرتس ماهو كل هذا ..؟

اردفت ام عوق برجاء\ بطلبتس طلب هالادمي لاتردينه وانا استخرت بدال المره عشره قلبي مرتاح له..؟!!

وهذي وصاتي لتس يمكن يمسي علي الليل ولا يجي عقبه علي صبح اعيشه معتس ...,

انا حاسه ان ايامي قريبات ...

حضنت امي من قو كلامها وبكيت\ لا يمه لا تقولين كذا اناوين اروح ان خليتيني..

ام عوق وعيونها مليانه دموع\ يا بنتي ربي سبحانة مااظهر احد على غيبه ...!

وانا عشت بما فيه الكفايه والحين عمري فوق التسعين كل جيلي ما بقه منهم احد..,

كل ما نشدت عن احد من الي انا خابرتهم بسني قالوا الله يرحمه ربعي كلهم مشوا وخلوني ..,

الحمدلله ربي كان حارمني نعمة الظنا عوضني فيتس ..,

انولدتي على يدي وربيتس ..

ما قهرتيني ولاعذبتيني راضيه عليتس الله يرضى عليتس ..

يمكن لو انتس من بطني ما صرتي لي كذاوريحتي بالي ..

عمرتس ماعصيتيني حتى لوان الي اسويه لتس ما يعجبتس تبدين ارضاي على هواتس ..

سامحيني يا عوق ادري اني ياما قسيت عليتس ..

بس يا بنتي من خوفي يجيتس ماجا مشاعل..!!

مشاعل يوم جابتها امها وخلتها في ذمتي

بزير صغيره يوم قرب شهرها تقوم وتطيح من كبر بطنها مرات اقومها ما تقدر تشيل بطنها...,

اهملوها اهلها ويوم ابتلت رموها..,

تركوها مع ولد عمها تسرح وتمرح لاحسيب ولارقيب..,

وهو ولد اول شبابه ودمه فاير ويشوف ما يشوف من شين وزين خفى وبيان ولا احد يدري عنه..!

وهي على صغر عمرها عظمها كبير وزينهاواجد..؟

اختلو في بعضهم بليلة ظلمه وفرطت بنفسها على حروةانهم يتزوجون

تدرين ياعوق ان بدر اختلى في مشاعل مرات ...!!

ماهو مثل ماقالت لي وسميه يوم جاتني انها مره وحده وكتب الله ها الحمل..

بس الحقيقه غير...!!؟

الي محيرني ان البنت بزر وشلون ابتلت ها البلوى

من فتح عيونهاعلى ها السوالف الي كبرها لاهيات يلعبن..,

و اقعد اسولف انا وهي وانشدها وتعلمني..؟!

تقول اولها ناداها بدر بغرفته على شوفتن قشره با التلفزون جعله يمحق وصارت اول المصيبه..,

ومره في بيت اهلها والكل موجود ما غايب منهم احد

ما جا في بالهم ان ها الولد داخل طالع بين ها البنات وش يبي ...!!

ويمكن ابليس يزين له الفعل الشين..,

ومره بمزرعتهم تقول كنا طالعين اهلي وعماني ايام اعياد...,

وابوي اعجل با المرواح قبل عمي ..

وقال بدر لاتروحين مع اهلتس تكفين يا مشاعل اجلسي..,

ترجعين مع خواتي اهلي بيمشون متأخرين

واطلب امي وابوي اجلس مع بنات عمي..

امي ماجازلها ورفضت لكن ابوي هاوشها وقال محد بياكلها بترجع مع تركي وبناته خليها..!!

وجلست على اساس اني بقعد مع بنات عمي لكن الجلسه كانت لبدر..

زوجة عمي تحسبني مع بناتها مأمنه علي

والبنات كانوالاهين عنا الي نايمه والي مشغوله ..,

ونسوا حتى اني معهم كل وحده تظن اني مع الثانيه

ما تذكروني الا يوم جاو يمشون شافوني يوم رجعت معاهم..,

عوق بذعر\ياربي سترك يا يمه كل هذا ولا لاحظوا اهلهم..؟!

ام عوق بحسره وألم\الله يا بنتي يكفينا شر عمى البصيره ..

ربتس يستر مره ومرتين لكن وين الي له عيون ويشوف ..؟

تعلمني مشاعل وتقول انا من اسباب هلاكي خواتي وخواته ..!!

هم الي شجعوني وابليس مامات ...؟

بيتنا كنه بيت واحدوعايشين مع بعض وكلامهم لي جات خطيبة بدر وراح خطيب مشاعل..

وبدر دخل علي من ها الباب اطاوعه بلي يبيه غصب عني واقعد عقبها كم يوم مريضه وقلبي يوجعني..

يقنعني ان آخرتنا زواج ولا راح يتركني انا بنت عمه وماهو متخلي عني.

اناعارفة بدر صادق بكلامه لكن ما حسبنا حساب الحمل ولا حساب ان واحد منا يموت

والا حتى ملك الموت يمكن يقبض ارواحنا اثنيناوحنا على الرذيله..

حاسه ان الي نسويه مصيبه لكن ما لقيت الي يوجهني والا يسألني وش فيتس..؟!

واخرتها يوم كشفوا اهلي المصيبه عمي بغى يذبح بدر وتهدده برشاش ليش سوى سواته..,

انابنت عمه ولحمه ودمه وهرب بدر من خوفه من عمي وصدم..,

هو بغيبوبه ما يندري وش اخرتهاوانا عندتس مدري وش يجرالي ..؟!

لو ذبحوني بينفضحون وان اتركوني بينفضحون ..,

ام عوق ببكى \ياعوق هالغفلة تدرين وش سوت بمشاعل..؟

الضعيفه كم مره تدق علي با التلفون ..؟

تبكي شبابها الي اندفن مافي احد تشكي له بعد الله غيري..,

تقول ياخاله بعد ما طلع بدر من المستشفي ما يقدر يسقي نفسه الماء..

زوجوني ابوي وعمي له علشان نداري ها الفضيحه..

والعرب كلها متأسفه على حالي مع رجال ما يتحرك منه الا راسه ..

يمدحوني مشاعل ضحت بشبابهاعلشان ولد عمها تخدمه..

صرت بين جماعتنا مضرب مثل للصبر...,

وخواتي الي اكبر مني واصغر مني تزوجن ورافعات روسهن على طيب سمعتي..,

وحتى لو بتطلق محدبيلومني بدر عاجز..,

الحادث اتلف الجهاز العصبي عنده..,

من غير العمليات الي با الحوض والكل عارف بعجزه..

ان مات بدرانا داريه ان الي بيخطبوني اكثر من الي يخطبون البنا ت الي مااعرسن ببيوتهن..,

على اشاعة بنت الاصول الي اخذت ولدعمها ولا همها عجزه..,

وياما حريم ورجال نشبوا لأمي وابوي يبونهم يطلقوني من بدر علشان اشوف حياتي..!

وامي وابوي يردون مشاعل معيه وتزعل ان احد اطرى لها ها السوالف ..,

بدر خطبهاوهو متعافي يوم طاح عن حيله ماتبي تتركه..,

والله عالم با الخفيات...؟!!

حكمواعلي با السجن المؤبد بس الفرق انه سجنن كبير ما يشمله عفو..,

والعفو فيه يدخلني سجن اضيق منه..!

مجبوره انفذ الحكم لا ينكشف الي ربي ستره..؟!

حتى دراستي رفضوا ابوي وعمي اكمل خايفين علي مدري مني ..!

لا زوج ولا حياه ولا ضنا ماغير مقابله بدر وادفه على كرسيه وانا الي بعمري تو بدن حياتهن

خواتي وبنات عمي ضيعني بدون قصد والحين ادفع الثمن علشان لا تنخرب بيوتهن

بدر ما يواطن يشوف وجهي يصدد عني وانا ازود منه بس وش نسوي مضطرين نعيش مع بعض ..,

ياخاله عمرتس شفتي ميت يمشي مع الحيين هذا انا...؟!

شفتي ياعوق وشلون حال بدر ومشاعل ..!!؟؟


ادري ان قلبتس نارمنهم وشايله عليهم من عرفتي الحقيقه..

سامحيهم وانسيهم علشانتس انتي ماهو علشانهم..’

مشاعل اذا دقت علي ما تقدر تقول حتى وشلون عوق من خوفهامن الفضيحه...,

عوق من بين دموعها\خلاص يمه الي تشوفينه يصلح لي سويه ولا تشاورين..

ام عوق\ اجل وانا امتس استخيري وان شاء الله خير..

عوق \يمه انا ما اقدر اتركتس لو ربي بيكتب لي شي..!

ام عوق \هذي حلها بسيط بس خلينا ها الحين نشوف الرجال..؟
.
.

استخرت اكثر من مره وحسيت براحه يمكن علشان شفت امي فرحانه فيه انعكس على نفسيتي ...,
.
.
و بعد يومين ...
.
.

خبرت امي بموافقتي وتهلل وجها فرح وبكت ...

امي دموعها غاليه عليها على رهافة قلبها اذا سمعت قرآن ماتتمالك نفسها والا خطبه مؤثره..,

اما انها تبكي لشي ثاني شوفت دموعها قليله وكلها بسبتي فديت عيونها..!

عرفت ان زواجي من زياد يعني لأمي الشي الكثير والا ما ارخصت دموعها..!

امي كلمت ام ابراهيم وخبرتها بموافقتي وحذرتها مانبي احد يعرف شي ..؟

وخالتي ام ابراهيم قالت احسن راي ونبي نستعجل با الملكه ..,

والدنيا ماتنضمن ولا نبي الرجال داخل طالع ونطولها وهي قصيره ...!

بعد ما عطيت امي الموافقه ما ادري ليش جاني شعور بحيرةوخوف احس اني تحسفت ما ابي اترك امي..؟!

يعني معقوله لو با اشرط عليه اني ماترك امي بيوافق ..؟

وانا صراحه الزم ماعلي امي عندي اهم من نفسي..,

.
.

بعد ثلاث ايام
.
.


كلمتنا خالتي تخبرنا ان زياد بيجي يخطب رسمي ..,

قلت لأمي اهم شرط انا ما اخليتس..

ام عوق بحده\ اسمعي الهرج الي ماهو هرجتس انتي ماعليتس مني..

اشرطي الي يخصتس دراسه والا عمل..,

اما انا ماهو شغلتس بيني وبين زياد متفاهمين..,

قهرتني وش متفاهمين هي وين شافته كل الي بينا خالتي ام ابراهيم تجيب لنا اخباره ..؟!

عوق بأالم\يمه انا ما اتركتس لو يخرب ها الزواج كله..,

ام عوق بغضب\ما ابي اسمع منتس شي ياعويق وتفضحيني بسوالف فاضيه..

الحين الريا جيل جايه نبي نخلص قبل يطلع لنا شي يلدناويخرب علينا..


جات ام ابراهيم عندنا بعد العصر وقالت لها امي عن شرطي...

ام ابراهيم \عوق الرجال اخذ احتياطه وخلص اموره كلها..,

وجاب اوراق من الاماره والحين كلمني ولد اخوي يقول بعد المغرب جايين..,

تعوذي من ابليس وخلي امتس ترتاح..

وضحى مهي ضايعه وكانتس تبين راحتهااتركي عنتس الوسواس وابليس لا يلعب عليتس...

تسوين لنا زوبعه وتطول السالفه وعقب يخرب كل شي وخصوص الخطبه من تطول السوالف فيها تخرب..

اناامشي واحذرمسلط وعيالي لا يطلع خبر..!

ونبي الملكه بسرعةعلشانتس وعلشان امتس هاالضعيفه تطمن ..,

لحطت راسها على مخدتها ماهوجست بتس الله يهديتس بس ..؟!
.
.
ما ادري ليش خنقتني العبره وقعدت ابكي احس محدفاهمني..!؟

انا ادري اني حمل ثقيل على امي بس ماهو بيدي ما ابي ابتعد عنها..

كان قصدهاتزوجني خلاص تشرط على زياد اني اجلس عندها..

واذا ماوافق بكيفه بيجي غيره ما وقفت عليه..؟!!

ام ابراهيم بحنان\يا الله بنتي اغسلي وجهتس عن الدموع وتعوذي من الشيطان وسهالات ان شاءالله..

امي تضحك علي وتعلق هي وخالتي نوره..,

وانا قمت جهزت قهوة الرجال وبخرت المجلس احس داخلي شعور غريب..!

لافرح ولا زعل يعني يتم ها الموضوع او ما يتم عادي ..,

وجا زياد ومعاه ولداخو ام ابراهيم وابوابراهيم ورجال ثالث تقول ام ابراهيم انه اخوه..!

سبحان وش اخوه اذا هو مثلي من وين له اخوان..؟!

لا يكون العايله الي هو عندهم كافلين ايتام غيره..!!

يا الله ياخبر اليوم بفلوس بكرايصير بلااش..؟

قعدت اتقهوى انا وامي وخالتي ام ابراهيم ..,

ما سمعنا الا صوت ابو ابراهيم ينادي على ام ابراهيم..؟!

وطلعت له ورجعت قالت يا وضحى يبونتس..,

راحت لهم امي وجلست انا وخالتي ام ابراهيم..,

ام ابراهيم بترجي\ عوق ان طلبوا الملكه الحين لا تعارضين سمعت مسلط يقول ان الرجال مستعجل..!

خفت من كلامها \ لا وش ملكته ها الحين ...!

ورجعت امي واشوف عيونها من ورى البرقع تضحك..!

ام عوق بفرح\ عوق اطلبوني وانا امتس وعطيتهم ..؟!

الملكه باتسر الصبح با المحكمه..

وعمتس ابو ابراهيم يجي معانا اذا احتاجوا وكيل والا شي الاهو موجود..!؟

عوق بملامه\ يمه ليش العجله ما توقعت كل شي بسرعه ..!

ام عوق بضحك\هم بغوها الليله لكن وضعتس غير انتي لازم با المحكمه..؟!

واقعدوا ام ابراهيم وامي يسولفون عن زياد..!

ام ابراهيم بمزح\هاه يا ام عوق وش شفتي من نسيبتس..؟

ام عوق بااعجاب\والله يانوره الولد من دخلت عليهم مارفع راسه مستحي وقليل هرج..!

لكن اذا تكلم كلامه موزون ما شاء الله عليه..,

ام ابراهيم تضحك \مسلط والعيال طايرينن فيه ويدعون يا الله انك تجعله من نصيب عوق

ونمرالعياريفتح جيبه ويتوجه للقبله ويدعي يا الله انك تجيب نمر..!

اردفت ام ابراهيم بدهشه \ما قالتس ورى الحريم ماجو معه..؟!

ام عوق \يتعذر يقول امه ماجات تعبانه الله يشفيها..,

وخواته ودهم انهم جو معه لكن انشغلن بعويلهن يقول تنعوض با العرس ان شاء الله..,

ام ابراهيم بتأكيد\اجل العرس ماهو بعيد يوم قال تنعوض با العرس..!

طلعوا الضيوف وام ابراهيم رجعت لبيتهاوبقيت انا وامي احس ماني على بعضي ومضطربه..!

ام عوق بتساءل\ وش فيتس يا بنتي وش انتي خايفه منه والله ما تلقين مثله..,

تكتور وتوه شباب وما شاء الله قاضب عقله وانتي وهو مثل بعضكم الليالي يا بنتي ما كلها سمحةمحيا..!!

ولا انتي خايفه باتسران زعل عليتس والا ضاق خاطره منتس والا احدانغزه عليتس جاوعيرتس وكسر عينتس ..,

انتي وانتي والي فيتس ما يخطيتس...ّ!

ما يقدر يقول شي عيبتس وعيبه واحد...,

عوق بوجع\يمه توني احس ان مالي والي ومقطوعه..

ام عوق بأالم\السوالف والتحسر كلها مهي مسوي لتس شي

لكن يا بنتي خوذيه مني وصاه واقضبيها للممات لايطري لتس بيوم من الايام...,

لاانتي نايمه والا قاعده انتس تعطينه خبر عن اهلتس..!

والا تجيبين طاري انتس تعرفينهم ماهو الي دفناه انا واهلتس تطلعينه له..,

ترى ما انتي مستفيده غير الغبينه والفضيحه..,

تفضحين عماتس وخالاتس وانتي ما يتغير شي بحياتس ..,

وكل ما ذكرتس وحدتن منهن قامت تدعي عليتس..,

تشوشين عليهن وتفطنين عدوانهن وبيوتهن تنخرب وانتي تبقين مجهولة نسب محد يعترف بتس

حتى ان صادفتيهن بطريق والاسمعتي بطاريهن كانهن شرق ابعدي عنهن غرب..,

الدنيا صغيره وانتي تعرفينهن من الاسامي..

تبين تسمعين يوم عن بنات خالد والا تركي ..!

لكن هن ما يدرن عنتس سدي اذانتس وابلعي اللسانتس عن طرياهم..

عوق بحسره\الله يسعدهن ويبعدهن ما قصرن خيرهن سابق..!!

ام عوق \ انتي عاد اقضبي العلم ولا علينا منهن هن بطريق وحنا بطريق ..,

اردفت ام عوق بفرحه \اشوفتس ما نشدتيني عن زيادانا قلت الحين تبلشيني وش قال وش ما قال..!!

عوق بشرود \عادي مادامه معجبتس خلاص انا وش ابي من لدنيا غير رضاتس..,

ام عوق با ابتسامه\الله يرضى عليتس اي والله انه معجبني

وخصوص يوم قال ياخاله الزم ما علي امي تراها مريضه..

وقولي لعوق الي ماتبي امي ماتلزمني من ها الحين ..

قلت لا بالله حنا الي ما يبي امه مانبيه ...,

وشرطت عليه ما يمنعتس لا من علم ولا شغل والرجال ما قصر وافق ..,

وحتى المهر قال اطلبوا الي تبون قلت له الي تجيبه راضين فيه...,

حنا دارين ان خيرك واجد وانت داري ان خيرنا واجد...,

اردفت ام عوق بفرحه\يا سقى الله يا عوق يوم اشوف عويلتس يلعبون حولي

عوق بحزن \الله يستر يمه حاسه انا استعجلنا خايفه من الندم..؟!

ام عوق \لا والله ان شاءالله انها ماهي على ندامه وتشوفين ياعوق ..!

ان بيجي يوم تقولين الله يوفق امي الي زوجتني ها الرجال..؟

نوره ومسلط زكو الرجال عندي وها الثنين امشي وراهم وانا مغمضه..,

اردفت ام عوق بضحك \ماتبيني اعلمتس ليه نوره ما صارت امتس ..!

عوق تبتسم بوهن\ كم مره بسألتس وانسى يا الله علميني..؟!

ام عوق بضحك\ تاخذيني على قد عقلي لكن بعلمتس...!

هذا وانا امتس يوم اجي بتس من البر عمرتس 3شهور وعليها تقولين 4شهور..,

وسكنا بيتنا الشعبي الي انتي خابره ومن كثر العذاب الي شفتيه غديتي جلد وعظم..,

وخفت من الرعايه هم كل فتره لازم يشوفونتس ويتطمنون على حالتس...,

وان شافوتس تعبانه اخذوتس مني يخافون لاسمح الله يصير لتس شي..,

نوره ذيك الليالي توها والد بريم وصغيرة سن لكن قلبها ما شاء الله حي ..,

وامها عندها واجي واشورهن قلت يا بنات الرجال انا كفلت ها اليتيمه ابي آجرها وعساني ما اشيل اثمها..,

وهي قربت4 شهور ومن شافها قال توها مولوده..؟ّ!

وتاخذتس طخايم ام عبد الرزاق الله يرحمهاوتقلبتس وتشوفتس وهي ما شاء الله عليها طبيبة ورعان ..!

قالت ياوضحى البنت معتله وداخلها هوا وفي حلقها عظيم ساد حلقها عن العيشه..!

البنيه بلاها الحليب الصناعي لكن ان شاء الله ان امرها بسيط ..!

وتصلح لتس دواءواعطيتس منه وزان حالتس وقمتي ترضعين وتعافيتي ..!

بيوم اسولف انا وطخايم قلت لها وش رايتس لو اطلب نوره ترضع عوق وش تهقين هي توافق..؟

قالت ما ضنتي بتعيي لكن اطلبي اخوتس مسلط ..!

لكن يا وضحى والله ان لتس هدف مير علميني فيه..؟!

قلت والله هدفي ان عوق يغدي لها اخوان من الرضاعه بدال ما تطلع لدنيا بلحيلها والرضاعه محللها الله ..,

واطلب مسلط ولا قصر قال عوق مثل ريم كان نوره وافقت انا ما منعها..,

وحاولت نوره ترضعتس ولا قدرنا كل ماجات ترضعتس قعدتي تصيحين ..؟!

قلت اجل ربي ماهو كاتب ها الخوه ومن يومها دريت انهم ناس فيهم خير..,

وقلت بس هذولا الي ماتبدل عشرتهم ..,

عوق با استغراب\سبحان الله يمه الاصيل اصيل قريب والا بعيد..

ام عوق \انا اشهد والله ما يسوي سواياهم الي من اللحم والدم..,

ويا الله قومي وانا امتس نامي لا تروح علينا صلاة الفجر

ترى ورانا مشوار من الصبح ..,

وقمت من عند امي لغرفتي..,

انسدحت على سريري وبدت الافكار تخابط براسي..؟!

يعني بكرا ملكتي خلاص الحلم الي كنت احلمه بيتحقق ..؟!

لكن ليه انا ما احس بشي يمكن اميل للحزن اكثر في ها الليله...!

زياد جاي با الحاله لا ابو ولا عزوه جاي مع صديقه وشخص ثاني يقول انه اخوه

ومن يخطبني منه من جارنا...!!؟

مهما كانت مميزات زياد بتظل فرحتي مبتوره ومشوهه ..,

لا اب ولا اخ ولاخوات ولا عزوه اشد فيها ظهري

وليي الشيخ الي بيعقد لي والا جارناابو ابراهيم الي هو من قبيله وانا من قبيله..!

العزوه سعد وسالم ولو دروا بينشبون لأمي...؟!

بتزوجين عوق وفلوستس بياخذها الغريب ..!

حتى مشاعل وساره اختفن من حياتنا..!

غير مكالمات مشاعل لأمي وضحى وشكلها با السر كل ما ضاقت عليهاالوسيعه دقت على امي تفضفض لها..!؟

يا ترى يا زياد بتكون لي نعم الزوج والا مثلك مثل غيرك عندك هدف..!؟

يارب يسر اموري واجعل لي من كل همآفرجا ومن كل ضيق مخرجا...’

.
.
.
.

ثاني يوم طلعنا للمحكمه انا وامي ومعنا ابو ابراهيم بسيارتنا..

ابو ابراهيم\عوق..؟!

عوق بخجل\نعم عمي..!

مسلط\ قولي الي بخاطرتس قبل نوصل للمحكمه والله يا بنتي ما اشوفتس الا مثل رويم وخياتها ..,

عوق بخجل\جعلك سالم غانم يا عمي ما ابي شي غيران شرطي ما ابعدعن امي..,

مسلط\هذا ماهوكلام وانا ابوتس زياد رجال فاهم ولاهو قاطعتس من امتس وها الشرط ما يصلح

والرجال يطلب المره لزواج يبي يستقرويعيش ويبدا حياه جديدة..,

وغير هذا امه الي عنده مريضه وين يروح به وانا عمتس يرضيتس يترك امه ويتبعتس...!

ام عوق\يا ابو ابراهيم ذبحتنا ذبح تقل ان ها الرجال بياخذها لأخرالدنيا..!!

وتزعل علي يوم اقولها ان شرطها اعوج ماله سنع..!؟

مسلط\افااا وانا ابوتس انا اقول عوق الفهيمه العاقله وشلون يطلع منها ها الكلام..!

زياد حبيب واجودي والله لو اني ناقد عليه بشي اني ما صفطته لتس ..؟

لا بالله دوري شروط غير ها الشرط الي ما يجوز..؟

واذا ازعلتس والا مامشى بشروطتس لايردتس غير تلفوني دقي علي وشوفي وش يسوي عمتس مسلط..!

بكيت بقلبي ما ابي امي تحس بشي من كلام ابو ابراهيم الي حسسني اني انسانه..,

وعندي ظهر لو باالكلام..؟!

وقفنا عند المحكمه وابو ابراهيم نزل سلم على رجال دخلو قدامنا..,

ورجع علينا وقال لنا انزلوا هذولا الربع ..؟!

نزلت انا وامي وتمت الملكه على خير ...,

ولا ادري اي واحد فيهم بيكون زوجي ..,

يسألني الشيخ واجاوب وقعت بعدها وانا ما ادري وش وقعت عليه..!؟

والا وش قلت لشيخ حسيت نفسي مثل العميا او بحلم ..!

كل شي تحول لسواد قدامي حتى امي الي يدي بيدها اختفت من قدام عيوني..!

وانا الي كنت ناويه اشوف شكل الي ذبحوني امي وخالتي يمدحونه..!؟

طلعنا من المحكمه وابو ابراهيم نادى امي لرجال واقفين عند سيارتين واقفات جنبنا..؟!

وانا ركبت سيارتناانتظر امي واناظر من تحت الغطا..,

لرياجيل الي امي راحت لهم ملامحهم واضحه حيل واقدر اميزها..!

ياربي اي واحد منهم الي بيكون زوجي ...؟!

الثلاثه كلهم لابسين نظارات ..؟!

واحد فيهم لابس نظاره شكلها طبية وطويل وابيض ونحيف وله شنب خفيف وعوارضه خفيفه..!

والثاني لابس نظاره شمسيه طوله يميل للقصر اكثر واسمر ومليان وجهه احس ماهو غريب وحالق لحيته وشواربه..؟!

والثالث طويل واسمر سماره غامق ومشيته ماهي طبيعيه زي الي يعرج وعرج واضح مره وعوارض محدده..؟!

ونظارته طبيه حتى شكل النظاره واضح ان عنده ضعف نظرشديد..؟!!

سبحان الله قلبي حاس انه هذا هو زياد لأن شكله خجول ومثل ما قالت امي امس مستحي مارفع راسه ..,

كل الي واقفين يسولفون الا هو ساكت ومدنق ماناظر سياراتناغير عن اثنين الي معاه شادين حيلهم با السوالف مع عمي مسلط وامي

اكيدهذا هو الي وقعت اني قبلت فيه زوج لي..؟!

والثانين هم الشهود على العقد..,

با المحكمه انعميت ماسمعت الا صوته ليتني رفعت راسي يوم يسألني الشيخ وشفته..!

الاسمر المليان يمكن اخوه ..!؟

والابيض اكيدقريب ام ابراهيم تبارك الله يجنن وشبلاه كل شوي يسلم على راس عمي مسلط...!!؟

كنه يطلبه شي طايح تحبب براس عمي مسلط وعمي مره يضحك له مره يهدده با اصبعه ..,

يا الله تذكرت كلام ريم يوم توصف جزاع ايام خطبتها..,

هذا الي طول وبياض وسكبه ماهو جزاع والله عمي مسلط صاير كنه ولده ...؟!

الظاهر ان ذاك الوقت عندها عمى الوان..!!

لو كنت مكان خالتي نوره وهذا ولد اخوي اني لأزوجه من بناتي..!!

استغفر الله ياربي اكلت الرجال بعيوني ياربي تسامحني..,

راضيه با الاعرج ولا اعتراض على قسمة ربي لي ..,

ياربي استغفرك من كل ذنبآاغترفته بنعمة البصر..,

اللهم اني رضيت بقضاءك وقدرك فأعطني حتى ارضى..,

اهم شي رجال مثل وضعي ويعفني ويحميني من مصايب الايام ومعجب امي يكفيني هذا..,

جات امي تتكي على عصاها ونزلت الشغاله تساعدها تركب السياره وركبت..,

اليوم امي غير فرحانه ..!

من الصباح صاحيه ونشيطه ..,

سبحان الله فرحت امي بزواجي نستها حتى تعبها الروماتيزم الي متعب رجولها

عوق با استغراب\يمه وين عمي ماهو راجع معانا...!

ام عوق بضحك\ لا بالله يقول ماني خويكن بيرجع مع بناخي نوره التكتور..

وحلف ان عشا الملكه في بيته احرجني انا وزياديقول عوق بنتي ومثل ما سويت لريم بسوي لهاوانا وافقت..

وصلنا بيتنا ونزلنا..’

ام عوق \الرجال بيجي العصر يشوفتس جهزي عمرتس وبيجون معه حريم...

ما رديت على امي ودخلت غرفتي صدمتني امي بكلامها..!

وش اسوي لو هو با الحاله بمشيها لكن معه حريم..!؟

انا كل لبسي تنانير وقمصان عمري ما فكرت اشتري فستاين ما احضر مناسبات ..,

يا فضيحه والحين قرب صلاة الظهر وش بسوي ..؟!!

يا الله حسبنا الله سيؤتينا الله من فضله انا الي الله راغبون..

نادتني امي قالت خالتس ام ابراهيم على التيلفون تبي تبارك لتس ..,

ام ابراهيم بفرحه\ الف مبروك وعساه زوجتس با الدنيا والاخره..,

ريم يوم درت با الملكه جتنا طايره حتى ماهو مشي خوذيها بتبارك لتس..,

ريم بفرح \ مبروك عويق..,

عوق بتوتر\ الله يبارك فيتس وتعالي طيران مثل ما طرتي من بيتس الحقيني نكمل سوالفنا عندي ضروري ضروري..؟!!

تروعت ريم درت اني طايحه بمشكله جات بسرعه سلمت على امي الي اليوم هي الي تضاحك ضلالها وتسولف على نفسها..!!

ودخلت غرفتي انا وريم

عوق با ارتباك \ ريم دبريني الرجال بيجي يشوفني هو اهله وانا ما عندي شي يجمل انزلي لسوق وجيبي لي فستان ..!!

ريم تناظر ساعتها بقلق\ ما بقى على الاذان ساعه وين القى محل فاتح..؟!

عوق با اصرار\بكيفتس دبريني انا بجلس هنا ارتب مع الشغاله ..,

تعرفينهن ما عليهن اتكال وانتي اطلعي السوق خوذي صرافتي معك ..؟!

ريم\ شوفي بطلع ها الحين لسوق قبل كم يوم شفت فستان..!

اعجبني مره لكن ماهو مقاسي يبي له شمحوطه مثلتس ومليانه..,

اتوقع يضبط عليتس لكن عساني القاه..,

تعرفين يا وخيتي القصر شين والنحف اشين وانتي وحظتس ..!

عوق بتهكم \اذا على حظي اعرفه اعرج لكن لا اشوفتس راجعه الا بفستان..!

ريم بدهشه\ وش عرجه يا بنت والله ان شاء الله انتس صبرتي ونلتي ..,

عوق بقلق \ بسرعه ريم سوالفتس ما تخلص جيبي بس فستان كل شي عندي موجود..!

طلعت ريم وانا سويت حالة استنفار با البيت بيتنا نظيف ومرتب يعني من الي بيحوسه..!؟

لكن زيادة الخير خيرين اشوف امي فديتها تناظرني وتضحك ..!

اليوم امي رجعت 40سنه ورى من فرحتها فيني بسم الله عليها ..,

خلصت شغلي خلال ساعه حتى الحلى حجزت..,

رجعت ريم بسرعه من السوق

ريم بضحك \ابشرتس لقيت الفستان متمسك با المحل معيي لايطلع يبيتس..!

يهجهج عن الزباين يا ام حظ اعرج..؟!

اليوم حظتس ان شاء الله بيصير له اربع رجلين وماهو اعرج يا ام التشائم..!

اخذت كيس الفستان من ريم تعرف مقاسي وهي ذوقها رايق دايم اكيد بيجي ضبط ..,

ريم وهي مستعجله\ بروح واجي ان شاء الله وقت ثاني تركت عيالي عند امي..,

جزاع ان درى اني تاركتهم بيوجهني للقبله وينحرني..

عوق بتردد\ريم..!؟

ريم بملل مصطنع\نعم بعد وش تبين فستان وشريناه لتس ومكياج تبارك الله ما يصف جنبتس احد

اي صح لا تفكرين تلبسين صنادل واطيه والله ان تروحين فيها شفتي طولتس الي انتي بازتن به اليوم ما ينفع

إن كنت ريحا فقد لاقيت اعصارا.

قولي ما قالت ريم ...!!

عوق منحرجه\ اكيد بلبس كعب بس بغيت اسأل...؟

ريم بدهشه\وش بلاتس تغاصصين اسألي ...!

عوق بتردد\لا بس الي يقرب لكم الدكتور فيه شي تعبان مريض رجوله فيها شي...!؟

ريم با استهزاء\وليش تسألين عرس واعرستي لا اشوفتس تسألين الا عن زياد...؟!!

عوق\لا والله بس كذا سؤال طرا في بالي ..,

ريم با استغراب\لاما به بلا بسم الله عليه الحريم الي يخطبونه من خالتي اكثر من الي يخطبون خواته..

اردفت ريم \يجنن يهبل يطير العقل بياض وطول يقول ابوي حضر ملكتس وشهد عليهاما شفتيه با المحكمه

عوق بشرود \لا ما شفت ابشرتس الا حظي الاعرج ...

.
.
.


(كلمه اخيره)



الإنسان يلح على ربه في الدعاء ولا يستصغر أمرا مطلوبا وليعظم المسألة فإن الذي تناديه تدعوه ترجوه رب عظيم جليل لا تنفد خزاءنه البته (مَا عِندَكُمْ يَنفَدُ وَمَا عِندَ اللَّهِ بَاقٍ) ألا ترى إلى النبي الله سليمان وهو يستجدي رحمة ربه (قَالَ رَبِّ اغْفِرْ لِي وَهَبْ لِي مُلْكاً لاَّ يَنْبَغِي لأَحَدٍ مِّنْ بَعْدِي إِنَّكَ أَنْتَ الوَهَّابُ).


(الشيخ صالح المغامسي

.
.
.

الي الملتقى قريبآبأذن الله

وسالفه جديده


طيف الأحباب

ام الوليد





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



بسم الله الرحمن الرحيم



هلا وغلا بكل الغوالي الحاضرين والغايبين والي من وراء الكواليس يعطوني أوامر..؟!

انا قلت توقع اراده ماجا في بال احد من خواتي المتابعات..!

لأنه فعلن استغربت مافي احد جابه الا هي ربي يسعدكم كلكم ويسعدها ..,

والي ما اكتشفت توقع اراده في ها البارت لأني ماراح اصرح فيه..!

الا اذا توقعتوه تنتظراعترفات زياد بليلة سرمديه بينه وبين عوق وبتشوفون توقع اراده فيه..!

علشان كذا البارت كان اهداء للغاليه اراده مخصوص

كنت راح اهدي اراده بارت حفل زواج عوق لكن بارت زواجها من جد نزل دميعاتي فتستاهل اراده بارت فرفوشي ونخلي ذاك لوقته


(((لا احلل ولا بيح اي ناقل لروايه خارج المنتديات الثلاث الي انزل فيها الروايه بنفسي الا بأذن مسبق مني )))


اليوم بنعرف من هو زوج عوق المزايين من الثلاثةوحفلة الملكه ورأي عوق بزيادواهله

وحركات زيودي وتبريراتهالعوق بعدين ..!!



البارت اهداء للجميع وخصوص اراده

يا الله تعالوا معاي...!!


وسالفه جديدة؛
.
.
.

البارت الحادي عشر
.
.
.

اردفت ريم \يجنن يهبل يطير العقل بياض وطول..,

يقول ابوي حضر ملكتس وشهد عليهاما شفتيه با المحكمه...؟!

عوق بشرود \لا ما شفت ابشرتس الا حظي الاعرج ...

اردفت عوق بخيبة امل \ما شاء الله هوالابيض وطويل مره ..!

ريم بتهكم\ امزح معتس لا ابيض ولا طويل وش بلا خشتس قلبت دافع البلا طماط ماهو وجه..!!

ومنين بيجيهم الطول والبياض وخالي عبد الرزاق وخالتي نفلا وراهم..!

وش فيتس انتي نسيتي اخو رجلي نواف الي باامريكا ..!!

كم مره وانا اقولتس اخو جزاع يدرس طب با امريكا..؟

بعدين كل عايلة خوالي شيون ازينهم واملحهم واطولهم جزاع اي صح نسيت وامي بعد..؟

ما ادري كيف ها الاثنين طلعوا من ها العايله الظاهر طفره جينيه..!

عوق بضحك\ يا ليل جزاع والله من يوم شفت اخوه وانادايخ راسي افكروين شفته..!؟

تخبريني التشبيه هوايتي الا نسخه من جزاع الي طفره صدق هي خالتي نوره..!

ريم تهز راسها بضحك\ وهذا وانتي ما شفتي احد..!

مقبوله عروس وكل شي نمشيه لتس يا ام حظ اعرج..,

يالله بروح السوالف على البيبان ما تخلص اكثر من سوالف المجالس...!!

لا تطلع علينا الوضيح وحنا على الباب تعرفينها ماتواطن الوقفه على البيبان...؟

والله لتطردني ولا عليها مني ..,

عوق بضحك \ فديتها اليوم ماهي حولتس فرحانه..,

ريم بضحك \عساها دايم افراحها ام العوق تحتاجين شي قبل امشي..!

عوق \تخبريني تربية عجايز كل شي تلقينه عندي ما كان ناقصني الا الفستان...,

ريم\اقول بس لاتنسين دوري كعب طوله متر والا ترى بتورطين ..!!

كان مالقيتي ترى كني اليوم شفت انفال مطلعه من دولاب خالاتها على قولتها كعابه..!

شكلها جديده ما لبست بنهرب لتس واحد...!!

عوق\لا ما عليتس عندي كعابه واجد على قولة نفوله...,

طلعت ريم وانا دخلت بشوف الفستان وطلعته من الكيس..!

ريم كانت شاريه الفستان من حسابها وكاتبه بكرت صغير ..!

الف مبروك عوق هديه بسيطه مني وبطاقة الصراف مع خالتي وضحى...

آآآخ يا ريومه من يلومني بغلاتس يصبح ضريرفاقد شوف عينه ويتلمس عصاه..,

طلعت الفستان الي كان لونه خربزي ومقاس جسمي با الضبط ..,

ريم دايم تقول ها اللون ما يصلح الا على عوق يطلع بياضها..!

لكن الله يسامحتس ريومه وش بقى من ظهري واكتافي ما طلع..!؟

لو تشوفه امي حلفت ما البسه هي حتى البجامات ما ترضى البسهن تقول لبس ما خيط علشاناولا هو لنا...,

لو تشوف هذا وش بتقول لكن بدبره ان شاء الله..!

ها الشعر الي اربي فيه سنين هو اليوم الي بينقذني من زعل امي..

شيكت على كل شي وصلت طلبية الحلى بقى اجهز عمري ..,

يا حسرتي على حالي كل شي انا اسويه لنفسي عساني ماتحسر با اخرتي ...,

اخذت دش وصلحت شعري وحطيت ميكاج بقى الفستان ماراح البسه حتى يوصلون الضيوف..,

افكر كيف بدخل على اهل زياد لا قدامي ولا وراي غير امي فديتها

من بيقهوي الضيوف والا يشوف واجبهم لتس الله يا عوق...,

جات الشغاله قالت عوق تعالي ماما تبغاك ..!!

وطلعت لقيت خالتي ام ابراهيم وبناتها ملاك وروان والجوهره وشغالتهم وباركت لي هي وبناتها ..!!

ام ابراهيم با ابتسامه \ تحسبينا بنتركتس بمثل ها اليوم..؟!

اجل ما فيناخير يا بنتي فهمي البنات وش تبينهن يسون وش ترتيبتس..

لضيوفتس وانا عيني من وراهن والخدامات بيقهوون وانسي كل شي الا انتس عروس..

وشوفي التورته هذي من نواف مرسلها يقول باركي لعوق وقولي والله انها ان شاء الله ما تندم على ها الزواج..!

ما ادري وش جاني واقعد اصيح ماالوم امي يومها تغلي هاالعايله وتقول الله عوضنا بهم عن القرايب الادنين..

الدموع حاست شكلي وتقعد امي وام ابراهيم والبنات يضحكون..!!

ما ادري على شكلي والا هم يشجعوني علشان ما ابكي..!

قلت لبنات ام ابراهيم ترتيباتي ودخلت اعدل شكلي خلصت ولبست فستاني ..,

ورقعت الفضايح الي ورى لا تشوفها امي بشعري الي كان مغطي كل ظهري..,

يا ما تمنيت اني اقصه وامي ترفض تقول ستر الانثى بشعرها..,

وجلست بغرفتي انتظر امي وام ابراهيم ينادوني

الشغاله جات وخبرتني ان في ضيوف جو..؟!

بعدها ام ابراهيم جات لغرفتي..!

ام ابراهيم با اعجاب \ ماشاء الله تبارك الله ياعوق قمر بسم الله عليتس..,

حصنتي نفستس العين حق لو من عيونا وانا امتس والاحتى انتي تفزين بعمرتس..,

عوق با ابتسامه\ياليت كل العيون تشوفني مثلكم بدون ماتقولين ما اترك اذكاري فديتس..,

ام ابراهيم بتحذير\ما ابيتس تدخلين انتي عليهم..؟

عوق \ داريه انا مجهزه غرفةالجلوس الثانيه لكن من الي جا..؟!

ام ابراهيم\الي جاوثلاث حريم وحده الله يشفيها تدفها شغالتها بعربيه الله العالم انها امه..,

واثنين شكلهن يقربن لها يشبهنها سمر الاجوديات مثلها..,

طلعت لغرفة الجلوس علشان يشوفوني واكيد لازم اشيك على كل شي قبل يدخل زياد واهله

الحين هو ماله اقارب الا هذولي امه والحرمتين والا يمكن مقطوع مثلي...!

خالتي ام ابراهيم وبناتها ماقصر و لو كانوا خواتي ما اهتموا مثلهم الحمدلله كل شي مضبوط..

ام ابراهيم\اقول لوضحى خلاص تناديهم..؟

هزيت راسي با الموافقه وجلست انتظر دخول حظي الاعرج ..!

الجيران صارو اهلي بدال ما امي والا خالاتي وعماتي يكونون حولي ..

مكسوره من كل جهه يا عوق احمدي ربك على الاعرج على الاقل امي راضيه عليه..,

وضعه مثلي وظيفته مرموقه دكتور وش ابي غيرها ..,

يكفي كلام امي البارحة لازم اقطع كل طريق يوصلني لأهلي واوله الزواج من مجهول نسب مثلي ...

امي صارت مثل شمس المغربيه كل مامر الوقت تبعد..,

واهلي مافي امل حتى بحلم الليل اني ارجع لهم والا يعترفون فيني..

صحيت من افكاري على امي وهي واقفه جنبي وتقول ادخلوا حياكم الله هذي بنتكم...!!

دخلت حرمه كبيره على عربيتها سمينه مره وسمرا حيل...!؟

وجها مريح من يوم تطالع فيه تحس براحه ومبتسمه تدفها شغالتها..

ودخلوا معاهاثنتين ذكروني با الموجهات ايام المدرسه سبحان الله يشبهون زياد كيف يقولون مجهول نسب مثلي..!!

واكيد ام ابراهيم فديتها واقفه بعباتهاوغطاهاوامي بجلالها وبرقعها...,

بقى زياد للحين ما دخل سلموا علي الحريم ...!!

وانا قمت وسلمت على راس الحرمه الي على كرسيها ورجعت لمكاني..,

وحده من الحريم \بنادي زياد..؟ّ

وطلعت وثواني ودخلت وراها رجال ماسكته مع يده شفت طرف ثوبه الابيض وجزمه سودا..,

استغفر الله بغيت اضحك تذكرت خبال ريم..!

يوم تقول لاينكسر كعبي ثم يسحبني جزاع يحسبوني الناس بنته ...,

رفعت راسي بشوف وجهه يوم ما اقدرت اشوفه با المحكمه..,

الي دخل ماهو الاعرج الي دخل الثالث الي معهم الي حتى استحيت امس اني اتخيل انه هوزياد...!

ياربي لك الحمد انه هذا يارب اربط على قلبي ولاتفضحني اقعد اتضحوك قدام ها الحريم..!

بغيت اسجد سجود الشكرلو ما خفت يمسكونها علي..ّ

هذي ما صدقت تعرس ماكذبتي يا الوضيح يوم قلتي بيجي يوم تقولين الله يجزي امي خير..!!

ياربي لك الحمد جااليوم اسرع مماتصورت..!

سلم على راس امه وهي على كرسيها واشر من بعيد بيده لأمي ولخالتي ام ابراهيم..

يوم جلس جنبي تقعد امه تصيح قام وبرك عند رجولها يمسح دموعها وكنه الي ترضاها..؟!!

ياربي هي وش بلاها تبكي يعني ما عجبتهاوالا متحسفه ولدها فيني..؟ !!

زياد بمحبه\ ليه يا امي ها الدموع ...!؟

انتي الي ذبحتيني تبيني اتزوج وهذاانا نفذت كلامك لا يكون بس تندمتي..!

ام زياد بصوت واطي\الحمدلله الحمدلله..

عوق بنفسها\ياربي لك الحمد شكلي اعجبتها كنها تقول الحمدلله..,

يارب تطول بعمرها وعمر امي ..,

زيادقومها من كرسيها وجلسها با الوسط بينا..,

وقعدت تضحك مستانسه حسيتها مثل الطفل وحتى كلامها متقطع..؟!

حركته جدآ اعجبتي اكيد الي يعامل امه كذا ماراح يقطعني من امي

معقوله في احد با الدنيا يحب امه اكثر من حبي لأمي وضحى ...!!

وجلسوا امي وام ابراهيم والحريم الثنتين الي معاه قبالنا..,

قامت وحده من الحريم معاها كيس طلعت منه علبه كبيره قالت لزياد لبس زوجتك..,

ونزلت العلبه على طاوله قدامي..,

وقام وفتح العلبه ولبسني دبله ومعاها خاتم وهو واقف قدامي وانا ما رفعت راسي

يوم وصل للعقد ماعرف يفتحه واسمعه يعلق يقول نجلا ءافتحيه والا كسرته..!

وقامت الي اسمها نجلا وفتحته له..

نجلاء\انت وحده من ثنتين يا قروي يا تستظرف..!

ما يبيله عرف والا شوفت عوق خربطتك ..!

زياد يضحك\لا بالله شوفت عوق ما خربطتني الا حاستني..!

دنق علي يبي يلبسني العقد وحسيته خنقني وهو يحاول يلبسني..!

ماعرف يصك مفتاح العقد ورفعت راسي وطاحت عيوني بعيونه..,

حسيت سهم خرق قلبي وترني زود ما انا متوتره..!

وتلخبطت ما قدرت انزل عيوني وحراره ضربت جسمي ..!

واختفى كل شي حولي ما عاد اشوف الا عيونه وشكلهاالغريب ..؟!

اول مره اشوف لون عيون سود كذاوعدسة عينه مره كبيره..,

غمزته لي رجعتني للواقع يارب سترك هذا الي امي تقول يستحي هذا وشلون لو ما يستحي..!

ورجع وراه بغى يطير التورته على الطاوله حتى الحريم قامو يسمون عليه

جلس جنب امه واشوف الحلق والاسواره داخل علبة الشبكه شكله نساهم..,

امه اشرت له تبي ترجع لكرسيها..,

وقام ساعدها حتى جلست على كرسيها..,

جلس جنبي احسه كل شوي يزحف حتى قرب جنبي مره..!

وانا اشوي والا اهرب ما مسكني الا حافة الكنبه..

صدق تمنيت اتزوج وليالي كثيره اتخيل اني بحفلة خطوبتي..!

وكيف بلبس واجلس واتكلم لكن يوم صار صدق تغير كل شي...

لساني انربط وجمدت في محلي ماعاد اقدر اتحرك زادها قلبي الي قام يعورني..,

ما ادري وش جاني من حطيت عيني بعينه..!!

صحيت من افكاري على شي ورى يسحب شعري قلت يمكن يوم تحركت جلست على شعري..,

حاولت اتحرك بسم الله الا زاد الشد على شعري..؟!

كنه ناشب بشي مديت يدي برفع شعري الا لمست يد..؟

واجمد بمكاني يوم عرفت انها يدزياد هي الي تجر شعري..,

يارب سترك هذا اولها الرجال ماهو صاحي ما صدقت فكيت يدي من يده..

كنه ينتظرها علشان يمسكها ما فكها الابعد ما بغى يكسرها..؟!

ورجع يسحب شعري بسم الله وش جاه ..؟!

حسيت فيه يأشر للحريم الي قبالنابراسه ..!

نجلاء \وش رايكم يا ام عوق نخلي العرسان با الحالهم شوي..!

ام عوق با اصرار\ لا والله يا بنتي مالتس لوى ماحنا بطالعين هذا حنا جالسين ومتونسين ..

الحرمه الثانيه بترجي\عاد يا خاله خليهم شوي ياخذون راحتهم تراه زوجها..

ضحكت ام عوق\ انا ماعندي راحات زوجها ما قلنا شي ولويبيها تمسي في بيته ذا الليل ما منعته..

يشهر زواجه وياخذ حرمته ما ارده من شرع الله وياخذون راحتهم ويشبعون من مقابل بعضهم ..

زياد \ترانا جالسين يا بشرى وخالتي معها حق..,

عوق بنفسها \لقط وجهك مسوي ذكي..

زياد بمكر\ خاله انتي عند كلمتك والله انه احلى خبر اشهر الليله العرس واخذها..!

ام عوق\ اي بالله اشهر عرسك وشل حرمتك محديردك ..

عوق بنفسها\ياربي دخيلك امي وش تقول وهذا يجاريها با الكلام..!

خروف ماني آدمي يتعازمون عليه..,

ام ابراهيم معصبه \وش ها الكلام عزالله رايتس يا ام عوق ماهو راي..!

الصبح ملكه والعصر عرس والبنت ماجهزت نفسها..؟!

والتفتت ام ابراهيم لزياد\عوق ماهي رخيصه امهلهاواناعمتك اقلها شهر الجهاز يبي له وقت ..,

زياد\ لا والله محشومه عن الرخص لكن شهر كثير وانا مستعجل وراي اشغال..!

ام عوق\ عاد الحين انت والبنت شفتوا بعض ..

ترى مااحب النسيب قبل العرس يسوي له طريق سردادي مردادي خلص شغلك وخذ حرمتك..,

زياد يبتسم\ خلاص يا خاله اجل بيني وبينكم تلفون نتفاهم على تفاصيل العرس..

ام عوق \وانا بعدبيني وبينك الهرج بالتيلفونات للبنات ما احبه..؟

ضحك زياد\ يا خاله لا تسكرينها من كل جهه ..؟!

ام عوق\ يصير خير ..يصير خير

استأذنوا بشرى ونجلا وعزمتهم ام ابراهيم وقالت الليله عندنا عشا الملكه ..

واعتذروا ان وراهم اشغال وان ولد نجلا هو الي جابهم ومن اليوم واقف عند الباب ينتظرهم..,

طلع زياد معاهم وصلهم للباب الاخ صاير راعي بيت ..,

ورجع يسولف على امي ويستعجل امه وطلعوا كلهم من غرفة الجلوس..,

امي تسولف على ام زياد وهي توكى على عصاها..

وام زياد تدفها شغالتها ما ادري هي تفهم كلام امي اولا..!

وام ابراهيم قبلهم طلعت لبيتها بناتها استعجلوها..

زياد وراهم يمشي ما قلت لكم مسوي نفسه راعي بيت وماخذ راحته..

وانا ما ادري وش الي نقزني وخلاني امشي وراهم..؟!

رجع شوي زياد على وراه ..

وأشر علي شي با السقف ناظرت للي يأشرعليه وهو ويسحب شعري صرخت و بغيت اطيح..!

التفتوا علي كلهم وامي تسمي علي ما يدرون وش جاني وزيادكاتم ضحتكه..,

لو ماكانت امي وامه واقفات كان يمكن ذبحته على خباله...؟!

كبر جدي وكنه بزر ذكرني في بنت ريم اذا شافتني جادله شعري تجلس وراي وتلمس شعري..

طيب هذيك بزر ويلعب هذا وش جاه بسم الله..؟!

الله العالم ان مخه فيه بلا وهذا الي ماخلاه يعرس الاوهو كبير..!

سبحان الله مافيه شي كامل مزيون وعليه قل صح..!؟

طلعوا ورجعت انا وامي يارب ما تشوف فستاني من ورى..؟!

دخلت غرفتي وانا امشي على وراى وجات سلامات..!

غيرت لبسي واتلمس راسي يوجعني من سحبته...ّ!!

طلعت لأامي بسرعه خفت من تعليقها علي لقيتها منسدحه على فراشها..!

عوق بخوف\ تحسين بشي يمه..

ام عوق بوهن\لا بس ابي ارتاح شوي اليوم تعبت مبطيه عن المشي الواجد

عوق \ما شاء الله يمه اليوم رجعتي شباب خفت انك تتعبين يوم طلعنا للمحكمه..؟

وضحى بفرحه\تدرين ياعوق ان الي مشيني اليوم قلبي من فرحتي فيتس..

يمكن لو قايلين تعالي يا وضحى للمحكمه مشي جيتهم ركض ..!

عوق تحضن وضحى بحب\ لبا قلب ميمتي عساها دايم افراحتس ..!

وضحى وهي تبعد عوق عنها \هاه وش رايتس باالرجال..؟

عوق بتهكم\ماشي حاله اهم شي انه معجبتس ما انتبهت له زين ..!

وضحى وهي تقرص عينها وتهز راسها\صادقه ماشي حاله الا ازين من خشتس ما شاء الله عليه ..,

عوق با انفعال\بالله وش به من الزين طويل يروع طوله ونحيف ماله شبيه الا عمود الكهرب ..

ومعروف كل طويل هبيل ومع ها اللحيه الي مدري كيف حالقها والا ...؟!!

وضحى\على هونتس على هونتس هذا وانتي منتي منتبهه..,

دافع البلا قطعتي الرجال والله كله ما مثله بس اسمه شين لو اسمه زايد والا مزيد كان ازين..!

عوق بتوتر\يمه بقولتس شي..؟

وضحى با استغراب\خير...!

عوق \ يمه امه شكلها اجوديه وتدخل القلب الله يرفع عنها...,

لكن الحرمتين الثانيات ما تريح وجيهن خايفه منهن يسوون لي مشاكل معه...!

وضحى\وانتي وش عليتس منهن تريح والا ما تريح وجيهن ..!

اهم شي امه الضعيفه راعي الله فيهاوالحريم ما عليتس منهن..

الحرمه لا بغاها رجلها والله لو كل الناس تجتمع تبي تخرب عليها ما قدرت..!

وان عاد نفرها والله انها على جريف ادنات ماطيحها..

وبعدين هن حريم كبار ومعرسات عندهن ما مكفيهن ماهن فاضيات بس يدوخن راس عوق..؟!

وانتي بعد اشغلي نفستس بالي ينفعتس ..,

واتركتس من الظنون والتفاكير ومراقب خلق الله مامنه فود..,

ماتسمعين المثل الي يقول من راقب الناس ما تهنى ..!

عوق بضحك\ يمه مااااات همآ مات همآ

ام عوق بحزم\ عاد الي هو ..؟!

انتي مالتس الا بيتس ورجالتس وباقي الناس سلام عليكم السلام ..

لا تجسرين احد عليتس وكثر المزوح تراها تضيع الهيبه ولا تخلين احد يدري وش وراتس ...

ورجالتس لا تقطعينه من اهله ترى لتس با المثل ..

عوق بشرود\يصير خير يمه ..,

عوق بنفسها\الله يستر من حياة فايزه وصالح لكن بشكل ثاني...!؟

وقمت اصلي المغرب وارتاح شوي بطيح من التعب..,

صليت وانسدحت ما ادري با الدنيا وصحيت على دق باب غرفتي..؟!

ريم جايه وجايبه معاها عشى لي ولأمي ..

ريم با استهزاء\ اصحي عروس ونايمه المفروض الحين اجي القاتس بعالم ثاني ..

اشوف عيونتس بسم الله بتنفقع من النوم..؟!

توقعت اشوف قلوب حمر ورديه..!

عوق بتعب\تكفين ريم خليني انام احس لي الف سنه مانمت..,

ريم\اقول الليل طويل تنامين لكن اقعدي عطيني التفاصيل امي وخواتي ما بردوا قلبي..!

عوق بخمول \اذن العشا

ريم\ مبطي فاضوا من الصلاه كان ما صليتي يا الله قومي صلي وانتظرتس شوفيني عند خالتي ..

راحت ريم عند امي وانا صليت وطلعت لهم حضرت عشى امي وتعشينا..

عقبها امي قالت انا ابي انام وانتن يمكن عندكن سوالف ما تصلح للعجايزالي مثلي..!

ادخلت لغرفتها واناو ريم لغرفتي..

ريم \ياالله جيبي اخبارتس وش رايتس با المعرس ..؟

عوق\والله ماعليه المعرس شكلآ لكن ماهو صاحي تحسينه ملحوس بسم الله ..؟!

ريم بتعجب \ياربي سترك دكتور وملحوس وشلون تجي..!

عوق\تخيلي كنه بزر والله ما ذكرني الا بنتس يوم تجي وتجلس وراي وتمسك شعري..

حتى بنتس ارحم منه هو ماغير يمعط شعري ..,

وزاده يوم جا يطلع مع اهله سحب شعري سحبه حسيت عيوني طلعت من محلها ..,

تخيلي للحين يوجعني راسي ما اقدر المسه والله ان عليه قل صح وقولي عوق ما قالت ..

ريم بتعجب\ والله غريبه المفروض يوم شافتس قعد يمدح فيتس ماهو لعب بزران طقني واطقك..!

اردفت ريم بضحك\صدق عوق اعجبتس شكله...!

عوق بتهكم \ليش ما تعرفين شكله ويوم تقولين البسي كعب طوله متر..!!

ريم بضحك\انا شفت له صور مع جزاع ونواف شكلها قديمه مالفتني غير طوله يروع..,

خواتي منهبلات عليه يقولون ماشاء الله ماحسبنا عوق بتلقى الي يناسبها وربي سبحانه جمعهم قدر ولقى غطاه..,

عوق بتوتر\ خايفه ياريم..؟!

ريم با استغراب\بسم الله وش يخوفتس لايكون طقنتس خواتي عين..!

عوق \الله يصلحتس وش طقني بعدانتي انامن فضل ربي ما انسى اذكاري واحصن نفسي من ها الناحيه ارتاحي..,

لكن احس ما ادري ما ادري كيف اشرح لتس..؟!

حياه جديده وارتباط وفوق هذا امي ما اقدر اتصور يمر يوم ما اشوفها فيه..,

وهو بعد على ما سمعت ان امه عنده..!

ماهو معقوله هو بيعيش معي هنا اناوامي ..

وامه تجلس با الحالها وامي ما راح تترك بيتها وتجي معي احس اني بورطه..؟!

ريم\هذي بتلقون لها حل ان شاء الله اذا تفاهمتم كل شي ينحل

ريم بضحك\الا الورطه الي بغت خالتي وضحى تورطكم تبي الرجال يشيلتس الليله..!

يا انا ضحكت على امي يوم علمتني ..,

تقول الرجال طارت عيونه مير ماعنده مانع من صدقه يبي اليوم..!؟

عوق بتهكم\ لا ما شاء الله عليه يوم قالت خالتي نوره شهر كنه ما اعجبه..,

ريم تضحك\هو وش جاه بغى يطيح با التورتة تقول امي شكل عوق اعجبته الضعيف ماعاد يجمع..!

عوق بتهكم\ابشرتس كيكة حماتس على محلها محد حركها..!

قعدت على طاولتها لين مشواوالله ماحركها الا يده يوم بغى يطيح..

ريم \يا ويلي عنك يا نواف ان درى ان كيكته مالمست غير ينجلط ..

من صبح وهو مشتط الضعيف يدور لزياد المحلات الزينه..!

عوق بحيره\بالله ريم وش بسوي ما ني عارفه من وين ابدى..؟!

ريم\ وش منين تبدين ...!

عوق \اقصد الجهاز...

ريم\الحين اول شي بنشوف العرس كيف بيسوونه حفل كبير والا عايلي..!!

عوق\وش حفل كبير والا صغير تعرفين نظريتي لزفة العروس لا يمكن اطلع لناس..,

ريم بحالميه\با العكس عوق وش العرس بدون زفه وتمشين بين الحضور والكل يشوفك

بصراحه لو جزاع يطيعني كان تزوجته مره ثانيه وانزفيت بعد ونفوله واخوانها يرمون علينا ورود..,

عوق بممازحه\والله انتس فاضيه كل كلمه والثانيه جزاع وياليت بس سمعت بجزاع ولا شفته..!

ريم\يويلتس من ربي ياعوق جزوعي والله ما مثله..؟!

عوق\الله يخليه لتس ويزينه في عينتس ويزينتس بعيونه ..,

ريم\لاما عليتس والله يشوفني ملكة جمال ..,

تخبرين خواته الله يصلحهن ماهنا زين..,

وعاد انا مصوره له ان خواته اجمل بنات الجماعه..

والضعيف مصدق وهن طايرات با العجه ..

هن عارفات اني ازين منهن ولا يقدرن يقولن في احد ازين من ريم..

يكسر كبريائهن بما انهن جميلات ..,

عوق بضحك\ ياحبي لتس ياريم ما تفوتين شي كل شي ما شاء الله تخليهن لصالحك..,

ريم\اجل وش اسوي تبين الناس تاكلني وانا حيه ..!

عوق بحيره\المهم خليني من علوم جزاع واهله..

انا وش اسوي كيف اجهز..؟!

ريم بتساءل\ عطاكم المهر..؟

عوق\ ما شفت شي يمكن عطوا امي بس ماقالت لي ..!

ما شفت الا الشبكه ...!

ريم \ شوفي ما يبي لها بنبدا من بكرا تحسب لأي طارئ..؟!

الحمدلله سواقكم موجود وانتي عندتس فلوس تقضين فيها شغلتس لين يجيبون المهر

اذا هو ماعطى خالتي وضحى شي..!

وبننتشر انا وخواتي با الااسواق ..

والا نسيتي ما شاء الله انا وانتي وخواتي سبع وهن بس يبون يخدمونتس ..

ولا يغرتس ترى والله يعرفن كل شي..!

بنات الحين بسم الله الدش ماخلى شي يعني لا تقولين هذا موضته قديمه والا هذا ما يصلح..؟!

وبعدين انتي بسم الله عليتس يصلح لتس كل شي تلبسينه..؟!

مقاسك متوفر وين ما تروحين ما تبلشين با المقاس ..,

ولا تكثرين كنتس رايحه لصحراء جرداء..!

تسوين الي سويته بلشت بجهازي ما خليت ولا بقيت..

وابوي الله يطول بعمره ما يبي يكسر خاطري وامي ماتبي ام جزاع تمسك عليها شي تدرين وش اخرتها..؟!

جهازي على كثره طلعت فيه خالتي ام جزاع عيوب..!

تقول حرمة جزاع كنها ماهي شايفه خير شاريه جهاز ياربي لك الحمد يكفي قبيله بالله يا عوق هذا كلام..!

عوق بتعجب\غريبه ام رجلك..!

ريم \رضا الناس غايه لاتدرك..؟

امسكي ورقه وقلم واكتبي الي تحتاجينه..؟!

تخيلي نفسك في بيتك عند رجلتس وشوفي من تصبحين لين تنامين واحسبي حساب الزيارات الي بتروحونهااو تمشيه..!

وش الي تحتاجينه لبسك مكياجك عطوراتك اكسسوراتك..,

وكل الي تبينه لو ابره وخيط اكتبيه با المعقول خوذي لبس ست شهور..,

انتي عارفه الشتاء ست شهور والصيف ست شهور..,

يعني مافي يا نفطس حر يا نفطس برد..

عوق بضحك\ يا زين البرد على الحر...

ريم\ الله يرحم والديتس العطور لاتكثرين كل ما اتذكر خيبتي ودي اصيح ..,

تخيلي قشيت عطور ومكياج كميات ما يعلم فيها الا الله ..!

خبرك رايحه لصحرا الربع الخالي لا بعد يمكن فيه اسواق هناك..

انا الظاهر احسب اني بعيش بجزيره مقطوعه عن الدنيا..؟!

المهم المكياج طلع جزاع ما يهمه المكياج وحتى يقول ريم ترى وجهتس الطبيعي ازين..

لا تعذبين نفستس بها الالوان والعطور ..؟!

حملت بعد عرسي بشهرين كرهت الشقه كلهاماهو بس غرفتي من ها العطور..

تخيلي شلتهم وانا رابطه خشتي بطرحه واجمعهم بكيس زباله..

واعطيهم خواتي تكفون بس فكوني منهم حرام ارميهم وهي كلها عطور غاليه..!

وبعد ماكانوا خواتي يترجوني علشان ياخذون من عطوراتي صرت اترجاهن بس يفكوني منها..!

عوق\ومنكم نستفيدخلاص شورك وهداية الله ..

ريم كلامك صدق لكن لاتنسين اهله احسهم غيرنا محتاره..,

وامه والحريم كشخه وذوق لو شفتيهم وهذي كشختهم وهم عارفين ان مافي احد بيجي لشبكه..

وانا تخبريني ما احب اكون بمحل انتقاد اذبح نفسي ولا اسمع من احد كلمه توجعني...!

ريم \اسمعي خلك من الحساسيه الزايده اهم شي حطي بين عيونك رضا الله سبحانه وبعدها كل شي يهون...,

لا تحاولين تتعبين نفسك برضا فلان وعلان خوذي الحياه ببساطه ..

عوق \الله يستر والله بديت اخاف من قلب امي من الحين معه ضدي..

ريم \ خالتي ماعليتس ما يخفاها شي وقت الجد بيتغير الهرج عسى الله لايجيب خلاف بينكم..,

شوفيني انا ترى خالتي ام جزاع ما تنعاشر ناركبرى..!

لكن عايشه با التطنيش اهم شي جزاع معي والباقي بسلامته ..

تدرين ان خالتي ام جزاع من النوع الي اذا سولفتي معها بلشتي وان سكتي بلشتي..؟!

وجربت كل الطرق اذا جلست معها وسولفت وضحكت قالت الله يعينك يا جزاع على ام اللسان..!

واذا سكت قالت من حاشي راسها علينا..!

واذا شكيت لجزاع قال هذي امي السوق ما يبيعون فيه امهات والا كان شرينا..!

مالتس الا تحملينها انا ما ابدلتس ولا ابدلها ..,

تدرين با الاخير وش سويت ...؟!

عوق بدهشه\لاتعليق بعض المواقف لايصفها الالصمت..,

ريم\ لا والله الا اجي واجلس واسولف واضحك معهاولا اخلي وحده لمحتها خالتي معي جالسه تسولف..,

الا قلت يا خاله لو تسمعين مدح فلانه وعلانه فيتس الناس حاسديني ان عندي خاله مثلتس..!

وتشوفين كنها شوي اعتقتني عرفت لها جيتها عن طريق المدح..,

حتى جزاع يوم اقوله يشجعني يقول جزاتس الله خير الانسان اذا كبر يزعل ويتشره بزود عاد انتي استحمليها...

عوق\ تدرين ريم ما اقدر اسوي مثلتس يمكن اشيل قشي وامشي لواحد بيجرحني والا يحاول يقلل من قدري..

ريم\ بتغيرين يا عوق الكلام على البر غير التجربه

المهم الحين طولت عندتس وانتي خابره عيالي صياحهم واصل اخر الدنيا..!

بروح وانتي خلصي امورك تحسبآ لكل شي ومثل ما قلت لك لايردك الا لسانك اي شي تبينه..,

ولاتنسين ورقه وقلم ترى القلب ماهو كتاب سجلي طلباتك ..,

طلعت ريم من عندي ها البنت الي يشوفها غير الي يقعد معاها..!

سبحان الله ام جزاع فيها كثير من ام صالح ..!

ريم ماهي اذكى من فايزه علشان قدرت تستمر مع جزاع ..!

لكن الفرق بين جزاع وصالح جزاع ماسك العصى من النص وقادر يرضي الكل ..,

عكس صالح الي يتم اطفاله وهو حي..,

رجعت لغرفتي وانا براسي الف شغله وشغله ..,

وامي الي ما ادري كيف بيكون وضعها ..ّ!؟

غير الجهاز الي ما ادري من وين ابدا فيه..؟!

والله مالي الااسوي الي قالت لي عنه ريم ..,

خلاص الله واكبر وش المشكله كلها عرس ..!؟

ويعني من وين جاي زياد من كوكب ثاني..!!

" اللهم لا سهل إلا ما جعلته سهلا و أنت تجعل الحزن إذا شئت سهلا "

نمت على افكاري وصحيت على صلاة الفجر..!

صليت وطلعت لأمي الي مثل عادتها تصلي صلاتها وتجلس بمكانها تسبح وتستغفر..!

حبيتها على راسها..!

عوق\يا صباح النور على المهاالوضيحي ..,

وضحى\هلا بعوق المزايين ماشاء الله اليوم قايمه من صبح ما يحتاج ادق باب غرفتس لما تكل وتمل يدي يالله تقومين..!

عوق\لا يمه بس نمت بدري..,

وضحى\اجل ما طولت رويم عندتس ..!

عوق\لا شوي وطلعت يمه بغيتس بسالفه..؟!

ام عوق با اهتمام\عساه خير..!

انتظري بزين فطورنا وقهوتنا علشان تزين السوالف ...!

صلحت الفطور وجلست عند امي و صوت عبد الباسط عبد الصمد يصدح في بيتنا عادةامي الصباحيه من عرفت الدنيا..,

احس صباحنا ناقص اذا ما سمعت تلاوته اوتلاوة محمد ايوب ...,

ام عوق\ يالله وش هي السالفه الي عندتس ..؟ّ!

عوق منحرجه\ ماادري وش اقولتس ..؟!
.
.
.

(كلمه اخيره)


?يآهل الكريسمس ..؟!


في الكريسماس سيحتفل أكثر من 200 مليون
إنسان بعيد ميلاد ابن الله ?

(وقالت النصارى المسيح ابن الله)

والله يقول: (ما اتخذ الله من ولد)

في الكريسماس يقوم "سانتا كلوز" أو بابانويل بتوزيع الهدايا بمناسبة عيد ميلاد ابن الله ?

(بديع السماوات والأرض أنى يكون له ولد ولم تكن له صاحبة)

اسأل أصغر عيالنا.. وش حافظ حبيبي ؟

يقولك: ( قل هو الله أحد- الله الصمد- لم يلد ولم يولد- ولم يكن له كفواً أحد)

ويقولون عيد ميلاد ابن الله ?

حتى الجن يعلمون أنه ليس لله ولد !!

(وأنه تعالى جد ربنا ما اتخذ صاحبة ولا ولدا)

يقول الله:
شتمني ابن آدم وما ينبغي له أن يشتمني..
أما شتمه إياي فيدعي أن لي صاحبة وولداً
وأنا الله الأحد الصمد.. ما اتخذت صاحبة ولا ولداً

المخلوق اللي اسمه إنسان يشتم الله ?

ويقولون اشفيها:
هابي نيو يير.. ميري كريسماس ?

سلامتكم
ما فيها الا موافقتك على شتم وسب الله


* اصحو يا [ مسلمين ]
.
.
.

الي الملتقى قريبآبأذن الله

وسالفه جديده


طيف الأحباب

ام الوليد





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






بسم الله الرحمن الرحيم
.
.
.

هلا وغلا بكل المتابعات بناتي وخواتي العابرات على ها المتصفح..

جاني انتقاد من وحده من خواتي الي يتابعون من خلف الكواليس..

هي قرت تقريبآ ثلاث ارباع الروايه..

تقول طيف انتي مرات احسك تعيدين نفس السالفه..!

ويمكن لاحظها او بيلاحظها كثير من الي يتابعون معانا الروايه..

الكلام موجه لأختي ام عبودي ربي يشفيه ويصلحه لها ولكل المتابعات..,

انا ماني كاتبه >>رحم الله امرء عرف قدر نفسه

هي سوالف عندي وكتبتها وقلت بجمعكم واخبركم فيها ..,

الاحداث خيال ممزوج بالواقع مثل ما قلت قبل ..

والحكايه على لسان البطله تسولف الاحداث الي عاشتها..

وتتكلم مع عدة اشخاص وتسمع منهم ...!

حتى الابطال لما يسهبون بشرح بعض الاحداث

شي متعمد مني علشان تكونون با الصوره والا كيف بتعرفون وش صار لهم

مشكلة الروايه الي تعتمد على شخصيه محوريه وهي الي القارئ يعرف من خلالها الاحداث

لا زم يكون فيها الشرح بزياده وبصوره شوي مبالغ فيها

مثل حكاية فايزه هي قالت لأم عوق بقولك الحكايه با اختصار وشرحت لها قصة حياتها

علشان القارئ يكون عنده فكره كيف كانت حياة فايزه مع صالح وبيكون فيه احداث قادمه فيها شرح

من خلالها بنعرف احداث وكيف كانت علشان نكون بصوره صحيحه

انا الروايه احاول اقربها من الواقع على قد ما اقدر

واتمنى اني وفقت بها الشي وكلامي مااقصد ان ما ابي احد ينتقدني..’

لا والله با العكس ارحب با النقد قبل المدح..!

وياليت من يمر من ها المتصفح يطلع بفايده ولو من الهمسه الاخيره..

.
.
.

اليوم بنشوف عوق المزايين وش كانت تبغى من امها..

وذكريات عوق عن جهازها او ما يسمي في بعض المناطق الدبش ..!

تذكرو طيف الأحباب واسرتها بدعوه طيبه..

البارت اهداء للعابرين من هنادون استثناء...!!


يا الله تعالوا معاي...!!

وسالفه جديدة؛
.
.
.

البارت الثاني عشر
.
.
.

ام عوق\ يالله وش هي السالفه الي عندتس ..؟ّ!

عوق منحرجه\ ماادري وش اقولتس ..؟!

وضحى تضحك\دام فيها حيا اجل كني عرفتها..؟

عوق منحرجه\ها وش عرفتي ..!

ام عوق\ العلم الي بين اذانتس انتي تبين دراهم..! ?

عوق بخجل\يمه ريم تقول اخلصي شغلتس بدري لا يروح عليتس الوقت وانتي ما سويتي شي..؟

ام عوق\اجل من بكرابروح للبنك انا وانتي وتاخذين الي تبين...,

عوق\ بكرا الجمعه انتي ناسيه ..!

اردفت عوق بتردد\ عطاتس المهر..!؟

ام عوق\لابا لله ما عطاني شي وماضايع شي وانا امتس..,

عوق\عارفه ما ضايع شي لكن ظنيت انه عطاتس المهر قلت اجهز منه..,

اردفت عوق \ كم طلبتي عليهم با المحكمه..؟

ام عوق\ مثل كلامي يوم الخطبه انتي بكرة والا فحل اتربح من وراتس ..!

يوم قالو ا كم تبون مهرالبنت قلت ما اطلب شي الي هو يقدر عليه راضين فيه ...!

وكتب عند الشيخ خمسين الف واصله..,

ام عوق بتساءل\هو البنك يفتح اليوم..؟

عوق\اتوقع الخميس مافي دوام ..!

ام عوق بهمس\ اجل انا عندي دريهمات حافظتهن لوقت عازه..!

بطلعهن لتس يمكن ماتكفيتس..,

عوق \ لايمه معي صرافتي فيها فلوس واذا نقصني شي طلبتس..,

ام عوق بحده\فلوستس الي با البنك لا اسمع والا اشوفتس تلمسينها الا با امري والا ما يصير شي طيب..,

بقوم اطلع لتس الي عندي وتشري منها اليوم ..

والسبت بنعس البنك انا وانتي ..,

عوق بتوتر\يمه ترى ريم وخواتها بيجهزون معي انتي وش رايتس..؟

ام عوق\هذا شورآ طيب ترى بنات نوره جيدات مثل امهن..,

روحي معهن عسى الله يوفقتس يا عوق ولا يقهرتس يا بنتي ويبارك لتس بحياتس ..,

عوق يمي اذا جا مهرتس انوي انتس تطلعين منه صدقه علشان ربي يبارك لتس...,

عوق بتأكيد\وهذا الي انا ناويه عليه والله يمه بدون ما تقولين..,

وقمت لغرفتي الحمدلله مرتاحه نفسيتي وانا اشوف امي بخير قدامي وتسابقني بالكلام على جهازي..,

انا وش ابغى من ها الدنيا الا رضاها نظمت لي قائمه مثل الجدول وش ببدا فيه..!

كلمت ريم على بيت اهلها هي من امس عندهم ..,

وقلت لها تجي مع خواتها نفكر سوى كيف بنتقاسم المشتروات ..,

جات بسرعه هي و ميعاد والجوهره وجلسنا بغرفتي بعد ما سلموا على امي..,

ميعادتأشرعلى ريم\ اسمعيني عوق العاقل من اتعظ بغيره لا تكررين اخطاء غيرتس ..!

شوفي الي يصلح من اغراضتس الي عندتس تضمينه لجهازك..!

تبارك الله كل اغراضك ماركات وغاليه ماراح تجيبين افضل منها..

ناظرت ريم والا هي تحوس بدواليبي..!

عوق بممازحه\ خير الاخت مضيعه شي..!

ريم تفتش الدولاب \لا عوق لكن كل شي عندك رسمي ما في شي من لبسك ينفع صدق بنت عجوز..!!

عوق بقلق\بالله ريم تتكلمين جد..!

ريم تضحك\لا والله امزح ترى ما يبي لك اشياء كثيره..؟

يعني يبي لك كم فستان وكم تايوار وبناخذ لك جلابيات فخمه..,

وقمصان بيت مرتبه وقمصان نوم..,

ومفرش او اثنين فخمات حرام عوق اغراضك روعه ولا راح تشترين احلى منها..!

ميعاد بضحك \عوق الجلابيات اختصاص امي تقول مالكن شغلهن انا اشتريها لعوق ..,

عوق \الله يسلمها خالتي كلها ذوق...

ريم بمشاكسه\جد عوق انتي ماعندك ذوق ...!!!

الا انتي الذوق نفسه...,

ميعاد بتعجب \ريم صادقه والله استغرب من ذوقك الخطيرعلى ان امك حرمه كبيره الله يحفظها ...

وانتي ما تطلعين وتشوفين العالم كثير يعني بيتك وبيتنا والكليه ...,

عوق \ميعاد الذوق لا ينشرى ولا ينباع هذي موهبه من الله وتبي لها بس صقل ..!

آردفت عوق بضحك\وانا قارئه ممتازه ماهو بس ناسخه..,

والله يخلي لي ريم الي كانت تسرب لي مجلات الازياء والموضه والمكياج واقراهم..!

ريم بضحك \لا تذكريني يا عوق جمالك خطوه بخطوه..!

كل ما اتذكر ان امي هي الي تجيبهن لك بنفسها اضحك وانا ماحولي احد...!!

اقول يمه تكفين هذي كتب من برا ضروري توصلونها عوق عليها بحث لازم تخلصه...؟!

عوق بضحك\وامي يا حياتي تحسبني اذاكر ما درت ان عوق مدخله ممنوعات...!!

الجوهره با استغراب \انتوا من صدقكم ..؟؟!

عوق بضحك\ اي والله المجلات الي الحين تسمعتس داخل المخزن الله لايفضحنا

و بعض مرات عمي مسلط هو الي يدق بابنا ويعطيهن امي..!

لا بعد امي تشكر وتدعي لريم انها متعبه نفسها وجايبه لي الكتب ...!

ميعاد بتعجب\يويلكم من ربي يا ريم انتي وعوق تضحكون على ها الشيبان ..,

ابوي وخالتي وضحى آمنا بالله نقول ما يعرفون...؟

ما يفرقون بين الكتاب والمجله تقدرين تمشينها ..,

الا اذا بتفضحكم الصور اذا لقطوها..!

لكن امي وشلون يطلعن من تحت يدها...!!؟

ريم بتهكم\وشلون يطلعن حلوه هذي الا احلى طلعه..!!

بعد ماتزوجت ما ييبي لها فهلوه..!

اغلفهن والفهن بكيس مكتوب عليه بحوث خاصه بقسم اللغه العربيه..؟!

وادق على امي واقول يمه جزاع نزل عندكم اغراض بالله اقري الي مكتوب عليها وزعيها..!

في شي لخواتي خوذوه وشي لعوق ما لقته..!

وجزاع حاس الدنيا وبصعوبه لقاه..؟!

وامي عاد ياعمري كني اشوفها وهي تقرا لي مكتوب على الكيس وترسله..؟!

اما قبل اعرس انا بنفسي اطلع مع ابوي كل ما بغيت شي للمكتبه..

اتغافل ابوي واخذهن وهو ما يدري كنهن كتب واجيبهن لعوق..!

الجوهره بدهشه \واحنا وين كنا ما كشفناكم...!؟

ريم بضحك\علشان تفضحنا لا السر اذا طلع من بين اثنين انتشر..!

ميعادبا استغراب \الحمدلله والشكر ليه اللف والدوران كان عوق تطلع بنفسها وتشتري الي تبيه ..!

ريم بتهكم \ليه حبيبتي نسيتي ان عوق ما تروح الا وخالتي معها وعلى بالك خالتي وضحى ما تفهم..,

تبينها تفضح عوق يمكن تجلسها با البيت لو درت عن مجلات الازياءوالالمحت اللبس الي فيها..!

و لو فرضناراحت باالحالها نسيتي اخوتس نمر بسم الله الي عقل شايب بجسم طفل كنه ظلها والله ان يفضحها..!؟

كل شي يفهمه الا يقول بنت وضحى بدال ما تشتري من المكاتب كتب تشتري مجلات..ّ!

فيها صور حريم لبسهن يا دافع البلاا...؟!

اخوتس هذابسم الله عليه مرات يخوفني وهو يسولف احسبه جدي..!

ولله الحمد كنت انا وعوق امشيات امورنا ..

ولا عمر احد من شيبانا نقد علينا ..,

الجوهره\ يوم قالوا ياما تحت السواهي دواهي ما كذبوا..

ياربي من يقدر على كيد النساء الا رب العالمين..,

ريم \اقول يا الله خلصونا بنروح نخلص اشغالنا فتحت الاسواق..,

وبعدين ان شاء الله الي تبي دروس من خواتي ..!؟

بكيفية الحصول على الي تبينه قدام انظار اهلك بسهوله بعطيها دروس مجانيه..؟

طلعنا لسوق انا والبنات واستفدت كثير من ارآهن ..,

الا انهم احرجوني والزموني اخذ ملابس ما ادري كيف طاوعتهم وشريتها ..!؟

انهد حيلنا من اللف والمشي با الاسواق ..,

ريم \احسبي حساب انك تاخذين لزوجك هديه...

عوق بتعجب\ ليش..!؟

ريم بعصبيه \وش ليش اقول بس اذا معاك فلوس خليني نشوف له عطر ونغلفه..,

عوق\ لا خليها بعدين كل الي معي بشنطتي صرفته..,

ورجعت للبيت ونزلت الاكياس وعلى طول دخلتها لغرفتي خفت امي تقول وين اغراضك اشوفها ..,

وطلعت اشوف امي ولقيتها بسريرها فديتها تنتظرني...!

ام عوق\هلا ورى تأخرتوا..!؟

عوق\السوق مافي زحمه لكن كل غرض نلقاه في مكان بعيد عن الثاني..,

ام عوق بتساءل\عسى شريتي شي يبيض الوجه..,

عوق تبتسم\ما عليك ما خليت بنفسي شي...,

ام عوق بفرحه\وين اغراضك وريني بشوفها ..,

مغصني بطني يوم اسألتني لكن ما ودي اكسر بخاطرها..

ورحت جبتهم لها يوم اطلع الي با الاكياس مره تضحك ومره تنتقد..,

حتى يوم شافت القمصان الي شرتهم لي ريم استغربت ردة فعلها..!

ام عوق بضحك\ورى وجهتس قام يتقلب الوان ..!

عوق بخجل\ يمه والله هذي كلها بلتني فيها ريم بلوى...,

ام عوق\مافيها شي ريم معرسه وهي عارفه الي يصلح لنسوان ..,

يا بنتي كل زمان وله ناسه ولبسه الي يصلح لحريم اول ما يصلح لحريم الحين..!

والي يصلح لجيلتس ما يمشي مع الجيل الي قبله..!

لكن عاد وانا امتس مخافة الله هي الباديه على كل شي ان كان بلبس والا غيره..!

عوق\الله يعين يمه..,

ام عوق \اي والله الله يعينتس ويوردتس موارد الخير يا بنتي ..,

طلعت لغرفتي وقعدت ارتب اغراضي الجديده والقديمه الي تصلح اني اخذها معاي ..,

سبحان الله ما ادري وش جاني نشاط ماهو طبيعي كأن عرسي بكرا..!

واشيل واحط با اغراضي بما ان سفرنا قليل ما عندي شنط سفر نسيت لأاكتبهن..!

قضيت يوم الخميس كله سوق ونوم وترتيب..!

متعوده من يوم كنت صغيره رغم وجود الشغاله ملابسي ما احب احد يلمسها انا اغسلها واكويهاوارتبها..!

امي الله يحفظها علمتني الحرص على اغراضي واعتمادي على نفسي ..,

يوم الجمعه عادتنا انا وامي نصحى الصباح نفطر ونتقهوى واذاعة القرآن الكريم شي اساسي في حياتنا...,

احيان عن طريق الراديوا وبعدها لا صار عن طريق التلفزيون...,

امي بعد جهد جهيد رضت انه يدخل الستلايت لبيتنا ومع هذا ما نستغني عن راديوا امي..,

نقرا سورة الكهف انا قراءه وامي تستمع لها من الردايو او التلفزيون...,

اجواء يوم الجمعه احسها اجواء يوم عيد نقل صلاة الجمعه من مكه وعادة امي توزع على اطفال حارتنا فلوس ..,

و ترسل السواق يوزع مويه عند المسجدبعد ما يفيضون المصلين من صلاة الجمعه..

اشياء غير مكلفه لكن تدخل السرور لنفس وتشرح الصدر ..,

السبت بنروح انا وامي علشان نسحب فلوس واكمل جهازي...!

حتى المبالغ الي اسحبها من رصيدي عن طريق الصراف احب امي تكون معاي وتعرف كم سحبت ..,

يوم السبت صحتني الشغاله تقول ماما تبغاك بسرعه با لمجلس

طلعت اركض خفت امي فيها شي وادخل فجاءه...!

الا رجال جالس و لابس لبس غريب واصرخ ذيك الصرخه الي هزت جدران بيتناوارجع لغرفتي...!!

ما ادري اصيح خوف والا حيا من الرجال الي موجود..!!؟

ياربي وش بيقول عني الحين يا فضحي ..؟!

اكيدبيقول ما تستحي دخلت علي طايره..!؟

بعدها لحقتني امي لغرفتي وهي متروعه علي وتسمي بالله علي..؟!

ام عوق بذعر\ وش فيتس ..؟!

عوق بخوف وحيا \ ما دريت ان في احدبالمجلس الشغاله نادتني وانا فيني نوم..,

خفت عليتس ورحت اركض ..؟!

دخلت وجهي بوجه رجال غريب جالس ..؟!

ام عوق بضحكه\ ماعرفتيه هذا زياد..؟

ها الشغاله مادري تسيف تفهم ما قلت لها خلي عوق تجي للمجلس ..

قلت صحي عوق وخليها تزين القهوه لرجلها..!

تخبريني ما احب الشغاله تزين قهوة الضيوف والا هي الضعيفه مصلحه القهوه والشاهي من راسها ..!

اردفت ام عوق بتهكم\زياد تقهوى وشبع قهوه وهي توها تصحيتس يا الله الخيره ..؟!

كان ودي انتس انتي صلحتي قهوته...,

عوق بنفسها\وش عنده جاي على هالصبح غريبه ...!

والي قهرني اكثر وش بيقول عني مرجوجه والا مطفوقه ...!

لوشخص ثاني يمكن اهون عندي منه..,

غيره بينسى دخلتي عليه من يطلع مع الباب ..,

لكن زياداخاف مع الايام يمسكها علي يا فضحي كله من ها الشغاله الي الفهم معدوم عندها..؟

عوق بقهر \ والله ما كنت اقصد بدخلتي عليكم..!؟

ام عوق تضحك\ دارين بس الضعيف بغى يطير يوم سمع صرختس ..؟!

ويبس حلقه شرب بيالة الشاي وهي نار بغى يحترق فمه من الروعه..؟!

وعلى طول مشى ظنتي راح يعالج فمه..!.

هذا درس لتس عن الطيره ها المره جات سلامات رجلتس الي با المجلس مره ثانيه ما تضمنين من هو..!

ام عوق بأمر\اغسلي وجهتس خلي النوم عنتس والحقيني..!

استغفر الله قعدت اضحك وانا اتخيل شكله وهو يشرب الشاي الحار يا زينتس يا الوضيحي وانتي تعلقين...,

غسلت وجهي و لحقت امي لغرفتها..,

دخلت عليها وجلست على كرسيها الي اكثر المرات تصلي وهي جالسه عليه ....,

امي جلست على سريرها مدت يدها تحت مخدتها ...!

وطلعت ظرف بني قالت هذا من زياد مهرتس ..!؟

خوذيه ولاتلعبين فيه بنروح فيه للبنك...,

عوق\ خلاص تبيني اودعه بحسابي والا حسابتس..!

ام عوق\ لا بالله بحسابتس ولا تسحبين منه لين اقولتس..!

عوق بتردد\كم المهر الي جابه..؟!

ام عوق\استحيت اقول كم..,

وهو بعد ما قال شي ظنتي انهن الخمسين الي كتبهن با المحكمه..!؟

ذاك الوجه على نياته ماعنده تسذب واحتيال..!

اخذت الظرف معي لغرفتي بشوف كم فيه..؟!

الظرف حجمه صغير يمكن فيه شي ما يسوى..؟!

فتحت الظرف ابي اعد كم ارسل وعديتهم..؟!!

لقيت حاط في الظرف مئة الف فئة 500علشان كذا الظرف كان صغير...,

ياربي وش قصده يوم ارسل كل ها الفلوس ..,

جيت بدخلها داخل الظرف الا كاتب على الظرف من داخل انتظريني عند التلفون الساعه عشر الليله..!؟

وجع ماهو مخ بزر وبس الا قليل ادب صدق..!

يا ويله يا سواد ليله لو امي درت وش بتسوي فيه..؟!

اجل الساعه عشر انتظريني..!؟

الا ردد يا ليل مطولك...؟!

تركت الظرف بغرفتي واخذت الفلوس خفت امي تلمح وش كاتب ...!

وخصوص انها تعرف الحروف وامي لماحه خلقه فديتها ما يفوتها شي..!

حطيتهم بشنطة يد وطلعت لأامي اخبرها كم جاب زياد مهر ..؟

دخلت عليها وهي مرتكيه وماسكه رادوها وتفر فيه..!

عوق\يمه..!

ام عوق\همممم..,

عوق \ كم تتوقعين زياد حاط لي مهر...!؟

ام عوق\ والله ما ادري لكن الاجودي توه معود من سفر ودراسه..!

ويمكن الضعيف ما عنده شي والي ارسله خير وبركه..,

لا يصير بخاطرتس شي والله وانا امتس ما ينقص عليتس شي وانا اشوف....

عوق\الله لايحرمني منتس يمه بس هو مرسل با الظرف مية الف ..!

ام عوق بتعجب\ تقولينه صادزه..!؟

عوق تبتسم\اي والله هذا هي تعالي نعدها وتشوفين اذا انا صادزه او لا..؟!

ام عوق\يا بري حالي ياعوق يمكن انه متسلف والا ماخذ قروض على ظهره...؟!

عوق بتهكم\ واذا والله محد جبره يهايط خليه احسسسسسسن يستاهل..؟!

ردت بضحكه\ هذا جزاه الي مقدرتس ما قلت لتس انه ما مثله..,

ان شاء الله ان ربي عوضتس يا بنتي والله انه حياوي وفيه دين ودخل قلبي من شفته..!

الله يوفقكم يا عوق انتي وهولكن بوصيتس بعلم حطيه بذنتس ولا تضايقين مني..؟!

عوق بملامه\ انا اتضايق من كلامتس والله يا ميمتي ماعمري عصيتس وافلحت..؟!

ام عوق\ اجل اسمعي ماهو ضروري ان احد يعرف وش ارسل لتس والا كم ارسل رجلتس لا قريب ولا بعيد..؟!

عوق بااستغراب\با العكس هذا دليل انه شاريني ...!

ام عوق\ ادري انه شاريتس ولومايبيتس ما طق بابنا محد جابره بيلقى ماهو بلشان..؟!

لكن يا بنتي العين حق وش ينفع لو عطاتس رجلتس مليون ثم عقبها جاتس عين والا حسد..؟!

والله ان تشوفين الدراهم ورق والذهب نحاس..!

يا بنتي العافيه وراحة البال ماحدوها با الاثمان..؟!

الي يسألتس كم مهرتس قولي الحمدلله المهر ماهو بكثره وقله المهم البركه..؟!

عوق بممازحه\ خلاص تم بقول ريال وشيمة رجال ..,

كم وضيحي عندي يمه وش رايك اليوم انزل اكمل الباقي من الجهاز..؟!

ام عوق بفرحه\ لا اليوم بنروح انا وانتي نشتري ذهب ..؟!

عوق بملل \ يمه وش ذهب ما عاد حد يلبسه ..؟

ردت بحزم\ يلبس مايلبس شاريه شاريه..!

وعسانا ما ننسى ابي هديه لنوره تراها وجهن يستاهل..,

عوق با استسلام\خلاص بعد العصر نتجهز انا وانتي لكن بشرط بسرعه نرجع..!

ماهو مثل يوم رحنا للمحكمه قلبي تقطع كل شوي خايفه تطيحين علينا..,

ام عوق\طيب بس الشغاله ماتروح تنثبر ماودي انها تدري انا شاريات ذهب نفتح عيونها هي ورجلها علينا..,

عوق\ابشري من عيوني..,

وبعدين محلات الذهب كلها مثل بعض ما يحتاج فرفره..!

اردفت عوق \يمه خايفه على الفلوس الي معي وش رايتس اروح اودعهم با البنك واسحب كل ما بغيت ..؟!

ام عوق \خليهن معتس بنشتري ذهب منهن والي يبقى روحي اودعيهم في البنك انتي ما تقولين مايصرفون الا خمس الاف با اليوم ..!

عوق \لا يمه ترى عادي في شبكه في المحلات لا تخافين يا خذون حقهم ..

ام عوق\ اجل سوي الي تبينه مير طلعي بطاقتي حقت البنك يمكن ينقص علينا شي الا احنا ماخذات احتياطنا..!؟

طلعت للبنك انا وامي مع السواق ..

اودعت المهر بحسابي على طلب امي بعد صلاة العصر ركبنا سيارتنا..,

ولسوق الذهب وقفت عند اول محل ذهب ما ابي اتعب امي كفايه مشوار الصباح عليها..,

واشترت امي لي ذهب وانا وهي شيل وحط ..؟!

انا احب الناعم وهي الله يرضى عليها تبي ذهب صب اخيرآ خلصنا..؟!

واخذت اسواره هديه لأام ابراهيم على ذوق امي..,

واسواره هديه مثلها لأم زياد..,

وشريت لأامي انا على ذوقي خواتم جديده وغوايش ...,

امي دايم تقول يا عوق ما احب ايديني بدون حنا وبدون ذهب ...!

من عرفت امي ما فارقت ايدينها الحنه والغوايش والخواتم بين عيوني خاتمها ابوفص ازرق ..,

والا خواتمها الثلاثه الناعمه الي تلبس با اصبعها البنصر..!

يوم جيت بطلع صرافتي علشان الحساب مسكت يدي امي....؟

قالت انا الي بحاسب ..؟

وطلبتني بطاقة الصراف حقتها وقالت يا الله حاسبي حلفت ما تحطين ريال من مهرتس..!

ما بغيت ازعل امي با السوق وحاسبنا بمبلغ جامد..؟

واخذنا مشترواتنا وطلعت من السوق عجزت اتكلم كلمه ..!

خانقتني العبره امي حاسبت با اكثر من خمسين الف..؟!!

من حسابها هذا غير قبل فتره حولت برصيدي مبلغ كبير ..؟!!

وكل ما بغيت شي تحلف ما احرك من رصيدي شي...!

وخصوص بعد ما اقتنعت في بطاقة الصراف..,

والا اول رافضه تطلع بطاقة صراف لازم نروح للبنك كل ما بغت شي واجراءات علشان تسحب الي المبلغ الي تبغاه...!

صار كل شي ابيه من حسابها وانا بس اجمع برصيدي الي مدري وش فايدته ..,

وصلنا للبيت وساعدت امي تنزل ..!!

دخلنا البيت هي دخلت غرفتها وانا دخلت غرفتي ..!

قعدت ابكي ولا ادري وش السبب يا كثر ما ابكي واتحسربدون سبب من دريت اني لقيطه...

وتزيد حسرتي اذا تذكرت ان ها الانسانه العظيمه ماهي امي ولا اقدر اصرح انها تقرب لي..؟!

شعور ما ادري كيف اوصفه لكن الاكيد انه شعور حزين ..,

يغصب عيوني على ذرف الدموع..,

سمعت صوت امي تنادي وجيتها اركض ..!

ام عوق \وش فيتس يا دافع البلا من رجعنا من السوق اختفيتي..,

عوق بوجع\لا يمه بس شوي مصدعه ..!

ام عوق بفرحه\تعالي البسي الي شريناه وريني الزين لامنه لبس زين..,

وافتح العلب والبس وانا ظر عيون امي من ورى برقعها تصب دموعها ..

وانفجر خلاص ماعاد ت اقدر امسك نفسي واحضن امي واصيح ..’

عوق ببكى\ يمه ليش ما خليتيني ادفع فلوس الذهب ..؟!

ام عوق\وانا وش ابي بكنوز الدنيااذا ما ونست بنيتي فيها..,

عوق من بين دموعها\لا والله ماهو هذا قصدتس يمه انتي تحسين بشي..!!

ام عوق \لا والله ما احس الا با العافيه والله من يوم صرتي من نصيب ها الرجال وانا اوجاعي راحن..,

اردفت تضحك وتبلع غصه\احس اني رجعت شباب اصغر منتس..

عوق بحزن\لا والله فيه شي انا ما ني خبله يمشي علي الي انتي تسوينه..!

يمه والله وراتس شي وشي كبير..,

ام عوق\عوق اسمعي وانا امتس انتي ما انتي بزر ولا انتي الي يفوته شي ..!

عيال ناصر ينتظرون بس روحتي من ها الدنيا وشوفي وش بيسوون فيتس..؟!

وهم مالهم حق بريال واحد بس ابن ادم وش تسوين فيه الي ما يملا عينه الا التراب ..,

هم ماعاد لهم مطمع با الي سجلته بسمتس ما يقدرون يوصلون له..!

كل الطقطقه الي يسونها من بعيد والا من قريب بس يبون ينكدون عليتس..!

هم الحين عينهم على الي في البنك والله لو في يدهم شي كان مبطي رامينا انا وانتي با الشارع..,

لكن عجزو ايديهم قاصره عنا ..

انتي ما ضايع عندتس شي بنتي واعرفتس..,

اردفت ام عوق بغصه \عوق يا امي ان مت لاتنسيني من دعوه والا صدقه..,

عوق انهارت تبكى بشده\لا يمه تكفين لا تقولين كذا ..

من تخليني له ما ابي ها الحياه الي انتي منتي فيها ..,

ام عوق تمسح دموعها\تعوذي الشيطان وش ها الصياح اعو ذبالله ما خبرتس كذا وانا امتس ..؟!

انا ما فيني غير الخيرهذا الواحد ابد ما يقدر يسولف معتس..,

الحياه والموت يا بنتي بيد الله غير انها كلمه بخاطري وقلتهاتعوذي من ابليس..؟!

وش يدريتس يمكن اعيش لين ازوج عيالتس مثل ما زوجتس..؟

وقومي رجعي ذهبتس بصناديقه..!

وخلينا نطلع نتقهوى ونكلم نوره نتونس حنا وياها..؟!

قمت رجعت الذهب با العلب وانا قلبي مجروح على امي الي ما ادري وش فيهاامي كلامها ماهو عبث

اكيد تحس بشي لكن ما تبي تعلمني ..!

وصليت المغرب ودعيت ربي يحفظها لي ..,

انا ما ادري كيف بتكون حياتي من غيرها يمكن اموت لو يصير لها شي ..!

كلمت خالتي ام ابراهيم تجي عندنا تتقهوى

وجات على طول تقهوينا بغرفة امي..!

ام عوق\عويق سكري باب الغرفه با المفتاح ..!؟

ام ابراهيم تضحك \ ما تقفل الباب ام العوق الا عندها شي خطير..؟!

ام عوق\ لا سلامتس بس اليوم تشرينا ذهب لعوق وابيتس تشوفينه..!

وطلعت امي الذهب وخالتي كل ما فتحنا علبه قعدت تذكر الله ..,

ام عوق\ شوفي يا نوره عوق ماهو جايز لها تقول وش ابي فيه كله ثقيل من يلبسه..!

ام ابراهيم تغمز بعينها لعوق\ما عندها سالفه شورتس يا وضحى هو الزين..,

وطلعت امي هدية ام ابراهيم ولبستها الاسواره ..

ام ابراهيم \ الله يكثر خيرتس يا وضحى ما قصرتي وليه تكلفين على عمرتس عسى عيال عوق يلبسونتس ..

ام عوق بوجع\ يالا حقين خيريا نوره متى هاك اليوم ..,

ام ابراهيم \الله كريم يا وضحى الله يطول بعمرتس وما على الله عسير..,

ورجعت الذهب بخزنة امي وانا احس قلبي حزين ومقبوض..!!

ياربي عونك ضاق بي كونك

صليت العشا ونمت وصحيت على صوت التيلفون ..!؟

رديت الا صوت رجال عرفته على طول انه زياد

ما يمدي قال كيف الحال الا امي طالعه من غرفتها..!؟

ام عوق بتعجب \ من الي داق بنصاص الليالي..!

عوق\ يمه ما ادري شكله غلطان..!

ورديت على زياد يا اخ تراك غلطان واسكر الخط وارجع لغرفتي..!

الايام الي قبل زواجي كثرتفكيري في امي ما خلى مجال لأي شي ثاني يحتل عقلي..,

ماعاد في راسي الا امي اشوفها ولا كأني اشوفها..!

ما ادري وش جاني هل هو شعور اني با ابتعد عنها او شعور اني با افقدها..,

امي حاسه انه فيني شي وكلمت ريم تبيها تساعدني اخلص جهازي ..؟

صرت امشي بدون وعي ريم هي الي تشتري وتحط وتجيب وانابس ادفع..,

سبحان الله كانت ريم هي الي تاخذ رأيي وتثق فيني وبذوقي اكثر حتى من خواتها..!؟

الا انه في اهم مرحله من مراحل حياتي كل شي قلب عندي لونه رمادي ..!

ما عدت احس بطعم شي ..؟!

بسرعه ريم خلصت اغراضي ..,

ريم فيها عجله غير طبيعية ويدها ووقتهاسبحان الله فيهم بركه..,

حتى ملابسي طبقتهم با الشنط ..,

ولا بقى الا فستان الزواج ننتظر بس يحددون كيف بيكون حفل العرس عائلي او عام..؟!

.
.
.
(كلمه اخيره)


في خبايآ سراديُبنا..

ثمه سعادةٌ مخبئة ?

لدينا أشياء بيضاء تسعدنا

و لكننّا لم ننتبه لها !

لدينا ؛ ( أهل وأخوة و أصدقاء)

لِـ نشعر معهم بِ الفرح ? "

لدينا ؛ ( دين )

فضلنا الله به على الكثير

لدينا صلوات وأذكار ترتاح بها الأرواح ?

لدينا الكثير لنسعد به ،

لك الحمد يَا ر بْ



.
.
.


الي الملتقى قريبآبأذن الله

وسالفه جديده


طيف الأحباب

ام الوليد





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم


هلا وغلا بكل العابرين الي يمرون على ها المتصفح ..,

و الي حبوا سوالف طيف الأحباب ..

ماهو كل من يقدر يكتب او يرد برد طويل اوقصير ..,

في الي مشغول وفي الي ماله خلق وكلن عنده ظروفه ..

دعوه طيبه بينه وبين نفسه هذي تكفيني من احبابي ..,

و لكم عندي بدال العذر ملايين الاعذار..,

العذر والسموحه من بناتي وخواتي الي يتابعوني وينتظروني..

بوقف تنزيل الروايه اسبوع بسبب اختبارات اولادي ..,

راح نتوقف بأذن الله فقط الثلاثاء القادم والسبت الي بعده ..

ونرجع نكمل مع بعض بحول الله وقوته مثل ماكنا سبت وثلاثاء..

يعني موعدنا الثلاثاء اخر يوم با الامتحانات بأذن الله تعالى..

قبل ماانسى في ليله سرمديه قادمه من ضمن ليالي بتمر على زياد وعوق ..,

بتكون اهداء خاص لآمووله واذا قرته معانا بتعرف ليش اهديتها..!!!

.
.
.

اليوم بنشوف عوق المزايين وذكرياتها با الايام الي قبل حفل الزواج..,

وشعورها وش كان ليلة العرس..,

تذكرو طيف الأحباب واسرتها بدعوه طيبه..

البارت اهداء للعابرين من هنابدون استثناء..

سواء الي خلف الكواليس والا الي اسعدوني بتعليقاتهم..!!

.
.
.

يا الله تعالوا معاي...!!

وسالفه جديدة؛


.
.
.


البارت الثالث عشر
.
.
.

مر على ملكتي عشر ايام وكل يوم صرت افصل خط التيلفون قبل الساعه عشرالليل اخاف زياد يدق..!

وامي تسمع او تدري انه يحاول يكلمني وتزعل..؟!

وانا ما ابي امي يضيق صدرها من شي..!

وفي الصباح اشبك الخط..
.
.
بعد اسبوعين من الملكه
.
.

قبل الظهر دق التيلفون وردت امي قالت خلاص حياك الله ..؟!

وانا عارفه انه زياد الي يكلمها ...,


عوق \ مين يمه ...

ام عوق\هذا زياد يقول بيمر يبيني بموضوع..؟!

ترى با امسكه على الغدا يالله عاد ورينا شطارتس ..!

عوق\ابشري لو انتس عارفه اني شاطره تربية الوضيح..,

رحت شيكت على المجلس ودخلت المطبخ اجهز القهوه والغدا..

انا با المطبخ ودخلت امي علي...!؟

ام عوق\استعجلي الغدا ترى الرجال بيمشي ..؟!

خلصت الغدا بوقت قياسي وجلست في الصالة انتظر امي وبعد الغدا جات امي ..!!

ام عوق\الرجال تغدى ورجع لشغله..؟!

الضعيف تلفونه النقال ما سكت من جلس الين مشى..

عوق با استغراب \وش عنده...!؟

ام عوق\ماعنده غير الخير يبي اوراق علشان يضيفتس معه...

وصور شخصيه يقول بيطلع جواز لتس ..؟!

والعرس حدده بعد عشرين يوم..!!؟

عوق بغضب\ خير بها السرعه العرس..!

وبعدين جواز وش ابي فيه مانيب مسافره واتركتس وراي..!؟

ام عوق بحده\ وش ها الهرج الي ماله طعم..؟!

ما زعلتيني وانتي صغيره تبين تزعليني وانتي حرمه في شور رجال..!

ماهقيتها منتس تعاندين ..!

عوق با انكسار\ يمه ماهو عناد بس..!

ام عوق بغضب\وش الي بس يا عويق كلمه وما ثنيها العرس مثل ما قال الرجال والصور العصر نشوف لها دبره ...!؟

واشوف بسرعه الاوراق تجهز بيمر بعد ما يطلع من شغله ياخذها...!؟

ودخلت امي لغرفتها..,

ليه هي وش زعلها انا كله علشانها ما ابي اتركها با الحالها مهما كان هذي امي..!

وكل يوم اشوف عيونها عيون المودع ومع هذا صرت انا الغلطانه ...؟!

حتى علاجها الي كانت تاخذه من يدي وانا الي اعرف مواعيده..!

الحين تزعل اذا قلت يا الله موعد علاجتس..,

تصدني وتقول اخذت علاجي وما يحتاج ان نسيت شغالتي تفطني ..؟

دخلت غرفتي محروره ومقهوره....

وانا ظر الشنط حقت جهازي ريم وخواتها ماقصروا تكفلوا بكل شي...!

وصلحوا لي شغل سنه بعشر ايام ..!

قلبي ما ارتاح وانا احس امي عصبت علي طلعت لها...,

ودخلت لغرفتها وهي تجهز نفسها لصلاة العصر..!

ام عوق\جهزتي الحاجات الي قلت لتس..؟!

عوق \لا بس ما يحتاج كل الاوراق اصلن جاهزه ومحفوظه بالخزنه عندتس..!

اردفت عوق با استعطاف\يمه ليه صايره بسرعه تعصبين وكل شي لازم يصير على مزاج زياد...

ام عوق بحده\وش الي يصير على مجاز زياد..!

الرجال سوى الي عليه ملك وارسل لتس المهر مدبول..

واليوم جاي يقول يا خاله انا رجال ملكت وابي حرمتي ..

وترى حددت العرس بعد عشرين يوم يناسب والا ما يناسب..؟!

قلت لا بالله يناسب وحرمتك اشهر عرسك وخذها محد بيوقف بوجهك...!

عوق بوجع\يمه ماهو بس على هذي انتي حتى علاجتس استغنيتي عني ..,

ام عوق بحده\انتي وش عندتس قمتي تدورين الحجات والاعذار..!

علاجي قبل انتي عندي مالتس شغل وتشوفين وش انا ابي..

لكن الحين عندتس شغلآ اهم من علاجي انا ادبر نفسي يا عويق..,

والله الظاهر انتس انتي صرتي ولية امري..,

وترى زياد جايب معه تلفون نقال يقول ابيتس توصلينه لعوق..!

قلت ماعندي بنات يكلمن با التلفونات..؟!

الرجال اذا ضوى حرمته تحت سقف بيته يهرج عليها ليله ونهاره محد قايل وش قالوا..!؟

ودامها تحت جناحي لا بالله ياولدي ما احب اطوالة الهرج وقصره..,

واردفت ام عوق \ايه قبل انسى العرس في بيتنا وماهوب جاي معه الا اهله الخاصين ...!

وبيسافر كم يوم واذا عودتو بيزين حفله كبيره انتي وش رايتس..؟!

عوق بقهر \يعني وش رايي انتي وهو خلاص قررتوا ونفذتوا..!

يمه من يوم قال عشرين يوم اعرفي انه خلص كل شي ..!

ام عوق \الحين انتي علميني وش الي تبينه من ها المطمطه..؟

تبين عيال ناصر يدرون بعرستس ويجون يساومونا ..!

والا تجي ساره وتقعد تنابح علي ..,

والله ان ما تعوذتي الشيطان وسويتي الي اقولتس انسي ان لتس ام وسوي الي يجوز لتس ..,

عوق با استسلام\ خلاص كل شي ولا زعلتس والله لو تبيني ارمي نفسي با النار ما قلت لا بس لا تضايقين..,

ام عوق\الله يرضى عليتس والله ما ابي الا ان ربي يستر عليتس ويوفقتس..,

عوق\خلاص بطلع الاوراق الي يبيها وبطلع للمشغل الي رحت له انا وانتي ذاك اليوم فيه مصوره بصور علشان الجواز..!

ام عوق \يا الله انا بصلي وانتي صلي وبسرعه اطلعي للمشغل ..,

هذا هو جنبنا مامن بعد الرجال الحين يمر..!

طلعت الاوراق وطلعت صورت صور شخصيه مثل ما طلبت امي ..

استغفر الله مالي حظ با الصور طلعت شينه بس يا الله ماشي الحال اهم شي الوضيح ما تزعل..

ورجعت للبيت وكان زياد موجودعرفت سيارته ..!

شفته راكبها يوم كنا با المحكمه..؟!

دخلت مع الباب الثاني وارسلت الشغاله على امي وجات اخذت الصور علشان تضيفهن للاوراق..,

رجعت امي قالت زياداخذ الاوراق وطلع...

ودخلت امي لغرفتها..,

دق التلفون بصالة البيت و رفعت السماعه..!

.....\عوق

عوق\من معي..!

عوق\انا زياد

زياد بترجي\عوق ابي منك خمس دقايق بكلمك ضروري...!

ما ادري وش الي خلاني ادخل با التليفون لغرفتي

عوق\ ياالله قل وش عندك..!؟

زياد\ عندك احد..؟

عوق بحده\اخلص الي عندك حتى لو عندي احد ماهو سامعك..؟!

زياد\ ليش ادق كل ليله ما تردين..؟

عوق\ وهذا الضروري الي تبي تقوله..!

زياد\ لا لكن ودي اسمع صوتك خالتي صاكتهاعلي صكه..!

حتى الجوال الي جبته لك ردتني طاح وجهي يوم قالت مانيب ماخذته راحمه حالك..

من هروج الليل لا تروح عليك نومه ثم يطردونك من شغلك..!

عوق بنفسها\ امي واعرفها ماعندها لف ودوران با الوجه..,

ضحكت استغفر الله غصب على كلامه ..,

زيادبضحك\الحين اكثر العالم جوالات الا انتي..!؟

عوق \ مالي حاجه فيه والا لو ابي طلعت بدال الواحد اثنين..؟!

زياد بقلة حيله\ طيب خلاص ماهو ضروري جوال تلفون على الاقل اسمع صوتك واخذ رايك بترتيبات الزواج..!

خلاص الزواج ما بقى عليه شي وانا ما ادري وش تبين من ترتيبات اخاف اسوي شي ما يعجبك..؟!

عوق بحزم\اسمع زيادانا ما خنت امي وانا مراهقه ولا زل عقلي مثل البنات ولا عمري خبيت عن امي شي ..,

يوم صار ذا كبري بكذب عليها واخدعها ..؟!

امي ما تحب سوالف التيلفونات حتى مع صديقاتي وهم بنات..,

وتضايق لو شافتني ماسكه سماعة التيلفون وانا الي يضايق امي مالي حاجتن فيه ..؟

وهذي اخر مره اردعليك وبسكر لكن قبل اسكر بطلب طلب واحد منك بس..!

زياد يتنهد بضيق \اطلبي ...!؟

عوق\ انت ما طلبت صور للجواز الا وانت مقرر تسافر برا المملكه..,

زياد\صحيح بحجز اسبوعين في بالك مكان معين..!

عوق بترجي\ما ابي اسافر برا المملكه ما اقدر ابعد عن امي..!

اخاف يصير لها شي وانا بعيده والله ما اسامح نفسي ولا اسامحك..؟!

زياد بملل\ طيب والمطلوب ...!؟

عوق بتردد\اذا ضروري تبينا نسافر نطلع مكه عمره ونرجع..,

واذا كاتب ربي لنا سفر للخارج بنسافر..!

زياد با استغراب\امرك عجيب البنات يسوون مشاكل بس علشان يسافرون شهر عسل..!

وانتي تترجين علشان ما تسافرين ..!

لك الي تبينه والله ما خسرت الي ربتك ياحظها فيك ..,

وانا الله يصبرني ياعوق العشرين يوم الجايه ..؟!

عوق \ وترتيبات الزواج خذ راي امي فيها ماراح اصير افهم من امي ومع السلامه وماقصرت..,

سكرت الخط ورجعت التيلفون لصاله خفت امي تحس اني اكلم و تنزعج ..,

رحت بشوف امي بغرفتها لقيتها نايمه..!

وكلمت ريم علشان اخبرها با التطورات الجديده ..!

قالت لازم اجل بسرعه نشوف الفستان ..؟

اليوم الثاني خبرت امي اني بطلع لبيت ريم اخذهاعلشان اخلص الي باقي من جهازالعرس ..!

فصلت فستان والمصمم قال اسبوعين ويخلص..

حجزت كوافيره تجي للبيت امي ما ترضى اطلع مشاغل...,

وخلصت شغلي كله...,

مرت الايام بسرعة البرق قبل زواجي بليله..؟!

جات ريم وخواتها وامهم معهم علشان نشوف وش الترتيبات الي بنسويها علشان حفل بكره..!

فستاني طلع ورجعته اكثر من مره لتعديل وزني حيل نزل خلال الاسبوعين...,

وجات الحنايه وهذا طلب امي تقول وشلون عرس بدون حنا والا عروس بدون ذهب ...!

وانا مستمعه ومنفذه ممتازه لتعليمات الغير...!

تمثال يشكلون ويحركون فيني على كيفهم امي وبنات ام ابراهيم...,

ما اعترضت على شي كل شي يقولونه انفذه ...,

يتهاوشن ويتصالحن هن وامي وانا بدور المتفرج ما ادري احس اني بغيبوبه ..,

حتى التصوير ما اخترت شي ولاهمني اذا فيه تصوير اولا..

خالتي نوره اقنعت امي علشان بعدين عيالي يشوفون صوري..

وكل العرايس يصورون وش معنى عوق ..!

تحنيت الحنه الي على مزاج امي يديني ورجولي حسيت اني صرت لوحه مانيب انسان..!

ما اسمع الا امي تقول زينيه من هنا وضبطيه من هنا نبيه احمر مثل دم الغزال ..!

اسمع اصواتهم ولا عندي قدره على الرد..

نمت بغرفة امي واحس با امي كل شوي تقوم تناظرني وترجع تنسدح ..!

لا انا نمت ولا هي تهنت بنومها كل وحده فينا تمثل النوم على الثانيه...؟!

صحتني وانا اصلن صاحيه على لصلاة الفجر..؟

قمت علشان اغسل الحنه طلعت امشي كني طفل توه يتعلم المشي..!!

حتى وصلت جناحي ودخلت الحمام اغسل طن الحنه الي على يديني ورجولي...!

شكل الحنه روعه مثل ما قالت امي دم غزال لكن مبالغ فيه..؟!

صليت الفجر وانا اقرا اذكاري ..,

اسمع امي تنادي واطلع لأامي وهي جالسه با الصاله تقول وينتس ابي اشوف حناتس..!

رفعت قميصي وريتها رجولي وجلست قدامها اوريها يديني ..,

قالت يا مشاء الله تبارك الله هذا الزين وتمسك امي يديني وتبوسها..,

واقعد ابكي تذكرت يوم كنت صغيره تحنيني ليلة العيد..

وتقول عوق ارقدي ترى ما يصبغ حناتس الا اذا نمتي..,

وانام علشان يزين الحنه واذا غسلته صبح العيد تبوس ايديني..,

وتقول الحنا ما يزهى الا بيديات عوق المزايين..,

امي قعدت تبكي يوم شافتني اصيح ..,

ام عوق تبكى وتبلع غصه\ياعوق وش فيتس تبكين والله لوماهي سنة الحياه..,

وخايفه عليتس من عقبي اني ما اخليتس تفارقيني..,

بس يا بنتي وش تبينا نسوي هذي كتبت الله والي مقدره على بنات حوا قبلتس ..,

احمدي ربتس يا بنتي واشكريه ان الله مد عمري لين حضرت يوم عرستس..

ان شاء الله ان زياد ما يخيب ظني وبيصير لتس نعم الرجال ..,

قطعت قلبي دموع امي لكن وش اسوي مالي حيله الا الصبر..

بعد الظهر جات الكوفيره علشان اخلص بدري..!

خصوص ان الحفل في بيتنا..!

صحيح مافي معازيم واجد...!

لكن لو ضيف واحد يربك كيف بحفل زواج..؟!

خلصت بعد المغرب ولبست فستاني..!

وامي كل فترة ماالكوافيره تشتغل على وجهي وشعري تنتقدها..!

مره قطعتي شعرها ..,

ومره تقول اعميتي عيونها ببلاويتس ..,

لكن الكوافيره كان بالها طويل مع امي..,

طلع شكلي مرضى الي حد ماوانا لو كنت بصلح مكياج لنفسي بيطلع احلى...,

لكن ريم قالت لا على الاقل التسريحه ماراح اضبطها لنفسي مثل الكوافيره..!

قلت اجل خليها تسريحه ومكياج مالي خلق احط المويه بفمي كيف بزين نفسي..؟

خالتي ام ابراهيم وبناتها ما قصروا ...,

رتبوا كل شي وانا جلست بغرفتي الي كلها شنط واكياس ...,

زياد جا امس وطلب من امي الشنط حقتي لكن امي رفضت ..!

قالت لا عوق هي الي تاخذ شناطها وترتبهن ..!

اعجبني كلام امي مع اني ما طلبت منها تقوله..!

ريم جهزت لي شنطه علشان حماها نواف قايل لأم ابراهيم..!

زيادبيطلع لفندق مع زوجته ليلة العرس خبروها ..!

من بعد طلبي من زياد انه ما يدق علي وامي ردت هديته شكل زيادخاف من انتقاداتها..!

نواف يوصل لعمته ام ابراهيم وهي تخبرنا وش يبي..!؟

ما ادري وش الي حطته ريم با الشنطه..,

لكن على الاقل ريحتني من الحيره ..,
.
.
بعد صلاة العشا
.
.

دخلوا علي ريم وخواتها علشان اطلع با المجلس الخارجي صلحت فيه كوشه صغيره...

من اختيار ريم وخواتها...,

ميعاد كانت تعلق وتقول والله كنت ابي الكوشه على شكل عربة سندريلا لكن زياد وشلون بيدخل ويوقف فيها..

بيصير لكم احدب نوتردام..!

كثير اعجب البنات شكلي وفستاني وخصوص ان فستاني كان موديل فرنسي فخم لونه سكري والمسكه ورد طبيعي ..,

ولبست طقم لولو رجعت اشتريته انا وريم من حسابي ..,

والفكره لريم لأن امي مايعجبها الا الذهب الاصفر..,

طلعت وجلست على الكوشه..

وجاو ناس قليلين ما ادري وش الاشكال ما ميزت احد الا ام زيادعلشانها على كرسي متحرك..,

لكن الاكيد ان المعازيم يعدون على الاصابع..,

اسمعهم يقولون ان زياد بيدخل..,

دقات قلبي حسيتها سدت اذاني ..,

لكن الي استغربته مافي احد تغطى يوم قالوازيادبيدخل يمكن الا حرمه وحده ..,

ما اشوف الا امي وام ابراهيم لا بسات براقع وبنات ام ابراهيم طلعوا..,

يعني عوايدهم ما يتغطون عن بعض امحق عوايد..!

دخل زياد يمشي با الحاله وعرفت ساعتها انه انا وانت يا زيادوحيدين ..,

مهما كثروا الي حولنا نبقى بنظر المجتمع لقطاء..,

مقطوعين وكل الي يشوفونا الحين اجناب عنا حتى نظرتهم لنا شفقه ورحمه بحال ايتام..,

جو لدنيا بغلطه ولحظه حظر فيها الشيطان بين اثنين..,

جابونا ورمونا ما اهتموا وش بيصير علينا اواي صعوبات بنلقاها بحياتنا ...,

ابآنا ذكور بينسى المجتمع الي سووه..!

وامهاتنا الاكثريه منهن لذة ساعه اورثت هم وندامه طول العمر..!!

الي انذبحت والي تحطمت حياتها الشي الاكيدان كلهن مشتركات با التعاسه الابديه للغلطه الي غلطوها..,

وانا با افكاري ما اسمع الا زياد يبارك لي..,

نسيت ما ادري وش ارد عليه ..!؟

هو يقول الف مبروك يا عروس..؟!

وانا اقول طيبه بخير..!

والحمدلله مافي احد يسمع..,

كل الحاضرات جو يسلمون عليه..,

واسمع الي تقول الف مبروك خالي والي تقول عروستك صاروخ والي تبارك وتمشي..!

ام زياد جالسه على كرسيها جنبنا تكسر الخاطر شغالتها واقفه وراها..,

وكل مارفعت عيني عليها شفتها مركزه على زياد ومبتسمه..,

نادى زياد امي وقال ياخاله بنمشي..!

انا سمعت كلمة بنمشي وطقتني ام الركب ابي اقوم ماعاد تشيليني رجولي وجات خالتي ام ابراهيم..,

تسمي علي وش فيتس قلت خاله احس اني ما اقدر اوقف وسمت علي ومسكتني مع يدي قومتني... !

زياد صاد عني يسولف مع حرمتين اتوقع الي اسمهم بشرى ونجلا..,

التفت علي يوم وقفت ومسك يدي قالت له خالتي ام ابراهيم انتبه لها تراها دايخه ومرتبكه ..,

اناظر امي ما ادري وين راحت ماعاد شفتها ابي اسأل خالتي ام ابراهيم حسيت اني انخرست

ماغير ماسك يدي زياد كنه خايف اني اهج ..!

طلعت وانا عيوني طايره ابي امي تلاشت بين الحضور الي حتى عددهم قليل اكيد امي دخلت داخل

يمكن اتعبت ارتفع الضغط والا السكر عندها ابي اتكلم لساني ماعاد يعيني على الكلام..!!

بس بشوفها ما احس الا خالتي ام ابراهيم وريم لبسوني عباتي والطرحه حذفتها على وجهي

ما ادري كيف لبستها وريم تقول بلحقتس مع المصوره للفندق ..!

ماعاد ابي عرس ولا مصوره ولا احلامي الهبله ..!؟

با الله يوم كنت افكر اني اتزوج مثل صديقاتي انا وين كان مخي بس ..!

ابي امي ماعاد ابي شي..!؟

يا ناس ياعالم فكو عني صارت زحمه على الباب اسمع ضجيج اصوات وعبايات سود..,

طلعت مع زياد والمعازيم ورانا يمشون..

فتحت خالتي ام ابراهيم باب سيارة زياد من ورى...,

اسمع زياديقول لا الباب الي قدام محد معانا بس انا وعوق..!

ركبت قدام وقبل تسكرالباب قالت الحين شنطتس يا امي معاي..!

بنلحقتس فيها انا وريم مع المصوره..!؟

فاضيه يا ام ابراهيم اول مره احس ان دمتس ثقيل ..!

انا ابي امي يلحقوني فيها ماهو شنطه ومصوره..!؟

مشتاقه احبب عيونها واشم شعرها ياطول ليلي طولاه..!

حرك زياد السياره وهو يسولف ما سكت من طلعنا من شارع بيتنا..!

وانا ما ادري وش يقول كنه بالع رادو..!

ما اسمعه الا يتحمد ربي اني صرت من نصيبه..!

واني اجمل ما شافت عيونه ولا اشوف شي غير انوار الشوارع من تحت الغطوه..!

وصلنا الفندق ونزل زياد وفتح لي باب السياره..

وها المره صرت امشي وراه بدال ما هو ماسك يدي..!

يعني الحين محتاجه احد يمسكني لا اضيع ماهو يوم كنت في بيت امي..!

طلعنا للجناح الي حاجزه زياد..,

ودخلت وانا امشي مثل الي مخدره احس نفسي بطيح ما ادري نوم ما ادري ارهاق ما ادري رعب او خوف على امي ..!

الجناح كان صالون استقبال وشكل وراها باب ثاني يمكن غرفة نوم..

صالة الاستقبال صغيره فيها كنبات اثنين فرديه والثالثه مزدوجه بينهم طاوله..!؟

ما يمدي جلست الا جوال زياديدق رد عليه قال خلاص بطلع لكم نزل بشته على الكنبه..

وطلع اقل من دقيقه الا وراه حريم..!

دخلوا رفعت راسي على صوت خالتي ام ابراهيم وريم والمصوره معهم..!

ريم معاها شنطتي ودخلت للباب الثاني وخالتي ام ابراهيم وقفت جنبي ودنقت علي قالت عوق..!؟

وش فيتس بسم الله عليتس..!

ما ادري كيف قلت سلامتس..!

ام ابراهيم\ هذي المصوره بتصوركم زياد طلع شوي ويرجع ..

وريم معاها شنطتس بترتب اغراضتس داخل

عوق بحزن\ خاله لا تتركين امي..,

امي ما تعودت ترقد با الحالها..,

ام ابراهيم\ لاتشيلين هم الليله كلنا بننام عندها..

انتي لا تفكرين الا بنفستس وبس ..

وانا امتس خلاص الحين انتي حرمة برقبة رجال لا تخيبين ظن وضحى فيتس ..,

طلعت ريم من الغرفه وجات جنبي..

ريم بهمس \ نزلت شنطتس وفتحتها ما طلعت شي منهاعيب الرجال برا واقف مع جزاع..!

بسرعة المصوره تصور وتضف وجها ننتظرها تحت..!

عوق بترجي\ريم تكفون امي لا تخلونها اختفت من عيوني ما شفتها يوم جيت امشي وين راحت

ريم بتهكم \يعني وين بتروح اكيد واقفه على روس الشغالات على شان ترتيب العشا..!

يا حبتس ياعوق لنكد اقول تعوذي الشيطان ...,

اردفت ريم بضحك\يا ربي لا تعاقبني شفت زياد قبل شوي والله ان شوفته تمزع التسبدتبارك الله..,

ماهو الي عندي لا وبعد امه ما كلتني عليه تبيني عقب كل صلاة اسجد سجود شكر على ان ولدها اخذني ...,

الحمدلله اني احب جزاع والحمدلله ان الحب اعمى وجزوعي معميني غلاه...

عوق بضيق بطفش\ياربي ياريم انتي وجزاع الي كنه شبه مع كل دواء..,

الحين اسألتس عن امي وش جاب طاري جزاع ..,

ام ابراهيم بحده \امتس طيبه ما عليها يا بنتي وحنا افتضحنا با الرجال واقف برا..!

وريم ماهي صاحيه من مرض جزاع لين يصقع راسها بحرمه علشان يمكن تصحى ..!

ريم بغضب مصطنع\ياويلي يمه اعوذ بالله ..,

ام ابراهيم\اقول عن القرقره امشي قدامي ..,

ورجعت ام ابراهيم سلمت على راسي

ام ابراهيم بحنان \استودعتك الله الذي لا تضيع ودائعه..,

نفس الكلمه البارحه يوم نمت عند امي حطت يدها على قلبي وقالتها..

طلعوا ودخل بعدهم زياد..!

لبس بشته الاسود الي مناقض لبياض بشرته..!

وبدت المصوره تاخذ صور..,

انا وزياد كلنا ملينا من التصوير انا قلبي ما كلني على امي ..,

وزياد ما ادري وش فيه شكله طفش مني..!

كل ما قالت المصوره حط ايدك هنا والا ناظر من الزوايه هذي قعدت اتأفف..

قال خلاص بسرعه خلصينا شالت عدتها المصوره وطلعت وبقيت بس انا وزياد با الحالنا مره ثانيه..,

زياد \ خوذي راحتك عوق شوفي غرفة النوم وراك كان بتغيرين لبسك..!

قلت بقلبي جاك الموت يا تارك الصلاة..!؟

وش بغير لبسي الحين انا ادري عن ريم المرجوجه وش الي اختارته وحطته بشنطتي..؟!

زياد يبتسم\انا بنزل دقايق وراجع لك على طول ما راح اتأخر ..!

هزيت راسي وانا ساكته يعني وين ابي اطير بترجع تلقاني تأخرت والا استعجلت ..!

هو طلع وانا اخذت عباتي وطرحتي ودخلت لغرفه النوم السرير كبير مره ومنثور عليه ورد

اول مره ادخل فندق بحياتي ..!

اول شي دورت ساعه ابي اعرف الساعه كم لقيت الحمدلله ساعه جداريه ..

ها الليل معيي ينتهي وانا ظر الساعه الا توها ماو صلت احدعشر ونص

ياربي سترك متى يصبح علينا الصبح...

يا ها اليله لو انتس ليلة امتحان ومذاكره كان مريتي بثواني..؟؟!!!
.
.
.

(كلمه اخيره)



عن أبي هريرة رضي الله عنه قال : أوصاني خليلي بثلاث لا أدعهن حتى أموت صوم ثلاثة أيام من كل شهر وصلاة الضحى ونوم على وتر .

يأمرنا الرسول صلى الله عليه وسلم

... ان نصوم الايام البيض

ولكن الغريب ليس بكلام رسول الله صلى الله عليه وسلم

فالمخابر الامريكية اكدت ان القمر

لديه القدرة على امتصاص

الماء الراكد من جسم الانسان

والغريب في الامر انه حسب المخابر الامريكية

لا يمتص القمر الماء الراكد في جسم الانسان ايام اكتماله اي

ايام 13 14 15 من الشهر القمري

"اقصد بالماء الراكد هم الماء الذي لا يطرح في العرق والبول"

لذا خرج المخبر بنتيجة وهي؛

"ننصح الشعب الامريكي بالانقاص من الاكل والشرب في الايام 13و14و15 من الشهر القمري

وهو ما اكتشفه الرسول صلى الله عليه وسلم قبل 14 قرنا

"وما ينطق عن الهوي ان هو الا وحي يوحى"


اللهم صلي وسلم على محمد وعلى آل محمد

.
.
.

الي الملتقى قريبآبأذن الله

وسالفه جديده


طيف الأحباب

ام الوليد




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





بسم الله الرحمن الرحيم

.
.

هلا وغلا بكل الغوالي الي ابعدتني عنهم الامتحانات ودوشتها..,

في عضوه غاليه علينا والدها تعبان اسأل الله العظيم رب العرش الكريم ان يشفيه ويلبسه لباس الصحه والعافيه.

الف الف مبروك لناجحين وعقبال الي ينتظرون النتايج..,
.
.
اليوم بنشوف عوق المزايين وبطلنا الجديد زياد
.
.

البارت اهداء لكل الي افتقدوني بدون استثناء..

سواء الي خلف الكواليس والا الي اسعدوني بتعليقاتهم..!!

او الي طلعوا من وراء الكواليس ردودكم تسعدني وغيابكم عن الردود..,

ومتابعتكم بصمت لها بدال العذرالآف الاعذار..
.
.
.
يا الله تعالوا معاي...!!


وسالفه جديدة؛


البارت الرابع عشر
.
.
.

ها الليل معي ينتهي واناظرالساعةالا توها ماو صلت احدعشر ونص ..,

ياربي سترك متى يجي الصبح ..!

يا ها اليله لو انتس ليلة امتحان ومذاكره كان مريتي بثواني..؟؟!!!

بشوف ريم وش مهببه كني اشوف الي حاطته لي ها المرجوجه ..

لقيتهامنزله شنطتي وفاتحتها وبدون ما تطلع شي منها..!

فتحت الشنطه الا فديتها اول مره تخيب ظني ..,

طلعت قميص نوم ساتر معركه انا وهي ماتبيني اشتريه لكن انا اصريت عليه..!

طويل قطعتين ساتان القميص الداخلي والخارجي دانتيل مشغول واكمامه طويله وساتر..,

الحمدلله هذا القميص وجات سلامات بقى ها الشعر وشلون افكه..,

عسى ريم بس مانست البلسم ما يفك ها التسريحه الا بلسم..

واقفل باب الغرفه واحاول افكك البنس الي بعدد سكان الصين من كثرها..!

والطرحه الي مادري وشلون ناشبه بشعري ..!

نزلت الفستان والطرحه..,

واخذت معاي لبسي واحط شعري على طول تحت المويه..,

وبا الموت غسلته علبة البلسم كلها يا الله تفككه..,

اخذت حمام حسيته هدى اعصابي المتوتره وطلعت من الحمام لبست القميص وقعدت امشط شعري..,

الا الباب يدق..!؟

سبحان الله نسيت ان معي احد واقوم وافتح الباب..,

زياديضحك \حسبتك نمتي كم مره ادق ما فتحتي..!

عوق با احراج\لا بس كنت با الحمام ولا سمعتك من صوت المويه..؟

رجع وراه ودخل شنطته..,

وبدون ما يتكلم ولا حتى يلتفت لي اخذ ملابسه ودخل الحمام ما خلصت شعري ولفيته الا هو طالع من الحمام ولابس بجامه

قرب مني وانا جالسه على كرسي التسريحه وحط يده على راسي وقعد يدعي ..,

وانا قلبي بغى يطير على اني ماني خايفه ولا شي بس حسيت برهبه..,

زياد\ترى القبله هذا اتجاهها بنصلي..,

عسى الله يبارك لنا بحياتناالقادمه ..,

صليت با العبايه والطرحه استحيت اطلع اجلال الصلاه قدامه..,

خلصنا صلاه والتفت علي ..!!

زياد يضحك\خير عباه انتي بغرفة نوم..!

عوق با ارتباك\ماهو قصد بس جلالي با الشنطه وانا استعجلت علشان اصلي معاك..,

زياد\ نزلي عباتك تحسسيني انك بتهربين..,

نزلتها على شنطتي..,

وجلس زيادعلى طرف السرير...!

زياد\ تعالي اجلسي هنا..!

عوق\لا بجلس على كرسي التسريحه..!

زياد با ابتسامه\ يا شيخه ماني ماكلك الليل من اوله وعندي كلام واجدبقوله لك ..,

تعالي بس وهدي اعصابك..!

جيت وجلست مقابلته هو كان ماد رجل وثاني رجل على حافة السرير مسك ايديني..,

زياد\ بردانه تبيني اقصر التكييف..!

عوق بتوتر\لا ..

زيادبهمس\اجل ليش ايديك تنتفض كنك بردانه..!؟

عوق بتوتر\عادي...

ومسك شعري من ورى..,

زياد بدهشه\ شعرك غرقان مويه ليش ما جففتي شعرك معاك استشوار..؟

اذا ما معك شوفي مجفف با الحمام يفي با الغرض ...!

عوق منحرجه\معي بس الاستشوار مااستعمله دايم ..,

يهلك الشعر ومضر هو بيجف من حاله..,

رجع مسك ايديني ويعلق على الحنه ما لفت انتباهي كلامه..,

الي لفت انتباهي بياض ايدينه زياد بياضه ماهو طبيعي على بياضي الا انه ابيض مني بمراحل ...!

زياد يبتسم\ عوق الحنه شكلها رهيب بيدينك اول مره يعجبني رسم حنه اكيد ذوقك ما شاء الله ..!!

رديت\لا هذا ذوق امي وطلبها ..,

عوق بنفسها\اي صح تذكرت ابي اكلم امي انا طلعت من البيت وما سمعت صوتها..

عوق بترجي\زياد انت تعرف رقم البيت ابي سمع صوت امي..,

زيادبا استغراب وحده\ انتي طفله خلاص صرتي حرمه امك لا حقين عليها..,

عوق با اصرار\مالي دخل والله ما اسمع منك ولا كلمه حتى اكلم امي واسمع صوتها..,

زياد بتهكم\ تدرين الظاهر ان عمرك خمس سنوات ماهو با العشرينات..,

عوق بغضب\خمسه خمسين ابي امي اكلمها والا ترجعني لها..!

زياد بضحك\ لا المكالمه اهون لكن لو كانت نايمه وش الحل ..؟!

عوق بقلة حيله\لا خلاص اذا نايمه هذا عذرك بكره من يوم تطلع الشمس نروح نشوفها..,

وقف وسحب يدي معاه وطلعنا من غرفة النوم لصالون...,

زياد با ابتسامه \طلبت لنا عشاانا على لحم بطني من الصباح واتوقع انتي مثلي..!

عوق بتوتر\ لا عادي ما فيني جوع الا لصوت امي..,

اخذ جواله ودق على رقم بيتنا مارد عليه احد

زياد\شكلهانايمه..,

عوق با استعطاف\حاول مره ثانيه وهي اكيد بترد يمكن تصلي..!!

دق والحمدلله في احد رد عليه..,

طلب امي منه وقال للي رد عليه قولي لها زوج عوق..,

احس اني استغربت كلمته زوج عوق..!!

تأخرت امي حتى ردت على زياد..!

زياد\ هلا بك خالتي..,

ام عوق\....

زياد\الله يبارك فيك ويطول عمرك.

ام عوق\.......

زياد\ما عليها طيبه.,

ام عوق\......

زياد يضحك\ابشري ياخاله ما طلبتي..,

ام عوق\.........

زياد\عندي تبي تكلمك ..,

عطاني الجوال وقمت من عنده واسمع صوت امي حسيت انه لي سنين ما سمعت صوتها تسألني عجزت ارد..!!؟

ام عوق بتأثر\عوق امي انتي تبتسين..!!

عوق تبكي\لا بس فقدتس ..,

ام عوق\الله يوفقتس يا بنتي ويرضى عليتس ..

انا بخير وطيبه لا تخافين علي عندي ام ابراهيم..

وانتي بتجيني ان شاء الله ما انتي بعيده..,

يا الله روحي شوفي رجلتس يا بنتي وطيعيه بما يرضي الله..,

ولا تخلينه يقول وضحى ما عرفت تربي بنتها..

يالله بروح اكمل صلاتي مع السلامه..,

ما قدرت اقول ولاكلمه كانت امي تعطيني تعليمات وتطمني انها بخيروقطعت المكالمه ..,

حتى صوتها صوت الي باكيه اكيد يوم اختفت عن عيوني كانت تبكي ولا تبيني اشوفها..!

اخذ الجوال زياد من يدي وانا احس ان قلبي يتقطع على امي..!

زيادبمحبه\ وش فيك خلاص تطمنتي على امك ليش طيب هاالدموع

مسح دموعي زياد بيده

واردف \ تعالي تعشي..,

عوق بشرود\امي وش قالت لك..!؟

زياديبتسم\امك تقول لي الحين يا زياد اشبع سوالف من عوق واصل ليلك مع نهارك سوالف ...!!

قلت لها ابشري يا خاله..,

مديت يدي على الاكل ما قدرت ابلع شي اللهم شربت مويه..,

زياد يضحك\ كويس اذا هذا اكلك ما شاء الله على كذا بتوفرين علينا ..,

عوق بهدوء\ماهو قصد لكن مالي نفس ولا اقدر اغصب نفسي ..,

زياد\اجل خلاص حتى انا ما ابي آكل تعالي معاي ..,

مشيت وراه لغرفة النوم وترك ايدي وفتح شنطته طلع منها كيس كبير...,

وطلع من الكيس علبتين مغلفات ...!!

زياد يبتسم\هذي هديتي لك ما عطتني امك الله يعافيها فرصه قبل العرس اهديك شي..؟!

تذكرت ان ريم قالت لي بنشتري لزياد هديه ليتني طاوعتهاانا ما اهتميت وهي شكلها نست ..؟

زيادبممازحه\طيب ما تبين تعرفين وش هي هداياك..,

وراح يفتحها الاولى كانت جهاز جوال..,

زياد بتعجب\ابي اعرف انتي وامك بأي عصر عايشين مين الي مامعاه جوال بوقتنا الحاضر..,

عوق \الجوال لناس الي تحتاجه وانا وامي ما احنا بحاجته..,

زياد\ بيجي يوم الكل شايله...!!

الحين ترى كثير من الناس غالي عليهم والرسوم جدآمرتفعه..,

وفتح العلبه الثانيه وهو يضحك ..!!

زياد \عوق الظاهر بنقضي ليلنا نتكلم عن كل المواضيع الي تخص الفرد والمجتمع.

طلع علبه صغيره وكان فيها خاتم الماس عرفته من شكله مسك يدي ولبسني وباس يدي

روعني سحبت يدي وقمت كني مقروصه رحت لشنطتي ..,

زياد يضحك \ بسم الله وش فيك..؟!

عوق بتوتر\ مافيني شي واقعداحوس بشنطتي كني ادور شي..

وانابس بطلع من هاالاحراج ياربي يا جراءته ها الرجال...,

لقيت كيس داخل الشنطه استغربت شكله او ل مره اشوفة..!!

كل الي في الشنطه من جهازي شريتهم انا وريم وخواتهاالا ها الكيس..!

فتحته والقى ورقه مكتوب فيها..؟

عوق هذي هديه بسيطه ساعه رجاليه اهديها لزوجك انا اشتريتها بأسمك لزياد..؟!

اخذت الورقه وحطيتها بين الملابس لا يشوفها زياد ومن اولها مواقف بايخه..!

عطيته الهديه...!

عوق بخجل\ هذي هديتي..,

زياد جالس على السرير وانارجعت جلست على كرسي التسريحه..,

وقعدت اقلب بخاتم الا لماس شكله ذوق وراقي ما ادري هو اعجبني شكل الخاتم ..!

والا اداري ها الاحراج الي انا فيه..!!

رفعت راسي على صوت زياد فاطس ضحك..

بسم الله رجع له هباله يا صبح اصبح..!!

زياد يبتسم\ عوق هديتك روعه..,

عوق بتذمر\من ذوقك..!!

زياد\بس وش عرفك اني كنت ناوي اشتري ها الساعه..!!

عوق بدهشه\هاه ايه لا يمكن صدفه..!!

زياد\ بعدين وش ها العبارات الرائعه الي كاتبتها..,

عوق با استغراب\اي عباره نسيت ..!!

زياد بتهكم\ قربي شوفيها..!

عوق\لا مكاني مرتاحه لكن وش مكتوب...!

زيادبتأثرمصطنع\عباره صراحه جميله من غير الخط الي مكتوبه فيه ابداع ثاني والله كأني اعرف ها الخط..,

صار عندي فضول هذا وش بلاه قام يخربط..,

قربت منه بشوف وش مكتوب مسك يدي وجلسني قباله..,

زياديبتسم يهمس \عوق انتي متأكده ان الساعه ذوقك..؟

عوق\......

زياد بضحك\ والله متأكد انك ما تدرين عنها بس مقبوله منك..!

وبعدين انا ما ابي بس الساعه ابي الهديه الثانيه..!؟

عوق بذعر\ بسم الله وش الهديه الثانيه ..,

زياد بتهكم\الي مكتوبه بالورقه ..!

وعطاني الورقه الخط ماهو خط ريم هذاكنه نقر دجاج وريم خطها حلو..!؟

بغيت انصرع من الكلام الي مكتوب..,

الله لايعطي ابليستس عافيه يا ريم..!

يا فضيحتي من زيادوين اودي وجهي ..!

زياد يضحك\ وش في وجهك قلب احمر..!

قعدت ابكي

عوق منحرجه وتفرك ايديه بعض \والله ما كتبت شي انا كنت ناويه اشتري لك هديه ..!؟

بس ماعرفت وش يهدون ولا عمري سألت وش تهدي العروس للعريس ..!!؟؟

اصلن كنت احسبه عيب الحرمه تهدي زوجها شي..!

ونسيت الموضوع يوم كنت اجهز وانشغلت عن الهديه..,

وريم ما نست هي الي اشترتها وبعد من حسابها لأنها ماخبرتني عنها..,

واكيد هي ما كتبت الكلام يمكن زوجهاالخط ماهو خطها ...!؟

زيادبهمس \ليش الدموع بنبدا حياتناحساسيات ما ينفع كذا..!

اردف با ابتسامه\ طيب عادي واذا ريم هي ما اهدتك الهديه الغاليه الا وانتي عزيزه عندها..!؟

ويمكن توقعتك تفتحينها قبلي بس جد كلامها عادي ..؟!

عوق تمسح دموعهابتوتر\ وش عادي ياربي متى يصبح الصباح قبل اشوف امي بشوف ريم..!

زياد يضحك\ليتك تشوفين مقالب اصدقاي في بعضهم الله يبيح جزاع وحرمته عندهم

عوق بتهديد\ماعليه مصيري اشوفها..,

زياد يضحك\ بتذبحينهايعني..!

عوق با ارتباك\ بس ذبح..!؟

زياد\بس شكلها فله مثل جزاع..!

اردف زيادوهو يناظر الورقه\اجل تكتب الف مبروك دكتور زياد..!!

وهذي هديه بسيطةعقبال ما يهديك ربي السنه الجايه بنفس اليوم والتاريخ تؤم وضحى ونمر

بصراحه قويه ..!

عوق\ما عليه انت اضحك وهي بكره عقوبتها..؟!

اسولف واهدد اني بذبح ريم ابي الصباح يطلع بس..!

من غير حكايات عن مقالب ريم فيني ..؟!

وزياد فاطس ضحك يمكن يضحك عارف تفكيري وما خذني على قد عقلي ..!؟

اذن الفجر ياربي لك الحمد وزياد قام غير لبسه ولبس ثوب وشماغ وطلع لصلاة ..,

وانا النوم قاطع قلبي من يوم طلع وعلى طول اصلي قبل يجي ما ادري وشلون صليت..!

وانام بالسرير ما صدقت انسدحت على المخده واغمض عيوني..!

سمعت فتحت زياد للباب وانا كأني ميته ماهو نايمه طلع على السرير..!

زياد يضحك\ عوق ,عوق ما اسرع نمتي والله اسمع بلي يقول اقعد نايم ولا تقعد مستنوم..!؟

لين شفتك نامي وضرب على كتفي وقال كل مطرود ملحوق يا ام وضحى ونمر..,

الصباح رباح اخر كلمه سمعتها من زياد الصباح رباح..!

ولا صحيت الا على اذا ن العصر وحتى زياد الي صحاني

زياد\ قومي راحت علينا صلاة الظهر واقوم مثل المقروصه..!؟

واركض اوضي واصلي الصلوات الي فاتتني..,

زياد\عوق الحين وشلون انا بنهار من الجوع..!

المشكله اني انا مثله لكن مستعجله ابي اشوف امي..!

عوق بترجي\ تكفى ابي اشوف امي ما يكفي وقتنا راح كله نوم..!

زياد\ طيب عندي حل وسط بطلب غدا خفيف ..!

نتغدى لا يجينا شي من الجوع ونطيح وانتي جهزي اغراضنا تم ..!

عوق بتوتر\تم خلاص..!

غيرت لبسي بتايور ورتبت شكلي وفكيت شعري وربطته على ورى بشكل مرتب..,

ما حطيت الا روج ومسكره ورشة عطر خفيف اغير نفسيتي..؟!

يارب بس لاحد يشم معاي عطر واخذ اثمه..,

بعد الحفله الي كانت امس بوجهي حسيت وجهي نار من اثر المكياج..!

وخلصت وطلعت عباية وطرحه ونقاب غير الي لبستهم امس ..!

وشنطة يد دخلت فيها طقم اللولو الي لبسته امس ولبست خاتم زياد والدبله كانت بيدي..!

ورتبت اغراضي الي اصلن ما طلعت كثير منها بشنطتي ...,

وشنطة زياد ما ادري وش اسوي فيها خليتها بمكانها..!

وطلعت لزياد الي كان يلعب بجواله اول ما حس فيني رفع راسه..!؟

ما ادري استحيت منه لفيت بدخل للغرفه بعتذر بأي شي بغيت اطيح ..؟!

زياد بذعر\ لااله الا الله بسم الله عليك ..!

وغمض عيونه زيادوطاح من يده الجوال

عوق بخوف وارتباك\وش فيك..!؟

زياديتنهد بقهر\وش فيني قولي وش الي مافيني صبر جميل والله المستعان ..!

تعالي اجلسي خلينا نفطر ما ادري نتغدى ان الله مع الصابرين...!؟

عوق بنفسها\ياربي وش بلاه هذا مرات وش زينه ومرات يقط خيط وخيط..!!

جلست جنبه محل ما اشر لي..!

زياد\تأخرتي الاكل برد..

عوق\لا عادي بس نبي نمشي..,

زياد بحده واصرار\مافي طلعه من هنا حتى تاكلين لا تدوخين علينا ننفضح بأمك..!

اذا انتي نفسيتك كذا اجل كيف هي..!

واغصب نفسي غصب بس ابي اسمع كلمة يا الله مشينا..!

تغدينا وقام زياد يشوف اغراضه داخل غرفة النوم..!؟

وانا على طول قمت غسلت ايدي ولبست عباتي..؟!

ما امدى البس شرابي وقفازي الا هو طالع يضحك..!؟

زيادبممازحه\ خير تبين تمشين وتتركيني وراك..,

عوق با استغراب\لا ليش ..!

زياد بتهكم\ تركتي شنطتي ما رتبتيها..,

عوق بخجل\والله ماهو قصدي لكن ماعرفت وش تبي منها خفت ارتب فيها اشياء انت تبيها ..!؟

زياد \ها المره سماح..,

ورجع للغرفه وشكله يرتب اغراضه وغير لبسه ولبس غتره بيضا وثوب ابيض وطلع علي

زياد\ جاهزه..؟

عوق \ ايوا..

.
.
.

طلعنا الشنط ونزلني لسياره تحت ورجع ..,

يخلص الاجراءات حسيت بصوت زياد وهو يركب الشنط با السياره ..!

ركب السياره احس دقيقته سنه بيجي المغرب وللحين ما طلعنا من ها الفندق..؟!

زياد\واخبار عوق عساها مرتاحه..!

عوق بتوتر\ابشرك بس بسرعه بشوف امي...!

زياد\ يا حليلي بالله من امس جبت طاري امي قدامك ...؟!


عوق\لا ..؟

زياد\تدرين ليش..؟!

سكت ما عرفت ارد

زياد\انا اقولك لأنه ماهو وقته والا في كلام كثير بقوله لك عن امي..!؟

عوق بقلق \ماهو مشكله قل الي تبيه بس حرك..!

شغل السياره..

زياد\ عوق تدرين تفاجئت يوم شفتك لابسه قفاز وشراب وحتى عباتك تكفين خلك كذا ..؟!

عوق بحزم\اكيد حجابي ماغيره معي لقبري غريبه ما انتبهت للبسي با المحكمه..!؟

زياد \ الا بس توقعت علشانك جايه محكمه لابسه كذا..,

اردف زيادبتساءل\عوق حلوه دبلتي..؟!

عوق\ ايه زينه ماعليها ..؟

زيادبسخريه\وش زينه ماعليها تصرفيني

عوق وهي ضايقه \لا تهبل ..,

زياد\ها الدبله ما شفتيها قبل ..,

عوق تناظر الدبله \ لا اول مره اشوفها وبعدين هذي شكلها من الفضه ورجالي يعني وين بشوفها..؟!

زياد \الدبله هذي كل ما ضايقني شي ناظرتها وضحكت ..!

عوق بتعجب وتهكم\ فيها مارد كومدي..,

زياد بحب\ لا الله وفيها عيون عوق..؟!

يارب سترك رجع له هباله متى نوصل لبيت امي..,

زياد يبتسم\ عوق وش فيك سكتي..,

اردف زياد\يوم الملكه يوم جيت اللبسك الشبكه كانت الدبله مع الشبكةوبعد ما لبستك دبلتك..؟

وجيت بلبسك العقدورفعتي راسك وجات عيونك بعيوني عجزت عقبها اسوي شي دخت وياالله امسك نفسي لا اطيح..!

جلست جنب امي كأني طفل خايف احد يعاقبني يوم طلبت امي اقومها على كرسيها المتحرك..

ما ادري كيف مديت يدي للعلبه واخذت الدبله وخبيتها في جيبي خفتك تنتبهين انتي والا خواتي..!

لكن ربك ستر و الحين ما فات شي ...

ونزل دبلته ومسك يدي وحطها فيها قال يا الله لبسيني ...

عوق با استغراب\هنا وانت تسوق..؟

زياد يضحك\وش فيها عادي..!

عوق بدهشه واستغراب\ ترى انا كنت شاكه ان فيك شي لكن الحين تأكدت انك مصخن..,

زيادبا اصرار\ مصخن مو مصخن والله ماتنزلين لين تلبسيني

سكت ما عطيته وجه ودنقنت افتش بشنطتي ما ادري وش ادور ..,

بس ابي اضيع الاحراج الي انا فيه...!

زياد\ عوق التفتي يمينك..؟!

التفت الا احنا واقفين على باب بيتنا حاولت افتح باب السياره كان مقفله زياد..؟!

عوق بترجي\تكفى افتح الباب ..

زياديضحك\ مافيه لين تلبسيني الدبله

عوق با استعجال\ وينها عطني بس افتح الباب..!

عطاني الدبله وبنفس الوقت فتح الباب ما انتظرته فتحت الباب..!

ونزلت بسرعه ادق بابنا نزل وراي بسرعه..؟!

زياد بحده\ما انتي صاحيه وش فيك لاحقه على امك..,

فتحت لي الشغاله حتى بدون ما تسأل مين انا..,

جيت بدخل البيت الا يد ما سكه يدي ...!

عوق بترجي\ تكفى بدخل اشوف امي اتركني اخرتني عنها وفضحتني قدام الشغاله..,

قال لشغاله بسرعه داخل ودخلت تركض..,

عوق بترجي\زياد اترك يدي اكيد بتقول لأمي ..

وانا ما ابي امي تدري من الشغاله اني جيت ابي ادخل فجاءه لها..,

انتبهت لدبله الي ما سكتها بيدي وبسرعه مسكت يد زياد..,

ولبسته ولا ادري اي اصبع حطيت الدبله فيه اهم شي بس ادخل للبيت..!

وحتى شنطتي رميتها عليه ورحت اركض داخل واسمع صوت زياد وراي يضحك ..,

وانا مابين عيوني غير امي...

دخلت عليها لقيتها جالسه با الصاله واطيح عليها واضمها

ما صدقت اني شفتها بكيت وهي تسمي علي...!!

.
.
.


(كلمة اخيره)



فائدة جليلة من اقوال الامام ابن باز رحمه الله :

عن ابي هريرة رضي الله عنه ان رسول الله صلى الله عليه وسلم قال ( لا يمش احدكم في نعل واحدة ، لينعلهما جميعا ، او ليخلعهما جميعا ) متفق عليه .

سُئل الامام ابن باز رحمه الله عن هذا الحديث فقال : ظاهر النهي التحريم ، فقال السائل : قد تكون النعل في مكان والاخرى قريبة منها

؟ ، فقال لا يلبسهما الا جميعا ، فقال السائل : ولو خطوة واحدة ؟ فقال رحمه الله : احرص على ان لا تعصي الله تعالى ولو بخطوة واحدة .

رحم الله شيخنا الجليل رحمة واسعة وجمعنا واياه في الفردوس الاعلى.

.
.
.

الي الملتقى قريبآبأذن الله

وسالفه جديده


طيف الأحباب

ام الوليد


تذكروني واحبابي بدعوه طيبه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



بسم الله الرحمن الرحيم

هلا وغلا بكل الغوالي الي يعطرون متصفحي سواء با لردود او التقييم او الشكر..,

البارت اهداء للكل العابرين من هنا من دون استثناء..,

يا الله تعالوا معاي...!!

وسالفه جديدة؛
.
.
.

البارت الخامس عشر
.
.
.

ام عوق بخوف\ بسم الله عوق وش مروعتس وين رجلتس..!

عوق ببكى\ يمه فقدتس ...!

ام عوق بحده\تعوذي من ابليس وشوي وخري عني ترى خنقتيني...,

عوق با اصرار\ مافيه والله ما اتركتس ..!

ام عوق ب استنكاروغضب\ وين زياد..؟

واسمع صوت زياد وراي

زياد بضحك\ ياخاله الله يعينك بصراحه على ها البنت هربت وتركتني غير الشغاله جابتني لمكانكم...؟!

ام عوق بضحك\ ماعليه يا زياد ماتعودت تبعد عني ...؟!

اردفت بممازحه\ تدلع عليك تبي تشوف غلاها..؟!

ودخل سلم على امي

زياد\ يرضيك ياخاله من دكتور لشيال شناط شوفي عوق مشيلتني شنطة يدها...؟!

انا طاح وجهي توني انتبه ان شنطتي حذفتها على زياد..

ام عوق بضحك\ مافيها شي وانا امك الرجال وحرمته ما بينهم مناقيد..,

اردفت ام عوق \حياك الله لخمتنا عوق ما عاد نعرف حتى الواجب اجلس هنيا ياحي الله وليدي زياد..,

سحب مركى وجلس مقابل امي ..,

ام عوق بأمر \قومي اعجلي بالقهوه خلي عنتس الدلع نبي نتقهوى..؟!

قمت بسرعه ودخلت المطبخ روعتني نظرات امي دريت انها عصبت علي يويلي لو تستفرد فيني ..,

حسيت مطبخنا غريب علي وانا ماغبت عنه الا ليله ..؟!

لقيت الشغاله مصلحه القهوه قلت لها ترتبها وتحط مقاديع الرطب..

وشلت صينية القهوه وطلعت فيها لأمي وزياد..,

وجلست جنب امي ما ابي ابعد عنها وزياد مقابلنا..,

وقهويتها هي وزياد

زيادبا اعجاب\ ما شاء الله قهوتك يا عوق قهوة مضبوطه عمري ما تقهويت مثلها بصراحه تعدل المزاج..؟!

ام عوق بفخر\عوق ما مثل شغلها ما شفت شي للحين ما اكلت طبخ يدها...!

زياد \ الا ما شاء الله اعرفه يوم تغديت عندكم لكن القهوه غير..!

طعمها ثاني..!

عوق بتهكم\ القهوه انا ما صلحتها الشغاله مزينتها انا بس جبتها لكم...,

ضحكت امي وزياد

زياد بمكر\ماشاء الله وهذا انتي بس جبتيها طعم القهوه كذا اجل لو انك مصلحتها..!

احرجني وهو ماغير يمدح فيني ويبالغ قدام امي عاد الوضيحي ما يفوتها شي...

الحمدلله اذن لصلاة المغرب متى يطلع لصلاةيفك عنا شوي اووووف يا ثقل دمه..

وقبل يطلع للمسجد التفت لأمي ..؟!!

زياد \خاله ترى اهلي مصلحين عشا ولازم تحضرين معانا..,

ام عوق \ ابشر بنحضر اهلك اهلنا..,

فاجأني كلامه

عوق با استنكار\ كيف عشا عند اهلك ماخبرتني اجهز نفسي..!؟

ام عوق بدهشه\ غريبه ما تدرين..؟!

زياد بضحك\ يا خاله بنتك ما عطتني فرصه اقول شي يا نايمه..

يا تصيح تقول ابغى اشوف امي...

نستني حتى عشا اهلي..!

على العموم مافي احد العشا خاص ...

اذارجعنا من مكه ان شاء الله بنحط عشا كبير..,

طلع زياد للمسجد وامي ما صدقت استلمتني..

ام عوق بمعاتبه\ يا فضحي منتس ياعوق تحسبين نفستس صغيره يا بنتي انتي الحين حرمه..!

كان عقب ذا العمر خليتي العرب ينقدون على وضحى وتربيتها..!

عوق بتوتروارتباك \ما قصدت لكن هو يمه ما يستحي ولسانه متبري منه..,

وانا استحي ودي اسد اذاني بقطن ولا اسمع هرجه...!

ام عوق بضحك\الحمدلله والشكر اجل وش تبين العرس لعبه تلعبين على كيفتس واذا مليتي رجعتي لهلتس ...!

هذي سنة الحياه من يوم خلقت الدنيا...,

انتي البنت الكبيره المتعلمه هذا كلامتس وش خليتي للجاهلات...!؟

ارفت ام عوق بتحذير وتهديد\لا اسمع انتس مزعله زياد والا جايتني بيوم تشكوين منه..؟!

والله ياعوق ان تشوفيني مني شين ما يسرتس ...!؟

عوق بقلة حيله\ يمه تكفين الا زعلتس ..!

ام عوق \ اجل يالله روحي غيري ها اللبس الي حاقطتن عمرتس فيه وطلعي من الزين الي شريتيه...,

دخلت غرفتي زي ما تركتها امس..؟!

اكيد امي حياتي ماخلت الشغاله تدخلها عقبي..!

احترت وش البس ...!

بلبس اللبس الي يعجبها هي ما يعجبهاالا اللبس الساتر...,

طلعت جلابيه بنفسجيه فخمه من خالتي ام ابراهيم هديه...,

اكيد بتجي للعشا اليوم ابيها تفرح اذا شافتني لا بستها...

خليني اونس عجايزي فديتهن...؟!

قفلت غرفتي واخذت دش بسرعه جففت شعري واستشورته على طوله..

خليت غرتي على جهة الجرح الي فوق حاجبي ما ابيه يبان...,

وشعري من ورى خليته طايح لميته بمشبك مع الجنبين..,

حطيت على اظافري مناكير فوشي استغفر الله جاي مع الحنه تحفه الحنه مطفيه لونه ..,

وجهي ارهقه مكياج ليلة البارح وانا بشرتي على صفاءها حساسه بسرعه وجهي يتأثر كله..

حاولت يكون مكياجي الوان خفيفه وكحل فرنسي وعرضت شوي حواجبي وروج فوشي..,

نادتني الشغاله..!

قالت عوق ماما يقول بسرعه تعالي..؟

طلعت لغرفة امي..؟

ام عوق بأمر\بسرعه سكري الباب وتعالي..؟!

سكرت الباب ...!!

وتناظر امي في شكلي دريت ان شكلي اعجبها..,

ام عوق بفرح\يا الله تحفظها اعوذتس بكلمات الله التامه من كل هامه ومن عيوني وعيون خلق الله عامه..,

بسم الله عليتس هذا الزين ماهو قبل شوي دافع البلا الله لايضيق علينا..,

تعالي البسي الذهب الي شريناه..!

ما حبيت اكسر بخاطرها والله لو تلبسني حديد ماقلت لا ..,

جلست قدامها وهي تلبسني على كيفها اناظر ايديها وعيونها احس انه لي سنين ما شفت امي..؟!

وطلعت علبه كانت رايحه عن بالي...؟!

ام عوق \ خوذيها وخليها بشنطتس لبسيها خالتس ام زياد...

عوق تبتسم\يوووه يمه نسيتها والله..,

ام عوق\انتي نسيتي بس وراتس امتس ماتنسى ..,

حضنت امي ابي املى صدري من ريحتها ليتني اقضي كل عمري بحضنها احس ما شبعت من امي..!

ام عوق بتذمر\اتركي عنتس اتحضن 25سنه وانتي بحضني ما شبعتي..!

عوق بألم\لا والله ما شبعت لوهن مليون سنه..,

ام عوق بضحك\ ياالله قومي الرجال على وصول انا وام ابراهيم بنطلع مع سواقي..,

دقت قبل شوي تقول ان زياد مر ابو ابراهيم مع الصلاة وعزمه..

عوق بترجي\ تركبين معي وش تروحين مع السواق..,

ام عوق بحده\ اقول خلي عنتس اتنهوص اركبي مع رجالتس..

يمكن عنده سالفه يبي يقولها لتس ولا يبي احديسمعها ...!

انا بتجي معي نوره ومسلط..؟!

ياالله اطلعي عني بكمل شغلي يمكن رجلتس عود من الصلاه..,

عوق بتذمر\ياها الرجال الي هبلتونا به ليتني ما اعرست..؟!

طلعت من عند امي واسمع ضحكها

لكن الاكيد ان امي تحاول بأي طريقه توضح لي ان بعدي عنها عادي...

علشان ما انهار قدامهاو ارفض امشي مع زياد..,

طلعت وجلست با الصاله انتظر امي تطلع وارسلت الشغاله تجهز عبايتي ..!

اخذت التيلفون ابي اكلم ريم قلبي فيه حره وقهر عليها..,

من اول دقه رفعت السماعه بسم الله كنها تنتظرني ..

عوق\الو ...؟

ريم بفرحه\هلا با الطش والرش من يوم مشيتي ظلمت حارة اهلي والحارات المجاوره كيف العرس..!

وشلون زياد معتس ..

امس شكلكم يجنن المصوره طلعت مقهوره من عندكم..

تقول ما صورو العرسان كثير..,

بعدين عوق شوفي يوم تفضين فيه علشان تختارين صور العرس وخلفياتها..!؟

عوق بحده\هييييييييه شوي شوي عطيني فرصه اسولف ما كذبت ام جزاع يوم تقول ام لسانين اعوذ بالله كنتس بالعه لسان تيس..؟

ريم بضحك \يا قلبي ياعوق والله لتس فقده..,

عوق بملامه\خليني من بربرتس وش الي سويتيه فيني امس ..؟!

ريم بضحك \ماهو مني من جزاع ونواف..!

عوق بقهر\الحين نواف وجزاع وش دراهم عن سوالفنا غير من لسانتس الي ما تقدرين عليه..؟!

ريم\لايكون زعلتي عوق والله ماهو قصدي انا اقولتس السالفه..!

سألت جزاع وش رايك عوق لو بتهدي زوجها هديه وش الي يصلح..,

ما نبي شي تقليدي قال خلاص الحل عند نواف..!

وكلم نواف وخبره ان زياد قبل فتره كان بياخذ ساعه كونكرد لكن انشغل..!

والساعه اتوقع هديه حلوه..!

اشتراها جزاع وغلفها ولا دريت وش كاتب فيها داخل العلبه الا بعد ما ارسلتها لتس علمني..؟!

انا كتبت الورقه الي برى...؟

قهرتني حركت جزاع بس وش اسوي ..!

تكفين لا يصير بخاطرتس علي وترى حركة جزاع ونواف بسيطه قدام غيرهم ..؟!

عوق بتهديد\ما يبرد قلبي لين اشوفتس ..؟

ريم بضحك\ المهم بس خليني من خرابيط جزاع ونواف..,

اخبار الاطخم اكيد طار عقله يوم شافتس ..,

عوق بتذمر\اقول انتي فاضيه وراي طلعه..,

ريم با استغراب وترجي\وين بتسافرون بالله بشوفتس لو دقايق ..ّ!

عوق\لا بروح عند اهل زياد...!

وخالتي ام ابراهيم معزومه تعالي معاها مستحيه منهم ما اعرف احد..؟!

المهم حاولي تجين اكيد زياد كلم جزاع..,

ريم \ خلاص اذا جيت بتسامحيني عوقه..,

عوق بترجي\تعالي تكفين ويصير خير..

ريم بضحك \ ابشري بس وش سويتي بشعرتس امس شلت همتس..؟

عوق \ استغفر الله يوم فكيته كنه جزة خروف من ها التسريحه غير رحمني ربي با البلسم

نكمل سوالفنااذا جيتي مع السلامه..,

قفلت الخط وانا اتمنى ريم تجي...

ناس اول مره اقابلهم وانا بطبعي استحي كيف ناس ماعمري اختلط فيهم..,

سمعت صوت الجرس اكيد اما خالتي ام ابراهيم او زياد..؟!

دخل زياد وسلم مع طلعت امي من غرفتها وحسيته انبهر وفهى من لبسي وشكلي ..,

وهذا حظ زياد مع امي دايم يتصادفون وتطلع لزياد با اوقات غريبه..,

مثل لما اول مره اردعليه بتيلفون..

ام عوق بممازحه\ زياد لاتاكل بنيتي اذكر الله وصل على النبي ترى العين حق..

زياد بضحك\ بسم الله عليها ولااحتياط واجب علشان ما اصكها عين بنفث عليها..,

ويحط يده على راسي ويقعد يقرا وينفث قدام امي..

وامي تضحك عليه كن معجبها الي يسويه..!

زياد\رضيتي ياخاله..,

ام عوق بوجع\الله يرضى عليك يا زيادماابي منك الاانك تراعي الله فيها..

عوق مالها احد بعد الله غيرك..,

ان قهرتها والا ظلمتها ترى مافي احد بيحاسبك غير ربك ..,

الله خصيمك ان ظلمت بنتي وياويل من كان ربه خصيمه..

زياد بذعر\ تكفين يا خاله لا تقولين كذا والله اني اخاف الله فيها وفي غيرها..,

كثر ما حزنت من كلام امي كثر ما فرحت ان امي معي وتوصي زياد علي

زياديناظر ساعته \ يا الله ياخاله بنمشي اهلي ينتظرونا..

ام عوق\ توكل على الله انت ومرتك ..,

الحين بطلع مع سواقي انا ومسلط واهله..

زيادبترجي\ما يصير يا خاله تعالي معي..

ام عوق با اصرار\ ان وش قلت قبل شوي خلاص هي كلمه

والتفتت علي

ام عوق بأمر\ روحي لغرفتي وخوذي الي نسيتيه..,

تذكرت انها هدية ام زياد...

دخلت واخذتهاولبست عباتي واخذت شنطتي وتركت امي وراي تتجهز علشان تحضر العشا..!

ركبنا السياره

زياد با استغراب \ ليش طيب مامعك ولا شنطه من شنط ملابسك..!؟

عوق\ شنطي جاهزه لكن ما طرا لي اخذ منها شي ..؟!

زياد يضحك\ لايكون ناويه ترجعين تنامين عند امك..!

سكت ما رديت عليه..

زياد\عوق في سؤال محيرني وسألت ناس كثير وبسأله لك..؟

عوق بتعجب \اسأل ..؟

زياد\ليش في حفلات الزواج عندنا ما يزفون العروس بدري مثلآ العصر والا ليش ما يكون الصباح والمعازيم محدودين

يعني اهل العروس والعريس واصحابهم المقربين وحفله بسيطه ..!؟

يعني لازم التكاليف والخساير..!

عوق بنفسها\ ياربي دخيلك جاته نوبة الهبال..؟!

يعني خلصت السوالف ولا بقى الا ها السؤال..,

زياد با الحاح\نا قشيني طيب و ش فيك ساكته..؟

عوق با استنكار\انت بالله من صدقك ها الكلام..؟!

والا علشانك عشت فتره با الخارج تبي تغير شي..!

هذي عادات طلعوا عليها الناس والعرس يجي في الليل وش الي يخليه الصبح..!

خصوص بوقتنا يعني الناس متى تصحى الصباح ..؟!

ومن الي فاضي يشتغل الصباح لبس وبعدها يطقها مشوار لأهل العرس ..؟!

وكثرة المعازيم عندنا ضروره اجتماعيه لأن في الاغلب العروس من اقارب المعرس ..,

واكيد علشان العوايل عندنا كبيره لازم يكونون المعازيم واجد اجل يعزم ناس ويخلي ناس

غير زملاء العمل الي يتشرهون ليش ما انعزمواوشاركوهم الفرحه..؟!

وبعدين كم بيعرس الواحد با العمر..! ؟

هي مره خلاص بكيفه يصرف الي يصرفه على نفسه ويعزم الي يعزم..؟!

زياد\ ما شاء الله صراحه افحمتيني...!

تدرين الحين وش اتمنى ..؟!

عوق بتهكم\ لا يكون تبي الناس تطاوعك وتقلب عادتها..,

زياد بضحك\ لا اتمنى عزايم العشا تكون بعد صلاة العشا وبعدها كلن يتوكل على الله..!

عوق با استغراب\كيف ما فهمتك ..؟!

زياد\اقصد انه مثلآ الي بيعزم لعشا يكون بعد صلاة العشا الناس تتعشا وكلن يرجع لبيته..؟!

عوق بنفسها\لا حول ولاقوة الا بالله هذا وش بلاه لا يكون يبلع شي والا فيه سبب..؟

زياد بتعجب\عوق وش فيك ما تسمعين

عوق بشرود\وش تقول ..!

زياد\لا شكلك ما انتي معي..!؟

عوق\لا ابد معك لكن افكر بكلامك..؟

زياد بتساءل\وش رايك طيب بكلامي..

عوق\رايي يا زياد ان افكارك غريبه عجيبه..!

وش الي تبي حفلات الزواج با النهار..!؟

وعزايم العشا تكون بدري الناس تبي تسهر وتستانس وانت تبي تصك عليهم..؟!

زياد يضحك\ يا ليت الناس تدرك مضار السهر كان تغيرت كثير من المفاهيم..؟!

زياد انت علشانك دكتور دقيق شوي وبعدين صعب التغيير..!

والحين العالم صار الاعلام يتحكم بوقتهم

اول يفتح التلفزيون بدري ويسكر بدري والناس منتظمه حياتها..

الحين لا والله تغير الوضع طلاب يطلعون لمدارسهم مواصلين..,

موظفين يمشون لدواماتها روسهم دايخه من السهروالله يعين المراجعين على نفسيات الموظفين..؟!

زياد\صادقه عوق الانسان يحاول يصلح نفسه وان شاء الله يمتد التغيير لكل الي حوله..,

عوق بملل\زياد احس بيتكم بعيد..؟

زياد بضحك\ افاااا ليه مليتي من سوالفي ...

اردف زياد\ على العموم حيكم قريب من حينا لكن الاشارات والزحمه هي الي شوي تأخرنا خلاص قربنا ما بقى شي..

وفعلن وقفنا قدام اربع فلل بسور واحد..!

زياد\ شوفي اكبر واحد با البيوت هذا بيتنا ..

والي جنبه بيت نجلا والي جنبه من هناك بيت بشرى..,

والصغير الي يفتح على الشارع الثاني بيت ناجي..,

ما ادري ليش جا في بالي كلام امي عن اقاربها اهل بدر ومشاعل وتصميم بيوتهم ..؟!

عوق بتساءل\ انت لك خوات...!

زياديضحك بتهكم\ ليه مئطوع من شجره..!!

عوق تبتسم\ لا ماهو قصدي لكن سؤال جا على بالي..؟!

زياد\المهم عوق بقولك شي قبل ننزل من السياره ..!

عوق با استغراب\ خير..!

زياد بمحبه\ابيك تعتبرين اهلي اهلك تراهم ناس طيبين والي داخلهم ابيض ...,

حتى لو شفتي شي ما اعجبك حاولي تمشينه علشان خاطري..

عوق بخوف\ابشر لكن خوفتني زيادلا يكون ما يبوني وزواجك مني ماهو برغبتهم ..!؟

زياد يبتسم\ حرام عليك احسني الظن ..,

لكن الي اقصده ان اهلي انتي شخص جديد عليهم ولا يعرفونك قبل..!

واهلي الي ما يعاشرهم يحسهم شوي شديدين والا هم والله غيييييير...,

دخل زياد السياره داخل سورهم الي كان من داخل مقسم وعازل الفلل عن بعض..,

على ان الي يشوفه من برا يقول سور واحد..!

قبل ننزل طلع من باب الفله رجال..,

وجا مسرع ويضحك يوم شاف زياد..!؟

سبحان الله هذا الي كنت اظنه زياد الله يشفيه

يقطع القلب وهو يمشي حيل واضحه عرجته ونزل زياد له بسرعه وحضنه..,

شكل علاقتهم قويه وانا نسوني داخل السياره..!

اخيرآتذكرني زيادورجع لسياره

زياد \انزلي عوق البيت بيتك..,

نزلت والرجال الاعرج سلم علي من بعيد ويبارك لي كلامه فيه تأتأه واضحه وحتى كلامه يا الله ينفهم..!؟

الحمدلله الذي عافانا مما ابتلاه به والحمدلله الذي فضلنا على كثيرآ ممن خلق تفضيلا

مشى زياد والرجال قدامي وانا وراهم دخل الرجال مع باب اتوقع قسم الرجال..!

زياد دخلني مع باب ثاني صاله كبيره مفتوحه وجالسات فيها حريم يتقهوون..!

يوم شافوني قاموا يرحبون فيني زياد على طول راح عند امه سلم عليها وسلموا عليه الحريم..

بعده سلمت انا عليها ورجعت سلمت على الحريم الموجودات...

وجلست على اقرب كنبه اول مره اطلع لناس من غير امي ..!

حسيت نفسي غريبه بينهم وقلبي يدق ما ادري هو احراج والا حيا..!

وكل شوي جايه بنت تركض ما ادري من وين يطلعون..!؟

وكلهم ينادون خالي الا بنتين صغار يقولون عمي..!

يعني زياد عم وخال يمكن يقولونها احترام له..؟

الغريب ان كل الموجودات بشرتهم سمرا حيل ..؟!

الا البنتين الصغار شكلهم صفر لا ابيض ولا اسمر..,

بعدهم دخلت حرمه متغطيه وعليها اجلال سلمت علي ..؟!

وجلست قريب مني ومن بعيد تبارك لزياد وهو يرد عليها..؟

انا ما اعرف من الموجودات الا بشرى ونجلا شفتهم يوم الملكه..!

زياد اخذ كرسي وجلس فيه قريب مره من امه ويسولف عليها..؟!

ما ادري وش يقول لكن اشوفه يمسح دموعها الصاله حيل كبيره والا اصوات واجد

وحده من البنات قالت خالي زوجتك خطيره وتأشره له با اصبعها الاوكيه..!

والثانيه تقول اهنيك على ذوقك والله لو انك معلن تبحث عن زوجه بها المواصفات ما اتوقع بتلقى مثلها..؟

الي تقول خالي زوجتك فاقت كل التوقعات اختيارك في محله..,

والي تقول محظوظ يا ابومساعد..,

وزياد يضحك على تعليقاتهم ...!!

الحرمه البيضاء تسولف علي لكن بالي ماهو يمها ما ادري وش تقول..؟!

الي استغربته اكثر لكنتها غريبه ماهي سعوديه اتوقع شاميه...!

اسمع زياد يقول لنجلا ء..

زياد \ نجلا عرفي عوق على عايلتنا..!

نجلاء تبتسم\ابشر الحين عوق صارت بنتنا..

نجلاء\انا نجلا اخت زياد الكبيره ..

وهذي بشرى اختنا..

وهذولا بناتي عبير واثيرو مجد..

وبنات بشرى اصايل وحنين..

والي جنبك زوجة اخوي ام موضي بناتها موضي وسمر شوفيهم الصغار..

وفي لنا بنات متزوجات بيجون بعد شوي..

سكت ما عرفت ارد غير با ابتسامه..

عرفت ليش الحرمه الي جنبي تختلف بشرتها عنهم وحتى لكنة صوتها طلعت زوجة اخوهم ..

قالت لي ام موضي

ام موضي\نزلي عباتك وخوذي راحتك عادي مافي حدا يدخل هنا الا البنات هذا بيت خالتي ام زياد..,

عوق بخجل وارتباك\ لا عادي مرتاحه..,

قام زيادوناداني ..

زياد \ بنطلع فوق انا والمدام علشان تشوف عش الزوجيه..,

ياربي يا الاحراج ..؟!

وقمت امشي ورى زياد وعلى تعليقات بناتهم ..!

شكل دمهم خفيف وماخذين على بعض هم وزياد

صعدت وانا اتنافض ما ادري حيا والا رهاب اجتماعي لكن الاكيد اني ماني على بعضي..

وزياد يوصف لي بيتهم..,

زياد \ شوفي فوق كلها غرف نوم وصالة جلوس صغيره ومطبخ تحضيري صغير..؟

فتح باب غرفه يمين الدرج على طول..

زياد بوجع \هنا كانت غرفة امي لكن بعد ما جاتها الجلطه نزلت غرفتها تحت لصعوبة حركتها ..!

عدلت غرفتها وخليتها مكتب لي ...!

فتح باب ثاني غرفه فاضيه ما فيها الا كراتين وبسم الله هيكل عظمي روعني شكله

زياد بضحك\وش فيك خوفك الهيكل العظمي..؟!

واردف زياد بممازحه\الكراتين فيها كتب طبيه وكم جمجمه تبين تشوفينهن..؟

عوق بذعر\ لا تكفى طلعنا بس من غرفت الاشباح..؟!

الصاله الي فوق مفتوحه ومقابلها مطبخ تحضيري صغير..؟

فيه ثلاجه ومكرويف ودولاب لكن على صغره الا ان شكله حلو..,

بعدها فتح باب غرفه كبيره عرفت انها غرفة النوم شكله مغير كل شي جديد فيها وريحة اصباغ..!

زياد\هذا جناحنا شغلي كان مستعجل فيه..!

اذا ماهو عاجبك وبتغيرين فيه ما عندي مشكله عادي..

الغرفه كبيره لونها بيج لامع والديكور بني على بيج اعجبني شكل انوارسبوت لايت على شكل نجوم..؟!

سبحان الله باين ذوق الرجال..!

وتفتح على غرفه ثانيه بينهم شكله كان باب وبعدين مصلح عليه تعديل وديكور زي القوس..؟!

الغرفه الاولى فيها سرير كبير مره اكبر من مقاسات الاسره العاديه كبره يلفت الانتباه..؟!

وتسريحه شكلها ساده وكومدينتين لونها بني محروق ولا موجود لا مفرش ولا شي..!؟

والغرفه الثانيه دولاب ماخذ كل الجدار نفس اللون بني محروق..,

وطاولة كوي جديده وشنط ملابس مسكره...!

وفي باب فتحه زياد حمام كبير مره موجود فيه صيدليه ومجفف كهربائي وحمام جاكوزي..!

باين شكل المكان كل شي جديد فيه...!

استغربت المكان فاضي ولافيه لمسه انثويه..!؟

وكأن زياد كان يقرا افكاري

زياد\ ترى خواتي كانوا بيفرشون الغرفه ويرتبونها لكن انا رفضت...!

قلت الي بتعيش فيها هي الي مسئوله عنها ترتبها بطريقتها..؟!

اردف زياد با استعطاف\انتي عارفه عوق الاذواق تختلف ...!

يمكن هم مساكين يتعبون ولا يعجبك شي من الي سووه..؟

وبتروحين يا انك تغيرينه ويحز بخاطرهم ...,

اوانك تقبلينه وما تكونين مرتاحه احس كلامي فيه ارضاء لطرفين ..!؟

صح والا انا غلطان..؟!

عوق تبتسم\ لا والله صدق كلامك..!

زياديبتسم بهمس\طيب بعد ها الجوله التفقديه نزلي عباتك بشوف شكلك..!

حسيت قب وجهي نار واذاني تسكرت ويا الله ابلع ريقي..,

زياد بضحك\ وش فيك قلب وجهك..؟!

والحمدلله دق باب الغرفه ..,

وانقذتني دخلت عبير بنت نجلاء..!؟
.
.
.

(كلمه اخيره)

الدعاء الذي لا يكاد يُرد أبداً ....!

قال ابن القيم ـ رحمه الله تعالى :
إذا جمع الداعي مع الدعاء حضور القلب وصادف وقتاً من أوقات الإجابة الستة (وهي:-الثلث الأخير من الليل ، وعند الأذان ، وبين الأذان والإقامة ، وأدبار الصلوات المكتوبة ،وعند صعود الإمام المنبر يوم الجمعة حتى تقضى الصلاة ،وآخر ساعة بعد عصر يوم الجمعة أيضاً)،

وصادف خشوعاً في القلب
وانكساراً بين يدي الرب
وذلاً وتضرعاً ورِِقة
واستقبل الداعي القبلة وكان على طهارة
ورفع يديه إلى الله
وبدأ بحمد الله والثناء عليه
وثنى بالصلاة على عبده ورسوله محمد صلى الله عليه وسلم
ثم قدّم بين يدي حاجته التوبة والاستغفار
ثم دخل على الله وألحّ عليه في المسألة
ودعاه رغبة ورهبة
وتوسل إليه بأسمائه وصفاته وتوحيده
وقدم بين يدي دعائه صدقة؛
فإن هذا الدعاء لا يكاد يُرد أبداً..
ولا سيما إذا صادف الأدعية التي أخبر النبي صلى الله عليه وسلم أنها مظنة الإجابة أو متضمنة للاسم الأعظم (وهو:-الحي القيوم ،وقيل :- الله ، قال ابن حجر وأرجحها من حيث السند :"الله لا إله إلا أنت الأحد الصمد الذي لم يلد ولم يولد ولم يكن له كفُواً أحد".
فما أحوجنا أحبتي لمثل هذا الفضل العظيم..
" من الجواب الكافي لمن سأل عن الدواء الشافي"
.
.
.


الي الملتقى قريبآبأذن الله

وسالفه جديده


طيف الأحباب

ام الوليد


تذكروني واحبابي بدعوه طيبه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



بسم الله الرحمن الرحيم



هلا وغلا بكل الغوالي الي يعطرون متصفحي سواء با لردود او التقييم او الشكر..,

والغايبين اقول والله مكانكم خالي ..,

اليوم بنشوف عوق المزايين والعائله الجديده الي صارت عضو منها..,

البارت اهداء للكل العابرين من هنا من دون استثناء..,
.
.
.

يا الله تعالوا معاي...!!

وسالفه جديدة؛


البارت السادس عشر

.
.
.
زياد بضحك\ وش فيك قلب وجهك..؟!

والحمدلله دق باب الغرفه ..,

وانقذتني دخلت عبير بنت نجلاء..!؟

عبير تهز راسها بتهكم \ خالي سلامات تاركينا تحت ..؟!

كل هذا تفرج المدام على عش الزوجيه...!

زياد بضحك\بسم الله وش عندك طبيتي مثل هادم اللذات ..؟!

عبير بضحك\ اسفه خالي اذا كدرت عليكم جوكم الرومانسي..,

وخصوص بها الاجواء الشاعريه مع ريحة الصبغ الي تكتم...!

لكن اهل مدامتك وصلوا بسرعه لا تتأخرون فضحتونا..

تحت في عذارى يتحسرون على شبابهم...!

زياد\اقول بسرعه انزلي الله يعينه عليك ..,

ونزلت عبير

عوق منحرجه\مره جريئه بنت اختك متزوجه..؟

زياد يضحك \لا بس متملكه عرسها قريب..َ!

عوق با ارتباك\ خلنا ننزل احراج هي صادقه الناس تنتظرنا..؟!

زياد بهمس \الناس تنتظرنا والا اشتقتي للماما...!

عوق با ارتباك\كلهن..,

نزلنا تحت وانا ظر الصاله مافيهااحدالا بنت اتوقع من بنات بشرى

ناداها زياد

زياد\ حنين خوذي عوق للمجلس الي فيه الحريم ..,

زيادطلع مع باب من ها الابواب الي ما ادري كيف ها العايله حافظين بيتهم من كثر الابواب...!

مشيت مع البنت ودخلت غرفه كبيره وكان فيه وجيه جديده..!

هذولا شكلهم بنات نجلا وبشرى المتزوجات لأن فيهم اشكالهم حوامل..!

والكل وقف يوم شافني الا امي فديتها جالسه وعصاتهابيدها..!

وخالتي ام ابراهيم جنبهاسلمت عليهم وعلى خالتي ام ابراهيم وحتى ريم جايه..!

خالتي ام ابراهيم حضنتني حسستني اني ماني وحيده وان لي ناس واقارب..!

وريم شوي والا تصيح ما صدقت جلست بين امي وريم..!

ريم بممازحه\ عوق احسك تغيرتي كأن لي سنين ما شفتك..!

عوق با استهزاء\الحمدلله والشكر وش تغيرت انا هو انا..؟!

ريم \لابجدعوق شكلك متغير يمكن علشان اول مره نجتمع بمكان غير بيتنا وبيتكم..؟!

اردفت ريم بممازحه\ نزلي عباتك شكلك يفطس ضحك با العبايه ما كأن العشا لك ..؟!

عوق با استنكار\ لا وين استحي من غير الذهب الي امي غصبتني عليه...!

خلي العباه ساتره عليه لايشوفه احدتبينهم ينقدوني يقولون من وين جايه..؟!

ما شفت الا خالتي ام ابراهيم قامت واجبرتني انزل عباتي..!

ولا بغيت احرجها قدام المعازيم...!

اشرت لها على جلابيتي ابيها تفرح اني لبست شي منها..؟!

ما شفتها الا ترفع كمها توريني الاسواره الي شريناها انا وامي لها...,

ياربي تسعدها ضحكتني بحركتهاوذكرتني بهديتنا لأم زياد..!

الحين وش اسوي الهديه معي با الشنطه كيف بعطيها ..؟!

عوق بهمس \ريم وش اسوي هدية ام زياد معي وشلون اعطيها..؟!

ريم با استنكار\ وش هديته..؟!

عوق\ اسواره..,

ريم بتهكم\لايكون ذهب بعد..!

عوق\اجل وشو..

ريم تضحك\ والله حالتكم صعبه يا آل وضحى..

بنتكم لابسه محل ذهب كامل ولا بعد هديتكم لأم المعرس ذهب..؟!

عوق بتذمر\الحين فكري لي بحل وبعدين علقي على كيفك من اليوم عندهم ولا تذكرتها الا الحين..؟!

ريم \ملحوقه لا تشيلين هم اذا طلعوا الناس اكيد زياد بيجي يدورعليتس ..,

سلمي على راسها قدامه ولبسيها هديتها وخلاص ما يبي لها خطط تكتكيه سهله..؟!

ومنها تكبرين بعينه ولا ينساها لك ابد..!

عوق\صادقه ريم وهذا الي بسويه...,

بعد فتره قامو نجلاءوبشرى وقلطونا على العشا...؟

دخلنا بمكان شكله مقلط لأن له اكثر من باب وفيه طاوله طعام كبيره ..,

ام زياد جالسه بكرسيها شكلها يكسر الخاطر جلست جنبها نجلاء توكلها وتضحك وتسولف معاها ويناظروني ويضحكون...,

بعد العشا جلسنا بغرفه ثانيه كانت جلسه عربي غير الغرفه الاولى الي جلسنا فيها قبل..؟!

وطبعن انا لازقه بحلق ريم ما اقدر اسولف الا معها..؟!

ريم\عوق الله يعينك على ترتيب شغلك ..؟!

عوق بتذمر\اي والله خصوص الجناح فوق يبي له شغل فاضي

زياد يقول انتي رتبيه بمزاجك..؟

ريم\ ايه هو كلم خالتي وضحى وقال نبي اغراض عوق..!

عوق با استنكار\متى..؟!

ريم\ما ادري بس خالتي جابت معانا شنط وش كثر..!

سيارة خالتي وضحى وجمس اهلي ولا كفوا بعد باقي لك تقول للحين غرفتس مليانه..!

سكت وش برد يعني خلاص بديت انفصل عن امي شوي شوي ..,

ريم با استغراب \عوق وش فيك قلب وجهك وانعقدت حواجبك ..,

لا يكون زعلتي بس علشان جايبين اغراضك معانا ...!

يا وخيتي هذي سنة الحياه واحمدي ربك ان ربي خلى زياد بطريقك...!

والله ياهو معجب ابوي واخواني ..,

حتى ابوي يقوم ويقعد يحمد ربي يقول الحمدلله ان ربي رحم ها اليتيمه به الرجال الكفو...!

ترى كلنا طارت قلوبنا من اقارب خالتي وضحى خفنا عليتس..؟!

خصوص سعد ينتظر بس يصير لخالتي شي..!؟

اردفت ريم بقهر\تدرين انه كم مره ينشب لأبوي على الوكالة الين ابوي هدده انه بيشتكي عليه وانثبر ..؟!

عوق بأالم \ الله يطول بعمر امي ويكفيني شرهم..؟!

ريم\آمين اما ياعوق البارحه فاتك مقلب صار لي..!

عوق بشرود\خير وشو..,

ريم\ البارحه بعد ما وصلت امي والمصوره..

يوم نطلع من عندتس ما ادري وش هفني بعد ما رجعت..!

جزاع جلس تحت عند اهله وانا طلعت لشقتي واقعد ارتب واحوس فيها..؟!

والقى كرتون شموع با المخزن ناسيته من زمن جدي وأشبهن كلهن واطفي الاانوار...!

وارتب عمري عيالي دايخين ونايمين..؟!

دق باب الشقه رحت اركض اهابد قلت اكيد جزاع ناسي المفتاح ..؟!

وافتح الباب من تتوقعين...؟!!

عوق تضحك\يا فضحي لايكون من اخوان رجلتس ..؟!

ريم بقهر\ لاوالله خالتي جايه نص الليل تبيني اكلم امتس علشان تعتذر انها ما حضرت عرستس ..؟!

اول ما دخلت قامت تصارخ وش هذا من قاطع الكهرب عليكم يوم شقتكم ظلام ..؟!

وش بلا ها الشموع تبين تحرقيناحسبي الله عليتس قلت لا يا خاله فيني صداع من العرس..؟!

وطفيت الانوار والشموع علشان اذا جا جزاع يشوف طريقه...؟!

قالت اجل لا تعودينها لو انتس نايمه ومحترقه عليتس الشقه ..؟!

وتروح تولع الانوار وابلش بلشه اكبر من الشموع..؟!

وهي تثور بوجهي انتي وش بلا مطلعتن زنودتس كنها زنود مصارعي..؟!

روحي البسي غطي ايدينتس ولا يقولون دارسه دين ..؟!

ورجع جزاع ودخل نام وشبع نوم..؟!

وهي للحين سهرانه مقابلتني الله يعافيها..!

تقص علي قصص وش كانت جدتي طخايم الله يرحمها تسوي فيها...,

وكيف انها صبرت على جدتي لين توفت وهي راضيه عنها..!

تخيلي عوق من 12ونص الليل حتى اذن الفجر وحنا على جلسه وحده انا وهي ..,

عوق تضحك \ الحمدلله ان حقي منتس اخذته ام جزاع بعدين من وين لتس زنود انتي جلد وعظم

ريم تتنهدبقلة حيله \ هي كذا لو تشوفني زايده كيلو قالت والله من الراحه اكل ومرعى وقلة صنعه..

لكن شكلك داعيه علينا من قلب...!

عوق با استهزاء\ لا حرام عليتس انتي ورجلك ما سويتو شي يستاهل اني ادعي..؟!

بعدين اتركينا من المزح تكفين ريم لا تشيلين على ام جزاع ...!؟

ريم بتهكم \ومن قالك با العكس احبها واصلن ادمنت هوشها لي لو ما تهاوشني انمرض ..!

اردفت ريم بحسره\هي ما مثلها لكل الناس طيبه وحبيبه الا انا سبحان الله..

لكن مقدره وضعها ترى جزاع هو الوحيد الي متزوج من اخوانه...؟!

وانتي عارفه زوجة الولد الكبير حقل تجارب ماراح يبقى شي على حاله...!

بدوا اهل زياد يستأذنون و يطلعون ولا بقى احد حتى ريم ناداها زوجها وطلعت..؟!

مابقى الا امي وخالتي ام ابراهيم ونجلاء..؟!

ام عوق بهمس\وش سويتي بهدية خالتس...؟

عوق با ارتباك\ للحين معي..!؟

ام عوق با استنكار\للحين يا فضحي قومي لبسيها بسرعه اشوف...!

واطلع الهديه من شنطتي اروح لأم زياد ادنق عليها واسلم على راسها

وافتح العلبه والبسها الاسوارةوتقعد تضحك وتدعي لي بصوتها المتقطع

حسيت حتى نجلاء استانست وارجع جنب امي..

ام عوق بتذمر\ وشفيتس لزقتي لي...؟!

عوق بعتب \ لا بس ليش تجيبين شناطي..؟!

ام عوق با استهزاء\اجل وش اسوي فيها وليه شاريتيها يوم بتتركينها...؟ّ!

عوق بوجع\ لا ماهو قصد بس خلاص بنبعد عن بعض يمه..!

ام عوق با انتقاد لاذع \الحمدلله والشكر رجعت اتهنوص اقول اعقلي تراتس صرتي مره..,

وشوفي رجلتس وبيتس لاتخلين الناس تنقدني علي آخر عمري...!

واصير علك بحلوق الحريم ومضرب مثل لهن يقلن لاتصرن تربية وضحى لبنتها..؟!

ووقفت امي قالت كرمكم الله نبي نمشي....,

ودي امسك عباتها مثل يوم كنت صغيره وامشي وراها..؟!

وهي كل شوي تلتفت وراها تخاف اني ابعدت عنها..!

لكن الحين خلاص حتى هي يزعلها شعوري اني ما ابي افارقها..؟!

طلعت امي ونجلا جنبها يسولفون وانا وخالتي ام ابراهيم وراها...!

توصيني خالتي على بيتي وعلى زياد وامه وسألتها

عوق بتردد\خالتي امي وش سوت امس يوم جيت اطلع ما شفتها وكلمتها في الليل صوتها متغير..؟

ام ابراهيم بتأثر\تحسبين فراقتس هين عليها..!

البارحةمن قبل تمشين دخلت غرفتها

وقفلتها ما فتحت بابها الا يوم قلنا رجل عوق يبي يكلمتس ..,

عوق تتنهدبوجع وحيره \والله ان قلبي حاس بوجعهابس وش اسوي..,

ام ابراهيم تهمس بتعجب\وش تسوين لا تغثين وضحى ياعوق

امتس حرمه كبيره وكل يوم عن يوم تنقص عافيتها الله يعينهاغير الكبر مرضها..

استريها عند اهل رجلتس ولا تخلين وانا خالتس احد ينقدتس بشي وضحى ما تبي لتس الا الستر وانتس تتوفقين بحياتس ..

طلعت امي وخالتي نوره مع الباب الداخلي لبيت زياد...!

نجلاء شكلها رجعت لخالتها ام زياد..,

وانا واقفه با النص اناظر امي تمشي وتسند على عصاها..؟

وخالتي نوره تبي تسندها لكن امي ابعدت يد ام ابراهيم عنها..,

دريت ان امي متضايقه ومضايقها فراقي..!

وانا ماني قادره الحق امي ولا قادره ادخل داخل...,

ياربي سترك وش تقصدخالتي نوره بمرضها لايكون امي فيها شي غير السكروالضغط ..!

نزلت دموعي ما ادري هي دموع فراق والا يتم والا خوف من المستقبل والا على امي ...!

سبحان الله من عرفت اني لقيطه وانا شاغلني من بياخذني ...!

متى اتزوج من بيرضى بلقيطه كل امانيي اني اكون زوجه وام كانت عندي مستحيله..!

وانها ماراح تتحقق الا باالخيال هذا انا تزوجت وفي بيت زوجي لكن قلبي مع امي..؟

وشلون عقلي المريض قبل يفكر ذيك الا افكار..!

وكله كوم ويوم بغيت استعجل رزقي واخذ صالح كوم ...!

صحاني من عالمي صوت زيادالي كان جالس على كنبه وراي ..,

زياد با استغراب\ عوق ما تعبتي من الوقفه قدام الباب..!

ترى لي ساعه جالس وانتي واقفه بشوف وش تناظرين..!؟

العالم كلها مشت ماعاد فيه هنا الا انا وانتي..!

حتى امي دخلت نامت ترى بكرا بنطلع مكه...؟!

مسك زياد يدي وطلعنا لجناحنا..!

لقيت كل شنطي وحتى المفارش الي شريناهم امي ارسلتهم..!

يعني وش بقالي هناك يا الوضيح غير روحي الي متعلقتن فيتس..؟!

زياد يسولف وانا احس اني ما اسمع وش يقول

وهذا طبعي اذا خفت والا استحيت اذاني احسها تنسد ما اسمع الي حولي..!

زياد يبتسم\ عوق غيري ونامي ترى ورانا سفر..!

على ان شكلك كذا خرافي ترى اعجبتي اهلي كلهم بدون استثناء حتى بنات اختي تفاجئوا يوم شافوك..!

عوق با استغراب\ليش ..,

زياد بااعجاب\يقولون نعرفها عوق عبد الملك من اجمل بنات الجامعه..,

عوق منحرجه \لا عاد يبالغون ...,

زياديبتسم \تدرين انك حليتي لهم مشكله يعانون منها من زمان..!

عوق بتعجب\اوف لهدرجه انا مهمه...!

زياد بحب\ اكثر مماتتخيلين..!

عوق با ارتباك\وش هي المشكله الي حليتها...!

زياد \ الكل كان يتمنى اتزوج وكل يوم مقترحين اقتراح..!

لكن الحمدلله جيتي با الوقت المناسب قبل ما يتطور الموضوع ويصير ازمه دوليه..؟!

المشكله انه يسولف معي وانا ارجع ورى وهو يتقدم لحد ماردني الجدار..!

زياد بضحك\ وش فيك احس انه ودك يصير لك اجنحه وتطيرين..

عوق بتوتر\لا عادي بس..!

زياد با استغراب\وش بسه في شي ..؟!

ياربي كيف اخبره ان ماعلي صلاه ولازم العمره تتأجل..؟!

غريبه تخربط علي وقت العذر الشرعي يمكن علشان نفسيتي..!

عوق بخجل\ لي اغراض بشنطتي الي كانت معانا با الفندق محتاجتها..؟!

زياد \ موجوده با السياره تبينها ضروري..!

عوق \ ايوا...!

ونزل علشان يجيب الشنطه..

وانا بسرعه فتحت الشنطه الي كنت مرتبه فيها لبس البيت ...

واطلع قميص بيت ساتر وركض للحمام ..!

ذهبي بعد ما نزلته فوق المغسله ناظرته ما كذبت ريم يوم تقول صايغ متحرك ..!

مسحت وجهي عن المكياج بمناديل زيتيه لقيتها بصيدلية الحمام وغيرت لبسي ولميت ذهبي..

وطلعت من الحمام لقيت زياد قدامي جالس على كنبه بزاوية الغرفه..!

زياد با ابتسامه\ وين جوالك..!

عوق\ موجود داخل الشنطه الي معانا انت جبتها..!

زياد\ ايه شوفيها وراك...!

وفتحت الشنطه وعطيت الجهاز زياد..

وذهبي رتبته داخل شنطه صغيره ..,

زياد\ تعالي با اعلمك كيف تستخدمينه ..

قربت منه ويفتح الجهاز ويركب شريحه..!

ويعلمني كيف استخدمه..!

زياد\ فهمتي...!

عوق\ ايه اصلن سهل ما يبي له شي...!

كثير شفت مع البنات مثله..

طلع جهازه ودق على جهازي علشان يخزن الرقم..!

زياد يضحك\ وش تبين اكتب اسمي بجوالك

عوق بتوتر\ بكيفك اكتب اسمك ..!

كتب اسمه وعطاني الجهاز ..,

جاتني فكره كيف بخبره انه ماراح نقدر نعتمر..!

لكن ما ابي اشوف ردت فعله..؟!

عوق\ابي مويه وين المطبخ..!

زياد بدهشه\ تحت..!

المطبخ التحضيري المفروض فيه مويه لكن نسيت ..!

بنزل اجيب لك..!

وما صدقت طلع وبسرعه افتح على الرسايل وارسل له..

(قدر الله انه يكون معي العذر الشرعي يمنعني من العمره)

وارسل الرساله واسمع نغمه ناظرت الا جهازه على التسريحه ..

وانقهر يوم ترك جواله وراه ليش يعني لازم الاحراج..!

رجع معاه علب مويه ونزلهم على التسريحه..!

عوق بخجل\ جوالك سمعت له صوت يمكن مكالمه او رساله..!

اخذ الجوال وناظر فيه

زياد بدهشه\ لا هذي رساله عسى خير...!

فتحها وانا ما صرت اعرف امشي والا اجلس والا اطير

ضحك , ضحك حتى شرق ..!

فتحت له علبة مويه بسرعه وعطيته يشرب..

عوق بخوف\ بسم الله وش جاك..!

زياد بتهكم\ عادي بس تذكرت سالفه ضحكتني...!

عوق با ارتباك\لايكون تضايقت ان السفر بيتأجل...!

زياد يبتسم\ لا عادي وش الي بيضايقني كل تأخيره وفيها خيرها..!

وفرصه تتعودين على بيتنا ونشوف الي ناقص ونكمله..!

نستغل الوقت والا انتي وش رايك ..!

عوق بهدوء \ صحيح كلامك ..!

زياد طلع للغرفه الثانيه جاب مفرش غير مفارشي وفتحه..

زياد\ تعالي ساعديني نفرش السرير بننام ترى ما ارتحنا..!

وفرشنا السرير مع بعض زياد حنون وطيب وحسيت ان كل شي ياخذه بساطه..!

الصباح صحيت متأخره ماشفت زياد با الغرفه..!!

غيرت لبسي ونزلت وانا لابسه اجلال تحسب لأي مفاجئه..

سمعت اصوات كانت نجلاء و زياد

وامه جالسين يتقهوون سلمت عليهم..!

ودنقت على راس خالتي ام زياد وسلمت عليها..َ

زياد بممازحه\ وش عندك يا كسلانه ما صحيتي ما عندي حريم يصحون الظهر..!

نجلاءتناظر ساعتها \ حرام عليك تو الساعه عشر ونص ..,

وبعدين اليوم اجازه العالم لو ما صلاة الجمعه كان سحبوها نومه الي الظهر...!

التفتت علي نجلاء \عوق ما عليك من زياد ترى ماعنده الا الهياط ..!

اثار امريكا للحين ماراحت يبي كل شي بنظام واحمدي ربك بعد كانت دراسته باامريكاماهواليابان..!

عوق بهدوء\ لا عادي اصلن انا متعوده اصحى بدري من غير شي اول مره اتأخر با النوم كذا..!

نجلاءبضحك\ الحمدلله اجل وافق شن طبقه...

ولا تربطين نفسك بخالتي عادي عندي..!

ما ادري وش تقصد نجلاء..؟

عوق \ خالتي مثل امي..!

وناظرت خالتي ام زياد كا العاده مبتسمه..,

زياد يناظرني ويبتسم ماا ادري وش فيه..!

نجلاءبا امتنان\ ما تقصرين عوق لكن صعبه ان خالتي تطلع معاكم لمكه وبعدين في رمضان الي فات اعتمرنا كلنا

خالتي با اجلس عندها حتى ترجعون خوذو راحتكم وخصوص زياداجازته قصيره استغلوها ...,

فهمت من كلام نجلا ان زياد قال لهم اني طلبته امه تطلع معانا عمره..

نجلاء وقفت \يا الله بقوم اشوف ها الشباب الله يصلحهم ما يقومون لصلاه الا هم منشفين حلقي..!

وجلست عند خالتي وزياد طلع مع نجلاء وصلها الباب ورجع علينا..!

زياد يبتسم\افطري لا تتعبين...

عندنا شغاله ما شاء الله عليها شاطره وفي ممرضه علشان وضع امي..

يا الله قومي افطري وانا بجهز لصلاه...,

زياد التفت لأمه \ يمه وشرايك بزوجتي..!

واسمعها تقول حلوه ما شاء الله واحسها فرحانه فيني..!

واسمع زياد يغني لأمه اغنيه غريبه..!؟

وهبها الوهاب لولد أم عبد الوهاب ويصفق لهابيدينه..!!!

وهي فرحانه مره وتضحك له ..

نادى زياد الشغاله الي جات بسرعه ..!

وقال فطور لمدام عوق ..!

زياد\ افطري وانا بطلع البس والحق الصلاة برجع ماراح أتأخر..!

صعد زياد فوق..,

والشغاله قالت مدام وين تبين فطور قلت با المطبخ مو مشكله..!

جات الممرضه حقت خالتي واخذتها اتوقع لغرفتها..!

لحقت الشغاله للمطبخ ولقيت الفطور جاهز..!

افطرت بسرعةوانا ظر المطبخ كبير

اكبر من مطبخنا بواجد واثاثه كامل..

طلعت لغرفتي ابي اشوف من وين با ابدى با الحوسه..!

والشنط الي بكل مكان ..!

الدوره متعبتني ظهري بينقص وماغص..!

حاولت اسحب الشنط لكن كلها ثقيله على الاقل ابدى شوي شوي..!

لكن ماقدرت وجلست اتذكر امي هذي اول جمعه ابعد عن امي..!

نصحى بدري انا وامي حياتي..!

ونحس يوم الجمعه فعلن يوم عيد ..,

دخل زياد وسلم ..!

ونزل شماغه وعلقه با الدولاب ...!

زياد فعلن منظم حيل ولا هو فوضوي مثل ما اسمع ان الرجال فوضويين..!

سيارته مرتبه وريحتها حلوه ..!

حتى جناحنا رغم ان ما فيه الا الاشياء الاساسيه الا انه كل شي منظم ومرتب وفي مكانه
.
.
.

(كلمه اخيره )

يقول الشيخ خالد الجبير

اكثرو من قول ؛

(استغفر الله الذي لا اله الا هو الحي القيوم واتوب اليه)

سترون عجبا من تفريج الهم..,

وتيسير الامر كل دقيقه من عمرنا انفاس لاتعود فلتكن لانفاسكم حلاوة الاستغفار..,

اللهم انت ربي لا اله الا انت خلقتني وانا عبدك وانا على عهدك ووعدك ما استطعت..

اعوذ بك من شر ما صنعة ابوء لك بنعمتك علي وابوء لك بذنبي ..

فغفر لي فانه لا يغفر الذنوب الا انت سبحانك..
.
.
.

الي الملتقى قريبآبأذن الله

وسالفه جديده


طيف الأحباب

ام الوليد


تذكروني واحبابي بدعوه طيبه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم


هلا وغلا بكل الغوالي الي يعطرون متصفحي المتواضع سواء با لردود او التقييم او الشكر..,

البارت اهداء للكل العابرين من هنا من دون استثناء..,

اليوم بداية تعرفنا على سالفة زيادالي راح يحكيها لعوق المزايين ..,

يا الله تعالوا معاي...!!

وسالفه جديدة؛

البارت السابع عشر
.
.
.

دخل زياد وسلم ..!

ونزل شماغه وعلقه با الدولاب ...!

زياد فعلن منظم حيل ولا هو فوضوي مثل ما اسمع ان الرجال فوضويين..!

سيارته مرتبه وريحتها حلوه ..!

حتى جناحنا رغم ان ما فيه الا الاشياء الاساسيه الا انه كل شي منظم ومرتب وفي مكانه ..

زيادبا استغراب\ وش فيك احس وجهك تعبان..!

عوق بتوجع وارتباك\لا بس شوي تعبانه..!

زياد\ طبيعي لا ترهقين نفسك اشربي شي دافي يسكن الالم...!

عوق \ماشاء الله عليك زياد احس ماعندك الفوضويه الي اسمعها عن الرجال..,

زياديضحك\علمتني الدراسه با الخارج اني اعتمد على نفسي كثيروانا اصلن طبعي كذا ما احب الفوضى

بعكس لما اكون متضايق تشوفيني ابو الفوضويه اقلب الدنيا فوق تحت..؟

عوق تبتسم\الله لايجيب ضيقه..,

زياد يضحك\ يا الله خلينا ننزل علشان تتفرجين على الدور الارضي..!

وبعدين خوذي راحتك بيتي مايدخله رجال من يوم جيتي الا بعد ما يعطوني خبر..

اردف زياد وهو يتنحنح بمزح\عارفين ان البيت فيه محارمنا مع انك اعجبتيني يوم نزلتي بجلالك..!

عوق منحرجه \ خفت احد يفاجئني توقعت في رجال..!

زياد\ نجلاء وبشرى عندهم عيال شباب لكن يعجبونك مؤدبين ...,

نجلا لها ولدين وبشرى ثلاث عيال...,

قبل شوي واحنا راجعين يقولون خالي سلم على خالتنا الجديده..

عوق \ الله يسلمهم...,

زياد بممازحه\بس...!

عوق بخجل\ومن جاب السلام...,

زياد\ يا الله خلينا ننزل تتفرجين على مملكتك...,

ونزلني اتفرج على البيت يختلف عن بيتنا..!

يمكن علشان بيتنا الي ساكنين فيه حريم..!

وهذا مافيه الا زياد وامه..!

الاثاث بسيط وفخم بنفس الوقت حتى اللوحات والتحف احسها جديه بزياده مافيها نعومه...,

المطبخ ويفتح على مخزن وغرفه فاضيه صغيره ومقلط ومجلس لرجال...!

الصاله الي اول مادخلت عليها مجلس نسائي اثاثه مودرن...,

وغرفه جلسه عربيه لنساء...,

وفتح الباب الداخلي للفله وكان موقف لسيارة زياد ومقابله مساحه صغيره مزروعه..,

عوق بتعجب \ تناقض بيتكم بايكه لسياره وعلى طول مقابلها المساحه الخضراء على ان حوشكم ماهو كبير ..!

زياد بدهشه\ ليش تناقض با العكس حلو المساحه ابيها بعدين عيالنا يلعبون فيها..

والا انت وش رايك ترى انا ابي عزوه ماهو واحد والا اثنين لاااابي درزن عيال وبنات...,

احرجني مارديت عليه..

عوق با ارتباك\ خلنا ندخل احسن ..,

دخلنا داخل الفله وزيادماسك يدي..,

عوق بتوتر\اتركني خايف اضيع..,

زياد بهمس \ لا خايف تهربين ابي احس انك حقيقه ما انتي حلم..

ماقدرت اقول شي الا صرت اتلفت اخاف احد يسمعه وفكيت يدي من يده ..,

زياد بضحك\ وش فيك مذعوره تعالي بس ما شفتي غرفة امي...!

واردف زياد\ ترى غرفة الغسيل وغرفة الشغاله فوق السطح..,

ودخلنا غرفة امه ياالله غرفه في البيت كأنها قطعه من المستشفى الغرفه كبيره

وفيها اجهزه اكيد كلها تستعملهاام زياد...!

ماعرفت منها الا جهاز الربو...,

سرير مستشفى ومقابله سريرين عاديات..!

وكرسي ام زياد المتحرك ...,

وفي تلفزيون مثبت با الجدار ودولاب ملابس..,

رغم التعقيم الي با الغرفه والنظافه الا ان المكان حزين وريحة مرض يصورها كثر المعقمات الي با الغرفه..,

ام زياد كانت منسدحه على السرير وجلس جنبها زيادومسك يدها..,

زياد بحنان\ يمه ازعجتني عوق تقول ابي خالتي اسولف معاها..!

يا الله نطلع با الصاله نتقهوى مع بعض..؟

ناظرتني وهي مبتسمه...,

العنود بتعب\ لا ابي انام..,

زياد بتودد\ على راحتك لا حقين ان شاء الله ارتاحي الحين..,

وطلعنا من الغرفه ..,

سبحان الله الانسان من غير العافيه مافي شي بحياته له طعم

ام زياد كل شي متوفرلها الا العافيه الله يرفع عنها..,

زياد با استنكار\ وين رحتي ..!

ما اشوفك الا سرحانه المفروض ان اسمك ام سرحان ما انتي عوق...؟!

عوق بوجع\ لا بس امك تقطع القلب حالتها ...؟!

زياد\ لا الحمدلله الحين تحسنت مره خصوص بعد مارجعت واستقريت هنا...,

عوق بتساءل\ الحين البيت هذا لك والا لخالتي...!؟

زياد بتهكم\ليش فيه فرق بينا..!؟

عوق منحرجه \ لا والله لا تفهمني غلط بس مجرد سؤال لأن كلكم قريبين من بعض بيتكم وبيوت خواتك..!

زياد بضحك\ لا امزح معك عارف ماهو قصدك ...,

يعني ياعوق عمري فوق 34سنه ولا تبين عندي بيت ملك..!

هذا بيتي من عرق جبيني بعد...!

عوق بدهشه\ ما شاء الله..

اردفت عوق \واربع ثلاثين مو كبير في اكبرمنك بكثير ولا يمتلكون بيوت عادي بالعكس انتي مسوي انجاز ..!

زياد بضحك\الله يرفع من معنوياتك انا اصلن مافكرت اني ابني بيت وخصوص بفترة دراستي با امريكا ..,

لكن زوج نجلاءهو الي كان السبب مثل ماكان سبب لأشياءكثيره حلوه بحياتي..,

هو من النوع الي يحب ينصح ولايخدعك بنصيحته واذا نصح نصيحته من قلب تجي ..,

عوق \الله يجزاه خيرصاروا عمله نادره الي من ها النوعيه محظوظه نجلاء فيه..,

اردفت عوق بفضول\زياد انت من زمان سافرت لأمريكا..,

زياد\من اكثر من 13سنه..,

عوق بذهول\والله فتره طويلةكلها قضيتها هناك..,

زياديبتسم \تقريبآ..,

عوق بدهشه \كيف تقريبآ..؟

زياد\ بلخص لك الحكايه خلصت الثانوي بتقدير عالي وقدمت بعثه لأمريكا وانقبلت بسرعه لكن امي رفضت..!

تقول انت صغير وادرس هنا وتسافراذا خلصت بكالريوس..؟

سافرت عمري صغير للبعثه بعد ماخلصت هنا طب..!

عوق با استغراب ودهشه\ متخرج من كلية الطب و صغير كيف تجي..؟!

زياديبتسم \اي صغير دخلت اولى ابتدائي مستمع ..؟

اردف زياد بوجع\زوج نجلاء كان مدرس وتوه خاطبها ويتميلح عند امي وخالتي وسجلني مستمع

وعمري ما كمل خمس سنوات...!

الحلوباالموضوع اني كنت اشطر من الطلاب الي اكبر مني ويدرسون سنةاولى معاي..؟

وبعدين حتى جسمي يعطي اكبر من عمري في صور لي بوريها لك بعدين..!

فا استخسروا اني اكون مستمع وانا عندي قدره على الاستيعاب وفهم الدروس..,

فعملوا لجنة وحولوني من مستمع الي منتظم..!

لما خلصت المرحله الابتدائيه وطلعت للمتوسط كان في نظام قديم يحق لطالب يقدم يدرس ثلاث سنوات بسنه وحده

ويكون مثل نظام الانتساب يعني احضر وقت الامتحانات بس ..

وفعلن ساري عمل جهدبالموضوع وقدرت اخلص 3سنوات بسنه وحده يعني اختصرت اربع سنوات دراسيه من عمري..,

والثانويه لا درستها عادي ثلاث سنوات ..,

زياد يتنهد بضيقه\زوج نجلاء الله يرحمه كان يحب العلم ويشجع كثير عليه..

عوق با استغراب\نجلا ارمله..!

زياد بمراره\ من اكثر من سنتين توفى بحادث فضيع ..!

طلع الصباح من بيته للمدرسه ...,

وهو واقف عند محطةبنزين والسياره شغاله نزل يبي ياخذ مويه من البقاله..!

مر واحد طايش من طلابه شافه قدام البقاله وقعد يستعرض قدامه وصدمه من دون قصد وعلى طول توفى وعلبة المويه بيده..,

وسيارته بمكانهاماجها ولا خدشة الي طفاها عامل المحطه..,

وعلى طول تم التبليغ واخذو ساري الله يرحمه لكن وصل للمستشفى متوفي..!

وترك نجلاء وراه عندها خمس بنات ولدين ..!

لكن نجلاء ما شاء الله قد المسؤليه الله يقويها..!

عوق بدهشه \تصدق اني من يوم شفتها حسيت انها مدرسه موجهه حتى بشرى ..!

زيادبضحك\ نجلاء مديرة مدرسه و بشرى ممرضه قديمه احساسك غلط..,

عوق تبتسم \ المهم ان اشكالهم موظفات طيب كيف التميتوا جنب بعض..!

زياديبتسم\ اصبري جايك با الكلام رجعت من البعثه توظفت هنا سنه قبل ارجع مره ثانيه...!

وفي صديق لساري الله يرحمه كان يشتغل با لعقار..,

اقترح على ساري يشتري ارض كبيره معروضه عنده با المكتب ..

وموقعها ممتاز وخبرتني نجلاء ليش مااشاركهم لأن المبلغ كان جامد وتصلح لأاخوان

والموقع ممتاز حرام تروح عليناوليش مانخذ الارض ونقسمها بينا ...,

اشترينا الارض وقسمناها بينا انا وساري وبشرى وناجي..!

عوق با استغراب \ مين ناجي..,

زياد\هذا اخو نجلا وبشرى ما شفتيه الي سلم عليك امس يوم دخلنا..؟!

عوق بتساءل\الي كأن رجوله تعبانه...!

زياد\ايواهو من يوم انولد كذا الله يشفيه اصغر مني بشهرين..,

قسمنا الارض بينا انا وساري ونجلاء مساحة اراضينا اكبر

لأن دفعنا مبلغ اكثر وبعدين بيت بشرى واصغر البيوت بيت ناجي ..!

وبنينا البيوت من برى تتشابه لكن من داخل غير...,

بيتي غير بيوتهم انا استغليت المساحه كلها وهم لا بنوا اشكال ثانيه بعدين يجمعنا سور واحد

كل بيت مستقل بسوره وابوابه مافي الا بيتي وبيت نجلا بينا باب مفتوح ..,

رجعت لأمريكا ادرس وارسلت المخطط لساري الله يرحمه وكنت احول له الفلوس وهو الي كان قايم با العمار وخلص بيتي مع بيوتهم...!

وانا كنت ادرس ما قدر ارجع تروح علي البعثه...,

نزلت اجازات بس علشان امي ويوم وفاة ساري...,

عوق\امك ماكانت معاك..؟

زياد\الا تروح وترجع ..,

عوق \زوج بشرى وينه..؟!

زيادبضحك\بنيان هذا عاد حاله خاصه..!

تقاعد واشترى مزرعه با الخرج ونسى العالم مع مزرعته...!

ما يجي هنا الا يبي شي من بشرى والا يرسلون عليه طلبيه اذا جااحد يخطب من بناته..

يعني بس واجهه اجتماعيه..,

عوق بدهشه\ياربي تعين خواتك..!

زياد\ لا ماعليك خواتي قدها..,

عوق\كم لك متخرج..؟!

زياد\ليش ...؟!

عوق\مجرد سؤال..؟

زياد\من اخذت شهادة البكالريوس تقريبآ14 سنه ..,

سافرت لامريكابعدسنه من التخرج ودرست وكملت على ان مرتني اوقات عصيبه لكن ربي يسرها با الصبر..,

خصوص وفاة ساري تعبت نفسيتي كان لي اكثر من اب واخ ..,

وش رايك نطلع نتغدى برا..؟

عوق \ لا بمر اشوف امي..,

زياد\ طيب كلميها تطمني عليها ونمرها وقت ثاني..,

عوق بضيقه \ كلمتها اليوم صوتها ما اعجبني..,

وبعدين بيتنا قريب...

زياد بتهكم\امس تقولين الطريق بين بيتنا وبيتكم طويل...!

عوق بترجي\تكفى زياد..,

زيادبضحك\فيها تكفى يا شيخه لو امك با المريخ الحين نمشي لها..!

يا الله البسي والله ما اكسر بخاطرك

طلعت لبست بسرعه خفت يتراجع ونزلت مالقيت زياد..

عوق بنفسها\لايكون بس تحسف انه بيوديني لأمي

طلعت جوالي ابي اكلمه اشوف وينه..؟!

واسمع صوت جواله كان بغرفة امه دخلت عليهم لقيته يعطي امه ابره..!

ويتكلم مع الممرضه شكله يوصيها عليها..,

زياد يبتسم\ هلا ثواني بس اغير وانزل علشان نطلع ..,

طلعت انتظره با الصاله ونزل...,

كان لابس بنطلون جنز اسودوعليه تيشرت رمادي شكله غير عن الثوب...,

زياد غصب يلفت نظرالي يشوفه..!

طوله وسامته بياضه حتى نحفه لابق عليه شعره اسود سواده ماهو طبيعي ياترى وش قصتك ..,

كيف وصلت الي ها العايله الي انت مندمج معاها بشكل لايصدق معقوله يكون زياد لقيط ..!!

زياد\عوق اكلمك وين رحتي...!

عوق بشرود\ لا معك ..,

زياد بتهكم\طيب وش قلت يلي معي ..,

عوق بخجل\لا بس بالي مشغول على امي ما نتبهت..

زياد\بطلبك طلب عوق ..!

عوق با استغراب\سم..!

زيادبتودد\سم الله عدوك لكن ابي كل ما طلعنا مشوار تدخلين على امي..,

وتستأذنين منها وتطلبين منها تروح معانا..,

امي يا عوق ماراح تقولك لا تطلعين ولا راح تطلع معانا لكن ها الكلام يفرحها..!

عوق\ هذا الواجب..,

زياد با امتنان\الله يجزاك خير ..,

عوق\كنت بسوي كذا بس استحيت وخفت انك تنتقدني...!

زياد با استنكار\انتقدك !

عوق بتردد\لابس قلت يمكن تقول عني لعابه او مــ

زياد\لا والله با العكس يا عوق خوذي راحتك ولا تفكرين ان عندي ظنون سيئه..!

دخلت على خالتي وسويت الي قاله زياد..!

وهي ابتسمت وفهمت من كلامه المتقطع انها تقول مع السلامه..!

يا الله يا زياد من اي انواع البشر انت تهتم بمشاعر امك الي يمكن اكثر كلامنا ما تفهمه

وكأنها انسانه سليمه غلبتني يا زياد غلبتني..!

طلعنالبيت أمي ودخلت با المفتاح الي معاي

زياد قال بروح لنواف وراجع ..!

لقيتها منسدحه بغرفتها وفعلن تعبانه ..,

حتى تفاجئت يوم شافتني سلمت عليها..

ام عوق بحده\وش جابتس ماكنتي تبين تسافرين..,

عوق\الا بس اجلناها..

ام عوق با استغراب\ليه اجلتوها مافي احد محتر جوفه على العمره مثلتس..!

عوق بخجل\ لا بس اخرتنا الدوره..!

ام عوق تبتسم \ غريبه ماهو وقتها خيره ان شاء الله عساها اخر دوره ما تشوفينها الا بعد تسع شهور..!

عوق بضحك\والله يمه دعوتس من قلب..!

ام عوق تتنهدبوجع\ انتي عشتي وحيده طول عمرتس الله يرزقتس بظنا يونست..,

عوق \الله يجيب الي فيه خير...,

يمه وش فيتس احس انتس تعبانه..!

ام عوق\سلامة عمرتس مافيني شي غير الكبر رجليني شوي مقدر ابعد با المشي واجد..!

دريتي سعد كلمني الصبح ..؟!

عوق با استنكار\خير وش عنده دبشة آل ناصر..,

ام عوق \يسأل يقول انتي مزوجه عوق ...!

ويهوش علي انتي تدرين وش الي زوجتيه بنتس..

قلت بنتي الي زوجها ربها ثم الدوله وان لف ودار زوجها خصيمه الشرع...,

ويحلف ياعمه ما قصدي بس مانبي تجيتس من وراها مشاكل..,

قلت بس انت اطلع منها انت واخوانك ولا صاير الا كل خير...,

وعان رجلها تكتوركان ودك تعرف عليه والا تعزمه خذ عنوانه من ابو ابراهيم...!

قال الله يوفقها ولها حق هذي بنتنا وتربت عندنا...!

قلت ما تقصر يا سعد وعوق مثل اختكم...,

وان كانكم تبون الي في يديتها روحوا الله لايسامحكم بكل الي اخذتوه مني خفى وبيان...!

عوق بتهكم\كن عاد همه دعيتي عليه والا لا ..؟

ام عوق بضحك \لا والله انه تروع ويترجاني يا عمه لاتدعين تكفين...

قلت اجل اتركوها بحالها وانا اسامحكم على الي حطيتوه بمخابيكم من وراي بدون وجه حق..,

مسامحي لكم مربوط بخاطر عوق وعلشان عوق كل شي يهون...,

وشوفوني قاطعت بنات اختي علشانكم والا جو وانشبولكم على كل ريال زرطتوه من عندي..!

قال لا بالله حلليناوسامحينا وعوق مثل بنتنا..,

قلت جزاكم الله خير ويا الله سلم على اهلك ..,

عوق بقهر\الله يكفيناشره كل شوي ناقز لنا بمصيبة هو واخوه..

ام عوق\ماعليتس كويته لتس وانا امتس ماعاد يتعرضتس هو واخوانه الا با الزين ..,

خايفين ان بنات الشقحاء الله يرحمها يلتفتون عليهم ويطالبونهم بلي اخذوه مني..,

ولا تنسين سعد ما دق الا هو حافر ورى رجلتس ولا لقى شي..,

والي ارتاع منه سعد ان زياد وظيفته طيبه ورجال قادر ماهو طمعان بلي عندتس..!

عوق بسخريه\ما درى ان كل عرق الشقحاودهم ان حطو بينا وبينهم سبع بحور..

اردفت عوق بوجع\ الله يعين على ها الدنيا بس ضيعنا وقتنا نسولف عن سعدوهباله..,

انتي علميني وشلون نومتس من غيري ..,

ام عوق\نمت ازين نومه بنيتي تطمنت عليها والحمدلله...,

وش عاد ابي من الدنيا ...!

عوق بحيره\احس اني غريبه بينهم على انهم طيبين...,

ام عوق بحده\كل البنات مثلتس ما وقفت عليتس الي تحسينه جربوه بنات حواء قبلتس...,

هذا انتي كنتي خايفه من حريمه والحين تمدحينهن الله يتمم ها المديح وعاد انتي ماهو كل شوي تنشبين لرجال ..

ابي امي الرواح لأمي بعد هو له حق عليتس..,

عوق بزعل\لا عاد الا هذي تدرين اني ما اصبر عنتس...,

يحمد ربه بعد اني اطلبه يجيبني لتس با اليوم مره...!

كنت ناويه يوم عندتس ويوم عندهم..,

ام عوق بغضب\يا فضحي انتي ورعن تدورين المرضاعه عندي اعقلي بس ولا تضايقين رجلتس....!

ترى ان طاوعتس اليوم بكرا يجي راي ثاني..,

ما تسمعين ليالي العرس ملس الحين كل شي تطلبينه بيقول لبيه..!

عوق تضم وضحى \ماعلي منه عاجبه,عاجبه ماهو عاجبه بكيفه..!

هذا هو امه عنده وانا بعد ابي امي حبيبتي حياتي كل يوم اشوفها..,

ام عوق بتذمر\اقول بس ابعدي عني كسرتي رقبتي واتركي عنتس الكلام الي ماله زبده..

عوق تضحك\ماتبيني اضمتس يازين ريحتس يمه..,

ام عوق تضحك\ يا مكاره اقول بس غرفتس ما خليت الشغاله تمرها الا يوم طلعت اغراضتس ..,

انتي عاد شوفي الي فيها الي يصلح والي ما يصلح...,

اجمعي الي ماتبينه وتصدقي فيه حرام يا بنتي والله يا قشن بغرفتس يكفي عشر بنات..!

عوق بملل\ طيب خليها مره ثانيه انا الحين تعبانه بفضي نفسي يوم واتصرف فيها..!

سمعت صوت زياد ينادي يا ولد..!

ام عوق بفرحه\ تعال جعل فالك الولد الصالح..!

ودخل عندنا بغرفة امي وسلم وجلس على كرسي مقابلنا..!

وانا جنب امي على سريرها

ام عوق\االله لايضيق علينا خلونا نطلع من الغرفه..,

زياد\ لاياخاله با العكس مرتاحين هنا..,

ام عوق بتحذير \يا ولدي لاتطاوع عوق كل ما قالت امش بي عند امي ..,

زياد\ لا والله كم عوق عندي متى ما طلبتك جبتها..

ردت \ اترك عنك الهياط التلفون يكفي وانت رجال مشغول وهي فاضيه مالها شغل

لا تضيق على نفسك وخل جياتها عندي على فضواتك لا تخلي الحريم يلعبن عليك..

عوق بضيق وقهر \الحين انتي امي والا امه..؟

ام عوق بحزم\اناامكم كلكم وانتي صرتي راعية بيت قابلي بيتس ازين من طق المشاوير سردادي مردادي..

تضايقت من كلام امي وليه طيب تحاول تبعدني عنها...,

زياد وقف \ يالله تامرين شي خاله بنمشي..!

ام عوق\حافظكم الله ...

قمت معاه سلمت على راس امي وطلعت..

زياد \ وش فيك كتمتي..!

عوق بشرود\لا مافي شي..!

زياديناظرجدران الصاله\ بيتكم شكله ماهوقديم..!

عوق\ايوا سكنا فيه وانا بالثانويه قبله كان بيتنا شعبي ..!

الي الحين فيه المشب والملحق حق السواق وزوجته ..!

زياد\ وين غرفتك ...!؟

ومشيت لغرفتي فتحتها ومثل ما قالت امي كل شي بمحله..,

حسيت انه طاح وجهي من زيادالغرفه حوسه وشنط واكياس

عوق منحرجه\معليش زياد غرفتي حوسه ومكركبه ..

زياديبتسم\عادي اكيد بتكون حوسه خلاص انتقلتي منها لمكان ثاني..,

عوق\ امي تبيني اتصدق با اغراضي الزايده..,

زياد\ ونعم الراي ..,

اردف بدهشه\ تدرين عوق غرفتك متناقضه..؟

عوق با استغراب\كيف يعني..!

زياديبتسم\غرفه نظام جناح وكبيره ولونها وردي غرف اطفال..,

الصبغ نوعه قديم مره انتو مختارين الالوان..,

عوق\لا امي سلمت الارض لمقاول وهو الي تصرف..,

زياد با استنكار\ لاعب عليكم المقاول..,

من يوم دخلت عرفت انه شغل اي كلام غريبه والله امك ما شاء الله ما يفوتها شي..!

عوق بضيق\احنا وش عرفنا مقاول واستلم الارض وعقدبينه وبين امي ونفذه..!

زياديضحك\سبحان الله كل شي بغرفتك طفولي وذوق بنوتات ..

عوق بوجع\ احب ها الغرفة هذي ماتتخيل وش كثر..!

زياد\عادي عوق كل انسان يحس با الانتماء لشي الي يطول عايش فيه...,

اردف زيادبا ابتسامه\لا تستغربين بعدين حتى با احلامك تحلمين فيها...!

واحداث تكون حول غرفتك او بيتكم هذا عمومآ...,

يا الله خلاص نمشي والا بعد تبين تجلسين...,

رديت\لا خلاص بروح اسلم على امي...,

زياد بترجي\لا عوق امشي نرجع بعدين ما عليك متى ما بغيتي جبتك..,

لبست وطلعت مع زياد وانا كل مره اشوف امي تبعد عني اكثر..,

قضينا يوم الجمعه كله برا البيت تغدينا وتعشينا ورجعنا للبيت متأخرين

دخلت انا وزياد على خالتي الي كانت نايمه سلمت على راسها وخليت زياد عندها...,

صعدت لغرفتناياربي شكلها يسد النفس ومكركبه..,

طلعت لي لبس ودخلت الحمام واخذت حمام دافي لبست وطلعت لقيت زياد..

زيادبضحك\وش فيك انقلب وجهك يوم شفتيني ..!

عوق با ارتباك\ مافي شي لكن وضع البيت كذا ماهو معجبني...!

زياد\اسمعي باادخل اخذ دش بارد بعد ها الفلفه الي من الظهر وبعدين اسمع الي تبينه..!

زياد دخل الحمام وانا مشطت شعري بسرعةولفيته ماادري ليه عندي عقده ان زياد يشوفه مفتوح..!

طلع زياد ولاف جسمه بفوطه وهذي اول مره اشوف جسمه..

غمضت عيوني مدري هو حيا والا اشفقت عليه من بياضه لا اصكه عين..!

ذكرت الله بقلبي عليه وهو دخل كمل لبسه با الغرفه الثانيه وطلع..!

زياد بتساءل\ هاه وش عندك وش الي مشغل بال الحلوه..,

عوق بترددوارتباك\ البيت ما ادري وشلون احسه مهجور مافيه حياه ابي اغيرفيه ويمكن ما يعجبك..!

زياد با استنكاروتهكم \ ومن وين بتجيه الحياه وامي تشوفين وضعها وانا رجال شغلي جدآمتعب

البيت بدون حرمه ما ينفع ابدآ...

اردف زياد با ابتسامه\وبعدين لك كل الصلاحيات سوي الي تبينه الا غرفة امي خط احمر تعديلاتك ما توصلها

عوق بتردد\لا ماهو قصد بس خفت انه ما يعجبك اني اغير شي..,

زياد\خلاص من بكرا ابدي شغلك وسوي الي تبينه بدون تردد...

ومثل ما قلت لك كل شي تحت امرك الا غرفة امي..,

عوق بعتب\عاد هذا كلام يا زياد امك امي واصلن غرفتها من شكلها مخصصه لها الله يشفيها بقولك شي...!!

زياديبتسم ويغمض عيونه\قولي يسمعتس قلبي قبل اذاني..!

عوق بخجل\لا من جد اتكلم..!

زياد بحب\وانا بعد من جد اتكلم..,

عوق\الحين ليش بنات خالتك يفتشون عليك يعني ما يتغطون عنك وبعدين بشرتك غيرهم ..!

زياد بضحك\والله كنت متوقع ها السؤال بس ماهو بهالسرعه هذي ...؟

وانسدح على السرير

زيادبمزح\تعالي السرير ياخذ فريق كروي مع مشجيعنه..,

عوق بضحك\لا مرتاحه هنا ..,

زياد \راحمك من الجلسه على الكرسي تعالي...,

انا من شفت لون غرفتك وانا شاك انك طفله...!

انسدحت على السرير وزيادقام طفى الانوار..,

عوق با ارتباك \وش تسوي..

زيادبتهكم\ وش اسوي بريح دماغي وبعدين جنبك ابجوره ولعيها اذا تبين..

انا ما تعودت انام بالنور ليش ربي جعل الليل سبات وراحه والنور قلق لنايم..!

اردف زياد\انتي ما تبين تعرفين حكايتي..؟!

عوق\الا بس الحين بنام حاسه اني تعبانه..؟!

زيادبا استسلام\ بكيفك نامي...!

رجع لسرير وعطاني ظهره وعطيته ظهري وكلن سبح في عالمه..

زياد انتظم تنفسه شكله نام..,

وانا قلبي مع امي حتى لو تبي تبعدني عنها..!

امي فيها شي وشي كبير صوتها با التلفون غير لما اقابلها ..,
.
.
.

(كلمه اخيره)


اكتموا أحزانكم عن البشر حتى لا تكونوا باءً سببيّة في إسقاط دمعاتِـهم وإفشاء أسراركم

وكونوا كـ يـعقوب حين قال

( إنَّمَا أَشْكُو بَثِّي وَحُزْنِي إِلَى اللَّهِ ) ..

فالبشر لن يشعروا بحجم آلامكم وإن تحسسوا بالقليل

فلا يعلم من في القلوب إلا الله

ولا يزيل ما فيها من همومٍ إلا ذكره..,

.
.
.

الي الملتقى قريبآبأذن الله

وسالفه جديده


طيف الأحباب

ام الوليد


تذكروني واحبابي بدعوه طيبه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم


هلا وغلا بكل الغوالي الي يعطرون متصفحي المتواضع سواء با لردود او التقييم او الشكر..,

او الرسائل الي تجيني على الخاص ممتنه للجميع ولثقتهم بخربشاتي ..,

اليوم عوق المزايين بتتعرف على شخصية زياد اكثر وبنعرف تخصص زياد

في البارت الاستثنائي الي وعدتكم فيه..,

في نهايةالبارت قفله حلووووه تمهيد لليله السرمديه الي وعدتكم فيها وخصوص الغاليه امووله..,

بارت اليوم اهداء للكل العابرين من هنا من دون استثناء..,

وخاصةالي توقعوا تخصص زياد الغاليات ؛ ساعه بلاعقارب ام تركي ,ملاذ,والهدوء المستحيل,

مع انه ما جا في بالي ابدآ ان احد يتوقعه ماهو والله ثقه بلي اكتبه لكن لأن التخصص اكثر الاقبال عليه من العنصر النسائي

يا الله تعالوا معاي...!!

وسالفه جديدة؛
.
.
.

البارت الثامن عشر

.
.
.
انا قلبي مع امي حتى لو تبي تبعدني عنها..!

امي فيها شي وشي كبير صوتها با التلفون غير لما اقابلها ..,

ما ادري وشلون نمت لكن صحيت بنفسيه افضل من امس...,

دخلت الحمام غسلت وجهي وفرشت اسناني وغيرت لبسي ونزلت ..,

دخلت على خالتي لقيت زياد عندها ...,

سلمت على راسها وجلست اناظرهم هي وزياد يوكلها ومرات ترضى تاكل ومرات لا

يعاملهاكأنها طفله حتى الاكل مرات ترميه من يده ياخذه وياكله وهو يضحك..,

زيادبعطف\ يمه اليوم بنطلع لسوق انا وعوق بنجيب اشياء ناقصه تطلعين معانا...!

العنود بتعب\لا الله يوفقكم..!

يعجبني زياد محسس امه بأاهميتها وحتى وهي عاجزة طلعنا من غرفة خالتي ..!

زياد \ترى ما افطرت انتظرك..,

عوق بضحك\ خلاص بحضر الفطور مع اني اتوقع انك شبعت ..,

زياد يبتسم بدهشه \ليش..؟!

عوق تبتسم\علشان الاكل الي خالتي ترميه ماترضى تاكله انت تقوم با الواجب..,

زياد بضحك\امي حساسه مره اسوي كذا اخاف تحس اني مستقرف منها..,

غير كذاانتي تعرفين نفسية المريض يحس مرات انه ثقيل على اهله وخصوص الام حساسيتها اكثر..,

دخلت المطبخ وصلحت فطور وقهوه وطلعت لزياد الي كل تصرف منه يزيدني اعجاب فيه واستغراب منه..,

عوق\ وين تبغانا نفطر..!

زياد\ بكيفك ..؟!

عوق\هنا با الصاله ...,

ونزلت الفطور وشغلت التلفزيون على الاذاعه..

يومي احسه كئيب بدون ما اسمع قرآن الصباح فقدت صوت الشيخ عبد الباسط والشيخ محمد ايوب...,

من تزوجت 3ايام لا قرآن ولا اذكار ببدى من اليوم..,

افطرنا على صوت القرآن...,

عوق\ يوميآترى هذا برنامجي الفطور على صوت القرآن..,

زياديبتسم\احسن برنامج انتي مخططه وش بتسوين او وش بتغيرين والا بس كذاضربةحظ..,

عوق\اصبر خليني ارفع الفطور واجيب القهوه علشان اعرف افكر...!

حضرت القهوه وقعدنا نتقهوى..,

عوق\ با ابدى من فوق ارتب وانزل تحت ..!

زياد\ خلاص سوي الي يعجبك ...؟!

عوق منحرجه\ترى ماراح اتعبك واجد..!

زيادبمحبه\تعبك راحه بس ليش تقولين كذا تحسسيني انه احنا اغراب عن بعض ..,

عوق تبتسم با ارتباك\لا ماهو قصدبس البيت كله لونه واحد صبغتكم قديمه ..,

زياد بممازحه \ليش تردينها لي..

عوق منحرجه\لا والله بس استفسر .,

زيادبتفهم\علشان اللون بيج موحي لك ها الفكره..!

العالم كلها طاحت با الالوان ما اعجبتني تبين اصبغ لك عادي ..,

عوق \ لا الصبغ شغلانه طويله ماهو لازم مع انه ودي والله..!

زياد\الألوان تقيد لون الاثاث والا ترى صبغة بيتنا اخر ما نزل ..!

غرفة النوم توني مغير البويه حقتها خليتها تختلف عن باقي البيت لمعه بزياده واضفت لها لون ثاني ..,

وعمومآبيتنا كله ناقص اشياء كثير ماسويتها مافضيت له..,

اردف زياد وهو يناظر ساعته\بتطلعين الحين السوق والا اطلع اخلص اشغال عندي وارجع ..!؟

عوق\خلص شغلك وترجع تلقاني جاهزه...,

طلعت فوق بعرف من وين با ابدى جناحنا با اخليه اخر شي..!

دخلت مكتبة زياد واخذت ورقه وقلم علشان اعرف وش اسوي..,

لازم اتخلص من كل الاشياء الزايده...!

وطلعت لسطح الي قال عنه زياد لقيت غرفة غسيل وغرفه ثانيه لشغاله..!

جات الخادمه تركض تسألني ابغى شي قلت لا ...,

الخادمه مافي داعي تنام فوق تنزل تحت با الغرفه الصغيره الفاضيه ..!

والغرفه الي فوق تتحول لمخزن..!

كتبت بورقه كل الخطوات الي راح اسويها والاشياء الي محتاجينها فوق..,

رحت ادور على جوالي الي دايم ناسيه وجوده ...!

ولقيت مكالمات لزياد اتصلت عليه..,

زياد\وينك عن الجوال..؟

عوق\موجوده بس انسى وجود هالجوال..,

زياد\يا الله تجهزي دقيقتين وانا عند الباب من يوم اعطيك نغمه تطلعين..,

اخذت عباتي وقفلت غرفتي ولبست قفازي وشرابي ..

دق جوالي على طول طلعت وركبت السياره

زياديبتسم\تأخرت عليك ..!

عوق\لا عادي ماحسيت با الوقت كنت اشوف وش ناقص فوق وش بسوي..!

زياد\كويس عرفتي وش تبين ..,

عوق\سجلت كل شي بورقه..!

عوق بتردد\زياد ..!

زياد\هلا ...!

عوق\الخدامه ما ابغاها فوق السطوح...!

زياد با استفسار\والسبب..؟

عوق\عدة اسباب بعيده ما ندري وش تسوي فوق...!

وغرفتها ابيها مخزن للاشياء الزايده وخصوص الي بغرفة الاشباح بطلعها فوق..,

زياديضحك\ ابشري ما طلبتي أي اوآمر ثانيه..؟

عوق\الخدامه في الغرفه الصغيره تنام وتكوي فيها وبعدين الحمامات كثيره تحت واحد نخصصه للغساله..؟

زياد با ابتسامه\وبعد..,

عوق بخجل\خلاص سلامتك ..,

زياد\الله يسلم الي بيخلي بيتنا جنه وين تبين الحين وقولي لي خطتك..؟

عوق\غرفة الاشباح بخليها جلسه خاصه تلفزيون وكنب والمطبخ التحضيري يبي له اضافات..,

وحتى المكتب حقك على ان موقعه غلط فوق لكن عادي بس يبي له ترتيب ..!

زياد بتسأل\طيب الصاله الي فوق وش بتسوين فيهاتصميمها جلسة خاصه با الاساس ولاتنسين الي فوق لنوم ماهو اي احد يطلع ..,

عوق \ زيادة الخير خيرين اذا تبي رايي والا بكيفك..,

زياد\ لا ماهو ماشي الا الي انتي تبينه..!

نزلنا السوق وزياد كان كريم جدآمعاي يحاسب بدون تردداشترينا كنب وستاير للغرف واخذنالوحات وتحف اعجبتني ..,

زياد\الحين سيارتنا ما تاخذ شي العصر برسل واحد من عيال خواتي واعطيه الفواتيرو يخلص شغلنا بسرعه ويوصلها للبيت..,

رجعنا للبيت مع صلاة الظهر ما اشوف الطريق..,

زياد نزلني وطلع يصلي وانا دخلت غرفتي دايخه ابي ارتاح علشان العصر ابدا بشغلي...,

نمت ولا صحيت من التعب الا مع المغرب ..!

الي صحاني زياد..

قمت مفزوعه ما ادري حلم والا كابوس والا ثقل نوم..,

زياديبتسم\ من اليوم طلباتك وصلت والبنات تحت يسألون عنك..!؟

عوق بكسل\خلاص الحين بنزل لهم...

نزلت على طول بعد زياد..!

لقيت عبير واثير واصايل يتقهوون ..

سلمت عليهم وجلسنا نسولف ونتقهوى

عبير \عوق انتي اي مرحله تعليميه واصله..!

عوق \ الحمدلله معي بكالوريوس ..

عبير \وش تخصصك..!

عوق \لغه عربيه ...؟

عبير\ تدرين انك مع خواتي وخوات اصايل ما مر عليك وفاء وسناء ساري..,

ومنان وتذكار بنيان..

عوق\عبير الجامعه جامعه امة محمد والبنات كثار يمر عليك با اليوم اكثر من الف وجه با القسم الواحد..!

يمكن مروا علي لكن نسيت وبعدين ترى صديقاتي محدودات..,

اصايل \كم لك متخرجه..

عوق \السنه هذي ثالث سنه..,

اثير تبتسم\ لا هم تخرجوا العام وها السنه علشان كذا انتي ماتعرفينهم...,

عبيرتلتفت لأثير\ لابس البنات يوم جاو للعشا عرفوها..!

وفاء اختي تقول عوق نعرفها مميزه اسمآ وشكلآ..,

عوق بخجلوارتباك \لا عاد اختس تبالغ ..

اصايل \لا والله ما شاء الله عليك حلوه لاتستهينن بنفسك..

اردفت بضحك\ توقعنا انكم سافرتو لكن خالي فاجئنا اليوم طلب من امي ترسل ساري اخوي مع السواق يقول محتاجينه..!

عوق\ايه طلعت انا وزياد ناقصنا اشياء للبيت..,

طلعوا البنات من عندي ودخلت المطبخ لقيت الشغاله تصلح عشا..,

ياربي جوعانه على فطور الصباح وانا ما احب طبخ الشغالات ..,

سمعت زياد ينادي وطلعت..,

زياد\ ماشاء الله با المطبخ ..,

عوق\ايه كنت بصلح عشا لكن لقيت الشغاله سبقتني ..

زياد\ لا انا وانتي بنتعشى برا هذا لأمي هي ماتاكل اي اكل اطلعي البسي بنطلع ..,

صعدت فوق تفاجئت ان زياد طالع وراي

عوق بدهشة\في شي انا بسرعه ماراح أأخرك ..؟

زياد بضحك\لا ابد وش فيك خفتي كنت بقولك ترى كل مشترواتنا اليوم وصلوا...؟

نزلوهم ودخلناهم بمجلس الرجال باقي بس كنب غرفة الاشباح على قولتك..,

عوق\الحمدلله اجل اللوحات الله لايهنيك شف لنا عامل يركبهم والكتب الطبيه والا شباح لازم نطلعهم فوق بسرعه..؟!

زياد\خلاص ما عليك بكلم خدامات خواتي يجون يساعدون خادمتنا

لبست عباتي ونزلناواحنا با السياره كلم عبير...,

زياد\بسرعه عبير شوفي خدامةامك وخالتك بشرى واطلعي فيهم لبيتي..؟

الغرفه الي فيها كراتين ونماذج تعرفينها...!

ايوا ابغى كل الي فيها يطلع لغرفة السطوح ..,

تسلم عيونك عبوره ..,

انا وعوق طالعين ..,

لا ماعليك الخدامه عندها خبر انا فهمتها كل شي انتي بس راقبيهم..,

ما ابغى ارجع الا كل شي خالص ..,

انتهت المكالمه بين عبير وزياد وهو يضحك على كلامها..,

زياد بضحك\عبير بتقوم با الواجب..,

اردف زياد\ تقول ماصار هذا شهر عسل شهر عمل ..,

ونزلنا تعشينا ورجعنا للبيت..,

زياد بتهكم \غريبه اليوم ما طلبتي امك..,

عوق تبتسم \ لا عادي بس انشغلت اخلص شغلي الي هنا وبعدين امرها اكيد مالي غناة عنها..,

وتركت زياد عند امه..,

صعدت فوق لقيت عبير والخدامات مخلصين شغلهم با قي نكمل الفرش..

طلع زيادبعدي,

زياد \ان شاء الله اعجبك شغل عبير..

عوق با اعجاب\ماشاء الله احسن مما توقعت ..,

زياد يبتسم\حددتي وين تبين اللوحات والتحف..,

عوق\ايه خلاص بحط لك اشارات علشان تركبون اللوحات مكان الاشاره وبعدين كل يوم بنخلص شغله وش مستعجلين عليه..,

زياد بتهكم\الظاهر ان عبير صادقه هذا صار شهر عمل ماهو عسل..,

دخلت غرفتي وعلى اني نمت با النهار لكن دايخه ابي انام ماتعودت اطلع هالمشاوير..,

قلبي موجعني على امي ولا ابي زياد يحس بشي غيرت ودخلت فراشي ..,

زياد كان يصلي وتره والتفت علي و ضحك يوم شافني اقرا اذكاري من كتيب معاي..,

عوق تبتسم \ليش تضحك لايكون علشان اقرا اذكاري من كتيب ترى سنين وانا اقراها من الكتيب ولا حفظتها..,

زياد بتودد\انا الي يضحكني اني اليوم حسيتك كبرتي ..,

ما طلبتي امك وبدون ما اقول تعالي نامي دخلتي السرير وبتنامين..,

لا احنا في تقدم عقبال ماتكبرين شوي وتصيرين مراهقه وتحبيني..,

ضحكت على تعليق زياد من قلب \يعني مايحبون الا المراهقين ..,

زياديبتسم\لابس علشان الفتره هذي انتقال من مرحلة الطفوله لشباب تكون انفعالات الشخص وتأثره مبالغ فيه..,

طلع زياد لسرير وقعد يفرفر بجواله طرى في بالي سؤال..؟

عوق با استفهام\زياد انتوا عندكم سواقين ..؟!

زياد يبتسم \لا هو سواق بشرى ..!

عوق بدهشه\سواق بشرى والا نجلاء..,

زياديبتسم\لابشرى نجلاء ماعندها سواق هذاكان عامل بمزرعة بنيان وخلاه سواق ..

عوق با استغراب\بنيان الوحيد الي ماله حس بينكم..,

زياد يضحك\ابوساري حبيب لكن الله يهديه ماتقدرين تتكلين عليه بشي مفوض بشرى بكل شي

وبشرى ماشاءالله عليها صايره ام واب لعيالها..,

عوق بتساءل\ولد بشرى ساري..,

زياد\ايه عندها ساري اول ثنوي مسمينه على ساري زوج نجلاء وبسام ومسلم با المتوسط ..,

عوق \اهااا ساري هو الي طلع مع السواق علشان اغراضنا..,

زياد بضحك \ ايوا السواق كان اخر انجازات بنيان علشان يريح راسه قال لبشرى بخلي واحد من عمال المزرعه سواق لمشاويركم

وريحوني من ود وجب ..,

بشرى عيالها للحين صغار على السواقه وتخاف عليهم وبنيان اهم شي عنده المزرعه ..,

عوق \يمكن بشرى ماعودته..,

زياد يبتسم \ماهو مسألة تعويد احيان يكون طبع با الانسان ماهما حاول ما يتغير ..

زياد \ بعكس ساري الله يرحمه مع انهم اخوان..,

عوق بدهشه\الحين بشرى ونجلاء متزوجات اخوان ..,

زياد\ايه اخوان نجلاءتزوجت ساري اول وبعدها بكم شهر بشرى على ان نجلاء اكبر من بشرى بثلاث سنوات ..,

ساري وبنيان امي تصير عمتهم هم متزوجات عيال خالهم..,

عوق \سبحان الله الي فهمته من كلامك بشرى حاره وبنيان بارد كيف اتفقوا..

زيادبضحك\والله جبتيها واثنينهم ممرضين ..,

عوق تضحك

زياد يبتسم با استغراب\ ليش تضحكين..,

عوق تبتسم \لا عادي بس مستغربه ترتيب زواج خواتك الممرضه تزوجت ممرض والمدرسه مدرس ..,

زياد\لابعد ساري ونجلاء خريجين كليه متوسطه ونفس التخصص توظفوا وكملوا بعدين..,

ايام ماكانت الوظايف تنادي الخريجين ماهو هم يدورونها..,

عوق ترفع حواجبها بضحك \ماشاء الله بعد..,

زياد يضحك \ لا بعد خوذي عندك بنيان وبشرى الله يسلمك ..

زمان كانوايدخلون معاهد التمريض بعد المرحله المتوسطة..,

بنيان درس تمريض وتوظف على طول وبعده التحقت بشرى بمعهد التمريض بعد المتوسط..

امي ماكان عاجبها الوضع خايفه على بشرى انتي عارفه التمريض اختلاط والبنت كانت بفترة مراهقه

فبعد ماخطب ساري نجلاء امي اصرت على خالي مسلم الله يرحمه يخطب بشرى معاها..

رفضت بشرى با البدايه لكن امي اجبرتها قالت تبين التمريض وافقي على بنيان ..,

وبنيان ماكان يبي الزواج وقتها يحس انه صغير..

تخرجت بشرى ممرضة وهي متزوجه وتوظفت على طول وتعينت مع زوجها بنفس المستشفى..

عوق بدهشه \ماشاء الله عليهم وطاوعوا امك..

زيادبضحك\غصبآعنهم امي اذا قالت الكلام ينفذونه وهم ما يشوفون الطريق امي بزواج بشرى من بنيان كانت تشوف المصلحه لطرفين

عوق \كيف مصلحه وهم شكلهم ماكانو مقتنعين في بعض ..,

زياد\بنيان لما توظف ماكان يستفيد من راتبه وخالي الله يرحمه كان يجي يشتكي لأمي منه انه ماعنده مبالاه ولا اهتمام بمستقبله..,

خافت امي عليه من اشياء اكبر فا اجبرتهم على ها الزواج وزي مايقولون ضربت عصفورين بحجر..,

زوجت بنت اختها لولد اخوها وفعلن بزواجهم تعبوا مع بعض فتره ..,

عوق بملامه\اسمح لي زياد ماهو حل هذا كل شاب بيعدلون اهله من حاله زوجوه والي يبتلون البنات..,

زيادبتفهم\لا عوق مافي احد عاقل يرضى يضيع بنته بها الصوره..؟!

اردف زياد\بنيان ماكان والله سيئ الي هذي الدرجه لكن انتي تصورتيه منتهي وصايع او انا يمكن ما قدرت اشرح لك صح..,

عوق بتأثر\لاوالله زيادبغض النظر عن بنيان حقيقه كثير بنات راحو باالرجلين من منطلق زوج ولدك يعقل..

زياد\كلامك صحيح لكن بنيان كان حاله خاصه وبعدين عايلة امي ماشاء الله عليهم متماسكين والكبير فيهم كلمته ماشيه

اردف زياد\امي مستحيل بتضيع مستقبل بشرى علشان تعدل بنيان ماتسويها العنودتفكيرها اكبر من كذابكثير..

بنيان كان توه متخرج وخوالي كانت حالتهم الماديه اقل من المتوسط ..,

وبنيان بعد ما توظف تحسينه استغرب انه ينزل له راتب بها المبلغ ..

فتشوفينه ماهو عارف وش يسوي كان يصرف يمين وشمال بدون حساب وخالي ماكان ذيك الشخصيه القويه على عياله ..,

بنيان لما تزوج بشرى صارت بينهم مشاكل وصلت لطلاق لكن اهلهم قدروا يسيطرون على الوضع..

وبعض التنازلات من الطرفين مشت حياتهم ..

عوق \احس انكم صراحه ظلمتوا بشرى اذا مشاكلهم وصلت لطلاق..

زياد\عوق انتي تعرفين مشكلةبشرى مع بنيان ايش !

انه انسان غير مبالي مايحب يربط نفسه بمسؤليات لدرجة انه قدم تقاعد مبكر

وحكمته با الحياه اصرف ما بلجيب يجيك مافي الغيب..,

تصادم مع بشرى الي عكسه انسانه حريصه ومنظمه وشخصيتها قويه تحب عملها..

فحاولت انها تغير من اطباع بنيان ويكون مثلهاومن هنا كانت مشاكلهم..!

لدرجة انه الله يهديه ما يدري عياله بأي مراحل دراسيه مجلس الاباء ساري الله يرحمه هو الي يحضره..,

ويحل مشاكلهم واذا قاله ساري يا بنيان عيالك محتاجينك..,

يرد عليه ما عليك العم والد وانا وانت واحد ومع هذا والله بشرى غيرت بنيان كثير..,

عوق بتساءل \طيب وكيف قدروا يوصلون لحل ..,

زيادبضحك\انا اقولك بشرى وخالتي موضي اي مشكله تصير بين بنيان وبين بشرى يلجئون لأمي بماان زواجهم كان برغبة امي..,

فتشوفين امي على طول الخط مع بشرى ضد بنيان وهذا بنيان كل ماشكت بشرى منه يلقى حقه من امي على انه كثير بشرى تكون الغلطانه..,

اخر شي اقترحت عليه بشرى يوم عجزت معاه انه يشتري مزرعه ويشغل نفسه فيها بدال ما يشغلها..,

لما اشتروا المزرعه كلنا لمناهم ليش يضيعون فلوسهم فيها ماتنفع ابد

وبشرى وامي هم الوحيدات الي يشجعون بنيان انه بيسوي معجزه من ها المزرعه

وفعلن الحين خلاها بنيان ماشاء الله جنه واشتغل عليها صح..,

ماتتصورين كيف ابدع فيهاحولها لمشروع زراعي ناجح بكل المقاييس ..

وحتى انه الآن تاجرخضار كبيرو يبيع من محاصيل مزرعته وعليه طلب ..!!

عوق بتعجب واستغراب \معقوله شخص ماهو عارف يتعامل مع عياله ولاحياته الزوجيه ابدع بمزرعه تبي اهتمام اكثر من البشر..,

ابي افهم هذا كيف اقنعته بشرى..,

زياد \ليش مستغربه بنيان يقدر ويحب بشرى بشكل ما تتخيلينه لكن طبعه الفوضوي هو الي كان واقف بينهم ..,

اردف زياد\كنت احيانآ اعاتب امي ليش زوجتيهم لبعض تقول الاثنين مالهم الا بعض

بشرى شخصيتها قويه وطبعها حاد ولاتتنازل بسهوله ماهو اي رجل تقدر تعيش معاه

بعكس بنيان الي لو ما تزوج وحده مثل بشرى راح يضيع ولا راح يكون له مستقبل ..

عوق با استغراب\يمكن تكون نظريتها صحيحه عش رجب ترى عجب..

زياد\مره سألت بشرى لو رجع فيك الزمن توافقين على بنيان قالت وانا مغمضه بعد

انا مستحيل اعيش مع غير بنيان او يستحملني رجل غيره ..,

اردف زياد\لحظه بجيب البوم صور با المكتبه بوريكيها

رجع زياد ومعاه البوم وفتح الالبوم كان اول البوم صور لرجل كبيرواسمرحيل ولحيته بيضا

زيادبوجع\هذاابوي اخر صوره له كانت علشان تجديد رخصة سواقه ..,

عوق\يا الله شايب ماتوقعته كبير ..,

زيادبحزن \الله يرحمه توفى من 17سنه ولما توفى كان عمره با السبعينات ..,

اردف زياد\ وهذي صورته في حفل المدرسه لما نجحت بنظام ثلاث سنوات بسنه نادوه وكرموه..

عوق تبتسم\ ماشاء الله عليه رزه ابوك ولابس بشت ومين الدب الي ماسك يده..,

زيادبتهكم\معقوله ماعرفتيني ..,

عوق تضحك\والله توقعتك لكن وش قلب حالك من ماشاءالله الي ها النحف ..,

زيادبممازحه\ياويلك لو امي سمعتك تقولين يا الدب ..

عوق تتهكم بمزح\يعني وش بتسوي ..,

زياد\اقل شي تمسك اذنك ولا تفكهاالا وانتي قاريه كل آيه ودعاء حافظتهم علي ..,

عوق بضحك\والله شكل امك ماهي بعيده عن امي ماتحب كلمة يازين بنتس والا وش اخبار بنتس..,

اردفت عوق \تدري زياد انه مرات يكون معاهم حق احيانآيكون الانسان عنده نعمة هو ماهو حاس فيهاويظهرها بحسن نيه

تجيه عين من صديق والا عدو تقلبها عليه نقمه ..,

زياد\العين حق مانقدر ننكر لكن شوفي صورة الي واقف جنبي من تتوقعين ..,

عوق\ما ادري والله بس اتوقع من عايلتكم علشان السمار لكن هذا نحيف وقصيرمره با النسبه لك ..,

بناتكم وناجي كلهم طوال واجسامهم مليانه يمكن من معارفكم..

زياد يبتسم\هذا بنيان..,

عوق بذهول \معقوله هذااقصر منك بوااااجد واتوقع اقصر من بشرى..,

زيادبضحك\تقريبآ طول بشرى او اقصر شوي امي تسميه عود كبريت محروق ولا عمرها نادته با اسمه ماتقول الا عود كبريت محروق ..,

عوق تبتسم بتعجب \امك عليها تشبيهات ..,

اردفت عوق \هذي الصوره شكله انت وبحفل ماشاء الله ناحف كثير عن صورتك الاولى لكن من الي معاك بالصوره يضحك..,

هذا شكله منكم طويل وجسم ماشاء الله ..,

زياديتنهد بوجع \هذا ساري ابو راكان الله يرحمه بحفل تخرجي من كلية الطب ..,

عوق \وش فيك احس انقلب مزاجك..,

زياد بحزن\ساري كان الاب الثاني لي يعاملني كأني اخوه بوفاته فقدت اخو لي من لحمي ودمي..,

امي وابوي ماكانو يشوفوني الا طفل ما اكبروخصوص امي ويعاملوني على ها الاساس لكن ساري كان يعاملني كرجل..,

عوق\يا حظ الي تذكره الناس بخير..,

قفل زيادالبوم الصور ورجعه للمكتبه

واناالنوم غلب عيوني ونمت على طول ..,



اليوم الثاني قضيته ترتيب للبيت وتنظيف وزياد جاب عمال ..,

ركبوا لي اللوحات على طلبي ..,

وكملت طلبات المطبخ التحضيري الي فوق..,

وقررت اصلح عشا لزياد ذبحني با اكل المطاعم..!

ودخلت المطبخ صلحت صينية دجاج با الفرن

ورز ابيض ونوعين سلطه وحلى سريع ..,

جهزته وطلعت بغير لبسي عن ريحة الطبخ..,

اخذت دش ورتبت عمري واخذت جوالي الي دايم ناسيته ونزلت ..,

مكالمات لم يرد عليها ..!

اكيد كلها من زياد حتى قبل افتحها مافي احد يعرف رقمي غيره..,

شفت المكالمات وفعلن كانت من زياد

فتحت الرسايل برسل لزياد..,

لقيت رسالة من زياد

يسأل (قلبي متى نطلع مكه)

استحيت من رسالته و تلفت حولي خفت احد يقراها معاي..,

ارسلت له (وينك عندي مفاجئه حلوه)

دخلت عند خالتي لقيتها كا العاده على سريرها

طلبت منها تطلع معاي لصاله وحاولت معاها حتى رضت ..,

ساعدت الممرضه ونزلناها على كرسيها ام زياد ضخمه حيل طويله وسمينه..,

تعبت وانا احاول انزلها تمنيت اني اشوفها بعافيتها تمشي احس انها شخصيه قويه خصوص بعد كلام زياد عنها البارحه ..,

المرض هادها هد ولاحول ولاقوة الا بالله ..,

دفت ممرضتها الكرسي وجلسنا با الصالون نتفرج على التلفزيون ..,

حاولت اسولف معاها كلامها بطيئ ولسانها ثقيل..,

لكن سبحان الله على طول ذكر الله بفمها اكثر من كلامها..,

دخل زيادوفرح يوم شاف امه جالسه ..,

زياديبتسم\ما شاء الله عنودتي اليوم تتفرج على التلفزيون هذي المفاجئه وانا راح بالي بعيد..,

عوق بمشاكسه\ ليش ماهي حلوه ها المفاجئه..,

زياد بفرح \الا واحلى مفاجئه بعد..,

عوق تبتسم\ وبها المناسبه صلحت لك عشى طبخ بيت..,

زياد\ماتقصرين وين العشا جاتني رسالتك وانا افكر اليوم اي مطعم اعزمك عليه..؟

انقذتيني الله ينقذك من النار..,

جهزت العشا وتعشينا خالتي لها اكلها الخاص ..,

وانا وزياد تعشينا الي صلحته لمه حلوه لكن ناقصها امي ..,

زياد با اعجاب\تسلم ايدك ما توقعتك طباخه صراحه..,

عوق بغرور\ليه ما قالولك تربية الوضيح..,

زياد\الا قالت خالتي انك طباخه لكن مشيتها لها انتي عارفه من يمد ح البنت غير امها

حتى يوم تغديت عندكم توقعت غداكم طبخ شغاله..,

رفع عيونه لسماء وقال ياربي لك الحمد انك عطيتني عوق ..,

وناظر امه قال صح يمه والله ان دعوتك لي من قلب

ضحكت على هبال زياد..,

وخالتي تبتسم مثل عادتها وزياد يمزح معاها يمكن هي ما تستوعب كثير من كلامه

لكن هو يعاملها كأنها انسانه عاديه ..,

يستأذن منها ويمزح معاها يهديها ياخذ رأيها..؟

كل هذا لاحظته عليه با الكم يوم الي انا معهم ..!

طلعت فوق لغرفتي غيرت لبسي بقميص ورتبت نفسي ..,

وكلمت امي الحمدلله صوتها طيبه وقعدت تمدحني اني ما مريتها اليوم وتشجعني اني اهتم في بيتي ..

سكرت منهاوجلست اخطط كيف برتب غرفتي هي الوحيده الي بقت لي..,

دخل زياد

زياد بمزح\ نفسي ادخل مره ولا اشوفك سرحانه ..,

عوق\لا ماهو قصد بس كنت افكر بموديل غرفة النوم ليه شكله كذا..,

زياد بمحبه\تبين اغيرها ابشري من عيوني قبل جيبي..,

عوق بخجل\لا با العكس حلوه وغريبه..,

زياد با استغراب \ كيف غريبه...!

عوق\كبيره بزياده غير الغرف العاديه..,

زياد\لا اصلن كبرها له حكايه..؟

انتي عارفه اسرة النوم المزدوجه عادة طولها مترين في مترين اقصى حد...

وبما ان زوجك الموقر متوسط الطول ..,

عوق بضحك\واضح صراحه لكن تعد ميزه ..!

زياد بتهكم \اما عاد ميزه الا بلشه وين الميزه فيه ..!

آردف زياد\ المهم طلبت انهم يخلون كبر السرير مترين ونص زياده علشان اخذ راحتي بماني صرت رجل متزوج

وفي شخص ثاني بيشاركني سريري ..,

ما فهموا علي بدال مايخلون الطول مترين ونص بس لا خلو الطول مترين ونص والعرض مترين ونص ..!

لما شفته اعجبتني الفكره وقلت خلاص كبروا كل ملحقات السرير علشان تتناسب مع بعض..,

واللون انا احب ها اللون لو تبين اغيره عادي ..,

الغرفه عليها ضمان عشر سنوات وانا توني مفصلها بعد الملكه..,

عوق\لا عادي اللون اصلن شكله فخم ويناسب مع اي مفرش مو مشكله

زياد منحرج\ عوق قريتي رسالتي..,

عوق تبتسم \ايوا...

زياد\متى تبين نطلع عمره..؟

عوق با ارتباك\بكرا وبا الكثير بعده..؟

زياد بتفهم\عوق انا ما اقدر اطول بأجازتي محتاجيني المستشفى كثير..,

مهنة الطب متعبه وتخصصي بزياده اضطر ادخل غرفةالعمليات با اليوم عدة مرات ..,

ومرات استدعى لحالات طارئه بغير وقت الدوام ..!!

عوق بتساءل \زياد انت ايش تخصصك ..!؟

زياد يضحك\تخصصي نساء وتوليد..,

عوق بدهشه \معقوله ..,

زياد بتهكم \ليش ..,

عوق با استغراب\ لابس توقعتك باطنه ..!

زياد يبتسم\ ليش جا في بالك كذا..,

عوق\ زوجة جزاع قالت لي..,

زياد\ الباطنه نواف ماهو انا..,

عوق\الحين انت ونواف زملاء..؟!

زياد\ نواف اصغر مني هو بعد الثانوي طلع لأمريكا وانا بعد بكالوريوس ..,

عوق\توقعته كبرك ..,

زياد\ لا انا اصغر من جزاع واكبر من نواف..,

زميلي جزاع وهو الي درس معاي طب على انه اكبر مني ..,

عوق با استفهام \ جزاع مهندس على حسب علمي..

زياد\جزاع دخل طب سنه وبعدهاحول هندسه ..,

عوق بتعجب \ليش طيب..؟!

زياد\لماطلعنا سنه ثانيه انهار ما قدر يستحمل..,

وقت التطبيق بمادة التشريح استفتحو له براس آدمي..!

طاح واغمى عليه واخذ فتره نفسيته تعبانه ..!

بعدين الطب ما كانت رغبته هذي رغبة اهله وحول بعدها هندسه ومشى وضعه..,

اردف زياد بضحك\ شكلك خفتي عادي كل طلبة الطب تمرهم ها الاشياء اناكرهت اللحم بسبب ها الماده والي الآن آكل اللحوم غصب

زيادبا استغراب\معقوله ما تدرين انه كان طب ...

عوق با انفعال واشمئزاز\وش دراني عنهم وش قالو لك فضوليه..!

زياد بضحك\طيب وش فيك عصبتي عادي بنات خواتي لما يجلسون اخبار الكره الارضيه كلها يتداولونها توقعتك مثلهم..!

عوق \الحين انت قضيت السنين الي فاتت با امريكا كلها بس دراسه..,

زياد \حصلت الماجستير والدكتوراه واخذت دورات هناك وتعينت فتره ولو ما امي وخواتي مارجعت ..,

بعدين ترى ماهو كلها با امريكا انا درست فتره با المانيا..,

عوق بدهشه واستغراب\المانيا ..,

زياد يضحك\وش فيك مستهينه با المانيا هذي تعتبر ثاني دوله با العالم من ناحية التطور بالمجال الطبي ..

عوق \لا ماهو قصد انا ماسمعت الا انك دارس با امريكا ..,

زيادبضحك\اكيد الي وصلك المعلومه اهل جزاع علشان نواف كان معي بفترة دراسته هناك..,

عوق تبتسم \صحيح انت تعرف عيال عبد الرزاق من زمان..,

زياد بتهكم\ كل ها الاسئله ولا انتي فضوليه اعرفهم من ايام المدرسه واحنا صغار..,

واثنيهم اعتبرهم مثل اخواني جزاع خوذي منه ضحك وناسه اذا جلست معه تنسى همومك ..,

ونواف حبيب ومظلوم مع الناس ..,

عوق با استنكار \ وش معنى..!؟

زياد \نواف الي مايعرفه يقول شايف نفسه والا هو والله ملك واخلاقه توب وسهل التعامل معاه ..,

عوق\ما اعرف الا عايلة عمي مسلط ..,

زياد\طيب انتي ماعرفت تخصصك ..؟

عوق \ بما انك عطيتني شرح مفصل عن دراستك اكيد تبي مني تفاصيل..,

زياد يضحك بتهكم\اكيد بما انا في مرحلة تعرف على بعض ..!

عوق تبتسم\ ببساطه خريجة لغه عربيه تخرجت بتقدير جيد جدآقدمت على وظيفه جا تعييني بمنطقه بعيده ورفضته..,

درست سنه في مدرسه اهليه وتركتها..,

زياد \ليش تركتيها...,

عوق بقهر\تعب مو طبيعي والراتب ما يشجع..,

قدمت ماجستير قلت اشغل فراغي..,

خلصت السنه التحضيريه ..,

واجلت خفت ما افلح..,

زيادبممازحه \والله يا انك صريحه اجل خفتي ما تفلحين لو غيرك كان جابت الف سبب انها ما قدرت تكمل الا ان الدراسه صعبه عليها..!!

عوق تبتسم\رحم الله امرءعرف قدر نفسه..,

زياد\ شوفي عوق تبين تكملين ما عندي مانع بغض النظر عن الشرط الي بينا..,

عوق بمصارحه\لا ماهو قصد لكن انا ماني راعية دراسه حفظي شوي صعب ..,

زيادبضحك\ رجعنا نحطم مجاديفنا..,

لو مثل ما تقولين حفظك صعب كيف حافظه القرآن على حسب ما سمعت ..,

عوق با امتنان \ الحمدلله من فضل ربي حافظه القرآن لكن فرق عن الدروس القرآن ربي ميسر حفظه..,

اردفت عوق \نامت امك..,

زياد\اخذت علاجها ونامت..,

عوق بتساءل \امس كنت بتعلمني ليش بنات خالتك يفتشون عليك هم وبناتهم..,

زياد\ السالفه طويله تسمعينها والا فيك نوم..,

عوق تبتسم\لا عادي اسمع واذا جاني النوم نمت..,

تبدى من عند امي العنود..,

امي العنود وخالتي موضي الله يرحمها هم الي ربوني بينهم ..,

امي كانت متزوجه واحد من اقاربها..؟!!
.
.
.
(كلمه اخيره)


سمعت محآضره گانت تتگلم عن
[القنوت] وشلون نگون من [القانتين]
للدگتور / خالد الجبير
ماتصورت ان الأمر مررره بسيط
والله مايستغرق أگثر من (عشر دقايق)
الا وأنتو خالصين !
تدرون وشلووون نصير من القانتين
مثل ماقال الد گتور خالد الجبير
بأحد المحاضرات~
يقول لماتقرا باليوم( 100) آيه أوأگثر
يومياَ تگون من( القانتين)
بقولگم على طريقه سهله تخلينامن القانتين
اللّي لهم اجر عظيم والّلي ذكرها الدكتور
بمحاضرته
(1)
اقرا آيه الكرسي اعظم ايه بالقران
عدد اياتها 1
(2)
سوره الملك المانعه من عذاب القبر عدد اياتها 30
(3)
سوره السجده وهي تغيض الشيطان عدد اياتها 30
(4)
سوره الاخلاص وهي تعدل ثلث القران
عدد آياتها 4
(احسبوا لحد الان صار المجموع65ايه ))
نگمل،،
(5)
سوره الفلق عدد آياتها 5
(6)
سوره الناس عدد آياتها 6
(7)
سوره القارعه عدد اياتها 11
(8)
سوره التكاثر عدد اياتها 11
(9)
احسبوا هنا وصلنا 110ايه
بگل سهوووله
قبل النوم كل يووم ماتاخذ حول 10دقايق
{فوائدهاإ}
اولا: يكتب عند الله انه من القانتين
ثانيا:- اتباع سنه الرسول عليه الصلاه والسلام
ثالثاً :- لايكتب من الغافلين
رابعا:- تشفع له سوره تبارك وتمنعه من عذاب القبر
خامسا:- يتضايق الشيطان من سوره السجده
لانه يقول امر الله عبدي فسجد وامرني ربي ولم اسجد..
سادسا:- يأخذ أجر ثلث القران واجر ربع القران
سابعا:- سوره الاخلاص قراءتها من اسباب حب الله تخيلوا وانتم كل يوم تقرونها..
ثامنا:- اذا قرأت هذا بالبيت لايقربك الشيطان باذن الله
تاسعا:- تاخذ ستين الف حسنه والحسنه تضاعف
عاشراً:- انت بحرز من الجن
احدى عشر:- سيكون القران نور لك بالأرض وذخر لك بالسماء
بعد گل هذي الفوائد وشرايگم نعزم
گل يوم قبل ماننام نگون من القانتين
(وعسئ اللّھٌ يكتبنآ من القانتين )

.
.
.

الي الملتقى قريبآبأذن الله

وسالفه جديده


طيف الأحباب

ام الوليد


تذكروني واحبابي بدعوه طيبه


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






بسم الله الرحمن الرحيم


هلا وغلا بكل الغوالي الي يعطرون متصفحي المتواضع سواء با لردود  او الاعجاب او التقييم او الشكر..,

مثل ما قلت انا الروايه خالصه ومنتهيه احداثها عندي من فتره طويله..,

لكن تقسيم البارتات هوالي اشتغل عليه قبل كل بارت..

ولا ابي انزلها مره وحده لأني حابه اتواصل معاكم واشوف ردودكم واعطي كل وحده حقها با الرد..,

بما انها استقطعت من وقتها قراءه واتبعتها رد..

فمن حقها علي اني اردعليها ما اقدر انزل اكثر من بارتين با الاسبوع ..,

الي اعجبتها الروايه فهذا من فضل ربي والي ما اعجبتها الناس اذواق ..,

الي خايفه تابع معانا وما تكتمل الروايه تنتظر لنهايه.

كثير كنت اتمنى اشوف انطباعهم ولو برد واحد يكفيني ..

لكن ماكل ما يتمناه المرء يدركه يكفيني عدد المشاهدات..,

ولهم بدال العذر اعذار..,

البارت اهداء لكل العابرين من هنا من دون استثناء..,

واهداء خاص خاااااااص للغاليه امووله..,

اليوم بنشوف الليله السرمديه الي وعدتكم  فيها..,

البارت هذا من البارتات الي بجد اتعب نفسيتي با الكتابه يمكن يعجبكم ويمكن

تقولون طيف ماعندها سالفه وتبالغ ..؟؟!!

اليوم عوق  المزايين بتعرف حقيقة زياد وهل هو لقيط فعلن اولا وبنشوف ردة فعلها..,

يا الله تعالوا معاي...!!

وسالفه جديدة؛
.
.
البارت التاسع عشر
.
.
زياد\ السالفه طويله  تسمعينها والا فيك نوم..,

عوق تبتسم \لا عادي اسمع واذا جاني النوم نمت..,

تبدى من عند امي العنود..,

امي العنود وخالتي موضي هم الي ربوني بينهم ..,

امي كانت متزوجه واحد من اقاربها..؟!!

وكل ما ولدت طفل توفى مع الولاده او ينزل ميت وتحمل بعده وتولد ويموت وسنوات هذا حالها ...

والمشكله انها تولدهم على التاسع ..,

هم شخصوهابينهم انها التابعه ولا حول ولا قوة الا بالله لكن علميآ اكيدغير..,

ينزل الطفل ويختنق ويموت او تنفصل عنه المشيمه اوالحبل السري يلتف على رقبته واسباب كثيره ..!

وفي ذاك الوقت كان الطب بدائي مافي تطور والولادات اكثرها تتم في البيوت..

والا لو الحين بمشيئةالله بيكون في حلول..!

ابوي مساعد الله يرحمه كان كداد بعد داومه يطلع  بسيارته يكد مثل ما يقولون يترزق الله..,

امي العنودكانت توها والده ومتوفي طفلهم وابوي كان مره متضايق على طفله الي مات..,

اخذ ناس مشوار لجده يمكن الطريق يخفف ضيقته بفقدان طفله ..,

ولما وصل الركاب مشوارهم  شاور نفسه انه يزور بيت الله وياخذ عمره بماانه قريب من مكه..,

اعتمر ورجع لرياض وهوراجع كان الوقت ليل يقول وقفت سيارتي  بااقضي حاجه وقبل انزل من سيارتي..!

الا اشوف كرتون على يمين الخط مبعدينه عن الأسفلت مسافه شوي يعني مايشوفه  بالظلام الا الي يوقف

ومجتمعه عليها كلاب البر وتنبح تهيئ لي اني اسمع  صوت صياح طفل مع نبح الكلاب..,

قلبي اوجعني من شوفة الكرتون  واكبس النور على الكرتون

واتعوذ من الشيطان وانزل بعصى  غليظه دايم معي بسيارتي ..,

واطرد الكلاب واناظر با الكرتون الا طفل ملفوف بقميص بدله رجالي

ومرمي عليه قماش تلبيسة سياره غرقان دم..!

ابوي توقع ان الطفل حديث ولاده من صوت صياحه..

و لما رفع الكرتون وكشف عن الطفل لقى السره ماهي مقطوعه كويس  ودم الولاده ملطخ جسم الطفل..,

وعلى طول اخذ الكرتون وللمستشفى حققوامعاه

وكان اكثر شي نفع ابوي هواختلاف  لون البشره بيني وبينه والاكان راح يدخل في مشاكل..,

كنت في حالة خطره لأني تقريبآ من لحظة ولادتي تخلصوا مني  على طول وشكلي مولود داخل سياره..!

لأن المكان بعيد ومقطعه قليل السيارات تمرفيه الا المسافرين لأماكن بعيده..

حتى ابوي يقول لو ماكان الوقت ليل يمكن شفت الي رموا الكرتون الي فيه الطفل

لأني لمحت سياره وفيها شخصين او ثلاث واقفه على يمين الخط الثاني ..؟!

الوقت ليل وارعبني نبح الكلاب واربشني صياح الطفل  اخذته ومشيت ..,

والسيارةالي كانت واقفه شكلهاتنتظر مصير الطفل  شفتها مشت عكس طريقي..!

كانوا يراقبوني وش اسوي اكيد عارفين وش با الكرتون..,

اتوقع انهم هم الي رموا الطفل ينتظرون احد ياخذه من المسافرين  والا كلاب البر تاكلة..,

او ان الحرمه الوالده كانت معاهم تعبانه وأخرتهم لايمشون بسرعه ..,

زياد بتأثر\عوق ليش ها الدموع ترى خلاص ماراح اكملك اذا بتبكين..,

عوق من بين دموعها\لا عادي كمل بسمع بقية الملحمه...!

زياديبتسم ويبلع غصه\اما عليك مصطلحات ..!

اردف زياد بحزن\ابوي يوم لقاني امي كانت  والده من يومين

طفلها متوفي ومريضه وتعبانه نفسيتها على طفلها الي مات..,

الجيران وزملاءابوي بعمله عارفين بحالة ابوي وامي وفقدهم لأطفالهم والكل متعاطف معاهم..,

يعني من جهه انسانيآ ومن جهه ثانيه امي وابوي ناس طيبين وفي حالهم

ويقدرونهم جيرانهم ومعارفهم..,

ابوي خبر هم  انه لقى طفل لقيط وهو يوصل ناس مشوار..,

والطفل تعبان احتمال  يعيش والاغلب انه يموت وشرح لهم كل الي شافه..,

كثير اقترحوا عليه قالوا اذا عاش  اللقيط اكفله انت وزوجتك ..!

يمكن ربي يعوضكم فيه وخصوص ان زوجتك توها والده ترضعه ويصير محرم لكم وكأنه ولدكم..!

او يمكن زي ما يقولون تفك عن امي التابعه الي تذبح مواليدها ويعيش لها اطفال..!

ابوي كان مترددلكن امي اصرت الا تكفلني..,

وراجعوا المستشفى و ما طولت متنوم في المستشفى اقل من اسبوع..!

لأنه لما احضرني ابوي للمستشفى كانوا حاطين وقت تقريبي لولادتي حوالي خمس ساعات وتلاحقوا وضعي

وفعلن لما لقاني ابوي كان عمري اقل من نصف ساعه

ومع مسافة الطريق كانت اكثر من اربع ساعات ونص حتى وصل للمستشفى..!

خالتي موضي كانت تخبرني ان امي وهي توها والده

ماتترك ابوي يراجع با اوراقي با الحاله تحس انه ماراح يكون حريص مثلها

تركب معاه واذا في ورقه تعسر مرورها  تقعد تبكي وتهاوش حتى تخلص المعاملةبدموعها..

واصلوا ليلهم ونهارهم مراجعات علشان ياخذوني ..!

ومره في مسؤل كبير عقد الموضوع ورفض الواسطات  ما رضى انهم يكفلوني علشان لون البشره مختلف..!

ايش تتوقعين امي سوت..!

عوق خانقتها العبره \ما ادري وش سوت ..!

زياديتنهد ويبتسم بوجع \سألت عن بيت المسؤل ودخلت على عايلته هي وخالتي موضي..

وكان يوم مشهود في بيت  ذاك المسؤل قعدت تبكي عندهم..,

لدرجة انها طلعت صدرها قدام زوجة المسؤل  وعايلته  وهويصب حليب قدامهم ..,

وتصيح وتضرب صدرها  كأنها تشحذهم وتستجديهم ولدها الي من بطنها ماخذينه منها ..,

تقول ارحموني توني دافنه مولود..,

احسنوا علي  بها اللقيط الله يحسن عليكم  قبل يجف حليبي يمكن ينفعني ربي فيه ان كفلته وارضعته...,

وفعلن مامر كم ساعه الا المسؤل بنفسه خلص اوراقي..,

وارسل على ابوي مساعد وقال له وهو يبكي  سلم على ام زيادوقلها تجي تاخذ ولدها..,

والله لو كانت امه ماسوت الي سوته ..,

كانت بتسميني عبدالوهاب لأن هالاسم الكل يناديها فيه  لكن لمسؤل سماني زياد..!

وقال لأمي يوم قالت ابغى اسم عبد الوهاب ..!

ان شاء الله يوهبك الوهاب عبد الوهاب واليتيم هذا زيادة الخير خيرين..

وارضعتني صدرها بدال الطفل الي مات ..,

ماكانت ترضعني مثل الامهات وهي جالسه او منسدحه لا..!!

ترضعني وهي واقفه تقول اخاف يجيني النوم وانا ارضعه ويصير له شي..,

ولا تجلس حتى اشبع وتنومني ..,

و دايم تغني لي وهبك الوهاب لأم عبد الوهاب..

اردف زياد با الم \انا قلت لك ها الكلام بغيتك تعرفين كيف عانت امي حتى اكفلتني ..,

ولاتفكرين بيوم تحطين نفسك بموقع مقارنه لأنها بتكون هي الفايزه بدون تردد او نقاش..

عوق بمراره \طيب كيف بنات خالتك صارو خواتك..,

زياد\خالتي موضي ولدت ناجي بعدشهرين من كفالتي وطلبتها امي ترضعني علشان اصير محرم للكل..,

اردف زياد وهو يبتسم بوجع\ارضعتني لأنهم خافوا على امي من شدة تعلقها بي تصير بعدين مشاكل بينا وبينهم بسببي..,

وفعلن ارضعتني خالتي وصرت اخو لعيالها انا الي يخبرني بها الاحداث خالتي موضي بنفسها وزوجهاعمي خليل ..

هم كان قصدهم يشرحون كيف عانت امي علشان تكفلني واتعلق فيها..,

خالتي موضي وعمي خليل كل ما خبروني سالفه...!

تشوفيني عندهم ساكت واضحك على تعليقاتهم واخذ وعطي معاهم ..

ولما اطلع من عندهم شعور يجتاحني يخليني اتخبى بمكان محد يشوفني فيه وابكي بحرقه..,

وارجع احب امي العنود وابوي مساعد اكثر واكثرواتعلق فيهم..

والا امي وابوي عمرهم ما فتحوا معاي هالسيره..

يخافون على مشاعري انهم لقوني بها الطريقه الغير انسانية..

اويمكن  يجي في بالي اني اتركهم فتشوفينهم  لو بيدهم سكروا اذاني علشان ما اسمع كلام يجرحني ..!

امي وابوي كفلوني وهم كبار با السن امي كان عمرها بمنتصف الاربعينات وابوي اكبر منها ..,

بعدما كفلوني امي ماحملت  تقدم فيها السن خلاص واكتفت فيني..,

كبرت بين العايلتين ولا حسيت الا انهم اهلي  توفى ابوي مساعدالله يرحمه وانا ادرس با الكليه..!

وترك فراغ كبير بحياتي فقدت الاب الحنون العطوف  ..,

اذكره يوم كان ياخذني للمسجد  والا للمدرسه  شايلني على رقبته..؟!

ويقول بكرا ولدي يشيلني مثل ما شلته..!

زياد يتنهد بمراره\راح قبل اشيله مثل ماشالني لكن ان شاء الله تتعوض با امي ..,

عمي خليل توفى بعد ابوي بسنه وخالتي بعده بفتره قصيره..,

خالتي على انها ارضعتني لكن كانت هي وزوجها عمي خليل يقولون...

انت امك العنود وابوك مساعدواحنا خالتك وعمك..,

عمي خليل وخالتي كانوا خفيفين دم..

يقولون لأبوي وش دعيت  يامساعد بعمرتك الي جابت  لنا زياد من افواه وحوش البر..,

الله يقدرني وابر امي العنود واكون عون لبنات خالتي موضي واخو لناجي ..

عوق بوجع وقهر\سبحان الله الحين انت وش اسمك الكامل..,

زياد يبتسم\ليه..!

عوق با اصرار\ لاابي اعرف وش اختاروا لك اسم...!

زياد بدهشه\اسمي زياد عبد الله محمد عبد اللطيف..

عوق بمراره\وانا تعرف اسمي ..!

زياد يضحك\ايه اعرفه والا نسيتي انك زوجتي..

واردف با ابتسامه\ وابيك تخبريني كيف لقتك امك والا طلبتك من دار الرعايه عادي..!

عوق تقاطعه بتهكم \بتعرف لكن علمني وش اسمي..,

زيادبترقب \اسمك عوق عبد الله عبد الملك احمد..

واضحك ضحك هستيري حتى زياد استغرب من ضحكي..,

ويمسكني مع ايديني وش فيك عوق وش ها الضحك..

وانقلب ضحكي بكى ما ادري وش جاني ماني عارفه افسر الشعور الي صارلي ذاك اليوم..!!!

عوق ببكى مرير\ زياد اسمي واسمك اسامي شايعه ومصففه..!

الحمدلله ما تصادف ان اسمي نفس اسمك والا يحسبونا اخوان ..؟؟!!!

جابونا اهلنا ورمونا والي عاش مناالجهات المسؤله عن رعاية الايتام لزقوا له كم اسم يعيش فيه بين الناس

لكن مافكروا كيف بنعيش والا كيف بتكون حياتنا..!

وفي منا الي اكفلوهم ناس فيهم خير وفي الي للحين بدار الرعايه..,

ويكبرون وينولد غيرهم نفس الحكايه و نفس السيناريو مافي احد يتعظ ..,

والي تحاول تجهضه امه هي تموت وهو يعيش او يموتون الاثنين..!

والي يموت مننا يستخسرون اهله حتى يدفنونه ..؟!!

تخيل  عظم الجريمه اعماهم ربي حتى عن الدفن الي هو حق من حقوق الميت..!

يغلطون ويرمونا كأنا حيوانات  كم مره با الجرايد..

موضوع موجود فيه عثر على طفل لقيط متوفي على قارعة الطريق..,

حرمو الطفل الي ماله ذنب من حق انه يدفن بعد موته مثل ما حرموه من حق النسب في حياته..,

زياد بدهشه\عوق وش فيك اعو ذبالله ليتني ما فتحت معك الموضوع...!

عوق تبكي بمراره\هذي الحقيقه زياد ليش نتجاهلها احنا عاله على المجتمع..!

من قبل نخرج لدنيا واهلنا يحاربونا يبون يتخلصون منا ..!

واخرتها محذوفين بكرتون والا بكيس قمامه وينسون ها اللقيط ..,

عوق تضحك بمراره\تدري زيادان اللقيط هو شاهد الاثبات الوحيد الي ما في احد يبي يسمع شهادته..,

سواء الجاني او المجني عليه...ّ!

تصور ان احنا الوحيدين الي اهلنا يفرحون بموتنا اكثر من حياتنا..,

ولا يختارون لنا  اسمائنا...

عوق بتهكم موجع\اصلن من سابع المستحيلات انا نتشرف ان نسمى على اجدادنا او اقاربنا..,

او حتى ال التعريف يلحق با اسمنا الاخير مثل العالم والناس..,

انت ربي سخر لك مساعد وانقذك ..!

والا كم واحد غيرك بنفس وضعك اكلت وجهه الكلاب  شمت ريحة دمه والا سمعت صوته يصيح

لقته محذوف بجنب طريق صحراوي  والا بين مزابل  بعيده...,

لأن امه الحانيه الرءومه ابعدته عن العمران ورمته  ..,

تدري ليش ...!

عوق تجهش  با البكى \ انا اقولك علشان مافي احد يسمع صوته اذا فتكت فيك الضواري وينقذه..,

تخيل زياد لو ما امك وامي كفلونا كيف بيكون وضعنا ..؟؟!!

لو اكفلتنا اسر مستهتره يهملونا ونكون عرضه لتحرشات وضياع اكثر من مصيبة كونا لقطاء..,

تتوقع انت بتصير دكتور والا انا بكمل واخذ شهاده ويكرمني ربي بحفظ القرآن..!

تصور لو انك عشت في دار الرعايه وخصوص انك ولد ومرحله عمريه معينه وينقلونك لمكان ثاني

الي يشرفون على تربيتة رجال وتتربى على حزم الرجل وشدته ..

يعني محروم من الحنان الي تتميز فيه الانثى وتعطيه اطفالها تخيل كيف بيكون قلبك قاسي ..,

عوق تمسح دموعهابكمهاوتحاول تضبط اعصابها\مره حاولت ازور دار الايتام بعد ما عرفت اني لقيطه...!

يمكن احب الحياه ابي اي شي يعلقني با الحياه يخليني اتقبل نفسي على الاقل ..

او من باب من شاف بلاوي الناس هانت عليه بلوته..,

لأني صدمتي من كوني لقيطه افقدتني طعم الحياه خلتني اشوف نفسي شي مقززومستقذر...!

يا ما حاولت اذبح نفسي لكن اتراجع با اللحظه الاخيره..؟!

دخلت شفت بعيون الا طفال الانكسار وحياه جماعيه مافي خصوصيه..!

كل عدة اطفال ينامون بغرفه وحده..,

والعاملات هناك فيهم الحنونه وفيهم القاسيه وفيهم الجامده بدون مشاعر..!

تدري كنت اتكلم مع وحده من الاخصائيات..!؟

تقول احنا هنا نعاني اكثر شي من الطفل الذكي الي يتعبنا بكثر  اسألته..!؟

ليش ماعندي ماما وبابا..؟!

ليش  اسمي كذا ليش ماعندي اخوان يشبهوني..؟!

انت عارف ان بعض الاطفال يعاقبون على مثل ها الاسئله..!

الاسئله هذي الي كل ام واب ينتظرون اطفالهم يشاكسونهم ويجاوبون عليها وهم فرحانين..!

واذا كبرو اهلهم يتذكرون ها السوالف وهم يتمنون يستيعدون ها الذكريات

اللقطاء غير يعاقبون عليها معاقبه ما تتوقع كيف..؟!

اطفال يغلطون ويشاكسون ويخربون ويكسرون  مثل غيرهم من الاطفال..!

انت عارف من وسائل التأديب لهم قطع المصروف عنهم فتره..؟!

طيب من وين بياخذون مصروف  لا ام تحن وترحمهم ولا اب يعطف ويعوضهم..؟!

اوامر وتنفذ عليهم واساليب تربويه يعمل بها حرفيآ اوقات كثيره بدون تدخل المشاعر..؟!

عوق تشاهق \احنا يا زياد ذنوب  غيرنا نمشي على الارض..!

ذيب وضحيه  التقوا بغياب الرقيب والنتيجه اطفال  يدفعون  ثمن نزوة غيرهم الي ما اخذت خمس دقايق..

تخيل زياد نزوة دقايق بين حقيرين تجني على كائن بشري ..,

من ينولد لحد مايموت وهو بعذاب وحياته سواد بسواد سواء عاش يوم والا مية سنه..,

زياد بغضب\عوق خلاص اسكتي فضحتينا صوتك لا يرتفع..!

عوق بتهكم\ليش  في شي غلط بكلامي ياليت امي ذبحتني يوم طلعت لدنيا..!

زيادبحده\عوق انتي ما انتي طبيعيه الليله ...!

اردف زياد بحده وتهديد\ والله ما يحصل لك طيب لو دق الباب والا جوالي احد يسأل وش صاير..

انتي شكلك مضغوطه من شي خلاص عبرتي عن شعورك اسكتي..!!؟

عوق تضحك بتهكم \ اسكت بالله معجبك حياتك..,

زياد بتأكيد\ايه معجبتني انا متصالح مع نفسي وراضي بقدر ربي لي..,

والله ماهو ذنبي اني لقيط اكيد ان الي جابوني  اخذو جزائهم با الدنيا وبالآخره  لهم عند الله حساب وعقاب ...!

وانا الله عوضني با اهل متأكد انهم احن علي من اهلي الحقيقيين  ...,

انا ما انكر انه مرتني لحظات ضعف وتمنيت ان لي اهل من لحمي ودمي وادري انه مستحيل تتحقق ها الامنيه..!

لكن تغلبت مع الايام على ها المشاعر..؟!

ولو بيطلعون الآن اهلي ويخيروني بينهم وبين امي العنود اكيد با اختار امي العنود بدون تردد..!

حتى لو كان الثمن الاعتراف اني ولد شرعي..؟!

عوق بسخريه \يعني تبي تقنعني انك ما تتنمى انك ولد شرعي ..,

زياد بحده\اناكبرت على اني اعيش با الخيال امي العنود وبس هي امي وابوي واهلي وناسي ..,

تدرين  لو تطلب عضو من اعضائي اعطيها وانا فرحان وبكون ممنون انها شرفتني بها الطلب ..,

لأن الام هي الي تربي ماهي الي تولد وترمي وغيرها يربي بأي شكل من الاشكال..!

اهلي الي جابوني ورموني بوقف قدام رب العالمين يوم تجتمع الخصوم واخذ حقي منهم..,

والا في الدنيا استغنيت عنهم من يوم العنود ضمتني وارضعتني صدرها..,

عوق بمراره\يا حظك بنفسك يا زياد اذا فعلن هذي افكارك بصراحه اشك انك تقول الحقيقه ..,

زياد با استنكار\عوق والله فيكي شي وشي خطير وش الي قلب حالك ..!

عوق بحزن\ما قلب حالي شي بس انت معيش نفسك بوهم وكل شي واضح قدامك..؟!

زياد بتعجب\واضح وش الي واضح..!!!؟

عوق با استهزاءوسخريه لاذعة\الي واضح ملامحك ماتوحي ابدآحتى انك سعودي ..!

الا احلف بعد انك ما انتي عربي اصلن ويمكن بعد اهلك ماهم مسلمين..,

او امك اجنبيه  ضحك عليها احدومن  ويوم انولدت تخلصو هي واهلها  منك بها الطريقه البشعه..!

رحمك ربي وصرت سعودي لأنك انولدت هنا ولقاك  مساعد محذوف بذاك المكان المهجور قبل تاكلك الكلاب..,

سحبت زياد مع ايده للمرايه..,

عوق بقهر وحسره وتهكم \يا اخي اذا انت مغمض فتح وشف وجهك با المرايه وانت تعرف صدق كلامي يا سعودي ...!

يشهد عليك ملامح وجهك وتكوين  جسمك ان دمك ماهو حتى عربي..,

لوما قلت ان لقوك توك مولود كان قلت هذا ولد اجانب جايين يشتغلون هنا وضيعوه..,

عند اخر كلمه ماحسيت الا بلي نفض يده من يدي و دفعني يبعدني عن طريقه وطحت على الارض...!

اسمع صوت تسكيرة الباب الي هزت جدران الغرفه..!

اول مره انهار  في حياتي ومن قدامه قدام زياد الي ما كملت معاه اسبوع..!

واقعد ابكي بكا سنين عمري ال25...

ونمت وانا ابكي وصحيت الفجر ما شفت زياد..

ورجعت نمت صحيت على الساعه عشر..

قعدت اراجع كلامي تحسفت اني انفجرت في وجه زياد طيب وش ذنبه..,

وش الفايده من كل كلامي الي قلته غير تقليب المواجع انا ليش قلت كذا..!

والا  تفكرين ياعوق الاسم الرنان لعيالتك خلاك تتحسفين انك تزوجتي رجل مجهول النسب

هو بعد يمكن عايلته اكبر من عايلتك وابتلو بعرضهم..,

يا بنت الاصل والفصل ناسية انتي مين ..؟!!

انتي عوق اللقيطه الي كان المفروض نهايتك بحبوب تجهضك والا بعملية تنظيف عنداي دكتور

والا حتى عشبه عطوها امك وسقطتك ماهو مهم بأي طريقه المهم انه ما يكون لك وجود

الحين يا عوق وش تبين عمرك 25سنه وامك 92سنه الايام تمشي بتوقفين الزمن

وهذي امك قدام عيونك مريضه يعصرها المرض عصر لكن تصبر علشانتس ماهي راضيه حتى تروح لمستشفى

انصمختي وانعميتي عن حقيقتك..!!

عار وشنار على حموله كامله لو يتعرف عليتس احد..,

زياد مسكين  ضحيه مثله مثلي با اختلاف ظروفنا نظل مجهولين نسب هو صادق اناما كنت طبيعيه...!

ويعني واذا قلت له الكلام الي قلته والاملامحك والادمك ماانت سعودي وش بيغير بحياته وحياتي

اكيد قالوها له غيري كثير وش غيرو في حياته  لقى اهله والا تغير وضعه ..,

يمكن الي خلاني انفجر اني فعلن فقدت امي اواني ما لقيت احد مثل وضعي اشكي له...!

وكبت السنين الماضيه لقى له منفذوثرت مثل البركان..!

الحمدلله الي ما ناقشني زياد واخذ وعطى معاي يمكن انهبلت وعلمته طريق ..

ياربي هو وش بيسوي الحين بيرميني على امي والا يتركني شفقه على حالي..!

ان رجعت لأمي اكيد اما انها تهيني وترجعني اوانها تتعب ويصير لها شي وهي خلقه تعبانه وش الحل ياربي..!

ياليتني اصلي واطلب ربي يدبرني..!

نزلت تحت يمكن اشوف زياد..

مالقيته سألت الخادمه قالت انه افطر وطلع من الصباح..

افطرت وانا مالي نفس بس ابي شي يسد جوعي..,

دخلت على خالتي ام زياد لقيتها نايمه طلعت لغرفتي

ياربي وش اسوي مالي حتى نفس ارتب شي ...!

كل تخطيطاتي امس لغرفتي طارت با الهوى ما صار لي نفس اسوي شي ابدآ ..!

لا حول ولاقوة الا بالله هذا وين راح اظلم الليل ولا رجع..!

توقعت يجي يغير ملابسه ماله اثر ...!

نزلت تحت شغلت التلفزيون كل شي ممل ..؟!

دخلت غرفة الشغاله الي تحت وسألتها زياد اليوم رجع

قالت ايوااخذ ملابس جديده و اخذ بالطوا دوام وطلع ..!

معقوله يروح ويرجع على البيت لكن ما يطلع فوق..!

يطلع فوق وش يطلع له  يشوف وحده معقده مثلتس  سوالفها تجيب الهم والغم

ياربي دخيلك انا وش سويت بنفسي وش عذري عند امي ان رجعت لهااليوم والا بكره

صعدت لغرفتي برتبها بضيع الطفش وانسى  التفكير الي شوي والا يجنني ..,

بديت فيها شغل من بعد صلاة العشا وانا مندمجه بشغلي ما سمعت الا اذ ن الفجر..؟!

كل شي رتبته لبسي ولبس زياد رتبت السرير والتسريحه حتى الارضيات والحمام مسحتهم ورتبتهم..!

حسيت ان جناحي صار شكل ثاني ..؟!

لكن لو طلع الحين زيادوقال يا الله لمي عفشك وش بسوي..؟!

يروح تعب الليل كله با الترتيب...!

يعني ياعوق همك تعب ايديك ولا فكرتي بالناس الي بتطلع عليك اشاعات من كل حدب وصوب..!

ووصايا امي لي كلها راحت با الهوا ياخسارة تربيتس يا الوضيح الظاهر كنتي تنفخين بقربه مشقوقه..,

ما شفت شقها الا يوم صرت با الحالي واعتمدت على نفسي..,

باخذ لي دش  الحمدلله اليوم اول صلاتي في بيت زياد واطلب ربي..!

فرشت سجادتي وصليت الفجر..,

ودعيت ربي ((اللهم إني أعوذ بك من جهد البلاء ودرك الشقاء وسوء القضاء وشماتة الأعداء,

اللهم اني اسئلك باسمك الحبيب الكافي ان تكفيني كل اموري مع زوجي مما يشوش خاطري ويسهر ناظري ,

اللهم الف بين قلبي وقلبه كما الفت بين قلوب عبادك اللهم اصلح بيننا,

واكشف عنا ضرنا مسنا انت اعلم به منا اللهم انا نسألك رحمتك ,

اللهم انا نشكو اليك ضعف حالنا وقلة حيلتنا وهواننا على الناس,

اللهم ان الم يكن بك غضب علينا فلا نبالي غير أن عافيتك هي أوسع لنا))

يمكن الي صار فيني عقوبه هاجره كتاب ربي من كم يوم ..

ولا حصنت نفسي من ليلة عرسي ..,

قريت وردي واذكاري وخلصتها..,

ناظرت جوالي يمكن لعل وعسى زياد مرسل رساله لو عتاب اهم شي يعبرني ..!

ما لقيت شي رجعت نمت..,

صحيت على دق الباب..؟!

كانت الشغاله تقول مدام الحين بيطلعون عمال لا تطلعين..!

رجعت نمت وصحيت على ازعاج وصوت سحب..!

صحصحت من النوم وصليت الضحى ..,

توقعت  ان زيادبأي لحظه  بيفتح الباب ويدخل غرفتي وخاب ظني ..

بعدها هدا الصوت انتظرت  حتى اختفى الصوت..

فتحت باب غرفتي وانا لابسه جلالي خفت اصادف احد غريب

كان المكان فاضي مافي احد...!؟

وطلعت اشوف سبب الاصوات لقيت غرفة الاشباح مفتوحه...!

الشغاله تنظفها بعد ما العمال ركبوا الستاير..؟!

وجابوا الكنب لها حتى التلفزيون وباقي لوحات  حددت مكانها امس كملو تركيبها ..؟!

سألت الشغاله وين زيادقالت طلع مع العمال ...

يا الله يا زياد الي ها الدرجه حاقرني ..؟

الصباح مرسل الشغاله تخبرني ان فيه عمال ما تبي تشوف وجهي ..,

نزلت تحت بفطر اليوم الاثنين ليتني نويت اصوم من زمان ما صمت..,

افطرت ودخلت لغرفة خالتي ام زياد...

لقيتها صاحيه سولفت معاها شوي وطلعت لجناحي

جلست اقرا قرآن قبل صلاة الظهر اذن وصليت...,

قررت انزل اصلح غدا يمكن اشوف زياد صلحت الغدا وطلعت اخذ شور عن ريحة الاكل والبس..,

كشخت من الخاطر حتى شعري الي كنت اتحاشى ان زياد يشوفه فكيته و خليته على طوله..,

يمكن اذا شافني زياد كاشخه يحن شوي علي ويرضى..,

بشوف تعليماتس ياريم اليوم يجي منها فود اولا..,

يوم تقولين اذا زعل جزاع من يوم يشوفني كاشخه يطيح مابراسه ..,

شباك غرفة الاشباح كبير وعلى طول يطل على الحوش رحت بشوف سيارة زياد موجوده فتحت الشباك..,

وماجات عيني الا بعين زياد الي توه نازل من سيارته وكأنه ينتظر بس متى افتح الشباك..,

عيونه بغت تاكلني حسيت فيها تهديد..,

ياربي زاد الطين بله وش اسوي لكن ما فيه الا المواجهه والي يصير يصير..؟!

شيكت على شكلي ورشيت عطر نزلت تحت ما شفت زياد,

سألت الشغاله وينه..؟!

قالت بغرفة ماما كبير..,

جهزت الغدا ورتبته على طاولة الطعام ومشيت لغرفة خالتي..!؟

عطري يسبقني وقلبي يرقع  من موقف البارحه وكمله اليوم..؟!

عوق بهدوء\زياد الغدا جاهز با المقلط..!

مارد علي ولا حتى ناظرني..

رجعت للمقلط  وطولت جالسه بعدها سمعت حركه احد جاي للمقلط يارب زياد..,

ماخاب ظني كان هو..!

الحمدلله اكيد اعجبه شكلي ولحقني

يا بعد قلبي يارويمه انتي ونصايحتس ..,

جلس على كرسي قريب مني بدون ما يناظر وجهي..,

زيادبحده وهوخافض صوته \اسمعي يا بنت الناس ها العايله الي معتبريني ولدهم طول عمرهم ناس مستورين..ّ!

ما عمر احد نقدهم ولا شكك با اخلاقهم..,

تفتح الشبابيك ماهو لهم ولاتخلينه لك طبع ..,

بنات خواتي عورات ولهم سمعتهم..,

لو مر احد ولمحك مع الشباك ماراح يعرف انه انتي..!

ماراح يقولون الا بنات ساري والا بنيان  وهذا الي انا ما ارضاه لبنات  عايله ضفتني واعتبرتني فرد من افرادها ..!

استري علينا الله يستر عليك..!

جمدت في محلي من قو كلامه ماعرفت ارد عليه بشي  بس دنقت ودموعي ملت حظني بدون شعور..!

زياد قام ولا حتى ناظر للي طبخته ولا شده شكلي ولا لبسي...,

قمت لغرفتي مكسوره ومقهوره من كلام زياد ترك الموضوع الي زعل منه اساسآ..!

ومسك على موقف الشباك ..!

انا طول عمري محد شاف مني اظفر الحين يقول زياد استري علينا الله يستر عليك..,

ياربي عفوك وش الذنب الي سويته علشان اتعاقب عليه...!

قضيت نهاري بغرفتي مابين بكا وحيره بوضعي المعلق..,

وحرقة كلمةزياد كنها خنجر بصدري ..,

تذكرت امي بسمع صوتها كلمت من الجوال على تيلفون البيت..,

وردت الشغاله سألتها وين امي

شوي وجاني صوت امي

عوق\هلا يمه  كيف حالتس ..!

ام عوق\بخير يا مال الخير ..,

كلمتها والحمدلله ما حست ان في صوتي شي..,

وهي بعد صوتها طمني حسيت بدوخه شكله من الجوع..,

نزلت ابي اي شي يسد جوعي علشان اخذ بنادول..!

البيت هادي مافي حس ابد الكل مشغول حتى بنات خوات زياد ماطل منهم احد اليوم..!

دخلت المطبخ اكلت تفاحه اسد جوعي احس طعمها مر بحلقي غصب ابلع ..!

اخذت حبوب بنادول وطلعت بصلي العشا وانام..,

صليت العشا فتحت دولاب الملابس اناظر ملابسي الي اشتريتها..!

انا والبنات واتذكر سوالفهم وتعليقات ريم وخواتها...,

يا خوفي ياريم اني ارجع لأمي مالبست شي منها...

اخذت لي قميص نوم خفيف غيرت ودخلت السرير اتذكر كلام زياد..!

يوم يخبرني ان حجم السرير ماكان مقصود وانه غلطه لكن غلطه حلوه..,

اخذت جوالي اتسلى فيه حتى يجيني النوم..

ناظرت الساعه الوقت متأخر وهو لاحس ولاخبر حتى سيارته ما اسمع لها حس با الحوش..!!

فتحت الرسايل مافي الا رساله زياد يوم يسأل متى بنروح مكه..؟!

فكرت طيب ليش ما ارسل اعتذار لزياد

انا مسالمه ودايم امشي جنب الحيط عمري ما زعلت احد مني بقصد..,

ويوم زعلت جبت الطامه مع زوجي...!

زوجي كلمه غريبه علي  واحس يجيني الضحك اذا قلتها ...!

فتحت انشاء رساله وكتبت

(اسفه زيادوالله ماكنت اقصد سواءموقف اليوم اوالموقف البايخ الي قبله..

وبعدين لايحق للمسلم ان يهجر اخاه المسلم فوق ثلاث)

وارسلت الرساله انتظرت شوي ماجاني رد..؟!

قلت يمكن الرساله ما وصلت ..؟

بدق اشوف دقيت وعطاني مشغول..!

شكل الرجال بايع ومخلص  ومنتهي وضعي عنده

لأن كلامي يوم فكرت فيه لقيته قوي وما تقوله وحده فيها مخ..!

زيادماهو مجبور على وحده مثلي مطيوره قمت كملت صلاتي ورجعت..!

ضبطت المنبه على صلاة الفجر ونمت وصحيت على صوت المنبه مع الاذان..,

قمت اجهز نفسي لصلاه وصدري ضايق والحيره ذابحتني..!!

ورفعت ايديني  لربي ودموعي تصب آلهي لاتكلني الي نفسي طرفة عين  وانت ارحم الرحمين..,

صليت وجلست على سجادتي اقرا قرآني واذكاري

وقعدت ارتب غرفتي ابي اشغل نفسي عن التفكير

خلصت شغلي لكن عقلي مشغول مع هالمصيبه..!

ياربي هو وش قرر وش قصده من ها الصمت الي يذبح..!

يعني خلاص بننفصل عن بعض..!

ناظرت في ايدني ورجولي  للحين اثر حنة عرسي علي ما انمحت ..!

وهذا المعرس طفش مني ومن هبالي..,

وش اسوي هو بس لو يعطيني وجه علشان اعتذر منه يمكن يرضى علي..,

خلاص ما ابي شي منه حتى زيارات امي ما راح ازعجه يكفي مرتين اوثلاث  با الاسبوع اشوفها...!

والجوال يطمني عليها..,

راحة امي ماهي بشوفتها لي ناطه بوجها كل يوم..!

راحتها انها تشوفيني سعيد في بيتي..!

لكن زيادشكله بيستغني عني بسهوله..؟!

هو وش يذكر مني غير صياحي على امي ولساني الطويل..!

اكيد هو مخطط كم يوم وانا وهو كل واحد يروح بحاله..,

وارجع لحياتي قبل حياه بارده صقيع مافيها شي حلو الا امي وضحى..!

الي لو رجعت لها الله اعلم وش بتسوي فيني..!

آآآآخ عشت حياتي كلها احلام جميله واصحى على واقع مرير..,

يا ماحلمت انه يكون عندي اهل ولما تحقق الحلم اهلي كانوا يبوني وسيله علاجيه وبا الخفاء..؟!

مثل الي يراجع طبيب نفسي وبا الخفاء ما يبي احد يدري والا يكون نصيبه من المجتمع لقب مجنون..!

ليالي طويله احلم اني اتزوج ويكون عندي اطفال مثل كل البنات ..

يوم جاالزوج يعني ضاقت ما لقيت الا هو افرغ عقدي فيه...!

استغفر الله ان قعدت كذا يمكن انجن مافي الا اني اواجه زيادواحدد معاه كل شي..!

وخير وسيله لدفاع الهجوم اول مره ما نفعت نجرب ثاني مره وش ورانا..!

انتظرت حتى صارت الساعه سبع ونص ..,

امس الشغاله تقول انه طلع لدوام يعني قطع الاجازه وبيرجع لحياته عادي..,

يعني لاشهر عسل  ولا عمره لمكه..,

خلاص اعزمي امرتس ياعوق وانهي الموضوع يا ابيض يا اسود..,

دخلت لغرفة الاشباح كنت بفتح الشباك خفت يشوفني زياد واقطع اخر خيط بيني وبينه..,

نزلت ودخلت المطبخ مافي احد..,

جلست  في الصاله وهي المكان الي يفتح على البيت كله اذا هو موجودبشوفه ...!

الساعه قربت ثمان ولا في له حس مافي الا الخدامه...

داخله طالعه تشتغل وتنظف ...

وقفت بناديها الا زياد طلع من المجلس الداخلي حق الحريم ...!

شكله بيطلع الدوام لأن البالطوا بيده

مشى قدامي حتى ما قال السلام عليكم سلمت عليه مارد مشى بدون ما يتكلم..؟!

ناديته وهو خلاص بيفتح الباب ..!

عوق بترددوارتباك\ زياد ابيك بموضوع ..؟

كلمني بدون حتى ما يلتفت علي...!

زياد \ انا تأخرت عن شغلي خلي مواضيعك وقت ثاني ..,

عوق\خلاص اذا رجعت مو مشكله انتظرك فوق..,

زياد بتهكم\ برجع متأخر عندي حالات مستعجله وانتي مواضيعك طويله ولا هو ضروري تنتظريني...,

وسكر الباب وراه وطلع...!!!!!!

صعدت  لغرفتي ما شوف طريقي من الدموع  يعني وش يقصد بكلامه..؟!

ماهو ضروري تنتظريني يعني خلاص بينهي كل شي بينا..؟!

.
.
.
(كلمه اخيره)

يقول د . عائض القرني ,,

بعض الناس عنده مقدرة عجيبة في تكدير خاطره ,,

ويجلب الهم والغم لنفسه ,,

ويجيد فن الخيالات الفاسدة لذهنه ,,

فكم يصفو له من هذه الحياه اذا كان دائما يتذكر الماضي بآلامه

ويتوقع حوادث المستقبل ويخاف ان مرضا ما سوف يصيبه !!

فيا من اراد السعادة والراحه ’’

لا تقصر حياتك ,, فهي قصيرة اصلا ,,

عش في حدود يومك ,, ولا تبكي على مافات ,,

واترك المستقبل حتى يأت ِ ,, ولا تلق بالا لكلام الحساد ,,

وتوكل على الله فهو حسبك ,,

وكفى هموم وغموم واحزان ,,

الحياة قصيره فلا نقصرها اكثر ,,

قلوب تريد ,, ورب يشاء ,,

فيارب حقق لقلوبنا ماتريد بمشيئتك يا ارحم الراحمين,,

.
.
.

الي الملتقى قريبآبأذن الله

وسالفه جديده


طيف الأحباب

ام الوليد


تذكروني واحبابي بدعوه طيبه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





بسم الله الرحمن الرحيم


هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,

يا خواتي اللقطاء مآساتهم ماتصطرها روايه وربي كل الحزن الي نشعر فيه اتجاهم

ما يجي جزء بسيط من حزن يوم واحد في حياة الكثير منهم

الروايه بتكون نهايتها من وجهة نظر ي نهايه مرضيه وملمعه لأنه مهما سطرنا من وجع ماراح نوصل لوجعهم..

نسأل الله السلامه لنا والجميع اعراض بنات المسلمين والله الاعداد في ازدياد..

الف الف لابآس على بنت الغاليه حكيمه اسأل الله العظيم ان يشفيها شفاءلايغادر سقما وجميع مرضى المسلمين
.
.
.
اليوم بنشوف عوق المزايين كيف بتواجه اول مشكله في حياتها الزوجيه وهل بتستسلم او لا


البارت اهداء للعابرين  من هنادون استثناء...!!

واهداااء خاص للغاليه نوفاه,
.
.
.
يا الله تعالوا معاي...!!

وسالفه جديدة؛
.
.
.
البارت العشرين
.
.
.
عوق بترددوارتباك\ زياد ابيك بموضوع ..؟

كلمني بدون حتى ما يلتفت علي...!

زياد \ انا تأخرت عن شغلي خلي مواضيعك وقت ثاني ..,

عوق\خلاص مومشكلةاذارجعت  انتظرك فوق..,

زياد بتهكم\ برجع متأخر عندي حالات مستعجله وانتي مواضيعك طويله ولا هو ضروري تنتظريني...,

وسكر الباب وراه وطلع...!!!!!!

صعدت لغرفتي ما شوف طريقي من الدموع يعني وش يقصد بكلامه..؟!

ماهو ضروري تنتظريني يعني خلاص بينهي كل شي بينا..؟!

ياربي وين كلام البنات عن الحياه الزوجيه والعالم الوردي الي يعيشونه..؟!

انا من اول مشكله انهد ما بيني وبين زياد ..!

طيب المفروض انه يراعي نفسيتي اني اول مره ابعد عن امي..!؟

وضايق صدري يعني ما يصير الواحد يفض فض شوي..

وكلامي الي قلته حابسته من زمان بصدري يعني من بيفهمني غيره انا وهو نفس الجرح

ياربي وش اسوي تسكرت بوجهي وضاقت على الوسيعه..,

اللهم بحق قولك "وربك يخلق مايشاء ويختار ماكان لهم الخيره"

خرلي مايسعدني ويرضيك في أموري كلها الدنيويه والأخرويه

با اصلي الاستخاره واشوف وش ربي يهديني عليه ..!

علشان بعدين ما الوم نفسي على اي شي يصير..,

صليت الضحى وركعتين االاستخاره..,

و حاولت انام ولا ادري كيف غفت عيوني..

اذكر الساعه تسع ونص قمت على صوت الاذان ..

بيت زياد قريب منه المسجد اذا اذن صوت الاذان اسمعه داخل البيت..,

بصلي الظهر وانزل اكل اي شي بس اسد جوعي على ان مالي نفس بشي..,

صليت ونزلت وظهر اليوم مثل ظهر امس البيت جوه واحد..!

الشغاله من المطبخ لغرفة الكوي ماشيه بشغلها ..!

والممرضه ما اشوفها اكيد بغرفة خالتي..,

خالتي يا الله نسيت حتى وجودها..

ليتها بصحتها كان اجلس اسولف معاها اضيع ها الملل والضيقه الي انا احس فيها..

دخلت غرفتها لقيتها صاحيه سلمت على راسها وجلست مقابلتها..!

قلت للمرضه بنطلع نجلس في الصاله..,

قالت لا الحين دخلتها غرفتها من اليوم هي في الصاله..!

وقفت بطلع قلت خاله ادعي ان ربي يفرجها ...,

ما ادري فهمت علي اولا لكن سمعت الله كريم..

ياربي وش اسوي النهار طويل ..

وبعد ما استخرت حسيت بشوي راحه لكن ماعرفت اقرر امشي والا اقعد..,

صرت امشي في البيت واتفرج على التعديلات الي طلبتها من زياد كلها نفذها

وكل شي في مكانه  ..,

كلمت امي من تيلفون الصاله كان صوتها فيه نوم

قلت يمه وش رايك امرك قالت لا وش يجيبتس عروس وتدوجين

قابلي رجلتس ازين..,

تقول الي تقوله ام العوق اهم شي انها طيبه..,

تذكرت ريم احس من زمان عنهابكلمها..,

كلمتهافرحت يوم سمعت صوتها ...

ريم بضحك\وينتس  يا القاطعه اعو ذبالله كنتس ما صدقتي تعرسين..,

انتي ناذره ان اعرستي ما تكلمين احد..,

عوق\حرام عليتس ماهو قصد لكن توني القى تيلفون..,

ريم بتهكم\يا النصابة كل ما كلمت خالتي وضحى تقول عوق كلمتني وطيبه..,

عوق بضحك \اكلم امي من جوالي...!

ريم بممازحه\احلى طلعتي جوال اخيرآهذا من بركات الزواج طيب ليش ما كلمتيني على جوالي..؟!

عوق\وش عرفني بجوالتس انا تيلفون بيتس  ويا الله بعد انتي خابره امي ما تحب تشوفني ماسكه تيلفون..!

ريم بتساءل \عوق ماكنتوا بتطلعون عمره وش اخركم..,

عوق بوجع \زياد عنده اشغال واجلها..,

ريم \  الله يسهلها لكم دريتي الجوهره انخطبت ..!

عوق بفرحه\بالله الف مبروك ..,

ريم\والي خطبها بعد تعرفينه..,

عوق با ستنكار\وش عرفني فيه انا اهلتس ويا الله اعرفهم من هو هذا الي اعرفه..!؟

ريم\نواف ..,!

عوق با استغراب\من نواف ...؟ّ!

ريم \اخو جزاع يا مال الصلاح اخيرآاقتنع يعرس الظاهر ان زياد مادح له العرس..,

الجوهره تقول ليت عوق معرسه من زمان..,

عوق بضحك \ والله جوجو بايعتها...

وام جزاع وش قالت..!؟

ريم\ما قالت شي هي بس تبيه يعرس ملت من كثر ما يترززن حريم جماعتنا عندها تبي ولدها يستقر..,

اردفت ريم\البلا ماهو في خالتي البلا عيال عماني يوم سمعوا زعلوا ...؟!

يقولون بنات مسلط كلهن راحن لخوالهن وطولوا لسانهم على امي ولا خلو ولا بقواعليها وانه كله من تحت راسها ..!

عوق  با استنكار\ استغفر الله هذي قسمه ونصيب مالهم حق يعترضون اذا ما كانو خاطبين قبل خوالتس..؟

ريم  بقهر \لا خاطبين ولا شي بس قطع رزق بعدين ما تجوز خطبه على خطبه يا فهيمه...

اردفت ريم \والله قهرو ابوي  يوم تبلوا على امي  وقال كنت ناوي ازوجكم من الصغار..

لكن عقب كلامكم هذا مالكم لا صغيره ولا كبيره عندي..!

عوق بدهشه\عاد عمي مسلط حليم وباله طويل مايزعله الشي الهين...!

ريم\حركة عيال عماني تدبل الكبد,

لكن عماني الله يعافيهم تعذروا عن كلام عيالهم..,

وقالو يا مسلط لا تفوت نواف على بنتك وعيالنا بيلقون نصيبهم..,

اهم شي ان عماني سمحو من خاطرهم والباقي ماعلينا منهم..!

عوق بشرود\ما توقعت ياريم عمي مسلط يسوي كذا علشان خالتي..!

ريم بضحك \وليه يا حبيبتي ما توقعتي هذي زوجته وام عياله وامي ما مثلها با الحريم..,

عوق \وخالتي نوره وش سوت..,

ريم \ما سوت شي ابوي الله يطول بعمره واقف معها ماهمها لو كل عماني ضدها يعني وش بيضرونها فيه..,

اذا زوجتس على قلبتس ما عليتس من باقي الناس تزعل ومصيرهاترضى..!!

البلا يا عوق اذارجلتس جفاتس والا وقف ضدتس والله تحسين ان كل البشر محاربينتس..,

عوق بضيقه\ صادقه ياريم ..,

ريم بضحك\البارحة زياد عند العيال تحت والله يا ضحكهم استغفر الله كنه صياح..!!

اسمعهم وانا فوق بشقتي حتى جزاع يقول ما شاء الله زياد باين في وجه الراحه..,

يقول لهم يويلكم من الله تاركيني عزوبي كل ها المده ذنبي برقبتكم ورى ما زوجتوني غصب ..!!

عوق با استنكار\امس زياد عندكم..!

ريم بدهشه\لاتقولين  ما تدرين وين انتي عن رجلتس..,

عوق باارتباك\ هو جا متأخر بس ما سألته استحيت وهو ما خبرني..,

ريم بضحك\كل ليله البارح وهو عندنا جزاع  يقول نشبنا لزياد ما خليناه يطلع ..,

وهو يقول فكوني من شركم شوفوا زوجتي ترسل وتدق تدورني وانتم ماسكيني...,

المهم عوق متى اشوفتس دوري اي طريقه نتلاقى فيها تعالي في بيتي..,

والا في بيتس والا عند خالتي مشتاقه لتس يا الدبه..؟

ودي اشوفتس وانتي مدام ورجلتس هو الي يجيبتس لنا..

قهرني جزاع يقول زياد صاك صكه على حرمته عزمته شكله يتهرب ما يبي يجيبها..,

عوق بضيقه\مو مشكله خليني افضى وارتب وضعي وما يصير الا كل خير..!

ريم\خلاص قبل تقفلين عطيني رقم جوالتس..؟

عوق بحزن \والله ما عرفه اكلمك وقت ثاني واعطيك ..!؟

قفلت من ريم كلمتها ابي استانس زاد همي هم..,

هو مستانس وفالها وانا دموعي على خدي..,

ما عليه اليوم لازم يقرر يا نستمر يا كل واحد يمشي بطريق هذي ماهي حاله ..؟

اشغلت نفسي بشغل البيت غيرت ورتبت مع الشغاله صلحت قهوه وحلى ..,

يمكن خواته يمرون والا بناتهم..

طلعت لغرفتي صليت العصر وخلصت وردي واذكاري ..,

دخلت غرفة الاشباح شغلت التلفزيون وجلست افر با القنوات ..!

ياربي النهار طويل ماهو راضي ينتهي ..

غريبه نفسية الانسان يبي حتى الوقت على كيفه...

يوم زواجي كان النهار قصير والليل طويل ..

ومع مشكلتي مع زياد انقلب الوضع النهار طويل..,

نزلت تحت وجلست با الصاله با الحالي ..

يا ليتني اعرف ارقام تيلفونات نجلاء ولابشرى

كان كلمتهم يتقهوون معي هم والا بناتهم..,

واخيرآ دق جرس الباب مين يا ترى ..,

دخلو بنات ناجي وهم مستحيات ويناظرون وراهم...!

كانت معاهم امهم شايله صواني حلى وقهوه وكيس دخلتها وسلمت عليها هي وبناتها..!

عوق \وين تبينا نجلس هنا والا داخل..,

ام موضي\الي يريحك داخل احسن مابدنايجي زياد وينحرج ..,

عوق\ حياك بنتقهوى بمجلس النساء العربي..!

اخذت الصواني منها..,

ام موضي\بدخل على خالتي العنود اسلم وجايه وراك ..,

ناديت الشغاله تساعدني اخذت  القهوه والحلى للمجلس...,

وجلست انتظر ام موضي اهم شي وجه جديد يغير جوي الكئيب ...,

رجعت من خالتي وجلسنا نتقهوى ونسولف ..!

بناتها مؤدبات ما شاء الله..,

عوق\ماعندك غيرهم..,

ام موضي\لا بس موضي  سبع سنين وسمر خمس سنين وحامل بشهرين  يارب يكون ولد..!

عوق\تبارك الله ..,

الله يعطيك الولد الصالح ما شاء الله مرتبه فترات حملك..,

ام موضي بضحك\ لا ترتيب ولا أشي ..,

ناجي عندو مشاكل  صحيه وانا سليمه وفتره نتعالج علشان يتم الحمل

والحمدلله على كل حال الله يطعميك عوق موهيك اسمك..!

عوق تبتسم\ايوا..,

ام موضي\اسمك غريب..,

عوق تبتسم بخجل\كل من سمع اسمي اول مره يستغربه بعدين عادي يتعودون عليه..!

ام موضي تضحك\انا اسمي دينا ئبل ما تسئلي..,

عوق\لا انا بقولك ام موضي احلى..!

وموضي تضحك  مستانسه على كلامي...,

عوق \انتي شفتي خالتي قبل تتعب.

دينا\انا متزوجه من شي عشر سنين وهيا اجتها الجلطه بعيد عنك ئريب

اردفت دينا بوجع\يالله ياعوق ما بتسدئي انو هي هذيك الانسانة القويه

حبابه كتير وما بتجامل حدا ولو تفوتي على بيتها وتاخديه كله ما بتئول ليش

الا ازا اشي يتعلق بزياد تنئلب شخص تاني مابتعرفيه

وزيادكمان ماشاء الله عليه حباب كتير ترك وظيفه كبيره با امريكامن شانه ..,

جلسنا اكثر من ساعتين انا ودينا وبعدها استأذنت وقبل تمشي..!

دينا منحرجه\ هديه مو من مئامك ..,

عوق بخجل\ ليش تكلفين على نفسك

دينا\لا كلافه ولا أشي احنا اخوات..,

يالله مع السلامه..,

طلعت  ام موضي لبيتها ناديت الشغاله ترتب المكان  وترفع الحلى..؟!

وانا طلعت اصلي المغرب صليت المغرب وفتحت هدية ام موضي لقيتها طقم عطورفاخر..!

رفعتها  على التسريحه..,

طلعت لغرفة الاشباح شكلها حلو ما ناقصها شي ..,

اذن العشاء وصليت بغرفة الاشباح اول مره اصلي فيها..,

اتجاه القبله خمنته من شكل المسجد الي قدام بيت زياد..

اعتمدت على نفسي وحددت الاتجاه عسى صلاتي صحيحه...

نزلت وانا بالي مشغول كيف بواجه زياد وش الكلام الي بقوله له..!

جلستي مع دينا طلعت منها بدروس تصحي الغافلين..؟!

انا ليش احكم على نفسي اني مثل الارض البورالي ما تستصلح ولا فايده تنرجى منها..!!

دينا بنت بعز شبابها جميله وتنبض با الحياه..؟!

متزوجه ناجي فرق بينها وبينه بكل شي

ناجي انولد اطرافه السفليه رجل طبيعيه والثانيه قصيره ومشوهه ..,

وحتى النطق تعجزه بعض الكلمات يتأتأ الي ما يركز بكلامه ما يفهم وش يقول

كم مره سمعته يسولف مع زياد..!

من غير وظيفته البسيطه حتى بيته الي ساكن فيه الي بناه له خواته وزياد..!

دينا هي الي خبرتني بكل هالتفاصيل الا انها مبسوطه وهي تتكلم عن ناجي وحبه لها..

والله لو ما شفت ناجي كان قلت تتكلم عن شخص ثاني ..!

كل شي في حياتها كانت تفسره لي با اجمل صوره..,

الاعاقه الي انولد فيها ناجي امتحان من الله له...,

وحتى تأخرها با الحمل الي هو كان السبب فيه

فسرته انه ربي كافئهم على صبرهم وهبهم ها البنات وحملهاالي يتمنونه ولد..

حتى بيتها الي عايشه فيه تقول عيلة زوجي احسن عيله وقلوبهم على بعض

ساعدونا نبني جنبهم علشان ما نفترق..,

ماقالت احنا عاله على خلق الله والاحاولت تستنقص من رجولة ناجي..,

انسانه بانيه حياتها على التفائل وان بكرا بيكون احلى وافضل من اليوم..,

ماهو مثلي دافنه نفسي بصفحات الماضي وماني قادره انسى اني مجهولة نسب ..!

تشائمي نقلته لحياتي هنا ربي يعطيني من النعم وانا لاحمدآ ولا شكورا..!!

انا كنت راضية بناجي حتى بعد ماشفت اعاقته كنت ابي زوج يستر علي واستر عليه

حتى اعاقته ما كانت مهمه عندي وربي رزقني بزياد اكبر من كل احلامي..

مهما كانت جنسية اهله الحقيقين والا دينهم ماعاد لهم وجود..,

زياد نعمه ربي انعم فيها علي لو كنت بنت شرعيه لايمكن احصل على زوج بها المواصفات

خلاص بغير نفسي من ها الحين وراضية بأي عقوبه من زياد الا اننا ننفصل عن بعض..,

الي جابوني لدنيا لقوا جزاهم  مثل ماقال زياد وانا بعيش حياتي..,

دخلت المطبخ وصلحت عصير تذكرته زمااااان ازعجتني فيه ريم اسمه عصير الحب..!

وعملت تورته بسيطه وسريعه بشكولاته وانا ما ادري هو زياد يحبها او لا..؟!

اهم شي اني اخطي خطوه اعدل بها حالي المايل الي ميلته بلساني ..!

قلت لشغاله تطلعهم با الثلاجه الي فوق مع اكواب وصحون وشوك في المطبح التحضيري ..!

دخلت عندخالتي ام زياد لقيت الممرضه تساعدها علشان تاكل ..!

اخذت من الممرضه صينية العشا وانا الي صرت اوكلها وتحاول تتكلم معي ..!

لكن لسانها ما يساعدها الا بكلمات بسيطه ..!

سألتني عن زياد قلت بيجي بعد شوي عنده شغل ضروري..,

وانا ما ادري هو بيجي الليله او لا ..,

تذكرت كلام زياد عنهاوخنقتني العبره

كيف حاولت وحاولت يوم رفضوا يعطونه لها...,

واصرت عليه تاخذه وتمشي وهي توها نافس وفاقده ظناها..,

كيف جتها الجرأه تطلع صدرها علشان زوجة المسؤل تشوف حليبها الي ما جف وتصيح تبي زياد يرضع..!

وش ها العزيمه والااصرار الي تمتلكهن ها الانسانه ماخلت اليأس يكسرها..,

مالوم زياد يومه يتنفس غلاتس ..,

زرعتي وحصدتي يا العنود..!

وزاد اصراري اصرار اني اتمسك بزياد..,

لو يصدني زياد بحاول واحاول لحد ما اصلح الي خربته ماراح ايئس..!

تعشت خالتي والممرضه عطتها ادويتها وانا طلعت من عندها..,

جلست شوي على التلفزيون ياربي للحين ماجات الساعه عشر..

طلعت فوق رتبت شكل غرفة الاشباح ورشيت فيها عطر

شبكت المدخنه الكهربائيه وبخرتها سكرت بابها..,

شيكت على الاغراض الي قلت لشغاله تطلعهم فوق..,

جهزت التورته الي صلحتها وخليتها با الثلاجه خفت تذوب..,

رتبت الشوك والصحون والسكين وخليتهم في مكانهم على طاولة المطبخ..!

سكرت انوار القسم الي فوق كلها الا نور بسيط خليته يعطي جو للمكان..,

دخلت  غرفتي رتبتها ورشيت فيهاعطر وبخرتها بعود ريحة العود تحسسك بجو الافراح والمناسبات السعيده ...

والعود ميزته انه ما يكتم الصدر..,

وعلشان لا يلقى زياد حجه يقول كتمتينا بريحةالبخور..,

وشغلت فواحه اضائتها معطيه جو للغرفه..,

طلعت قميص نوم طويل ومفتوح مع الجنبين وصدره شيفون وعليه روب طويل..

يستر شوي على الاقل من ها الفتحات الي تروع والشيفون ..,

الله يذكر امي باالخير يوم كانت ترفض اني البس قصير ولا حتى بنطلونات في البيت ..,

تقول عيب اذا اعرستي البسي الي تبين عند رجلتس حتى يوم جهازي كنت احاول ادور استر شي واشتريه..!

على ان ريم ما قصرت لكن لبس ريم الي اشترته خليته بشنطه حتى ما فتحتها على طول فوق الدولاب..!

وجلست بغرفة النوم افكر  بزياد ما ادري كيف بتكلم معاه...!

وكيف با اعتذر منه واطلب منه يسامحني..!

والا بقوله يحدد موقفه اتجاهي..

خير هو وهالسكوت الي يذبح..

لاانا لازم اضبط نفسي ولا احاول اثير اعصابه اذا كنت فعلن ابي اعيش معاه  ..,

طيب اجلس انتظره هنا بغرفة النوم والا اروح للغرفه الثانيه..!

احس جو الغرفه هنا يرجعني ليلة الانفجار  الي عساها ماترجع ..,

اخاف اذا رحت للغرفه الثانيه يفهمني غلط يظن اني اراقب من الشباك..!

اخذت شور معتبر..

فكيت شعري بخرته..,

وعطيته هوا سريع على شان يجف ورتبته بتسريحه بسيطه على طوله..,

لبست عدسات عسلي..,

مشكلتي على اني ماهره برسم المكياج الا اني اكرهه

ريم حطت براسي انه ماهو كل الرجال يجذبهم المكياج

حطيت تبييض خفيف  ومسكرةوالروج اليوم خليته احمر صارخ ...!

كان ودي البس عدساتي الرماديه لكن ميعادوالجوهره يقولون اللون الرمادي

ما يصلح الا للي عيونهم صغاروانا ما ابي لزياداي ملاحظه على شكلي او انتقاد..,

غرقت نفسي عطر..,

ولبست طقم حلق وعقد واسواره ناعم

قررت اجلس بغرفة الاشباح اتفرج على التلفزيون واذا جازياد لحقته للغرفه...

اكيد هو على طول بيروح لغرفة النوم ..

طلعت للغرفه الثانيه وشغلت التلفزيون..,

وجلست اتفرج انا اخترت للغرفه كنب جلد اسود والخداديات فوشي

كنت ابي لون الخداديات اصفرلكن زياد رفض يقول الاصفر حار ويثير الاعصاب..,

الفوشي احلى ومريح لنظر..,

وبا النص سجاده فوشي با اسود عليها طاولة خدمه

فوق الطاوله رتبت شموع علشان اخلي التورته بينهم

وانا ما ادري ليش سويت كذا..!!!!؟

وش دراني ان زياد راح يطلع فوق يمكن مثل كل يوم يجلس تحت..!

بس انا عطيته خبر اني با انتظره فوق

اكيدهو طالع طالع هنا يمكن يدورني تحت وما يلقاني ويطلع فوق..,

احس كلام ريم يوم قالت ان زياد يقول زوجتي تدورني عطاني شوية امل..

طيب يمكن زياد الحين يطلع فوق ويطردني ولا يقبل اعتذاري ..,

لوكان بيشوفتس ياعوق كان شافتس ذاك اليوم يوم كشختي..,

ماهو قعد يهزئك على فتحت شباك بدون قصد ونسى سبب الزعل الاول..!!

سمعت صوت سيارة دخلت الحوش ..!

اكيد سيارته هو الوحيد بين بيوت اخوانه الي مخلي مساحه لسياره مثل مايقول..,

قمت بلم الشموع  ياربي بطني مغصني عجزت اقوم طقتني ام الركب ..!

الحين اذا طلع فوق وش بيقول عني انا وجهي لابسه ها القميص يا فضحي فضحاه ..!

لا وبعد حاطه شموع مالت على العدو بالله وش احس به يوم سويت كذا ..!

الحمد لله اناباالحالنااذا جا وطردني والا فشلني مافي احد يسمعنا ولا يشوفنا غير الله سبحانه ..,

ياربي لك الحمد الشغاله نزلتها تحت لاتسمع ولا تشوف شي تخلي اخباري الخاصه على كل لسان..,

يارب هون ها الليله وعدها على امتك الفقيره عوق  بنت الوضحى بيسر وسهوله..!

ما في صوت با العاده اذا طلع اسمع صوت مشيته على الدرج..!

شكله ماهو طالع فوق احسن بعد عن الاحراج..

بقوم اغير ها اللبس الي ما ادري كيف تجرأت ولبسته

وارجع الم ها الحوسه والحفله الي انا مسويتها وربي يفرجها من عنده..!!

وبكرا ندور خطه ثانيه لايأس مع الحياه ولاحياة مع اليأس ..,

وقفت بطلع من الغرفه الا زياد بوجهي ..,

زيادبهدوء\ مساء الخير..,

انربط لساني وانا بس افرك بيديني وهذا الي بهاوش واقول واحدد مواقف..,

زياد\اجلسي عوق ليش واقفه..,

رجعت لمكاني وجا وجلس جنبي ما اشوف الا جزمته البيضاء

شكلها غريب كنها رياضيه يمكن حقت شغله..,

زياد\اخبارك الحين عسى هدت اعصابك..,

عوق با ارتباك\الحمدلله ..,

زياد بجديه \شوفي عوق انا متعمداليومين الي فاتوا  نتحاشى بعض حتى تهدا النفوس..,

وتفكرين زين وتراجعين كلامك  الي قلتيه والحين انا الي بتكلم ولا ابيك تقاطعيني..!

يمكن اقول كلام مايعجبك كل الي بقوله القصدمنه المصارحه التامه بينا..,

علشان نتحاشي بعدين اي انفجارات تصير مثل المره الي فاتت او اي ردود افعال لاتحمد عقباها

ابغاك تسمعيني الي الآخر وبعدها قولي كل الي بخاطرك..,

سكت يعني وش بقول انا المذنبه وانا الغلطانه هو ما جا منه خطا..,

زياد\عوق انا تزوجتك وانا عارف كل ظروفك وضعك ماهو جديد علي..

راضي فيك بكل مزاياك وعيوبك ..!

اردف زياد بحب وامتنان\ يعلم الله ان كلك مزاياعندي ومهما سويت لايمكن اجازي الي كان سبب في زواجنا..,

انا سافرت برى المملكه وانا عمري ماكمل22سنه شفت  كل شكل ولون من بنات حواء ..,

كثير بنات اعرضوا انفسهم علي بزواج وغيره  وكنت ارفض  سبحان الله عيوني فيها غشاوه عنهم..,

ما اشوفهن شي عمري ما غلطت ولا تهورت مثل الشباب..,

ورجعت هنا و تعينت  ونفس الحكايه مر علي حريم اشكال والوان ..,

سواء مريضات او زميلات عمل وفي كثير من اصدقائي عرضوا اني اتزوج منهم لكن انا كنت ارفض..,

نواف كم مره يقول لي زياد جنب بيت عمتي حرمه عجوز مربيه بنت من دار الايتام

ليتها من نصيبك عمتي دايم تقول

والله ان جارتنا العجوز مربيه البنت تربيه يعجزون يربونها الي عندهم اعلى الشهادات..,

وعمتي تتمنى ان ربي يرزق البنت بزوج قبل لا يجي العجوز شي لأنها تعبانه وكبيره با العمر..,

قلت لا ما راح اخذ مجهولة نسب..,

واصلن فكرة الزواج ماهي في راسي..,

اذا فكرت اني اتزوج  بتزوج من امريكا والا اي دوله اوربيه بنت عايله محترمه ..

انا لي صداقات واسعه هناك ومع عوايل كثير ماراح يصعب علي الاختيار

وهم هناك ما يهتمون انت ولد من والا من اي حموله مثلنا..,

وانا عندي اهم شي اولادي امهم يكونون اهلها معروفين  للمجتمع..,

مجتمعاتنا قاسيه على مجهول النسب

والاجنبيه زواجي منها بيعتبرهامجتمعنا خطوه موفقه حتى لو انهم ما يعرفون اصلهامن فصلها

يعني شكليات ..!

وبعدين اطفالي يحصلون على جنسية امهم ..,

وهذا كان قراري والكل عارفه خواتي وبناتهم وامي قبل تتعب

كلهم عارفين اني بتزوج اجنبيه..,

في رجعتي الاخيره  جزاع ونواف دايم يعزموني وانا انشغل عنهم ..,

وقبل كم شهر اصروا علي مره وحلفوا اني اتعشى عندهم ..,

وافقت وحضرت العشا بعد العشا دق جوال جزاع ..!

وكانت عمته يمكن تبيه يوصلها لبيتها المهم انها سألته ضيفك مشى..!

قال لا هذا هو موجود عطاني الجوال وقال عمتي  بتبارك لك..,

اول مره اسمع صوت عمة جزاع ..,

باركت لي وقالت زياد طلبتك قل تم وانا عمتك ..,

قلت تم كنت اظن بتطلب مني شي المهم انه اي شي الا الي طلبته..,

قالت لا تفوتك بنت وضحى والله ان راحت منك انك دافنن حظك..!

الخطاب يصبحون امها ويمسونها لكن والله ما يستاهلها غيرك..,

واني ما صفطتها لك الا وانا عارفه انك تستاهلها وتستاهلك

البنت مكملها ربي زود على الزين عقل وثقل وانت ماشاءالله ما يحتاج امدحك

خوي عيالنا من سنين  وسمعتك الطيبه سابقتك..

تفاجئت من كلا مها ولا عرفت ارد الا بكلمة يصير خير..,

قالت اوعدني يا ولدي  انك تفكر..,

قلت ابشري..,

عطيت جزاع جواله وانا مصدوم من كلامها وش بردعليها كيف اطلع من ها المآزق..,

انا رافض الزواج لكن استحيت اعطيها جواب مباشر..,

قال جزاع وش فيك انقلب وجهك ..,

رديت عليه ما في شي بس عمتك احرجتني..,

ضحك  جزاع اكيد كلمتك عن بنت  العجوز

وافق تكفى والله ما تندم يازياد..,

ورد نواف علي  يمكن انها من نصيبك انا من زمان خبرتك عنها..

يا شيخ  الي متى بس وانت عزوبي شف جزاع كبرك يلاعب عياله ..

قلت  نواف انت عارف وجهت نظري...!!

قال اقول بس وش وجهت نظرك تبي اجنبيه ما تدري عن دينها..!!؟

والا يمكن فيهم امراض وراثيه تخاف تجي في عيالك ..,

وبعدين العجوز هذي من زمان وهم جيران عمتي ..,

وعمي مسلط وكيلها الحرمه عندها خير وفيها دين ومن عايله كبيره ومعروفه  ..,

حتى البنيه الي مربيتها اسمع عمتي تقول انها حافظه القرآن وبنت حياويه..,

جزاع ونواف كانوا جدآمتحمسين لزواجي منك بشكل ما تتصورينه..

واقتنعت لكن لو جا احد وقال لاتتزوجها اخذت رايه ورفضت الزواج..,

اخذت فترةانشغلت ونسيت الموضوع  ..,

دق علي جزاع ورديت وعطاني اكلم مسلط ..,

قال زياد يا ولدي ترى ام البنت موافقه وحياك الله متى ما جيت..!

سألو عنك ولا عندهم مانع قلت طيب عطني فرصه يا ابو ابراهيم كم يوم

اشوف وضعي وامرك نرتب كل شي سكرت الخط..؟!!

وانا ما ادري وش اسوي ابو ابراهيم خلاني امام الامر الواقع..!

لخبطني وحيرني ..!

طلعت من دوامي للبيت وخبرت امي اني بخطب وحده سعودية ويمكن يصير نصيب واحتمال كبير لا..,

والبنت الي بخطبها مثل وضعي..,

امي رفعت ايديها ودعت لي بالتوفيق ..,

خواتي نجلا وبشرى رفضوا يوم قلت لهم قالوا زياد احنا مبرمجين تفكيرنا انك بتتزوج اجنبيه..,

ماكان قدامي الا اني اقولهم وجهة نظر نواف على انه تفكيري انا..؟!!

ومساوئ الزواج من الاجنبيه والدين بيكون عائق بينا..!

اوا مراض وراثيه اويمكن ما نتفق ويكون بينا اطفال يضيعون..,

وقالوا الحين الي بتاخذها هذي ضامن ان ما فيها امراض وراثيه..!

قلت لا والله لكن على الاقل دينها معروف انها مسلمه ومدحوها لي يقولون ملتزمه..,

خواتي رضوا مجبورات وبناتهم اساسآرافضينك

وسحبوا ايديهم مني لا يشوفونك ولا يسألون عنك..,

سألت عنك ناس وكلهم مدحوك انتي وامك..,

والحقيقه والله اني دورت وراك الزله عجزتيني ما لقيت عليك شي  ..

وصلحت الاجراءات الازمه..,

اخذت ناجي ونواف وطلعت لأبوابراهيم وقابلنا امك ..,

قلت بشوفك شوفه شرعيه ورفضت امك قالت بنتي ماهي حبحب على السكين..!

حاولت اقنعها ان هذا الشرع رفضت تقول ما فيه تبي تشوفها ملك اذا ماهو بكرا ها الحين ..!

ابو ابراهيم طلع بيجيب شيخ لكن الشيخ قال الملكه تكون با المحكمه لأنك مجهولة نسب ..!

والصباح طلعنا المحكمه وملكنا وشفتك ما انكر ان شكلك  اعجبني من وراء العبايه..!

وزاد اعجابي فيك يوم رجعنا بعد الشبكه خواتي  يمدحون فيك مره ..!

وانا با اصدقك القول ان مدح خواتي لك ريح نفسيتي اكثر تقبلوك بسرعةوبشكل كبير..

علشان لاتتضايقون من بعض انتي وهم واصير انا بين نارين ..,

صار الزواج وحسيت اني مسؤل عنك خلاص مالك غيري..!

خصوص ان امك تحاول بأي طريقه انك تتأقلمين با العيشه معاي وتحاول تبعدك عنها..,

وانتو الثنتين تعانون على بالك انا ما ادري او ما احس بمشاعركم..,

واخرتها يا عوق قلبتي علي بدون سبب وقعدتي تهذين بكلام ماله داعي ولا حتى مبرر

ولا تبيني ازعل  والا اخذ بخاطري منك طيب انا وش قصرت معاكي فيه..,

ما ضغطت عليك بأي شي ومقدر خجلك وكل طلباتك عندي اوامر..!

حتى المهر والله ماهو قصدي اتمنن عليك فيه هذا حقك وزود..,

الحمدلله الخير واجد لكن دبلته لك وحتى لو امك طلبت اضعاف الي طلبته دبلته بنفس طيبه..

انتي عارفه ليش ..؟!

لأني حرمتك اني اصلح لك حفل زواج ..,

اكيد انك مثل كل البنات توقعتي زواجنابيكون  بقاعه فخمه وحفل كبيروتنزفين قدام العالم..,

قلت يمكن المهر يعوضها وتاخذ كل الي نفسها فيه...

تدرين ليش تحاشيت اني اسوي حفل زفاف كبير لك..!!؟

والله علشانك انتي اذا علي انا معارفي كثيرين واقارب امي وابوي الله يرحمه اكثر والكل يتمنى اعزمه..!

لكن انتي وامك مالكم احد...,

حتى سألت امك في لكم اقارب او معارف لو بنعزمهم يجون للعرس ..,

قالت لا ابدآ عيال زوجها وحتى تتكلم عنهم وهي متضايقه

ولا حبيت اضغط عليها من جهتهم يمكن بينهم مشاكل تنحرج تقولها لي

ولها اقارب من بعيد لكن مالها علاقه فيهم..,

حسيت اني بحرجك والمعازيم كلهم من طرفي وانتي لا ..!

اردف زيادبتأثر \عوق تصالحي مع نفسك وارضي بوضعك  تجلدين نفسك وتعذبينها بذنب مالك دخل فيه..!

من اسلوبك وثورتك علي ذاك اليوم  باين قدايش تعانين وضاغطه على نفسك ولا انتي راضيه بوضعك..,

انتي ماشفتي كيف انفعالاك وبكاك وكأنك تشوفين اهلك قدامك

تبين تبينين لهم كيف معاناة اللقطاء او تحسسينهم با الذنب ..!

ماينفع كل الي تسوينه لأن اهلنا الحقيقين يعتبرونا اشباح مرعبه..,

وارواح شريرةومستحيل يقبلونااو يرضون فينا

ولوتحقق المستحيل و رضوا فينا لمجتمع بينبذهم وبيعتبرهم اعضاء فاسدين

ونظرت المجتمع نفسها لنا ماراح تتغير ..,

والله خليتيني ذاك اليوم اتحسف اني خبرتك كيف لقوني..

كلامي لك ذاك اليوم حبيتك تعرفين معاناة امي

ولايجي في بالك انها مجرد انسانه كفلتني تدور الخير

فضل امي العنود علي مثل فضل اي ام على عيالها الي من بطنها

انا خلصت كلامي اذا عندك شي بتقولينه لا تترددين ...,

خلينا اليوم نحط النقط الحروف ولا نرجع مره ثانيه للموضوع هذا..,

انا وانتي ننسى انا لقطاء ونعيش حياتنا مثل كل الناس

عوق با انكسار\جزاك الله خير ما قصرت يا زياد..!

واذا قصدك المهر ترى ما صرفت منه شي امي تكفلت بكل شي..!

زياد يتنهدويرفع راسه فوق بقهر \ياربي الصبر من عندك عليها..

اردف بقهر\بالله انتي كيف تفهمين بأي طريقه تبين اشرح لك وجهة نظري علشان اقدر او صلك المعلومه بدون سوءفهم..!!

عوق بحزن  \زياد انا ما اعرف اصفصف كلام مثلك ..,

لكن اذا انت تحس اني ما استاهلك  ترى حنا الي الآن على البر نتفارق احسن ...,

اردفت بغصه\انا والله ماعندي خبر من ان خالتي ام ابراهيم خطبتك لي...

ظنيتك جاي من نفسك بدون وسيط قاصد ومتعني على شاني...!

ماهو الناس تترجاك علشان تتزوجني ...,

زياد بغضب\انتي مجنونةنتفارق والا افرط فيك

انا ماصدقت عيوني اول مره شفتك  فيها ظنيت  نفسي بحلم..

عوق بوجع\ زياد ليش تقلب الحقايق انا انفرضت عليك فرض وانت انجبرت توافق..,

انا ماني مضطره اضيع عمري مع رجال مجبور علي خلاص خل كل واحد يروح بحال سبيله من اليوم...

زياد بسخريه \تدرين  اني انخدعت فيك وان مخ سمر بنت ناجي اكبر من مخك..!

انا كلامي لك ماهو قصد اني اذلك او ابين لك انك مفروضه علي..!

كنت ابيك تكونين با الصوره وتعرفين الحقيقه يا هبله بيجي يوم وتسمعين من الناس..,

ان مسلط وزوجته كانواواسطه بزواجي منك ..

كل عايلتهم عارفين الموضوع وكلهم يبوني اتزوجك..

اناوصلت لك الحقيقه علشان ما تنصدمين من اي كلام تسمعينه ويكون عندك خلفيه عنه ..!!

تعر فين الناس تضخم الاموروالكلام من اصحاب الشأن غير الي ينقلونه...!!

انا وانتي وضعنا غير  انتي فاهمه وش معنى غير..!!

يعني لازم نكون واضحين لبعض ومع بعض من البدايه..,

اتمنى انك فهمتي شرحي..!

عوق بوجع\ما قصرت على الشرح رايتك بيضا ..,

اردفت با ارتباك\واساسآ انا كنت انتظرك من اليوم

علشان اقولك اني قررت انا وانت ما نصلح لبعض وكل واحد يروح لحال سبيله..!

زياد بهدوء\وهذا اخر كلام عندك ماراح  تراجعين نفسك او تعطين نفسك فرصه تفكرين..!
.
.
.
(كلمه اخيره)

لا تحــزَنْ !
إنْ مَررتْ بِـ أمور صعبَة في حَيَاتك !
أفقَدتْكَ تَوَازنْك !
وَربمَا عانيَت منْهَا الكثير . .
فَـ القَلَمُ الرصَاص . .
يَتعَرض لبرْي مُؤلمْ بيَنَ فَتْرَة وَ أخْرَى .. لكَيْ يُصبحَ قلماً أفضَل !

لــ عائض القرني
.
.
.
الي الملتقى قريبآبأذن الله

وسالفه جديده


طيف الأحباب

ام الوليد


تذكروني واحبابي بدعوه طيبه






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





بسم الله الرحمن الرحيم


هلا وغلا بكل الغوالي الي ينتظرون نوح الحمام

ويشوفون ان طيف الأحباب قدمت شي يستاهل القراءة,

انا مستمره بتنزيل الروايه مع قلة الردود وكثرة المشاهدات

الي تخليني اعرف ان الروايه لاقت قبول..

ولا كنت بقول  قلة  ردود الا بعد ماجاتني حذفة حصاه خلتني اعيد حساباتي

هل انا اسير با الطريق الصحيح..؟

او انا بس متعبه نفسي ونوح الحمام روايه لاتستحق القراءه..؟!

مجرد روايه ختمت با اسم قارئه لها بعض المشاكسات في بعض الردود على روايات

افضل من نوح الحمام بالآف المرات ..,

الحصاه الي جاتني ماهو ابدآ تعقيب على البارتات

علشان لا احد يظن اني اتحسس من النقد با العكس ارحب با النقد الهادف قبل المدح,

ممتنه جدآ لكثير من المتابعات واولهم كاتبتنا الرائعه ساعه بلا عقارب لردودهم المشجعه في البارت السابق,

والشكر موصول لتراتيل الشتاء على القصيده والي من القلب اكيد بيدخل القلب ,

والي خلف الكواليس واقفه معي وتدفعني تقول استمري لها مني كل الحب والتقدير ,

بارت اليوم بارت اضافي طلبته ام تركي الغاليه ساعه بلا عقارب ,

البارت اهداء  لكل من سطر في متصفح نوح الحمام ولو بكلمه وحده من دون استثناء..,

سواء مدح واونقد اوحتى يسأل عن مواعيد البارتات دليل اهتمامه با الروايه..,

واهداااء خاص للغوالي الي ارسلو لي على الخاص وفاجئتني رسايلهم وتشجيعهم

قالوا طيف الي يعيش المأساه ماهو مثل الي يكتب لكن لمستي شي بسيط من الحقيقه

وهو فعلن احساس الي يمسك الجمره ماهو مثل الي ينفخ عليها يحاول يطفيها..,
.
.
.
اليوم بنشوف عوق المزايين واحداث متلاحقه من حياتها هي وزياد فرح وحزن وصمت قاتل

يا الله تعالوا معاي...!!

وسالفه جديدة؛


البارت الواحد والعشرون

.
.
.

عوق بوجع\ما قصرت على الشرح رايتك بيضا ..,

اردفت با ارتباك\واساسآ انا كنت انتظرك من اليوم

علشان اقولك اني قررت انا وانت ما نصلح لبعض وكل واحد يروح لحال سبيله..!

زياد بهدوء\وهذا اخر كلام عندك ماراح تراجعين نفسك او تعطين نفسك فرصه تفكرين..!

دنقت ما قدرت ارد ما ابي انفصل عن زياد بداخلي..!

لكن كلامه اني فرضت عليه كسر كبريائي وصغرني قدام نفسي..,

وانا لوكنت بنت شرعيه لبدر ماكان زواجي راح يكون بها الطريقة اني انعرض مثل السلعه ..,

زياد بمعاتبه\تدرين عوق انك ظالمة وانا وامك ما نستاهل منك الي تسوينه فينا..!؟

امك ما صدقت يجي اليوم الي تتطمن عليك وانتي تبين تذبيحنها برجعتك لها..!

وانا ولعتيني فيك وبتروحين وتخليني..,

اي ناس تفهم وعندها وعي تشوف رجل مناسب لبنتهم او غيرها

بتقول ترى في بنت  على خلق ودين اخطبوها ها الشي ابدآ ما يعيب

ليش انتي حساسه ماهو معقوله الواحد بيقول اخطبوا فلانه والا زوجو فلان

وهم اشخاص ماهم ثقه هذي كارثة بحق الكل ومافي احد يحب يحط نفسها بموقع ملامه

هم ماقالوا ها الكلام الا انهم حاسين اني استاهلك..,

لكن عاد اذا هذا الي يريحك لك الي  تبينه يا عوق ...!

طارت عيوني وش الي ابيه لايكون بيطلقني..

عوق بتوتر وارتباك\ يعني وش قررت ...!

زيادبحده مصطنعه \وش قررت ..!!

قررت  بكرا بنطلع عمره انا وانتي ماهو هذا الي انتي تبينه..!

التفت زيادواردف وهو يضحك ويغمز بتهكم \بعدين جايه تصدرين قرارات وتسألين عن  قرارات

وانتي لابسه كذا وغرفة الاشباح على قولتك كلها شموع وعطور..!

والله مع ها الجو الرومانسي كل القرارات الي بتصدر قرارات زوجيه صائبه...!

يا ليت كل زوجين بينهم مشاكل اويقررون ينفصلون يكون اجتماعهم با الصوره هذي اكيد بيعيدون النظر..,

ما تمالكت نفسي وضحكت على كلام زياد

زياد يبتسم\ ايه يا شيخه اضحكي هي رحلة العمروش طولها الي نقضيها زعل وخصام وتنكيد على انفسنا

اردف زياد وهويمسك ايدين عوق وبهمس\خلاص ندفن احزان الماضي ونبدى من جديد ياام القرارات..,

عوق بخجل\ بمناسبة ها القرارات مصلحه لك تورته وعصيرابداع

وقف زياد وسحب عوق معاه\ لا تكفين خلي حفلة التورته وقت ثاني يكفيني ها الاجواء الحالمه ..!

اردف بتعب \خلينا ندخل ننام ولاحقين  على ابداعاتك ترى لي يومين مواصل مانمت..!!

ودخلت مع  زياد اتمنى ايامي القادمه معاه احلى واجمل من الي فاتت..؟!

ثاني يوم

طلعنالطائف  با الطائره وكانت اول مره في حياتي اركب طائره كنت بموت من الخوف

وزياد يتكلم معاي  حس بخوفي وانا بعالم ثاني من الخوف وصلنا با السلامه لطايف..

جلسنا فيها يومين وبعدها اعتمرنا ...,

وهذي اول مره ادخل فيها الحرم تفاجئت اول ماشفت الكعبه..

بكيت بدون شعور يمكن رهبة المكان او ما كنت مصدقه اني شفتها حقيقة..,

ماكنت اشوفهاالا باالصور او التلفزيون..

اخذنا شقه قريبه من الحرم وصليناالفروض كلها هناك..,

ودعت مكه وانا قلبي يتقطع اني ارجع مره ثانيه..

ورجعنا لطايف نتمشى

زياد\ غريبه عوق اول مره تنزلين مكه..؟!

عوق بمراره\ من بيجيبني انت عارف ماعندي محرم..

زياد بدهشه\لا تقولين بعد خالتي وضحى مثلك..,

عوق بحزن\ امي حجت  مرتين قبل تكفلني ..!

الطايف جوها سبحان الله غير عن مكه  باردوامطار  وارضها خضرا..,

لكن فرق بين المكانين ما ارتحت با الطايف انقلبت نفسيتي..,

حسيت نفسي حزينه غير عن فرحتي لما كنت بمكه..,

والي زاد علي اني اول مره ابعد عن امي مسافه طويله ..,

اكلم ا مي با اليوم اكثر من مره ومع هذا قلبي شاب نار عليها اشتقت لها

زياد حس  اني غاصبه نفسي غصب على الجلوس با الطايف..

زياد \اقول بس وش رايك نرجع لرياض..,

انتي معي بجسمك والا العقل الله يخلف عند امك..,

عوق  بوجع\ هذي اول مره احس انه انا وامي بينا مسافات...

والله حاولت اضغط على نفسي ولا اشغل نفسي با لتفكير لكن غصب عني..,

زياد يبتسم\ الامر لله من قبل ومن بعد

خلاص جهزي الشنط انا ها التمشيه اساسآ كلها على شانك

اردف زياد\وتستاهلين قبل نمشي عمره ثانيه بنحرم من الطايف نعتمر ونرجع عن طريق مطار جده..,

عوق با امتنان\زياد ما ادري كيف اشكرك وآسفه والله ماهو بيدي ..؟

خربت عليك اجازتك وضيعت عليك التمشيه...,

زياد بحب \ تتعوض ان شاء الله واهم شي  احنا مع بعض..,

عوق بفرحه \ نفسي اكافئك  مقابل تنكيدي عليك اجازتك..,

زيادبحب\والله انتي اكبر مكفاءه ونعمه كافئني ربي فيها..,

زياد بضحك\ لكن لازم لك عقوبه بماانا قضينا هالكم يوم اكل مطاعم متواصل

خلاص صدر عليك حكم لا للمطاعم واجب التنفيذ..

فيني ستين عله من اكل الشغالات والمطاعم نسيت طعم الاكل من يوم تعبت امي..؟!

زياد يتنهد بحزن\على فكره ترى امي  طباخه من الدرجه الاولى لكن الجلطه اقعدتها..

عوق بدهشه\يا الله ما اكلت اكل بيت من تعبت خالتي..,

زياد\الا خواتي ما يقصرون لكن ما احب اتعبهم وخصوص ان عندهم دوامات ..,

وبعدين مرات اضطر اعزم زملائي او اصدقاي والله صار يطيح وجهي من خواتي..

من كثر مايحاولون  يبيضون وجهي تشوفينهم يبالغون بلي يسوونه لدرجة انهم يحرجوني

وانتي عارفه مهماكان الزوجه ماهي مثل الاخت..,

الزوجين اي شي يتقبلونه و يطلبونه من بعض مايكون فيه احراج غير الاخوان يظل حاجز الحياءموجود..

اردف زياد با ابتسامه\وش رايك بها الحكم..,

عوق تبتسم\ابشر هذا حكم بسيط تعويض لك وبعدين خلنا نغذي معدتك ونستولي على قلبك..

زياد يضحك \ عملآ بحكمة اقرب طريق الي قلب الرجل معدته ..

اعتمرنا مره ثانيه ودعيت ربي من قلبي انه يحفظ لي امي وزياد..,

ويجزى خالتي نوره الف خير انها كانت سبب زواجي من ها الانسان الرائع..

خوفي من الطائره برحلة العوده كان  اخف بكثير  ماهو مثل اول مره

بعدما وصلنا مطار الرياض وركبنا سيارتناكان نفسي اقول لزياداول شي بشوف امي..,

عوق\زياد بطلبك طلب ..؟!

زياد يمسك يد عوق\ انا عارف وش الي تبينه بس ما يصيراني اول ما ارجع الرياض على بيت امك لعدة اسباب..!

اول شي الحين احنا نص ليل واكيد امك نايمه بتخوفينها وخصوص ان ماعندها خبر برجعتنا..؟

خليها بكراوباخذك لها من اول النهار ..!

ثاني شي ما ترضينها علي اني اتعدى بيتي وامي واروح لبيت امك..,

عوق بحزن\ بكيفك..,

وصلنا البيت  آخر الليل مهدود ين من السفر دخلنا على خالتي اناوزياد

انا سلمت عليها وطلعت لغرفتي ارتاح..,

وزياد تأخر عندها ...!

رجع وحسيت وجهه ماهو طبيعي..؟!

عوق بخوف\ عسى ماشر..,

زياد بقلق\ ماشر ان شاء الله لكن امي  تعبانه بكرا لازم اطلع فيها للمستشفى..!

عوق\الله يشفيها خلاص نم ارتاح ما بقى على صلاة الفجر شي..,

نمت من التعب  ولاادري زياد نام اولا..!

لكن صحيت صليت الفجر ما شفته توقعته با المسجد..

كملت نومي وصحيت على الساعه ثمان زياد ماهو موجود..؟!

حتى شنط السفر ما نزلهاكلمت على جواله يعطيني مشغول ياربي وش صاير..,

نزلت تحت بشوف خالتي لقيت غرفتها فاضيه..!

والممرضه ماهي موجوده ناظرت في حوش  البيت سيارة زياد ماهي بمحلها

ناديت الشغاله اسألها..

قالت ماما كبير تعبان وروح مستشفى مع بابا زيادومدام بشرى..

يارب سترك من يطمني ..,

اكيد الوضع خطير حتى شنطنا ما نزلها..,

بيت بشرى ونجلا مالهم حس اكيد الكل بدواماتهم..

ولا اعرف جوالتهم او يمكن ما يدرون عن شي..!؟

ياربي وش اسوي  مشتاقه لأمي  بموت اشوفها..,

برسل رساله لزياد استأذن اروح لها ..,

ارسلت لزياد وانتظرت الرد ما رد علي..!

دقيت مره ثانيه يعطيني مشغول..,

اخيرآكلم زياد

زياد بوجع\امي حالتها خطيره والحين با العنايه المركزه ..!

عوق\ طيب اجي للمستشفى..,

زياد بحده\ تجين وش تسوين ماهو وقت زياره واصلن حتى الزياره ممنوعه..,

عوق بترجي\ طيب اقدر اروح لأمي..

زياد بتذمر\مو مشكله كلمي سواق امك يجي ياخذك انا ما اقدر اطلع واترك امي ..,

ولا تركبين معاه با الحالك..,

عوق با استغراب\ اكيد عمري ما ركبت معه با الحالي الشغاله دايم معاي..

كلمت على تيلفون البيت وردت علي الشغاله قلت تعالي بيتي انتي والسواق..,

طلعت لبيت امي  قلبي خايف على امي خصوص بعد ما تعبت ام زياد..,

على طول دخلت لغرفة امي لقيتها مثل عادتها منسدحه بفراشها وتسمع لرادو..,

رميت نفسي بحضنها وضميتها ..

والمره هذي هي حضنتي بزود وضمتني..

بعد ما تزوجت كل ما جيت اضمها تبعدني عنها..,

تقول خلي عنتس الدلع والتهنوص الحين صرتي مره..!

اليوم ما ادري هي امي تغيرت والا انا يتهيئ لي..

ام عوق بفرح\متى رجعتوا..,

عوق\ وصلناعلى 12الليل

ام عوق با استغراب\ ليه عودتو بسرعه زياد قال انكم بتقعدون عشرت ايام..,

لا يكون اقلقتي الرجال ورجعتيه..!؟

عوق بتذمر\احسن انه رجعني يمه طفش بالحالنا وبعدين من رجعنا شكل خالتي تعبانه..؟!

اليوم نوموها با المستشفى..,

ام عوق بتأثر\الله يشفيها يا بنتي كبر ومرض الضعيفه ..,

انتوا من خليتوها عنده يوم سافرتوا..؟!

عوق \يمه اهل زياد مره متعاونين ما شاء الله واحد يسد مكان واحد..,

تخيلي خالتي ما تطلع من بيتهاولو طلعت بسرعه ترجع علشان غرفتها  ...!!

لو تشوفينها قطعه من مستشفى كبيره مره واجهزه تخوف  وفيها 3أسره..,

ويتناوب عليها بنات اختهاوبناتهن كل ليله ثنتين مع الممرضه اذا كان زياد مشغول والا مسافر..,

لكن اذا رجع زياد  هو الي يتكفل فيها اكثر وقته يجلس معها..,

ام عوق بوجع\المرض شين وانا امتس..,

عوق بخوف\يمه الله يستر من تعب ام زيادالله يشفيها..!

ام عوق\هذا شي عند الله و من دَنَّتْ رحايله رَحَل يا بنتي مريض والا متعافي..

عوق با اعجاب\سبحان الله يمه انا  عندهم اكثر من اسبوعين ..,

عمري ماحسيت بوجود خواته والا بناتهم يدخلن عند خالتي يتطمنون عليها

بدون ما ادري اتفاجئ من الشغاله اذا سألتها في احد جا اليوم..؟!

حتى قلت لزياد ليش زيارات خواتك خفيفه حتى اني ما اشوفهم..!؟

يقول ما يبون يثقلون عليتس وامي ما تستحمل الازعاج الكثير..؟!

ام عوق\ الله يجزاهن خير وماهو كثير هذي  خالتهن بمكان امهن ..

وزياد هذي اميمته الي ربته الي يزرع يبي يحصدشين والا زين..,

ام عوق\عوق..؟!

عوق\لبيه يمه ..!

ام عوق\لبيتي حاجه رويم جابت صورتس تقول زينتها يوم شافتس ناسيتها..؟!

عوق بضحك\ياحليلها ريم ماتنسى شي والله انها شقرديه..

ام عوق\مسلط ونوره ناس اجاويد وفيهم صلاح وعيالهم مثلهم..,

لكن انتبهي من ها التصاوير يا بنتي شفتها روعني لبستس..؟

عوق \يمه كل الناس كذا..!

ام عوق بحده\واذا كل الناس..,

ان  ضاعت العرب ضعنا وراها..!

المهم لا تعرضين صورتس لكل من هب ودب كان تسمعين النصح ..

عوق بممازحه\ابشري اهم شي الوضيحي ما تزعل وبعدين لبسي الي انتي تقولين توتس تفطنين له

انا عندتس يوم العرس ورى ما شفتيه..,

ام عوق با ارتباك\مادري مشغول بالي با الضيوف ..؟!

عوق بمشاكسه \بالضيوف يا الوضيح علينا..

ام عوق بضحك\اقول بس خلينا نطلع لصاله نتقهوى واتركتس من الهبال..,

نهاري كله قضيته عند امي ونسيت الدنيا ..

رتبت اغراضي بناء على الحاح من امي ولقيت البوم صور لي وانا صغيره..

اكثرها كانت صور ايام العيد انا وريم واخواتها و صورنا يوم كنا نلعب بحوش بيتناالشعبي كانت بكاميرا فوريه..,

اخذت البوم صور زواجي وصور طفولتي وخليتهم مع بعض ودخلتهم لدولاب وقفلت عليهم با اخذهم بعدين..,

غرفتي صارت فاضيه تبرعت بكل شي ما احتاجه..!

ارسلته مع السواق ..,

ما بقى فيها الا دولابي فاضي وسريري الوردي الي ماسكه علي زياد انتي وسريرك الوردي ..

في بنت كبيره لا وبعد معلمه وسريرها وردي كنها طفله ..,

حتى كتبي رتبتها باخذها معاي لبيتي هي والصكوك حقت املاك امي الي با اسمي..,

يعني بجي ها البيت ضيفه مالي اثر..؟!

هل هي سنة الحياه او لأن امي خلاص حست انها سلمت الامانه لشخص يحملها عنها..,

تأخر الوقت وزياد ما جا ولا كلم ولا يردعلى الجوال..,

امي شافتني وش كثر انا قلقانه على زياد

ام عوق\ نامي ومن اصبح افلح ..

انسدحت بنام مع امي والا فكار تجيب وتودي

واكثر ما اشغلني خوفي على امي..,

امي اكبر من ام زياد لكن الحمدلله على انها ماتقدر تصلي الاوهي جالسه ..

ويتعبها المشي  حتى لو مسافه قريبةلكن يكفيني اني اشوفها واسمع صوتها..,

دايم تقول عسى اخر المشوار في سجده..,

من كثر ماتدعي ها الدعوه مرات اخاف اذا شفتها تصلي وطولت بسجدتهااوقف عندها حتى ترفع راسها

ام زياد حولها بنات خواتها وعيالهم..,

امي من لها بنات اختها والمصيبة الي من ورى بدر ومشاعل ابعدتهم عنها..,

والاعيال زوجها الي ينتظرون الفرصة بس علشان يا كلون حلالها..,

حتى زياد مصوره له انها مقطوعه من شجره ومالها اقارب ..

ماتبي بعدين شي يشوش على حياتي اوزياد يشك بشي..

امي لها ايادي بيضاء سر وعلن..,

ويمكن هذا الي مد لها بعمرها ربي يحفظها..,

يكفي انها كفلتني وربتني وتركت حياتها في البر علشاني..,

الله يجازي امي برفقة الرسول  با الجنه..

صحيت اليوم الثاني وجلست انا وامي الصباح نفطر ونسولف ..

وانا بالي عند زيادوخالتي..؟

واخيرآ هذا جواله يدق

زياد بتعب \هلا عوق  شفت مكالمتك مشغول ولا قدرت اردعليك..!

بمر مسافة الطريق بسلم على خالتي واخذك..,

دخل زياد وسلم على امي..,

ام عوق\وشلون امك بشرني عنها..؟!

زياد \نقول الله كريم ان شاء الله احسن..,

ام عوق\الله يقومها لكم با السلامه..

عوق\ لي كتب واغراض با خذهم..,

زياد بتعب \  خليهم وقت ثاني

ورجعت لبيتي زياد ما قال ولا كلمه من يوم مشينا حتى وصلنا..!

سارح بعالم ثاني بس اسمعه يتنهد وعيونه مثل جمر..,

عوق بتوجس \زياد كيف خالتي ما اقتنعت بردك على امي..!

زيادبوجع \ما ابغى امك ينشغل بالها امي حالتها مره تعبانه..,

عوق \ طيب هي وش فيها..,

زياديتنهدبحزن موجع\ جلطه  ثانيه انا من وصلنا شكيت بو ضعها..!

عيونها ماكانت طبيعيه وحتى لسانها ثقل بزياده..!

كلمت بشرى هي صبور ماهي مثل نجلاء واخذناها للمستشفى..,

وعلى طول للعنايه المركزه شكوكي كانت بمحلها..!

بشرى تقول المغرب مافيها شي لكن فجاءه جا تعبها..!؟

عوق \ الله يشفيها..,

زياد بوجع\آمين  المشكله ان حالة امي صعبه...

ضغط وسكر ومعاها القلب والكبد تعبانه عندها وسنها كبير..

باخذ دش واغير وارجع لها ما اقدر اتركها..,

عوق\ حق واجب  مهما كان امك مالها غيرك

رجع زياد للمستشفى..

نزلت تحت البيت كبير ومافيه الا انا والخدامه..,

ياربي الحين  العصر وزياد لا حس ولاخبر من الصباح ..

وقلبي منشغل على خالتي العنود

سمعت صوت الجرس علق  وطلعت الخدامه تركض  تفتح الباب..,

دخلت عبير تصيح بصوت عالي افجعتني

عبير ببكى\عوق امي اغمى عليها..,

خالتي بشرى كلمتها تقول جدتي العنود توفت..!؟

وامي معاها سكر طاحت علينا ومافي احد عندنا..

عوق بذعر\لا حول ولا قوة الابالله انا لله وانا اليه راجعون..,

اصبري بلبس عباتي واجي معك..,

لبست عباتي وطلعت مع عبير

علشان اشوف نجلاءلقيت بناتها يصيحون حولها..,

مجد ببكي\ شكل سكر امي انخفض..,

حاولنا نصحيها وعت فينا لكن كان حيلها مهدود رفعناها عن الارض..

حاولت اصبرها  تصب دموعها وهي ساكته ولا اسمع الا تحوقلها..

خبر وفاة خالتي العنود انتشر بسرعه في عايلتهم والكل اجتمع في بيت نجلاء..,

والحزن مالي قلوبهم على خالتهم وانا بينهم غريبه..,

هم يبكون خالتهم وانا ابكي حالي ..!؟

لو انا مكان خالتي العنود لا عمات ولاخالات مقطوعه ..؟

الي قطعني سواد وجه امي وابوي الي مايمحيه الزمان..,

وزياد يقولي انتي انسانه معقده تصالحي مع نفسك..!؟

منين يجي التصالح وعار امي انا الي ادفع فاتورته..؟!

حتى هي احسن من حالي على الاقل بين ناسها وفضيحتها بتقعد مدفونه اذا ماهي طلعتها..!

زياد يتكلم من منظوره هو  شخصيآ قدر انه يكافح ويكون له مكانه عند الي حوله وفي مجال عمله..

ما همهم هو لقيط اولا المهم وش انجز ..,

او يمكن مامر في امتحان بينت له نظرة الناس للقيط..,

مرت ليله كئيبه وانا بحيره ارجع بيتي والا اجلس في بيت نجلاء..,

قررت با الاخير اروح  لبيتي والصباح ارجع هنا..!

رجع زياد آخر الليل حزين ومنهار على امه دخل غرفتها ودخلت وراه  ما قدرت اقول الا احسن الله عزاك

زياد يبكي ويشاهق كنه طفل على سريرها..

وانا عجزت افتح فمي لو بكلمه الموقف اكبر من كل الكلام..,

تركته بغرفة امه ونمت با الصاله  كأني على شوك

والفجر صحاني زياد

زياد ب الم موجع\ انا طالع لمستشفى علشان اخلص اوراق امي..

البنات بيجون علشان يغسلونها ويجهزونها لصلاة والدفن..,

تجين معهم والعزا هنا في بيتي..

عوق بحزن\ طيب..

طلع زياد وبعدها استوعبت كيف قلت طيب وانا عمري ما شفت جنازه..!

وكيف بستحمل المنظر ...؟!

دق تيلفون البيت وكانت اثير بنت نجلا تقول تجهزي...

امي وخالتي بيطلعون مغسلة الاموات علشان جدتي العنود..,

خالي يقول عوق بتطلع معكم...

لبست عباتي وطلعت لهم..,

حسيت  قلبي بيطير من بين ضلوعي من الخوف رحت معاهم..,

ولاادري كيف وصلنا المغسله الي غسلها وكفنها نجلا وبشرى ومعاهم حرمة شكله المغسله..,

وانا اناظر من بعيد كانت لابسه اساور قصتهم بشرى بمقص..,

وعطتهم الحرمه الي معاهم وقالت لها انتي تصدقي فيهم..,

ويحركون جسدها ويقلبونه منظر جثت ام زياد رهيب..!

ماكأن مر يوم على ها الجسد الضخم مشى فيه على الارض لفوها با الكفن ..,

هذي اخرتها حياه وشباب ومتع دنيا ونركض  ركض المخلدين وناسين الموت وهذي النهايه..,

وسلمت نجلا وبشرى على راسها..!

وجيت بعدهم دنقت على راسه وسلمت عليها سبحان الله وجها بعد ماماتت كان احسن من يوم كانت حيه..,

كأنها نايمه توقعت اني بخاف وبشوف وجه غير مثل ما اسمع عن الجنايز..!

اخذوا الجنازه زيادوزوج بشرى وعيال نجلا وبشرى..,

واحنا رجعنا لبيتي  مع سواق بشرى انا ونجلا وبشرى ..,

دخلوا بنات نجلاء وبشرى وزوجة ناجي ..,

وحضرواحريم اقارب لهم امتلى البيت ..,

جات امي تتوكا على عصاها وام ابراهيم وريم

عزوا نجلا وبشرى وحريم شكلهم اقارب خالتي العنود

ام عوق بعتب \ورى يا امي ما دقيتي علي تعلميني بوفاة ام رجلتس..,

عوق بحزن\ ما ادري نسيت فجعني موتها تروعت انتي من قالتس..؟!

ام عوق \نوره دقت علي وهي تحسب ان عندي خبر تقول نواف معلمهم..!

قالت بروح معتس اعزي وجات هي وبنتها معي..,

مر يوم العزاء ناس طالعه وناس داخله البيت مافضى..,

امي رجعت لبيتها حاولت فيها تنام عندي رفضت تقول ما ارتاح الا بغرفتي..,

عدت 3ايام العزا

زيادما اشوفه من الصباح الي اخر الليل يستقبل المعزين..,

انتهى عزا خالتي العنود

زياد صامت لكن الحزن بعيونه يدخل غرفة خالتي يجلس ساعات ويطلع عيونه كنه دم

مر شهر على وفاة خالتي وانا وزياد في بيت واحد لكن كل واحد عايش با الحاله

كم مره احاول اطلع زياد من حزنه لكن ما قدرت

حتى امي خلال ها الشهر مازرتها الا مرتين والي ياخذني لها ويرجعني سواقها..!

زيادصار  ماهو يمي يانايم يا جالس بغرفة امه

او في دوامه الي كان فتره والحين صار فترتين..,

اذا جيت جلست معاه وسولفت يسمع وهو ساكت ولا يرد علي غير انه يهز راسه ..,

حياتي احسها صارت ممله الصبح نفس المسا واليوم مثل امس..!!

امي حلفت  علي  ما اجي عندها..؟!

زياد فاقد امه ولازم ما تركه وهو بها الوضع..!

امي اذا جيتها تهاوشني وتطردني  تقول لااشوفتس الا مع رجلتس ..

ان تركتيه ها الحين ما ينساها لتس بعدين..

ورجلي ماهو معطيني فرصه اخفف عنه ..؟!

محد حاس فيني خوات زياد كلن مسكر بابه على حزنه وساكت..,

وانا انعزلت با الغرفه الثانيه غرفة  الاشباح الي فوق..,

اما اتفرج على التلفزيون والا اراجع حفظي للقرآن لعل الله ينفعني به..

حتى غرفتي صرت اكرها وانقرف منهااحس تجيني ضيقه فيها ما ادخلها الا اذا جا زياد..

وزياد ما اشوفه فوق الا اذا بيغير لبسه والا بينام .,

زياد كل يوم عن يوم يسوء وضعه واحسه يبعد عني..؟

صارت حالته غريبه اذا نام يلم نفسه مثل البردان  واسمع ونينه وهو نايم  يروع ما ادري وش علة ها الرجال

وانا الوقت الي ما يكون موجود وبدوامه اوالمستشفى احيانآ يطلبونه بوقت متأخر..؟!

انام بغرفة الاشباح والا با الصاله الي فوق احس البيت الكبير ضاق بي ..

ياربي مالي غيرك دبرني فأني لا احسن التدبير..

صرت بكل سجود وركوع ادعي ربي يطلع زياد من حزنه..

خالتي لها اكثر من شهر ونص من توفت واحنا على حالنا..

ما ادري متى تنقشع عنا سحابة الحزن..؟!

شسوي مالي الا اكلم خواته يمكن يساعدوني نقدرنطلع  زياد من جو الحزن..

كلمت نجلاء  وقلت بمرك بعد المغرب..,

طبعآ ارسلت رساله لزياد اني بطلع لنجلاء...

مالي خلق اطلبه شي وجهآلوجه ..

حزنه سد نفسي من حتى الكلام معه حتى مقاضي البيت واغراضنا..,

ارسلها  برساله على الجوال بدون كلام..!

ردبرساله فيهاكلمه وحده او كيه..,

طلعت لنجلاء الي كانت حزينه وحتى جو بيتهايجيب الكآبه..,

لكن افضل من جو بيتي ..,

جلست معاه ماادري كيف افتح معاها الي جايه انا على شانه...

ولا كان لها كلام الا عن خالتي وتعبها بمرضها وعسى الله يعوضها با لآخره..,

وان الي سواه زياد لو كان ولدها من بطنها ماراح يسوي ربع الي يسويه

عوق بتردد\نجلاء بطلبك طلب ولا تفهمني غلط..


.
.
.

(كلمه اخيره)

لا تحزنوا ، لأنّ
هذهِ ليست حياتُنا
هذهِ ليست وجوهنا الحقيقة
هذهِ ليست طبيعةُ عيشنا
هذهِ الأرض ليست مكاننا ، إنما هي معبَر مجهّز ومخلوق لأجلنا
هذهِ الشّمس وهذا القمر إضاءة مؤقتة
والنجوم زينة مؤقتة
والفصولُ امتحانات دوريّة ، أخفيتُ عنّا درجاتُها ،
وشهاداتُنا ،
نحنُ هُنا بأجسام مؤقتة ، وجمال مؤقت ،
وكلّ الأحزان
والأمراض
والمحن ،
والأحداث والكوراث ،
والابتلاءات ،
طوارئ س تزول قريباً ...
تنتظرُنا حياة مختلِفَة تماماً ،
مُدهِشَة جدّاً ،
يفصلُنَا عنها سجدَة خالصَة وإغماءة طويلَة ،
ثمّ نستفيقُ منهَا على ضفّة نهر في الجنّة
-بإذن الله -

.
.
.
الي الملتقى قريبآبأذن الله

وسالفه جديده


طيف الأحباب

ام الوليد

تذكروني واحبابي بدعوه طيبه







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ







بسم الله الرحمن الرحيم


هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,
.
.
البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح واونقد اوحتى يسأل عن مواعيد البارتات دليل اهتمامه با الروايه..,
.
.
اليوم بنشوف عوق المزايين وهي تحاول تطلع زياد من حزنه وزياد كيف يتقبل الموضوع..

وهل هي غلطت بطلبها المساعده من نجلاءاولا بنشوفه في البارت القادم..,

يا الله تعالوا معاي...!!

وسالفه جديدة؛
.
.

البارت الثاني والعشرون
.
.
.
عوق بتردد\نجلاء بطلبك طلب ولا تفهميني غلط..

نجلاء با استغراب\ اطلبي عوق حنا خوات مابينا شي..!؟

عوق ب الم \زيادمن توفت امه وهو عازل نفسه عني وعن بيته..,

وحاله كل يوم اردى من الي قبله..!

الموت  قضاء الله وقدرمن الله مالنا يد فيه..,

بيتنا يا نجلاء صار ما ينطاق ..

تحسينه ظلام قربت انجن من الوحده ومن كثر ما اكلم نفسي..,

حتى امي تقول خلك مع رجلك لا تجين الا انتي وهو

دليني حليني تعبت ما يعطيني فرصه حتى للكلام او ناخذ ونعطي مع بعض ..

يا نايم يا بشغله يا بغرفة خالتي ماخليت طريقه ماجيته فيها توهني بصمته..,

صرت ماني عارفه اتصرف معاه..؟!

نجلا بتفهم\وليش افهمك غلط عوق انتي من حقك تعيشين حياتك طبيعي..,

وزياد صراحه غلطان حابس نفسه بدوامة حزن وساحبك معاه لدوامته

خالتي غاليه علينا كلنا ولا هي رخيصه بس الحياه ماشيه حزنا والا فرحنا

خلاص بكرا بمركم  ..!

اردفت نجلاء وهي تناظر ساعتها\اليوم مافي وقت اكيدبيرجع من شغله تعبان ولا هو وقت مناسب اناقشه..,

عوق منحرجه\ ما قصرتي نجلاءلكن ماكنت عارفه اروح لمين وآسفه على الازعاج..,

نجلاء\لا عادي عوق با العكس انتي الحين منا وفينا..,

عوق بتردد\نجلاء..؟

نجلاء\هلا...!

عوق با ارتباك\لا يدري زياد اني قلت لك شي اخاف يزعل..,

نجلاء تبتسم\ابشري عوق وبعدين انتي ما قلتي شي غلط خايفه على زوجك من بيلومك..,

طلعت من عند نجلا حسيت اني غيرت جو ورجعت بنفسيه احسن لبيتي..

ارسلت لزياد انتظرك على العشا..

ورد برساله تعشي لا تنتظريني عندي شغل..

الله يصبرني بس ان شاء الله نجلاء تقدر تسوي شي ..!

انا ما طلبت مستحيل طلبت ان زوجي يرجع لي مثل اول ما تزوجته ..!

ابي اعيش مثل العالم والناس ..

ياربي كنت عند امي وحيده وهنا وحيده..

يعني مكتوبه علي الوحده وين ما اروح..!؟

وش الفايده من زواجي مابي شي منه بس يعطيني وجه يحسسني اني موجوده معه..؟!

نمت بغرفة الاشباح وانا غارقه با افكاري ولا صحيت الا على صوت زياد..

يقومني لصلاة الفجريقول ترى فاضوا من الصلاه وانتي نايمه..!

قمت صليت الفجر وقريت اذكاري ..

ورجعت لغرفة الاشباح انتظرته يناديني والا يجي يسولف معي ما عطاني وجه..!

لحقته للغرفه لقيته متكور على نفسه ومعطيني ظهره ..,

عوق ويدها على ظهر زياد\زياد في شـي ..!!

زياد وهو يوخر يدعوق\ تكفين عوق تعبان ابغى انام اجلي كلامك لبعدين..,

قمت من عنده طاح وجهي واستحيت من صدته لي خفت اجلس واخذ واعطي معه يقولي كلام ما اتحمله

رجعت لغرفة الاشباح فتحت التلفزيون ولا ادري وش يقول اهم شي صوت با البيت ..,

على الساعه تسع قمت صليت الضحى..,

ودعيت ربي يعدي ها اليوم على خير...!

انا ما ادري وش طبع زياداصلن ما كملنا شهرين مع بعض ...

بداية عرسنا والمشكله الي صارت بينا..

بعدها سافرناوفاة امه...

يعني للآن زياد احسه غريب عني ..,

ما ادري وش راح تكون ردت فعله حتى الفجر نفض  يدي عنه ما يبيني حتى المسه ..,

الله يستر من اخرتها المفروض اني منطقه وساكته وش اسوي خلاص رجال هذا رجال بحسناته وسيئاته..,

ياليتني مارحت لنجلاء ودخلتها بينا اكيد زياد بيحس اني قايله لهاشي..

الا لازم انط واتلقف اروح ادور حلول عند خلق الله ..,

طيب من يلومني يوم دخلت نجلاء ماعندي غيرها بعد الله ..,

انا ماخليت شي ماسويته عجزت فيه سواء كلام ولا لبس ولاتغيير بشكلي وفي بيتي نفع فيه

مابقى شي طرا في بالي والا سمعته الا وسويته له لكن الرجال منطوي على نفسه وصاد عني ..

والله يا زياد انك عقدتني وصرت استحي منك من كثر ما تصدد عني ..

ماكذبت ريم يوم تقول اذا جفاتس رجلتس كن البشر كلها محاربينتس ..

الحين لو زياد زعل مني وقال هذا اسرار بيتنا ليش تطلعينها وش راح ارد عليه..

يا عوق وش اسراره زوجك يبي احد عنده جراءه ويواجه يقول الحزن ماراح يقدر يرجع امك لك..

عش حاضرك وهذا قدرها تموت في ها اليوم مهما كان وضعها متعافيه والا مريضه..!

قضيت يومي كله باالحالي وافكار تودي وافكار تجيب ونجلاء للحين ما بينت وش الي أخرها

قرب يأذن المغرب ولا شفت احد

لا هي ولا زياد..

زياديطلع ويدخل ما احس فيه..

أذن المغرب وصليت جات الخدامه فوق تخبرني ان نجلاء موجوده..!

الحمدلله اخيرآ ما بغيتي تطلين يا ام راكان..

انا مستبشره خير من جيتها زياد يحترمها واكيد بيسمع كلامها..,

ليتك  ترجع يا زياد مثل ايام الطايف يومك تدور رضاي ..!

آخ يا قلبي ايام حلوه تروح من اعمارنا ما نحس بحلاوته الا اذا عدت وراحت

والا بوقتها ندور الي يتعسنا ونسويه بس علشان ننكد على حالنا..,

لبست ونزلت سلمت على نجلا ء...!

حضرت القهوه وجلسنا نتقهوى انا ونجلاء ..

واسمع صوت  زياد يرحب بنجلاء وهو من على الدرج نازل..,

بسم الله هذا منين يدخل ومنين يطلع ..,

حتى قبل يشوفها  شكلها مكلمته جوال..,

نجلاء تبتسم \هلا ومرحبا وينك يا اخي شغل شغل افض شوي لنا..,

زياد بحزن\موجود يعني وين بروح من المستشفى للبيت ..,

نجلاء \وش فيك زياد مره وجهك تعبان وزنك نازل ..!

زيادبضيق و يمسح على وجه بيدينه\ ابد ضغط شغل ..؟!

نجلاءتلتفت لعوق \حتى عوق بعد ضغط شغل متغيره ونحفانه..!!

وشفيكم انتم ماتاكلون عايشين على الهوى ..,

عوق بنفسها\جاك الموت يا تارك الصلاه شكلها بتفتح معه الموضوع احس بطني مغصني من الخوف..!

تكفين نجلاء خلاص ما ابيتس تقولين شي راضيه بصمت زياد

قامت نجلاءودخلت غرفة خالتي..,

ولحقها زياد ودخل وراها وخلى الباب مفتوح

وانا جلست في محلي  غرفة خالتي مقابله الصاله واسمع اصواتهم كأنهم عندي ..!؟

نجلاءبا استغراب \ توقعتك فضيت غرفة خالتي..,

زياد بدهشه\ ليش افضي غرفة امي بتقعد طول ما انا حي  مثل ما تركتها ..؟!

نجلاءبملامه \وش ها الكلام زياد خالتي توفت الله يغفر لها ولافي داعي توقف غرفتها كذا..

الاجهزه تبرع فيها يمكن احد يستفيد منهم كثير المبتلين ومحتاجين ها الاجهزه..!

الله يرحمها لو كانت حيه مار ضت بلي تسويه..!؟

زياد بحده و استغراب\من جدك با الله تسولفين ..,

نجلاء تتنهد بوجع\الحزن لو كان بينفع كان نفعني يوم مات ساري..!

بغيت انجن حسبت حياتي انتهت بموته..

اهملت نفسي وعيالي بغيت انطرد من وظيفتي..

سنه كامله ما شفت الشمس اقوم واقعد بهمي وغمي واحزاني..!

بغينا ننفضح وانت تذكر الي صار وقتها لو ما ستر الله علينا..؟!

وثم تدخلك با الوقت المناسب ..؟؟

من غير توابع ذيك السالفه الي بغت تهدم بيت بنتي من شخص غير مسؤل وام غارقه باأحزانها

لكن بعدها رجع لي عقلي تحسفت اني ما تصبرت ..!

وان الصبر عند الصدمه الاولى وهذا انا قدامك بعد ساري زوجت بناتي وفاء وسناء..

وعبير قريب زواجها وهذا انا امارس حياتي طبيعي وعجلة الحياه ماو قفت لي  ..!

اردفت نجلاء با الم\ساري كان كل حياتي وشايل عني مسؤلية كل شي..!

ما اعرف من المسؤليه الا وظيفتي ..!

كل شي هو قايم فيه ما خلاني اشيل هم شي با الدنيا..,

وبعده جبرت نفسي وعودتها على المسؤليه وانا الي كنت احسب نفسي اضيع من عقب ساري..!

زياد بتساؤل\ليه انا وش سويت يخليك تقولين كل ها الكلام..,

نجلاء\شف نفسك كيف صاير..

ما انت زياد الاول حزنك انعكس حتى على بيتك وحياتك  ..!؟

زياد با استنكار\  وش فيها حياتي لا يكون عوق بزيارتها البارحه لك تشتكي مني..؟!

نجلاء\وش تشكي منك حرام عليك لاتظلمها مسكينه..!

مراعيه وضعك ومقابله بيتها وانقطعت عن العالم على شانك شف حتى شكلها كيف صايره ..!

بالله عليك هذي عوق الي اول مادخلت بيتك ..!

زياد بغضب \ليه وش فيه شكلها ست الحسن والدلال غير الدلع والفضاوه..!

اردف زياد بغضب واستهزاء\وانتي وش عرفك انها ماتطلع من البيت غير ان وجه النحس شكت لك مني..!

نجلاء بملامه واستنكار\عيب زياد تقول عن زوجتك كذاوالله عوق ما مثلهااستغفر ربك..

اعوذبا الله وش فيك ماانت زياد الي على خبري..!؟

زياد با اصراروغضب \الا وجه نحس وشر وبعد شكايه ..,

خير ماتبيني حضرتها احزن على امي على بالها بتعوضني امي

تبطي عظم توصل لظفر امي وجه النحس  المعقده..,

صراخ زياد واصلني لصاله معقوله هذي عقلية دكتور ..,

والله المراهق ما يفكر ها لتفكير

يا ويله من ربي وجهي نحس  ومعقده وشكايه  كل ها الصفات فيني ..,

هذا وانا الي استعجلته يرجع من الطائف اجل لوانها متوفيه واحنا هناك وش كان سوا بي..؟!

يمكن يتركني وراه ويرجع با الحاله ..!

معقوله الي قاعده اسمعه مستحيل هذا ماهو زياد هذا شخص ثاني

انا من عرفته وامه مريضه..!!!

استفزني كلامه ودخلت عليهم بالغرفه..,

عوق بحده \وش نحستكم فيه يا دكتور زياد..!

زياد بحده\ انتي فوق انك نحس ما تستحين  تتصنتين علينا

وبعدين تعالي انتي وجهك  شايفتني طفل رايحه تشتكيني لنجلاء

ومن بعد حضرتك رحتي اتشكوين و تدورين عنده حلول..!؟

عوق بغضب \وش اتصنت عليك انت صوتك واصل آخر الدنيا

يسمعك الي برا البيت ماهو الي جنبك..!!

نجلاءبترجي \تعوذوا الشيطان..,

نجلاء تسحب عوق مع يدهالبرا الغرفة\عوق اطلعي فوق زياد اعصابه تعبانه ما يدري وش يقول..!

عوق تنفض يد نجلاء بغضب\ وش تعبان هذا من شهر ونص ما يشوف احد غير نفسه..!

ما يدري اصلن حتى عني كنت اظن انه  نسى وجودي...,

الحين عرفت السبب يتجنبني خايف بعد اني انحسه ويموت ..!

يا اخي ما يحتاج تصبر نفسك علي   ..!

كان من يوم توفت امك قايل يا وجه النحس يا معقده اطلعي من بيتي

لا تذبحيناولا تجيبين لنا امراض نفسيه..!

زياد باستهزاء \والله ما فات شي كان تبين تنقلعين لأمك..

الباب طلعت منه امي ولا رجعت وانتي ما نتي احسن منها اطلعي ولاترجعين..!

عوق بتحدي\خلاص انتظرك عند السياره بسرعه بلبس عباتي وجايه ..,

لكن خلك عند كلامك لاتتراجع بعدين وتطلب رضاي ..,

زياد بغضب\غصب عنك عند كلمتي وتشوفين وش بسوي  ..!؟

نجلاء\زياد عوق وقفوا ها المهزله خلاص ...!

عوق  تكفين تعالي معاي ترى الشيطان وقف على روسكم..!

عوق بوجع \نجلاء انتي ما قصرتي لكن اخوتس بايع ومخلص..,

وشكل ها الكلام كان بقلبه من توفت امه لكن مالقى فرصه يقوله الا الحين..!

زياد\يا نجلاء اتركيها تنقلع هذي قليلة ادب و لسانها طويل ومتبري منها ما تعرفينها ..!

اردف زياد بسخريه\الله لايسامح من بلاني فيها ما سوو خير يوم عرضوها علي وانصحوني اخذها..؟!

عوق بتهكم موجع \ لا والله ما سوو خير فيني ماهو فيك يالله القاك عند السياره..,

زياد با استهزاء\كلمي امك ترسل سواقها يجي ياخذك الدرب الي يودي ما يجيب

والله يعينها عليك وعلى بجاحتك انقلعي الله يردك..!

كلام زياد ذبحني من الوريد للوريد انا بجحه  وقليلة ادب وش سويت..

عوق تبلع غصتها بحسره\ اذا هذا أخرها يا زياد وصلتها لأخلاقي

تذكر بعدين  انك لو وش ماسويت مارجعت لك..,

اردفت بمراره \انا ماشيه لكن  ورقتي توصلني وفراقك عيد مامن على مثلك حسوفه..!

وطلعت من الغرفةاحس اني امشي بلا روح با الغصب تمالكت نفسي لا ابكي وتحس امي بشي

اذا درت قبل اجيها  ماراح ترسل السواق  بتقول لاتطلعين من بيتك وحلي مشاكلتس داخل بيتس..,

وزياد ماعاد خلا بيني وبينه حبال وصل كلها قطعها

انا يقولي تنقلع الله لايردها..,

يا ليتني اعرف ذنبي وش قليت ادبي عليه فيه والا تبجحت

هو كلامه ينطق الحجر ماهو البشر ولا يبيني ارد بعد..

كلمتها ترسل السواق سألتني زياد وينه...!

قلت لها سافر فجاءه عنده شغل وانا تعبانه ولا عندي في البيت احد..!

لبست عباتي وقفت برا البيت با الشارع..,

طلعت وراي نجلاء وهي تبكي  تحاول انها ترجعني لكن رفضت ارجع ..,

الدنيا  ليل والحي الي فيه بيت زياد قليل البيوت فيه ومتباعده ...!

اذن العشاء وانا واقفه برا وطلع زيادلصلاة وشافني واقفه عند الباب..,

كأني متسوله واقفه اشحذ ولاناظرني ولا حتى  كلف على نفسه يقول ادخلي للحوش ..!

ولا استحى ان المصلين الي يروحون للمسجد يشوفوني واقفه..,

ناجي وعيال خواته طلعو للمسجد وهم ويناظرون على باب البيت ..؟!

مستغربين من الي واقفه عند الباب..!

جا السواق قبل يفيضون المصلين من صلاة العشا والا كان هي الفضيحه الي صدق  ..!

ما اخذت معاي من بيت زياد الا لبسي الي علي وعباتي..,

ركبت مع السواق ورجعت لبيتنا وانا خلاص مقرره انهي كل شي مع زياد..!

دخلت على طول لغرفتي حتى امي ما شفتها..,

الغرفه الي حسبت خلاص ماراح ارجع لها الا ضيفه

الظاهر بقعد فيها لين يشيلوني جنازه...

دقت الشغاله الباب تقول عوق ماما كبير يبغاك..؟!

غسلت وجهي بماء باردوطلعت اطمنها علي ما ابي افاجئها اني خلاص الي بيني وبين زيادانتهى..,

سلمت على راسها وجلست ابي اسولف واخذ واعطي معاها ما قدرت..!

حلقي ناشف من القهروفيني عبره ما ابيها تطلع قدام امي..؟

وهي تسأل وانا بس اهز راسي ايه ولا..!

ام عوق\وش  فيتس تانسين شي..,

عوق بوجع \لا ..,

ام عوق بتوجس\رجلتس فيه شي..!

عوق بقهر \ما به بلا..!

ام عوق بتهكم \ السالفه بها مابه بلا اجل البلا بتس..,

عوق بألم\ مافيني شي ..!

ام عوق يتساءل\هو وينه..؟

عوق بملل\ماقلت لتس يمه انه مسافر..!

ام عوق\كل هذا ضايقن خلقتس عليه جيتي وعلى طول لغرفتس..!

ما شفتس غير مرسال يا الله تجين ماغير روعتيني يوم تقولين تعبانه...!؟

عوق بتهكم\ايه بسم الله  عليه تعبي منه فاقدته اشتقت له..!

ام عوق تضحك \الله يخليه لتس ويرجعه با السلامه..,

عوق بتململ \يمه ابي انام تعبانه صاحيه من الفجر..؟!

ام عوق بتفحص\ وجهتس ابد ماهو الي انا خابره ..!

عوق بتعب\ راسي يوجعني انام وان شاء الله يطيب..,

ام عوق\ وش ينومتس الحين تو الليل ..,

عوق بقلة حيله \طيب ..

ام عوق\متى بيعود زياد من السفر...؟

عوق\ ما ادري عنه يمكن يطول سفره..,

ام عوق بملامه\وليه ما سافرتي معه وش يجلستس عقبه..؟

عوق تتنهد بحسره\ مسافر بشغل ماهو فاضي لي..؟!

اعتذرت لها اني ما بعد صليت وقمت ..

صليت العشا نمت وانا ما ادري وشلون نمت ..؟

صحيت على صلاة الفجر قريت اذكاري وردي طلعت..

شفت امي بغرفتها تصلي ورجعت لغرفتي احس اني مصدومه ماني قادره حتى افكر..!

رجعت لسريري انام واصحى واتقلب كأني على جمرمتضايقه مدري وش اسوي ..

الله واكبر يا زيادوين كلامك يوم تقول مرات احسك حلم ماابي اصحى منه

ما كذب من قال هرج الليل مدهون بزبده..

هذا انت يوم زعلت طلعت كل صفه شينه ولزقتها فيني وكلامك صار مدهون بعلقم ..,

نمت صحيت ما ادري كم الساعه لكن الاكيد انه نص النهار  طلعت اشوف امي ..!

ام عوق\هلا بعوق المزايين ماهي عوايدتس تنامين لظهر..؟

عوق بكسل\كم الساعه الحين ...!

ام عوق\ اذن الظهر صلي وتعالي ابيتس

رجعت لغرفتي وتجهزت لصلاه وصليت وطلعت لأمي

ام عوق\الخدامه تقول انتس من جيتي البارحه ما اكلتي شي..,

عوق بحزن \الحين بقوم افطر..!

ام عوق با استنكار\دافع البلا كل هذا زعل على سفر رجلتس..!

عوق بضيق \يمه تبين تفطرين معي والا تنتظرين الغدا..!

ام عوق\تعرفيني  ما احب اخلط ..,

افطرت قبلتس واستنظر الغدا..!

دخلت للمطبخ مالي نفس با الاكل ولا ابي امي يضيق صدرها..؟!

كبدي وارمه وفيني عبره خانقتني من كلام زياد ما ابي امي تحس فيني..,

افطرت فطور خفيف وشربت مويه  حتى المويه احسها مره بحلقي طلعت من المطبخ..!

عوق بتعب\يمه تبين شي بدخل انام ما ابي غدا..,

ام عوق\سلامتس نوم العوافي يا النوامه..!

دخلت غرفتي واناافكاري مشوشه ماني عارف وش افكر فيه ذبحتني الحيره..,

نمت وصحيت مع صلاة العصرصليت وطلعت لأمي..,

لقيتها جالسه بمظلتها  وعندها قهوتها جلست عندها اقهويها..!

ام عوق بتوجس \ من جيتيني وانتي نايمه وش عندتس..,

عوق\ابد مافي شي من توفت خالتي  ما نمت زين ماصدقت القى سريري عوضت النوم الي فات..!؟

ام عوق\عوق وش بلا وجهتس منقلب وعيونتس غايره..!

يوجعتس شي  تونسين شي..!

اردفت ام عوق بضحك \يمكن صايده لتس صيده..,

عوق بضيق واستغراب\ وش صيدته الا تغير جو  ..!

ام عوق\ اي بالله صادزه هالحين حنا اول الصفري..,

كل يوم نهارنا شكل مره حر ومره برد ومره عجاج..!

لين يدخل الشتاء الله يغيثنا با المطر الارض يابسه..

عوق\اي والله يمه اول مره اشتاق لشتاء الله يسوق الامطار علشان اطلع انا وانتي للبر..,

ام عوق\لا والله اطلعي انتي ورجلتس..,

انا السنه هذي بطلع مع سعد شاري له ذودآ طيب..!

يقول ياعمه علشانتس شريته وبنخيم با لبر..

وانتي عاد قولي لرجلتس يجيبتس عندنا..!!

عوق بتهكم\زيادوش عرفه با البر انا خويتس ..,

ام عوق بتوجس \طيب يا عوق من هنا لطلعتنا للبر مية فرج..,

دقي على نوره خليها تجي تقهوى  تسأل عنتس ما مرت اليوم ماهي لها عاده..!

وجددي القهوه  مبطيه عن قهوتس ..

دخلت علشان اكلم خالتي ام ابراهيم وازين قهوه أمي ..,

كلمتها وقالت بتجي..

صلحت القهوه وجهزتها ..

دخلت غرفتي بغير لبسي  تذكرت اني ما جبت معي لبس..,

وكل لبسي  الي هناارسلته للجمعيه..,

ياربي وش اسوي وجتني فكره ابي اغير شوي من جوي

دخلت غرفة امي وطلعت من ملابس امي..,

لبستها ولبست من طرح امي وبراقعها وزينت شعري جديلتين

واطلع بالقهوه لمظلة امي وخالتي نوره  تسولف عليها..!!

يوم شافتني  طارت عيونهاسلمت عليها من ورى برقعي ..,

وامي ضحكت وانا ساكته ماتكلمت...

ام عوق بضحك\وش فيتس يانوره..

ام ابراهيم بدهشه\من عندتس يا وضحى..؟

ام عوق بممازحه\ ما عرفتيها..,

ام ابراهيم منبهره\والله يا وضحى اني ما شفتس بشبابتس لكن ما اقول الا انه هذا انتي..,

اردفت ام ابراهيم بتساءل\لايكون انها من حريمتس الي ماقد شفناهن عندتس ..,

ام عوق با ارتباك وتوتر \هذي عوق يانوره عوق..,

اردفت ام عوق\يا منوة عيني انها تلبسه ماتفكه بس وش تقولين في بنات ها الحين..,

ام ابراهيم بضحك\البرقع من اول ستر النساءالحين يادافع البلا غيرنه ماعاد هو برقعتس الي انتي خابره..,

عوق بضحك\دامها رغبتس والله اني ان شاء الله ما خليها بنفستس يا الوضيح واني البس برقع امتس وجداتس ولا افكه ..,

واقعد اسولف مع امي وخالتي ونسيت همي الي جيت به من بيت زياد

عوق بممازحه\ وش رايتس يا خاله انا وامي بنرجع بدو خلاص..؟!

وناظرتني امي نظرت المستغرب والي حاس ان فيه شي..,

ام ابراهيم بضحك\ يا الله الخيره الناس هاجه عن حياة البداوه وانتي وامتس تدورنها وش تبن با الشقى..؟!

ام عوق بتوجس \ عوق تمزح والا رجلها ماهو تاركها..!

ام ابراهيم با اعجاب  \ومن الي عنده مثل عوق ويفرط بها انا اشهد انه فاقدآ صوابه...!؟

عوق بنفسها\وش بتقولين يا خالتي لودريتي ان زياد يدعي على حتى الي صار سبب زواجنا..,

اذن المغرب وام ابراهيم طلعت لبيتها وانا سندت امي ودخلنا بيتنا..!

ودخلت لغرفتي اصلي المغرب ..

خلصت صلاتي لكن الحين وشلون اطلب من امي فلوس علشان اشتري ملابس..,

ملابسي خليتها هناك ..!!

وطلعت لأامي الي توها تخلص صلاتها..

عوق بتردد\ يمه معتس فلوس..,

ام عوق با استغراب\وش تبين فيها..

عوق\ محتاجتها..!

ام عوق \ورجلتس ماعطاتس  شي ..!

عوق\الا ما يقصر بس زياد متعود يحول على حسابي ماهو نقدي بيدي..!

وانا بطاقة الصراف ما ادري وين مضيعتها

ام عوق\والله ما ادري عنتس انتي وراتس شي عسى الله يستر منه..!؟

عطتني بطاقتها وطلعت لسوق اخذت لي لبس واغراض الي احتاجها..,

يوم رجعت نزلتها في المجلس ما ابي امي تشوفني ودخلت لها بكيس واحد

ام عوق\وش عندتس تأخرتي واخرتها جيتي بها الكيس ...!

عوق\ما لقيت الي ابيه..؟!

دخلت غرفتي ما ابي امي تضغط علي حسيت انها عارفه اني اكذب عليها بكلامي ولا ابيها تطلب مني البطاقه..!

اخاف احتاج شي وانا ما معي شي كل شي تركته في بيت زياد..!

صلحت عشا لأمي وتعذرت لها اني با انام..,

دخلت غرفتي وانتظرتها تدخل غرفتها تنام ..,

طلعت واخذت ملابسي الجديده ودخلتها بغرفتي ..!

وفتحت دولابي الي كان فاضي الا من البومات الصور..,

رتبت الملابس وغيرت لبسي كملت صلاتي ودخلت سريري..!

وافكار تروح وافكار تجي

انا من البارحه وانا عند امي زياد لاجا ولا كلم الرجال شكله ما صدق بس يفتك مني..!

حتى خواته ما كلموا ولا قالوا بنصلح بينهم..!

احسن لايدقون ولا هو يجي ماعلى مثله حسوفه..!

وهو من هو شايف نفسه يعني اني كله دكتور حريم لاقام ولا قعد..!

استغفر الله وظيفته تقوم فيها اي ممرضه..!

والاإي عجيز تقدر تولد حريم  والا تعالجهن ..!

وجع يوجعه هو وها الوظيفه الي تفشل ..,

لا وخواته الدكتور زياد والدكتور زياد..!

لو كان اخوي دكتور نساء اصلن استحي اقول دكتور..!

ولامن زين ها الوجه والا من حلاة ها الزول..!

من طوله حتى سريره تفصيل..!

كش عليه وعلى وجه المتشائم المريض والله هو المعقد مهو انا ..!

الحمدلله اني افتكيت منه ..!

نمت وصحيت الفجراليوم الجمعه عيد الاسبوع ..,

كل جمعه من يوم كنت طفله احب اللبس جديد واسوي تغيير بشكلي وفي بيتنا..,

المدرسات غرسوا فيني وانا صغيره ان ها اليوم احب الايام الي الله ..

وامي كانت تساعدني اسوي جو في ها اليوم..,

قمت  صليت وطلعت صلحت لأمي فطور مثل ما كنت اسوي قبل اتزوج..!

ودخلت لغرفتهااناديها تطلع معاي تفطر

جلسنا انا وامي با الصاله على صوت القرآن ياربي من زمان عن ها الجو ..!

افطرنا ونسولف انا وامي

عوق بترقب وارتباك \يمه الله لو نرجع انا وانتي مثل قبل..!

ام عوق بتوجس \وشلون مثل قبل ..!
.
.
.


(كلمه اخيره)



حين قرأت [إن الإنسان لربه لكنود]. . . ""سورة العاديات آية6 ""
عتبت على نفسي لماذا لا أعرف معنى كنود . . ؟!
ولما عرفت معناها / (الإنسان الذي يعد المصائب وينسى النعم,عاتبت نفسي أكثر و خشيت أن أكون كذلك)

لـــِ د.سلمان العوده

ربي آجعلنـــآ من الشآكرين
.
.
.
الي الملتقى قريبآبأذن الله

وسالفه جديده


طيف الأحباب

ام الوليد


تذكروني واحبابي بدعوه طيبه




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم


هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,
.
.
البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح واونقد اوحتى يسأل عن مواعيد البارتات دليل اهتمامه با الروايه..,
.
.

اليوم بنشوف عوق المزايين  وش راح تسوي بمشكلتها مع زياد وموقف وضحى من المشكله

يا الله تعالوا معاي...!!

وسالفه جديدة؛



البارت الثالث والعشرون

.
.
.

عوق بترقب وارتباك \يمه الله ياسلام  لو نرجع انا وانتي مثل قبل..!

ام عوق بتوجس \وشلون مثل قبل ..!

عوق بتردد\ يعني اعيش معتس هنا..!

ام عوق بدهشة\ورجلتس ..!

عوق بعدم اهتمام\ بكيفه ..!

ام عوق بحده \وش كيفه المره العاقل وين ما يعيش رجلها تعيش معه..!

عوق با ارتباك \زياد كان يربطه  في البيت امه وتوفت الحين عادي..!

انا بجلس هناوهو مشغول تعرفين شغله متعب وكل نهاره با المستشفى متى مافضى يمر علي..!

ام عوق بغضب وانتقاد تضرب راسها \يمر عليتس ..!!؟؟

يا فضحي فضحاه عساتس تبينه يرقد معتس  في بيتي ..

وش بتقول عنا العرب بنت وضحى اعرست لها على لها رخمتن تسحبه وراها تقومه وتقعده على كيفها ..!

وبعدين بيتس الي اكبر من بيتي مرتين من تخلينه له ..!!

اردفت ام عوق\لا بالله هذا ماهو راي وانا امتس ومن يوم يرجع رجلتس من السفر ارجعي معه..,

ولاهو من بعد بيتس مقراط عصا متى ما بغيتيني تعالي والا انا اجيتس..!

عوق بمراره\يمه بيت زياد موحش ما ينعاش فيه وخصوص بعد ما توفت خالتي ما ابي ارجع له..!

ام عوق بحده  \ هذي ماهي سالفه انتي  وش وراتس..!

عوق برتباك وخوف \يعني وش بيكون وراي غير كل خير..!

ام عوق بتهكم \نصبر وانا امتس  ونشوف تالي ها الخير..,

قوميني ارتاح بغرفتي قبل الصلاة ..!

ازين من سوالفتس الي لا تنزرط ولاتنبلع ..!؟

قومت امي لغرفتها وانا دخلت غرفتي..

ياربي وشلون افهم امي انه خلاص بنفصل عن زياد اجيها يمين تجيني يسار..!

اليوم الجمعه ماهو لازم اضيعه

اصلي واطلب ربي ازين من التفكير بزياد وسوالفه..

صليت الضحى وقريت قرآن..,

بعدها طبخت غدانا انا وامي ..,

يا ما تمنيت يكون  عندي عايله كبيره ونجتمع بعد صلاة الجمعه..!

صلحت الغداء وبخرت البيت ..!

تسبحت ولبست جديد مثل عادتي كل جمعه لازم لبس جديد..!

ها العاده الي نسيتها من جنون زياد..!

قريت سورة الكهف

صلحت قهوه وصحيت امي تصلي ورحت صليت وجلست اسمع خطبة الجمعه..,

طلعت امي علي وهي مستانسه..!

ام عوق بفرح\ ماشاءالله  زياد عودمن السفر..,

عوق با استغراب\ لا ليه...!

ام عوق تبتسم\ما ادري عنتس بخور وريحة الغداء والقهوه واصله غرفتي..!؟

ولابسه وطاقه الزين قلت يمكن رجلتس بيجي..!

عوق \يمه وش لبسه ترى كله قميص ..!

وانتي تعرفين طبعي من صغري احب البس جديد يوم الجمعه..,

وبعدين زياد ماهو بجاي  كلم يقول  بيطول بسفرته شوي..!

ام عوق\ايه زين يوم تطمنتي عليه..!

اذا كلمتس مره ثانيه والا كلمتيه..!

قولي امي تبي تكلمك و تسلم عليك..

عوق \خلاص يمه ابشري..,

ام عوق تبتسم\خلي سورينا تحط كرسيي عند الباب الحين كني اشوف وريعات جيرانا يتحروني يناظرون بابنا..!

عوق بنفسها\ياخوفي امي اذا درت تجبرني على زيادوهو رجالآ مايبيني وش اسوي...!

يا حياة الشقا حياتس يا عوق..؟!

طلعوا الشغاله وامي عند الباب وعادتها الي ماتتركها..!

توزع ريالات للبزارين تفرحهم فيها ..!

دق تيلفون البيت شفت الرقم ..!

هذارقم بيت نجلاء اكيد هي بتكلمني ارد والا ما ارد..؟ّ!

مافي احد يدري اني طلعت من البيت الا هي وزياد..!

ماراح ارد بس وش عندها داقه معقوله مرسلها زياد..؟!

انقطع الخط..

احسن خله ينقطع يعني وش بتقول زياد ما اخلى فيها اقوال..

من غير فشيلتي والسوالف الي سمعتهن مني ومن زياد يا طيحت وجهي منها..

ودق مر ثانيه شكلها مصره تكلم برد قبل تدخل امي ..!

اخاف امي  ترد عليها وتعرف السالفه ..!

نجلاء\السلام عليكم..

عوق \ هلا نجلاء..

نجلاء \كيفك وكيف الوالده ان شاء الله طيبين..؟

عوق ببرود\الحمدلله بخير..,

نجلاء بتردد\والله ما ادري وش اقولك  لكن بدخل با الموضوع..!

عوق تدرين بمعزتك عندنا ولو ماتهمينا ما كلمتك..!

عوق بمقاطعه\اذا هو بخصوص زياد الموضوع منتهى..؟

زياد ما قصر ماخلى له عندي  خط رجعه..!

قدامك مسح بكرامتي الارض وطردني ..!

نجلاء\يا عوق الحياه الزوجيه معرضه لأهتزازات وهذا شي طبيعي..!

والزوجه لازم تكون واعيه لشي هذا..!

وبعدين الزوج وزوجته ما بينهم كرامه..!؟

انتي عارفه ان زياد كانت نفسيته با الحضيض بعد خالتي وهو شوي حساس..!

عوق بعتب\وانا يعني ما عندي احساس..!

الاحساس بس له هو..؟!

نجلاء\ والله ما اقصدلكن انا كلمتك لأني عارفه ان عقلك يوزن بلد..!

وبتسمعين مني لا تعاندين وتخربين بيتك وزوجك يحبك لكن ساعة شيطان

والله مافي مثل قلب زياد..,

عوق بتهكم\  زياد ما مثل قلبه عندكم انتم..!

اما انا با النسبه لي خلاص مسحته من حياتي ومستغنيه عن ها الحب

الي كان واضح يوم انفجر علي قدامك ماخلى ولا بقى كلمه..!

نجلاء تتنهد بوجع\ ياليتني ما تدخلت بينكم انا السبب..!

عوق\لا تلومين نفسك يا  نجلاء اصلن حياتي مع زياد منتهيه منتهيه سواء تدخلتي اولا..!

انا ماشفت يوم حلو معه كلها مرار بمرارمن تزوجته وانا متعوستن معه..!؟

نجلاء\انتي  الحين متأثره بلي صار ومنفعله..!؟

اذا هديتي راجعي نفسك ..!

وفكري بتلقين شي حلو ولحظات سعيده بينكم تشفع له عندك..

وسامحيني  على الي صار..؟!

عوق بوجع \انتي مالك ذنب بشي با العكس الله يكثر من امثالك..!

حاولتي تصلحين لكن انا مالي با الطيب نصيب..!

انا وزياد لايمكن نكمل مع بعض ..!

نجلاءبخيبة امل \توقعت لي خاطرعندك لكن خيبتي ظني..!

عوق تتنهد بحسره \لا والله لك كل الخاطر الا بموضوع زياد ما استقبل اي محاولة اصلاح..!

لأن الزجاج اذا انكسر صعب تصليحه مالنا الا نتخلص منه ..!

نجلاء \ الله يصلح الحال ويهدي النفوس واتمنى هذي ما تكون آخر مكالمه بينا توصين شي ..!

عوق\ سلامتك ..!

سكرت من نجلاء واحس اني بردت حرتي بزياد شوي لو ان قلبي اوجعني اني زعلتها..,

اهل زياد ناس محترمين وخصوص نجلاء وبشرى عكس اول مره شفتهم فيها ما كنت مرتاحه لهم

لكن لما احتكيت فيهم غير سبحان الله ذوق واخلاق ونياتهم طيبه ..!

دخلت امي من برا..,

ام عوق \وين غداتس قلت ادخل القاه جاهز ..!

عوق\ابشري الحين احضره اخرتني نجلاء على التيلفون تسلم عليتس ..!

حضرت الغداء وجلست انا وامي نتغدى

ام عوق با استغراب  \وش عندها ام راكان داقه غريبه ماتعرف حتى رقمنا..!

عوق بتوتر\ شافتني يوم انا تعبانه ودقت اتطمن ويمكن اخذت الرقم من زياد ..!

ام عوق بشك\ايييييه الله يجزاها خير ..!

كلام امي صار يرعبني وتلميحاتها تخوف ولو ماشافتني واقفه عند التيلفون كان ماخبرتها بمكالمة نجلاء

ماصدقت خلصت امي من الغدا قمت على طول دخلت غرفتي بريح شوي..,

ونادتني الشغاله تقول حرمه على التيلفون ..؟!

ياربي سترك لايكون بعد نجلاء وش بقولها الحين اخاف امي تسمع

ثم عادينكشف الي انا داسته  عنها ..!

رديت على التيلفون..؟!!

ريم\هلا بعوق ..!

عوق با ارتياح\هلابتس الحمدلله  انه انتي ..!

ريم بدهشه\ليه منتظره احد والا ما تبين تكلميني يا القطوع ..؟

عوق بضحك\ \نطح الصياح صياحن تسلم من القطوع انا والا انتي..!

ريم بتهكم\ومن الخفيف يا عويق انا والا انتي..!

تدرين ابلش بعيالي وين اخليهم..!

عوق\الله واكبر الي يسمعتس من كثرهم كلهم ثلاثه..!

ريم\تعرفين طبعي يا عوق مااحب اخذ عيالي معي خصوص اذا باازور احد..!

الحمدلله والشكر طالعه اتونس والا اركض وراهم ..,

اتركيني من اخبار عيالي ابي اخبارتس ..,

عوق بوجع \ابد ماعلي طيبه..

ريم بضحك\امي تقول روعتني عوق دخلت علينا حسبت الزمن رجع ورى ..!

وضحى رجعت شباب وش جاتس على ها الحركه..,

عوق تبتسم\ابد قلت بونس امي وخالتي شوي..

ريم تمريني اليوم..؟

ريم \والله يا عوق بموت على شوفتس لكن اليوم انتي خابره لازم نجتمع على الغداتحت عند خالي..

الحين اكلمتس وجلالي على راسي بنزل لكن امي قالت عوق عند امهاوقلت بسمع صوتس..,

استحي اكلم على بيتس والا جوالتس..,

عوق بضيق\على راحتس ..

ريم  \ شكلتس زعلتي عوقه ..,

اسمعي اذا اليوم بتطولين عند خالتي وضحى  مريت عقب المغرب ..!

عوق بتهكم\لاابشرتس مطوله الجلسه عند امي..!

ريم بضحك \لا والله انا الي ابشرتس نمر محرمكم تعلم يسوق ولا يرفض لنا طلب

بدق عليه يجي ياخذني توه شايش با السواقه يدور الي يناديه يوصله..!

عوق بفرح\على البركه الله يحفظه لكم ليتني اشوفه وهو يسوق  خلاص انتظرتس..!

سكرت من ريم ..,

ما شاء الله نمر يسوق يا سرع الايام البارحه وامي تناديه..!

يركب مع السواق واطلع اقضي اشغالي معه صغير ما يبان اذا جلس جنب السواق ..!

رجعت لغرفتي ونمت صحيت على صلاة العصر صليت

طلعت لأمي الي منسدحه بغرفتها شكلها توها مصليه تسبح وتستغفر با ايديها وهي على سريرها ..

ام عوق\صليتي العصر ..

عوق\ ايه من يوم اذن صحيت وصليت..!

اردفت عوق \يمه ريم دقت اليوم ..!

ام عوق تبتسم\وش عندها رويم..,

عوق \ابدتسلم خالتي ام ابراهيم خبرتها اني هنا..!

ام عوق بمقاطعه \ يا ليت كل البنات مثل ريم ما شاء الله عليها جيده وصبور..

والله  نفلاء ما يعيش معها القرد ..!

عوق بشرود\يمه جزاع شاريها..؟

ام عوق بتوجس \حتى ولو كثر الدق يذوب الحديد..,

ماتبي كل يوم فراش جديد وماهو على كل حال بيجي ازين من فراشها الاول..؟!

ام جزاع  تعلميني بها يادافع البلا لسانها يلوط اذانها على البعيد وشلون القريب..!

ذوقت طخايم  الله يرحمهاالمر والمرير..!

الله يطول بعمر مسلط ونوره طخايم عندهم لين ماتت هاجه عن نفيل وضيمها..؟!

ولا علم ولا خبر يدري به العدو والا الصديق ..,

تنشدها الناس يانوره وش قومها امتس عندتس وتاركتن بيت ولدها التسبير..,

تقول امي ما تغتني عن بنياتي تبيهن والا نفلا وعبد الرزاق يبونها

وزعلانين علي يقولون حارمتنا من عجوزنا تضوي بيتنا ..,

والخافي يعلم به الله  عبد الرزاق رجالن ما يدري عن شي الطيب الي تمدحه نفلا..,

ماتت  امه الله يرحمها  با المستشفى بين ايدين نوره ودقت  نوره وجمعت اخوانها عند امها

بالمستشفى تقول عبد الرزاق واخواني كل ليلهم عند راس امي الين توفت بين ايدين عيالها

وهي تسذب  تستر على اهلها ماتبي  العرب يشمتون  فيهم..,

وانا خابره كنها الحين ليلة وفاتها طخايم

اهل نوره معزومين بعرس..,

وحريم اخوانها كل ليلهن يردحن با العرس  مادرن من حيا من مات..,

وهذا هي دارت الدنيا ونفلا وعبد الرزاق اخذو بنات نوره لعيالهم..!

دارين انهن مثل نوره الي  تستر الشينه وتطلع الزينه..!

عز الله ان نوره ربت بنات ماشاء الله عليهن كلن يقول

يا بنات نوره والا لاتدور ..,

عوق تتنهد بضيق \يمه ريم يمكن تمرنا بعد المغرب جيت اعلمتس ..,

ام عوق تناظر عوق بتفحص\حياها الله رويمه البيت بيتها ..,

ما صدقت اطلع من غرفتهاودخلت غرفتي صداع ضرب راسي وفجره  من كلام امي..,

ادري ان كل الي قالته علشان توصلي لي رساله..,

ياربي سترك وهذي بس شاكه شك ان فيه شي اجل اذا درت انه طاردني وش بتقول..!؟

قريت اذكاري وتمددت على سريري يمكن ها الصداع يفك عني علشان اصحصح اذا جات ريم..!

صحيت مع المغرب والصداع ما فكني ...!

الحين ريم بتجي بقوم اجهز القهوه لريومه يا انا مشتاقه لخشتها ..,

صليت المغرب  ربطت راسي من الوجع وجلست انا وامي با الصاله  ننتظر ريم..,

ما ابي افتح اي موضوع مع امي صرت اتحاشي اسولف معها..

ام عوق \ليه رابطه راستس ..؟!

عوق بتعب\ لا بس راسي يوجعني ودورت بنادول شكل الشغاله مخلصه عليه ..!

ام عوق\يطيب ان شاء الله بس اكثري من الا استغفار  ..,

واتركي عنتس الحبوب ترى ما وراها زود..!

دق جرس الباب وطلعت الشغاله وكانت ريم..

سلمت علينا وجلست..!

ام عوق \ رويم ورى ما جبتي عويلتس..,

ريم\ عند خالاتهم انفال تركتها تصيح ياالله اني هجيت عنها نشبت لي..!

عوق تبتسم \ حرام عليتس ليتس جبتيها معاتس ..؟

ريم بضحك \والله ياعوق ما ادري وش عاجبتس با انفال غير انها تلبد وراتس وتلمس شعرتس..!

فضحتني عند خالتي ام جزاع تقول ياجده ابي شعري مثل شعر عوق..,

قالت خلي امتس تحنيه وتدهنه ويصير ازين من شعر عوق..!

وهذاانا ما صار لي شغل الا انفال وشعرها ندهن ونحني كل نهارنا..!

دق جوال ريم وكلمت خواتها..,

ريم بضحك \الذيب عند طاريه انفال تصيح تبيني

خالاتها طفشوا منها وبيرسلونها..

عوق \يالبى قلبها والله اني مشتاقه لها ..!

ام عوق \وشلون خوالتس  ياريم عساهم طويبين..

ريم\ ما عليهم ابشرتس وهذا هم يجهزون  لعرس نواف والجوهره..,

عوق \ ماشاء الله  متى عرسكم..,

ريم با استنكار \ ماعندتس خبر..,

عوق بدهشه \لا والله وش يدريني ..؟

ريم\كان المفروض الايام هذي لكن اجله نواف علشان زياد..,

يقول مره نفسيته تعبانه من يوم توفت عجوزكم الله يرحمها..,

غريبةما قالتس زياد عن التأجيل ..؟!

حتى زعل على نواف قال لا تأجل وخل عرسك بوقته..؟!

عوق بشرود \ والله ما ادري يمكن قالي ونسيت..؟!

ام عوق بتهكم\ الظاهر فيه شي واجد قايله لتس زياد وناسيته..!

عوق با ارتباك\ماهو قصد يمه بس زياد يمكن نسى لا يقولي ترى مره متأثر بوفاة امه..

ريم با استغراب \ وش فيتس رابطه راستس..,

عوق تمسك راسها\ صداع ماسك راسي من العصر ليتني قلت لتس جيبي معتس بنادول..!

ريم با استنكار\ وانتي صاحيه تاكلين بنادول على كيفتس يمكن انتس حامل..!؟

عوق بذعر وارتباك\ حامل فال الله ولا فالتس ..,

ام عوق بحده \ بسم الله وش بلاتس فريتي تقل مقروصه..!

وخيرآ على خير ان شاء الله انتس حامل..,

اردفت وضحى \والله وجهتس الاصفر وتعكف رميشاتس ان وراه شي..!

عوق با ارتباك \وش وراه وانا البارحه بس صليت ..,

ام عوق بسخريه \تعلميني يا عوق ..؟!

ام عوق تهز راسها بسخريه \لتس الي تبينه اذا ما طلعتي حامل...!

مير دقي على رجلتس  بشريه والبشاره لي..!

ريم بفرح\ مبروك ياعوق ترى خالتي صادقه  عيونتس عيون الي طاقها وحام.,

عوق بتذمر \لا اله الا الله اقولكن امس اخريوم باالدورةوانتن تحللن على كيفكن..!

مافيني شي حتى راسي طاب الحمدلله ..,

وفكيت ربطت راسي ..!

اسكتت امي وقامت  وجها وجه المقهور علي

وش اسوي لو بقولها الحقيقه بتنقهر زياده..,

والتفتت علي انا وريم وقالت انتبهن تسولفن شي قدام بنت ريم اذا جت..,

ترا البزران  على السوالف مثل  الدجاج ..,

يلقط الحب الي ما ينشاف لا تلقط عنكن سالفه من سوالفكن  ..,

وتقولها عند احد يفهمهاغلط ثم عاد يا الله  دورن الاعذار


دخلت امي غرفتها وانا وريم دخلنا غرفتي..,

ريم با استغراب  \انا وانتي ماهي عشرت يوم ويومين..

عمري ما شفت خالتي وضحى زعلانه منتس..!

وتدور على الكلمه بس علشان تقهرتس فيها..

بينكن شي..!؟

عوق تبكي \لا مافي شي بس امي صايره حساسة واي شي يزعلها..!؟

ريم بحزن\يا عوق وش يبيكيتس امتس حرمه كبيره وش تسوين تحمليها

العجايز مرات تضيق صدورهن  يطفشن والي يجي بوجيهن  الله يعينه ..!

شوفيني مع خالتي امس سوت لي حفله ..!

زارتنا حرمه من الجيران العصر تقهوى عندنا..

تخيلي انفال تلعب مع اخوانها وهي دفشه تعرفينها ضربت عبد الرزاق ..!

وقلت نفوله ليه متسلطه على عبد الرزاق  هذا اخوتس نطلع فوق وتشوفين..!

وعينتس ما تشوف الا النور وش  سوت فيني  الله لا يوريتس ..!

تقول للحرمه بنت نوره ما بغت اسمي وخلت ولدي يسمي انفال..!

وها الحين تقول نفوله متسلطه على عبد الرزاق تقصدني..,

المشكله ان عيالي هي وبناتها سموهم انفال يوم قال جزاع بسميها نفلا على اسم امي ..!

قلت خير وبركه وبناتها عارضوا قالوا لا نبيها انفال قريب من اسم نفلا..!

وعبد الرزاق سموه على خالي ابو جزاع حتى فراس  بغيته على واحد من اخواني..

رفض جزاع قال لا امي لها خاطر بفراس

وليتها تناديه فراس الا تقوله ابو راس..,

عوق تضحك من بين دموعها\ياربي سترك بصراحه انتي لازم يرشحونتس لجايزةنوبل باالصبر..!

ريم تتنهد بقلة حيلة \ نوبل وبس خالتي منقهره من نواف بيطلع  شهر العسل لنمسا..,

وهي زعلانه تقول وش مهججه عن ديرته ما اسرع ما بنت نوره ركبت راسه..

ماغير مخاسير على الفاضي ..,

ونواف  يحلف يقول هذي هدية زياد لي  هو الي حاجز كل شي ومسوي برنامج كامل

على اساس له هو لكن ما كتب الله انه يطلع واهداها علي ..,

ارجع هدية الرجال والله عيب ..,

من عاد يفهم خالتي ها الكلام ..,

اخرتها نواف عطاها اذن طين واذن عجين ولا لقت غير ريم تبرد حرتها فيها..,

اردفت ريم تضحك بتهكم\وانتي ضاق صدرتس من كلمتين قالتهن خالتي وضحى ..!

عوق بنفسها\من هو الي منحوس ها الحين يا زياد انا والا انت الي حتى هديتك سببت مشكله..,

ريم بضحك\طنشي بس والا ترى والله ان يجيتس مية علة ولا احد درى عنتس..!

وخالتي ما قالت شي غلط يمكن هي صادقه انتس حامل..!؟

ماعندي رد لسؤال ريم وانا الي بقلبي مكفيني..!

ريم\عسى اعجبتس البوم عرستس شفتس نسيتيه وتذكرت الوصل  عندي من ليلة العرس ..!

اخذته من المصوره يوم اوصلهاواخترت الصور والخلفيات على كيفي..!

عوق\ما قصرتي ريم حلو مره تسلمين ..,

ريم\ رجلتس طالع شين با الصور على الطبيعه احلى..,

عوق بقرف \والله انه شين طبيعه وصور..!

ريم بضحك\ شكلتس وحده من ثنتين ياخايفه من العين يا توحمين عليه..!

ريم رجعت لبيت اهلها  بنتها تصيح تبيها  وانا رجعت لغرفتي افكر بكلام امي..

انا الدوره ماجاتني الا مره من تزوجت حسيتها تخربطت علي  كنت بقول لزيادبشكوكي لكن صدني..

الحين اذا صدق وش اسوي بها الحمل الي ماجا على البال ولا على الخاطر..

لو بطلع اصلح تحليل امي تنشب لي وين بتروحين بشوف لي طريقه اتطمن ان مافي حمل..

آآآآآآخ يا راسي...!

مر اسبوع علي عند امي وزياد لاعلم ولا خبر ..!

على مكالمة نجلاء الي ما دقت بعدها..,

وامي تدور علي الزله بس علشان تهاوشني..,

وجع راسي ماعاديفكني ..,

ولا قدرت اطلع للمستوصف خفت امي تكشفني اكتفيت اني اربط راسي احس الوجع يهدا...!

او الشغاله تدلكه لي يخف عني وجعه..!

غير الضيقه الي صاكه على صدري ..

سمعت جرس الباب وناديت الشغاله تفتح الباب..!

دخلت غرفتي مالي خلق اشوف احد اكيد هذي وحده من الجيران والا ام ابراهيم..؟!

جاتني الشغاله قالت ام ابراهيم عند ماما يبغاكي بسرعه ..!؟

قلت قولي لهن عوق نايمه..؟!

حاولت انام ما قدرت صار عندي فضول اشوف خالتي نوره وش تبي..!

دخلت عليهن خالتي  وامي معصبه و تقول  لها ماهو ولي امرها يا نوره..؟!

دريت ان في شي كبير ويخصني بعد..!

جلست عندهن  وقطعن السالفه..!

ام ابراهيم بعطف \وشلون راستس الحين ..!

عوق بتعب\ ما عليه طيب ان شاء الله ..!

خاله انتي ارسلتي سورينا لي تبين شي

ام عوق مقاطعه بتوجس \صاير شي بينتس وبين رجلتس..؟َ!

عوق با ارتباك\ لا وش بيصير رجلي مسافر وكل يوم يدق على جوالي..!

ام عوق بسخريه\وين جوالتس يا ام جوال وانتي  دخلتي علي بعباتس وثوبتس الي على ظهرتس..,

سكت ودريت ان امي عارفه من يوم جيت اني كذبت عليها..؟

ام عوق بحده\عندتس خبران رجلتس البارحه عند نواف وسالفة السفر كذبه جبتيها من راستس

ام ابراهيم \زياد يقول انتس عند امتس وان بينكم خلاف..,

عوق بغضب\ هو قال كذا..؟!

ام ابراهيم\ايه وبيجي ها اليومين يتفاهم معتس هو مستحي منكن عقب الي صاربينكم وارسل نواف علي قال كلميهن..؟!

عوق بحده\ما شاء الله عليه انا سالفة الخلاف الي بينا حتى امي ماعلمتها فيه وهو ما قصر نشرها..!

ام ابراهيم منحرجه \الرجال ما قصده لكن معتبرنااهل لتس ..,

ومافي احد يدري بشي غيري انا ونواف وامتس ..؟

ام عوق بحده\ زياد رجال ماعليه يا خوفي البلا من بنتي..!

عوق  بغضب \وش  الي ماعليه كل من قام قال زياد ماعليه وزياد ما مثله وزياد وزياد..!

وانا ناسيني ماني بشر والا زياد آدمي وانا جدار وينه الي ماعليه كم لي يوم عندتس مدرى عن هوى داري ..,

اردفت عوق بتهديد\شوفي  يا خاله انا كنت قبل اراجع نفسي انه لو جا واعتذر مني ..

يمكن اقبل عذره لكن الحين لو مهما سوى  ماله عذر..؟!

ام عوق\ تعوذي الشيطان والحرمه مالها الا بيتها ...,

عوق بسخريه\الله واكبر يا ها البيت انا زياد خلاص انغسلت نفسي منه..!

خبري نواف الي  صار المتحدث الرسمي با اسمه يقوله يرسل ورقتي..

وهذا انا حلفت  ما ارجع لزياد

والله ما ارجع له عقب سوالفه لو ينخاط جلدي على جلده..,

ام عوق بأمر \اتركي عنتس الهبال ولا تفرطين برجلتس ..!

عوق  بسخريه\رجلي ما ابيه خلاص هونا من الزواج ماعاد له لزمه صفحه سوداء وقطعناها..

ام ابراهيم بعتب  \ماكنت اظن يا عوق هذا عقلتس..!

عوق بتهكم\والله عاد عقلي ماهوبعقلي..!

محد نشبني بحلقه غيرتس انتي وامي..!

امي تشكي لتس من ثقل حملي وانتي ما قصرتي عرضتيني عليه ..!

الحين مثل ما مشيتي بزواجي فكيني منه خليه يطلقني ..!

وفلوسه الي اشتراني بها تراها با البنك ما تحركت..!

يطلق من كيفه والا غصبن عنه..!

ام عوق بغضب  \ اقطعي واخسي هذا ماعاد تحشمين احد..!

ام ابراهيم بوجع \ لا يا وضحى خلي عوق تقول كل الي عندها هي صادقه..

والمثل الي قال امش بجنازه ولاتمشي بجوازه والله ماكذب ..,

التفتت نوره لعوق\ يا بنتي والله ما بغينا لتس الا الزين ما درينا وش بيصير بينتس وبينه..!

عوق با انكسار  \خاله انتي ما سألتي نفستس انا وش دراني انكم خطبتوه والا عرضتوني عليه بدال هو ما يخطبني..,

هو الي خبرني يقول عمة نواف هي عرضتس علي..!

هو لوكان يبيني ما قالي ها الكلام وانا قبل اكمل اسبوع عنده..!

ام ابراهيم تمسح دموعها\والله يا بنتي انه غلطان كان هذا كلامه ماله حق..,

عقب الملكه دق علي ماخلى ولا بقى من الكلام الزين ما قاله لي..!

ويدعي لي اني صرت سبب بزواجكم..؟!

و عقب العرس مسلط  كل ماشافه وسأله عنتس يقول قام وحب خشمي وقال بيض الله وجهك يا ابو ابراهيم..,

ليه الحين وش قلبه عليتس..؟!

ام عوق بملامه\ يا نوره لا تغلطين الرجال وحنا ما سمعنا وش عنده والا وش الي حده  على ها الكلام..!

عوق من بين دموعها\وش عنده يمه الي عنده انه ما يبيني عافني طابت نفسه مني ..,

من ماتت امه وانا عايشه با الحالي يقوم ويقعد كنه ما يشوفني..!

و يوم قلت لنجلاء ابيها تساعدني نطلعه من حزنه فضحني وفشلني قدامها..؟!

يقول هذي وجها شر من دخلت علينا ماتت امي هذي  منحوسه هذي فيها وفيها ..؟!

واخرتها بغيته يوصلني هنا رفض قال انقلعي امتس عندها سواق ماعادهمه من اركب معه

طلعت قدامه بس ابيه يناديني ولا كأنه يشوفني..!

نجلاء تبكي وتصيح تسحبني ما تبيني اطلع  وهو على الصامت

ما سمعت حسه ولا حتى طلع يشوف ليه نجلاء تصيح

وقفت عند باب الشارع بنصايص الليول من شافني يحسبني شحاذه..!

وتقولين يمه ما سمعنا منه شي..؟!

طلاق بيطلق ورجله فوق رقبته..؟!

.
.
(كلمه اخيره)

يجانب البعض الصواب عندما يظن أحدهم بأن الصبر هو أن يبتلى الشخص بمرض

أو سجن أو نحوه فيصبر حتى يسمي حاله "صابرا"،

والصحيح أن هذا النوع هو أهون أنواع الصبر؛

لعجز ذلك الشخص عن حل تلك الحالة فيصبر اضطرارا،

وإنما الصبر الحقيقي: هو الشيء الذي تستطيع أن تفعله ثم لا تفعله،

كالكاظم غيظه ولو شاء أن يمضيه لأمضاه.

الشيخ صالح المغامسي

.
.
.

الي الملتقى قريبآبأذن الله

وسالفه جديده


طيف الأحباب

ام الوليد


تذكروني واحبابي بدعوه طيبه








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ







بسم الله الرحمن الرحيم



اللهم يا مهلك الطغاة يا من اهلك فرعون اهلك بشار الاسد واخوانه وعائلته وكل من يتبعه ويعينه

اللهم ارنا فيهم عجائب مقدرتك

الله احمي أهلنا في درعا وفي جبلة وفي الشام وفي جميع انحاء سوريا

اللهم فك قيد الأسرى والمعتقلين وشافي الجرحى والمصابين وارحم أمواتنا وأموات المسلمين وتقبلهم مع الشهداء والصالحين

اللهم انت قلت وقولك الحق ، ادعوني استجب لكم

وها نحن ندعوك

يا حي يا قيوم برحمتك نستغيث

اللهم انا ندعوك الله ، اللهم انا ندعوك باسمك الأعظم الذي اذا دعيت به استجبت

يا الله انصر عبادك المستضعفين فلا ناصر لهم غيرك

اللهم انصرهم على من عاداهم

اللهم احقن دماء المسلمين واهلك الظالمين بالظالمين واخرجنا من بينهم سالمين

اللهم هذا الجهد وعليك التكلان

اللهم تقبل الدعاء

.
.
.

هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,

ولا يرضيني ان اي رد با الروايه يحذف وخصوص اذا كان نقد ولا طالبت بحذف اي رد..,

البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,

والله العظيم انه في ردود من روعتها اوقف ما اعرف اكتب كلمه

وفي ردود احسكم معاي يوم كتبت الروايه لدرجة ان في اشياء حذفتها يوم عدلت با الروايه

لقيتكم تبارك الله كاتبينها ومتوقعينها...,

فخوره ان متابعات راقيات ومثقفات يمرون على متصفحي المتواضع ويسطرون فيه من درر ابداعهم..,
.
.
واهداء خاص للغوالي loost  & ارجوانة الياسر

اليوم بنشوف عوق المزايين  والتطورات الجديده



يا الله تعالوا معاي...!!

وسالفه جديدة؛
.
.
.
البارت الرابع والعشرون

.
.
.
وقفت عند باب الشارع بنصايص الليول من شافني يحسبني شحاذه..!

وتقولين يمه ما سمعنا منه شي..؟!

طلاق بيطلق ورجله فوق رقبته..؟!

والله الغني عن ها الرجال عووع يا جدوع خلاص نفسي عافته عارفه وش معنى عفته ما ابيه..,

ام عوق ساده اذانها بيديها\ خلصتي بربرتس الفاضيه..؟

ترى ما سمعت كلمه من الي قلتيه..,

الرجال وهو زعلان كل شي يقوله واذا رضى ما كأن شي صار..!؟

لو كل حرمه تهاوشت مع رجلها وغلط عليها بساعة زعل شالت قشها وقالت يالله

والله يابنتي ما شفتي بيتن عامر ..!؟

انا كم مره اعلمتس ان الرجال اليا زعل مثل اول شبت النار

ان جيتي بوجها ان مااحرقتس  اخنقتس بدخنها..,

واذا هدت النار قربتي لها وتدفيتي بها واتنفعتي منها..,

عوق  بتهكم موجع\واضح زعله الي ماقالي وش لونتس من ماتت امه لين طلعت من قدامه..؟!

يطلق وينقلع مثل يوم قالي يوم انا في بيته خلوها تنقلع وجه النحس ..!

الحين انا اقول خله ينقلع غراب البين وجه البومه..!؟

هو الي من دخل حياتي صار فيني منه ستين عله..!

بغيت انجن في بيته ما غير اكلم الجدران كرهني با الدنيا ..؟!

ام ابراهيم بحيره  \والله ما ندري من نصدق انتي ولا هو..؟!

كل شي يجي با الخناق الا الزواج با الاتفاق ..؟!

هذي عشرة عمر وخصوص الطلاق محد يقدر يظلم حظه ويتدخل فيه..؟

عوق بمراره\انا ما ابي شي منتس لكن مثل ما جمعتينا..!

الله يجزاتس خير فرقينا فكيني منه وهذا اخر ماعندي ..!

ام ابراهيم بقلة حيله\والله نواف يقول زياد تشوفين الهموم بوجهه  يمشي الضعيف  بلا روح ..!

عوق تتنهد بوجع\ زياد خلاص مالي خبزتن اكلها معه النصيب انقطع بينا..!

ورقتي تجيني وفلوسه با البنك ..,

ياخذها اذا جاب ورقتي وفوقها هديه كل الي خليته في بيته هذا مريض  ما ينعاش معه..!

وان كانه رجال عنده كرامه وفيه خير يطلق با الحسنى احسن ما اجرجره با المحاكم ..,

ام عوق با استنكارلأم ابراهيم \انتي صاحيه تبين تقولين لرجال ها الكلام ..!

والله لوانه يشرق بغلاها غير يعافاها ويطلقها ما عليتس منها يا نوره

هذي تهذر زعلانه والله لويجي ها الحين ويضحك عليها بكلمتين انها تنسى كل سوالفها قدامتس

وكل واحد وقف ضد رجلها فازعن معها غير تشوفه عدو الي ها الحين ماخلت شي ماحطته بظهره..!

ام ابراهيم تتنهد بقلة حيله \وش تبيني اسوي الذنب ذنبي يا وضحى انا الي طاوعتس ..,

لكن يعلم الله اني  ما بغيت لها الا انها تعرس وترزق الله..!

ما دريت  انهم بيتخالفون وتوصل لطلاق وهي توها معرسه..!

ام عوق تضحك بتهكم \ يا بنت الحلال وش طلاقه عوق حامل ..!

ويمكن وحامها جاي برجلها..!

ام ابراهيم بفرح \ما شاء الله ازين علمآسمعته مبروك ياربي لك الحمد ..!

عوق بذعرتلفت لنوره وامها \و ش مبروكه وش طاوعتس فيه..,

اردفت بقهر وهي تضرب على ر كبها\ الله لا يبارك بزياد ابو المصايب الله لايسامحه كانه قاهرني وغابني حاضر والا غايب..

ام عوق بضحك\عيني خير وانا امتس يمكن ها الحمل يصلح حالكم ..,

عوق بتحدي وغضب \من قال اني حامل من قااااااال  وش تبين اسوي يمه علشان تصدقين اني مانيب حامل..!

ام عوق بحده وحزم\ لا تقولين ولا تسوين وبينا الايام ياعويق  هي الي تجيب العلم الوكاد..!

التفتت عوق لنوره بذعر وارتباك\ خاله ترى امي  تمزح معتس..,

ام عوق تهز راسهاوتضحك بتهكم \لا والله ما امزح والعلم  الصحيح بين جنوبتس..,

عوق بذعر وتهديد\والله لو ادري ان اشاعة اني حامل طلعت من ها البيت ..,

اني لأاذبح نفسي ومحاولاتي قبل اني انتحر يوم دريت اني لقيطه لأاعيدها..!

و بتنجح ها المره وذنبي برقابكن انتن وغراب البين وجه البومه زياد ..

استغربت من امي ان ردودها بارده ولا همها كل الكلام الي قلته..؟!

طلعت من عندنا ام ابراهيم وهي تبكي ..!

ام عوق بملامه وحده\وش ها الهرج الي قلتيه قدام نوره ..,

عوق با اصرار \ماقلت غير الصدق الغلط راكب زياد من ساسه لراسه..,

ام عوق \ واذا رجلتس غلطان تروحين تفضحين به عند العرب

باتسر تصالحين انتي وهو وتنسين كل ها الي قلتيه لكن الي سمعوتس ما ينسون سوالفتس

وعلى اداناة الدون يذكرونتس بها..,

والحمدلله انها نوره ولا غيرها...,

عوق  تبكي بقهر \يعنى انا ما اهمتس وطلعت الحين انا الغلطانه والله لو يموت ما رجعت له ..؟

ام عوق با انتقاد\وش الي يبكيتس ياعوق انتس ماعرفتي تجيبين راس رجلتس..

ورحتي تفزعين عليه تبين المعونه من الحريم يا بنتي الي مايعين نفسه الناس ماتعينه

كان صبرتي عليه وجيتيه با المسايس يبي يلين ويرجع لتس على ماتبين..,

الحين وش استفدتي كم لتس مع رجلتس ولا فهمتيه..,

رحتي تشاورين نجلاء الي اجهل منتس لو كبرت شهادتها ..,

لو انها حرمتن تفهم كان عطتس حل  بينتس وبينها ولا يحتاج تنصح رجالتس وانتي تسمعين

والا صبرت لين يمرها في بيتها من كيفه وان كان عندها نصيحه صبتها با اذنه وانتي كنتس ما تدرين بشي..,

دخلت بينكم بحسن نيه لكن ماش وانا امتس دخلتها غلط

رجالتس ضايقن خاطره من موتت امه ويوم اخته بغت تنصحه في بيته  شاش راسه وزعل وقال الي قاله

وانتي  نطيتي بحلقه وثار الرجال وفرغ حرته بتس

وماقصرتي قمتي تراددين هو يقول كلمه وانتي تقولين عشر..,

عوق \انا وش قلت هو الي ماخلا ولا بقى علي..

ام عوق تهز راسها بقهر\بنتي واعرفتس تطق روحتس انا ماراددتي تحسبينها شطاره

والله لو انتس مبعده عنه ساعة بس ساعةوحده انه غير يرجع يحب مواطي رجليتس مهو راستس

وخصوص ان شك انتس سمعتيه وحشمتيه وعذرتيه

ولا رديتي عليه يبي ينفشل من نفسه ويجي يترضاتس

حتى لو انه عند نفسه ما ازعلتس  الله يهديتس ويكفيتس شر نفستس ..,

ام عوق  تتنهد بقهر\ترفقي بنفستس ترفقي تراتس حامل وخلي عنتس العناد..,

وكلمتي حطيها بين عيونتس زياد راجعه راجعه له

من انتي مرتكيه عليه وانا امتس

على اهل والا عزوه..؟؟!!

مالتس غير الله ثم ها الرجال ..

وان كانتس اليوم مستظله بظلالي باتسر الله العالم ..؟

قامت  امي لغرفتهاوتركتني  ماقدرت  اقول كلمه ..؟!

كلام امي عارفه انه كله صحيح لكن فات الفوت  ماعاد اقدر اتراجع زياد مرحله وانتهت من حياتي

وامي صادقه من انا مرتكيه عليه ياخذ حقي من زيادويرجع لي كرامتي..,

دخلت غرفتي وبكيت على حالي الي عمري مافرحت بشي الي وجا شي نقص علي..؟!

الي فيني كلها اعراض حمل وامي صادقه..,

هذا الحمل الي ياماتمنيته وصار ..!

لكن  عقب ايش عقب ما كسرني زياد وقهرني..؟!

وطلعت من بيته مذبوحه والحين كملها يحط بينا مراسيل من غير ملامة امي لي .؟!

الحين وش بسوي كان كلآ درى ان زياد طاردني واهاني ومرمط بكرامتي الارض ..,

مافي الا الطلاق قرار الطلاق هو القرارالصحيح وهو الي بيرجع لي كرامتي ..!؟

والطفل الي بجيبه بربيه مثل ما ربتني امي..,

ان طلع علي والا على زياد ماراح اندم ..!

زياد ما اظلمه مهما كان الي سواه فيني الا ان حنانه على امه غير..!

وانا امي وضحى عندي با الدنيا كلها..,

شهادتي معي اتوظف واعتمد على نفسي...,

ماكذبت امي يوم كنت ابكي من صعوبة المواد واجي عندها..!

اقول يمه ما افهم شي تقول عيدي وزيدي لين تفهمين ..!

الشهاده هذي سلاحتس الي يحميتس من جور الايام..!؟

محد يدري ياعوق وش يصير بعدين..!

لو بتكشر الدنيا عن انيابها شهادتس هي الي تحميتس بأذن الله ..

الحاجه ومدت اليد لناس شينه والي يعطيتس اليوم باتسر يمن عطاه والايطردتس..!


وهذي الدنيا بدت توريني وجها الشين..!

الظاهرما طلعنا من ها العرس الا بها الحمل..!

زياداكيد ماهو حريص عليه ماراح ينشب لي ..!

والا كان  شك والا لاحظ ان  فيني شي كل من شافني قال ياعوق وش الي مغيرتس الاهو..!؟

وكلها كوم وطلعته  للمسجد وماكأنه يشوفني كوم ثاني كل ماتذكرتها احس قلبي ينحرق كيف هنت عليه  ..!

لو انا مدعوسه والا مخطوفه من قدام الباب محد درى عني..؟


يومين مرو على اخر مواجهه بيني وبين امي وخالتي نوره..!

الصداع فك عني شوي لكن على طول احس اني متضايقه وادوخ..؟!

ولا عاد لي نفس للاكل ولا حتى الكلام..؟!

امي مرات اجلس عندها بغرفتها ما تعطيني وجه..؟!

اوالقاها بمظلتها جالسه تسمع الرادو الا تتقهوى مثل ما اجلس اقوم..!

ادري زعلانه علي وهذا طبعها اذا زعلت صدت ما تعطي لاشين ولا زين ..!

بعد اسبوع من مواجهتي معاها هي وام ابراهيم

دخلت عليها الصباح

عوق \ يمه..!

ام عوق بعدم اهتمام \خير..!

عوق بوجع\بطلع مع السواق بشوف المدرسه الاهليه الي جنبنا..!

كلمت وحده من البنات الي كانوا يدرسون معي قالت محتاجين عربي بقدم اوراقي..,

ام عوق بضيق \انتي للحين راكبه راستس..؟

عوق با الم\تكفين يمه خليني على راحتي ..,

ام عوق تتنهد بقلة حيله\ روحي عسى  الله يهديتس  ..!

وصلت للمدرسه وقدمت اوراقي  هم عارفيني ما يحتاج اشرح عندهم..!

باقي بس اوراقي الثبوتيه قلت لهم بكملها لكم ما توقعتكم تقبولني...!

وانا اكذب كل اوراقي في بيت زياد..!

صورة لوثيقتي بس هي الي كانت معي حتى كنت ناسيتها في بيت امي..!

قالوا لي من بكرا تباشرين البنات متأخرات..!

وبسرعه كتبت العقد وطلعت..!

فكرت ليش ما اطلع مستوصف خاص احلل اتأكدمن الحمل واقطع الشك با اليقين

وافتح ملف عندهم اذا ثبت ان فيه حمل

ولا من شاف ولا من درى..!

طلعت للمستوصف دخلت عند الدكتوره وقلت لها الاعراض الي احس فيها..!

الدكتوره \انتي متزوجه..!

عوق\ ايوا من شهرين ونص..

الدكتوره\لازم تحليل حمل ..

عملت التحليل ورجعت لدكتوره با النتيجه

الدكتور\مبروك يا مدام النتيجه في حمل ...,

بكيت ولا ادري ليش بكيت ..!؟

الدكتوره تبتسم \ايه يا مدام دموع فرح دي والا ايه..؟!

عوق بوجع\ لاوالله دموع خوف...!

الدكتوره\ ما تخافيش علشان اول حمل بتحسي كدا..

خلاص لو عاوزه تابعي معايا لازم تعملي التحاليل دي..

ونعملك ملف رعايه شامل من دلؤتي لحد الولاده ان شاء الله ..

والنتيجه بعد المغرب  بأذن الله ..,

عوق \خلاص  بتابع معاك ..

طلعت وسويت كل الي طلبته الدكتوره دفعت الحساب من بطاقة امي..!

عسى بس امي ما تذكر البطاقه وثم عاد اقعد بها..,

رجعت للبيت وانا احس خلاص ما عاد فيني حيل ابي بس اصلي الظهر وانام..؟!

قبل انزل شفت سيارة زياد عند بابنا حسيت بدقات قلبي زادت وعرقت..,

ما اقولكم دايم فرحتي ناقصه اليوم تأكدت من حملي والمدرسه قبلوني والحين زياد داخل بينكد علي..,

نزلت وانارجليني ما تشليني ما ادري كيف دخلت البيت ..؟!

الا على صوت امي تضحك  وزياد عندها  جالسين با الصاله ..,

ياربي ما ابي اشوف وجهه وهو مرتز با الصاله..!

وابي ادخل غرفتي يعني لازم امر الصاله ويشوفني زياد..,

اخذت نفس ودخلت من شافني زياد وقف يتبسوم ومد يده بيسلم..

ما عطيته وجه ولا مديت يدي  ..

عوق بحده \ عساك جاي ومعك ورقة الطلاق علشان ننهي ها المهزله..!

ام عوق با انتقاد\الناس اذا دخلت تسلم ماتدخل متسلحه لسنها

تعوذي الشيطان وتفاهمي مع رجلتس وانا بقوم اجهز لصلاه..!

عوق بسخريه\رجلي جاي يتفاهم والا انتي وام ابراهيم سحبتوه يجي يرحم عوق المسكينه..!

مثل ما تزوجها يبي يفكتس منها جاي يتفاهم بعد علشان يريحتس من همي..!؟

يمه الي يبي يتفاهم من طلعت لحقني..

ماهو كنه داخل غرفة عمليات ..,

والحين اصلن عنده فترة غدا..,

بدال ما يقضيها با المستشفى جا على قولتس يتفاهم ماكلف على نفسه حتى يغير لبسه ..,

زياد واقف وساكت وانا وامي بس الي نتكلم..,

ام عوق بتهديدوتحذير\ الكلام معتس ضايع وذنبتس برقبتس..!

زياد جاي يصلح الي بينكم لا تهدمين بيتس بيدتس يا مره..!

عوق بوجع\كلمه وقلتها له قبل اطلع من بيته ان طلعت مارجعت ..!

امي دخلت غرفتها وخلتني انا وزياد واقفين با الصاله..

زياد يقرب من عوق وبترجي و يمسك كتفها \ طيب عطيني فرصه نتفاهم...,

انتي من دخلتي اكلتيني ما ني عارف اسولف معك اسمعي الي عندي واحكمي..؟!

عوق بعناد وسخريه وتنفض يده\ما ابي اسمع شي يكفي الي سمعته منك يوم كنت في بيتك..!

وش تبي بمنحوسه نحسها بيذبحكم كلكم..!

احمد ربك وقفت على امك والا كان نحستكم ولابقى منكم احد..!

اردفت عوق بغصه\انت صادق انا منحوسه والا ماكنت لقيطه..!

لوكان لي اهل وسند ماخلوا احديهيني ولا يشوفني شي..!؟

هذا انت دخلت وضحكت على امي علشانها عجوز وضعيفه..,

اردفت عوق بتهكم\ضحككم اسمعه من فتحت الباب  ما اسرع ماخليتها توقف معك..,

زيادبترجي \ طيب  هدي اعصابك خلينا نتفاهم ادري مالي عذر ..؟!

عوق بمقاطعه\ وش نتفاهم عليه انا من طلعت من بيتك طلعتك من حياتي

يا اخي ما تفهم وش معنى ما ابيك  ما ابيييييييييييك..؟

زياد بنفاذ صبروقلة حيله\ والمطلوب..؟!

عوق بسخريه\المطلوب الطلاق زواجي منك كان لعبه بينا..!

لعبنا واستانسنا وانتهت كلن يروح بحال سبيله..؟!

انت ما قصرت عمي مسلط وخالتي  عرضوا عليك الضعيفه عوق..!

وانت ماشاءالله نفذت لهم الي طلبوه منك..!

عوق با انكسار\لكن شي ماهو بيدك المحبه من الله يمكن  انا ماكنت الانسانه الي انت  تمنيتهاوحلمت فيها..!

وفوق هذا نحس وش يجبرك علي..؟!

بتقعد كل مازعلت  تدعي على الي كان سبب ها الزواج

الافضل انا نتفارق علشان نرحم ها المساكين من دعاويك...؟!

اردفت عوق بوجع\سبحان الله يا زيادعلمتني كيف تزوجتني علشان ما يجي يوم واسمع من احد كلمه تجرحني

ان زواجي منك كان عن طريق جيراناالي عرضوني عليك

وانت اول من عايرني وحسستني كنك متفضل علي بها الزواج واني ما استاهلك

زياد بوجع \ لا ياعوق لا تقولين كذا والله انك اكبر واحلى من كل احلامي..,

انا كانت نفسيتي بعد امي مدمره امي كانت كل حياتي..,

وفجاءه فقدتها حسيت ان الدنيا كلهابعيني اضيق من خرم الابره

ولا عاد لي رغبه با الحياه بـ

عوق تقاطعه  با استهزاء\ والله حياتك ماهي حياتك شي ما يخصني

يوم كنت احاول اصير جزء من حياتك رفضتني الحين انا ابي ورقتي وبس ..!

وخلني حلم حلو مر بمنامك اذا كنت فعلن صادق اني كنت اكبر من احلامك  مع اني اشك بها الكلمه

الي كم مره ترددها على مسامعي ولاعاد لها قيمه عندي..,

زياد بوجع انكسار\تكفين يا عوق لاتقولين كذا..؟

عوق تتنهد بحسره وتذمر\لا تطولها وهي قصيره وتعاند معك مهله الي آخر الاسبوع..!

طلق وخذ مهرك الي عطيتنياه كامل من غير الي تركته في بيتك حلال عليك وش تبي اكثر من كذا..

اردفت عوق بتهديد\اذا ماارسلت ورقتي  راح ارفع ضدك قضية خلع..؟

وبعدين المؤذن اقام الصلاة الحق عليها..

ترى  كلك مساوئ الحسنه الوحيده فيك انك ما تترك صلاتك..

لا تقول بعدالمنحوسه اخرتني عن صلاتي وسكر الباب بطريقك..,

اتوقع وراك دوام ماراح ترجع بعد الصلاة..!

ماهو كل زيارة بعد صلاة الظهر  مرغوبه ..؟

بعضها عسل وبعضها  سم

وانتي من النوع الثاني

طلع زياد و دخلت لغرفتي وانا ماني مصدقه اني قلت لزياد كل الكلام الي قلته..,

بردت حرتي فيه رديت له كل تهزيئه لي يوم انا في بيته ..!

خلاص من اليوم مافيه دموع انتبه لنفسي ومستقبلي ولأمي وحملي ..,

هذا زيادجاي يتفاهم معي في فترة البريك حتى ماكلف على نفسه يتعنى على شاني..,

اكيد امي هي الي كلمته..!

خلاص يا عوق خوذيها قاعده محديحب عوق الا عوق..,

الحين ما عاد في حياتي الا امي وطفلي ..,

امي الحين زعلانه علي بحاول اترضاها واعيش حياتي مثل قبل

ما قصرت معي من يوم  طلعت لدنيا وهي تراعيني الحين با ارد لها الدين

صليت الظهر وطلعت بشوف امي ..,

لقيتها للحين تصلي امي تطول بصلاتها الظهر تصلي 12 ركعه..,

طلعت للمطبخ احس اني بموت جوع ودايخه ولا لي نفس بشي..!

قلت لشغاله صلحي لي سلطه او اي شي بدون طبخ  ابي اسد جوعي اكره ريحة الكشنه...,

رجعت لأامي

ام عوق\وش سويتي..؟

عوق\المدرسه قبلوني خلاص من بكرا بباشر ..!

ام عوق بتذمر\ ما سئلت عن المدرسه وش سويتي مع رجلتس..,

عوق \ رجلي انتهى موضوعي معه من طلعت من بيته..!

يمه تكفين خلاص ماابي ادوخ راسي فوق وجعه..!

ام عوق \والله انتي الي مدوخه نفستس..؟!

يا بنتي وين البيت الي يخلا من المشاكل ...!

هذا حال الدنيا لازم يمر الانسان يوم زين ويوم شين..,

الدنيا ماتمشي على طريق واحد..!

ورجلتس والله ما تلقين مثله رجال طيب وحبيب وعاقل..!

الحريم صابرات على رياجيل واحدهم مايسوى التاليه من الغنم

وتشوفينها قال ابو فلان وسوى  ابوفلان

الرجال اذا ماهو بخيل ولا يشرب ما حرم الله ..,

تقدرين تعيشين معه وتمشين حياتس

وهذلين كلهن ماهن به

رجال يخاف الله والي يخاف الله ما ينخاف منه ماشفتي وجهه وشلون صاير

موتت امه ولحقاها مفارقتس له ..,

ماكسرت قلبتس فزته بتس يوم دخلتي والله ياشهق شهقه يوم سمع صوت فتحتس للباب  ,

انه اضحكني المسلم تقل رادتن عليه روحه..

عوق تتنهد بوجع وتمسح دموعها\انا عارفه با لكلام الي تقولينه كله..!

وفوق حبه لي اخلاقه عاليه وكريم معي بدون حدود لكن انا طابت نفسي منه..!

مالي با الطيب نصيب وش تقولين بي مقروده..!

هو بيلقى الي احسن مني وانا خلاص اكتفيت بنصيبي منه..!

ماعاد افكر بشي اسمه زواج ..!

يمه تكفين لا تضغطين علي انا تفاهمت معه وهو شكله وافق على الي طلبته منه..؟!

وخلال ها الاسبوع بينتهي كل شي ونرجع انا وانتي مثل قبل ..!

ام عوق بتوجس\وش طلبتي منه..!

عوق\طلبت منه يطلق..!

ام عوق با استنكار\ لاحول ولاقوة الا با الله وش طلاقه انتي مافكرتي بحملتس..!

عوق با ارتباك\وش حمله انتي للحين مصره اني حامل..!

تراتس وهمانه ولا يكون بعد قلتي لزياد ظنونتس..!

ام عوق تتنهد بقلة حيله\لا اله الا الله  ما قلت لزياد شي الله يعين ها الزياد عليتس

عوق بترجي \يمه انا جايه استسمح منتس والله حتى بنومي ماتهنيت وانا اشوفتس صاده عني..!

تكفين يمه ارضي علي تكفين ولا ترخصيني وتكسريني..,

لا تربطين ارضاتس برجعتي له ترى والله لو ارجع اني لأاموت غبن عنده..!

ام عوق  با الم\الله يرضى عليتس ياعوق لكن بطلب طلب منتس

وعقبه سوي الي تبينه انتي ما تقولين خلاص ماعاد تبين العرس عقب زياد..!

عوق بذعروتأكيد\ يويلي يمه التوبه والله ماعاد البس ثوب العرس غير ما لبسته..!

ام عوق \اجل خلاص اقطعي سالفت الطلاق وهو يروح بحال سبيله وانتي تقعدين عندي..!

ان تطلقتي ودرت الناس ما سلمتي من القيل والقال ..!

والله لوتوقف سياره عندبابناباالغلط ان تسمعين الي يغبنتس ويقهرتس..!

لكن يوم تدري العرب انتس متزوجه محد بيتعرض لتس بكلام ..!

واذا انشدوني ورى بنتس عندتس قلت رجلهاما قصر..!

انا طلبته وخلاها عندي تونسني وش رايتس بكلامي..!

عوق بتردد\ خلاص لكن انا..

ام عوق بترقب وحده \وش لكن  في شي ما ادري عنه بعد..!؟

عوق\لا يمه مافي شي بس انا عطيت زياد مهله لآخر الاسبوع اذا ما طلق  با اشتكي عليه واخلعه..!

اواكيد هو مايبي فضايح بيطلق من نفسه وقلت له بعوضه خسايره ..؟!

ام عوق تهز راسهاوتتنهدبحسره \لا اله الا الله يا بنتي فكرتي وش تعوضين زياد عن خسايره عليتس علشان يتركتس

ولا فكرتي بخسارة نفستس وحياتس

يا بنتي اللي يبيع الجمل ما هو متحسفن على الرسن ..,

اردفت وضحى بقلة حيله\خلاص بنتركها للقسمه والنصيب علشان انتي ترضين وانا ارضى..!

ان طلق  بها اسبوع بكيفه هذا الي ربي كتبه عليتس وان ما طلق بنخليه على وجهه..!

عوق بترجي واستعطاف\يمه لا تدقين عليه وتخبرينه با اتفاقنا..,

ام عوق تضحك \ ما نيب داقه عليه لكن ان كلمني  قلت له يارجال رح انت بنصيبك ولا تطلق عوق

هي راضيه انها تصير معلقه وانت دور لك حرمه واعرس..!

واذا درت الناس ان عوق زعلانه  قل انا راضيت  حرمتي لكن خليتها عند امها..

والعرب خابره اني وحيده محد بقايل شي ..,

الا بيقولون كفو من عوق وزيادماتركوا عجوزهم ..!

حتى ام ابراهيم بقولها عوق تصالحت مع رجالها لكن بتقعد عندي  خلاص اتفقنا..!

عوق تبتسم بحب\قولي الي تبين اهم شي انتس رضيتي علي ..,

ام عوق تبتسم\اي والله رضيت عليتس تدرين ان مالي با الدنيا غيرتس..!

يالله روحي تغدي وارقدي قبل العصر والله ان التعب باين بوجهتس انا ما ابي غدا كثرت تمروقهوه..!

سلمت على راس امي وايدينها وطلعت لغرفتي..!

اهم شي امي رضت علي ما عاد يهمني شي حتى التعب الي كنت احس فيه احس خلاص راح عني..!؟

هل هو فعلن من تأثير رضى امي والا شوفتي لزياد يعتذر لي قوتني..,

بناااام على شان اصحى العصر واكلم خوله  زميلتي اشوف كيف الوضع با المدرسه..!

والبنات وين واصلين  با المناهج واطلع المغرب لدكتوره يا كثر اشغالي..!

حسبي الله عليه توكلت وهو رب العرش العظيم..

صحيت بعد العصر صليت وكلمت خوله..؟!

خوله\ترى متأخرين كثير وبتاخذين ثالث ادبي خمس فصول نحو وبلاغه..!

عوق\ لا خوله صعبه علي ثالث وادبي بعد وانا عندي مسؤليات..!

خوله\داريه يا عوق انك ما انتي فاضيه مثل قبل زوج وبيت ومسؤليه..!

والمديره ما صدقت انك رجعتي..!

بس وش نسوي انتي ما شاء  الله مدرسه متمكنه..!

وعندك قدره على توصيل المعلومه لطالبه بسهوله..؟!

اول العام يوم كنتي معانا صراحه البنات نسوا هم البلاغه والنحو ..!

ولا واجهتنا شكاوي من صعوبة المواد مثل كل سنه تبارك الله حتى رسوب ماكان فيه..!

عوق بضحك\وش رسوبه خوله تدرين احنا بمدرسه اهليه نقعد وراهم لين ينجحون..؟!

خوله\اهليه صدق لكن في بنات ما ينرقع لهم مهما تحاولين تدفين با الدرجات توقفين خلاص ما ينفع معاهم..!

عوق\ اول العام مسكت  ثالث علمي فصلين واولى ثانوي فصلين لكن ثالث ادبي ماعندي خبره..!

خوله\عوق لا ثالث ادبي هم الي محتاجينك ومتأخرين..؟!

عوق\مو مشكله لكن حاولوا تخففون علي شوي خوله..!

وانا شاده الظهر فيك صديقتي ومساعدة المديره اكيد بتسند على ظهر قوي..!

خوله\خلاص نشوف بكرا كيف الوضع انتي الاسبوع هذا خوذي المناهج ..!

وادخلي للبنات وتتدبر ان شاء الله..!


هذا نص شغل اليوم طاح بقى الحين كيف اطلع للمستوصف ..!

في الليل ما اقدر اطلع مع السواق الا والشغاله معنا ..!

اخاف امي تسألها والخدامه  ثرثاره ما تصدق بس احد يسولف معها..؟!

طلعت لأامي

عوق بتردد\ يمه بطلع لسوق با خذ لبس باكر بباشر با المدرسه

تحتاجين سورينا والا اخذها..!

ام عوق\معتس وقت تو العصر والا بتأخرين

عوق\ اخاف يجي المغرب وانا ما خلصت شغلي..!

ام عوق\اجل خلاص خوذيها ولا تأخرين ..!

عوق تبتسم \ابشري بسرعه باخذ لي لبس ماني مكثره الشتاء جاي..!

ام عوق بضحك\وانتي صادزه الشتاء جاي والبطن بيكبر ولبس اليوم ما ينفع باتسر..!

يا الله برزقآ تمده ما يقدر الحاسد يرده..!

ما قدرت ارد والا اعلق الا اني ضحكت بسري على تعليق امي ومشيت

ودي اعلمتس يا ميمتي بحملي لكن اكيد بتخبرين زياد وانا ما ابيه يدري..!

علشان ما ينشب لي هو وجهه يقطع الرجا برجعتي ويطلق من نفسه ..,

طلعت لسوق وربي يسر بسرعه لقيت لبس وشنط وجزم..!

دولابي فاضي الي في بيتي والي تصدقت فيه مافي شي غير قمصان البيت ..!

اخذت الي يكفيني  ها الفتره..!

ما ابي اسحب واجد من رصيد امي احس اني اسرق منها..!

على انها كم مره تقول كل الي بحسابي لتس مسامحه فيه دنيا وآخره..!

واذا نزل راتبي  برجع لأامي كل الي اخذته منها

اخاف ما يجوز لي اني اخذ منها من دون علمها حتى لو انها اباحتني وحللتني قبل زواجي

بعدها طلعت لدكتوره اشوف النتايج ..!

دخلت عندها ماكان في زحمه والممرضه احضرت ملفي..؟

الدكتوره\تحاليلك كلها كويسه مدام عوق والدم نسبته ممتازه

وحا اكتب لك على حديد وحمض الفوليك تحسب لفقر الدم ..!

عوق\ دكتوره انا في اي شهر..!

الدكتوره\انتي في الاسبوع الثامن..!

عاوزه اعملك سونار علشان تتطمني على الجنين

عوق بملل\ لا انا مستعجله ..!

الدكتوره\ان شاء الله في المره الجايه حنعملها لك ..!

لكن الي الآن ماشاء الله وضعك مطمن تعالي بعد 4اسابيع من النهار ده ..,

تبئي خلصتي الشهر التالت  وتدخلي في الرابع واهم حاجه الاكل المفيد والراحه..

طلعت بسرعه وصرفت الادويه من الصيدليه ..!

واكلت قلبي الخدامه با الاسئله ليش عوق ينزل هنا..!

على اني خليتها مع زوجها با السياره علشان لا تسمع ولا تشوف شي الا اني ما سلمت من فضولها...!؟

رجعت للبيت امي كانت جالسه تنتظرني ..!

ام عوق بقلق \وراتس تأخرتي روعتيني ..!

عوق\لا يمه الشوارع زحمه ولا خلصت بسرعه

دخلت الخادمه اغراضي لغرفتي ..

ام عوق\ تعالي اجلسي عندي مبطين ما تقهوينا مع بعض..!

عوق\ ابشري لكن اخرت صلاة المغرب بصلي وارجع لك  نتقهوى

صليت وجلست عند امي نتقهوى ونسولف مثل قبل ..؟!

عوق بتردد\يمه بقولتس شي يقرقع بقلبي..!

ام عوق\ قولي كل شي بسمعه منتس الا انتس ترجعين لزياد

عوق\ لا مانيب راجعه وبعدين غريبه  ما تبيني ارجع

ام عوق\وانا صادقه وش يرجعتس له تقعدين عندي تونسيني وهو ماهو ضايع عقبتس ..!

الحريم واجد وان كانه جا اليوم يتعذر ماهو بجاي باتسر ..!

بيدور له حرمه وهو تكتور كلن بيقوله ياهلا ومرحبا

لا بعد بيكيفون العرب حرمته ماهي عنده هاجه وتاركه بيتها  مقابله امها..!

عوق بتذمر\ ايه زين الله يوفقه لكن سالفتي غير..,

ام عوق بتوجس \ وش عندتس ..!؟

عوق با ارتباك\يمه انا اخذت بطاقة الصراف حقتس وسحبت فلوس مامعي شي..!

ام عوق ضحكت\اثا ريتس سروق..!

عوق  با اعتذار\سامحيني والله انحديت طلعت من بيت زياد يد ورى ويد قدام ماخذت معي ولا شي ...!

ام عوق\ ماعليه وانا امتس الخير واجد بعدين انا داريه انتس ساحبه فلوس..ّ.ّ

والا وشلون طلعتي لسوق وبطاقتي ما رجعتيها والا تحسبين امتس خرفت ..!

عوق  بخوف ومحبه\لا يمه بسم الله عليتس والله ما قصدي لكن تخبريني قلبي يوجعني اذا سويت شي انتي ماتدرين عنه..؟

ام عوق\مسموحه يا عويق اليوم ودوم والي تبينه خوذيه والي في خاطرتس سويه..!

عوق با امتنان\يا ربي يخليتس لي يمه وبأذن الله من يوم ينزل راتبي ارجع لتس كل الي اخذته..؟

ام عوق\وش ترجعين احفظي دراهمتس وانا امتس محد نا فعتس وانتي وراتس مسؤليه ومصاريف الله يعينتس عليها..!

سكت وغيرت الموضوع خفت امي تجيب طاري حملي ..!

من يوم قالت مسؤليه عرفت انها تقصد حملي ..!

عوق\يمه وش تبين عشا بزين عشاتس واصلي وانام وراي بكرا دوام..!

ام عوق\الي تشتهينه صلحيه ما اخالف..!

صلحت عشا لأمي وصليت العشا جهزت لبس بكرا ونمت مهدود حيلي من مشوار السوق والمدرسه...,

صحيت الفجر وانا احس اني تعبانه واستفرغت حتى حسيت ان روحي طلعت ..!

ياربي امس ماكان فيني شي وش جاني اعوذ بالله ..,

ماصدقت هدت معدتي صليت وتجهزت للمدرسه..!

دخلت غرفة امي لقيتها جالسه على كرسيها شكلها توها مخلصه صلاة

سلمت على راسها..؟!

ام عوق بخوف\ بسم الله وش بلا وجهتس وعيونتس محمره..؟

عوق بتعب\ لا مافيني شي بس ما شبعت نوم..!

ام عوق\افطري قبل تطلعين وجهتس اصفر..

.
.
.

(كلمه اخيره)

مَتَى رَأيتَ صَآحبَكَ قَد غَضِب, وأخَذَ يتكلَّمُ بِمَآ لآ يصلُح, فلآ ينبغِي أن تعقِدَ عَلى مَآ يقُولُهُ خُنصُرَاً,

ولآ أن تُؤآخِذَه بِه,فِإنَّ حَآلَهُ حَآلَ السكرَآن لآ يدرِي مَآ يجرِي, بل انظُر لَه بعَين الرَّحمَة, وتلمَّح تَصرِيفَ القَدرِ لَه,

وتفرَّج بِلعِب الطبع بِه, واعلَم أنَّهُ إِذَآ انتبَه نَدم عَلى مَآ جَرَى, وعرفَ لَكَ فضلَ الصبر.

ابنُ المقفَّع
.
.
.

الي الملتقى قريبآبأذن الله

وسالفه جديده


طيف الأحباب

ام الوليد


تذكروني واحبابي بدعوه طيبه






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





بسم الله الرحمن الرحيم



اللهم يا الله عليك ببشار وأعوانه , اللهم يارب انتقم لنا منهم عن كل قطرة دمٍ أريقت ,

وروحٍ أزهقت , وونفسٍ وأدت , وزوجاتٍ ترملت , وأطفالٍ تيتمت , وأعراضٍ انتهكت ,

وحرماتٌ استبيحت , ومساجد دنست , وبيوتاً هدمت , ونفوساً آمنة أرعبت ,

وشوارع وطرقاتٍ وأزقة هجرت ودمعاتٍ ذرفت ,

الله انهم لا يعجزونك اللهم ارنا فيهم عجائب قدرتك وانتصر لأهلنا في سوريا وكن معهم واحقن دمائهم ,

اللهم لا تحاسبنا عنهم فإنا لا نملك إلا الدعاء لهم وليس الدعاءُ بقليل , يارب استجب ياااارب
.
.
.

هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع ..,

البنات الله يسعدهم الي يرسلون تقييمات  اقرا التقييم ولا ادري مين هم اذا ممكن الي تكتب تقييم تذكر اسمها

في وحده من البنات ارسلت تقييم ذكرت فيه كيف بداية الصلح بين زياد وعوق تمنيت اعرف مين هي..,

والبنات الي ما يشوفون ردي على تعليقاتهم يعطوني خبر لأنه ابدآ ماهو تجاهل مني لا والله لكن احيان الحرص

يعطي نتايج عكسيه..!

البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,

اهداءخاااااص لأهل الكويت  بمناسبة افراحهم بيوم الاستقلال واليوم الوطني دامت افراحكم يا اهل الكويت

وللغوالي الي يتابعون نوح الحمام من الكويت..

اليوم بنشوف عوق المزايين ويوم عملي جديد ومناوشات خفيفه مع الوضيح..,


يا الله تعالوا معاي...!!

وسالفه جديدة؛


.
.
.
البارت الخامس والعشرين

.
.
.

ام عوق بخوف\ بسم الله وش بلا وجهتس وعيونتس محمره..؟

عوق بتعب\ لا مافيني شي بس ما شبعت نوم..!

ام عوق\افطري قبل تطلعين وجهتس اصفر..

عوق بوهن \لا بفطر مع البنات با المدرسه اليوم بروح بدري علشان اشوف الجدول وتوزيع الحصص..!

ان شاء الله نتغدى مع بعض يمه ادعي لي..!

ام عوق بحنان\ الله يسخر لتس من عنده ويرشدتس لطريق الصواب..,

عوق\آمين يمه..,

طلعت للمدرسه ودخلت على غرفة خوله علشان اخذ جدولي..!

كان نصابي يقطع الظهر شي مو معقول..!

عوق با اعتراض\الحين 4 فصول نحو و3ايام با الاسبوع بتكون 12حصه..,

والبلاغه مثلها يعني 12حصه 24 با الاسبوع لا يا خوله ..!؟

لو اترك المدرسه ما رضيت بها الظلم انا اتعب با الشرح وتوصيل المعلومه..!

ما ابي اظلم البنات وشرح مش حالك يوميا خمس حصص متواصله الا يوم بيطلع 4حصص ..!

خوله بقلة حيله\مافي احد يا عوق ...,

عندنا نقص مو طبيعي والطالبات عددهم كبير..!؟

عوق با استنكار\ حرام عليكم معقوله الي تقولينه..!

مافي اكثر من خريجات العربي اكيد قدموا عندكم..!؟

خوله\ يووووه بس لو تشوفين الملفات الي تجينا..!؟

لكن المالك الله يهديه حاط شروط تعجيزيه للقبول ..؟!

دخلت علينا استاذه شيخه مديرة المدرسه سلمت عليها..!

عوق\احضرينا استاذه شيخه خوله عطتني جدول يقطع القلب ..!

شافته ضحكت ..

شيخه تبتسم\ والله ادري لكن انتي عارفه صعوبة المادتين على بنات الادبي..!

والبنات الي محولين من حكومي لناخصوص الي ثانويه عامه يبون مجموع..!

عددهم كبير ما شاء الله وانتي تبارك الله شرحك وتوصيلك المعلومه للبنات قمه بصراحه..

عوق بقلة حيله \ بجرب نفسي ها الاسبوع لكن اذا ما قدرت اعذروني ..!؟

لو عطيتوني العلمي نحو وادب عادي ..!

بنات العلمي متجاوبات اكثر معاي لما درستهم قبل والمنهج اقل..!

شيخه \ مالك الا الي يرضيك لكن نبيك عوق الي خابرينها ..؟!

اردفت شيخة\خليها على الله يا عوق تدرين ان النحو لو في امكانيه كان خليناه 4حصص

لكن مانقدر نضغط عليكي اكثر من كذا..,

عوق بقهر\لاحول ولاقوة الابالله يعني 4فصول بيطلع 16 حصه هذا يبي معلمة وحده تمسك منهج واحدفقط

اذا انتو تبون  شرح ومعلومات تعطي نتايج مرضيه..!!

اخذت جدولي ولا حول ولاقوة الا بالله خمس حصص با اليوم آلات ما احنا بشر متى احد يحس فينا..!

ولا حوافز ولا تشجيع ولا رواتب زي العالم تبين والا بكيفتس..!

روحي وغيرك يجي ولو اتأخر بالحضور كم يوم مهماكان ظرفي حتى لو حصصي كانت الاخيره

ما يصدقون ..؟!

خصم يطير نص الراتب واصير ادوام بدون فايده..,

من غير اذا جات لك وظيفه رسميه والا بديله ينشبون بحلقك لحد ما تطير الو ظيفة

حسبي الله وكفى..,

طلعت وبديت اول يوم دراسي  مع الطالبات لقيتهم متأخرين لازم الحق معهم الا متحان الشهري..!

ونحضر لأمتحان نصف العام البنات اكثرهم درستهم في اول ثانوي وفي منهم بنات الجيران..,

كانوا متعونات معاي لأقصى حد..؟!

عدت ثلاث اسابيع..!

ارجع من المدرسه مهدود حيلي بس ابي انام ..!

خلال هاالثلاث الاسابيع نسيت كل مشاكلي مع زياد..!

بالي مشغول با المدرسه والا استفراغ الي كل صباح احس عيوني بتطلع منه..!

ليتني ما حللت كنت بخير قبل التحليل و قعدت على شكي اني حامل يمكن ما كان حالي كذا..,

الظاهر من قال ان الوحام حاله نفسيه ما كذب ..!

وفوق هذا كله اناطبعي اذاكر واحفظ الماده الي بدرسها اكثر من طالبه ليلة امتحان..!؟

حتى امي ما صرت اشوفها كثير الا الصباح قبل امشي وفترة الغدا والعشا دقايق..,

وانا وقتي امانوم والا مشغوله احضر واصحح..!

زيادما سمعت عنه خبر من يوم طلع من بيتنا ..!؟

لاهو الي قال بطلق ولا هو الي عاند وقال ترجعين..؟!

على ان الشغاله خبرتني انه  جا بعد جيته الاولى  وكان معاه ابو ابراهيم لبيتنا..

وامي صارخت عليه وكان صوتهم عالي ..!

ما اهتميت من كثر ما كنت مشغوله  وامي ما لاحظت عليها شي ولاخبرتني بشي

احسن خله ينسى وجودي  ما نيب فاضيه لسوالف والمشاكل ..!

داومت السبت كا العاده خوله جاتني لغرفة المعلمات..؟!

خوله\ عوق بكرا بتحضر لك  موجهه..؟!

عوق\ على خير والله كنت ناويه اصلح  درس نموذجي..!

وارسل دعوه تحضر المديره وموجهة عربي لكن يا الله جات منكم..

خوله با امتنان\ الله يعينك ويكثر المخلصات الي مثلك..؟

وقبل تطلع طستني بطلب غثني

خوله با استفهام\عوق وين بقيت اوراقك ورقم حسابك..,

بنكمل لك بياناتك ونرسلها والا ماتبين راتبك ..!

عوق بتوتر\ابشري لكن ما فضيت ها اليومين انا عند امي واوراقي في بيتي وزوجي مسافر...,

عوق بنفسها\يا الله  بكرا عندي الف شغله وشغله والدرس الي بتحضرلي موجهه..!

وعندي مناوبةرحماك ياالله غير مصيبة ها الاوراق ..!

رجعت للبيت لقيت امي حياتي تنتظرني على الغداء..؟

سلمت على راسها وغيرت وطلعت لها.,

عوق بتردد\يمه امممم ..!!

ام عوق بتوجس\عوق وش فيتس ..!؟

عوق\ مافي شي بس طالبين المدرسه اوراق لي وكلها في بيت زياد...,

الاصول كلهاهناك  ماعندي الا صورة الوثيقه بس..!

ام عوق با استفسار\ وش الي تبينه منها..؟

عوق\يمه ابي كل اوراقي وبطاقة الصراف علشان راتبي..؟!

ام عوق بحيره\والله انها مشكله الحين انا صرت مثلتس مادانيه خيب ظني فيه ..؟!

اردفت ام عوق بتردد\طيب انتي دقي عليه وقولي ابي اوراقي يبي يجيبها ماهوبقايل شي ..!

عوق بطفش  \فكيني منه حتى صوته يدبل تسبدي..!

ام عوق بقلة حيله\يدبرها الله وانا امتس الحين بطاقتي معتس..؟!

خوذي الي انتي تبينه ورواتبتس ماهي ضايعه يجمعونها لتس ماخذتها, ماخذتها..؟!

اللقمةالي توعد بها احسن من اللقمةالي تاكلها..!؟


تغديت غصب مالي نفس با الاكل ولا ابي امي يضيق صدرها اني ما اكل وتشيل همي...,

قمت ونمت ابي ارتاح واصحى علشان اشوف بكرا وش بسوي ..؟!

صحيت مع المغرب راحت علي صلاة العصر..,

عن أبي هريرة رضي اله عنه قال: قال رسول الله صلى الله عليه وسلم :"

يتعاقبون فيكم ملائكة بالليل، وملائكة بالنهار،

ويجتمعون في صلاة الصبح وصلاة العصر، ثم يعرج الذين باتوا فيكم،

فيسألهم الله - وهو أعلم بهم - كيف تركتم عبادي؟ فيقولون:

تركناهم وهم يصلون، وأتيناهم وهم يصلون " متفق عليه.

وعن بريدة رضي الله عنه قال: قال رسول الله صلى الله عليه وسلم :

" من ترك صلاة العصر فقد حبط عمله " رواه البخاري

ياربي عفوك استغفر الله الذي لا اله الا هو واتوب اليه..

اللهم لاتجعلني ممن حبط عملهم..,

اسابق اذان المغرب وصليت العصر وهو يأذن المغرب..!

وبعدها كملت صلاة المغرب ...!

وطلعت لأامي لقيتها جالسه على كرسيها تصلي خلصت صلاتها.,

عوق وهي ضايقه\راحت علي صلاة العصر ليش ما صحيتوني..!

ام عوق بضيق\والله ما دريت قلت يمكن صليتي ونمتي مثل عادتس..,

عوق\ بطلع للمكتبه ناقصني اوراق  بكرا بتحضرلي موجهه..!

ام عوق\ روحي و بسرعه ارجعي انتي خابره يا بنتي هروج العرب..!؟

بيقولون عوق امها عجوز ماتدري عنها وهي ماغير سردادي مردادي مع السواق  ..,

عوق با انكسار \ طيب برجع بسرعة..!

طلعت للمكتبه وكلام امي مثل المسمار الي اندق بقلبي ...

امي صادقه الناس وش دراها وين اروح وين اجي واكثر جيرانا عارفين اني لقيطه..!؟

لا زم اخلص اشغالي با النهار مشاوير بعد المغرب ماهي للي مثلي ..!

اخذت من المكتبه كتيبات وهدايا للبنات بكرا..,

واوراق وادوات كانت ناقصتني..!

ورجعت بسرعه دخلت وامي كانت تكلم با التيلفون..؟!

سلمت على امي ما ردت علي تكلم وشكلها زعلانه..!

دخلت انزل اغراضي وعباتي  بغرفتي واسمع امي تقول

مالك شي عندنا..؟!

وكانك تبيها هي ما تبيك..؟

لا بالله ما لك خاطر عندي ابد ابد..!

مانبي الا اوراقها الي عندك في بيتك جبها وجزاك الله خير..!

ويارجال اعرس انا وبنتي ما نزيد السمن الا عسل ..,

لاماعليك بتمل وبترجع تعرس ما انت قاعد في بيتك كذا لاحنيس ولانيس..,

اقول بس اعرس ولو تبينا نحضر عرسك ما قلنا شي..!

جبها با اقرب فرصه..؟!


طلعت لأامي..

عوق بتساءل\ وش فيتس كنتس زعلانه ..!

ام عوق بحده\ زعلانه من هي الي ما يفهم اقوله شرق يقولي غرب..!

سألت امي وانا عارفه انه زياد\لايكون  من عيال خالي ناصر..!

ام عوق بتذمر\لا ماهو من عيال  ناصر ..!

هذازياديقول توسطي لي عند عوق ترضى علي ولهاالي يرضيها وانا بشورها..؟!

قلت له ما نبيك لا انا ولا بنتي..!

ليه وش ظنه يومه يتهددتس ويهاوش وطاردتس نصايص الليول وفاضحتس قدام خلق الله ..!

لا بالله ماله مره عندي ..!

والتسذوب قلت له اعرس يقول ما ابي الا عوق والا مثيلها..!

وجع يوجع العدو..

يومك داري انك ما تلقى مثل بنيتي وراك تسوي سواياك..!

خليه يويلي  تسذبان..!

والله ياهو نادم كثر شعر راسه وبيندم اكثر بعد اذا اعرس ماهو لاقي مثلتس..!

عوق با ارتباك\يعرس ولا ما يعرس شي راجع له انا ابي اوراقي وبس جزاه الله خير..!

ام عوق \بيجيبها ان ما جابها اليوم وانا امتس بيجيبها باتسر..؟

عوق  بتعب\يمه لاتناديني على العشا عندي شغل واجداذا جعت انا ادبر عمري ..!


ريحة الاكل ما احبها وارتاح بنومي اذا نمت جوعانه..,

حتى المويه ما احب اشربها احس اذا شربتها تجرح معدتي..!

زودآعليه كلام امي الي غثني وزاد المر بتسبدي هي وش تبي فيه تقول له اعرس ..!

وش دخلنافيه يعرس والا عساه ما يعرس..!؟


صليت العشا وخلصت شغلي بنام  بكر ا الحصه الثانيه بتحضر لي موجهه..,

صحيت الفجر الحمدلله اليوم خاف عني الغثيان لكن ذبحتني الدوخه..؟!

الغثيان يخف عني اذا نمت ما تعشيت لكن الدوخه هذي وش اسوي فيها..؟!

وحبوب الحديد صرت انساها مرات..!

لأنها تكون بعد الاكل وانا من خوفي من اني استفرغ حتى الاكل كرهته..!؟

شربت كوب حليب مع عسل على شان ما ادوخ با الفصل وراي شرح وقلق..!

طلعت للمدرسه والحمدلله عدت حصة الموجه على خير..,

البنات  الله يجزاهم خير كانوا متحمسين معاي ومع الهدايا والتشجيع..!

اثنت الموجهه على ادائي ولا انتقدتني ولله الحمد..,

اليوم لازم اطلع بدري لدكتوره تشوف لي حل بها التعب

ما ابي اطلع بعد المغرب واجيب لنفسي الكلام..؟!

كلمت خوله..

عوق \ خوله بطلع للمستوصف  ساعة با الكثير وارجع..,

الدكتوره ينتهي دوامها مع صلاة الظهر..,

خوله بقلة حيله\ شوفة عينك ما في مجال ..,

خليها يوم ثاني انتي شايفه الربشه مع الموجهات وعندك مناوبه..!

وش رايك  بكرا وقعي واطلعي..,

عوق با استسلام\ خلاص  مو مشكله

انتهي اليوم الدراسي عندي قبل اذان العصر بدقايق..!

لأنه في بنات شكل اهلهم ناسين ان عندهم بنات يدرسون..,

جلسنا معاهم لحد ما اهلهم اخذوهم..؟

رجعت للبيت هلكانه واحس رجولي ماهي شايلتني..,

اخذت دش يمكن اصحصح شوي وطلعت لأمي..

ام عوق\وراتس تأخرتي ..؟

عوق\كان عندي مناوبه وفي بنات اهلهم تأخروا عليهم..!

يمه بعد الصلاة بطلع للمكتبه...؟

ام عوق\ وش مكتبته  يا بنتي فكينا من ها المدرسه تعب وارهاق عليتس ..,

والراتب ما يسوى ثمن الي انتي تخسرينه على الاوراق والخرابيط ..,

عوق بتعب\يمه ما قدر اترك البنات با الفتره هذي محتاجيني..,

ام عوق \روحي لمشوارتس وعودي بسرعه..,

صليت العصر وطلعت للمستوصف..,

دخلت عند الدكتوره ماكان في زحمه..,

خبرتها ان معي دوخه ومرات احس ماغص ..!

اخذت لي تحليل دم

والنتيجه ان عندي فقر دم بسيط

المره الا ولى لماحللت كانت نسبة الهيمو جلوبين عندي 12الحين 9..

الدكتوره با اهتمام \لازم تتغزي كويس الجنين بياخد حاجته من جسمك طبيعي وكامل والتعب بيكون عليكي..,

انا حاكتب لك على حديد وفيتامينات

واهتمامك بأكلك بالدرجه الاولى هو الي حيساعدك اكتر من الادويه..,


وعملت لي سونارواسمع اصوات غريبه با الجهاز..!

الدكتوره\انتي عارفه الصوت دا ايه ..,

عوق بترقب\ لا هذا اول حمل لي..,

الدكتوره\دانبض الجنين ..!

اوجعني قلبي  يوم سمعت ازعاج نبض الطفل ..,

اول ما عرفت اني حامل كان عادي شعوري  ..

لكن الحين ما ادري حسيت بخوف  عليه ما ادري من ايش ..؟!

عوق\ دكتوره متى الولاده..؟

الدكتوره\ احسبي مدة الحمل من 36اسبوع اقصى حد 40اسبوع ..,

ونزلت من على السرير ..,

عوق بقلق\دكتوره طيب والماغص..,

الدكتوره \مطوليش وائفه..

ارتاحي سبب المغص الي عندك..,

انتي بتؤفي وتتحركي كتير ودا مش كويس عشانك

اهتمي براحة جسمك عشان ما نلجأش للمسبتات..!

اخذت الادويه من الصيدليه ورجعت للبيت..

لقيت امي جالسه بمظلتها ما توقعت القاها جالسه هنا ناظرت  كيس الادويه..,

ام عوق با استنكار وسخريه\ما شاء الله وش ها المكتبه الي تبيع علاج ..!

عوق تتنهد بضيقه \ لا يمه بس دخت شوي وطلعت للمستوصف الي جنبنا..

ام عوق\سلامتس لكن انتبهي من كثر العلاجات ترى ضررها اكثر من نفعها

دخلت لغرفتي ونزلت عباتي وتمددت على سريري ..

الحين الدكتوره تقول لازم ارتاح والمغص الي يجيني لأني اطول واقفه...

طيب وش اسوي انا اليوم ما قدرت اطلع الصباح ضغط دروس والمدرسه محتاجتني ..

اما الوظيفه واما الحمل ..,

او ان الاداره تساعدني وانا ما ابي احد يدري بحملي...,

ناديت الشغاله وقلت لها تصلح لي عصير فواكه الدوخه ذبحتني

شربت العصير واخذت الادويه صليت المغرب وبديت احضر لدروس بكرا وانا جالسه على سريري ..,

دخلت امي علي..!

ام عوق بحنان\عويق يمي وش فيتس تعبانه..,

عوق با ارهاق\ لا بس شكل معي فقر دم من ارهاق المدرسه..,

وجلست على حافة سريري وعصاها بيدها وفجاءني سؤالها المباشر..,

ام عوق بهدوء \كم لتس حامل..!

عوق با ارتباك\ وش فيتس ترى ذبحتيني بسالفة الحمل..,

ام عوق بوجع\انكري على كيفتس..؟

لكن ترى اي شي يجي ورعتس انتي محاسبه عليه ..,

انتي ان ماخاب ظني لتس 3شهوروالعلاج الي تاخذينه مابه زود..!

المدرسه الله مغنيتس عن تعبها..,

خيرنا واجد من فضل ربي ..,

يا بنتي حمل الحين ماهو مثل من اول ..,

حريم قبل الوحده منهن تركض نهارها كله ورى شغلها والا وريعاتها ومسهل الله عليهن ..

لكن الحين على جريف والله لو تشيل كرتون طماط ما يردها الا المستشفى..,

الورع فيه والحمل مدري وش جاه لاتركبين راستس وتضيعين ضناتس..!

طلعت امي من غرفتي ورجعت..؟!

ام عوق بقهر\ نسيتيني وش ابي..!

رجلتس جا اليوم وانتي طالعه وجاب كل اوراقتس واكياس معهن ..

وقال بنتظرها ابي اشوفها وطردته شوفيهن بغرفتي ..,

قلت له المره الثانيه نبي كل اغراض عوق الي في بيتك  ماهو بس هذولي..؟!

انت ما انت بقاعدآكذا اكيد بتعرس والحرمه الجديده اكيد ما تبي تشوف اغراض عوق

جبهن قبل تدخل عليهن مرتك وتحذف اغراض بنتي ..,

وطلع الضعيف متكدر خاطره ..,

عوق بحسره والم \ازين ما سويتي وش يتكدر خاطره عليه..!

يمه الرجال واضح من البدايه مايبيني رجال تزوج كبير با العمر..

ماتفرق معه غيبتي وحضرتي عنده واحد متعود طول عمره يعيش با الحاله..,

من يوم ماتوفت امه الله يرحمها وهو مايدري معه مره والا عايش با الحاله..!

يمشي مثل المسبوه يقعد ويقوم وعيونه على غرفة امه واكثر وقته ينام فيها ...,

ناسي كان عنده غرفة نوم ماهو بس انا ناسيني

ما يذكر ها الغرفه الا اذا بغى يغير لبسه.,

ذبحني الجوع في بيته ولا درى عني ما يسأل ويقول البيت وش  ناقصه

مرات اسكت ومرات لا والله ارسل له ناقصنا وناقصنا البيت مافيه شي فاضي  ..

ما يسأل عن اي شي اذا زينت اكل وناديته مرات يعيي ومرات لا يجلس مقابلني ما اسمع الا طق صحنه..,

وبس يجر ونينه نايم والا صاحي يجيب الهموم على بعد..,

اردفت عوق بتهكم موجع\ واحساسه بي  معدوم يشوفني جالسه قدامه 24ساعة

يطلع دوامه ويرجع ولا عمره قال عوق شفتي امتس والا كلمتيها..!

ليش هو امه غاليه عليه وانا لا..!

هو عنده احساس وانا ماعندي ..!

ماهو بس هو يتيم انا بعد يتيمه مالي بعد الله غيرتس انتي وهو..

واخرت صبري  فشلني وفضحني قدام نجلاء طردني ويتحداني تحدي اني  اطلع من بيته..!

ماخلا لي وجهن قدام اخته المه ...,

ويقول الله لايسامح من بلاني فيها..!

والحين مراسيله عليتس وكلامه موجه لتس ..

والوسايط الناس الي مشو بعرسنا ماشفت منه عزم قوي انه يبيني

والا يصر علي انه يراضيني يمكن يلين قلبي عليه شوي واتناسى الي سواه..,

خلاص  يمه جا والا راح  والا طس اعرس لاتجيبين لي اخباره

النفس عافته وكل يوم يمر يبعدني عنه اكثر..!

وضحى تتنهد بوجع \يوم تمنيته لتس و زوجتس له ما بغيت لتس الا الستر

لكن عاد وش نسوي وانا امتس مادرينا وش المكتوب..!

عوق  بضيق ومراره\والله يمه داريه انتس ماتبين لي الاالستر انتي والا ام ابراهيم وانخدعتن فيه..!

دكتور ورجال متفتح وتوه جاي من امريكا..!

قلتوا اكيد هذا الي  بيشيلني فوق راسه وهو شالني صدق فوق راسه لكن عقبها جابني سابع ارض..!؟

والله يمه انه يعز علي شوفتس متضايقه والا طلعت خالتي نوره تبكي من بيتنا وهي والله ما تستاهل..

بس وش اسوي بعدانا عازه علي نفسي اني اكسرها له يهني واسكت..,

ام عوق تتنهد بقلة حيله \ والله يا بنتي ادري ان معتس حق لكن ما ابيتس تهدمين بيتس

زياد ما منعه يلحقتس غيرانه طايح وجهه من الي سواه واستحى مني  ومنتس يحسبتس من جيتي

عطيتيني العلم قال ان جيتهن الحين بياكلني..,

وانا ترى يوم جا ماقلت له كلمة..!؟

غير وشلونك كيف حالك..,

حتى انه روعني بدخلته علي وجهه وجه المنفشل  ويقدم رجل ويوخر رجل

ولا بغيت ازيدها عليه ولا توقعت والله جيته..؟!

قلطته وجلس وما قالي وش صار بينكم غير ان بينكم خلاف وانه غلط عليتس غلطآ كبير

وجاي يتعذر ويتفاهم معتس ..,

ماجادلته ليه ماجيت قبل والا وش غلطك ..؟

كنت ابيتس تفاهمين معه بنفستس وتاخذون العلم من روس بعضكم..,

ولياصار هذا رايتس وش تبينا نسوي ماتبينه خلاص ماني غاصبتس ..؟!

ماهو كل ماحاشت النفس لها ولا كل ماتمنيناه بنحصل عليه عسى با الامر خيره ..,

وقفت ام عوق واردفت بوجع\ يفرجها الله يا بنتي قومي اذن العشا صلي وتعشي و نامي وراتس جهاد الله يعينتس عليه..!

صليت العشا ونمت  وانا في قلبي هم ما يعلم فيه الا ربي..

وصحيت قبل الفجر كملت صلاتي ودعيت ربي ؛

اللهم أسترني فوق الأرض وتحت الأرض ويوم العرض عليك ..

اللهم إسترعيوبي وإغفرذنوبي وإجعل حياتي بردآوسلامآكماجعلت الناربردآوسلامآعلى أبراهيم..

اللهم إذقني بردعفوك وحلاوةمغفرتك اللهم سخرلي وإخترلي فإني قدعجزت عن صلاح نفسي وفوضت أمري اليك..

اللهم اني اشكو اليك ضعفي وقلة حيلتي وهواني على الناس سبحانك اللهم فرجآمن عندك قريب..,

دخلت غرفة امي ولقيت الاكياس اخذتها وطلعت لغرفتي ..!؟

فتحتها لقيته مرتب اوراقي وبطاقة الصراف بكيس..!

وكيس جوال جديد فتحته لقيت مركب شريحتي القديمه فيه..

وحاط رقمه وكاتب لقبه انت الحب..!!!

وكيس فيه ذهبي كله جامعه مع بعض ..!

ما قصرت يا زياد مرسل لي الذهب وش اسوي فيه

الذهب مانفع امك قصته بشرى من يديها وعطته الحرمه الي ساعدتهم بتغسيلها..

وقالت تصدقي فيه كان تعرفين محتاجين ..

يا ليتني ما عرفتك يازياد ما استفدت من ها المعرفه غير نارآ بجوفي تصطلي ..

وهذا انت اقفيت ..,

حتى كلامك واعتذارك كله لأمي وانا ولاشي..

عوق تتنهد بقهر \لاوكاتب انت الحب الله واكبر يا ها الحب الي انت تعرفه

انت لقبك المفروض انت العذاب ..,

رتبت الاوراق الي باخذها معاي للمدرسه..,

والجوال والبطاقه في شنطة يدي وذهبي  بعطيه امي تتصرف فيه..,

اذن الفجر وصليت الفجر وقريت اذكاري وردي وجهزت نفسي للمدرسه ..,

واخذت الادويه الي صرفتهم لي الدكتوره بشنطتي..,

دخلت غرفة امي

عوق \يمه هذا ذهبي شوفيه با الكيس خفت اتركه با الغرفه ينسرق والا يجيه شي...,

ام عوق\  خوذي المفتاح افتحي الخزنه واقفلي عليه الله لايحيجتس له..,

عوق\آمين ..,

ام عوق با اهتمام\ افطرتي..؟

عوق\لا بفطر بالمدرسه ..

تأخرت السواق ينتظرني من اليوم

ام عوق تبتسم \ مع السلامه استودعتكم الله انتي وضناتس...,

عوق تبتسم وبنفسها\وانا استودعتس الله يا نور حياتي كلها لا والله انتي الحب ماهو غراب البين زياد المراهق..,

طلعت للمدرسه اليوم لازم اشوف حل مع ها النصاب 24حصه با الاسبوع انهد حيلي..

الاولى ماكان عندي حصه جلست  بغرفة المدرسات في معلمات ماعندهم حصص مثلي..

سألتهم قلت بنات الي معه فقر دم وش يسوي علشان يرفع نسبة الهيمو جلوبين في دمه

ردت وحده من المدرسات  اسمها ناهد

ناهد \ شوفي فقر الدم له اسباب انتي حامل ..,

عوق با ارتباك\ الي الآن  ماحملت ..,

ناهد \ مع الحمل طبيعي كثير يجي لهم فقر الدم ..

وفي ناس ما يتغذون كويس ينقصهم فيتامينات وحديدويهملون انفسهم ويجي لهم فقر دم ..,

حتى في ناس تستغربين انهم معهم فقر دم وهم ما شاءالله يعانون من البدانه كله من التغذيه الخاطئه..,

شاركونا كل الي با الغرفه الموضوع..,

اسماء\اسمعي عوق  انتبهي  من الآن لا تهملين تغذيتك ..!

علشان اذا ربي كتب لك حمل تدخلين مرحلة الحمل وانتي نسبة دمك ممتازه..!

عليك با السلطات والفواكه

اذا في بيتك خادمه على الغدا تبوله وسلطة فواكه قولي لها تجهزها لك ..!

دلال \والموز والتوت بعد يمدحونهم..!

المدرسات الموجودات  معي با الغرفه ضحكوا كلهم استغربت من ضحكهم على كلام دلال والا علي

دلال بقهر\ياربي انا الغلطانه الي قلت لكم ..,

اسماء بضحك\تكفين دلول عيدي الموقف خلي عوق تسمعه يمكن الحين تحسبنا نضحك على كلامها..!

دلال بممازحه \ فضحتوني ماتسوى علي ها السالفه  ومسكتوها علي ..؟!

اردفت دلال بضحك\لكن لعيون عوق بقولهاوامري لله..

عوق بنفسها \لعيون عوق فديت  عيون عوق  يا ما قالها زياد

ويوم زعل نسى عيون عوق ويدعي على الي اجمعه بعوق..!

عوق  تتنهد بوجع\تسلم عيونك  كلي اذان صاغيه..!

ناهد تضحك\الحمدلله عوق ماهي حامل اخاف يجيها شي من موقفك دلول..!

دلال \اسمعي عوق هذا الله يسلمك اول ماتزوجت طلعت با الاجازه عند اهل زوجي..!

كنت توني حامل في بنتي وفترة وحام يا ساتر اضيفي لها  اول حمل  واتدلع..

وطبعآ بيت اهلي واهل زوجي بنفس المنطقه ..!

المهم طلعت من بيت اهلي راجعه لأهل زوجي بنص الطريق جا في بالي اكل موز

واحنا بعد الساعه12في الليل..

قال زوجي يا بنت الحلال مافي موز كل المحلات مسكره..!

قلت ما فيه الا تجيبه..!

و بعد جهد جهيد زوجي لقاه ومن فرحته انه لقى الموز اخذكميه واجده..!

قال يالله يا دلول هذا الموزعليك با العافيه قشرة موزه واكلت نصها..!

قال زوجي اشبعي موز ما ادري وش القرد الي بتجيبنه لنا..

انا سمعت كذا بغيت انفجر من القهر قلت انا تقولي وش القرد الي بجيبه لكم..

خلاص ما ابي الموز وهو يا بنت الحلال ماهو قصدي وانا اسف..,

قلت لا مافيه اشبع فيه انت ..!

هو اكل وحده وثنتين بعدها قال الله يسامحك وش نسوي با الموز اذا رمينا خفنا من غضب ربي...

واذا نادينا احد با الشارع وقلنا له خذ كيس الموز ...

اكيد بيحسبها وحده من الثنتين  يا ان الموز فيه بلا يا انا مهابيل..!

عوق بدهشه \طيب عادي خوذوه معاكم لبيت اهل زوجك..!

دلال با استنكار\ تبينهم يفضحونا داخل عليهم  ولدهم  بكيس موز..

والله  كنه مسوي جريمه..,

بيقولون قدرنا عند ولدنا كيس موز بنص الليل بيقعدون يتمسخرون ويسوونها تاريخ

ذيك السنه الي دخل علينا ولدنا بكيس موز ..!

عوق تمسك ضحكتها \طيب وش سويتو فيه..؟!

دلال بتهكم\وش سوينا زوجي اكله كله ما وصلنا بيت اهله الا هو مخلص على الموز كله..!

الله لايوريك نزل من السياره وهو ماسك بطنه بيديه الثنتين وطاح قدام بيت اهله ..!

وادخل داخل انادي احديشوفه حسبته مات ..؟!

واخذوه اخوانه للمستشفى تنوم يومين وطلع ..

ومن بعدها ما دخل الموز بيتنا زوجي كره حتى اللون الاصفر منه..,

عوق بضحك \بصراحه قويه هذي يا دلال..!

ناهد\عوق انتي كم لك متزوجه..,
.
.
.
(كلمه اخيره)


الله كَريم مَـاذا تعني؟ يُعطي كثيراً

بل أكثر مما يدرك عقلك الصغير

أكثر من خيالاتك، أوسع من جدران يأسك،

قادر على تحقيق أمنياتك، وعلى أن يخلق لك أمنيات أجمل،

قادر على أن يعطيك حتى تنسى أنك قد حزنت يوما.


د. سلمان العوده


الي الملتقى قريبآبأذن الله

وسالفه جديده


طيف الأحباب

ام الوليد


تذكروني واحبابي بدعوه طيبه







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم

اللهم عليك بحاكم سوريا وحزبه. اللهم عليكم بحاكم سوريا وحزبه. اللهم إنّهم جاهروا بحربهم ومعصيتهم لك يا أالله.إنّهم والوا
الكفر واهله وقاتلوا الاسلام وأهله ، خلّصنا منهم يا الله ، خلّصنا منهم يا الله ، خلّصنا منهم يا الله .
اللهم اقصم قروءهم واكسر شوكتهم ، واذلّ عزيزهم.
اللهم إنّا نجعلك في نحورهم ، اللهم يا ناصر المظلومين ، ومغيث المستجرين ، ورافع الكرب عن المكروبين ، اللهم كن مع اخواننا
في الشّام ، اللهم كن مع اخواننا في الشّام، اللهم كن مع اخواننا في الشّام.
اللهم انصرهم على من ظلمهم ، وانصرهم على من عداهم . اللهم ارحم شهدائهم وموتاهم الذّين شهدوا لك بالوحدانية.
اللهم امددهم بجنود من عندك . اللهم انصرهم على من ظلمهم وانصرهم على من عاداهم.
اللهم اغسلهم بالماء والثلج والبرد واجعلهم عندك من المقرّبين في جنّات النعيم .
اللهم شاف مرضهم واجبر كسرهم واشف جرحاهم . اللهم فكّ قيد أسراهم ومسجونيهم . اللهم انزل السكينة والصّبر على أهليهم
وذويهم .
اللهم وفّقهم لما تحبّه وترضاه . اللهم ألهمهم الرشد والصّواب لقول الحقّ والعمل به ، ولنصرة الاسلام وإعلاء راياته والعمل بكتابك
وإقامة الخلافة الرّاشدة . انت وليّ ذلك والقادر عليه.
.
.
.
هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,

البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,

اعجز عن شكركم عملاقة ليلاس على التميز وممتنه لثقتكم الغالية

ما عندي شي اقدر اكافئكم فيه على ثقتكم  وعلى هذا التكريم المميز

الا في بارت استثنائي بأذن الله يوم الخميس

شكرآ من الاعماق آ ل ليلاس ..
.
.
.

اليوم بنشوف عوق المزايين واسم زياد يحاصرها بكل مكان..!


يا الله تعالوا معاي...!!

وسالفه جديدة؛


.
.
.

البارت السادس والعشرون
.
.
.

ناهد\عوق انتي كم لك متزوجه..,

عوق بحزن\تقريبآ4شهور  ..

ناهد\رتبي وضع حملك علشان ولادتك تكون على اجازه ترى مافيه اجازة امومه عندنا..!

المسموح فيه اسبوعين اذا حملتي وجات ولادتك وقت الدراسه بتتعبين..!

عوق \ان شاءالله ..,

طلعت من غرفة المعلمات  للأداره بشوف استاذه شيخه بقولها تدبرني..

لقيت عندها  خوله ..

عوق \السلام عليكم..

شيخه وخوله\وعليكم السلام..,

شيخه تبتسم \هلا عوق كن عندك شي والا انا غلطانه..!؟

وقفت خوله \عن اذنك استاذه شيخه ..,

عوق بقلق وتوتر\لا خوله الموضوع الي جايه علشانه لازم انتي واستاذه شيخه تسمعونه..,

خوله بخوف \عسى ماشر..,

عوق \ماشر ان شاء الله لكن انا نصابي كثير ومتعب جدآ..,

شيخه بتفهم \قلت لك  بس الفتره هذي وان شاء تنحل المشكله ..!

عوق بتوتر\لا والله  استاذه شيخه انا ما يشكل عندي مشكله لوكنت زي اول..!

لكن انا تعبانه يا استاذه شيخه وبا امكاني اترك المدرسه

لكن حاسه بمعاناة البنات ولا ابي اخذلكم..!

شيخه با استفهام \الله يجزاك خيروالمطلوب ؟

عوق  بتوتر\استاذه شيخه انا ما اقدر على اكثر من منهج وخصوص الفتره هذي..!

خوله \ليش !

عوق با ارتباك وتردد\انا, اناحامل وأواجه مشاكل بحملي..؟!

والدكتوره طالبه مني الراحه علشان ما اضطر اخذ مثبتات للحمل او افقد حملي..!

شيخه وخوله بفرحه\الف مبروك عوق ..,

خوله\ الله يتمم لك وتقومين با السلامه..,

عوق منحرجه\الله يجزاكم خير...

شيخه بعطف \المدرسه سبب تعبك..!

عوق بضيقه\لا والله استاذه شيخه ماهو بس المدرسه..؟

عندي امور عالقه بحياتي الشخصيه  وزاد عليها ضغط الحصص...!؟

خوله \عوق انتي مدرسه كفؤ وخساره كبيره على البنات انك تتركينهم با الوقت هذا..

انتي عارفه احنا محتاجينك اكثر من حاجتك لنا..,

شيخه \عندي حل لك وان شاء الله يعجبك ومرضي لنا ولك..!

عوق \ليت والله استاذه شيخه..,

شيخه \انتي خلك على منهج النحو ونصابك الاول كويس وبنزيد لك حصةنحو ..,

عوق \مومشكله..,

شيخه \ونظيف لك مادةالانشاء 4 حصص في الاسبوع بيصير عندك 20 حصه

عوق  بتذمر\مافي فرق استاذه شيخه انا اكبر مشكله عندي طلوع السلالم..!

شيخه \لا فرق بيطلع نصابك 16نحو والانشاء 4 ونزلي البنات للمعمل تحت..!

خوله \خلاص وانا برتب لك مع مدرسات العلمي نريحك من طلوع السلالم ..!

حصصك راح تكون با المعمل  تحت..

شيخه\ونعم الرأي خوله اذا هو معجب عوق ..,

عوق با امتنان\ والله ما قصرتوا الله يجزاكم الف خيرلكن لي طلب ..!؟

شيخه وخوله \اطلبي.. !؟

عوق بتردد \ما ابي احد داخل المدرسه او خارجها يعرف  بموضوع حملي..!؟

ضحكت خوله \يا شينكم يا بعض الناس كل هذا خوف من العيون...!

عوق بضحك\ وش تبينا نسوي محد حمل الا عوق..!

طلعت من الاداره وانا فرحانه الحمدلله ان شاء الله انه لاضر ولا ضرارعلي او على الطالبات ..,

انا احب اذا مسكت عمل اتقنه وما اخلي لأحد مجال للأنتقاد

والا بأمكاني امشي الحال با الشرح ولا اضغط على نفسي لكن هذي امانه...,

دخلت حصصي واخر الدوام رجعت للبيت امي بغرفتها وتنتظر متى اجي علشان نتغدى سلمت عليها..

عوق بفرح \بغيرواطلع لك...

وضحى \ماشاء الله اليوم راجعه مستانسه

دخلت غرفتي ولبست وطلعت لأمي..,

وضحى تبتسم \وش عندتس ونسيني معتس

عوق\لا ابد والله مشاكل با المدرسه وانحلت ..,

وضحى \الله يسخر لتس ويهون عليتس كل عسير..,

عوق \آمين يارب ..,

حضرت الشغاله الغدا

وطلبت من الشغاله تصلح لي تبوله وسلطة فواكه كلام المعلمات اليوم لي يخوف عن فقر الدم

وضحى با استغراب\ليه ما اعجبتس الغداء..,

عوق تبتسم \با العكس يمه حلو الخدامه تعلمت وصارت كربون طبخي لكن انا بخفف وامشي على ريجيم ودي انحف..!


ضحكت امي على كلامي..؟؟؟

وضحى تهز راسها بسخريه \رجيم الله لايبلاناوانتي حامل وشلون تجي..

مير انتي ذايبه وضعفانه  لكن الي نافعتس عظامتس اعراض

ما يبين عليتس الحمل ولا يلاحظ الا الي يعرفتس حملتس بصدرتس وكتوفتس ..؟!

رحتي با الجسم  وكبر العظام لشقحا الله يرحمها تسمن لو على شربة الماءوما تضعف من الشي الهين...,

عوق تبتسم بتهكم\الحين ابي افهم يا الوضيحي اقولتس ماني حامل وانتي مصره على كلامتس ..,

الحين انتي وش دراتس..,

وضحى بضحك \دراني ازيدعن  شهرين عندي ما قطعتي صلاتس ..

ودراني كل فجر تطلعين علي طالعه عيونتس معدتس قالبه عليتس طاقتس الوحام..,

ودراني مانيب بنت البارح علشان يجهلني الحمل...!

انا صدق ماجربت الحمل لكني فطينه واعرف ...

وان ماخاب ظني انتس تعديتي الثلاث شهورحامل

عوق با ارتباك\لا يمه لا حمل ولا شي ..!

الدوره عادي تلخبطت علي بعد زواجي واصلن اتحراها ها اليومين..؟

وضحى تضحك بتهكم \تحريها وانا امتس تحريها عساتس ماتشوفين الي يروعتس..,

لكن لا تغضبين ربتس تفوتين صلاتس تبين تقنعيني انتس ما انتي بحامل..!


الشغاله نزلت التبوله وسلطة الفواكه وقلت لها عطيني شنطتي..,

عطتني شنطتي واخذت الادويه الي صرفتها الدكتوره

وضحى بغضب \وش تبلعين انتي مهبوله..؟!

عوق \يمه ليه هذي صرفتها لي الدكتوره عادي..

وضحى بسخريه\وعساتس بعد داسه عنها حملتس ..؟

امي حشرتني بزواية وشلون اصرف نفسي ...!!!

عوق\يمه هذي حبوب لفقر الدم والدوخه الي تجيني..,

ماتضر ياخذها الكبير والصغير والحامل والمرضع عادي..,

وضحى با استنكار\والله ماخبرت مره اخذت علاج وعينت خير بحملها من خلقت ...!

وفقر الدم ليه وها الانعام من مسكر فمتس لاتاكلين ...؟

عوق بحسره\يمكن علشان نفسيتي بعد الي صار لي مع زياد..,

وضحى تتنهد بضيقه  \متى بس  عطلة المدارس..!

عوق \باقي يمه عليها ليه..؟

وضحى\نسيتي بطلع مع سعد للبر..؟

والله اني اتشفق لشوفة الربيع عسى الله يغيثنا ولا يجعلنا من القانطين ..,

عوق بفرحه \اي والله يمه وانا  مثلتس ابي اغير جو..

وضحى بحده\لا بالله انتي تقعدين  با البيت وش يروحتس معي  ..,

قبل ما اقدر اتركتس وراي واروح ولا اقدر اخذتس ونطول با البر اخاف عليتس الدنيا وحالها..؟

لكن الحين خلاص انتي حرمه متزوجه وكل الناس داريه وماعلينا من احد..

هذا غير حملتس الي اتعبتيه بها الوظيفه الي ربي ماهو بمحيجتس لها..,

بعد تبين تعذبينه با البران..,

وعندتس الشغاله والسواق يونسونتس ..,

عوق بملامه \يمه هذا كلام  كيف تروحين بدون شغالتس وتتركيني با الحالي من تتركيني له..,

وضحى بحزم\مع ال سعد بدال الشغاله ثنتين وش نبي فيهن نجمعهن..,

وانتي محتاجتها اكثر مني بااطول معهم وعقب المدارس بعود..,

ام عوق تضحك وتبلع غصه\وبعدين وانا امتس تاركتس تاركتس با لحالتس رضينا والا نرضينا ..,

ان كان مهو اليوم باتسر..,

عسى الله يجملنا با الستر ويختم لنا بموته هينه لينه وحنا على طاعة ربنا..,

عوق بوجع وخوف \لا يمه لاتقولين كذا الله يطول بعمرتس..,

غثني كلام امي يعني لا زم تنكد علي..,

قمت لغرفتي مهمومه ومقهوره عكس يوم رجعت من المدرسه..,

وظيفتي بغض النظر عن راتبها مسويه تغيير لروتين بحياتي..,

يمكن لو ما توظفت وعلى كلام امي هذا اذا ما انتحرت ما يردني الا نفسية شهار..,

حتى دموعي صارت عصيه الا اذا اطرت امي الموت..,

فتحت شنطتي بشوف الساعه كم با الجوال لقيت رساله بجوالي من زياد

كاتبه فيها؛

(لا اجيد فن الااعتذار ولكن عذري ان لي قلبآهام بك حبآ وذاب  شوقآ للقائك )

متأخره جات رسالتك يا زياد وش عقبه بعد ما مات قلبي

حولت جوالي صامت بنااااام تعبانه

صحيت عقب العصرصليت طلعت اشوف امي لقيتها بمظلتهاجالسه

وضحى \كلمي  وانا امتس نوره ضايق صدري خليها تجيني..,


روعني طلب امي لخالتي نوره ..,

عوق بخوف \يمه وش فيتس عسى ماشر يوجعتس شي...!

وضحى \لاحول ولاقوة الابالله وش بلا وجهتس انصفر ما فيني شي خليها تجي تقهوى بس..!

طلعت كلمت على بيتهم وانا ادعي ان خالتي ام ابراهيم ما ترد علي..,

وجهي طايح منها عقب اخر مره غلطت عليها وحملتها مسؤلية فشل زواجي ..,

يعني هي وش دراها انه بيصير كذا ..؟

عوق منحرجه \السلام عليكم..,

نمر بفرح\هلا عوق واخبارتس طيبه بشرينا عنتس..,

عوق بتهكم\ نمر..!هلابك وشلونك يا شايبنا..!

نمربضحك\الحمدلله تطورت من محرم لشايب..,

عوق \سقى الله ذيك الليالي يا نمر يوم امي تناديك تطلع معي ومرات تنام با السياره..,

نمر يضحك \لا ابشرتس الحين انا الي اسوق ماعاد فيه نوم بالسياره..!

عوق \وين خالتي..؟

نمر\طالعه لسوق مع جهير..,

من تصبح لين تمسي وهي با السوق اقلقتنا يا شيخه وطفشت امي..,

عوق تبتسم\الله يعين ..,

نمر بممازحه\اي والله الله يعين على مثل الجوهره ما كأن احد تزوج الا هي..,

تدرين الصباح تطلع مع امي وابوي لسوق وتخم, تخم, تخم الي با السوق كله..؟

واذا جا العصر رجعت لسوق ترجع الي اخذته الصباح اجلوا عرسها وابتلشنا فيها..,

عوق بضحك \عدوي يجي على لسانك..,

نمر بتهكم\هذا وانا امدحتس اليوم ..,

عوق بضحك \الله يسلمك من طيبك..!

نمر بسخريه\الجوهره اذا جات تطلب شي قالت بسرعه حرم الدكتور نواف ما تنتظر..؟!

قلت لها والله لو انتس عوق رجلها استشاري  وصوره ماليه الجرايد ماكبر راسها علينا..,

وانتي راستس صار كبر المنطاد شوي والا تطيرين وزوجتس ها الدربحه توه اول المشوار..,

عوق بضحك \حرام عليك نمر منين تجيب ها السوالف..,

نمر بسخريه \لا ودبلت الكبد يا عوق  نواف ازيد منها..,

قدر ولقى غطاه هو والجوهره سبحان الي جمعهم..؟!

البارحه عشا عند خالي عبد الرزاق ومن جلسنا الين قمنا ونواف ماغير اناوانا..,

شكيت انه الدكتور الوحيد على وجه الارض بغيت احرج عليه قدام المعازيم..

لكن خفت من ابوي وابراهيم يزعلون...,

رجلتس كان موجود ماقال كلمتين على بعض ما شاء الله عليه كلمه ورد غطاها..

يوم سلمت عليه قال لي  هو انت نمر  سمي ولدي ما ادري  ولدي سميك..,

تستاهلينه ويستاهلك  ملك با الاخلاق والتواضع هالزياد..

الووووووووعوق انتي معي..,

عوق تغمض عيونهابوجع \معك , معك نمر سلم على خالتي والبنات واذارجعت قلهاتمر امي..,

نمر \ ابشري لكن انتي بطولين عند خالتي وضحى!

عوق با استغراب\ليه تسأل..؟!

نمر \لا بس  البارحه زياد يتكلم عن امريكا ما فهمت وش يقول ..!

لكن شكله بيسافر وبيطول عنده شغل سمعته يقول شهرين   ..,

تكفين لاتسافرين الامتحانات على الابواب..,

علشان ارسل لك كتاب النحو والنصوص تشرحين لي على الكتاب وتحلينه..

ان سافرتي جبت العيد قبل رمضان..,

عوق  \علشانك بجلس اجل ..,

نمر \الله يسلمتس احرجتيني والله من طيبتس يا ام نمر..

طلعت لأامي وكلام نمر في بالي زياد بيطلع لأمريكا اكيدفي شي

اخاف اسأل امي وتفهمني غلط ...,

يا حليلك يا زياد الظاهر شوفتك لنمر ذكرتك فيني وخلتك ترسل ..!

عوق \ام ابراهيم طالعه لسوق اذا رجعت ان شاء الله تمرتس..,

وضحى با استغراب \من رد عليتس اسمع ضحكتس وانا بمكاني..!

عوق تبتسم\ومن غير ابو لسانين نمر..,

وضحى  \ايه يا حليله ماشاء الله عليه غدى رجال الحين ابو 14والا15

لا تطولين با الهرج معه مره ثانيه..,

عوق بتذمر\الا  نمر عاد  والله انه مثل ولدي ...,

وضحى با انتقاد\جعل الي في بطنتس ولد صالح ما قلنا شي ..,

انتي تشوفين نمر مثل ولدتس لكن هو ما فتشنا قلبه وشفنا وش فيه

ولا العرب  فتشت قلبتس وعرفت وش هي نيتس ..,

عوق بعصبيه  \وش الي في بطني مافيه شي والناس وش لها عندي..!

وضحى بحزم وحده\اسمعي انا ماشيه بعد كم يوم مع سعد للبر وكلامي احفظيه زين..,

لا تجسرين احد عليتس با الكلام لانمر ولا غيره..,

كثرة المزوح مع الرياجيل حتى لو قلوبكم بيضاءتبرد الوجه وتنزع الحيامن الانثى ..,

واظنتس فاهمتني ماهي اول مره اصب  ها العلم با اذنتس..,

قمت من عند امي ودخلت غرفتي قعدت ابكي من القهر ياربي الي متى ها الانتقادات

وشلون لو تطلقت اذا هذا كلام امي الي ربتني وعارفتني اجل وشلون البعيدين..؟

اسمع صوت امي تنادي شكلها دخلت تصلي المغرب طلعت لها..,

وضحى بخوف\بسم الله عليتس ليه تبكين !

عوق بضيق \لا مافيني شي بس متضايقه ..,

وضحى بخوف\الله يكفيناشر ضيقة المغرب لاتخلين قرآنتس الحصن الحصين..,

عوق من بين دموعها\لا ماهو مثل ما انتي فاهمه لكن ضايقني كلامتس لي قبل شوي ..,

يعني الي متى بيلحقني عار مشاعل..,

وضحى  بحسره وحزن \عار مشاعل وسمه كوي نار ما يتغير على طول الزمان الله يعينهاعلى بلواها..,

اردفت ام عوق وهي تتنهد بوجع\يا عوق مشاعل مثل الحمامه الي كسروا جنحانهاوخلوهاتنوح..,

محد درى عنها هي  تغني والا تبكي..,

وسبحان الله  يا بنتي فيه الي ازود من مشاعل لكن ربي ساتر عليهن الله يكفينا الشر..

وكلامي لتس كل ام تقوله لبنتها تنبها..!

مرات الانسان يغفل والذكرى تنفع المؤمنين والله ماهو قصدي اجرحتس والا اضيق صدرتس..,

تعوذي الشيطان قومي تجددي وصلي المغرب واتركي عنتس وساوس ابليس..!

قمت صليت المغرب وكالعاده الرحله اليوميه تحضير دروس ولبس لبكرا

ملابسي بدت تضيق علي والا انا يتهيئ لي..,

نادتني الخادمه تقول امي تبيني با الصاله ام ابراهيم عندها

قلت خلاص روحي انا طالعه لها..,

يا ربي طايح وجهي من ام ابراهيم عقب الي صار وشلون اقابلها سميت بالله وطلعت لها..,

يوم شافتني فزت وقامت بوجهي وسلمت علي

ام ابراهيم بفرحه \وشلونتس ياعوق مبطيه عنتس ..!

عوق منحرجه \طيبه ياخاله لكن مشغوله مع المدرسه..,

ام ابراهيم با استغراب \وش فيتس متغيره بسم الله عليتس..!

وجهتس نحفان وعيونتس باين بها التعب وجسمتس ماهو الي حنا خابرين..,

عوق بتوتر\لا مافيني شي تعرفين المدارس  الاهليه ضغط مو طبيعي..,

ام ابراهيم تمسك ايدين عوق بدهشه\ماهي سالفة مدرسه وجهتس اصفروتعبان..؟!

وشوفي عروق يدينتس طالعه والله مالتس شبيه الا الي ماكل اكل ملوث ومتسمم..,

ام عوق تضحك بمشاكسه\صادزه يا نوره عوق تعشت عشا دسم غث تسبدها ولا تبي تعترف يمكن نلقى له علاج..؟!

فهمت امي وش تقصد ما ادري وش ارد عليهاوقفت ابي اهرب لغرفتي من كلام امي..,

عوق با ارتباك واحراج \سلمي خاله على البنات وباركي للجوهره..,

ام ابراهيم\يوصل وانتي وش بلا حابسه نفستس اطلعي  سيري عليناالبنات فاقداتس..!

عوق بتوتر\والله مشغوله ما افضى والا والله انكم على البال..!

ام عوق بتبرير\نهارها كله تقضيه با المدرسه والا حابسه نفسهابغرفتها..؟!

ام ابراهيم \الله يعين يا وضحى والوقت ما عاد فيه بركه

اجلسي وين تبين لاحقه على ها الدروس ..!

عوق\عندي تحضير واجد مابعد سويت فيه شي..,

طلعت لغرفتي وانا اغبط خالتي ام ابراهيم تضحك عادي معي وتسولف..!

وهي طالعه اخر مره من بيتنا تبكي من  كلامي لها

وبناتها فا قداتني ويسئلون عني ونمر يرد علي عادي  اكيد ما عطتهم خبر عن الي صار..!

لوكنت انا كان قومت الدنيا وقعدتهاهو العيب فيني والا في الناس ..؟!

مر اسبوعين على جدولي الجديد ادرس مادتين النحو الانشاء ...,

وضعي تمام حتى الماغص الي كنت احس فيه ماعدت احس فيه..!

اليوم رجعت للبيت متأخره امي جالسه تنتظرني..

ام عوق بخوف\هلا يمي ليه تأخرتي با المدرسه..!

عوق تجلس بتعب\الي اخرني بنت في اول ثانوي من اليوم اتنظر اهلها..!

ما في احد جا لها اضطريت اني اوصلها آخر الدنيالبيتها ..!

والمشكله حتى بيتها ما تعرف وينه قعد يسأل السواق حتى وصلناها..!؟

ام عوق با استنكار\مافي مدارس قريبه من بيتهم ؟

وش الي يحد اهلها يبعدونها!

عوق بتهكم \ إلا فيه قريب منهم مدرسه خبرتي حي مافيه مدرسه والا مدرستين المدارس اكثر من المدرسات..!

سألتها قالت استاذه صديقاتي الي كانو معي با المتوسط انقلوا هنا وانا معهم..!

ام عوق بتعجب  \بعض اهل هم الي يرخون الحبل لبناتهم ويعطونهن على كيفهن..!

عوق\المفروض من الاهالي ما يطاوعون البنات خلاص يشوفون اقرب مدارس لبيوتهم ويسجلون بناتهم..!

الواحد ما يعرف ظروفه يتعب يصحى متأخر ..,

مشوار المدارس يقطع القلب والدقيقه محسوبه على الطالب ..!

ام عوق \خلينا من سوالف المدارس الي ما تخلص قومي تغدي ...!

عوق\طيب بغير لبسي واجي ..!

ام عوق على الغدا \اليوم مع المغرب بيجي ناصر ولد سعد بياخذني..! ؟

كلمني سعد يقول تعالي وسعي خاطرتس الجو زين و شوفي الذود الي انا شريت على شانتس..!

عوق بألم \تروحين وترجعين با السلامه..!

ام عوق \وش فيتس تعبرين مانيب متأخره..!

سكري بيبانتس زين والخدامه والسواق عندتس..,

والجيران يحسبون رجلتس يضوي عليتس كل ليل ماعليتس شر ان شاءالله..,

عوق بقهر \ليتنا افتكينا من ها الزواجه  كان ارتحنا..!

ام عوق\تعوذي ابليس وهو رجال راح في حاله ..؟

وانا نبهته لا يحاول يزعجتس ماعاد نبيه غير ضلال تشوفه الناس وترهب قربتس..!

عوق بوهن  \بقوم اصلي العصر واريح..,

دخلت غرفتي وبكيت غصب عني حتى امي صارت تتهرب مني تتركني هنا با الحالي..,

عمرها ما سوتها الا يوم تزوجت  هالعله الي اسمه زياد..!

صليت ونمت صحيت على صوت امي تبي تودعني ناصر ولد سعد ينتظرها..,

طلعت اودعها عند الباب حاولت اكون جدآطبيعيه ما ابيها تحس اني متضايقه ..!

فضى علي البيت برجع للوحده الي كنت عليها في بيت زياد..!

صرت اكره الليل احس هموم الدنيا تجتمع على راسي فتحت الجوال لقيت رساله من زياد؛

(ليتك مثل طيفك تجيني على طول

ياروح روحي يا شريك بحالي)

هذاوش جاه قام يرسل  لايكون يدري ان امي  طلعت للبر..!؟

ترسل والا ماترسل يا زياد..,

لافات الفوت ما ينفع الصوت ..,

هذا الجوال وقفلناه علشان نريح روسنا من هبالك..,

اسبوعين من يوم امي طلعت للبر وانا بعدهاكل يوم ازيد انطوائية..,

حتى المدرسات ما قدرت اندمج معهم على ان كثير منهم حياتهم مآسي

يرمونها وراهم من يوم يدخلون سور المدرسه..؟!

انا ماعندي ها القدره عايشه بصمت..,

اعطي الدرس وبعده سؤال جواب سواء الطالبات او حتى المدرسات..!

امي تكلمني من جوال سعد على البيت تتطمن علي والا جوالي من سكرته نسيت وجوده..؟!

الجيران من طلعت  امي للبر ما صار احد يمر وجهي بوجه الخدامه

تخلص شغلها وتطلع للملحق عند زوجها..!

واجلس كل ليلي با الحالي احس بوحشه ماادري خوف

على اني متعوده اكون دايم با الحالي..!

لكن فاقده امي حيل ما في صوت الا التلفزيون..,

افتحه على اذاعة القرآن الكريم  24ساعه حتى اذا طلعت للمدرسه منبهه على الخدامه تترك القرآن شغال في البيت..,

اليوم في غرفة المدرسات اسمع اثنين من المدرسات يسولفون..,

ناهد\معقوله للحين الجنين ما تحرك..,

اميره بخوف\لا والله على اني قربت اخلص  الرابع وتعرفين ناهد اول حمل لي ماعندي خبره..!

لكن خواتي يقولون على 16اسبوع يتحرك وانا اتوقع اني كملت 16اسبوع..؟

عوق بنفسها\غريبه انا بعد ما احس بحركه مثل ما يقولون لا يكون صار للجنين شي وانا ما ادري..!

بطلع للمستوصف اليوم اشوف..,

ناهد \عوق وش فيك ساعه انادي عليك ماتردين الي ماخذ عقلك

عوق \لا ابدمعك بغيتي شي..!

ناهد تبتسم\سلامتك لكن بغيت اسألك انتي حامل

عوق بتوتروارتباك\لا ليه باين على شكلي ..؟!

ناهد با استغراب \صراحه باين من وجهك وشكلك انك حامل انتي صادقه والا تمزحين ..!

معقوله ما انتي حامل  طيب متى اخر دوره لك..؟

عوق بتردد \ما ادري ناسيه انا دورتي  متلخبطه ..,

ناهد بملامه \ ما ينفع كذا لازم تشوفين نفسك..؟!

اميره \عوق صدق بساءلك كم مره وانسى..,

عوق تبتسم با ارتباك\لايكون على سالفة الشبه ..,

اميره تضحك \لا  ها المره سؤال اقوى من الشبه ويويلك اذا قلتي اني غلطانه..,

عوق بنفسها\الله يستر من سؤالك..,

اميره تضحك بممازحه \ وش فيك انخطف لونك..,

اردفت \كنت بسألك صدق الدكتورزياد عبد اللطيف استشاري نساء ولاده زوجك..,

عوق با استغراب وقلق  \ايوا ليش ..,

اميره تبتسم  با اعجاب \ ماشاء الله دكتور مره شاطر ومعروف  وزحمه مواعيده با الموت تدخلين عليه...

اردفت امير ه با استعطاف\اذا ما في احراج انا اراجع عنده لكن تطول مواعيده تكلمينه يقدم لي موعدي..!

ناهد منبهره  \صدق عوق هذا زوجك ..!!

كم مره اتابع لقاء له في التلفزيون استشاري عقم واطفال انابيب هو صح..؟

عوق منحرجه\ما ادري لكن هو دكتور نساء ولاده..!

ناهد بضحك\يا حظي زوجك استشاري وانتي مهمله نفسك صدق من قال باب النجار مخلع..!

اميره تلتفت لعوق بوجع \معاها حق ناهد لا تهملين نفسك انا ترى حملي هذا ما جا الابعد شق الا نفس..

ناهد بدهشه\ على انه عمره صغير على اختصاصه سمعت انه عالج حالات كثير يئسواانهم يحملون..!

اميره \انا كثير والله انصحوني اروح له  وراجعت عنده..!

والحمدلله ربي رزقني بها الحمل الله يتممه ويجزا الدكتور زياد كل خير..,

اردفت اميره\انا ما افوت اي برنامج يختص با الحمل وكم مره شفت برامج  يستضيفونه..

لماراجعت عنده با المستشفى شكله با الحقيقه يختلف عن التلفزيون ..!

ناهد با استغراب\صدق عوق تدرين ما كنت اظنه سعودي اول مره شفته..!

كثير قريت له لقاءات با الجرايد وانه كان با امريكا لفتره طويله..,

توقعت يوم يتكلم بتكون لهجته مكسره يوم سمعت كلامه انفجعت سعودي مره..,

اميره \لا بعدو كلامه مطمئن ما تتخيلين جيته يا ئسه اني احمل و زوجي متحطم

وخلى عندنا امل من اول مراجعه معاه ..؟

اردفت اميره با ابتسامه  \وحتى حياوي وكلامه قليل  ويتكلم ولا يناظر بوجهك ..!

تدرين عوق انتي وهو قدر وغطاه بصراحه تستاهلينه ويستاهلك ..!؟

عوق تبتسم\ قبلك قالوها ناس ..؟!

اميره\ اكيد اتابعين البرامج الي يطلع فيها زوجك صدق عوق ما تغارين يوم تسمعين كل الي يكلمونه حريم ..؟

عوق بوجع\ليش اغار مايكلمونه الي ضايقه فيهم الدنيا..,

ناهدتبتسم بعدم تصديق \ معقوله زوجك كل ها الوسامه وبتقنعيني انك ما تغارين..!

أو ماواجهته مضايقات من الجنس اللطيف..,

عوق تبتسم بتهكم \ما عليك واثقه من مكانتي عنده وبعدين هو ماعنده لف ودوران ..,

اميره \اليوم في برنامج له على الساعه9 مباشراعلنواعنه الاسبوع الي فات قالوا بيستضيفونه..,

ناهد بضحك \اجل يا الواثقه بتصيرين لنا واسطه بالنساء والولاده لكن واسطه مهمله نفسها..!

اردفت ناهد بترجي\تكفين عوق ما ابي اخوفك

لكن لاتهملين نفسك شوفي بطنك كيف صايره اكبرمن بطن اميره الحامل..!

عوق تبتسم \ بس علشانتس ناهد بشوف نفسي..,

ناهد بممازحه\تخيلي عوق تطلعين حامل وانتي ما تدرين..,

عوق تبتسم بتهكم\كل شي جايز..,

اليوم طلعت بدري من المدرسه فترة مراجعه وقريب الامتحانات النصفيه..,

بعد العصرنزلت لسوق ملابسي ضاقت علي بشكل ملحوظ والبرد دخل علينا احس فجاءه..!

اشتريت  لبس مريت للمستوصف بشوف سالفة حركة الجنين..!

انا طبعي احب اخلص مشاويري مره وحده  بيوم واحداقضي شغلي  كله ما احب اروح وارجع..؟

دخلت عند الدكتوره فحصت عادي...

الدكتوره \وضع الجنين تمام لكن انتي لازم تهتمي بنفسك..؟

واهم حاجه نبعد عن فقر الدم مش عاوزين مفاجاءت مع الولاده..؟!

عوق بخوف \كيف مفاجاءات ..؟!

الدكتوره\متخافيش انا بئول كدا تحسب لنزيف مع الولاده وانك تحتاجي لنئل دم بس..؟!

عوق بقلق\دكتوره انا الجنين للحين ما احس بحركته انا اسمع ان الجنين يتحرك ب16اسبوع..؟!

الدكتوره\عادي علشان انتي بكريه ممكن من 18الي 19اسبوع تبدى الحركه..,

اهم حاجه انو احنا بنشوف حركته على الجهاز..؟

راجعيني كمان 4اسابيع وان شاء الله يكون الجنين بيتحرك وتطمني..,

طلعت للبيت اليوم طفش بزود..,

المناهج ختمتها وسلمت الدرجات ..!

جلست بمظلة امي اشتقت لها هذا مكانها با الصيف...

وبا الشتاء تدخل المشب وتشب نارها من الصبح ...

ياربي يا طول الليل الوقت للحين بدري..

اوووووه صح الساعه9موعد البرنامج  الي بيستضيف زياد..

لاشعوريآدخلت وفتحت التلفزيون وقعدت افرفر با القنوات ما ادري اي قناةيطلع عليها..!؟

اخيرآ شفت البرنامج الي مستضيف زياد..

زياد با البرنامج كلامه واسلوبه غير عن الي اعرفه..

البرنامج كان ساعه ماحسيت با الوقت الا يوم خلص البرنامج..

الله يسعدك يا ناهد مكذبتني اني  مااغار وش اغار عليه ..!!

كثير حريم كلموه يدورون عنده حلول وهو يرد ..

يطمن ويشرح وينصح ان العلاج يعتمد با الدرجه الاولى على الحاله النفسيه..,

وان الانسان ما ييأس من رحمة الله ناسي وش سوى فيني..

كلامه لناس عسل وكلامه لي سم..

والا حالته النفسيه من بعد وفاة امه وانهياره ليش ما طبقه على نفسه

الكلام واعطاء النصايح سهل لكن البلا تنفيذها..!

تعشيت عشا خفيف مالي نفس بس علشان ها الطفل اجبر نفسي..

دخلت بنام واحس ما فيني نوم الساعه 11الليل ..

اخذت الجوال بشوف وش فيه على قفلته  من اخر رساله من زياد..؟

فتحته ومنبه الرسايل ما وقف رسايل كثيره..!

من ريم وخواتها ومن زيادورساله من رقم غريب ..!

ريم وخواتها تعليقات وسلامات ..!

وزياد مرسل رسايل حب واستعطاف لي..!؟

والرقم الغريب الرساله فجعتني والمشكله عارف اسمي..؟!
.
.
.

(كلمه اخيره)

المتفائل ليس أعمى ولا واهماً يعيش في الأحلام وإنما هو واقعيٌ؛

يدرك أن الحياة بقدر ما فيها من المشكلات يوجد إلى جوارها الحلول ،

وبقدر العقبات فهناك الهمم القوية التي تحوِّل المشكلة والأزمة إلى فرصة جميلة.

سلمان العودة
.
.
.

الي الملتقى قريبآبأذن الله

وسالفه جديده


طيف الأحباب

ام الوليد


تذكروني واحبابي بدعوه طيبه







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






بسم الله الرحمن الرحيم


اللهم منزل الكتاب ومجري السحاب وهازم الأحزاب سريع الحساب اهزم بشار الاسد وجنودة
اللهم عجل بهلاكهم واجعلهم عبرة لمن يعتبر

اللهم أرنا فيهم آية تشفي صدورنا

اللهم منزل الكتاب ومجري السحاب وهازم الأحزاب سريع الحساب

اهزم بشار الاسد وجنودة وزلزلهم وانصراهل حمص وحماة واهل السنة فيها

ربنا إنهم مغلوبون فانصرهم

ربنا إنهم مغلوبون فانصرهم

ربنا إنهم مغلوبون فانصرهم

اللهم أهزمهم وزلزلهم , اللهم أقذف الرعب في قلوبهم , اللهم فرق جمعهم

اللهم شتت شملهم , اللهم خالف بين آرائهم , اللهم أجعل بأسهم بينهم

اللهم أرنا بهم عجائب قدرتك , يا قوي يا قادر

ولاحول ولاقوة الا بالله..

واستغفروا الله الواحد الأحد
.
.

هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,

الغوالي الي يقولون طيف لا تموتين وضحى طيب انا من البدايه حطيت عندكم خبر انها بتتوفى

لأني عارفه كثير بيتعلق فيها علشان كذاماخليت موتها مفاجئه

وحتى مع الاحداث بتشوفون عوق كيف بتسير حياتها طبيعي وان وضحى بيكون وجودها ثقل على الروايه

اما حبايب قلبي الي ما يبون الروايه تخلص انا ماراح انهيها الا وانا عارضه عليكم كل الي عندي

والنهايه بأذن الله بتكون مرضيه للجميع ..’
.
.
البارت اهداء لكل من سطر في متصفح نوح الحمام ولو بكلمه وحده ..,

سواء مدح اونقد اوحتى يسأل عن مواعيد البارتات دليل اهتمامه با الروايه

او الي يتابعون من خلف الكواليس وراقت لهم نوح الحمام..,

بارت استثنائي با احداث استثنائيه اهداااء خااااص لعملاقة ليلاس ..

ممتنه للجميع بهذا التشريف من الالف الي الياء..
.
.
.

اليوم بنشوف عوق المزايين الي تهدد وقومة الدنيا على راس زياد

وش بتسوي مع مناوشات زيادلما استفرد فيها

بتصده وتهزئه والا ...!!

والا شاعات الي نسمعها من مصادر موثوقه ونرددها

هل هي حقائق فعلآ مهما كانت حبكتها والدلائل على صدقها؟؟!!!!!

يا الله تعالوا معاي...!!

وسالفه جديدة؛
.
.
.

البارت السابع والعشرون
.
.
.

دخلت بنام واحس ما فيني نوم الساعه 11الليل ..

اخذت الجوال  بتسلى فيه من الطفش على  قفلتي له من اخر رساله من زياد..؟

فتحته ومنبه الرسايل ما وقف رسايل كثيره..!

من ريم وخواتها ومن زيادورساله من رقم غريب ..!

ريم وخواتها تعليقات وسلامات ..!

وزياد مرسل رسايل استعطاف واعتذارت لي..!؟

والرقم الغريب الرساله فجعتني والمشكله عارف اسمي..؟!

(عوق ممكن تردين علي ابغاك ظروري عندي شي خطيربقوله لك )

ياربي ماني عارفه  الرقم لمين..!

ما تعودت ارد على ارقام ما اعرفها الا اذا المرسل عرف بنفسه

ناظرت تاريخ الرساله  شفته من اسبوعين..!؟

وقت ما طلعت امي للبر..!!

من مين يا ترى هالرساله لأن جوالي مايعرف رقمة الا بنات ام ابراهيم و استاذه شيخه وخوله ..!؟

والخادمه انا عطيتها اذا صار شي لأمي  بغيابي تدق علي ..!

وامي اذا بغيتها اكثر مكالماتي من الثابت  على جوال سعد ..,

احتمال وحده من المدرسات اخذته من خوله..!

جوالي دق كان رقم زياد  كأنه ينتظر متى افتح الجوال ما رديت ..!

يكفيني الوجع  والاحساس الي ضرب قلبي يوم شفتك با التلفزيون بعد تبي تسمعني صوتك

تبي تقضي علي خلنا بعاد احسن  وبلاش  ملامس للجروح..,

جاني تنبيه رساله  فتحتها كانت من زياد:

(الليل موحش لا رفيق ولا صديق ولا ونيس

مافيه من يسعد مساك بخير ولا تسعده

حتى الرفيق اللي تنومس به وتختاره جليس

اقفى عليه الحظ من جور الليالي وابعده)

وش طرى لك يا زياد تالي ها الليل  تدق  وترسل كنك داري اني شفتك با البرنامج

عوق تتنهد بوجع\تدور ونيس وينك عني يوم انا عندك كل ما جيتك بمكان صديت عني كنك ماتشوفني

ما ادري وش الي خلاني ارسل له؛

(يمدحون النوم تغط ونم وراك مراجعات  مايبون لهم دكتور سهران ويفحص  وهوعين مسكره وعين مغمضه )

ارسل ؛

( متعود على السهرمن طلعتي من بيتك وانا نسيت وشلون النوم عايش مع طيفك  )

ارسلت ؛

(اتركك من طيفي ماهو بنافعك واشبع نوم شغلك يبي له واحد مصحصح

ماهو فاتح فمه يتثاوب ويطيح في خطأ طبي ويسحبون شهادته ويضيع مستقبله)

ارسل؛

( لا ماعليك مصحصح انا ما يفتح فمي ويخليني افهي وانسى الي حولي

الا شوفتك تبهرني واذوب بسحر عيونك حتى الكلام يضيع ما جمع   )


ماكذب من قال ان الرياجيل بياعين كلام تبي تضحك علي بها الكلمتين تبطي يا زيادوانا عوق

مارديت عليه هذا تمادى صدق ما ينعطى وجه..؟!

ارسل ؛

(حبي مسكره ومغمضه نفس المعنى يا مدرسة اللغه العربيه من هو الي طاح بخطأ تعبيري وبتنسحب شهادته ويضيع مستقبله)

كنت اظنه يكذب قفلت الجوال..؟

صار عندي فضول اشوف هو صادق او لا

رجعت فتحت الجوال وشفت الرسايل المرسله لقيت كلامه صحيح ضحكت على هبالي مسكره ومغمضه..!

دق الجوال الا زياد..,

ياربي ارد ما ارد

ارسلت ؛

(يا مزعج بطل ازعاج لا تصحى امي على صوت الجوال وتغسل شراعي

انت ماتمل من الدق ما افتح الجوال الا رقمك ناط بوجهي امارسالة والا اتصال )

ارسل ؛

( حبي  تدرين اني على طول معلق رقمك ماعاد اشوف با القائمه الا هو

وادق عليه والا ارسل له وبعدين ماخبرك نصابه امك في البر وين بتسمع صوت الجوال)

ماشاء الله هذا عنده كل اخبارنا..!

دق زياد والح با الدق ورديت عليه بوقفه عند حده ازعجني ..,

تشوف يا زياد اذا ما خليتك تحرم تدق مره ثانيه..

عوق بغضب \خير زيادوش عندك اقلقتنا..!

زياد\........

عوق  با استغراب\زياد انت معي ..!؟

زياد\.....

عوق بحده\ والله لو ماترد وتقول وش تبي سكرت..,

زيادبفرح\لا تكفين لاتسكرين انا يوم رديتي ماكنت معك حذفت الجوال

ورحت سجدت سجود شكر ماني مصدق اني سمعت صوتك..

عوق تبتسم \ طيب وش عندك داق..

زياد با استعطاف\ابي اسمع صوتك بس والله ما اطمع منك با اكثر ..

عوق\وهذا انت سمعته يا الله مع السلامه..,

زياد بترجي \لا تكفين شوي خلينا نسولف والله طفشاااااان ومتضايق ذبحتني الوحده ..,

عوق بتهكم  \ليه وش مطفشك كل نهارك مشغول منين بيجي الطفش المستشفى ماخذ كل وقتك..,

زياد يتنهد بوجع\عوق الضيقه تجي من داخل الانسان ماهي من برى احيان يحس بضيقه وهو تحت ايده الف شغله..!

عوق با استهزاء\صادق لكن الضيقه الي يحس بها المشغول ماهي مثل الانسان الفاضي ..!

زياد\كلها مثل بعض..,

عوق بقهر \وين مثل بعض مرات الوحده تخلي الواحد يوسوس ينمرض وينسم حاله ولا احد درى عنه..,

صابر ومتحمل واخرت صبره يكافئ بالأهانه والطرد..,

زياد بوجع وترجي \ عوق والله اخذتي حقك مني اضعاف اضعافه

انا شوي والا انجن  اطلع لبيتكم والف وادور عليه كني مضيع شي

واذا رجعت لبيتنا اسمع صوتك واتخيلك بكل زوايه في البيت

عوق انا بشر وعندي قدره معينه على التحمل فقدت امي وعقبها فقدتك

امي ماتت ماعاد لها رجعه للحياه..,

لكن انتي تكفين ارحمي حالي وارجعي لي

والله لو يصير لي شي ان ذنبي برقبتك عوق ترى بعدك عني نحرني نحر..,

عوق بسخريه\والله محد طقك على يدك انت الي جبته لنفسك..,

زياد بألم \والله عارف  اني مذنب وخطاي كبير لكن غصب عني وفاة امي الله يرحمها  فجعتني..!

فجاءه اختفت وحسستني بمرارة اليتم حتى يوم توفى ابوي ماتأثرت مثل كذا..!

ابوي يوم توفى الله يرحمه امي عوضتني فقدانه لكن امي مافي شي يعوضني عنها..

عوق امي كانت كل شي بحياتي تدرين على كبري هذا الا ان اي قرار اخذه احسه ناقص

اذا ما وافقت عليه حتى بمرضها كنت احب يكون لها رأي بكل شي حتى لو ماتدري وش ابي

اهم شي اشوف بعيونها نظرة الرضا لوما تكلمت انا ماكنت ابي من الدنياشي

بس اشوف راسها حي لكن قدر الله وما شاء فعل ..,

عوق انا امي على كثر ما كنت متولع فيها واحبها

ما يجي شي عند حبها لي وحنانها وعطفها علي ..,

زياد بوجع\لمادخلت للمدرسه  مدرستي ما كانت  بعيده من بيتنا كثير..,

ابوي ماكان يخليني امشي ياخذني على رقبته من  باب بيتنا الي باب المدرسة

وهي تمشي ورانا وشايله شنطتي تناظرني لحد مايدخلني ابوي لباب المدرسه..,

والظهر ابوي بشغله هي الي توقف عند باب المدرسه حتى اطلع ..!

ما عليها من احد لا من تعليقات الماره ولا حتى الطلاب تجي للمدرسه سواء كانت تعبانه والا مريضه ماتتركني...

اطلع من باب المدرسه تشيل شنطتي بيد وانا تدخلني داخل عباتها صيف وشتاءواذا اعترضت ترفض

با الصيف تخاف علي من الشمس وبا الشتاء تخاف علي من البرد  والايبللني المطر وامرض ..؟

عوق با استغراب\زياد وش في صوتك تغير..؟

زياد يتنحنح \ مافي شي..,

عوق \كل الامهات كذا..,

زيادبوجع\لا والله ماهو كلهم كذافي امهات خساره كلمة يمه فيهم..,

امي لو ترتفع درجة حرارتي شي بسيط ماتتخيلين وش يصيرفيها

تطيح وتمرض من خوفها انه يجيني شي..,

اردف زيادبحسره\تدرين عوق انها تعتبرني دايم انا  الصح  ولا يمكن اغلط او اكذب..,

يوم كنت صغير مافي احد يقدر يضربني او يتعدى علي حتى لو كنت غلطان..,

اذا طلعت العب  بحارتنا امي تفتح باب بيتنا على كبره..,

وتراقب معاها عصا ولا تخلي احد يتعرض لي ..!

امي انتي شفتيهاكان جسمها اضخم بكثير من كذالكن اثرعليها المرض

عيال الحاره يخافون منها بدون شي..

حتى ناجي على انه ولد اختها الوحيد وانولد عنده إعاقه

الا انه ما يسلم من عقابها لو تعرض لي لو بمزح..

وخالتي موضي كانت تعلق وتضحك على امي تقول عنود ابلعي ها الولد وارتاحي ..

ماخليت لك صديق بسبته كل البزارين يتنافضون منك ..!

انا اختك ما اقول شي ولدي ولدك لكن الناس تزعل عند بزارينها..!

وامي تقول زيودي ما يغلط على احد الي يغلط عليه يزعل ولا يرضى ..

حتى يوم بغيت اسافر لأمريكا بعد الثانوي امي وقفت لي قالت زياد صغير من بيحميه هناك..؟!

ابوي بعد ما تقاعد من وظيفته  صار مؤذن..؟

وصعب انه يترك المسجد الي كان يأذن فيه وياخذ اجازات طويله..,

وحاولت انها تجي معاي  ما قدرنا واقنعتني اخلص الكليه هنا..,

وبعد الكليه  لما رحت للبعثه جات معاي ..!

اول سنه جلستها كلها  معاي تشجعني اكمل  ..!

وبعدهاصارت تروح وترجع علي تجبر ناجي انه يسافر معاها يوصلها ويرجع

علشان ما احس با الوحده هناك..,

عوق انا تخصصت نساء وتوليد علشان امي والا كان با مكاني ادخل اي تخصص ثاني ماعندي مشكله ..!

قالت لي اذا تبي تبرني يازياد وترضيني ادخل ها التخصص..,

حتى كثير انتقدوني ليش نفذت رغبةامي ودخلت ها التخصص لكن انا ما همني الا اني ارضيها..,

تقول يمكن  تنقذبأذن الله حياة كم طفل تفرح قلب امه ..,

والا تساعد كم ام  تقطع قلبها مثل قلبي على ظناي وانا مافي يدي شي ..

عوق تبلع غصه بوجع \زياد سرقنا الليل واذن الفجر قم صل وريح كلناورانا دوامات..,

زيادبألم \والله ما حسيت با الوقت  عوق خلاص ما ابي شي منك لكن اذا دقيت ردي علي تكفين..,

عوق تتنهد بضيق\يصير خير لاتفوتك الصلاه واشيل اثمك..,

قفلت من زياد وانا افكر فيه يسولف معي عادي ويوم جاب طاري امه

يبكي ويشاهق  يحسب اني ما اميز نبرة  صوته..,

يا حظ العنود فيك ما كذبت نجلاء والله لوولدها الي من بطنها ما حزن عليها مثلك ولا سوى سواتك..,

بقوم اصلي والله يعينا نروح مواصلين..,

وصلت للمدرسه وانا خلاص مهدوده من سهر امس  ابي انام..,

الحمدلله مافي دروس تحتاج تركيز فترة مراجعه..,

دخلت غرفة المعلمات...

واليوم البنات الاكثريه غايبين ..!

والمدرسات اكثرهم موجودات ماعندهم دروس فاجئتني اميره بسؤال..؟!

اميره بقلق \عوق كلمتي زوجك علشاني..!

عوق منحرجه\لاوالله لكن سألت لك عن حركة الجنين  ..!

ترى وضعك عادي  علشانك بكريه انتظري 3اسابيع واذا ما تحرك الجنين راجعي..!

اميره با امتنان \ماقصرتي الله يجزاك خير..,

اردفت اميره  بترجي\تكفين عوق لا تنسين قولي  لدكتور زياد يقدم موعدي..!

ابي اتطمن ولك مني هديه اذا جيت اولد ادعي انك تحملين بتؤم..!

عوق بضحك\تؤم والله ان دعوتك من قلب نسأل الله الصلاح واحد والا عشر..؟!

ناهد بتهكم\وانتي يا ام الصلاح وش سويتي..!

عوق مستغربه\بأيش ..!

ناهد \ ما قلت لك شوفي نفسك يا بنت  الحلال ترى شكلك ما يطمن لايكون فيك شي.!

والله انك تقهرين زوجك مقابلك 24ساعه لاهو الي كشف عليك ..!

وانتي شكلك فاهيه ما قلتي له ..؟!

اردفت ناهد بقهر\تدرين عوق قاهرني زوجك معقوله مايلاحظ ان فيك شي مو طبيعي

عوق تبتسم\زوجي كل يومه مشغول با المستشفى ما اشوفه الا اخر الليل..!

ناهد\ واذا مشغول  خير ان شاء الله  ماتشوفون بعض والا الكهرباء مقطوعه في بيتكم ..,

اسماء بضحك\يمكن عوق وزوجها يكرهون المستشفيات والتحاليل ودوختها..؟

ناهدتتنهد بحسره\لا والله  تعب ساعه با التحاليل ولا معناه طول العمر ..؟

اميره \الله يعينك ناهد بلوتك بلوى فحص ماقبل الزواج والله انه رحمه للعالم خصوص بلي مثل وضعكم..؟

خلودبضحك\عاد الا الفحص ياهو زعل ناس واجد وتحايلوا من وراه وندموا..!

ناهد تبتسم بوجع\خلوها على الله انا معرسه من سنة السبلة

ايام زواجي ماكان فيه هالنظام المهم عوق لاتهملين نفسك..؟!

شاركونا النقاش المعلمات الموجودات ..

دلال باهتمام وتحذير\ صادقه ناهد  يمكن فيك ورم والا حمل كاذب ..!

وحده مثل وضعك ما تحس بشي وبطنها يكبر لقوا اللهم يا كافي في  بطنها ورم كبر الجنين..!

اسماء بملامه\جات ام التشاؤم لا عوق ان شاء الله انه حمل والا سمنه عادي كثير بدينات اشكالهم حوامل..؟!

دلال تتنهد بوجع\ حرام عليك اسماء والله انا ام التفاؤل والا تلقيني اعالج با النفسيه

اردفت دلال بممازحه\عوق انمغطي على الارض خليني افحص عليك واحدد حالتك..,

ناهد بضحك\بتلقينهاان شاء الله شحم والا يارب  بيبي سليم ومنخش عن عوق وعن الاستشاري الكبير..

دلال \بنات تصدقون انه عندنا عجوزتعرف الحامل من تنفسها ولو كان حملها اقل من شهر..!؟

اسماء بدهشه\ معقولة..؟!

دلال \اقولكم انهبلت يوم طلعنا الصيفيه عند اهل زوجي...؟

اخت زوجي حلفت لو تحمل ماراح تخبرنا حتى تولد والعجوز كانت موجوده..!

قالت لحماتي ها المره راحت عليك لا تحلفين انتي حامل..,

وتقعدحماتي تحلف لهم انها غلطانه..!

اسماء بفضول \وش طلع من الي صادق العجوز والا حماتك ..؟!

دلال \اكيد العجوز وحماتي الحين حامل ولادتها قريب ..,

اسماء با استنكار \يمكن سامعه من احد..,

دلال بتهكم\وش سامعه يا بنت الحلال حماتي على طول طلعت للمستشفى وعملت تحليل ..؟!

قالو ا احتمال يكون فيه حمل واحتمال لا ماهو اكيد كانت حماتي بداية حملها..!

عوق تبتسم \وحنا عندنا عجوز  ربي يحفظهابعد تعرف لكن هذيك بعد ما يعدي اكثر من شهر على الحمل..

دلال بضحك\اجل اختاري وحده من العجايز عجوزنا والا عجوزكم تفحص عليك اضبط من فحصي وفحص زوجك..؟!

كل الي با الغرفه ضحكوا على كلام دلال ..,

ناهد\عوق بسألك سؤال فيه فضول شوي..,

عوق تبتسم \اسألي يا فضوليه ..!

ناهد\البارحه انا وزوجي كنا نتابع البرنامج الي فيه زوجك وقلت له زوجة الدكتور هذا زميلتي با المدرسه ..,

قالي ايوا الدكتور زياد  شخصيه معروفه وخبرني  قصه غريبه شوي عن زوجك..,

اردفت ناهد بفضول\عاد اناقلت بسألك عن القصه تعرفين حريم نموت اذا سمعنا بشي ولا عرفناه..,

عوق بنفسها\ياربي سترك هذي وش عندها بعد ..,

ناهد بضحك \عوق وين وصلتي ..,

عوق با ارتباك\هاه لا معك ..

ناهد \هي صدق اولا قصة حياةزوجك ..,

عوق بتوتر \ما انتبهت عيدي الي قلتيه..,

ناهد تبتسم با احراج\لا والله ما راح اعيدها شكل ما ودك تقولينها

اسمحيلي عوق ترى والله كثير ناس يتناقلون ها السالفه..,

ما ادري عاد اشاعه والا صدق..,

اسماء بحزن\حرام عليك ناهد احرجتي عوق تكفين لاتعيدين السؤال انا أكتئبت منها ماهو عوق..,

عوق تبتسم\ما راح اشبع فضولك ها المره لأنه ليس كل ما يعرف يقال..!!

مجموعة المعلمات الي معاي كلهم طيبات ومرحات..!

الي يسمعهم يقول يا حظهم ما شالوا هم بيوم وقتهم كله وناسة وضحك ..؟!

اول ما تعينت معاهم كنت اهنيهم في قلبي ما هم شايلين هم مثل همي ..,

ومع الايام كل يوم اكتشف ان وحده فيهم وراها مآساه...!

دلال  زوجها مدرس واهل زوجها ناشبين له يبونه يتزوج ارملة اخوه علشان عيالها..,

وتكره الاجازات السنويه لأن اهل زوجها ينكدون عليها  وكل يوم مشاكل مع زوجهابسبب ها الموضوع..!

اسماء زوجها راعي سفر وخرابيط وعايشه برعب من خوفها انه يبلاها بمرض  لكن صابره علشان اطفالها..,

وتقول مرات يتهيئ لي بيدخل علي بطفل يسحبه وراه و يقول هذا طفلي من وحده من الي تعرف عليهم با الخارج..,

اميره كانت راح تنهدم حياتها وزوجها كان معطيها فرصه بسيطه لو ما حملت..؟!

يا انه يتزوج او يطلقهابما انه هو سليم والسبب منها..!!

ناهد متزوجه ولدعمها وكم مره تحمل وتسقط لأن الاجنه تكون مشوهه والسبب وراثي لأنهم اقارب ..!؟

وحاولت تتطلق من زوجها لكن عايلتهم رافضه الانفصال بينهم

عندهم ان الطلاق عيب وبيفرق عوايلهم..؟!

ولا يعترفون بشي اسمه امراض وراثيه ...؟

وبتموت علشان تصير ام وكل ما شافت وحده حامل قعدت تنصحها من قلب ..؟

وخلود كانت متملكه وتطلقت لأنها بعد الملكه اهل خطيبها شافواخالها وكان جسمه في برص ..!

وطلقوها لأن البرص مرض وراثي ..؟!

اهل خطيبها ما سألوا كفايه قبل الخطبه واهل خلود ما خبروهم ان عايلتهم تحمل ها المرض ..,

والنتيجه ملكه وطلاق وخلود حملت لقب مطلقه بدون ذنب ..؟!

من شاف بلاوي الناس هانت عليه بلوته..؟!

الا بلوتي ما بعد لقيت الي يوازيها والا يخفف علي اني مجهولة نسب..!؟

حتى قصة زياد الي قالتها ناهد على حسب ما سمعت من زوجها عندي اهون من قصتي ..,

ما صدقت بس تجي الحصه الاخيره وارجع للبيت بصلي وانام..؟!

رجعت للبيت وانا في بالي سؤال ناهد

الي تظاهرت اني ما سمعته لأن ماكان عندي رد على سؤالها فكان السكوت ابلغ جواب

ناهد تقول ان زوجها سامع من مصادر موثوقه

ان  زياد امه كانت بنت لشخصيه كبيره في البلد وكانت مريضه با القلب ..,

وسافرو فيها اهلها  لأوروبا لعلاجها و كان مشرف على علاجها دكتور اوربي   وحبها

حاول يتزوجها ورفضوا اهلهالأختلاف الدين والعرق وتواعدت هي والدكتور وهربت معاه وتزوجت غصب عن اهلها

وصارت قضيه كبيره واشتكوا على الدكتور  وكسبوا القضيه وكانت حجتهم ان الدكتور

تلاعب بعقل بنتهم الي كانت مريضه با القلب وان الزواج خطر على حياتها

لما رجعت اكتشفوا اهلها انها حامل ولا خبرو زوجها الاجنبي ومع الولاده توفت امه لأنها مريضه با القلب

عاد اهلها كرهو الطفل وتشائموا منه ولا تقبلوه وكانو بيحطونه بملجأ ايتام

لكن بعدين اعطوه لرجال كان يشتغل عندهم سواق  يربيه هو وزوجته مع عيالهم..!

ويقولون زياد كان منقهر على اهل امه ليش رموه هو وش ذنبه

وصمم يدرس طب مثل ابوه ولما صاردكتور مشهور

حاولو اهل امه انهم يتصالحون معاه ورفض وهرب لأمريكا منهم فتره طويلة وفي ناس يقولون انه بحث عن ابوه ولقاه

وكان يبي زياد يترك جنسيته السعوديه ودينه مقابل انه يعترف فيه  لكن الدكتور زياد رفض

انه يبدل دينه او يغير اسمه  ورجع لسعودية وبقى على اسمه الي متعارف عليه ..,

ناهد كانت تسولف بكل ثقه وانا شوي والا اصرخ بوجهاحرام عليكم وش ها الكذب

الي ها الدرجه الاشاعات خلت الناس تصور احداث خياليه لا ومصادر موثوقةبعد

يا الله يا زياد كنت بصدق الي سمعته لو ما قلت لي من راسك قصة حياتك

يا ترى انا بعد كم قصه واشاعها الفوها عن حقيقتي ..؟!!

صليت حتى الغدامالي نفس فيه انغثيت من كلام ناهد

نمت على افكاري وصحيت قبل صلاة العصر...؟!

الخدامه صحتني

الخادمة\عوق قوم تيلفون يدق يمكن مية مره..؟!

عوق بتعب \مين ..؟!

الخادمه \رجال هذا كل يوم دق وين روح عوق متى يجي عوق الحين يبي يكلم..؟!

عوق بذعر\بسرعه جيبي التيلفون يمكن من آل ناصر امي يومين ما كلمتني..!

المتصل \مساء الخير عوق..؟!

عوق \وعليكم السلام خير من انت...؟!

المتصل \كم مره ادق على جوالك ليش ما تردين..؟!

عوق بعصبيه\انت مين وش عرفك بجوالي..؟!

المتصل\ليش العصبيه خلينا ناخذونعطي مع بعض..!

عوق بحده \بتقول والا بسكرالخط..؟!

المتصل\انا اعرف كل شي عنك..؟!

عوق بقهر\والله انك ما تخاف الله ولا تستحي..,

سكرت التيلفون وشفت الرقم لقيته مكلم من جوال..؟!

طرى في بالي الرقم الغريب الي عندي شفته طلع نفسه..؟!

ناديت الخادمه

عوق \سورينا الرجال هذا من متى يدق تيلفون بيتنا ..؟!

الخادمه \من زمان ماما كبير يسافر ..؟!

هو يكلم قول انا ابغى جوال ماما كبير والا عوق..,

انا كلام ماما كبير مافي جوال ويعطي رقم انتي

عوق بقهر\الله لايعطيتس عافيه ومن عطيتي بعد رقمي..!

الخادمه بخوف\بس هذا عوق والله ما في احد ثاني..,

روحي راحت روحتس جبتيلي هم جديد فوق همومي..؟

صحيت وطار النوم من عيوني صليت العصروطلبت ستر ربي..,

رفعت ايديني ودعيت

<<اللهم كل من ارادبي او با المسلمات الغافلات سوءفاشغلةفي نفسة..,

وردكيدةفي نحرةواجعل تدبيرةفي تدميرةيامدبرني ولاأعلم لي حسبي انت ونعم الوكيل..,

اللهم اني اعوذبوجهك الكريم وكلماتك التامةمن شرماأنت أخذبناصيتة >>

على ان هدت نفسيتي شوي لكن انا بحيره وش اسوي ..!

نغمة رسايل على جوالي فتحتها من الرقم الغريب؛

(مصير الصخر يلين)

ورساله ثانيه؛

(خلينا نفلها مافي احد يدري زوجك مشغول والعجوز مسافره)

الي يرسل عارف من انا وشكله حولنا والا وش عرفه بسفر امي..؟

ياربي استرني..,

ما طلعت علي سوالف وانا بنت بتطلع علي الحين فضايح..,

قضيت اخر النهار بحيره وخوف وادور حل الخادمه خلصت شغلها وطلعت للملحق

وانا زاد خوفي..

نغمة رساله جديده صرت اكره تنبيه الرسايل ينرعب قلبي اذاسمعتها..,

واسمع الثابت يدق ما رديت ..

رساله من زياد:

(مهما تروح وتبتعد ما اقدر انساك

صورتك في داخل عيوني سكنها

أعيش كل الوقت مع طيف ذكراك

ياروحي الي ما تبريت منها

تنور حياتي لا تقابلت وياك

وتذبل ورودي لا بتعدت عنها

يا كثر ما احبك وياكثر مهواك

محبتي لك ما يقدر ثمنها)

والله انك فاضي يا زياد انا وين وانت وين

ورساله من الرقم الغريب ؛

(ردي مسويه نفسك شريفه وانتي بنت حرام انتظريني قريب داخل غرفة نومك  )

قعدت اصيح ياربي استرني هذا من وين طلع لي ..!

قفلت كل الابواب وفصلت التيلفون وحولت جوالي صامت ونمت ما ادري كيف نمت ..؟!

صحيت قبل الفجر صليت الوتر ودعيت ربي يرشدني لصواب ..!

الحين لو اخبر زيادمعقوله بيفهمني والا بجيب لي حاجز جديد يبعدنا عن بعض فوق ماحنا بعاد...؟!

بصبر واشوف اليوم وش يصير..؟!

طلعت للمدرسه وانا راكبه السياره لاحظت سياره تتبعنا..!؟

المدرسه قريبه من بيتي ولو  بمشي بوصل اسرع من السياره..؟!

المدرسه بين بيوت وبا السياره امسك طريق اطول علشان اوصل لها..؟!

اطلع با السياره استحي امشي با الحالي..؟!

سألت السواق مين الي ورانا..؟!

السواق \هذا ولد جيران بيت انتا..!

عوق بخوف ودهشه \انت تعرفه ..؟!

السواق \هذا ولد خربان مافي كويس مافي مدرسه مافي شغل ..؟!

ياكل حبوب خمس يوم اربعه يوم مافي نوم كل يوم مشكله ..؟!

بعدين سجن بعدين يطلع..؟!

نزلت عند باب المدرسه واسمعه يقول الموعد قريب..؟!

دخلت وانا انتفض داخل المدرسه ما صدقت ادخل غرفة المعلمات وعلى اقرب كرسي جلست..؟!

اجتمعوا علي المدرسات ..

سلامات عوق قلت لابس شوي ارهاق وشفت منظر روعني..

دلال با استغراب\ شكلك خوافه..,

عوق\بزياده بعد..,

هدت اعصابي شوي وحاولت ادور حلول عند البنات بدون ما يشعرون انه انا..؟!

عوق \بنات انتو لو جاتكم ازعاجات على الجوال وش تسوون..؟!

ناهد \على طول احول رقمي على جوال زوجي وهو يشوف شغله..؟!

اميره بتحذير \لا وين مشكله الي زوجها شكاك بتفتح على نفسها ابواب مسكره..؟!

عوق بتوتر\بنات وحده من صديقاتي جوالها تجي عليه رسايل من ارقام غريبه وهي شريحتها جديده..؟!

اسماء بوجع \يمكن ان الشريحه كانت لوحده والا واحد راعي حركات ولا يخاف ربه..؟!

خلود\لا اسماء ياما با الحبس مظاليم يمكن الشريحه عرفوا رقمهاناس هوايه عندهم الازعاج..,

وطفش صاحب الشريحه وباعها..؟!

دلال \وش نوع الرسايل الي تجي صديقتك..؟!

عوق \رسايله قذره وهي متزوجه..؟!

دلال \قولي لصديقتك لاترد على صاحب الرسايل وخوذو الشريحه واشتكوا على المزعج لكن عسى شريحته با اسمه..؟!

عوق تتنهد بقهر\ماعليه لا تبوق ولا تخاف والله يفرجها من عنده..,

غيرت الموضوع خفت يشكون فيني ماني ناقصه اشاعات ..؟!

طلعت من المدرسه وانا في بالي شي واحد خالتي ام ابراهيم..,

نزلت في بيتي وكلمت علي بيتها تجيني ضروري

ما بغيت اروح لبيتها اخاف احد يسمعني وانا اقولها ..؟!

وعلى طول جات وهي مرعوبه

ام ابراهيم \خير عوق  فيتس شي امتس بها شي ..!

عوق\لا خالتي مافينا شي بس ابيتس بخدمه..؟!

ام ابراهيم با ارتياح \الحمدلله يوم انكن بخير  كل شي يهون

والله اني ارتعت  ياربي الصبح وضحى كلمتني مافيها شي يوم دقيتي كل طاري اقشر جا في بالي ..؟!

عوق بقلق\خاله انا من امس يجيني ازعاج على الثابت والجوال وتهديد وشكل الي يسوي كذا من حارتنا..؟!

ام ابراهيم \وعرفتيه..؟!

عوق\لا بس هو عارف عني كل شي واقري رسايله هذا هي..؟!

قرت ام ابراهيم الرسايل..,

ام ابراهيم بعصبيه\الله يخسه هذا شكله ماهو بعقله ..,

اردفت ام ابراهيم بترجي\يا بنتي ارجعي لرجلتس يحميتس ويفكتس من ها البلاوي..؟!

عوق تتنهد بوجع\ياخاله برجع لكن ماهو الحين بعدين

خليني افتك من ها المصيبه ورجعتي لزوجي ما بعد تشافيت من طعونه..؟!

ام ابراهيم\عطيني جوالتس انتي عارفه ان ابراهيم موظف با الاتصالات

بيعرف من هو الي مرسل ها الرسايل وعقبها نتصرف..؟!

عوق\خاله خوذيه وبسرعه رجعيه اخاف امي تدق علي ولا ارد وتقلق علي..؟!

ام ابراهيم تناظر ساعتها \اجل بكلم ابراهيم هالحين من التيلفون ما بعد طلع من شغله..؟!

كلمت ام ابراهيم ولدها وعلى طول عطاها الاسم

وطلع ولد جيرانا الي لحقني الصباح وجات شكوكي بمحلها انه هو ..؟!

عوق \خاله هذاواحد منتهي وينخاف منه ..؟!

ام ابراهيم\ ايه اعرفه هذا الله يكفيتس شره طاح له بشله فاسده وخربته والحين هايت با الشوارع

اهله بس يبون الفكه منه ماغير طاردينه من البيت وشره على خلق الله مافي حرمه تمر الا سمعها كلام مثل وجهه ..

اردفت ام ابراهيم\بكلم مسلط ها الحين واقوله يروح لأابو الولد ويقوله..!؟

ان ولدهم ماترك بناتنا بحالهن يلحقهن لمدارسهن..؟!

ورسايله على الجوالات ينشد الورعان الصغار عن جوالات خواتهم ويدقدق عليهن ويزعجهن..؟!

نعمم السالفه وانا خالتس لا يفكر احد انتس معطيته وجه والله يسامحني على ها التسذبه..؟!

بكيت من كلام خالتي ام ابراهيم

عوق تبكي بقهر \يا خاله والله العظيم اني بحالي ولا طرت لي الشينه الناس وش تبي مني..؟!

ام ابراهيم بوجع \يا بنتي هذي ضرايب توخذ على طول الازمان ما وقفت عليتس..؟!

وكل من دق له مسمار بجدار بيندق بجداره مثله..؟!

ارجعي لرجلتس  وخوذي حقتس  منه وانتي في بيته

ترى البعد يقسي القلب وان طلب قربتس اليوم وابعدتيه بكره ينساتس..!

ما تسمعين الي بعيد عن العين بعيد عن القلب..؟!

وضحى ماهي تامه لتس الحرمه تعبانه وتماسك لاتطيح بس علشانتس

عوق بذعر \خاله امي وش فيها انتي تدرين عن شي ما ادري عنه

ام ابراهيم با ارتباك\امتس مافيها غير الكبر عجوز مالها جيل الله يرحم حالها..,

عوق با ارتياح\ بسم الله على امي خوفتيني الكبر ولا غيره..,

طلعت ام ابراهيم وكلمتني في الليل قالت ان ابوابراهيم  كلم اهل الولد انهم يمسكون ولدهم

والا الشرطه قريبه وان شاء الله انه خلاص ماعاد بيزعجني..؟ّ!

شبكت الثابت وشغلت جوالي..؟

مكالمات لزياد..

ومكالمه من جوال سعد اكيد امي كنت بكلمها..؟!

ناظرت الساعه كان الوقت متأخر بكلمها الصباح ان شاء الله..؟!

ياربي متى امي ترجع علشان احس با الامان..؟!

تمددت على سريري واقلب جوالي ماادري ليش تمنيت زياد يدق خيب ظني ما كلم

نمت وانا انتظر..

صحيت نهار جديد..!

ناظرت  بجوالي اليوم جثه هامده ماله صوت..!

قبل اطلع للمدرسه كلمت امي..,

والحمدلله طيبه تقول الجو زين ولا راح ترجع الا بعد الاجازه النصفيه..؟!

طلبت منها تجي وتاخذني رفضت المكان بعيد ولا في احد فاضي لي..؟!

سكرت وطلعت لدوامي السبت تبدأالامتحانات النصفيه واليوم الاربعاء..؟!

نغمة رساله على جوالي..

يارب سترك

.
.
.


(كلمه اخيره)



قال ابن القيم :
" إن دور الجنة تبنى بالذكر "
فإذا أمسك الذاكر عن الذكر ,!
أمسكت الملائكة عن البناء "
فكرر قول : ( لاحول ولاقوة إلا بالله )
فإنها تشرح البآل ,وتصلح الحآل
وتحمل بها الأثقآل ..
وترضي الرحمن ..

وَ كنز من كنوز الجنة ..!

.
.
.
الي الملتقى قريبآبأذن الله

وسالفه جديده


طيف الأحباب

ام الوليد

تذكروني واحبابي بدعوه طيبه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






بسم الله الرحمن الرحيم



اللهم يا الله عليك ببشار واعوانه,

اللهم احصهم عددا وابدهم بددا ولا تغادر منهم أحد,

اللهم إنهم طغوا وبغوا وعاثوا في الارض الفساد,

وساموا المسلمين سوء العذاب,

اللهم عجل بنهايتهم واشفي صدور قوم مؤمنين ,

اللهم لاترفع لهم راية واجعلهم لمن خلفهم عبرة وآية,

اللهم اجعل بأسهم بينهم شديد,

وفرق جمعهم وشتت شملهم,

أنك ولي ذلك والقادر عليه ,

ولاحول لنا ولاقوة الابك,

انك على ذلك شهيد وبالاجابة جدير.
.
.
هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,


البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,


اهداااء خاااص للغاليه صدوود

اليوم بنشوف عوق المزايين والمواجهه الاولى مع زياد وجهآ لوجه
.
.

يا الله تعالوا معاي...!!

وسالفه جديدة؛


.
.
.
البارت الثامن والعشرون
.
.
.
نغمة رساله على جوالي..

يارب سترك

فتحتها من زياد؛

(الجادل اللي حلاها غير
ضيعت في شمسها فيي

بعيونها سلسبيل رماح
و الموت بالسود متهيي

موت و انا اموت انا بالموت
كثيرها غرق شويي

لا قلت تكفين قالت جاك
و ان جيتها فجأة تعيي

و لا قلت مالي و مال الغيد
قالت وهم بينهم زيي ؟

و ان قلت انا تبت مالي كار
مقفي زمانين عن غيي

قالت و هي تلتفت للناس
زياد موته على يدي

محبك

زياد ابو العنود)


حتى رسايلك هبال..,

ياربي دخيلك لايكون عرف بس اني حامل والا ما قال ابو العنود...؟!

انا ما ابيه يرجعني الا علشاني ماهو علشان حملي ..,

ابي اعيش معاه وانا واثقه انه يبيني ماني على هامش حياته..؟!

ما ابي  يرجع لي احساسي اني مفروضه عليه فرض ..,

والا مصيري مثل ما قالت امي راجعه راجعه مالي غناة عنه يعني وين بروح ..!

انا وضعي غير البنات لو بيتركني بتاكلني الناس بدون ملح..؟!

حاجتي  لزياد اكثر من حاجته لي بكثير لا اهل ولا سند مالي الا اتمسك فيه..؟!

ابي ارجع وانا نفسيتي مرتاحه ماهو اضيع حياتي با التفكير يبني ما يبني..؟

خوله بضحك\صباح الخير دبه ..

عوق بضحك\هلا خوله حرام عليك لا تحطميني تقولين دبه...,

خوله\عادي حامل اكيد بتصيرين دبه..

عوق بترجي\خوله تكفين ما ابي احد يدري..!

خوله بدهشه\العمى يشوف حملك الي متى بتخبين انتي وش فيك..؟!

عوق  تبتسم\خوذيني على قد عقلي ..,

خوله\امتحان بناتك الاثنين جاهزه..,

عوق\الحمدلله كل شي جاهز..؟!

خوله با ارتياح \الحمدلله مافي شكاوي عليك ولا على الماده..,

والبنات عادي عندهم ناقشتهم قلت تبون النحو يوم با الحاله والا مع ماده

كثير قالوابكيفكم ما تفرق معانا المادة مفهومه..,

عوق  تبتسم\الحمدلله هذي نعمه من الله..,

خوله با امتنان \الله يجزاك خير والله شلتي هم عن البنات..,

عوق \خوله تدرين اني انا المادة  الي ما افهمها

اعيد وازيد على نفسي واعاني بجد لين احفظ  ..!

لكن با الشرح اوصل المعلومه صح والبنات يتقبلونها مني من فضل ربي..؟!

خوله با اعجاب \عوق لا تستهينين بنفسك فيك مميزات كثيره ما شاء الله عليك..,

بنت اختي بثالث ادبي تدرسينها تقول استاذه عوق ثقافتها عاليه..

عطوها مواد الثانويه العامه بتبدع لكم فيها..

حصةالنحو مرات تصير حصة دين ومرات اجتماعيات ومرات عربي واحيان علم اجتماع ..,

عوق بضحك\ لا والله تبالغ بنت اختك لكن حلو انك تغيرين شوي من روتين الدرس..,

وتجيبين معلومات عامه فيها قيم وتغرسينها بطالباتك..

اردفت عوق بتساءل\خوله اي وحده بنت اختك ما اعرفها..؟

خوله با استغراب \ما عرفتيها رانيا عبد العزيز ..,

عوق بدهشه\عرفتها لكن ما طرالي انها تقرب لك ابد ما كنها منكم فرق بينها وبين امها..؟

خوله تضحك \ ولا تشبه احد فينا نسخه من اهل ابوها لكن تعجبك ذكيه وشاطره..,

عوق\لا ما عليها ما شاءالله متفوقه..,

اليوم مافي شي خوله بطلع بدري..؟!

خوله\خلاص وقعي حضور واطلعي ما عليك ..,

طلعت للبيت على 8الصباح احس نفسيتي اليوم غير..,

افضل بكثير من الايام الي فاتت..

دخلت المطبخ من زمان عنه قلت للخدامه تكتب الاشياء الي ناقصه ..!

طلعت لسوق اشتريت اشياء كثيره ناقصه بيتنا..,

اخذت مفرش لسريري ثقيل انا دمي بارد واحس با البرد بسرعه..,

احس كل يوم تنخفض درجة الحراره اكثر..,

اليوم الجو غيم وحلو ما ادري انا اشوف الدنيا كذا والا هو فعلن الجو حلو..!

دخلت المطبخ  طرى لي اصلح غدا وارسل فيه السواق لعمال يشتغلون في بيوت قريبه من بيتي..!

صلحت الغداءبدري وزعته بصحون وغلفته ارسلت فيه الخادمه تعطي السواق يوزعه..

قبل اتزوج كل فتره كنت اطبخ ووزع لعمال يعرفهم سواقنا..,

لكن من تزوجت تركت ابواب كثيره من ابواب الصدقه..!

لكن ان شاء الله ملحوقه...

صلحت سفره غداءكامله ونويت اكلم خالتي نوره  تقول  لبناتها يتغدون معاي ..,

اكيد كل بناتهاالي يدرسون غايبات  السبت تبدى الامتحانات..,

بعزمهم يتغدون عندي ويرجعون يذاكرون يعني فترة راحه لكن يقضونها معايا..,

خصوص الجوهره زواجها بعدالا متحانات وانا مقرره مااحضره ما ابي احد يكشف حملي ..,

بشوف وش نا قصها واكمله لها عايلة مسلط مهما سويت مستحيل بجازيهم على رعايتهم لي

خليت الخدامه ترتب غرفتي من زمان ما رتبتها من قلب  وتفرش لي المفرش الجديد..,

اول كنت اكره دخول الشغالات لغرفتي لكن  الحين صرت اتعب بسرعه من الشغل

ما اقدر اسوي اكثر من شغله بنفس الوقت ..,

ودخلت للمطبخ مبطيه  عن العزايم وترتيبها..,

خلصت شغلي واخذت دش عن ريحةالطبخ الي بديت اتقبلها..,

با اكلم خالتي ام ابراهيم واحضر السفره واغرف الاكل..!

غرفتي تغير شكلها حسيت صار فيها حياه..,

سبحان الله كيف كنت دافنه نفسي وانا حيه..!

باقي البخور الي مع  الشتاء يعطي  جو ويغير النفسيه

لبست قميص بيت  جديد غامق يخبي ها البطن الي صارشكله كنه مخده جايه با العرض ..,

وسرحت شعري تذكرت يوم يسحبه زياد ورتبته بتسريحه بسيطه ...,

حطيت روج  وكحل  ورشيت عطر خفيف العطور كلها كرهتها

حتى الشامبوالمعطر ما احبه ما تقبلت ريحتها الا من اسبوع..,

يعني معقوله تأثير الوحام بدا يخف لبست اجلال الصلاة وصليت الظهر

بكبر اتسنن دق جوالي الا زياد بسم الله هذا وش يبي ..,

دق اكثر من مره ياربي ياهو لحوح ها الانسان وش دراه اني موجوده..,

رديت عليه

زياد\مرحبا عوق انتي في البيت..!

عوق \ليش ..؟!

زياد \كنت مار من عند بيتكم وشفت سواقكم وسألته عن خالتي رجعت اولا..؟

وقال لي انك موجوده طالعه بدري اليوم..,

عوق \امي بتتأخر ماراح تجي ها الوقت..,

زياد \طيب افتحي الباب انا عند الباب بسرعه..,

صعقني كلامه هذا وش جابه ها الحين لو اني تمنيته ماجا..,

زياد \عوق انتي معي..,

عوق با ارتباك \هاه ايه هاه بتفتح لك الشغاله انا شوي تعبانه ..,

زياد\مو مشكله انا ما راح اطول فترة البريك وماشي..,

ياربي وش اسوي منين طلع لي هذا لا بعد كاشخه انا وجهي  وبخور وغدا..,

ان دخل كشف كذبتي ودرا بحملي..,

ابد ماهو وقتك يا زياد استاهل انا الي عطيته وجه...؟!

ناديت الخدامه وقلت اذا سأل عني قولي مدام تعبانه وبتنام..,

وش اسوي انا حتى  صلاتي ماكملتهاللحين اجلال الصلاه على راسي ..!

سمعت صوته يقرب من غرفتي ويناديني..,

دخلت سريري بسرعه وغطيت كل جسمي لا يشوف مني شي وتسندت على ظهر السرير وحطيت مخده على بطني ..,

دق الباب وعلى طول بسم الله  فتح الباب ودخل للغرفه ما انتظر حتى اقول ادخل..,

مد يده يسلم واضطريت امد يدي له ودنق وسلم على خدي ..,

زيادبقلق \سلامتك عوق وش فيك الخدامه تقول تعبانه مره..,

عوق بتوتر وارتباك\لا بس شوي بردانه وتعبانه تخبر تعب حريم..,

زياد يضحك بتهكم \ اهااا تعب حريم ..!! ماعليك الا العافيه ان شاء الله..,

سحب كرسي  وجلس عليه الاخ شكله مطول..,

اردف زياد با ابتسامه\ماشاء الله وش عندك عطر وميك اب وحركات وانتي تعبانه..,

عوق با ارتباك\ يمكن  اثر ميكاج وعطر الصباح لما طلعت للمدرسه..,

زياد يناظر حوله \عوق احس شكل غرفتك احلى من اول مره دخلتها ..!

عوق بملل \ علشان ترتبت اول مره انت شفتهاكانت حوسه..!

زياد يقرب الكرسي اكثر لسرير عوق ويحط يده على المخده وبهمس \متى بترجعين تنورين بيتك..؟

عوق تبلع ريقهابرتباك\زياد ماهو وقته ها الكلام انا الي الآن احس بمرارة كلامك بحلقي..

زياد  يكتف ايديه ويسند ظهره للكرسي ويتنهد بوجع\عوق انا اي كلام بقوله ادري انه ناقص..

يمكن علشان ما اعرف اعتذر او ما تعودت اعتذر

لكن والله عارف نفسي غلطان والغلط راكبني من ساسي لراسي..؟

عوق بضيق \انا صدمتي فيك يبي لها وقت

تدري الي الآن ماني مستوعبه كلامك ذاك اليوم ولا انت كيف قلته..,

زياد بحزن ووجع\عوق انا كنت راح انجن كل مافكرت لو امي توفت وانا بعيد عنها..,

او كنا مسافرين مثل ماخططت بداية الملكة

والله اني افز وارتاع بدون شعور كل ما جا في بالي لو امي ماتت وانا بعيدما شفتها..!

تتوقعين سهل علي يوم اسمع صوت نجلاء تبكي وهي تناديك

او وقفتك بالليل في الشارع  والعالم طالعه لصلاه ..,

خفت اطلع ويتطور الموضوع اكثر واكثر..,

ويمكن نستفز بعض  واقول كلام اكبر من الي  قلته

انا طلعت صدق قدامك ولا تكلمت كنت عاجز عن الكلام

وخفت يصير بينا صدام وعناد با الشارع ..,

لكن وقفت قدام المسجد اراقبك ما قدرت حتى ادخل اصلي الا لماشفتك ركبتي سيارتكم

ورجعت لحقتك بسيارتي لحد ماوصلتي بيتكم وتطمنت عليك ..,

اردف زيادبا انكساروترجي \ عوق  وش الي يرضيك واسويه الا الطلاق..!

عوق بتوتر \انا بقولها لك صريحه انا استخرت با الطلاق  مرات ماهو مره ولا ابي اتطلق..,

اردفت عوق با ارتباك وتردد\وانت لو تبي تشوف حياتك عادي مع غيري..؟!

وقف زياد حسبت انه خلاص بيمشي الا راح وجلس على مكتبي  ويفتش بسم الله وش يدور..,

اخذالبوم صور زواجنا والبوم صور طفولتي  كنت اتفرج فيها وتركتها فوق مكتبي ..,

ورجع على الكرسي مع الالبومات ..,

زياد يناظرالصور\حرام عليك عوق كيف تقولين ها الكلام انا راضي بوضعنا هذا..,

لكن لا تقولين شف حياتك مالي حياه مع غيرك..!

عوق بملامه \ انا هذا قراري ولا راح اتراجع عنه وش يضمني انك اذا زعلت ما يتغير كلامك ..,

زياد\انتي وين من البنات هذولي..,

عوق\ماعرفتني بينهم..,

زياد يبتسم ويرفع حاجب\ما ادري لكن بشبه من عندي..,

الي تضحك وسنونها طايحه تشبه نفوله بنت جزاع يمكن امهازوجة جزاع..!

والبنات الثنتين الي جنب بعض اتوقع بنات مسلط يشبهون عياله..؟

وهذي الي  لابسه عبايه  شكلها عباة امها والطرحه ما ادري كيف جايه  من خوات جزاع..

والي شعرها طويل وعلى جنب يقال يعني انها تسريحه شكلها انتي..!

عوق تبتسم\كلامك كله صح..

زياد با استغراب\والصوره هذي الولد الصغير الي اتوقع انتي الي شايلته اما عبدالله او نمر عيال مسلط..,

عوق  تبتسم \   صح هذا نمر  وقتها عمره اقل من سنه ..,

زياد يضحك \والله شكلك تحفه با الصوره شايله شنطه وشايله الولدوش حادك على ها التعب..,

عوق بخجل\ نلعب حريم وهذا كأ نه ولدي والشنطه معاي   جايه زياره لريم صورتنا اخت ريم الي بياخذها نواف..!

زياد يناظر  المخده الي على بطني \ الله كريم..

حسيت بطني مغصني ويا الله ابلع ريقي ..!

عرفت معنى المثل  كاد المريب ان يقول خذوني

زياد با استغراب \قديمه حيل الصور..,

عوق \مومره لكن الكاميرا فوريه وتحسسك انها قديمه..!

زياد بدهشه وفرحه \صور زواجنا ماشاء الله متى طلعتيها والله انها في بالي ..!

عوق\ طلعتها ريم يوم شافتني تأخرت عليها..؟

زياديفتح الالبوم  يبتسم بحب\تدرين انك الحين احلى بكثير من الصور احس في شي زاد حلاك حلى ..

اردف زياد بضحك\ بنات خواتي ازعجوني يقولون وين صور زواجك..!

عوق با ارتباك\عادي تبي الصور خذها  ..؟

زياديغمض عيونه  ويتنهد بهمس \وش ابغى با الصور اذا الاصل للحين  قلبه شايل  علي..!!

سكت ما ابي اطول الكلام معاه..,

زياد بضيق\نجلاء مره متأثره من الي صار بينا  وتقول انا السبب خربت بيتك بدون قصد..,

عوق \نجلاء مالها ذنب كلمتني اول ماجيت عند امي..!

زياد يبتسم \انا عطيتها الرقم وقلت لها تكلمك ..!

اردف زياد\ ترى كم مره يبون يجونك هي والبنات لكن مستحيات وخايفات ما تعطينهم وجه والا تطردينهم..!

عوق  با استنكار\لا والله متى ماجو حياهم الله ..!؟

زياد بضحك\لو يسمعونك جو لك بكرا..!؟

عوق با ارتباك وذعر\لا زياد  تكفى انا تعبانه ومرهقه ها اليومين وبعدها امتحانات وتصحيح اذا فضيت خبرتك ..َ!

زياد بتهكم  \ تم يا مرهقه والف سلامه عليك انا ماشي توصين شي..!

عوق بتوتر \ما عليش زياد  ما اقدر اوصلك للباب ..,

زياد\عادي انتي ارتاحي عارف طريقي يالله سي يو..

مشى زيادوما صدقت بس طلع مع الباب واقوم اقفل الباب واكمل صلاتي..

الله يسامحك  عيشتني برعب  ما بغيت تمشي..,

طلعت علشان اشوف عزيمتي لبنات ام ابراهيم...!؟

كلمتهم قالوا جايات من يفوت طبخ عوق..؟!

حضرت السفره ورتبتها ولبست شال طويل بحجة البرد ما ابي احد يلاحظ حملي منهم..

دخلو بنات ام ابراهيم الجوهره وروان وميعاد وملاك يا الله من زمان احس عنهم..,

سلموا وعتاب وهواش اني قاطعه ..

عوق با استعطاف \ طيب انتوا ليش ماتمرون..؟!

ملاك \انتي داريه عوق احنا ما نطلع الا لبيتكم وحتى بيتكم لازم عزيمه..؟!

روان تضحك \يعني افهميها عوق ملوكه موعارفه توصل المعلومه ليش ما تعزمينا ونجيك..؟!

عوق \ترانا بيت واحد تجون بأي وقت ماهي بينا ها الاشياء..

ميعاد با استنكار\تبين امي تتبرى منا كل ما قلنا ها الكلام هاو شتنا..!

عوق بدهشه\ليه يا كافي بيتنا ماهو بيت مسلمين..!

الجوهره بضحك\وكل هذا علشانه بيت مسلمين ..!

تعرفين احنامانجي الانسهرامي تقول انتن ازعاج وام عوق ما تستحمل اصواتكن تسوهرن الليول..!؟

الناس وراها صلاة فجرعاد الافضل انا ما نجيك هذا قرار النوري الاخير..!

عوق بتهكم\طيب يا خليفات ريم توني عرفت انكن خوات ماغيروكم با المستشفى..؟!

امي بتتأخر با البر مرو علي اذا خلصتو ا امتحانات الحين معذورات..,

ملاك بسخريه \ورانا عرس الشيخه الجوهره من يوم نرفع روسنا الا جا العرس..!

عوق \الف مبروك جوجو..

الجوهره تبتسم بخجل \الله يبارك فيك ..!

ميعاد\ عوق لازم تحضرين خلينا نستانس عرس الجوهره بيصير خطير الي ما يشتري يتفرج..!

عوق \اكيد ان شاءالله بيصير حلو ماشاء الله جماعتكم واجد اذكر عرس ريم..!

روان با استهزاء \لا عوق القصد ماهوكذا..ّ!

ميمي تقصد ان حريم خوالي شابين على امي شبه..

اول ريم تزوجت جزاع والحين الجوهره اخذت نواف..!

عوق با استغراب\ خير ان شاءالله وخالتي وش دخلها..!

ميعاد ترفع حواجبها بقهر\والله من الحسد يا عوق والا صدق امي وش دخلها..!

خالتي نفلا هي الي بغت الجوهره ولا ماكان تم العرس

خالي وعياله ما يشكون خيط با ابره الا بشورها حتى امي وريم عارضوا

وامي قالت لنواف  فكنا يا نواف بنات عمك وراك والجوهره بيجيها رزقها..

ورغم معارضة امي وريم  الا ان نواف اصر على الجوهره..,

عوق با استنكار\ليش يعارضون البنت اذا جا يخطبها الرجل الكفؤ ما يجوز انها ترفضه شرعآ..

تستخير وتتوكل على الله..,

روان \والله اذا جينا للجد ترى عيال خالي عبد الرزاق ماعليهم..!

راعين صلاة وصلاح وصلة رحم  وبارين في والديهم يعني مافي شي يعيبهم و خالتي  نفلا  تعرفينهاشوي حاره..!

ملاك بحزن\حتى خوالي الثانين  من ورى حريمهم الله يهديهم..!

قبل كم يوم واحد من خوالي يقول لأامي ليت حريمنا مثلتس ..

يمدن ايديهن ويرجعن بعظام وانتي يا نوره تمدين يدتس وترجعين بلحم..!

عوق بتعجب \وش قصده من هالكلام !

ملاك \قصده ان امي اذكى من حريمهم هي تجيب لنا اللحم وحريم خوالي يجيبن لبناتهن العظام..؟

عوق\ياربي على التفكير ترى المزوج الله ماهو الناس..!؟

ميعاد \من يفهم ها الكلام والله امي تكسر الخاطر ان كانه من عماني والا خوالي..!

روان\تخيلي عوق انها بس تبي الستر منهم لكن محد معجبه..؟

عيال عماني وامهاتهم  حسبي الله عليهم

كل ماجا احد يسألهم عن الجوهره بيخطب  نشبوله قالوا لاتخطب نبيها..!

موقفين حال الجوهره لا هم الي جو يخطبون ولاهم الي قالوا خلوها تعرس ..!؟

ينتظرون امي تخطب لابراهيم من بناتهم وبعدين يتكرمون يخطبون..!

وابراهيم اخوي يا قلبي عليه صغير..,

توه مخلص دبلوم ومتوظف من وين بيفتح بيت..؟!

ملاك بتهكم \والحين  وش استفادو عماني ابراهيم حلف ما ياخذمنهم لو يقعد بدون عرس..!

عوق با استنكار وملامه\ليه يحلف هذي قسمه ونصيب الواحد ما يدري وين قسمته..؟

الجوهره بقهر\ابراهيم معه حق يا عوق يقول انا ماني لعبه لهم يفرضون علي بناتهم ..,

عماني سوو علينا ليله سودا بعد ملكتي على نواف..,

وينهم من زمان انا ما طلعت  لهم فجاءه ..!؟

من متى وانا مخلصه كليه  وقاعده با البيت ..!

اردفت الجوهره بقهر وسخريه\ريم اكبر مني بسنه وهذاهي عندها 3اطفال تعرفين جماعتنا يزوجون البنات بدري..,

عماتي وعماني بينهم ماشاءالله الي فيه خير من عيالهم اخذوه لبناتهم والا بنات مسلط بطقاق..؟

وابراهيم اصغر مني بسنتين وهو ولد كانوا مخططين عليه..!

عوق \ وش عليك منهم خلاص انتي تزوجتي وماعليك من الي يعارض والا يوافق ..؟!

روان  بحسره وقهر\عوق شي يحرق القلب فعايلهم فينا..!

تخيلي وحده من حريم عماني دايم تسب عيال خالي عبد الرزاق ماهم عاجبينها

يوم سمعت ان خوالي يدورون لنواف بيزوجونه

راحت وخطبت  نوف بنت خالي عبد الرازق  على امل ان خوالي يخطبون من بناتها

تحسب الناس عميان ما تشوف ولا تدري وش تفكر فيه ..,

لكن تعرفين خالتي نفلا جنيه ورافضة اصلن مبدأ الشغار خذ اختي واخذ اختك

خلتهم لين يملكون على بنتها وصقعتهم بخبر خطبة الجوهره..

حرمة عمي  بغت تنجلط بس وش تسوي تورطت واخرتها قالت لعمي لا تترك الجوهره ياخذونها خوالها

نبيها لسلطان وسلطان اصغر من الجوهره با اربع سنين  وطردهم ابوي صاحين انتم ازوج بنتي واحداصغر منها

وللحين طالب يدرس با الجامعه..,

ملاك  بقهر \الله يكفينا شرهن ماهن مرتاحات الا لازم نصير مثل حظ امي..,

ونتزوج شيبان ما يصير ناخذ شباب

عوق \ انسوهم خلاص الرازق الله  وعمي مسلط يستاهل كل خير..,

روان  بوجع\ابوي عندنا با الدنيا كلها الله يطول بعمره لكن من مثل ابوي ...

انا لو يخطبني واحد مثل ابوي كان تزوجته لو انه كبر ابوي الحين وانا مغمضه ماتراجعت..

عوق بمحبه واعجاب \عمي مسلط من الي مثله والله عندي اغلى من الاقراب ..!

روان \والله حتى ابوي  يعتبرك وحده من بناته..!

ملاك بضحك\روان خبري عوق كيف ابوي تزوج امي تصلح مسلسل بدوي قصتهم..!

روان تبتسم\ سالفتهم تهبل اسمعي عوق ..,

عوق بدهشه\لايكون عن قصة حب ..,

روان بضحك\ هي  قصة حب لكن بين ابوي وجدي ابو امي..,

ابوي اكبر اخوانه توفى ابوهم  وعماني وعماتي  توهم صغار

وابوي قام فيهم وكدوتعب عليهم وزوجهم كلهم..

يوم تقدم با العمر انتبه لنفسه وخطب من ناس واجد ورفضوه ..

ابوي يقرب لجدي ابو امي من بعيد ويعزون ويقدرون بعض مره..,

زاره ابوي  مره وقال له جدي وراك للحين ما اعرست..,

قال يا ابو عبد الرزاق ضيعت شبابي على اخواني..؟!

والحين تناصف عمري وكل ما خطبت  انرفض اني كبير با العمر..,

قاله جدي ولك عندي الي ما ترفضك..,

وتزوج امي وربي رزقهم فينا الحمدلله

ميعاد\ربي عطى ابوي على نيته..!

عوق \الطيبون لطيبات الله عوض تعبه في اخوانه..,

روان \وليتهم يستاهلون ناشبين لنا نشبه الله يرزق خواتي من عنده

عوق \ماعليه يابنات هذا حال الناس ما وقفت عليكم الحياه متناقضات محد يشوف خطاه..!

ميعاد بقرف\بالله غيرو ها الموضوع المآساوي احنا جايين ننبسط ورانا السبت  البعبع الله يعينا نواجهه..!!

عوق\الجوهره خلصتي شغلك..؟

الجوهره\خلصت من زمان ..,

ميعاد بسخريه\هي خلصت بس عساها ما تقعد بالليل تهوجس والصباح تهبل في امي لسوق..,

المشكله انها من هبالها ترجع تشتري نفس الشي مرتين..!

روان بضحك\عوق لو تشوفين نمر جننها يقول انتي لو ماخذه رجل عوق وش كان سويتي فينا..!!

عوق وهي عوق ما سوت سواياتس ولا شرت مثلتس..؟

عوق بضحك \لا عاد نواف والله يستاهل زياد يمدحه ما شاءالله ..!

ملاك تضحك بتهكم \ما قلنا شي لكن الجوهره على ان نمر توه يتعلم يسوق..

وتعرفين شفقة العيال با السواقه اول ما يتعلمون  طفش من السواقه بسبب كثر مشاويرها لسوق..!

عوق \لا تبالغين ملوكه احرجتي جوجو..,

روان ب استغراب \عوق ترى شفنا رجلك قبل ندخل كان واقف عند بابكم يكلم جوال..؟!

يوم شافنا ركب سيارته ومشى..,

ميعادبدهشه \استغفر الله  ما عرفته الا بسيارته اذكرها يوم عرستس متغير ونحفان ..!

استغربت عوق الطباخه رجلها جسمه كذاوالله يوم العرس ماكان  كذا..!

الجوهره\شكل عوق تطبخ له لكن تاكل الاكل قبل يوصل تشوفينها صايره دبه ..,

عوق بضحك \ كان موجود رجع لشغله فترة غدا عندهم وبعدين ترى شغله مرهق علشان كذا الاكل ما يبين فيه..!

روان بضحك\لا قصدك بسم الله عليه ها الاكل وين يروح مع طوله ماشاءالله..,

ملاك بممازحه \ فكونا من رجل عوق المهم تكفين عوق تعالي معانا..,

شوفي جهاز الجوهره كانت تلوم ريم صارت اخس منها..!

روان بتهكم \ملوكه بالله احناوش خسرانات كله بكرا يرجع لنا مثل ريم..!

عوق  بمشاكسه\سبحان الله با الانسان ينصح ولا ينفذ ليتني سجلت نصايحكم وسمعتها لكم يوم جهازي ..!

ميعاد\والله عوق لاتتحسفين  على شي انتي الي ربحانه فيهم..؟

عوق بتساءل\جوجو اخذتي مفرش والا باقي ..!

الجوهره \لا للحين باخذه ان شاء الله بعد الامتحانات يمكن ينزل شي جديد..!

عوق \لا تشترين باخذلك على ذوقي..

الجوهره منحرجه\تسلمين والله ماله داعي ..,

عوق با اصرار\شاريته شاريته والله لا ازعل لو اسمع انك شريتيه المفرش خلاص علي..

روان \من قدك جوجو عوق ام الذوق بتشتري لك مفرش..,

انبسطت مع البنات اليوم وطلعوا بعد صلاة العصر..

صليت العصر وبريح شوي من الصباح وانا اشتغل..

اخذت الجوال علشان المنبه لا تفوتني صلاة المغرب..,

<معلومه قريتها مره ودايم تحفزني ما افوت ها الفريضه>

( صلاة المغرب فإنها الساعة التي تاب فيها الله تعالى على آدم عليه السلام

فما من مؤمن يصلي هذه الصلاة محتسبا ثم يسأل الله تعالى شيئا إلا أعطاه إياه)

لقيت تنبيه رساله فتحتها من زياد؛

(ام العنود طبخكم اليوم ريحته شي مو طبيعي

من طلعتي من بيتك اما مطاعم والا خدامات خواتي  مافي احد يحن على حال اليتيم الي مثل حالي

والله ما اصدق بس متى احد يعزمني كأني ماني شايف خير)


ياليل ابو لمبه هذا ماهو جايبها لبر..؟

بينط لي كل شوي ماني فاضيه  كل يوم عذر علشان ما يشوفني..,

ارسلت له؛

(هذا طبخ خدامتنا كان عندي بنات عمي مسلط جايات يشوفوني عارفين اني تعبانه وتغدوا)

اكيد هو داري انهم بنات ابو ابراهيم شافهم يوم يطلعون من بيتهم

الي مقابل بيتنا على طول ودخلوا عندي ..,

ناديت الخدامه وقلت لها صحيني على اذان المغرب..,

جوالي قفلته مره وحده عارفه ان زياد ماهو معتقني وانا ابي اناااام..,

نمت وصحتني الشغاله على اذان المغرب صليت وقريت اذكاري وردي متعوده اقراهم على طول بعد صلاة العصر

لكن اليوم اخرتهم بعد المغرب اليوم فاضيه لا تصحيح ولا تحضير..,

الحمدلله حتى نفسيتي افضل بكثير من الايام الماضيه طلعت لسور بيتنا الجو بارد..؟

رجعت لغرفتي البوم الصور على مكانه فتحته فعلن زياد متغير عن يوم زواجنا..

من تزوجت تو كملت خمس شهور وزياد مره نحف على نحفه يمكن متأثربموت امه الله يرحمها

تذكرت امي اشتقت لها بكلمها لكن خلاص ما راح اقول  لها ترجع خلها تستانس..,

فتحت جوالي وكالعاده تنبيه رسايل

رساله من زياد؛

(تسمحين لي اليوم اجيك واتعشى من طبخ خدامتكم

من يوم شفته با الحافظات وانا انسدت نفسي عن الاكل

مشتهي طبخ خدامتكم ارحمي حال اليتيم الي ماعنده ام

ولا علشان انتي عندك ام تكبرتي علينا)

لاحول ولاقوة الا بالله هذا وش الحل معه..

ارسلت له ؛

(مو مشكله بقول لخدامتنا تطبخ لك وتحضره لك با المشب الخارجي تعشى وتتوكل على الله انا تعبانه وبناام )

ارسل على طول ؛

(اللهم اجز عنا كافل اليتيم خير الجزاءاللهم اجعله مع الرسول الاعظم في الفردوس الاعلى)

عسى بس ما يقول افتحوا انا عند الباب

ارسلت له؛

(اذا انت تبي عشا مضبوط خلك في بيتكم واذا خلصت  الشغاله  عطيتك خبر)

ارسل؛

(على اني قريب من بيتكم لكن خلاص برجع وانتظر اتصالك)

ارسل بعدها رساله؛

(طويله قصة عيونك وانا عمري بها موجود

تعيشني الا مل لحظه وتكسر حاجز الواقع

يقولون من قديم الوقت من سافر مصيره يعود

وانا سافرت بعيونك ولا ادري متى راجع)


يا ليل الرسايل الا ماعاد تخلص  هذا وش بلاه..

يا خوفي ان سيارته عند بابنا  ماهو على قولته قريب هذا ما صدق اعطيه وجه..,

بخلص شغلي لا يطب علي هذا خلاص اخذت رجله على بيتنا والله ما عاد يفك..,

صلحت عشا لزياد وحضرته له بالمشب..

وحذرت الخدامه اذا سألها زياد من صلح العشا تقول هي..!

ارسلت لزياد عشاك جاهز وخبرت الخدامه تنتبه للباب الحين بيجي زياد..

ودخلت غرفتي وقفلتها تحسب لجنون زياد وكلمت امي على جوال سعد قبل تنام..,

ام عوق\هلا وش عندتس اليوم داقه مرتين..,

عوق\لا يمه حياتي بس مشتاقه لتس..,

ام عوق\الله يسلمتس وشلون امورتس ..

عوق\ابشرتس طيبه من البيت للمدرسه..

ام عوق\وال مسلط اخبارهم..,

عوق\ماعليهم طيبين عرس الجوهره اول الاجازه تحضرين..,

ام عوق \عندي خبر اشوف يمكن اني احضره..

نوره ما مرتس ..؟

عوق\الا والله ماتقصر تمر هي  وبناتها..,

ام عوق\ الحمدلله ما قصروا قبل بيقصرون ها الحين المهم لا تنسين وصاتي لتس

عوق \وش وصاته يمه..,

ام عوق \والله ماعندي الا سعد وام ناصر وشابين نارنا..

ازين من حبست البيوت الي جابت لنا الامراض والتكاتره الي يعلون القلب بسوالفهم..!

عوق\يمه وش تقولين ..!

ام عوق\سلامتس يوصل سلامتس  وهم بعد يسلمون عليتس..

عوق بخوف\يمه اسم الله عليتس وش فيتس

ام عوق \مافيني غير العافيه ما ابي شوفت التكاتر والله لايحيجنا لهم ..

ولا تتركين البيت لين اعود وماهو تفتحين الباب لكل من هب ودب..!

وانا موصيه نوره ما تخليتس تعستس كل يوم ..,

عوق با ارتباك\طيب يمه..؟!

ياربي امي وش قصدها بكلامها لايكون تدري ان زياد هنا يا فضحي منها وهي اخر مره طاردته..,

تلميحاتها ماتبي سعد واهله يدرون وش بيني وبين زياد

لكن توعدني لودرت اني عطيت زياد وجه

انا وش خلاني ارد عليه  واعطيه وجه يويلي منها لودرت من الشغاله انه دخل غرفة نومي

والا اني طابخه له عشا وجا وتعشى

هي وش قلبها عليه كان خلتني بس انا

وهي محايده بينا..,

انا استاهل كبرت السالفه وامي دخلت فيها..,

حتى لو برجع وشلون بحط عيني بعين امي عقب الي قلته لها..,

قمت صليت العشا وفتحت قرآني اللهم اني اسألك الانس بقربك

اخذني الوقت وانا اقرا قرآن ..,

ما انتبهت الا على صوت الجوال وناظرت الساعه كانت ثلاث  الفجر

والمتصل زياد

ما رديت عليه قمت كملت صلاتي وانسدحت بفراشي  اخاف انام وتروح علي صلاة الفجر..,

امي حياتي بعيده والا هي الي كانت تصحيني ما ترتاح لين اصحى قدامهالصلاة الفجر



ارسل زياد عوق؛

(اذا انتي صاحيه ردي)

ما رديت

ارسل رساله ؛

(تسلمين حبي  على العشا والله ما ادري وشلون اشكرك انتي وخدامتك يوم عطفتواعلى حال اليتيم المسكين  الي هو انا)

ارسلت له؛

(الحمدلله يوم اعجبك العشابوصل شكرك للخدامة )

ارسل؛

(عوق تكفين ردي ما فيني نوم)

يا بلشتي انا وش خلاني ارسل بينشب لي مثل امس سبحان الله بكل شي مستعجله

وان درت امي اني اكلمه بتزعل علي وهذا ازعجني يدق برد عليه وبسكر الصلاه قربت

عوق بحده\نعم انت ماتنام..,

زياد\هلا اخيرآرديتي

عوق بتهكم\والله من ازعاجك رديت..؟

زياد\مسموحه ام العنود..,

عوق بتذمر\ياليل ام العنود..

زيادبحزن\ليش هذا اسم امي الله يرحمها ماهو عاجبك..,

والله لو يصلح ان الواحد يسمي بناته نفس الاسم لو يجوني عشر بنات مالهم الا ها الاسم..,

عوق\وانا وش دخلني الموضوع هذا احتفظ فيه وناقشه مع امها..,

زياديضحك \وهذا انا اتناقش معها..,

عوق بسخريه\يا حليلك تحلم بروح اتعشى جوعانه..,

سكرت وبدون ما انتظر جواب زياد

فتحت باب غرفتي وطلعت با كل شي ذبحني الجوع ..,

دخلت المطبخ الا بوجهي ....
.
.
.

(كلمه اخيره)


يا ابن آدم . خالف موسى الخضر ثلاث مرات , فقال : هذا فراق بيني وبينك ..

وأنت تخالف الله في اليوم مرات , ألا تخشى أن يقول لك :

هذا فراق بيني وبينك ؟!


الحسن البصري
.
.
.

الي الملتقى قريبآبأذن الله

وسالفه جديده


طيف الأحباب

ام الوليد

تذكروني واحبابي بدعوه طيبه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





بسم الله الرحمن الرحيم


اللهم يا الله عليك ببشار واعوانه

اللهم يا الله عليك ببشار واعوانه

اللهم يا الله عليك ببشار واعوانه

اللهم لاترفع لهم رايه واجعلهم لمن خلفهم عبرة وايه وفرق بين كلمتهم وفرق وبينه وبين جنوده

اللهم اجعل تدبيرهم تدميرهم و اجعل الدائرة عليهم

اللهم اجعل بأسهم بينهم و اقذف بينهم العداوة و البغضاء

اللهم سلط عليهم شرارهم و دمرهم بأيديهم و ارمهم ببعضهم و اجعل نارهم تحرقهم

اللهم إنا نشكوهم إليك يا جبار عجل  لأخوننا في سوريا  نصرك و فتحك المبين
.
.
.
هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,

ولد الغاليه ضمني بين الاهداب  تعبان من كم يوم

اسأل الله العظيم رب العرش الكريم ان يشفيه شفاء لايغادر سقما

البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,

واهداء خاااص للكاتبه الغاليه الي اضاء بحضورها وتعليقها سماء نوح الحمام

الكاتبه المميزه ام وسن.
.
.

اليوم بنشوف عوق المزايين وثورتها على وضعها كالقيطه مع شخص ثاني غير زيادوكيف عرف زياد بحملها ..!

والاهم الزائر الغريب الي طلع بوجهها..,
.
.

يا الله تعالوا معاي...!!

وسالفه جديدة؛
.
.
البارت التاسع والعشرون

.
.
.

فتحت باب غرفتي وطلعت با كل شي ذبحني الجوع ..,

دخلت المطبخ الا بوجهي...!!!!!!

نط قطو لكن تفاديته بيديني

صرخت وطحت من الخوف واقوم واركض لغرفتي..,

قفلت الباب وقعدت اصيح من الروعه..,

بغى يوقف قلبي من الخوف ولا حولي احدلو انا ميته الخدامه ماهي فاقدتني لصبح..,

اذن المؤذن وصليت وجلست على سجادتي ما صحيت الا النهار طالع..؟

قمت وانا رجولي ماهي شايلتني..!؟

ما ادري من  نومتي الغلط والا من الي صار الفجر..,

طلعت لقيت الخدامه ..,

عوق بغضب\في قطو داخل الفجر المطبخ ليش ما تأكدتي قبل تنامين ان الابواب كلها مقفولة..,

الخادمه\سكرت الباب كويس هو يدخل مع شباك مطبخ مفتوح فتحه صغير علشان تهويه

عوق بتعب \صلحي لي فطور وطلعيه لصاله ..,

ياربي احس  وجع في بطني وظهري عسى حملي ما جاه شي ..,

ما قدرت اجلس ما ادري هو الم ولا خوف بطلع للمستوصف اشوف الدكتوره...,

ما عاد عندي صبر على الالم طلبت من الخدامه تترك الفطور وتساعدني البس  ..,

قلت لها قفلي البيت وتعالي معاي ماني قادره امشي انقص ظهري..

دخلت على طول لدكتوره

الدكتوره \اهلين مدام عوق انتي طالبه كشف مستعجل..؟!

عوق\ ايوا دكتوره الفجر طحت وتعورت واحس وضعي مو تمام ..!

الدكتوره \اطلعي على السرير وان شاء الله خير حاسه بنزيف اواي حاجه..!

عوق\احس شي بسيط لكن ذبحني الم ظهري واسفل بطني الم وثقل..؟!

عملت لي الدكتوره سونار

الدكتوره\الوضع مش مطمئن خصوص ان في دم مهماكان بسيط عاوزه تحويل للمستشفى العام..!

او عاوزه اديك ابر مسبته  وتلتزمي باالراحه التامه وتنامي على ظهرك

ماتتحركيش كتير ونشوف يحصل معانا ايه..!

عوق  بتعب\خلاص دكتوره انفذ الي تطلبينه والجنين كيف وضعه ..,

الدكتوره بتحذير\اطمني ان شاء الله بخير لكن خودي بالك..!

لو ما وئفش النزيف بعد الابر والا زاد معاكي على طول تطلعي للمستشفى العام ما تجيش على هنا..!

هناك الامكانيات اكبر..,

عمومآالابر مفعولها سريع وان شاء الله يوئف النزيف..!

طلعت من عند الدكتوره واخذت الابر حسيتها مثل النار بجسمي..!

بكيت والخدامه تطبطب على ظهري وتمسح دموعي..,

رجعت للبيت وطلبت من الخدامه  تساعدني اوصل لغرفتي..؟

جلست على سريري وبكيت وحدتي ويتمي بين ها الجدران محد درى عني..؟!

عماتي وخالاتي كثرهم يغطون عين الشمس ..!

وانا هنا ماني لاقيه الي يمسح دمعتي غير خادمه من اخر الدنيا جابتها لي الحاجه ..!

ذنبي من برقبته وتقول امي سامحيهم ليش اسامح الله لايسامحهم كلهم من كبيرهم لصغيرهم ..!

الي مافكروا وش حالي غلطه وتصلحت بنظرهم يوم رموني وتخلصوا مني ..!؟

تمددت على سريري جوع وقهر والم وخوف ..؟!

صحيت الظهر دايخ راسي واحس الدنيا تدور فيني ..!

تجهزت لصلاه وصليت وانا جالسه ناديت الخدامه..,

عوق با ارهاق\حضري لي شي اكله ماعاد اشوف من الجوع ..!

اكلت وشربت عصير حسيت نفسي افضل من الصباح..,

ما طرى في بالي الا ريم هذا وقتها

ارسلت على جوالها ريم ابغاك ضروري با اسرع وقت انا في بيت امي ..!

قفلت جوالي ما ابي ريم تستفسر ليش  عن طريق الجوال..,

ولا ابي زياد يدق ويلقى جوالي مفتوح خله يظن اني نايمه..!

ساعه وجرس الباب يدق سمعت صوت ريم تسأل الخدامه عني ..,

وعلى طول دخلت غرفتي..

ريم بخوف\وش فيك عوق عسى ماشر ..؟!

ما قدرت اتكلم رديت عليها بكى ودموع

وهي تبكي معي ولا تدري وش السالفه ..؟

ريم ببكى \علميني فيتس شي خالتي وضحى فيها شي لتس ساعه تصيحين

فهميني وش فيتس  يا بنت الحلال قطعتي قلبي ردي علي ..,

عوق ببكى مرير \انا هذي مصيبيتي وسبب بلايا لواني بنت حلال ماهذا حالي..؟

لكني بنت حرام ياريم بنت حرااااام..,

ريم من بين دموعها\لا يا عوق لا تقولين كذا والله العظيم محد مثل اخلاقتس وتربيتس..,

وكل ام عندها بنات تتمنى انهم با اخلاقتس وعقلتس وسترتس..

عوق تبكي وبملامه وقهر\وش نفعني فيه هذا انا بالحالي ادفع ثمن شي مالي يدآ فيه ..,

ليش وش ذنبي هو انا اخترت اكون بنت حرام الله لايسامح الي جنو علي ..,

ريم  بوجع\الكلام ما ينفع بس تجديد جروح..

يا عوق كل ما ضايقتس شي قعدتي تلومين بنفستس والا انعزلتي عن الناس ..,

واخرتها سوءالتفاهم الي بينتس وبين رجلتس ما تبين احد يتدخل فيه..,

كلنا حاولنا نصلح بينكم لكن امي ارفضت..,

تقول لا خلو عوق على كيفها لين تشبع من رايها..

عوق  تبكي  بوجع\انا لو كان لي اهل كان من جيتهم وقفوا زياد عند حده..,

ولا انتظرو وش بسوي  لكن مقطوعه مالي والي والا احد يدافع عني زياد داسني دوس ..,

وما شفت من يبرد قلبي فيه ويرجع كرامتي..,

ريم بملامه\يا مهبوله الرجال شاريتس وهو تعبان اكثر منتس ..,

لا يغرتس انه دكتور وشهاده والله انه ضعيف وعلى وجهه..!

عوق تمسح دموعهابقهر \ليه وش متعبه من الي وقف على راسه واجبره يطردني بليل ليته حتى نهار..؟!

ريم بقلةحيله\ياربي انتي ماتعرفين شي اسمه تسامح غفران زله..!

زوجتس غلط غلطه كبيره عارفين وهو مابقى احد مالامه كل الي عرفوا الي بينكم..؟!

اتوقع يمشي ويتلفت  خايف حتى من الي مايعرفهم يلومونه بلي سواه فيتس..!

ابوي لليوم مايسلم عليه علشانتس ..!

سافر ورجع وابوي ما قاله تفضل على فنجال قهوه..؟

الي كل ماسافر قبل يعرس عليتس لو يومين ذبيحته جاهزه يقول ما ارضى عليه لين ترضى عوق..!

وامي كلمته ولا خلت ولا بقت عليه ياجاه شي الضعيف والله لو ما يبيتس كان طلق وارتاح من كثر مالاموه اهلي..

خالتي وضحى يقول ابوي هدت عليه بغت تضربه بعصاها وطردته قالت له مالك حرمه عندي..؟!

وتقولين محد دافع عنتس ..؟

وش تبين اكثر من ها الاهانه ان حرمه تهد على رجال وتحاول تضربه..!

لو ما كان ابوي عندهم ساعتها كان صارت علوم..!

عوق بدهشه\ متى هالسوالف ليه هوماكان يبي يسافر ماهو فاضي لي..!

ريم  بملامه\انتي والله مثل الي رابط عيونه ولايشوف الناس ويحسب الناس مثله ما تشوفه..؟!

اردفت ريم \ الرجال  سافر ومارجع الا قبل كم يوم..,

عوق \نمر قالي انه يبي يسافرلأمريكا شهرين..,

ريم بتذمر \نمر  بزرآ ماعنده سالفه خم العلم من غير تفكير وانتي تصدقين كل شي تسمعينه..

جزاع ماخذ العلم من زياد وعلمني يقول المفروض انه يقعد شهرين وجا قبلها

زياد سافر بعد ماخلى ولا بقى احد

يدور الي يتوسط له عندتس وعند خالتي..؟!

عوق بحيره \غريبه سفرته عمري ما سمعته قال انه بيسافر..

ريم\يقول جزاع له اوراق متعلقه بشغله هناك اجلها على حياة امه و سافر خلصها بسرعه..,

رجع قبل تمشي امتس للبر بيوم ما ادري يومين..

الله يعينه مرض امه الله يرحمها اثر مره عليه الضعيف

حتى جزاع قال لي سالفة بس تكفين عوق بخبرتس وخليها بينا

والله ما قلتها لتس الا علشان تعرفين زيادوش كثرى عانى من وفاة امه..,

عوق بخوف\خوفتيني ريم وش صاير..,

ريم بتردد\عوق ترى جزاع اخذ زياد لشيخ الرجال بغى ينجن بعد ما ماتت امه اعوذبالله..,

بس تكفين عوق اذا تصالحتوا لاتطرين له شي..

ترى كثير ناس تراجع الشيوخ والاخصائيين النفسيين عادي ..,

عوق بسخريه\ليه يعني مافكر فيني ورجع له عقله الا بعد ماقروا عليه..,

ريم بتذمر \ ياربي عاد هذي الي بتفضحني ليتني ما علمتس

جزاع يقول زياد من طلعت حرمته  من البيت طقته الحسايف

لكن ما قدر يلحقها كان خايف انكن تطلبن الطلاق ..,

اردفت ريم\وبعدين المشايخ قرو عليه الضعيف يشكي لجزاع يقول من توفت امي ما انام ..

وان كان قصدتس قراية الشيخ والله ان الي يراجعون الرقاه والمشايخه  كثر الي يراجعون المستشفيات اذا ماهو اكثر..,

تعالي لبيتي وشوفي بيت المهندس جزاع..,

عندي دولاب كامل زيوت وعزايم ومويه مقري فيهاونوزع منها بعدكان تبين  ..,

اردفت ريم بتهكم \لأن عندي شك انتس مطسوسه عين ماخبرتس عنيده وش جاتس اعوذبالله

عوق تتنهد بوجع \ انا بحيره يا ريم وش اسوي..؟!

ريم \ارجعي لزوجتس ولمي شملتس الي متى وانتي هذا حالتس..,

عوق با انكسار \ تحسبين انه ما ودي ارجع لكن ما ابي يظن اني راميه نفسي عليه..؟!

انا مالي ظهر يوقف زياد عند حده ان استسلمت ها المره بيركب راسي..!

وكل ما تضايق من شي صب غضبه على راسي عارف اني بسكت ..!؟

يغبني ويقهرني ولا يحسب لي حساب ..!؟

ريم \انامعتس بكلامتس لكن الحرمه ماهي مثل الرجال ولا تحط راسها براسه..!

ماتخلي احد يدوس  على كرامتها ولاتسوي من الحبه قبه مثل ما سويتي  ..!

عوق بقهر\انا سويت من الحبه قبه والا هو يتحداني ويحتقرني..

ريم \هذا الغضب وما يسوي لو كلن مسك اعصابه ماكان شفتي بيت انهدم..,

اردفت ريم تمسح دموعها بضحك وتسلم على عوق\الله يهديتس نسيتيني حتى السلام

وبعدين وش فيتس شكلتس متغير وتعبانه ما انتي عوق الاوله..؟!

عوق \الفجر طلعت للمطبخ نط علي قطوا غير دفعته بيديني  بغى يطير قلبي وطحت من الخوف ..!

ريم بذعر\ بسم الله عليتس عسى حملتس ماجاه شي ..!

عوق با ارتباك\وش حمله..,

ريم بضحك\ ما قلت لتس انتس رابطه عيونتس وتحسبين الناس ما تشوفتس ..!

كلنا دارين انتس حامل يا ذكيه..؟!

عوق با استغراب\كلكم من قاله..؟!

ريم \زياد يمشي ويبشر بحملتس من زمان والرجال مسمي نفسه ابو العنود..

مايرد حتى على الي يقوله زياد لازم ابوالعنود ..!

عوق بدهشه\الحين زياد داري اني حامل

ريم بسخريه\اقولتس يبشر بحملتس تقولين داري ..؟!

اكيد داري ويمكن قبل تدرين بعد يعني دكتور نساءولاده

والحريم من شرق وغرب يحجزون عنده مواعيد ولا هو عارف ان زوجته حامل ..!

انا لو كنت ادري قبله كان طالبت بسحب شهادته..,

عوق بدهشه \ انا ماعلمت  احد ولا في احد يدري الا شيخه وخوله..,

ريم بضحك \اقولتس درينا من زياااااد ولا تظلمين  شيخه وخوله وش فيتس انتي..

المهم وش سويتي بعد ما طحتي..,

عوق تتنهد بوجع \طلعت للمستوصف واخذت ابر مثبته وقالت الدكتوره لاتتحركين..,

ريم \نفذي كلام الدكتوره وارتاحي خلي ها الحمل يتم ..,

ياعوق عيشي مع الناس وجيب لتس ظنا يونستس شفتي كيف  نطت قطو وش سوت فيتس ..,

يمكن انها خيره علشان تفكرين بوضعتس وترجعين لبيتس خلاص يكفي وانتي عايشه وحيده..

الله يرحم حال ضعفنا الوحده تذبح الرياجيل وشلون الحريم الضعيفات..؟

قعدت انا وريم من بعد الظهر الي اذان المغرب ..,

ريم بضحك \ يا انا مشتاقه لتس ولأيامنا الخوالي  والحوش النخل والمراجيح

ويوم نلعب حريم وانتي ونوف الي تبن تكبرن بسرعه ويجيلكن بزارين

تذكرين يوم اقولتس عن روحتنا مع خوالي

يا انا اكلت  طق من امي عقب مارجعت من عندكم

ما فكني الا ابوي منها مسكتني  وبا الخيزرانه ومنين الي يوجعتس ..,

وكملها ابوي  جا يهاوش امي يقول وش بلاتس على رويم ذبحتيها

قالت له بنتك قهرت  عوق على ها المغرب وبكتها  ماشفت الا الي سحب اذني بغى يقطعها

ليتني قعدت على خيزرانة امي ولا اذني الي بغت تنقطع ..,

انتي تصيحن في بيتكم وانا اصيح في بيتنا

وليومتس كل ما طلعنا لمنتزه والاحديقه اضحك با الحالي كل ماتذكرت الي صار

يا زينها من ذكريات ياليت دولاب الزمن يرجع..,

عوق تبتسم بمراره\لو يرجع كان تغير شي واجد..,

ريم بممازجه \اقول ترانا من اليوم مبسوطات فكينا من تشاؤمتس

وشيلي عنتس ها النظاره السودا الي تناظرين الدنيا فيها..,

اردفت ريم \وش بلا ماتصيرين مثل  نوف ما شاء الله عليها

تذكرين الضعيفه يوم اقولتس قطعت قلبي متحطمه ومتشائمه

كم مره تجيني تصيح تقول تهقين ياريم بعرس..,

كلكن كبري وعيلتن  وخواتي الي اصغر مني اعرسن وانا لازقه بحلق اهلي..,

واقولها ماعليتس بيجيتس نصيبتس توتس صغيره..,

ويوم اولد فراس زارتني حرمة عمي ام متعب  تقهويني ودخلت نوف شايله انفال نايمه

تخيلي وبوجه نوف قالت الحمدلله ان انفال مثلتس ياريم

اشوا الي  ماجت لعمتهانوف والله ان تنشب بحلوقكم سويده ودبه

وتنزل نوف انفال وتختفي

حمدت ربي ان خالتي نفلا ماهي فيه والا كان مسكن شوش بعض

مافيه الا امي وتعرفينها بالها طويل ولا تداني الكلام الي يجرح

قالت لحرمةعمي نوف حظيظ الي ياخذها ليت عيالي كبرها

و ما ادري لو يجي يوم تدورينها لواحد من عيالتس

ردت مرت عمي بتكبر وما لقيتي الا انا اخطب بنتاخيتس الشينه

امي سفهتها وانغثت من كلامها ونزلت تحت عند خالي ..,

وانا ما صدقت حرمة عمي تروح وانادي نوف

بكت الضعيفه عندي  تقول من بياخذني اكيد كل الناس  هذي فكرتهم

قلت يا بنت الحلال الرزق بيد الله ماهو بيد حرمة عمي قوي صلتس بربتس

وبيرزقتس من حيث لا تحتسبين..,

افااا عليتس يا نوف تخافين ولتس رب اسمه الكريم ..,

وسبحان الله يا عوق ما جا سنه على كلام عمتي ام متعب الا وهي جايه تخطب نوف لولدها متعب

ولو شفتي متعب يوم العرس مستانس تقول نوف يويلي ياريم احس اني بحلم

وهذا هي ماشاء الله تبدل حالها وامس تبشرني بحملها

ومتعب ولد عمي الي يتشرط  يبي لبنانيه هذا هو بالع العافيه ومستانس

متعب ممرض بمستشفى  وشايف لين قايل  بس

وهي ماهنا زود حلى تخبرينها لكن تبي تعيش ومسيره حياتها صح

تدور كل شي يسعدها ويسعد رجلها وتسويه

تقول والله  متعب ما يداني يشوفني زعلانه

صبرت وشكرت وربي عوضها..,

وانتي يادافع البلا كل ها الزين والذكاء ولا انتي قادره تعيشين سعيده

تدورين الهم والغبن دواره ..,

عوق بوجع \الله يوفقها تستاهل كل خير..,

ريم \وانتي بعد تستاهلين كل خير انفضي عنتس الهبال وعيشي يومتس كم بنعيش الف سنة

هقوتي لو نعيشهن بعد انتي ياعوق بتقضينهن زعل وتنكيد على نفستس

اردفت ريم وهي تناظر بساعتها\من متى وانا مقابلتس وتاركه بيتي وعيالي ماغير حذفتهم على امي

خواتي يذاكرن محد فاضي لي..؟

عوق\عيالتس هنا غريبه خالتي ما دقت تدورتس...؟

ريم\لا امي داريه اني عندتس وحتى تقول ليني راسها خليها ترجع لبيتها...,

عوق بضيقه\البلا الحين ماهو فيني  افرضي رضيت امي تقول لااشوفه..,

ريم بمشاكسه\دام فيها افرضي اجل طاح الحطب وخالتي ان شاء الله بيهداها الله ...؟

عوق بقلة حيله \والله ما ادري خايفه انها ماترضى..؟

ريم بضحك\يا قرادة حظك يازياداستفردن بك الحريم منين بتلقاها

هي من عوق والا من امها..؟

عوق تبتسم \بتفرج ان شاء الله اقعدي تعشي معي ..,

ريم\لا تكفين بروح لبيت اهلي اشوف احد يوصلني لبيتي جزاع محذرني ما اطلع لين يرجع..

عوق با استغراب \ ليه هو وينه..!؟

ريم\سافر عنده مشروع خاص بشغله خبرتس المهندسين وشغلهم ما ينعرف له كم يوم ويرجع ان شاءالله ..,

عوق \ريم كل ماجيت اسألك انسى صدق جزاع كان يدرس طب..,

ريم بضحك\لايكون زياد قالتس...

عوق تبتسم\ اكيدمن غيره مره نسولف وجاب طاري ها السالفه ..,

ريم با اشمئزاز\لا عادت من دراسه تروع الرجال يقول بمادة التشريح

يوم طلع سنه ثانيه طلعوا لهم جثه يشرحونها..؟!

بغى يموت طاح عليهم وانصرع و اخذ شهور وهو من شيخ لشيخ واستشاريين نفسيين ..,

ماتشوفينه طار بزياد من يوم شافه تعبان لشيوخ خاف عليه يجيه ماجاه

قعد اللهم يا كافي فتره كل ما يتذكر الجثه الي طلعوها لهم يستفرغ  ويتعب...

راحت عليه سنه ونص من دراسته

يوم رجع يدرس  حول هندسه ..,

اردفت ريم بتعجب واستنكار\مشكله يا عوق الي ما يعرف امكانياته حتى لوشاطر

لكن في فروق فرديه ربي ميز فيها ناس عن ناس..!

خالتي لو على كيفها كان عيالها كلهم دكاتره..؟!

نواف  نفذ رغبتها ومشى وضعه لو انه تلكك شوي لكن قدر يواصل ويتخرج...

جزاع اشطر منه بواجد لكن ماقدر يكمل..

خالتي مسكينة ماتبي لهم الا الزين لكن  وش عرفها هذا سهل وهذا صعب

اهم شي المظاهر  والناس يقولون عيال نفلا دكاتره..

اردفت ريم\يا الله عاد انا بمشي ترى والله طولت عندتس..,

عوق  بترجي \لا تقطعيني ..,

ريم بمزح\ ماني قاطعتس الله يقطع ابليس بكرا اذا جالتس بزران عرفتي كيف القطاعه

عوق بترجي\ريم تكفين ما ابي احد يعرف بلي صار لي اليوم

ريم بدهشه \ مع اني ماني عارفه وش هدفتس لكن ابشري

ودعت ريم وصليت المغرب وحسيت نفسي دايخه ابي اناااام..؟

صحيت على مثل الطيف جالس جنبي ما ادري حلم ولا علم ..؟!!

صحصحت ابي اتاكد من الي قدامي كان زياد..؟

جالس على كرسي هزاز بغرفتي شريته ايام دراستي با الجامعه..

كل ما شافته امي قعدت تضحك تقول الي يقعد على ها الكرسي كنه راكب هودج على بعير..,

زياد جالس ورافع راسه ما ادري نايم والا سارح  بسقف الغرفه..,

غريبه جيته...؟!!

حس فيني يوم حاولت انزل من السرير..,

زياد با ابتسامه باهته \صح النوم..,

عوق \صح بدنك كم الساعه الحين..

زياد يناظر ساعته\ عشره ونص..,

عوق \ياربي ما صليت العشا..,

زياد\قومي الحقي الوقت تبيني اساعدك تقومين..,

عوق بتوجس \لا اقدر عادي الحمدلله ما فيني شي..

دخلت الحمام سمعت حركه با الغرفه..؟

طلعت ما شفت زياد صليت عادي احس نفسي احسن بكثير من الصباح ..,

حتى النزيف البسيط انقطع الحمدلله..,

طلعت من غرفتي ناديت الخدامه

عوق\سورينا من متى  بابازياد موجود

الخادمه \من زمان ممكن بعد صلاة عشاء ..,

هو يجي انا كلام انتي في نوم هو يقول ما في مشكله..

عوق\شوفي الادويه حقتي بغرفتي جيبيها..,

الخادمه\انتي مافي عشالازم اكل بعدين عيلاج..,

عوق\والله يا سورينا اليوم انتي اهلي خلاص صلحي اي عشا خفيف..

تعشيت واخذت الادويه..

ودخلت غرفتي برتاح ولو انه ما فيني نوم ..

سمعت صوت جرس الباب ناظرت الساعه كانت على 11ونص الليل

مين بيجي ها الحين الخادمه طلعت للملحق طلعت بشوف مين ..؟

عوق بخوف\مين عند الباب ..!؟

زياد\افتحي بسرعه..

فتحت الباب ودخل

زياد بدهشه\ليش قافله جوالك والخدامه وينها..؟

عوق با استغراب\خلصت شغلها وطلعت للملحق  وجوالي مدري وينه وش المشكله..!

زياد بقهر \المشكله خلينا ندخل ما ينفع الكلام على الباب

دخل زياد وانا وراه داخل البيت وجلس في الصاله

عوق\تشرب شي ..!

زياد بحده\ما ابي شي تعالي ارتاحي مانيب جاي اخر الليل ادور اكل وشرب..!

يارب استر هذا وش بلاه لايكون درى وش صار..!

اجل وش جابه اول الليل لغرفتي الا ان فيه بلا..!

معقوله ريم قالت شي وانا حلفتها ما تخبر احد..!

زياد بتهكم\وين رحتي انتي ما تتركين طبع ها السرحان الي فيك ..!؟

عوق بتوتر\لا معك بغيت شي..,

زياد با انفعال \ليش ماخبرتيني بلي حصل لك..!

عوق با ارتباك\وش حصل لي...!

زياد بتهكم وملامه\وبعد تسألين وش حصل لك انا شفت عدم مبالاه لكن مثلك ما شفت ..!

اردف زياد \اسأل عن طيحتك..,

عوق بتوتر\يعني وش الي حصل طيحه بسيطه والحين انا طيبه..

زياد بحده وملامه\كيف طيحه بسيطه وانتي طيحتك سببت لك نزول با المشيمه وش تنتظرين لين يصير شي اكبرمن كذا..؟!

عوق\الدكتوره ما قالت شي..

زياد بتهكم\ماهو كل شي لازم ينقال للمريض ..,

عوق باارتباك \وبعدين انت وش دراك مافي احد يدري اني طحت الا ريم..

زياد\ لايجي في بالك اني عرفت عن طريق اهل جزاع الي عرفت منه هو الي خبرني بحملك..,

عوق بتعجب\مين الي خبرك..!

زياد\ماهو مهم من خبرني لكن انتي يبي لك رعايه خاصه..!

اذاانتي ماتبين نفسك وطفلك انا مافي يدي شي لك

اي كلام بقوله راح تفسرينه على كيفك..؟!

انا رجال شاريك وابيك ويهمني اني ما افقدك ولاافقدالطفل..,

وحريص على صحتكم وسلامتكم لكن ماراح اكون احرص منك على نفسك واظنك فاهمه كلامي..؟
عوق انتي لو بتهملين نفسك ما تتخيلين المضاعفات الي بتصيرلك..,

اقل شي واهون شي ولاده قيصريه حرصآعلى حياتك وحياة الطفل..
كثير امهات فقدوا حياتهم بسبب المشيمه واطفال اكثر توفو ..,

وانا ما اتمنى لك ولا لطفلنا ها المصير..

عوق\اكيد اني حريصه عليه وكل شي بيدي سويته واذا ربي ماهو كاتبه لي ماراح ينفعني حرصي..,

زياد بتهكم\واضح حرصك من الهالات السوداء الي حول عيونك..,

عوق بتوتر \هذي من الارهاق والسهر

زياد\ماهو بس ارهاق وسهر انتي عندك نقص حديد و يبي لك رعايه اكبر مماتتخيلين خليني ادخلك للمستشفى ..                                                                                                                                               هناك بتكونين تحت رعايتي والقرارلك ماراح اجبرك على شي..,

عوق\مومشكله الامتحانات السبت وبعد عشر ايام ادخل المستشفى

زياد بنفاذصبر\انتي كيف تستوعبين الكلام بتنتظرين عشر ايام ..!!

في البيت وراحه ما ينفع كيف راح يكون وضعك وانتي دوام وجلوس فتره لتصحيح..

القرار بيدك اولآ واخيرآ.. !

هاه وش رايك اشوف المستشفى احجزلك غرفه والا كيف ..!؟

عوق\زياد امي ماتدري اخاف تزعل اذا درت اني طلعت  من البيت معاك..,

زياد بسخريه\يعني من طالعه معاه بالله...!

والا وين طالعين للمستشفى..؟

اردف بقلة حيله\اعوذبالله من الشيطان لحظة شيطان حضرة بينا ابعدتنا عن بعض

والله يهديك كبرتي الموضوع ودخلتي امك..,

عوق بقهروملامه\الحين اللوم علي انا طلعت من بيتك قدام عيونك ماهو من وراك

ولا كلفت على نفسك تلحقني وفتره وانا جالسه هنا مافي احد عارف ليش انا هنا..!

من سألني قلت انك مسافر..!

زياد بندم\بعد ماطلعتي من البيت ارسلت  نجلا تكلمك وكلمتك  وانتي رفضتي تتفاهمين وقطعتي كل طريق لتفاهم

وجيتكم هناوماقصرتي فيني ..,

ورجعت مره ثانيه وامك كملت الناقص  واهانتني بشكل ماتتخيلينه و طردتني على شانك..,

عوق\طيب ليش ما عطيتني خبر بسفرك تخليني على نار هنا ولا ادري وش  مصيري معاك..,

ما اطلع لأحد ما ابي احد يسألني ليش رجعت لبيت امي من عقب شهرونص من زواجي..,

زياد بقلة حيله \ ما ادري مخك كيف متركب..,

انا جيتك و انتي طردتيني  ما عطيتيني فرصه حتى اتكلم وما كان براسك الا الطلاق والا الخلع..؟!

با الله كيف اقولك اني بسافروانا طاح قلبي يوم قلتي برفع عليك قضية خلع..,

رجعت بعدها الصباح مع ابو ابراهيم

امك طردتني وقالت مالك حرمه عندي لين تعرف قيمتها..,

و فعلن سافرت كانت لي معاملات متعلقه تركتها وراي

ماكان عندي وقت لها تعب امي ما خلاني اقدر اسافر

وبسرعه خلصتها ترى ما تأخرت با السفر المفروض تمتد لشهرين سفرتي

لكن خلصت اموري بسرعه وبوقت قياسي وتوني راجع

وبعدين البعد كان افضل علشان تاخذين راحتك با التفكير..,

لأني لو بجلس  هنا ماعندي صبر على بعادك

بقعد رايح جاي عليكم وانتو بتعاندون اكثر

فا السفر كان افضل حل من وجهة نظري و يمكن تكون وجهة نظر  صحيحه ويمكن خاطئه

تفاجئت لما امك طلبت اوراقك و بطاقة الصراف والجوال وانهم كانو عندي في البيت

دقيت على جوالك كثير يمكن اقدر اتفاهم معاك ولاحصلت رد

وبعدين صار يعطيني  رد خارج الخدمه كان خالص شحنه..,

عوق\امي صادقه انا كل شي تركته وراي ..,

زياد با استعطاف\قبل تقولين شي مصروفك كنت احوله لحسابك توقعت انك عارفه..!

واكررها للمره المليون انا آآآسف وغلطان ماعندي اكثر من الي قلته لك  كل اعذاري حطيتها قدامك ..,

اردف زياد  وهو يمسك ايدين عوق ويقبلها\يعني العنود ما تستاهل  انها تخلينا نبدى من جديد..,

عوق تتنهدبضيقه\خلاص سوالي تبيه والمدرسه انا مخلصه وضعي ..,

الاسئله والنماذج عندهم ماراح يكون غيابي له تاثير كثير..,

لبست وطلعت من البيت للمستشفى و زياد كان حاجز لي غرفه خاصه بقسم الولاده

من اول ماعرف اني طحت لكن كان ينتظر اوافق ادخل المستشفى

يوم الجمعه حضروا اهل زياد كلهم..؟

بشرى ونجلاء وبناتهم

قضينا وقت حلو مع بعض  في المستشفى حسيت بدفئ العايله على اني فاقده امي..

خالتي ام ابراهيم ماتركتني ماترضى اني اكل من اكل المستشفى

يوميآترسل لي طبخ بيت اما هي بنفسها تجي او ترسل الاكل مع شغالتي والسواق
امي رفض زياديخبرها ..,

كنت اكلمها  با استمرار ماابيها تحس بشي ..,

اذا بغيت تعرف نعم الله عليك ادخل المستشفى  يوم واحدتحس ان كل اهل الارض في ابتلاء..,

وتحمد ربك على العافيه مهما كان وضعك...,

غرفتي مافيها الا انا بما انها غرفه خاصه احس بملل

بعد اوقات الزياره زياد كان يجي ويجلس معاي  كان هو مشرف على حالتي..!

على ان وضعي ماكان خطيروزياد ماكان يستدعى الا لأوضاع خاصه يشرف عليها..!

زياد يبتسم\كيف ام العنود اليوم..,

عوق بتذمر\الحمدلله تمام لكن تعبت ومليت ابي اطلع حاسه اني هنا محبوسه

زياد \ليش هنا افضل لك وبعدين الحمدلله وضعك  تحسن كثير..,

خلاص تقدرين بعد اوقات الزياره تطلعين من غرفتك لكن لا ترهقين نفسك با المشي..

وعلى العموم يومين با الكثير واحتمال اكتب لك خروج ..!

عوق بتردد\زياد بسألك سؤالين ولا تتهرب

زياد بضحك \ على حسب الاسئله

عوق\كيف عرفت اني حامل ..,

زياد بضحك\لو اقولك كيف عرفت ماراح تصدقين ..؟!

عوق بدهشه\ يمكن ماراح اصدق لأن كل فكره جات براسي كيف عرفت بحملي وارجع اقول لا غلطانه..؟

زياد\الحكايه جدآبسيطه وابسط مماتتخيلين..!

الي خبرتني هيام..؟!

عوق بتعجب \من هيام !

زياد\الدكتوره هيام الي انتي تراجعين عندها..؟

عوق بدهشه \كيف وصلت لك الخبر

زياد\ بنفس اليوم الي عملتي تحليل كلمتني تبارك  بحملك..,

انا طلعت من عندكم منقهر ومغبون  يوم اجيك الظهر

ودق جوالي قالت لي هيام دكتور زياد اسم زوجتك عوق عبد الملك

قلت ايه وبشرتني بحملك وانك توك طالعه من عندها فاتحه ملف رعايه

ولفت انتباهها اسمي بملفك الي فتحتيه عندها

عوق با استنكار وغيره\وهي وش عرفها فيك ..!

زياد بضحك\هيام دكتورة نساء وبينا زمالة عمل..,

كثير حالات تحولهم لي انتي ناسيه اني دكتور نسا ء

وحتى اخر مره راجعتي عندها كلمتني اخر النهارتسأل عنك تقول المدام كيفها

خبرتني انك مريتيها الصباح وضعك ماهو مطمن..؟

وطيحتك اثرت عليك كثير لكن ما حبت تخوفك وتسأل كيف وضعك

عوق بدهشه \وانت عارف بحملي وانا اخرمن يعلم..,

زياد\اي عارف وقلت لأمك لماجيتها انا ومسلط انك حامل وما يجوز تطلبون الطلاق..,

و قالت اي عارفين بحملهالكن انت ما انت عارف قيمتها

توقعت الكل عنده خبر..

حتى استغربت لما جيت عندك في البيت اخر مره وقلتي انك تعبانه من الدوره لكن مشيتها لك..؟

عوق\يعني تاخذني على قد عقلي...

زياد بضحك\تقدرين تقولين كذا في اسئله ثانيه..

عوق تبتسم بمكر\انت عارف جنس الجنين لأني سألت الممرضه الصباح تقول اسألي الدكتور..,

زياد بممازحه\اي عارف لكن زي ماخبيتي علي حملك ماراح اخبرك بشي..

لكن لا تتفاجئين الجنين احتمال يتحرك ها اليومين..؟

عوق تبتسم\قصدك الجنين تحرك من يومين وبعدين انا عرفت نوع الجنين

زياد بمحبه\صحيح تحرك الحمدلله ..

حركته جدآمتأخره المفروض قبل لكن حطيت الاحتمال الابعد يا الله يا ام العريف وش نوع الجنين..؟

عوق \واذا قلت لك الصدق..,

زياد يبتسم\خلاص اذا قلتي الصدق بقولك الحقيقه..,

عوق \ما ادري حسيت من يوم تقول العنود انها بنت..

زياد\بنت ولد مومشكله اهم شي تقومين با السلامه..

عوق\لا تتهرب زياد من الجواب..

زياد يضحك\ليش اتهرب انتي ماشاء الله عليك المفروض انك على ها الاستنتجات داخله طب

زياد جات له استدعاءواستأذن وطلع..

وانا طلعت برا غرفتي اشوف العالم في احد من الموجودات متعوسه داخليآمثلي والا بس انا..؟!

من باب اذا شفت هم الناس تقولي لهمك تعالى  اضمك..!!
.
.
.

(كلمه اخيره)


ليس المؤمن بالذي يؤدي فرائض العبادات صورة ويتجنب المحظورات فحسب

إنما المؤمن هو الكامل الإيمان ..

لا يختلج في قلبه اعتراض

ولا يساكن نفسه فيما يجري وسوسة

وكلما اشتد البلاء عليه زاد إيمانه .. و قوي تسليمه ..

وقد يدعو فلا يرى للإجابة أثرًا

وسره لا يتغير ..,

لأنه يعلم أنه مملوك , وله مالك يتصرف بمقتضى إرادته

فإن اختلج في قلبه اعتراض ,خرج من مقام العبودية إلى مقام المناظرة

كما جرى لــ إبليس

ابن القيم
.
.
.

الي الملتقى قريبآبأذن الله

وسالفه جديده


طيف الأحباب

ام الوليد

تذكروني واحبابي بدعوه طيبه






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ







بسم الله الرحمن الرحيم

اللهم يا هازم الاحزاب ويا مجرى السحاب يا رب الارباب,

نسالك  يا الله يا قاصم الجبابره ان تدمر نظام بشار واعوانه اعداءنا واعداؤك ,

وتشتت شملهم وان تفرق جمعم اللهم اصبهم بالداء السقيم,

وبالوباء العقيم اللهم احصهم عددا واقتلهم بددا ولا تبقى منهم على الارض احدا,

اللهم اجعل الدائرة عليهم,

اللهم قد ارانا قوته على اخواننا .. فأرنا قوتك عليه,

اللهم اني اسالك ان تزلزل الارض تحت قدميه

اللهم لاترحمه اللهم ارنا قوتك عليه فقد طغى

وقتل الاطفال والنساء الشيوخ والرجال

اللهم انه ظالم ابن ظالم فنتقم منه

اللهم انت المرجع وانت المجيب لااله الا الله وحده لاشريك له
.
.

هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,

البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,
.
.

اليوم بنشوف عوق المزايين  والا بتلاءات الي بتسمعه من المريضات با المستشفى

ورجعت الوضيح وعودة ابن الجيران...!!

يا الله تعالوا معاي...!!

وسالفه جديدة؛
.
.
البارت الثلاثون
.
.
طلعت برا غرفتي اشوف العالم في احد من الموجودات متعوسه داخليآمثلي والا بس انا..؟!

من باب اذا شفت هم الناس تقولي لهمك تعالى  اضمك..!!

تعبت من المشي بين اسياب القسم جلست با الاستراحه ارتاح..؟!

شفت حرمتين  جالسات با الاستراحه ..

وشكلهم ماهم حوامل استغربت وجودهم هنا وحده منهم  تبكي بحرقه ..؟!

الحرمه الي كانت تبكي تقول ماراح اوقع على العمليه والثانيه تحاول تقنعها..؟!

دق جوال الحرمه الي كانت تصيح وطلعت ترد على جوالها وبقيت انا والحرمه الثانيه..,

سألتني

الحرمه \سلامات شكلك حامل..؟

عوق\ايواعندي مشاكل با الحمل المشيمه نازله..؟

الحرمه\ سلامتك تقومين با السلامه ..!

عوق \الله يسلمك وانتي..؟!

الحرمه\انا حكايه طويله  يا بنت الحلال..؟

عوق \انتي حامل..؟

الحرمه \لا توني والده من كم شهر..؟!

عوق\الحمدلله على سلامتك طيب ليش متنومه هنا..؟!

الحرمه\ الله يسلمك انا في بداية حملي عملت سونار..؟!

قالت الدكتوره احتمال حملك تؤم وانبسطت لكن زوجي ابدآماكان فرحان وعملي مشاكل ..؟!

عوق بدهشه\ ليش..!

الحرمه بتذمر\ لأن لسا في بداية زواجنا ويقول زوجي بسرعه بنصير عايلة وبدري على المسؤليات..!؟

عوق با استنكار\لا حول ولاقوة الا بالله الهدف الاول من الزواج تكوين أسره..؟

الحرمه بحسره \ عاد هذا الي صار بعدها بفتره تعبت  وحسيت حملي فيه شي راجعت المستشفى..!

قالوا مافي تؤم حملك جنين واحد لكن عندك كيس فوق الرحم ولازم لك متابعه لا يقتل الكيس الجنين ..

وقعدت فتره اراجع وبعد الولاده قرر الدكتور يشيل الكيس ..,

لأن بقاءه في جسمي ممكن يتسبب بوفاتي او يتضرر الرحم وقررو يعملو لي عمليه قيصريه

ولما  فتحو البطن اكتشفو ان الاكياس كانت اجنة التوائم الي قالوا لي عنهم في بداية حملي

وكانوفوق الرحم حتى ان الدكتور الي عمل لي العمليه

يقول الكيسين  سبحان الله كانوا متخلقين عظام ومخ وشعر ..,

والحين الخوف انها سببت لي عقم وزوجي زعلان يقول ماعندنا الا طفل واحد ..,

عوق \الله يشفيك ويرزقكم يارب وتطلعين  با السلامه..,

الحرمه بوجع \آمين ويشفيك ويرجعك لاولادك سالمه..,

عوق بتأثر\هذا اول طفل لي طيب الحرمه الي قبل شوي تبكي وش فيها..,

الحرمه\هذي مسكينه تصوري حامل خارج الرحم..,

والطفل يكبر وخطر على حياتها ولا هي راضيه توقع ينزلون الحمل ..؟

عوق\كم لها حامل ..؟

الحرمه \لها شهر تقريبآ حامل..؟

عوق \الله يعين ويشفيكم..؟

رجعت الحرمه بعد ما انهت اتصالها وانا تركت الا ستراحه برجع لغرفتي..,

كان في غرفه مفتوحه والممرضه دخلت بسرير فيه طفل تبارك الله شدني شكله وقعدت اناظره

الحرمه الي داخل شكلها والده  قالت لي تفضلي

دخلت داخل غرفتها وهي شكلها تعبانه..!

عوق \ الحمدلله على السلامه والده قريب..؟

الحرمه بحزن\امس في الليل ..

عوق \الف مبروك ما شاءالله  بنت والا ولد..!

الحرمه \بنت..

عوق\ اول ولاده لك ..ّ؟

الحرمه\لا عندي اربع اولاد وبنتين وهذي الثالثه..,

عوق\ الله يخليها لكم تتربى بعزك وعز ابوها..,

قعدت الحرمه تبكي ياربي انا وش سويت وتشاهق اعوذ بالله..؟!

ما تعودت اكون فضوليه..!!

لكن با المستشفى غصب اذا شفتى المرضى تسألي يمكن احد مثلك..؟

و يطمنك على وضعك..,

عوق\بسم الله عليك وشفيك..!

الحرمه ببكى\بنتي انولدت يتيمه..ّ!

عوق بحزن\انا لله وانااليه راجعون.

الحرمه من بين دموعها\  قبل اسبوع مثل اليوم زوجي كان معانا فجاءه شكا من قلبه..

وعلى طول جلطه وتوفى من 3ايام وانا ولدت  بعده بيوم حتى عده ما اعتديت عليه الا يوم واحد..

بطلع الحين على طول اخذ اطفالي واعيش في بيت اهلي..!؟

عوق بوجع\الله يصبرك ويعينك..,

تركت الحرمه وطلعت لغرفتي تمددت على سريري..

صدق من شاف بلاوي الناس هانت عليه بلوته..!

الا بلوتي ماتهون  على كثر ماشفت مالقيت الي يهونها..؟!

الي محتفظه بحمل عارفه انه راح يقتلها لو تم..,

والي زوجها استكثر على نفسه ان ربي رزقه بتؤم

والحين هو وزوجته خايفين من العقم وهو  ماعندهم الا طفل واحد

من غير هم الارمله الي توها صغيره وبأول شبابها وبرقبتها عايلةكبيره

وطفلتها الي بتطلع لدنيا من غير اب..,

اليوم الثاني  الصباح كانت المفاجاءه ..؟

سمعت صوت عصا ماهو غريب علي..,

اكيد صوت عصا امي حياتي..

وماخاب ظني دخلت  والخادمه معهاوامي  معصبه..

حاولت انزل من السرير رفضت وجات سلمت علي..

ام عوق بغضب\ وشلونتس من متى وانتي متنومه وليه ماعلمتوني..

عوق\يمه ابشرك طيبه وان شاء الله اليوم والا بكرابطلع من المستشفى..

ام عوق بحده وملامه\يعني انا ما ادري الا من البعيدين..

عوق با استغراب\يمه من قالك ..؟!

ام عوق\حرمة سالم اختها متنومه هنا وشافتس وعلموني..؟!

عوق بقهر\سبحان الله الناس ماتجيب العلم الي يسر..؟!

ام عوق بحده وزعل\ يسر مايسر حسابتس بعدين..,

اردفت ام عوق \رجلتس وينه ..؟

عوق بتوتر\ اكيد مشغول والا با العاده يمر...!

كيف دخلتي ماهو وقت زياره..؟!

ام عوق بتذمر\غصب دخلوني قلت لهم بنتي متنومه

قالوا ممنوع ما يفتحون الباب الا وقت الزياره..

يوم قلت لهم  رجلها التكتور زياد متوظفن  عندكم واخذت شوي وجابوني لتس..

عوق \يمه اشتقت لتس احس اني لي مية سنه عنتس..!

ام عوق بتهكم وتوعد\لا والله يا بنيتي ما جبتي خبري تسرحين وتمرحين مع رجلتس

وانا محذرتس منه ولا اشوفه حول بيتي..!

اردفت ام عوق بسخريه\ماشاء الله الشغاله مير تعلمني انه سكن عندتس با البيت ..,

ما عرفت ارد يعني وش بقول ..!!

امي زعلانه علي وانا استاهل كل شي يجيني

دخل علينا زياد ..,

زياد يبتسم\هلا والله بخالتي تو مانورت الرياض..!

ام عوق بسخريه لاذعه \اقول ما يمشي عندي تمسح الجوخ انا وش قلت لك اخر مره كلمتني ما قلت مالك مره عندي..,

زياد يضحك\الخيرٌ يقول ويغيرً ..

ام عوق بتهديد\اعلمكم الخير وش يسوي  خلها تطلع من المستشفى ..,

متى تطلعونها..؟

زياد يضحك بممازحه\هي كانت راح تطلع اليوم لكن يا خاله  مع كلامك يمكن تطول شوي عندنا ..

ام عوق بتوعد \مصيرها تطلع يا زياد اليوم والا باتسر و لبيتي والا ما يصير طيب ..

زياد يبتسم\ابشري ياخاله اهم شي ترضين علينا لو تبين الحين اكتب لها خروج وتطلع معك..

ام عوق \كان مافيه ضررعليها اي بالله بيتها ازين لها ..

كتب زياد لنا خروج وطلعت للبيت ..,

امي على انها زعلانه علي وعلى زيادالا ان اهتمامها فيني تضاعف..,

خلت الشغاله ترتب لي سرير بمجلس الحريم تحسب لزيارة الجيران  زياد قال لا تتحرك كثير..

وانام با الليل بغرفتي على سريري وامي بغرفتها..,

تسولف معي من غير نفس و من جات من البر احس امي جسمها هزلان اسألها وش فيتس ما تعطيني وجه

وتتعب  من اقل مجهود ومع هذا صاده عني وعن زياد..,

وكم مره زياد يجي للبيت ترفض  امي تطلع له..

طلب يشوفني ورفضت وما طلعت له  ما ابيها تزعل علي ..,

صار تواصلي مع زياد بالرسايل حتى مكالماته ماارد عليها  اخاف تسمع امي وتزعل علي ..

هذي امي قبل يطلع زياد في حياتي تركت الدنيا على شاني والله لو تطلب اتطلق منه تطلقت عادي..

زياد ماهو احسن مني يوم كان يقول امي لو تطلب عضو من اعضائي بعطيها وانا فرحان..,

وبعد ما تسببت بزعل امي على زيادو خليتها تاخذ منه موقف تصالحت معه من وراها ..!

انا تسببت على نفسي بها المشاكل  ملزومه اتحمل نتيجة تهوري..

ام عوق بحده وانتقاد\وش عنده رجلتس كل شوي جايني منه مرسال..,

مره ابوابراهيم ومره خواته يبي الصلح هو في شي يصير من وراي..

عوق با ارتباك\وش بيصير من وراتس ..,

ام عوق بتهكم ساخر\الرجال  مالي يده من رجعتس يقول هي بس امها ترضى الباقي بسيط ..,

عوق بحزم\يمه خوذيها كلمه وحده انتي الاولى والاخيره ولا راح يصير الا الي انتي تبينه..,

تبيني اتطلق بشكيه للمحكمه من بكرا تبيني ارجع عادي تبيني معلقه ماعندي مشكله..,

انتي لتس بس الامر وانا علي التنفيذ..

ام عوق بحزن\والله ما ابي الا صلاح حالتس ولا ابيه يشوفتس رخيصه ..

انتي لو ما كبرتي الي صار بينكم ما كان والله تدخلت لكن الحين مجبور زياد ياخذ درس

وانتي معه علشان تعرفون قيمة بعضكم ولا عاد ترجعون لهبالكم..,

سوالفكم تحرمون تطلع برى جدران بيتكم الي يزعل منكم على الثاني يبعد عن خويه

لين تفوت عجاجة ابليس وعقبهاترجعون ماكن صاربينكم شي ..,

اردفت وضحى \طلعتي للبر ماهو والله علشان اتونس ماعاد لي والله شف با الدنيا ياعوق

لكن ابيتس تعرفين ان الحرمه ضعيفةوش ماكابرت محتاجه لرجال يسند ظهرهاويحميها

ولا تحسبين ان ماعندي  خبر ان زياد يحوم حولتس لكن ماهقيت انه يدخل البيت

مادخل والله البيت الا وشايفآ منتس لين جانب خليه يتحرقص كم يوم ويعرف انتس غاليه..,

اردفت ام عوق بتهكم موجع\تدرين ليه سعد دعاني للبر يبي يعرف وش عندي من مال موزيته عنهم

وعطاني  دراهم اطلبه من مبطي هو وسالم يبونها  طعم يستدرجوني به

علشان ياخذون شي اكبر ويحالون بي اني ارجع البيوت  با اسمي الي كتبتهالتس

والوكاله ارجعهامن مسلط لسعد يقولون عوق اعرست ورجالها يضمن مستقبلها

اخذت لها تكتور راتبه عن عشر موظفين ماهي محتاجه الي انتي عطيتيها..

وحجتهم عيالهم كبروا واولى منتس بمالي  وانا مثل جدتهم وهم  ابدى  من الغريبه..,

ام عوق تتنهد بحسره\وبرايهم ان الي يحوشونه من مالي غنيمة محد محاسبهم عليها

شفتي وشلون الناس  محضره وبارده سكاكينه عليتس وانتي ما تدرين

كلامي لتس علشان تعرفين قيمة رجلتس وتشوفين الناس وشلون تفكربشي ما جا على بالتس

انا ما وقفت بحلقه الا ابيه يتأدب ويعرف قيمتس

كل يوم والثاني منزل دمعتس وعقبها يجي يحبحب راستس وترضين خليه يتوب وعقبها نشوف وش نسوي..,


يويلي لو درت امي اني اراسل زياد يمكن تطق وتموت امي صادقه خل زياد يتأدب ..,

بكرا اخر يوم با الامتحانات ومابقى على زواج الجوهره الا اربع ايام..

وانا وعدتها بمفرش ولا اقدر اطلع لسوق ولو بقول لأامي ما تعرف مافيه الا زياد يحلها لي

ارسلت ؛

(زياد انا واعده زوجة نواف بهديه ولا اقدر اطلع لسوق اذا عندك وقت تمر السوق)

ارسل ؛

(كم ام العنود عندي انتي بس امري تبين شي محدد والا على ذوقي )

ارسلت؛

(وعدتها بمفرش وخله على ذوقك وابيه يبيض الوجه)

ارسل :

(تم اليوم ان شاء الله وهو عندهم بنزله واقول انه منك )

وارسل زياد في الليل

(وصلت الهديه وقلت لهم انها منك)

ثاني يوم خالتي ام ابراهيم كلمت امي قالت بتجي بعدالعصرهي والبنات..,

بيشوفوني كانو مشغولات با الامتحانات جو معاها ملاك وروان وميعاد..,

روان بفرحه\الحمدلله على السلامه عوقه شكلك صاير تحفه..,

ملاك\نفسي اشوف عوق ام ومعاها نونو ما تخيلك ابد..,

وسوالف وتعليقات البنات وامي وخالتي ام ابراهيم

ميعاد با اعجاب\اما المفرش الي ارسلتيه للجوهره بصراحه خقق شي يفوق الوصف ..!

عوق \ميعاد ترى كلمة خقق ابد ماتصلح لا تخلينها بلسانك..,

روان \والله يا ابله عوق تعودنا عليها على ان حتى نطقها تحسين انه شي مو زين..,

ام ابراهيم منحرجه \  قالت لي الجوهره  عوق تقول بتاخذ لي مفرش

ما توقعت بتشترون هذا مره كلفتوا على انفسكم..

ملاك \تدرين عوق ان الجوهره شافته يوم كانت تجهز..,

بغت تشتريه لكن قالت اذا شريته لازم استغني عن اشياء ثانيه وسبحان الله ربي جابه لها..!

ام عوق با استغراب \وش كلافته يا نوره كله مفرش..!

روان بدهشه\ خاله لو شفتي المفرش يوم جابه زياد كيف خواتي انبهرو فيه ما قلتي كذا ..؟!

ام عوق با استفهام\من جابه لكم..؟

روان بااستغراب\زيادزوج عوق البارحه كلم ابراهيم في الليل وقال  جايب لكم اغراض من اهلي لزوجة نواف..,

ناظرتني امي نظره تمنيت الارض تنشق وتبلعني..

صرت ادعي ان خالتي ام ابراهيم وبناتها يجلسون طول العمر ولا يطلعون  من بيتنا..

امي ما يفوتها شي يا فضحي وش بقول وش برد وشلون درى زياد اني بهدي الجوهره مفرش..

على اذان المغرب طلعت ام ابراهيم وبناتها لبيتهم وحانت ساعة العقاب من امي..

صليت وجلست انتظر القصاص..؟!

لكن غريبه امي مشت الموضوع عادي ولا علقت على شي يمكن ما انتبهت لكلامهن او ما فهمته..!؟

تعشيناودخلت غرفتي بناااام

جاتني رساله من زياد؛

(كيف العنود وامهااليوم)

ارسلت ؛

( طيبات ومشكور على الهديه الي ارسلتها لزوجة نواف )

ارسل؛

(ما سويت شي ونواف يستاهل عساه اعجبهم )

ارسلت ؛

(مره اعجبهم وحتى يقولون المفرش حيل غالي  حسيتهم يجاملوني بكلامهم )

ارسل ؛

(  ههههه  يجاملونك تدرين كم سعره..!! )

ارسلت ؛

(كم يعني كله مفرش..؟)

ارسل؛

( قيمة المفرش مقدار راتبك في المدرسه الاهليه 3مرااااااات )

ارسلت ؛

(انت صادق)

ارسل؛

(اما عاد اكذب عليك تداومين من الصباح لظهر وحصص وتعب واخرتها تجمعين رواتب ثلاث شهور علشان تشترينه)

ارسلت؛

(اكيد تمزح)

ارسل؛

(لا بعد الراتب صافي ماتصرفين ولا ريال منه)

فجعني كلامه وش قصده يوم يرسل هديه بالقيمه هذي..,

ارسل ؛

(تبين تتأكدين امرك ونطلع للمحل تشوفين السعر واشتري لك واحد مثله زوجة نواف ماهي احسن منك)

ارسلت ؛

(خلاص ما يحتاج مصدقتك)

ارسل؛

(تكفين عوق بطلع معك نتمشى ساعه وحده وارجعك عند امك شوفي لك اي عذر صرفي امك فيه

ليتني خليت مواعيدك با المستشفى يوميه ماتتخيلين وش كثرمشتاق لك وربي اتخيلك بكل مكان)

ارسلت ؛

(الي فيك كله من السهر يا دكتور قلة النوم تخلي الواحد يهلوس )

ارسل ؛

(الله لايوريك حالتي  مستعصيه  فوق قهر اليتم ذبحني الجوع يا ليت امك مطوله في البر

كان ما انحرمت من اكل خدامتكم ان كان امك  بترجع بوصلها بنفسي )

ارسلت ؛

( بوضعك يمدحون النوم  )

ارسل

(والي ذبحته الوحده ومافيه نوم وش يسوي)

ارسلت ؛

(ابد ما يسوي شي ياخذ دش ويشرب حليب دافي وينام)

ارسل ؛

(آه بس  انتي تتكلمين و ما تحسين بلي احس فيه

يا شين الشوق با الليل يا ستار تسهركن ما بالعيون جفون )

قفلت الجوال ونمت زياد ماراح يعتقني من رسايله..,

الصباح صحيت وطلعت افطر واتقهوى مع امي

ام عوق با انتقاد لاذع \وش عرف زياد انتس تبين لبنت مسلط مفرش..,

عوق منحرجه\يمه انا ارسلت له ماكان قدامي حل الا هذا ..

ام عوق بتهكم\ترى ماكأني سويت شي انا اصده من جهه ابيه يعرف قيمتس..

وانتي تغافليني من وراي وتضكحون علي انتي وهو..,

عوق بخجل \يمه والله ماهو قصدي ولا تقولين اني اضحك عليتس ..,

ام عوق با انتقاد\ للحين انتي صغيره زياد مهما ضحك لتس وعطاتس من معسول كلامه احذري منه  الرياجيل ما ينأمن لكلامهم..

انا ادري انه يحبتس وشاريتس لكن ابي الي اسويه الحين له قرصة اذن بعدين هذي فرصتس تعلمينه قدرتس..

يا عوق من هي الا م الي ترضى بخراب بيت بنتها بس وش اسوي انتي الي حديتيني..,

عوق با انكسار\ ابشري ..

ام عوق \تروحين لعرس الجوهره..؟

عوق \والله ودي لكن ما اقدر اطول با الوقفه..,

ام عوق\اجل على خير انا بروح لهم واقوم با الواجب وارجع بسرعه..

عوق \يمه استانسي عادي لا ترجعين الا اذا طاب خاطرتس..,

ام عوق \الحاره اكيد بتخلا الجيران كلهم بيحضرون العرس ما اقدرابطي

مالي حيل على السهر وانتي تعبانه..,

الحمدلله عدى الموقف على خير ...

زياد صار يرسل ويدق ولا ارد عليه ..,
.
.
يوم عرس الجوهره
.
.
ام عوق بتحذير\انا الحين طالعه مع السواق انتبهي لنفستس

بسلم على ام ابراهيم وام جزاع وبسرعه بعود ماهو من بعد القصر..

عوق بضحك\ يمه كني اول مره اجلس با الحالي ..,

ام عوق  تضحك وبسخريه\وانتي الصادقه اول مره تجلسين وفيه ذيب يحوم حولنا يبي له غزيلن يصيده..

عوق تضرب صدرها و بمشاكسه\لا ما عليتس خليتي وراتس ذيبه تطمني..!

ام عوق بضحك\ والله اني خايفه ان الذيبه هي الي مصوته لذيب..,

عوق\يمه وش رايتس ان جا الذيب بدون صوات احبسه لتس ..,

ام عوق با استفهام\وشلون يا بنت الوضيحي..!

عوق\انا وانتي عارفات انه من يشوف سيارتس ماشيه..

جا يركض طايره شماليله يبي يشوفني واسكت عنه لين يدخل البيت وادخله وحده من ها الغرف ثم قفلتها عليه..!؟

ام عوق بتفكير\ اسمعي كان تبين ارجعتس له اليوم سويها وهو وحظة ..,

اردفت وضحى بتهديد\ لكن والله ان دريت انتس انتي مكلمته والا جايه خبر منتس

لا تلومين الا نفستس خليه يدخل برضاه داخل البيت ..؟!

عوق بضحك\طيب يا الوضيحي وان حلفت لتس اني ما سمعه صوتي لين ترجعين من عرس ال عبد الرزاق..,

ام عوق\مصدقتس بدون حلف مير قفلي عليه الباب ولا تفتحين له لين اعود وانا ماني مبطيه ان شاء الله..,

اردفت ام عوق\ ان كتب الله وواجهته اليوم وانا فرضت عليه شروطنا ولاعاد له وجه يزعلتس

وهو الي حاول بيديه ورجليه انه يرجعتس ويصير الحق راكبه ..,

وان جينا لصحيح ترى انتي الغلطانه كبرتيها بينتس وبينه..؟!

عوق بندم\يمه خلاص صار الي صار والله اني تبت واخذت درس..,

ام عوق \استودعتس الله..,

امي كلامها صح  انا كبرت الموضوع لو اني انثبرت في بيتي ماكان كل ها الاحراجات مع امي..,

كان تزاعلنا يوم يومين وهو اكيد بيعتذر لي ولا كأن شي صار..

هذا هو يوم كلمني وجا واعتذر نسيت  سواياه..,

بدال ماهو يدور رضاي والا ادور ارضاه صرنا نبي بس امي تسمح لنا نرجع لبعض  ..,

من غير طيحة وجهي من خالتي نوره ونجلاء يوم ماخليت حلف ماحلفته اني ما ارجع

وش استفدت الحين من الي سويته كم شهر وانا ورجلي كل واحد في جهه وانا تسوقني عليه الظنون..

كل ظنآاقشر جا في بالي..!

بعد ما طلعت امي من البيت وصلتني رساله على الجوال من زياد..

ارسل؛

(عوق تكفين بشوفك لو دقايق)

ارسلت ؛

(ما اقدر على زعل امي )

ارسل ؛

(خالتي شفتها قبل شوي طلعت مع السواق والشغاله انا عارف انك في البيت با الحالك

محد بداري  والله ما اطول انا بطلع للعرس ماراح اتأخر عندك)

مارديت عليه

ارسل ؛

(انا عند الباب افتحي والي يصير يصير)

سمعت صوت الجرس الخارجي ..,

طلعت وقبل افتح الباب اخذت مفتاح المشب الخارجي وخليت المفتاح من برا..

فتحت الباب ودخل زياد وريحة عطره تسبقه  سلم علي بحراره..!

وهو لابس وكاشخ  شكله بيطلع لعرس نواف ..,

لابس ثوب وشماغ شكله طالع عذاب..,

زياد بتذمر وقهر \ حرام عليكم والله حتى شكلك نسيته

اردف زياد بحب\ مشتاق لك والي تسوونه انتي وامك فيني من يرضي بالله ..!

حتى سيارتي وقفتها بعيد عن البيت خفت امك ترجع وتعرف اني هنا..؟!


ما رديت عليه دخلت قدامه داخل المشب وهو يمشي وراي ..,

زياد با استغراب\عوق وش فيك اكلمك ليش ماتردين..,

اشرت له بيدي اصبر وصلت للباب وهو جلس على مركى  يناظرني..,

زياد بملل وتذمر\زوجتي وشوفتها با الحسره علي

اردف زياد \عوق تعالي اجلسي ما بي شي لا تعبين نفسك الحين ماشي ..,

ما رديت عليه على طول سكرت الباب فجاءه وقفلته واخذت المفتاح ..

ركض للباب لكن انا كنت اسرع منه..!

زيادبضحك\عوق افتحي وش ها المزح الثقيل..,

مارديت عليه دخلت داخل انتظر امي يا ليتني خليت جوالي مع امي علشان اكلمها..,

امي قالت بترجع بسرعه الحين لها نص ساعه وزياد يضرب الباب يبيني افتح..؟!

وان فتحت له وش بقول له وانا حالفه لأامي ما اردعليه..؟!

من غير رسايله واتصالاته..,

واخاف امي تدخل علينا وتروح علي فرصة رجعتي له مثل ما وعدتني امي..,

دق التيلفون الثابت شفت رقم جوال غريب..!

المتصل بصراخ وتهديد\تحسبين انك بتسلمين ما قلت لك الموعد قريب..؟!!

عوق \انت مين..؟

المتصل\انا الي ارسلتي ابو ابراهيم يشتكي مني اني مأذي بنات الحاره..!

ليه انتي مثل بنات الحاره يا بنت الشوارع الحين جايك...!؟

قفلت الخط  وانا ما عاد تشيليني رجليني من الخوف ياربي وش ها البلوى..,!

طرى لي زياد بروح افتح له..؟!

جاني اتصال من زياد ورديت..,

زياد بهمس\عوق قفلي على نفسك بسرعه شفت  من شباك المشب واحد راكب على سور البيت شكله حرامي..!؟

ما ني قادر اطلع كلمت الشرطه وان شاء الله الحين جايين..؟

دخلت غرفتي وقفلت على نفسي زيادمعي على الخط ..؟

زياد \ قفلتي على نفسك..

عوق ببكى\ايوا قفلت غرفتي كنت بطلع اقفل باب الفله خفت يسبقني ويدخل

زياد بصوت منخفض\ ما يمديك دخل داخل غاب عن عيوني..!

احتياط ادخلي لحمام غرفتك واقفلي على نفسك..

لو بيحاول يفتح باب غرفتك ماراح يلقاك ولا تعلين صوتك عشان ما يسمعك انا معك على الخط..؟

عوق من بين دموعهابهمس  \خايفه زياد واحس وجع بظهري وبطني ..,

زياد بطمئنه\هدي اعصابك واجلسي باالارض وممدي رجولك  وخوذي نفس وان شاء الله ما يصير الا الخير..,

لا تتركين جوالك خلك معي ثواني بقفل وادق عليك خلي جوالك بيدك فاهمه..,

عوق بخوف \طيب..,

زياد متواصل معي على الخط وانا احس نفسي انتفض من الخوف من غير وجع بطني وظهري

دعيت بقلبي ان ربي يحفظني ولا يفضحني واستودعت  الله نفسي وجنيني

<<اللهم اكفني شرماأهمني واجعل همي فيمايرضيك اللهم إني أستودعك نفسي وجنيني

يامن لاتضيع ودائعك ياالله يارب أحفظنا واحمنا من شياطين الانس والجن>>

حسيت صوت داخل البيت يفتح ويضرب الابواب وينادي يا بنت الحرام..,

اطلعي وينك يعني وين بتروحين مني..

من بيسمعك مافي احد اطلعي..؟

وقعد يصرخ بصوت عااالي اسمعه يضرب باب يبي يكسره

شكله باب غرفة امي مقفوله  كان متوقع اني فيها  ..,

وقفت ودخلت بسرعه الحمام وقفلته على نفسي وزياد معي على الخط يهديني

زياد\لا تخافين هذا انا احاول اكسر حديد الشباك وجايلك انتي اهدي بس ..,

ماعليك بوصل لك قبله بأذن الله ..,

تخالطت علي الاصوات صوت  تكسير عند زياد وصوت الحرامي الي داخل البيت يضرب باب غرفتي..,

هداصوت التكسير عند زياد وصوت باب غرفتي حسيته انكسر..!

اصوات ضرب داخل الغرفه بعدها حسيت اني ماعدت اقدر ابلع ريقي من الخوف ولا حتى اتنفس ..!

يمكن هذا الموت الي يا ماكنت اتمناه بعدها ظلاااااااااااااااام...!!!

.
.
.

(كلمه اخيره)

آحلامنا التي لم تأت لم تخذل مواعيدها ربما هي تنتظر وقتاً أفضل

لتباغتنا بالفرحة أو لعلها تختبر صبرنا وجديتنا !

أو تحفر في وجداننا أهميتها لئلا نرمي بها بعيداً فلا تسأموا انتظارها

سلمان العودة
.
.
.

الي الملتقى قريبآبأذن الله

وسالفه جديده


طيف الأحباب

ام الوليد

تذكروني واحبابي بدعوه طيبه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ







بســم الله الـرحمــن الرحيــم

اللهم نسألك بنور وجهك الذي أشرقت له الظلمات ,

وصلح عليه أمر الدنيا والآخرة ,

من أن يحل بنا سخطك أو ينزل علينا عذابك ,

لك العتبى حتى ترضى ولا حول ولا قوة إلا بك

اللهم إن عبادك المؤمنين في سوريا يستصرخونك ويستغيثون بك
اللهم اغث لهفتهم
اللهم فرج كربتهم
اللهم اجب دعوتهم
اللهم اقض حاجتهم
اللهم استر عوراتهم
اللهم آمن روعتهم
اللهم اشف مريضهم

اللهم لا تكلهم إلى أنفسهم طرفة عين ولا أقل من ذلك

اللهم أخذل عصابات بشار الأسد
وكل من ينصره على الظلم
وكل من يعاونه على الباطل
اللهم خذهم اخذ عزيز مقتدر
اللهم أزغ أبصارهم وقلوبهم
اللهم ألق الرعب في قلوبهم
اللهم زلزل الأرض تحت أقدامهم

اللهم أذهب عن أرضك سلطانهم
اللهم لا تدع لهم سبيلاً على عبادك المؤمنين
اللهم خذهم أخذ عزيز مقتدر

اللهم إنا نسألك أمراً رشداً من عندك
تعز به أسودك المؤمنين في كل مكان
وتذل به عصابات الإجرام الكافرين

وصلى الله على سيدنا محمد وعلى آله وصحبه أجمعين
اللهم منّا الدعاء ومنك الإجابة
اللهم آمـــيـــن

.
.
هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,

البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,

او الغوالي الي كلفوا على انفسهم يسجلون علشان يتابعون الروايه ممتنه من الاعماق للجميع..,

واهداااء خااص لحزين الاحزان &الزعيمه الهلاليه
.
.

اليوم بنشوف عوق المزايين بعد العواصف الي مرت فيها وهل عرفت فعلآ حاجتها لزياد...!!!


نسأل الله العظيم رب العرش الكريم ان يجعل لأختنا ارجوانة الياسر من كل همآ فرجا ومن كل ضيقآ مخرجا

يا الله تعالوا معاي...!!

وسالفه جديدة؛
.
.
البارت الواحد والثلاثون
.
.
فتحت عيوني حسيت ضباب قدام عيوني وفي شي على فمي شكله اكسجين ..!!

التفت كان في ممرضه داخل الغرفه حركت يدي فيها مغذي

الممرضه طلعت ورجعت كان معاها زياد شكلها نادته ..,

زياد يبتسم\ الحمدلله على السلامه طيبه ان شاء الله ..,

عوق بوهن  \انا وين..؟

زياد\انتي با المستشفى ..!!

عوق بتعب\وين امي .. !

زياد\ موجوده الحين تجي كنا ننتظرك تصحين..,

عوق بخوف والم\وش جابني هنا وش صار..؟

ظهري ماني قادره اتحرك..!

زياد يبتسم\ارتاحي ماصار الا الخير بروح ابشر امك انك صحيتي وبجيبها لك

امس يوم شافتك ارتفع شوي عندها الضغط  اتنومت  هنا بغرفه  قريب منك ..,

عوق بخوف \لايكون صار لأمي شي ..

زياد\ لا الحمدلله امك ماشاءالله عليهاعمري ما شفت احد بقوة ايمانها و صبرها بتشوفينها الحين  ..,

عوق بنفسها\ياربي وش الي صار احسب نفسي خلاص في عداد الاموات ..,

حركت يدي ولمست بطني الحمدلله ماطاح جنيني..

دخل زياد وامي على عصاها تسندها شغالتها

زياديبتسم\هذي امك مارضت حتى با العربيه تقول بطلع لعوق مشي ..,

وضحى تسلم على راس عوق \الحمدلله على السلامه صحيتي يمي وشلونتس الحين طيبه ان شاء الله ..,

زياد\لا الحمدلله ابشرك ماعليها طيبه ..,

ام عوق وهي تمسح دموع حاره\والله مادريت انه بيصير عقبي كذا كان ماتركتها لحالها ..!

زياد \مقدر ومكتوب والحمدلله ربي لطف فيها وهذاهي قدامك ما فيها الا العافيه..

ام عوق بمراره\والله ياوليدي شوفة ها الاجهزه عليها انها ماتبشر بخير..

زياد\ياخاله كنا وين وصرنا وين اليوم او بكرا بتنزل للجناح

بنتطمن عليهااكثر ونشيل ها الاجهزه..

انتي اجلسي ارتاحي مسافه من غرفتك الي هنا..,

ام عوق \كل شي لعيون عوق يهون انا طيبه ماعلي اهم شي هي وضناها ..!

زياد يبتسم \ ماعليهم طيبين وبخير ..,

ام عوق بفرحه وامتنان \الحمدلله  الحمدلله الي سلمها ربي ..,

عوق بتعب \ خبروني وش صار..,

زياد\لا ترهقين نفسك بخبرك وش صار..؟!

بعد ما قفلتي الباب علي وقفت عند الشباك اناديك وحسيت في حركه غريبه على الجدار

شفت واحد طالع على الجدار بينزل داخل السور

من طلع على سور بيتكم عرفت انه بيدخل داخل وشكله عارف الحي مافيه احد..,

كلمتك بسرعه بدون لا الفت انتباهه لي

شكيت  انهم اكثر من واحد وتوقعت معاه مسدس او سلاح يضربني فيه وانا محبوس  ولا اقدر اسوي شي..؟!

وحذرتك وبعدك كلمت جزاع بسرعه..!؟

قلت له بيت خالتي داخله حرامي كلم الشرطه اوصف لهم البيت ..

ومثل ما فكرت دخل داخل البيت..,

اخذت  يد الهاون الي موجوده بدولاب مشب النار وكسرت فيها حديد الشباك ..,

طلعت لقيته كاسر باب غرفة خالتي وخلاص كسر باب غرفتك بيدخل عليك..,

هو ماتوقع ان في احد في البيت ضربته بيد الهاون الي معي على كتفه بدون لا يدري من الي ضربه..,

وتعاركت معاه وعلى طول وصلوا الشرطه واخذوه وكسرنا الباب عليك..,

لقيتك مغمى عليك وطوالي   للمستشفى و من البارحه وانتي هنا وهذي الحكايه..

عوق بخوف وتعب \الحمدلله يعني ما تعرض لي..

زياد بحده وقهر\يخسي  وبعدين ترى ماكان في وعيه شكلها يتعاطي مخدرات والحين من رمي با السجن..,

عوق بوجع وقهر \حسبي الله عليه فضحنا بين جيرانا..,

زياد بقهر\لا والله هو الي انفضح متهجم عل بيوت خلق الله خير الدنيا سايبه ..,

عوق بخوف\تعرف كلام الناس وش بيقولون عني وهم مطلعين الحرامي من داخل بيتنا..,

زياد بتهكم \ خيروش بيقولون الناس ..؟!

العالم التمت داخل بيتكم ما ادري من وين طلعوا اتوقع من يوم شافوا الشرطه واقفه اجتمعوا وادخلو مع الشرطه

وشافونايوم كنا نحاول نفتح الباب  عليك يعني الكل عارف انه ما قدر يوصلك..!

هو وش يبغى فيك شكله داخل يسرق  عارف انكم طالعين للعرس وتوقع البيت فاضي ..,

وبعدين كل الموجودين تفاجئو ان في شخص  داخل الحمام لما طلبنا منهم يطلعون واحنا نحاول  في الباب نفتحه ..,

ام عوق\الحمدلله عوق صايمه ومصليه وربي حفظها والله اني اصبح وامسي استودعها الله ..,

زياد\الحمدلله يا خاله احفظ الله يحفظك الي صارالعوق شي عجيب لو سمعته من احد ما صدقته وقلت يبالغ..,

انا مريت عوق بوقت ماهو متوقع تأخرت في المستشفى وكنت متردد اني اجي لها خصوص بها الوقت..

جزاع ازعجني اتصالات وينك وينك قلت له دقايق واكون عندك..!

طلعت لبيتي لبست وقلت بمر عوق حتى اني اروح وارجع على شارعكم اكثر من مره..,

وقفت سيارتي بعيد عن بيتكم وجيت مشي ..!

ودخلت عند عوق وكنت بدخل ثواني واطلع...؟

لكن قدر الله انها تقفل علي الباب واتأخر عن العرس ويدخل الحرامي..,

يعني لو ماقفلت علي  كان طلعت قبل لايجي الحرامي..

وجزاع ما قصر بسرعه بلغ الشرطه..

و قدرنا نسيطر على الوضع قبل يصير شي لعوق..

عوق بفرحه\الحمدلله ثم الحمدلله ثم الحمدلله حتى يبلغ الحمد منتهاه ان ربي نجاني وسترني..,

زياد\ويمكن بعد درس للمدمن انه يدخل مصحه يتعالج فيها..,

شكله يسرح ويمرح ولا احد داري عنه انه متعاطي..!

ام عوق\ والله ان اهله ناس اجواد في حالهم

لكن ولدهم فاضحهم اعوذ بالله ماغير يهابد بها الشوارع عجزو فيه كلن يشكي منه  ..,

امه اذا سألها احد عنه قالت انه مسحور و فيه سبب عجزوا منه الشيوخ ..,

زياد بحده\ماعلينا منه  فيه سبب والا مافيه بيلقى جزاه الناس ماهي لعبه عنده وعند كل واحدآ مايخاف الله..,

مر اسبوع وانا با المستشفى كان عندي هبوط با الضغط والمشيمه نزلت ولازم رعايه خاصه..

زياد كان متابع وضعي وصارحني احتمال اذاتطورالوضع انه يكون في تدخل جراحي  لكن الجنين مره صغير..

بيحاولون يأخرون ولادتي قد ما يقدرون علشان الجنين يكبروتكتمل اعضاءه داخل الرحم ..,

طلعت للبيت ضاق صدري من المستشفى وخصوص ان الجو شتاء وامطار..,

جو المستشفى كئيب ارتحت عند امي افضل من المستشفى

امي رضت على زياد بعد الموقف الي صار وانه بفضل الله ثم وجوده

ماقدر ولد الجيران  يسرق بيتنا او يوصل لي ويضرني

ماخبرت امي ولا زياد عن تهديدات ولد الجيران خفت من ردة فعل زياد

وافتح ابواب على نفسي ماني قدها والولد انمسك بصفة سارق لبيتنا

وهو اصلن سمعته سيئه عند الجيران

يعني بيعتبرون الي سواه ماهو غريب عليه كان من الممكن انه  يدخل اي بيت من بيوت الجيران

وامي ما ابيها تشيل همي اذا عرفت با الموضوع

سألني زيادوش الهدف من اني قفلت عليه  المشب

وقلت له ابغى امي تعرف وش كثر انت شاريني وترضى عليك

فسر الموقف  بأنه يتمنعن وهن الراغبات وان هذي حركه من كيد النساء

زياد اكثر وقته عندنا من دوامه يطلع لبيتنا نادرآما يروح لبيته..

مواعيدالمستشفى هوبنفسه يجي وياخذني ..

مرات يحاول نطلع نتمشى لكن اعتذر منه..

ما اقدر اطول جالسه با لسياره خايفه من الولاده المبكره..,

نقوم من صلاة الفجراناوامي ونجلس با المشب ونشب النار ماندخل داخل الا وقت النوم..

زياد ما كانت تعجبه ريحة الحطب دخل مره علينا الصباح قبل يطلع لدوامه..

بيتنا على طريق المستشفى واقرب لزياد اذا بيطلع من بيتنا

جلسنا انا وامي با المشب نتقهوى..

زيادبضيق \ انتو عارفين ان ناركم هذي دخانها سام ماهو كويس لعوق ولا للجنين..,

ام عوق بممازحه\هذاحطب سمر ما يضر ابد..,

خايف على مريتك خذها لبيتك وهي ما يجيها شي وريحة السمر خلوها لي..

زياد بترجي\ والله اتمنى ياخاله لكن هي ماهي راضيه اقنعيها تكفين..,

عوق بتذمر \الكلام هذا ماهو وقته..,

زيادبملامه وتذمر\كيف ماهو وقته اجل متى..!؟

تدرين كم لك عن بيتك لك ست  شهور يامدام..,

عوق بحده\واذا ست سنين  انا ما ترك امي با الحالها..,

زياد بقهر\ يعني عاجبك وضعنا ترى مليت تسمعين مليييييييت  ما عاد عندي صبر استنفذتي الصبر الي عندي كله..,

ام عوق بملامه \ عوق تعوذي من الشيطان وش ها الكلام..,

عوق بزعل\والله يمه هو الي من دخل وهو ماهو طبيعي ..,

زياد بملامه\انا الي مو طبيعي  ليه وش شفتي مني علشان تقولين ها الكلام..!

عوق بغضب \ايه انت ما انت طبيعي من دخلت اعوذبالله تدور المحارش..,

من طلعت لدنيا والسمر مافارق بيتنا والشتاء من يدخل حتى يطلع وحنا نشب ونتدفى على سمر  ما جانا شي..,

زياد بقلة حيله ومعاتبه\الله يجزاك خير وانا استاهل على حرصي عليك ..,

سوي الي تبينه ياعوق خلاص  ماتفرق معي تجين والا تروحين يا الله مع السلامه..,

وطلع زياد من بيتنا زعلان ..,

ام عوق بملامه \ارتحتي ها الحين يوم هججتي الرجال..,

عوق بقرف\والله عاد هو شكله يبي الهجه بكيفه لا يرجع اذا جيتي وروحتي عنده واحد..,

ام عوق \وانتي ما مسكتي غير ها الكلمه..؟

السوالف معتس ضايعه ولا اخذتي درس من الي صار لتس ..,

عوق بذعر\ليه يمه...!!

ام عوق بزعل\وش الي ليه مير على طول قبيتي بوجهه..,

الرجال خايف عليتس كان سكتي وقلتي ابشر

لكن ما تعرفين تسكتين غير ترادين ..,

تحسبين كثر محارش الرجال به خير..,

عوق بضيق \يعني وش تبيني اسوي انا عارفه وش يبي..

يبغاني ارجع معه للبيت بأي وسيله طيب انا تعبانه..,

ام عوق بملامه\هو طبيب وادرى منتس  لا تشدين اكثر ترى مالتس غناة عنه ولا لتس رجل غيره..,

يعني للحين ماعرفتي قيمته لولا الله ثم هو وش كان صار بحالتس ليلة يدخل بيتنا الحرامي..,

عوق با انكسار\يمه والله اني عارفه كل شي لكن هو يحط يده بحلقي وينطقني غصب..,

والله استغرب له تصرفات انسان متعلم ودكتور لكن مرات يرمي كلام ما يعرف عواقبه..,

ام عوق بتهكم\ والله ما ادري من هو الي مايعرف عواقب كلامه..,

اردفت ام عوق  وهي تتنهد بقهر\لك الله يا زياد لو انه محتال وبياع كلام كان حطتس بجيبه من زمان..,

مبطي مقيوله ان قام حظك باع لك واشترالك ..وان طاح حظك لا شراك ولا باع..,

والله ان زياد على نياته  لكن ماله حظ معتس وش ما سوى..,

عوق بتهكم\واضح على نياته والله ماتدرين عنه..,

ام عوق  بسخريه\ما شاء الله انتي الي تدرين..,

اصلحي ما بينتس وبين رجلتس ولو يبيتس تروحين لبيته اليوم روحي معه

الرجال معه حق ومن يصبر صبره عليتس  من تاركه بيتس  له ..,

وهو رجالآ يبي يختلي بحرمته ويجلس معاها وانتي كم لتس مقابلتني ..,

عوق بملل وتذمر \تعبانه ما نيب رايحه..,

ام عوق بملامه\خلي عنتس الخبال والعناد تراه احرص منتس على نفستس

بقوم اصلي الضحى واطلب ربي ازين من سوالف معتس مالها سنع..,

قامت  امي من عندي ودخلت للبيت تصلي واتركتني بحيره..,

من تزوجت ما ارتحت لا مع زوجي مرتاحه ولا بدونه مرتاحه..,

كلام امي  حقيقي بس وش اسوي ما ادري وش يجيني اذا شفته  ..,

بنتظر منه اتصال واحاول اصلح الي بينا بدون ما احسسه اني راميه نفسي عليه..,

اليوم كله انتظرت من زياد اتصال الحين بعد المغرب ولاكلم ولا حتى ارسل با العاده ما ينقطع عني بالشكل هذا..,

دق جوالي توقعته زيادوخاب ظني كانت خوله..؟

تسأل عن اخباري وهل في امكانيه اكمل معهم النصف الثاني  حتى لو ماده وبيساعدوني ..

اعتذرت منها ما اقدراكمل معاههم الحمل متعبني ..

وخبرتني انها بتزورني هي ومعها مدرسات ..,


مر على اخر مره شفت زياد فيها اربع ايام وهو لاحس ولا خبر..,

حتى امي ماصارت تجيب طاريه قدامي  وانا الحين تقريبآحملي صارله 27اسبوع..,

مراجعاتي صارت اسبوعيه للمستشفى زياد مشرف على حالتي..

بكراعندي موعدمراجعه ماادري اطلع مع السواق والاهو بيجي ياخذني والااسحب على الموعد..,

عوق بتردد\يمه بكرا عندي موعد با المستشفى..,

ام عوق با استغراب \ليه اول مره تروحين للمستشفى انتي حملتس مير قضيتيه با المستشفى..,

عوق بقلق\لا بس موعدي مع زياد وما ادري وشلون..,

ام عوق\وشو لونه ..! باتسر ان ماجا ياخذتس مثل كل مره..,

البسي عباتس واطلعي انتي والخدامه مع السواق وادخلي عليه مثل كل الحريم..,

عوق بحزن\يمه خايفه ما يعطيني وجه والا يحول ملفي لغيره..,

ام عوق بسخريه\من هو زياد ماهقيت الضعيف يموت على اثرتس بس انتي راسآ يابس..,

عوق بتهكم\واضح الي ساحب علي اسبوع..,

ام عوق بضحك\ياالله با الستر اسبوع كلهن اربع مدري خمس ايام خليتيهن اسبوع..,

باتسر وانا امتس  ليني الهرج معه ولا تركبين راستس وان قال با خذتس لبيتنا لا تعيين روحي معه..

عوق تتنهد بضيقه \بنفذ كل الي تقولينه واذكرتس بكرا ان ملفي ماهو عنده بيحوله على غيره..,

تصبحين على خير بنام ..,

دخلت غرفتي برتاح احس بطني ثقيل ياربي  وشلون بخلص من هاالبطن

من كبرهالااقدراقوم ولااقدراقعد..,

هم الحمل وهم حالي مع ها الرجال معلقه لا انا با السماء ولاانا با الارض..,

وش اسوي بكرا ارسل رساله والا اكلم والا اخليها على الله ..,

نمت على افكاري وصحيت على صلاة الفجر صليت ورجعت نمت بعد ما قريت وردي واذكاري  اليومية..,

خصوص بعد الي صار من ولد الجيران صرت احرص على الاذكار اكثر من اول..,

نمت وصحتني امي على الساعه عشر..,

ام عوق بااستغراب\وش عندتس اليوم طولتي با النوم لا يروح عليتس موعد المستشفى..,

عوق بكسل\هلا يمه لا الموعد بعد الظهر..,

ام عوق \اجل نامي وانا اقعدتس على صلاة الظهر..

عوق \لا خلاص بقوم الحين شبعت نوم من البارحه وانا نايمه..,

قمت صليت الضحى

طلعت ورى امي للمشب هجرنا البيت وصار هو مجلسنا..,

ام عوق\من الي بياخذتس للموعد..؟!

عوق بضيقه\زياد ما عطاني وجه ولا كلم بطلع مع السواق تجين معي..,

ام عوق\وش يوديني خلصي شغلتس وعودي..,

عوق بتذمر\اكيد بخلص وارجع ماعندي مشاوير عقب المستشفى..!

ام عوق بتوجس وشك\من هي البنت الحامل الي مع خوياتس  يوم جاو قبل يومين..,

عوق\من.. ؟ مافي حامل الا اميره ..,

ام عوق\والله ما ادري وش اسمها لكن وجها ماهو غريب علي وش يقالهم..,

عوق\والله ما ادري يمكن اميره الـ...

ام عوق برعب\ تقولينه صادزه..؟؟!!

عوق با استغراب\اي والله يمه الظاهران هذا اسمهم لكن ليش مستغربه..؟

ام عوق بتعجب\يا صغر الدنيا يا بنتي هذي ان ماخاب ظني انها بنتاخي للهنوف واهلها هم الي ماخذين ساره..,

عوق با استنكار\من الهنوف ..!

ام عوق \الهنوف ام ساره و بدر رجل مشاعل..,

عوق تضحك بوجع \يمه تدرين انها كم مره تشبهني في بنات خالدوبنات تركي..!

تقول ياعوق كنك منهم ان قلت انك مثل بنات خالد تشبهينهم وان قلت مثل بنات تركي  تشبهينهم..,

قلت يخلق من الشبه اربعين..,

ام عوق بحسره \ازين مارديتي وابعدي يا بنتي عنها مانبي عقب ها السنين نفضح الي سترناه..,

عوق تتنهد بوجع وحسره\يمه لاتوصين حريص داريه يعني حتى لودرت الناس من هم اهلي وش الفايده..!

هذا انا تزوجت لقيط مايندرى من اي ديره جابته الاقدارلي وغيركذا المجتمع مايرحم..,

الكل بيجيه من شرارنارالفضيحه الي صارلهامدفونه اكثرمن 26 سنه ..,

ام عوق تتنهد بوجع\الناس هذا طبعها دايم عينها وسيعه على الزلات وشلون فضيحه مثل هذي..,

هذا زين بعد ان ماقالوا بنت خالد ما يدري منين جابت هالبنت..,

ليت يقولون ابوها بدر الا بتسمعين الهوايل عن مشاعل..,

وانتي يا بنتي هذا قدرتس وش بتسوين..

مرات اوجس منتس كبرت نفس على رجلتس لا يغرتس كبر اسم اهلتس ماهم نافعينتس

عوق تبلع غصه با الم وتمسح دموعها\ ماكذبتي يمه والله مرات اجلس وافكر الحالي ليه انا من بد بناتهم كذا

وخصوص اذا سمعت احد اطراهم قدامي من زميلاتي والا اي احد من معارفهم

واحس نيران بجوفي تواقد مايطفيها غير خوفي من فضيحة اهلي..,

ام عوق بتأثر \السوالف ما تفيد مابها غير تجديد اوجاع

احمدي ربتس الي جاب لتس ها الرجال حبيب وعاقل ولا عنده لف ودوران ويتمنى بس يرضيتس

ترى هذي يا بنتي بعد نعمه عظيمه تبي من يشكرها

ولا اوصيتس سرتس لا يطلع حتى بينتس وبين نفستس انسي كل شي يتعلق بهاك العرب

عوق تبتسم بوجع\ما عليتس يا الوضيح السر في بير مير حتى اني افكر البس برقع ولا ينزل عن وجهي الا في بيتي..!

ام عوق  تتنهد بتمني \يامنوة عيني ان برقعتس ما ينزل من وجهتس ..,

اردفت وضحى بتوجس \اهل زياد ماهم اهل براقع خوفي ينقدونتس ..,

عوق تبتسم بتهكم \ ياليت كل الناس مثلهم والا بطيبتهم وبعدين في بيتي مانيب لابسته..,

بلزم برقعي اذا طلعت عند احدوالا زارني احدغريب..,

انا وش عرفني بمعارف زياد يمكن احد من زملائه والا اصدقاه يقول ودي اتعرف على اهلك يا زياد

ويكون من معارف الـ خالد والا الـ تركي والكل داري انتس انتي ماتفكين برقعتس

بيقولون العرب الوضيح ربة اليتيمه وعودتها عوايدهامحد بناقدني..,

ماصدقت سنين الكليه تعدي وانا كل ماجات دفعه جديده نشبو لي

فيتس من بنات البندري بنت تركي وكنتس بياض بنات شهاليل بنت خالد..,

ليالي عساها ماتعود كل شوي مروعاتني

وانا ماعندي الا يخلق من الشبه اربعين والا اصددعنهن كني ما اسمع وش يقلن..

ام عوق تتنهد بحسره\يا جرح قلبي عليتس يا عوق جرحاه..,

عوق بحزن\ليه يمه..!

اردفت ام عوق باالم \ متحمله شي محد يتحمله الله يكملتس بعقلتس يا بنتي ويصلح حالتس ويستر عليتس ويهون عليتس ..,

عوق بوجع \اي والله يمه اني محتاجه ها الدعوات بروح اجهز نفسي اصلي واطلع للمستشفى..,

ام عوق تبتسم \مامثلتس عسى الله يوفقتس لكن توصلين لزياد وتخربين..!!


احترت وش اسوي اكلم زياداو اطلع مع السواق..,

صليت الظهر ودقيت على زياد ماردعلي دقيت مره ثانيه وعطاني مشغول ..,

عوايدك يا زياداذا زعلت تعطيني مشغول ليتك ترد بشين والا بزين ...؟!

لبست عباتي وطلعت للمستشفى قدمت او راقي وجلست بصالة الانتظار ..,

اليوم طولت وانا جالسه مواعيدي السابقه على طول ادخل  vip لكن الحين عادي

استغليت الوقت كنت منزله بجوالي القرآن الكريم كامل وقعدت اقرا..,

نادتني الممرضه دوري ادخل على الدكتور..,

دخلت وكان ملفي مع زيادومعاه وحده  شكلهايادكتوره او ممرضه..,

وممرضه فلبينيه اول مره اشوف وجه زياد كذا كان جدي مره معاي ..,

يسألني مثل اي مريضه غريبه عكس المواعيد السابقه..,

ويرجع يتكلم مع الحرمه الي معانا شكلها سعوديه  طلعت  فعلن دكتوره..

زياد كرر اكثر من مره كلمة دكتوره..

انقهرت ولا ادري وش يقولون انا با الانجلش ميح..!!

احس أني اول مره ادخل على دكتور..

زياداذا كلمني يطالع با الملف ما يطالع وجهي..

وانا استحيت من الدكتوره الي معانا اني اتكلم معاه..

اخاف ما يعطيني وجه كنت ارد على اسئلته بس..

طلبت مني الممرضه اطلع على سرير الكشف شكل زياد طلب منها تقولي..

ساعدتني علشان اطلع على السرير جا زياد ولا ناظر حتى بوجهي..

يناظر بكل شي الا وجهي وانا نقابي علي ما ادري ليه يوم جلس جنب السرير..

علشان يعملي سونار جاني شعور اني اضحك وابكي بنفس الوقت..

زياد نادى الدكتوره الي معانا با الغرفه وجات تناظر معاه..

يسولفون ويضحكون زياد والدكتوره حتى الممرضه شاركتهم..

ويأشرون على شاشة الجهاز وشكلهم يناظرون الطفل وانا محد معطيني وجه..,

عوق بتردد\كيف الجنين..,

زيادبهدوء \كل شي تمام..,

الدكتوره \ماشاء الله طفلك حجمه كويس واعضاءه متكامله ونموه مناسب لأاشهر الحمل..,

تركت زياد وصرت اكلم الدكتوره ما صدقت انها عطتني وجه..

ولا ادري ايش اختصاصها هي نساء ولاده والا اي شي بس ابغى اتطمن..,

عوق\ دكتوره كم باقي على الولاده..,

الدكتوره\هذا شي علمه عندالله لكن انتي وضعك خاص علشان كان عندك مشاكل في بداية حملك..,

باقي با التقريب من 7اسابيع الي عشر اسابيع وممكن قبل..,

عوق بتوتر وخوف\يعني ممكن اولد طبيعي والا مستحيل  خايفه من القيصري..

الدكتوره\مافي شي مستحيل والقيصري صار عادي جدآلا تخافين دكتور زياد ماسك حالتك..,

اردفت الدكتوره بضحك \وزيادة اطمئنان لك ماراح نلجأللقيصري الا اذا في خطر عليك والا على الطفل..,

عوق با امتنان\مشكوره دكتوره الله يطمنك اول مره احد يطمني من بداية حملي للأن ..,

الدكتوره\لا ماشاء الله كل شي عندك طبيعي ليش ما تتطمني ..,

عوق بتردد\دكتوره ممكن اعرف نوع الجنين..,

الدكتوره بدهشه \واضح مره جنس الجنين ليش ماخبرك دكتور زياد ان ...

زياد بمقاطعه يبتسم\دكتوره سديم احنا نحب المفاجئات والمدام عندها خبر..,

ضحك هو والدكتوره وخلاني على نار نزلت من على سرير الكشف..,

لبست وطلعت من غرفة الكشف خلاص با اطلع للبيت توقعته بيقول شي لكن ظل صامت ...

وصلت للبيت مع صلاة العصر ولقيت امي تنتظرني ..,

ام عوق\هاه بشري وش سويتي..

عوق بتعب \انتظري خليني بس اغير لبسي واصلي واجي اعلمتس وش صار..,

دخلت وحذفت عباتي وقفازي على الشغاله تغسلهم اكره ريحة المستشفى احس تتعلق بملابسي..

اخذت دش عن ريحة المستشفى والجل حق السونار ولبست وصليت وطلعت لأمي..,

ام عوق بخوف\برد عليتس وش يطلعتس وانتي متسبحه..,

عوق بممازحه\ماعليه انتي تقولين الحامل ماتبرد ولا تحس با البرد..,

ام عوق بضحك\اقربي لنار من الي ما يحس با البرد هذا حنا على تالي الشتاء والبرد كل ماله بزود عطيني علومتس..,

عوق\والله يمه دخلت وطلعت ما شفت وجهه هو الي فحص علي ومعه دكتوره ماغير يقرقر هو وياها..,

ولا فهمت منهم شي غير يأشرون على الطفل بالجهاز..,

ام عوق بطمئنه\زين يومه هو الي متابعتس ..,

عوق بخوف\يمه خايفه من العمليه..,

ام عوق\اقول خلي عنتس الخبال ولا تفاولين على نفستس وخلي ثقتس بربتس اكبر من ظنونتس..,

عوق بحزن \الله كريم..

ام عوق\ القابله ان شاء الله  عشا عند ابو ابراهيم للجوهره توها راجعه من السفر..

من عرسها سافرت ولا رجعوا الا البارحه خلينا نحضر عشاهم نوسع صدرونا..

عوق\يمه ما اقدر امشي واجد اخاف..,

ام عوق\اقول خلي عنتس الطيره نوره تقول خلي عوق تجي..

وبيتهم ماهو من بعده حذفت حصاه اقول بس البسي وانا امتس بنروح لهم بدري بعد صلاة المغرب..,

عوق\ابشري يمه اكلم زياد اقوله اني بروح ..,

ام عوق بضحك\كلميه  لو اني داريه انه ماهوقايل شي..

عوق منحرجه\لا بس انا عمري ما طلعت هذي اول مره ومستحيه اطلع وهو ماعنده خبر هم اكيد بيعزمونه..,

ام عوق بضحك \كلميه كلميه الله يعين المستحي على شي جايز له طلعات المدرسه والسوق ماكانت طلعات ..,

وقت العصر قصير ما قدرت اكلم زياد ارسلت له ؛

(زياد بكرا بطلع المغرب لبيت ابو ابراهيم معزومه عندهم اذا ماعندك مانع )

ارسل ؛

(لا ماعندي مانع وبمر اعطيك الموعد الجديد للمراجعه الي طلعتي وخليتيه وراك)

قريت كلامه اكثر من مره ماني مصدقه انه بيجي  ها المره جيته احسها غير

على ان رسالته فيها سخريه لكن ماعليه اهم شي عطاني وجه..,

خبرت امي ان زياد بيمر بكرابيجيب موعد نسيته..

ام عوق\اجل انا بروح قبلتس علشان تاخذون راحتكم ولا ارجع والقاكم متذابحين عقبي..!

عوق بضحك\ لا خلاص التوبه..,

ام عوق بسخريه\كم مره تقولين ولا تنفذين..,

مر اليوم بسلام ونمت بعد ارهاق المستشفى ..

اليوم الثاني

صحيت بدري ودخلت للمطبخ وصلحت حلى دخلت امي علي بالمطبخ

ام عوق بضحك\ماشاء الله وش ها النشاط ..,

عوق\ابد وش نشاطه اصلح حلى وانا جالسه بناخذه معنا لبيت خالتي نوره..,

ام عوق \ الله يقويتس ويعافيتس..

طلعت امي بدري لبيت ابو ابراهيم حتى قبل المغرب وانا قلت للخدامه ترتب البيت وتطفي نار المشب وتدخن المشب عن ريحة السمر..

ودخلت اخذت دش مستعجل جففت شعري علشان ما اخذبرد واحترت وش البس..!!

استقريت با النهايه على فستان  حمل  لونه ازرق نيلي من زيادهديه  ..,

وبسرعه خفت  يجي قبل اخلص اكتفيت بروج وردي ومسكرا ورشيت عطر..,

الحمدلله كل ما شميت عطر حمدت ربي اني صرت اتقبل ريحة العطر بعد ازمة الوحام وكرهي لكل شي ..,

اذن المغرب وصليت وجلست انتظر زياد انشغلت با اذكاري الي نقلتها لجوالي..,

جاني اتصال من ريم..,

ريم\وينك عوق تأخرتي خالتي تقول بتلحقينها..؟

عوق \شوي واجي مشغوله الحين..,

ريم \ايه تكفين لا تتأخرين ترى ننتظرك انا والبنات..

وانا اكلم ريم جات تنبيهات على جوالي سكرت بسرعه من ريم توقعت انه زياد..؟

مكالمه من زياد وبعدها رساله؛

(ساعه مشغول جوالك افتحي انا عند الباب واقف)

استغفر الله وش ساعه ريم مكالمتها ماتعدت دقيقتين..!!

يارب اربط على قلبي لأانفجر بوجهه..

ارسلت الخدامه  تفتح وتدخل زياد داخل للمشب ..

افتحت وارجعت تقول رفض يدخل للمشب ودخل للمجلس داخل ..,

قلت خلاص جهزي القهوه والحلى  الي صلحتهم وطلعيهم لزياد انا جايه وراك..

طلعتهم له الخدامه ورجعت ومعاها ورقه..

فتحتها كان فيها موعد المراجعه الي نسيته حسيت بخيبة امل

عوق بيأس \ وش فيك تأخرتي ..! بابا زياد خلاص طلع !

الخادمه\لا بس هو يسأل يقول مين صلح حلى وقهوه انا يقول مدام عوق وممكن يطلع الحين ..,

مشيت للمجلس  وانا اقدم رجل وأأخر رجل..

ما ادري كيف وقفت داخل المجلس وقدام زيادوهو جالس يتقهوى ولا رفع راسه لا بس ثوب اسود..,

وبالطو جلداسودطويل وغتره بيضاء حسيت نفسي اول مره اشوفه..!

من زمان عن شكل زياد با الثوب حتى لماكان يجي ويجلس عندنا ماكان يلبس ثياب..

اخر مره شفته لابس ثوب بزواج نواف الي ما قدر يحضره بسببي ..

زياد جماله خرافي وفعلن مثل ماقالت ناهد زياد وجه مناقض للهجته ..

وقف وسلم علي اناظر بيده وهي ماسكه يدي احس يدي سمرا..؟!

وين الي يقولون يدين عوق حليب..

جنب ايدين زياد كنها ظهر قدر يطبخ على حطب كرهت حتى شكل ايديني..

زياد\وش فيك اجلسي والا مستعجله بتروحين..

عوق منحرجه\لا ابد عادي لا مستعجله ولا شي..

زياد بضحك \ على هالكشخه مااتوقع عادي..

عوق تبتسم بتوتر\لا والله اصلن ماني متحمسه على اني اروح للعزيمه..

زياد غمز بعينه \بنشوف اذا انتي صادقه او تصريفه..,

عوق با ارتباك\لا والله ماهي تصريفه..

زياديبتسم\ يا الله البسي عباتك بنطلع مع بعض وخلي عشى المسلط..

عوق\طيب لكن صلاة العشاء على وشك..

زياد\خلاص اجل نصلي ونطلع..

جلست انا وزياد اقهويه وجاه اتصال..

زياد\هلا نواف

نواف\...

زياد\لا والله ما اقدر كنت بجي لكن جالي شغل مفاجئ ..

نواف\.....

زياديضحك\وش اسوي حظي معك كذا..!

نواف\.....

زياد\خلاص بمرك دقايق وانا طالع لصلاة..!

نواف\.....

زياد\اي والله اهم منك ما يتأجل اخاف اجله ويروح علي..,

زياد بضحك \ مع السلامه

عوق\شكله نواف

زياد يضحك \نواف بينفجر من القهر يقول الظاهر الي مسك عن حضور عرسي هو الي حرمني شوفتك الحين..

عوق بحيا\لا عادي بتحضر العشاء خلاص انتظرك هنا..ّ!

زيادبمشاكسه\لا والله ماراح تصيرين اطيب مني يا ام العنود..!

اذن العشاء وطلع زياد يصلي..

وانادخلت اصلي وجلست لاذكار الصلاه انتظر زياد..,

كلمني  اطلع ركبت السياره مع زياد..

الجو اواخر الشتاء و بعد العشاء لكن بياض الغيم  معطي الليل جمال سبحان الله ..

زياد\وين تبين تتعشين..,

عوق\بكيفك بعدين تو العشا ..

زياد\اجل بنطلع  مكان على مزاجي ويفرح فيك والا وش رايك..,

عوق\بكيفك..!

زياد يضحك با استغراب\لا الدنيا اليوم فيها شي انتي صادقه والا تمزحين..

عوق\وليش امزح لا والله صادقه تعبت وانا وانت كل واحد بجهه..,

وعلى قولتك العنود ما تستحق انها تعيش بين امها وابوها..

زياد\انتي رجعتي مقتنعه والا احد ضغط عليك ولا علشان الطفل..

عوق\انت وش رايك..

زياديبتسم \انا اسألك ..

عوق\انت وش تبي الجواب..

زياد\الجواب الي يريحك وتحسين انه الحقيقي لرجوعك..

عوق تتنهدبوجع\لو كان على الضغط كان رجعت من اول يوم طلعت من بيتك..

والطفل انا طلعت لدنيا ماعندي الا امي وهذا انا ماضعت ..

تربيت وعشت احسن من بنات عاشو بين ام واب واخوان ..

زياد\يعني افهم ان رجعتك على شاني..

عوق\بكون صريحه معك انا رجعت على شان نفسي اولآ..

انا اكتشفت اني بدونك ولا شي الطفل الي بجيبه بغض النظر ولد او بنت ..

اكيد ماراح اقصر بتربيته وبيكبر ويروح ويتركني..

اذا بنت بتتزوج وتنشغل بحياتها واذا ولد اذا ما ابتعد عني بعد ما يتزوج يمكن وظيفته تبعده عني..

زياد انا محتاجتك اكثر من حاجتك لي بغض النظر عن كل شي ما ابي اعيش وحيده..,

تعبت من الوحده انا ابي احس با الآمان معاك..

زيادبممازحه\افاااوانا اقول ام العنود رجعت علشان تحبني اثاريك تبين بودي قارد..!

عوق بضحك\عاد والله ناقصك كم كيلو وتضبط عليك الوظيفه..

زياد يبتسم \عوق من جد تحبيني..

عوق بحيا\ عن الاحراج عاد..,

زياد بحب \يكفيني هالجواب..,

اردف زيادبضحك\نفسي اشوف وجهك بس وهو يتقلب الوان عوق ترى الاحتياج احيان اكبر من الحب..,

عوق\الحب ماهو كلمة تنقال احبك وتحبني الحب الي ما يترجم افعال وش الفايده منه..

زيادبضحك \يا ام الفوايد الكلام الحلو بين الزوجين له دور..

بالله من يرضى بحالة الجمود اذا الزوجه ماتعبر عن حبها لزوجها بجنب الفعل على قولتك با الكلام..

عوق بضحك \هذا طريق بيتنا..

زياد\ايوا  بيتنا اكثر مكان بيفرح برجعتك وخصوص غرفة الاشباح..,

عوق تتنهد براحه\والله حتى انا فرحانه فيه ومشتاقه لغرفة الاشباح..

دخلت لبيتي احس كل شي على حاله ماتغير  غرفة خالتي مسكره..,

جلست با الصاله الي تحت نزلت عباتي ونقابي كنت متردده اطلع فوق..

زياد يضحك\وش فيك تناظرين الدرج اطلعي عادي لكن بشويش ان شاء الله ماعليك شي

عوق بتذمر\والله خايفه..,

زياد يبتسم وبطمئنه\لا الحمدلله وضعك جدآمستقر والحركه اصلن لازم لك لكن بدون اجهاد ..

طلعت فوق انا وزياد كل شي على حاله ماتغير لكن اثر غبار..

زياد\وش فيك تناظرين ترى من طلعتي الخدامه انتهى عقدها وسفرتها

وخواتي بين فتره وفتره يرسلون خدماتهم يهتمون في البيت وش اسوي عزوبي والناس تتصدق علي..,

عوق\الله يعين وانا طبعي حار وسواس نظافه الله لا يوريك..,

زياد\لا عاد اذا على كذا يا الله لبيت امك حتى اشوف لي خدامه ما ينفع كذا وانتي شكل مالك امان..,

عوق تضحك\احسن حل..,

زيادبدهشة مصطنعه\خير صدقتي بكرا بجيب خادمه مؤقته لحد ما اشوف حل..

ما توقعتك ترجعين الا بعد الولاده والا كان اخذت احتياطي واستقدمت  خدامه..

عوق\مو مشكله..

دخلت غرفة النوم ياربي مآساه من الاعصار الي ضاربها..!!

تذكرت زياداول زواجنا قال انا اذاتضايقت اصير ابو الفوضويه..,

عوق بمزح\زياد في عصابه داخله  على بيتنا والا حيكم ضاربه اعصار..؟!

زيادبتهكم\ لاهذا اعصار زيادليش امريكا احسن مني كل يوم مسمين اعصار با اسم جديد

ماعليك انتي ارتاحي  كل شي له حل..,

عوق بتهكم مصطنع \ خيبت ظني فيك والله ماكنت كذاوش جاك عقبي اذكرك منظم ولا تعرف الفوضويه..,

زياد يتنهدبوجع\والله ماتدرين وش جاني ..

عقبك صرت مثل الطفل الي عنده حاله نفسيه و ياكل اظافره..,

عوق بتهكم \عسى بس ما انت على ها الكبر تقرمط اظافرك با اسنانك..

زياد بممازحه\ لا والله على قولتك اقرمط بغرفة النوم احوس وامشي بدون شعور..

عوق \اقول بس خلنا ننزل تحت احسن..

زيادبضحك \ لا تكفين خليك فوق وش ينزلك بعدين كل شي متوفر هنا بطلع اخذ لنا عشى وارجع ماراح اتأخر..

عوق بترجي\لا زياد تكفى لا تتركني با الحالي..,

زياد\خلاص بشوف بنات نجلاء هم الي عندهم ارقام المطاعم بكلم مطعم يوصل..,

عوق\ايواكذا افضل..,

طلعنا من غرفة النوم الي شكلها يجيب الكآبه ودخلت غرفة الاشباح وزياد ما ادري وين اختفى..,

الغرفه على ما تركتها قبل اكثر من ست شهوركل شي في مكانه شكلها مهجور ولا احد دخلها بعدي..,

فجاءه دخل ومعاه كاس عصير..

زياد\ياحي الله ام العنود في بيتها..

عوق\الله يحييك الغرفه هذي مثل ماتركتها..

زياد\ خواتي ما يقصرون يرسلون الخدامات مع وحده من البنات لكن تعرفين ماحك جلد مثل ظفرك..

عوق\لا والله جزاهم الله الف خير بعد بيتنا شكله كذا نعمه يعني من متى تركت البيت..

آواخر الصيف الحين مابقى شي على الشتا ويطلع..,

زيادبحب\الحمدلله يوم رجع للبيت نوره كان مظلم عقبك..

عوق با ارتباك\ماني مرتاحه هنا ابغى انزل تحت..

زيادبضحك\ ياخوافة وش الي ينزلك كثرة الطلوع والنزول لك ماهي كويسه..,

زياد كلم اثير بنت نجلاء واخذ ارقام مطاعم كلمهم وطلب عشا..

عوق\زياد لا تكثر ما اقدر اكل كثير ما انام من معدتي..

زياد\ماعليه الي ماتاكلينه انا با اكله اليوم شهيتي مفتوحه على الاخر ما ني مصدق انك قدامي..

كلمي خالتي لا تقلق عليك وقولي انك معي ...!!

عوق\امي ما معهاجوال اصلن رافضه الفكره من الاساس بكلم على جوال ريم واطلبها..,

كلمت ريم

عوق\هلاريم امي عندتس ..

ريم\ايه هذا هي قدامي لكن انتي وينك احرقت جوالك ماتردين..

عوق\قريبه بس انشغلت..

ريم بصوت منخفض\انشغلتي لنا الله من لقى احبابه نسى اصحابه يا عويق..

خالتي تقول وش تبن فيها نايمه في احد ينام هاالحين والله ياعذرالعجايز مكشوف لا وقبلها قالت الحين تلحقني ..,

عوق بضحك\ فديتها بكلمها..

ريم بتهكم\ يا النايمه لا اشوفك في بيت خالتي الا والنونو معتس ترى اقلقتي امنا..,

عوق بضحك\حاضر عمتي ريم ..!

ام عوق\هلا ومسهلا..,

عوق \يمه انا طلعت مع زياد لبيتي..

ام عوق \خيرآعلى خيرواطيب راي ولا تجين ان بغيتيني انا اجيتس انا اخف منتس..,

عوق\يمه في خاطرتس شي علي..!؟

ام عوق\لا والله وانه احسن علم سمعته رجعتس لبيتس..,

وبكرا ان شاء الله  من اصبح بروح ادفع كفارات اليمين..,

يميني  على زياد يوم حلفي في ساعة غضب وحلفتس انتي على الطلاق..,

.
.
.

كلمه اخيره

إذا أقسمت على شيء ثم رأين ان غيره خير منه فتكفر عن يمينك وتأتي الذي هو خير ، والكفارة مذكورة في قوله تعالى :

لاَ يُؤَاخِذُكُمُ اللّهُ بِاللَّغْوِ فِي أَيْمَانِكُمْ وَلَـكِن يُؤَاخِذُكُم بِمَا عَقَّدتُّمُ الأَيْمَانَ فَكَفَّارَتُهُ إِطْعَامُ عَشَرَةِ مَسَاكِينَ مِنْ أَوْسَطِ مَا تُطْعِمُونَ أَهْلِيكُمْ أَوْ كِسْوَتُهُمْ

أَوْ تَحْرِيرُ رَقَبَةٍ فَمَن لَّمْ يَجِدْ فَصِيَامُ ثَلاَثَةِ أَيَّامٍ ذَلِكَ كَفَّارَةُ أَيْمَانِكُمْ إِذَا حَلَفْتُمْ وَاحْفَظُواْ أَيْمَانَكُمْ كَذَلِكَ يُبَيِّنُ اللّهُ لَكُمْ آيَاتِهِ لَعَلَّكُمْ تَشْكُرُونَ (89)
.
.
.

الي الملتقى قريبآبأذن الله

وسالفه جديده


طيف الأحباب

ام الوليد

تذكروني واحبابي بدعوه طيبه






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ








بسم الله الرحمن الرحيم

اللهم فرج عن إخواننا في سوريا ، اللهم عجل بنصرهم ، اللهم فرج همهم

ونفس كربهم ، واكشف عنهم الغمة ،وأبدل همهم نصرا وفرحا وسرورا

اللهم كن لهم عونا ونصيرا
اللهم كن لهم عونا ونصيرا
اللهم كن لهم عونا ونصيرا


اللهم يا خير من دعي ويا خير من سئل ويا خير من أجاب ويا خير من أعطى

نسأل الله لهم الثبات و أن تعجل لهم بالفرج القريب

يااااااااااااااارب

وحسبنا الله ونعم الوكيل
حسبنا الله ونعم الوكيل
حسبنا الله ونعم الوكيل
.
.
.

هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,

البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,

او الغوالي الي كلفو على انفسهم وسجلو لمتابعة نوح الحمام ..,
.
.
اليوم بنشوف عوق المزايين وزياد في بيتهم..,
.
.
يا الله تعالوا معاي...!!

وسالفه جديدة؛

.
.

البارت الثاني والثلاثون
.
.
.

عوق\يمه في خاطرتس شي علي..!؟

ام عوق\لا والله وانه احسن علم سمعته رجعتس لبيتس..,

وبكرا بروح ادفع كفارات اليمين..,

يميني  على زياد يوم حلفي في ساعة غضب وحلفتس انتي على الطلاق..,

عوق بتأثر\الله يخليتس لي يا ميمتي ..,

ام عوق بأمر\يالله اتركي عنتس التهنوص وشوفي رجلتس وترفقي بعمرتس..,

سكرت الخط هذي امي من عرفت الدنيا هينه لينه قوية با الحق..,

زيادبتهكم\وين وصلتي  انا افكر ان ربي رزقنا بولد بنسميه سرحان على كثر ما تسرحين اخبارامك..!

عوق تبتسم \ماعليهاطيبه تقول ازين راي انك رجعتي لبيتك وتوصيني على نفسي وعليك..,

زياد\لوتشوفينها يوم جيت بحاول ارجعك احرجتني قدام ابو ابراهيم وانا جايبه واسطه..,

حسستني اني ولا شي كأني طفل يلومونه على غلط سواه غصب عنه..,

ولاكأن عمري 35سنه طاح وجهي خصوص يوم رفعت عصاها بوجهي..!

قالت عوق متربية ومتدينة ما تطلع منها الزلة

انت الغلطان عليها ولا انت قد الامانه وخيبت ظني فيك..,

ابو ابراهيم يوم شافني انا وامك احتد النقاش بينا سحبني وطلعني من مجلسكم

وانقهرت  والله يوم طلعت من عندها وقلت لأابو ابراهيم خلاص

هذولي حريم بايعات بطلق واريح راسي

لكن ابو ابراهيم قال تعوذ من ابليس حرمتك ما تلقى مثلها  ..,

وامها بثورة زعل وعجوز كبيره لو صار للبنت شي ذنبها برقبتها وهي الي بغتك لها وزوجتك

والاانا كنت ناوي من جد خلاص اطلقك..!

لكن لما رجعت لبيتي وهدت اعصابي تذكرت كلام ابو ابراهيم

وانه انارجال والحريم ضعوف ومن ها الكلام

وامك ما قالت كذا الا انها حست اني اهنتك واستضعفتك ...,

عوق بدهشه \معقوله ..,

زياد يبتسم ويضم عوق\واكثر مماتتصورين..!

الحمدلله ماكان معاي الا ابو ابراهيم وهو رجال فيه حكمه

والا كان خربت بيتي بيدي ولا شفتك الحين قدام عيوني

عرفت الحين معنى كلامه انه انا وانتي مالنا الا بعض ..

اردف بضحك\على انه بعد هالسالفه زعل علي مسلط

حتى اذا سلمت ما يرد علي يقول الي يزعل بنتنا عوق يزعلنا ..!

عوق با استغراب\ امي ماخبرتني عن شي بس قالت مالتس رجعه له

والحين تقول بتدفع كفارة يمينها عن حلفها..,

ما توقعت امي تدافع عني كذا تدري انها اكثر وحده تبيني ارجع لك واقفه معك ضدي..!

اردفت عوق بحزن\امي فعلن  تحس اني امانه ولا تبي احد يقول وضحى قصرت بحق اليتيمه الي عندها..!

تقدم راحتي على راحتها  ولما اناقشها واقول خلاص اني معزمه على الانفصال

ياليتك بس تسمع وش تثني عليك وتمدح فيك..,

زياد بتعجب \ ما اصدق صراحه والله كنت حاقد عليها بقلبي ..,

عوق با استنكاروحده\ يويل حالي امي  من يحقد عليها ..

وربي طيبة الدنيا كلها بقلبهاوالله ما تتخيل معزتك عندها..,

زياد يبتسم\لو سمعتي الي سمعته منها والاشفتي وجه مسلط اذا شافني ماقلتي كذا..,

اردف زياد\صحيح ماهو كل شي يحكم عليه من ظاهره..!

عوق بضحك \عمي مسلط الله يطول بعمره ما اتخيل يصد عن الي يسلم عليه ..!

زياد بضحك\ ياقو  زعل الشيبان وعتابهم  خلوني اتوب ازعلك ..

مسلط يقول مابي سلامك لين ترضي عوق ...

قلت له وش اسوي كل باب طقيته ابي رضاها وهي معانده

يرد علي دبر عمرك ومثل ما ازعلتها راضها عوق ما تغلط على احد انت الغلطان..,

صوت الجرس شكل العشا وصل ونزل زياد..

صحيح ان الشيطان له مداخل على الانسان ..,

الله يجزاك الف خير يا ابو ابراهيم بعض الناس تحضر محضر خير وبعضهم تزيد النار حطب..!

وهذا زياد كان بلحظه راح ينهي كل شي بينا من غير الفكره الي اخذها عن امي..,

وامي ما تستاهل الا كل خير الحمدلله انه تفهم وجهة نظرها وغير فكرته عنها..

زياد داخله ابيض ما يعرف الحقد ولا الخبث ولا تفسير الامور على غير ما تستدعي..

له الي في وجهه..,

مصيبه اذا الزوج وام زوجته بينهم صدام او سوء تفاهم  بتأثر بشكل كبير على حياة الزوجين..!


زياد بحب\وهذا العشا وصل لأاحلى ام عنادي با الدنيا..,

عوق\الله يسلمك لكن حرام عليك الاكل كثير..,

وش رايك تكلم خواتك يجون يتعشون معانا..!

زياد بممازحه\لا تكفين فكيني شبعت من وجيهن..

بكرا من يوم يدرون انك جيتي تشوفينهم يتسابقون عليك مره منحرجين منك..؟

عوق بدهشه\ليش ..!

زياد\علشان ما زاروك في بيت امك ولا حتى باركوا لك بحملك..

لا يصير في خاطرك من جهتهم شي ترى انا الي قلت لهم لا تتدخلون لابخير ولا بشر..,

عوق بتفهم\تدري فقدتهم بس قلت انتو طبعكم كذا ما تتدخلون بشؤن بعض ..,

زياديبتسم\لا تدققين كثير بتتعبين من زار والا من كلم احيان تكون في البال لكن مشاغل الحياه ماتعطي فرصه لتواصل..,

عوق \صادق الله وانا نسيت الموضوع بمجرد مازاروني با المستشفى ..,


ثاني يوم رجعت لبيتنا واخذت ملابسي واغراضي الشخصيه واشوف بعيون امي الفرحه اني رجعت لزياد

مر اسبوع وانا عند زياد ..

بشرى زميلتها عندها خادمه استأجرها زيادوهي بنفسها كانت واقفه على شغلها..,

زياد عزم نواف واهله وبيت ابو ابراهيم وطلب مني ما اسوي ولاشي نجلاء وبشرى تكفلوا بكل شي..

امي اليوم بتزورني لأول مره في بيتي بعد رجعتي كنت على اتصال دايم معاها وكل ماقلت بجيك ترفض ..

مع المغرب ارسلوا نجلا وبشرى خدامتهم بصواني حلى وسلطات ومقبلات ومعجنات مصلحينها في بيوتهم...,

زياد تكفل با العشا الخادمه الي استأجرها زياد كانت مره شاطره وسريع شغلها ريحتني كثير..

رتبت كل شي بسرعه وانااول مره انزل تحت  من بعد ما رجعت من بيت امي ..

لبست وجلست انتظر الضيوف..

امي حياتي جات بدري هي وريم وخالتي ام ابراهيم..,

ام ابراهيم\ما شاء الله  تبارك الله بيتكم كبير..!

عوق\ايه فوق نوم وتحت مجالس..,

ريم بدهشه\ حيكم هادي تحسين البيوت خاليه ما زاروتس  جيرانكم ولاتعرفتي على احد..؟!

عوق\ لا والله ما اعرف الا اهل زياد وتعرفيني ما احب المعارف الواجد..,

ريم بضحك\ تعلميني فيتس تدرين واحد من زملاء جزاع ساكن حولكم

قبل شوي جزاع يورينا بيته  يقول هذا بيت فهدزميلي تبارك الله كبيرمره

عوق\ قطع الاراضي هنا كبيره  زياد واهله ماخذين قطعه وحده وقسموها بينهم..,

الي حولنا اتوقع كل فله على ارض كبيره مستقله كبر اراضي بيوتنا مجموعه..

وزميل جزاع يمكن بيته قطعه وحده..,

ريم \ تدرين كم مره فهد يعزم جزاع  يقول خل اهلك يتعرفون على اهلي بس ما رضيت اروح..!

عوق بضحك \ليه اخبرتس ام الواجب انتي وخالتس نفلا غريبه ما تعرفتو عليهم..,

ريم بضحك\لا تكفين الا عاد زملاء جزاع تبين خالتي تشكوى مني عندحريمهم وتكب عشانا

خالتي ما تقدر على نفسهاوجزاع ينغث وهو ساكت اذا درى وش قالت

لا خلينا بحارتنا وش زينا عارفينهم وعارفينا والي بيزورنا في بيتنا حياه الله..,

اذن المغرب وصلينا..

وصلو نجلاء وبشرى وبناتهم وجلسنا با الصاله المفتوحه..,

ام عوق با استنكار\الحين انتي تطلعين وتنزلين الدرج ماهوبخطر عليتس..؟!

عوق\لا يمه اليوم اول يوم انزل فيه وقتي كله فوق وما قصروا البنات  وبناتهم يطلعون لي فوق...

بشرى بضحك \بنات مره وحده الله يرفع من معنوياتك ويجبر بخاطرك ياعوق..

ريم\ طيب نزلي غرفة نومك تحت عادي الي بعد الولاده وطلعيها بعدين ..,

عوق\لا انا بولد عند امي..

نجلاء\عوق غرفة خالتي  طلعنا كل الي فيها ليش ماتنزلين فيها ها الفتره..

ام عوق بحده\ماهو لازم انها تصير بغرفة ام زياد الله يرحمها وبعدين يمكن الرجال ما يجوز له رايكن..

انتن تشرعن وتفتن من كيفكن..؟

ام ابراهيم\يا وضحى ام راكان شورها طيب والحي ابقى من الميت وزياد اكبرمن هالسوالف..

بشرى بحزن \والله اتعبنا معاه حتى قدرنا نطلع اغراض خالتي الله يرحمها

حتى يوم حاولنا نطلع اغراضها طلع من البيت مارجع الا بعد مافضينا الغرفه وقفلها ما اتوقع راح يفتحها..

ريم\ ترى ما يجوز تسكير الغرف بدون فايده لازم تستغلونها..

عوق\انا بصراحه ما اقدر اكلمه وعادي اطلع فوق ماعندي مشكله الحين جلستنا صارت فوق ..


بعد صلاةالعشا وصلوا باقي المعازيم بنات نجلاء وبشرى ودينا وبناتها..

رضيت عن شكلي يوم شفت دينا وبطنها مره كبير..,

والجوهره وام جزاع وصلوا مع بعض..

عوق بهمس\ريم الحين خالتس جايه مع الجوهره..,

ريم بضحك\ابشرتس حولة الموجه للجوهره وانا ارتحت من الهمز واللمز..,

عوق\اخبر الجوهره حاره ماهي مثلتس..,

ريم بهمس \لا ما عليتس الجوهره استفادة من تجربتي معاها كثير واهم شي تحب زوجها..

لو اني اشوف الله يستر ها اليومين بوادر غيره من الجوهره تلوح با الافق

عوق بدهشه\ماتوقعت الجوهره كذا..

ريم بتهكم\لا حبتك عيني ما ضامك الدهر على ان نواف شايف نفيسته

لكن تعجبتس فيه جوجوماكملت شهرين وماشاء الله عليها..,

تسوي الي تبيه وتلزقه بظهر نواف ونافخه نواف لسماء قدام العالم ..

اردفت ريم بضحك\الله لايوريك خواتي مسميات نواف الطاووس وهي ماغيرتمدح فيه الله يسخره لها..,

عوق بضحك \  تلعب على وتر المديح مثل بعض الناس الله يوفقها تستاهل كل خير..,

انتهى العشا والكل طلع لبيته حتى امي كالعاده ترفض تنام الا في بيتهاوما بقى الا انا وزياد..,

زياد جلس جنبي والحركه الي ما ادانيها يوم يمسك يدي واشوف بياض يده ويديني صايره تروع مع الحمل..,

عوق تبتسم \كيف العشا..,

زياد با اعجاب \بصراحه شي يبيض الوجه تسلمين..

عوق \الي يسمعك يقول اني سويت شي اللهم اشرفت على القهوه حتى وانا جالسه وخواتك وبناتهم هم الي صلحوا كل شي..

زيادبتهكم \من عاد بيقول غير ان زوجة زياد راعية بيت مادروا من سوى والا من صلح..

عوق بتهكم\ يا كثر والله الي يستفيد من تعب غيره وينسبه له والمشكله انه يكذب الكذبه ويصدقها..,

زياد بضحك\ ماعليك يجي يوم وينكشفون وتصير فضيحتهم بجلاجل وخصوص ها النوعيةهم يكشفون انفسهم..,

اردف زياد\ما علينا منهم تبين نجلس هناوالا نطلع فوق..,

عوق بتردد\زياد ممكن طلب ..,

زياد بضحك\ شكل الطلب جامد وابشري قبل تطلبين..,

عوق بحذروتوتر\شوف لاتفهمني غلط وانا ماكنت صاحبة الفكره..,

زياد ترك يدعوق وبتوجس  \عوق وش فيه هذي ماهي سالفة طلب هذا شي كبير..,

عوق\لا والله لكن بقولك وانت مخير بقرارك والي تبيه يصير..!

زيادبتوجس \بسرعه قولي اش عندك..,

عوق \البنات اقترحوا علي ليش ماتكون غرفة نومنا بغرفة خالتي العنود..,

زيادبهدوء\وانتي وش تبين ..,

عوق\انا عادي لكن حبيت انا نفتح الغرفه وكل من دخلها ترحم على خالتي..,

ولا فكرت تكون غرفة نومنا تحت مايصير نهجر غرفه داخل البيت..,

زياد بحزن\ لك الي تبين  لكن ماراح انزل الغرفه  لأنها مصممه خصيصآلمساحة غرفة النوم الي فوق..,

باخذلك غرفة نوم صغيره فترة حملك وبعدين عندي فكره ثانيه للغرفه..

عوق\وش فكرتك..,

زياد يبتسم بغموض\ خليها مفاجئه  تجي افضل..,

عوق\ خلاص بطلع فوق اليوم وبكرا يحلها الله

طلعت لغرفتي مهدوده من التعب ورجلي صرت ما اقدر امشي عليها اسحبها سحب  ما ابي زياد ينشغل علي ..,

الصباح زياد طلع لدوامه وانا  كا العادةاجلس بغرفة الاشباح كلمت امي من الثابت اتطمن عليها..

عوق\السلام عليكم..

ام عوق\هلا وشلونتس اليوم..

عوق\يمه ابشرك طيبه لكن رجلي من امس مع الورك ذبحتني ..

ام عوق\راح الكثير مابقى غير القليل وغمضي فتحي الا انتي والده ومرتاحه..

اردفت ام عوق بتساءل\انتي قلتي لرجلتس انتس تبين تجلسين تحت ..

عوق\ قلت له ولا عارض عادي عنده لكن طلعت البارحه ابي ارتاح

تحت كلها مجالس مافي مكان انام فيه والارض ما اقدر انام عليها ما ارتاح بنومي..

ام عوق \ ان شفتي منه راي ثاني لاتعارضينه ولا تعاندينه اهم شي قلتي له

هو بيدبرتس وبيشوف الشي الي يصلح لتس ويرضيه ..,

عوق\لحظه يمه الخدامه جايبه فطور..

ام عوق \اجل روحي افطري انفعي نفستس ..,

عوق\ماعليه افطر وانا اكلمتس..

يمه امس سألت الخدامه وش  تتوقعين حملي بنت والا ولد..

قالت انتي بطنك عرض  يمكن بنت..

ام عوق بغضب\ وانتي تصدقينهن..؟!

ان شاء الله تجيبين ولد يتبعه ولد وقولها لها ومردود على وجها..,

عوق بضحك\والله عادي بنت ولد اهم شي اني اقوم با السلامه والطفل متعافي لكن كثير يقولن ويطلع صدق..,

ام عوق بتحذير\اقول بس خلي عنتس تنشد الخدامات يجرنتس لسوالفن غيرهذي

سالفه تجر سالفه ويطيحنتس با الشرك والا شي يغضب الله وكلها اولها تبدى بضحكه..,

عوق بخوف\ ماكان قصدي غير امزح ..

ام عوق \هي اكثر المصايب تبدى بمزوح انا حذرتس وانتي بكيفتس..,

انتبهي وانا امتس منهن والله مالهن امان ولولا حاجتهن كان مادخلن بيوتنا لكن الشكوى لله ..

عوق \ان شاء الله يمه تمريني اليوم ..,

ام عوق\لا بالله وضحى بنت ناصر  زعلانه علي مرتني من كم يوم واتشره ..,

تقول ورى ياعمه ماتجيني قلت ابشري بجيتس بروح لها  مانيب مطوله..,

عوق بقهر\سبحان الله يا اني اكرههاها الانسانه..,

ام عوق\وش علينا منها وانا امتس اوصلها صلة رحم لله تعالى  والا هي ماعلي منها..

يوم يومين وراجعه لبيتي والا والله سوالفها هي واخوانها وسم على التسبد ما ينمحي..

عوق\يمه لاتتأخرين عندهم اخاف اولد وانتي بعيده..

زياد يقول الاسبوع الجاي تروحين تجلسين عند امتس..

ام عوق بسخريه\الله اكبر بتولدين بها اليومين باقي عليتس ازيد عن الشهر..

ومن هنا للأسبوع الجاي مية فرج يالله روحي شوفي امورتس هرج التلفونات مابه لا فودولازود..,

سكرت من امي وناديت الخادمه ترفع الفطور انسدت نفسي من وجع رجلي ومن زيارة امي عند وضحى بنت ناصر..,

خايفه تمسك امي مثل سعد يومها اخذها للبر ولا رجعت الا بعد ما تعبت وتنومت..,

قمت ودخلت لغرفتي بريح واسمع صوت الجوال

يوووووه زيادشكله من اليوم يدق..,

عوق \ايوا زياد

زياد بخوف \وينك عن الجوال من اليوم ادق انتي نايمه

زياد\لا الجوال كان بعيد بغيت شي..,

زياد\لا سلامتك لا تنتظريني على الغدا بطلع متأخر..

عوق\لا تتأخر علي البيت مافي الا انا والخدامه ولا اقدر انزل..

زياد\ماعليك بكرا بحاول افرش غرفة امي وتنزلين تحت

عوق بطفش \على راحتك بترجع تلاقيني مكان ماخليتني

زيادبضحك\ لا شكل النفسيه اليوم ماش تعوذي من ابليس واقري قرآن

خلك مثل زمان وابعدي عنك التفكير السلبي..

عوق\طيب انتظرك وقت ما تجي يرضيك ها الكلام..

زياد بحب \ اكيد يرضيني ام عنودي تكون مرتاحه...,

قفلت الخط وافكر بشغل زياد تعب وجهد غير طبيعي خصوص قسم الولاده الله يعينه ويعين الي يشرف على حالتهن..

ياربي حلم وعساه يتحقق قسم الولاده من ادارة المستشفى الي اصغر موظف كلهم نساء..

يارب سترك انا رجلي وقلبي يوجعني اذا فكرت انه يمكن يولدني وشلون الحريم الي يراجعون عنده

الله يستر على من دور الستر

انشغلت عن قرآني بشغل البيت وعن صيام من كل شهر با الحمل..

حتى اذكاري الحمدلله اني منزلتها بالجوال وهذا ساعدني كثير اني ما انساها..

مر يومي وانا مابين غرفة النوم لغرفة الجلوس الثانيه لمكتبة زياد..

نفسي انزل تحت لكن خايفه على حملي

زياد تأخر الي بعد العشا سمعت صوت سيارته داخل السور..

وخفت اناظرمع الشباك اعيد الغلطه دخلت غرفة النوم انتظره ..,

زياد بتعب \مساء الخير..,

عوق\وعليكم السلام ورحمة الله مساء النور شكلك تعبان..,

زياد بتهكم\تعبان وبس الا هلكان وجيعان وكل الي على وزن فعلان ..

عوق بضحك\ دقايق والعشا يجهز..

زياد  \تكفين على ما اخذ شور..

عوق بمزح \لا تقول تكفين الحين انزل ركض للمطبخ..

زيادبضحك\لا تكفين  تجيبين العيد واناماعندي قدره اتحرك شبر واحد من البيت بتعشى وانااااااااام..

عوق \مو مشكله انت خذ دش  وانا بنادي الخدامه تجهز العشا وتطلع فيه فوق..

جهزت العشا بغرفة الجلوس وزياد جلس يتعشى ..

عوق\غريبه تأخرت اليوم..

زياد\حالات ولاده متعسره..

وخصوص اليوم انشغلنا في وحده جدآحالتها تعبانه الله يشفيها..

عوق بذعر\ لا تخوفني من الولاده..

زياد بملامه\وش اخوفك انتي وضعك جدآطبيعي الحاله الي جاتنا اليوم صعبه..!

عوق بخوف\كيف ولا دتها  تكفى لاتقول  قيصري..,

زياد\الا قيصري والحين هي با العنايه..

عوق تتنهد بوجع\وتقول وش يخوفك لا بعد با العنايه وقيصري..

اردفت عوق بحده\حرام عليكم صارواكل الحريم ولادتهم قيصري انتو ما انتودكاتره انتو جزارين..!

زيادبا استنكار \اما انك انسانه غريبه خليني اقولك سالفتها وانتي شوفي تستحق العمليه او لا..

عوق بتذمر\ ياالله اسمعك..

زيادبكسل\بقوم لغرفة النوم واقولك الحكايه هناك لأني مهدود حيلي ولا ابي انام هنا..

عوق \الحين بنادي الخدامه تاخذ العشا والحقك لا تنام شوقتني اسمع القصه..!

زياد يهز راسه\مشكله اذا اجتمع با المرأة خوف وفضول وتقولين ماانتي فضوليه ..,

ناديت الخدامه نزلت العشا وقفت لحد مانزلت السفره وقفلت انوار القسم الي فوق ..

ودخلت غرفتي اسمع حكاية زياد..!

عوق بفضول وترجي\زياد لا تنام خبرني يا الله..,

زيادبكسل \تخلينها لصباح بكرا..,

عوق بترجي واصرار\ابي اسمعها الحين..

زياديبتسم \طيب يا ستي هذا وحده تقريبآعمرها مقارب لعمرك بين 26و27سنه..

ماعندها اطفال لها اكثر من ست سنوات متزوجه..

راجعت كثير اخذت منشطات وابر وتعبت كثير علشان تحمل..,

حملت اخيرآبعد معاناه حولوها لي وهي با الشهر الثاني..!

وراجعت معاي اكتشفنا من خلال مراجعتها ان عندها توائم عملت لها سونار اكثر من مره ما كنت مصدق...؟!!

عوق بفرحه \ما شاء الله ولدت اثنين..

زياد يبتسم \لا تستعجلين جايك با الحكي دايم مسرعه..

عوق بخوف\زيادكلامك ما يطمن..

زياد بضحك\ قربي جنبي علشان تسمعين صح وين رايحه اخر السرير ..,

عوق باهتمام \ لاقريبه اسمعك..

زياد بتهكم\ناسيه ان حجم سريرنا غرفه كامله  قربي بس..

عوق  بضحك\قربنا يالله كمل..,

زياد\شكلك اعجوبه وانتي حاطه يدك تحت ذقنك كنك طفل..!

المهم بكمل علشان ماتكليني طلع عندها اربع توائم وتابعت معاها فترة حملها..

جدآتعبت  المسكينه واثر الحمل عندها على وظائف الكبد وضغط على الكلى..,

وكم مره انصحها تعمل عمليه ترفض قاومت الي ان دخلت التاسع وحتى على نهايته اجبرناها تولد قيصري..!

عوق بخوف و استغراب\ياربي اربعه لاحول ولاقوة الابالله الله يعينها شايله عايله في بطنها مسكينه..!

زيادبتعجب\ سبحان الله لو تشوفين الاطفال لما عملنا لأمهم فتح بطن علشان نخرجهم تستغربين كيف كانوا محشورين ..!!

وشكلهم الي ما صدقوا يطلعون يتحركون بشكل عجيب بين ايدينا..!

المفاجئه انه كان في طفل خامس محشور بينهم وملتصق  بكبد اللأم ..,

اضطرينا نستدعي اطباء علشان نفصل الطفل عن كبد الام

ونحاول ان الكبد ماتتضرر وقعدت مسكينه فتره تحت البنج..,

عوق بدهشه وخوف \ زياد انت صادق والا تمزح..؟!

زياد \لا والله صادق  والحين كلهم با العنايه اربع اطفال طيبين والخامس يقاوم علشان يعيش ..,

اخوانه في فترة الحمل كانواضاغطين عليه  وامهم تعبانه لكن ان شاء الله انها طيبه..!

عوق\سبحان الله شي عجيب وغريب خمسه مره وحده..؟!

زياد\والأعجب ان الام رفضت تعمل عمليه الا لما كملت شهور الحمل

وهي عارفه انه كل يوم والاطفال في بطنها بيأثر على صحتها اذا ماهو على حياتها..

عوق بخوف وترجي \بالله كم طفل في بطني..؟!

زياد يبتسم بكسل \بكرا افتح ملفك واشوف لأن التوائم ها اليومين كثير..؟!

عوق\طيب انا رجلي تعورني من يومين يمكن تؤم وانت ما خبرتني..,

زياد بملل وارهاق\والله اخر مره كان طفل واحد..!

بكرا اخذك معي للمستشفى ونتأكد يمكن في واحد جديد والامنخش ما شفناه..

عوق بزعل \انت ما ينعرف مزحك من جدك..,

زياد\اتركي عنك الهبال وطفي النور ونامي...,

طفيت النور ودخلت سريري وام التوائم في بالي..

سبحان الله خمسه وقاومت لحد ماوصلت فيهم لشهر التاسع سبحانك ربي ما اعظمك..

صحيت الصباح زياد ماكان موجود  والم رجلي يزيد..,

سحبت نفسي لغرفة الجلوس اليوم حتى صلاة الفجر ما قدرت الا وانا جالسه..!

كلمت زياد بيتغدا معي او لا..

وخبرته عن الم رجلي ..

زياد\اتركي عنك الغدا واجهزي انا بجي اخذك اشوف سالفة رجلك هذي

على اني متأكد ان موضوعك بسيط  لكن انتي تبالغين..

عوق بمعاتبه\انا رجلي احسها بتنكسروانت تقول تبالغين..,

زيادبضحك\من يوم اعطيك نغمه تطلعين ترى مستعجل ولا تكثرين كلام..,

عوق \خلاص بنزل الحين انتظرك..

لبست ونزلت تحت انتظر زياد غرفة خالتي الي الآن قافلها

ادري انه يتهرب ما يبي يفتحها بحاول اخليه يلغي فكرة انه يفتحها

ذكرياته مع امه  مالي حق ادخل بينهم..,

دق جوالي نغمة زياد

طلعت له وصلنا المستشفى واخذت سونار لوضع الطفل..,

زيادبتهكم\قلت لك مافي شي الطفل جالس على الورك الايمن عادي وهذا الي يخليك تحسين بثقل والم

وفتره ويغير وضعه على شان يتهيئ للولاده وبعدين شوفي طفل واحد ولا في ثاني معاه..,

عوق بشك\ بنت صح..

زيادبضحك\ماهو باين احتمال بنت لكن يبين بعدالولاده بنت او ولد..

عوق بضحك\ ياشينك اذا ما بغيت تقول شي  ترى اقدر اطلع اي  مستوصف  واعرف نوع الجنين..

زياديبتسم \ طلبتك لا تسوينها صدقيني ما بتكون مثل المفاجئه انا تمنيت اني ماعرفت الا بعد ماتولدين..

عوق \خلاص علشانك ماراح اسأل مره ثانيه وانتظر المفاجئه على اني حاسه انها بنت ..,

نزلت من سرير الكشف بمساعدة زياد هاالمره بدون مساعدة ممرضه وجلست بغرفة الا نتظار..,

رجعني زياد للبيت ورجع لدوامه..

حاسه بطفش امي ماكلمتني اليوم ولا سمعت صوتها..,

اليوم صلحت غدانا بنفسي وجلست انتظرزياد غدانا بعد صلاة العصر ..,

رجع زيادمن شغله وجلسنا على سفرة الغداء..

زيادبفرح \عندك خبر ان زوجة ناجي ولدت..

عوق بدهشه\ما شاء الله مبروك مسكينه المفروض من زمان والده لها عشر شهور من حملها ..

حتى تفاجئت يوم عشا نواف ماولدت استحيت اسألها..

زياد بدهشه\كيف  عشر شهور ولدت طبيعي وبوقته ...

عوق\ ايام زواجنا قالت انها حامل واحنا قربنا ثمان شهور..,

زياد\مشكلتكم يا الحريم بكل شي مستعجلات ربي يقول تسع شهور خلاص تسع شهور يمكن لظروف ينولد خديج..,

بعدين المشيمه اصلن تمد الطفل با الغذاء فترة تسع شهور فقط منين تجيبون ها الخيالات

عوق بضحك\ بشر ولد والا بنت..,

زياد\ابشرك ولد وطيبين هو وامه ما يحتاج تروحين مكالمه تكفي كثر الحركه لك مضره..,

عوق\ مو مشكله انا كنت  مستحيه منك اكثر منهم اني ما اوصلهم..

زياد \لا ما عليك اهلي جدآمتفهمين وهم عارفين وضعك..,

عوق\زياد بنام بمجلس النساء الداخلي تعبت من الحبسه فوق..,

زياد \اليوم انشغلت بكرا بشوف غرفة امي

عوق\لا ماله داعي خساير وبس وانا ما راح اجلس كثير فيها زحمة اثاث على الفاضي لو بتفرشها غرفة نوم..,

زياد يبتسم \شورك وهداية الله  في كنبه عندي با المكتبه فوق نقدر نحولها سريربنزلها لك تحت..,

ولبسك انا انزل لك الي تبغينه والحين  بطلع للمستشفى عندي شغل اخلصه وارجع بدري ان شاء الله..

طلع زياد وكلمت نجلاء ابارك لها بولد ناجي..

واعتذرت انهم ما يمروني كثير الكل مشغول واخذت جوال دينا علشان ابارك لها..

كلمت بعدها دينا الي كانت فرحانه انها ولدت ولد..

قلت للخادمه ترتب لنا المقلط الداخلي لأنه كانت جلسته ارضيه..,

غرفة الحريم حسيتها صعبه المقلط نقدر نستغني عنه عندنا غيره احتياط

لمارجع زياد انبسط من الفكره وطلع نزل الكنبه مع الخدامه وتحول المقلط لغرفة نوم

رتبناه علشان النوم

زياد \اعجبك عوق والا ارتب لك غرفة امي ..,

عوق \لا با العكس ارتب هنا خلنا نطلع لصاله نتعشى ونرتاح كم لنا ساعه واحنا نشتغل..,

تعشينا وجلسنا على التلفزيون..

عوق \زياد..

زياديبتسم بحب\عيونه..

عوق تبتسم بخجل\ ما ادري جا في بالي سؤال غريب شوي ..,

زياد \اسألي سؤالك الغريب ترى عمومآالليل يكون فيه اسأله غريبه واعترافات ليليه..!

عوق\لا والله ماهو قصد لكن بسأل عن اغرب حاله مرت عليك..,

زياد بضحك\ وهذا سؤالك عادي طيب...

كثير حالات تمر ...!

لكن قبل فتره واحد من زملائي خبرني عن حاله غريبه جات عنده..

دخل عليه حرمه ومعاها رجالين واحد كبير با السن والثاني شاب با العشرينات ..

كانت بينهم مشكله كبيره وهي ان البنت حامل وتقول حملها من زوجها الي هو الشاب..

وهو يقول كذب الحمل ماهو لي انا ما دخلت على البنت وانهم لسا في فترة الملكه..

اضطروا يجيبوا دكتورة نسا ء وتفحص عليها..,

المفاجئه انها كانت فعلآ بكر..

عوق با استنكار \والحمل طيب ..

زياد بوجع\الحمل كان في اقل من  عشر دقايق اختلى فيها في بيت اهلها بحجة خطيبها جالس معاها لاتزعجونهم..,

متعه  تهاونو ا فيها هم الاثنين وتوقعوا الموضوع بيعدي على خير..,

عوق بذعر \ وش صار بعدها..,

زياد\  يقول  زميلي ما ادري وش صار با الأخير لكن زوج البنت كان باين انه خلاص بيتملص منها..,

وحالوا بزميلي انه يجري لها عمليه قيصريه يخرجون الجنين ورفض وطلعوا من عنده..,

واكيد الخسران با الاول والاخير البنت  المسكينه في جميع الحالات ..,

عوق بشرود\هذي المصيبه يا زياد هي ان اللدغه تجي من مكان انت مأمن له ..,

زيادبتأكيد\صحيح كلامك انا الحين دائم احذر خواتي من انهم يطولوا فترة ملكة بناتهم..

خلاص ملكه وعلى طول زواج الي ماهو جاهز لزواج ليش اصلن او افق عليه يروح ويجي الي احسن منه..,

عوق\ليت والله الكل يفكر كذا..

اردفت عوق با استغراب \سناء بنت نجلاء تزوجت اكثر من مره ..

زياد\لا ليه ..!!

عوق \سمعت مجد تقول لها اخت طليقك معانا با المدرسه..,

زياد بشرود\سناء قبل زوجها هذا كانت متملكه على واحد ابوه من اصدقاء ابوها الله يرحمه..!؟

وطلقها قبل يدخل عليها ..,

عوق بتساءل\تدري سناء كنت اظنها طرمه عمري ما سمعت صوتها..,

على ان خواتها يقولن سناء كانت معاي بالكليه وتعرفني

احسها صوره بدون صوت وخصوص اذا شافتني يزيد هدوءها ومره  تستحي مني..ّ!

وش فيك سرحت زياد الحين من ابو سرحان انا والا انت...

اردفت عوق با استغراب \حاسه ان سناء وراها سالفه..,

زياد يتنهد بحزن\لا معك معك  سالفتها طويله ..!

عوق بفضول وتردد\زياد تكفى وش سالفتها ولو ماتبي تقول عادي..؟!

زياد يبتسم بتهكم موجع \ لا يا الفضوليه بقولك تخبرين الليل وش يسوي با الواحد اعترافات بدون ضغط..؟!
.
.
.
(كلمه اخيره)

إذا سألت الله الجنه فلا تقل اللهم إني أسألك الجنه

لان هناك أناس يدخلون الجنه بعد دخولهم لنار

ولكن قل ((اللهم إني أسألك الجنه بغير حساب ولا سابق عذاب ))

الشيخ/صالح المغامسي

.
.
.

الي الملتقى قريبآبأذن الله

وسالفه جديده


طيف الأحباب

ام الوليد

تذكروني واحبابي بدعوه طيبه






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





بسم الله الرحمن الرحيم



اللهم يا الله عليك ببشار واعوانه ومن سانده وداهنه,

اللهم احصهم عددا وابدهم بددا ولا تغادر منهم أحد,

اللهم إنهم طغوا وبغوا وعاثوا في الارض الفساد,

وساموا المسلمين سوء العذاب ,

اللهم عجل بنهايتهم واشفي صدور قوم مؤمنين ,

اللهم لاترفع لهم راية واجعلهم لمن خلفهم عبرة وآية,

اللهم اجعل بأسهم بينهم شديد,

وفرق جمعهم وشتت شملهم ,

أنك ولي ذلك والقادر عليه,

ولاحول لنا ولاقوة الابك,

انك على ذلك شهيد وبالاجابة جدير.
.
.
هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,


البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,
.
.
اليوم بنشوف عوق المزايين واعترفات ليليه..!!!!!

يا الله تعالوا معاي...!!

وسالفه جديدة؛

.
.
.
البارت الثالث والثلاثون

.
.
.

زياد يتنهد بحزن\لا معك معك  سالفتها طويله ..!

عوق بفضول وترجي\تكفى زيادوش سالفتها ولو ماتبي تقول عادي..,

زياد يبتسم بتهكم موجع\ لا يا الفضوليه بقولك تخبرين الليل وش يسوي با الواحد اعترافات بدون ضغط..؟!

هذا الله يسلمك  بعد وفاة ساري كثرت دخلات خطيب سناء عليهم..,

نجلاء في حداد ونفسيتها مره كانت تعبانه ولا هي داريه عن الدنيا...

في يوم جاتني عبير قالت خالي سناء بتطلع مع خطيبها ومارضيوا ان راكان يطلع معاهم..

واطلع على طول وراها لقيتها راكبه معاه وبيمشون وانزلها من السياره..,

ثار علي خطيبها وقال انت وش دخلك زوجتي وبتطلع معاي قلت ما تطلع معك الا اخوها معاها..,

المهم ان سناء نزلت ودخلت البيت وصار بيني وبين خطيبها مشاده كلاميه مشى وهو زعلان ويهدد..,

دخلت ورى سناءوناديت امها وحذرتها تنتبه لبنتهااذا هو يبي زوجته امها ايام وتنتهي عدتها...

يحدد زواجه وبسلامته هو وزوجته..,

سناء واقفه معاه ضدي واتهمتني اني ابي اخرب عليها..,

تخيلي بعد الي صار بكم يوم الا الاخ مرسل لي رسايل على جوالي كلها تهكم وتهديد..

بعد ما يكتب الرساله يكتب لي اسمه الكامل..!!!!؟

عوق با استغراب\انت سويت الصح والمفروض سناء تعرف ها الشي..!

زياد بقهر\ماهو هنا المشكله سناء تحب الولد ولحظتها لو قالها طيحي بنار بتسمع له..!

عوق با استنكار \مصيبه والله اذا انت تحاول تحميها وهي ماهي مساعدتك بعدين وش صار..,

زياد\رسايله تمادى فيها وحتى سيارتي كنت اوقفها برى اطلع القى الكفرات منسمه عرفت انه هو..؟!

عوق با استغراب\ اشوفك دايم السياره داخل..؟!

زياد بضحك\ عقده الله لايوريك وسيارتي غاليه دافع فيها دم قلبي وسور بيتي كبير ليش ما ادخلها فيه..؟!

عوق با انفعال\يا طول بالك لو كان واحد ثاني كان سوى مصيبه..؟!

زياد\ ماني قليل شر لكن مهنة الطب علمتني الصبر واني احاول اختار اصلح الحلول علشان النتايج تكون مرضيه..,

كم مره اطلع من بيتي ويكون هو واقف اذا شافني راكب سيارتي غبر على سيارتي وهرب..,

راكان ومازن ذيك الايام صغار وكثير يطلعون معاي ويعصبون اذا شافوا حركاته واستفزازاته لي ..,

ويرجعون للبيت يطينون عيشة سناء كنت احذرهم ما يخبرون امي..

لأنها لو عرفت خربت بيت نجلاء على بناتها فماعندهم الا سناء مسكينه ينكدون عليها..,

عوق بدهشه\وانت على كل هذا صابر..,

زياد\انا اقدر اتخذ معاه اي اجراء وعارف نفسي انا الي صح ..,

اقل شي امسكه اكفخه لين يعض الارض او ابلغ ابوه لكن كان تخطيطي غير..!

عوق بفضول\وش كان تخطيطك اذكر انك تكتور على قولة امي ماانت مهندس..؟

زياد بضحك\ اقولك تخطيطي...

اذا مسكته وكوفنته بيصير قدام سناء البطل المضطهد..,

واذا كلمت ابوه بعدين بيمسكها على سناءاهلك  دخلوا ابوي بيني وبينك وخربو علينا...!

خليته يفرغ كل شحنات الشر الي عنده

وبعدين حركاته كلها طفوليه ما شفت ذاك الضرر الي ماقدر اسيطر عليه..

انا كان هدفي الاساسي اني اشغله عن سناء حتى نجلاء تخلص العده وبعدين لكل حادث حديث..

عوق عوق مستغربه\واذا خلصت نجلاء العده يعني وش بيصير..!!

زياد\انا اقولك اذا نجلاء خلصت العده ماعاد في شي يمنع انهم يحددون موعد العرس ..!

ونجلاء تقدر تطلع وتدخل على كيفها وهذي امها...

اي خطوه تتخذها محد راح ينتقدهابيعرفون انها بصالح بنتها عكسي..

انتهت عدتها  وطلعت لبيتهاوناديتها هي وبشرى وسناء..

وقلت شوفي سناء انا عارف انك زعلانه علي ولوبيدك كان ذبحتيني..

انا الي عندي بقوله انا عطلت دراستي وشغلي وجيت على شان وفاة ساري الله يرحمه

وماشي بعد كم يوم لكن قدام امك وخالتك الي بيكونون معاك ما ناديت امي معانا

علشان ماتقولين خالي زياد وجدتي ضغطوا علي..؟!

حددي موقفك من مشاري اذا هو شاريك خلاص وش المانع انه يحدد زواجكم ويكون قريب..,

اما مسألة انه طالع داخل عليك ابدآما تنفع ..!

وقبل كم يوم يبغاك تطلعين لوحدك معاه..!

حتى راكان نزله من السياره قدامك ولا حاولتي تمنعينه..؟!

با العكس كنتي فرحانه وصلحتيها مشكله يوم نزلتك من سيارته..؟!

ردت سناءاكيد هو شاريني وبعدين احنا متملكين ماهو خطبه ومشاري  زوجي شرعآ..!

استفزني كلامها وقلت لهاهذي المصيبه الي ضيعت بنات كثير والعذر زوجها شرعآ..

ثارت علي وقالت انت مالك دخل لا تخرب علي ..,

نجلا ء يوم سمعت كذا ماتمالكت نفسها با الموت مسكتها انا وبشرى عنها..,

هدينا الوضع نجلاء تبكي وسناء مثلها..,

وانا وضعي حساس بينهم وكنت بكلم ابوه يتمم العرس ..

لكن بشرى اعترضت وقالت انا وبنيان بنتكفل با الموضوع زياد خلك بعيد ما نستحمل احد يجرحك ..

واتفقناعلى كذا نقولهم صلحو حفله بسيطه وتمموا الزواج..

بعد ما طلعت من بيت نجلاء على طول يمكن عشر دقايق جاتني رساله من خطيب سناء؛

مرسل ؛(انت تعرف الشرع يا لقيط مكانك الملجأيابن الحرام

وش دخلك بزوجتي وباخذها غصب عنك وبدون حفل زواج وهي راضيه)

وارسل بعدها رساله هي الي خلاص وصلتني للأخير ؛

( ليش تبي تمنعني عن سناء شكل  لك علاقه معاها وصخه مثل اصلك الوصخ وخايف اكشفكم)

صدمني كلامه كنت راح انجن كيف يتهمني ها الاتهام

بنات نجلاء وبشرى بناتي انولدوا وكبروا قدام عيني..,

بلعت غضبي وقهري منه وتعوذت من الشيطان علشان نجلاء وبشرى

الي معزتهم عندي  لو كانوا خواتي من لحمي ودمي ماراح يكونون مثلهم..,

وطلعت للبر عبرت عن شعوري بكيت بكى ما تتخيلنه ماهو على كلامه..,

لا والله لكن خفت ان غيره ينظرلي نظرة مشاري لبنات خواتي..,

ويظن فيني السوء خصوص ان البنات متعلقين فيني هم وامهاتهم..,

معتبريني اب واخ ويلجئون لي بأي مشكله تواجهم..

بقدر ما جرحني كلام مشاري بقدر ماعرفت ان المجتمع لايغفر ولا ينسى..

وانا لازم احافظ على سمعة ها الناس الي ضفوني وانقذوا حياتي من الموت ومستقبلي من الضياع..

كلمت بشرى  قلت الحين كلمي اهل زوج سناء يستعجلون بعرس ولدهم..,

المهر واصل على حياة ساري  وبيت سناء انا اتكفل بأثاثه وعلى ذوقها هي ومشاري..,

وشهر عسلهم  با المكان الي يحددونه على حسابي هديه من عندي  مالهم اي عذر..

سكت عن الموضوع اكثر من يومين وطلعت لبيت بشرى خلاص ببري ذمتي..

طفشت من ها الموضوع كله خصوص بعد الرسايل الوقحه الي جتني من خطيب سناء..

ونادت بشرى نجلاء واجتمعنا ما كنت ابغى سناء تسمع شي ..,

سألت بشرى وش سوت..,

قالت زياد اناكلمت امه والولد شكله ما يبي الزواج الحين

يقولون انه  بدري ماكون نفسه..,

ردت نجلاءكيف ما كون نفسه والي اخر العرس وفاة ساري والا المفروض من زمان تزوجوا..,

قلت بشرى انتي قلتي الي قلت لك..,

ردت واكثر من الي انت قلت  بعد..,

والله ما بقى الا اقول تفضلوا على العشا اليوم..

صلحنا حفل العرس على حسابناتعالوا خوذوا بنتنا وبنيان كلم ابومشاري..؟

سألتها  طيب وش ردو عليكم..؟

الي فهمته من كلام بشرى ان الولد لعاب ومراوغ وان ابوه وامه قاعدين يحاولون فيه..,

بكت نجلاءتقول ماهو على كيفه والا علشان ساري توفى خلاص استضعفنا..,

قهرني بكى نجلاء فوق حزنها على ساري طلع لها موضوع بنتها..,

قلت مافي احد يستضعفك وانا حي يبيها يا خذها والا يضف وجهه..,

دخلت علينا سناء وجها ما يبشر بخير وتصارخ علي..

انت وش دخلك بينا والا مصدق يا اللقيط انك خالنا..,

تسمع انت غريب بينا مالك كلام ولا رأي  ولا سلطه علينا..,

بشرى ونجلاء كانوا بيذبحونها لكن انا وقفت لهم قلت الكلام بيني وبين سناء..

ردت بشرى  عليها  وقالت انتي مخك مغسول ماعادي ينفع معك كلام..

ونجلاء مسكينه تبي الستر قعدت تترجى بنتها..

لا تفضحينا بعد ما توفى ابوك اذا هو يبيك خلاص يجي وياخذك...

وسناء انفجرت وتصارخ علي تقول..

خلاص اذا سمح لي الي مسوي نفسه ولي امرنا بكلمه واشوف وش عنده..,

قلت لهاما يحتاج اسمح لك وانتي 24ساعه مكالمات انتي وهو..,

انكرت سناء وتصارخ انا متى كلمته وانت ظالمني..,

رديت عليهاوهو وش عرفه برقم جوالي والكلام الي كان بينا..

يوم اقول ان عذر زوج شرعآ ضيعت بنات من الي خبره غيرك..

فتحت جوالي ورسايله القديمه والجديده كانت موجوده..

وقلت لها شوفي الرسايل الي جات للقيط الي يظن انه خالك

الرقم تعرفه سناء ما يحتاج بان من وجها لماشافت الرقم..,

بشرى ونجلاء انهاروا يبكون...

لكن سناء على موقفها معاه ولا عندها مانع يأجل الزواج..!

عوق بقهر\واضح ان مشاري  قالبها انتقام ضدكم والنهايه وش صار..,

زياد\نجلاء كلمت ابوه شخصيآ واعتذر لها..

ان الولد ما يبي الزواج الحين ونجلاء وبنتها بكيفهم وانه حاول يضغط علي ولده  مانفع..

وفي النهايه انا اقترحت حل وسط على سناء لأنها خلاص البنت ماعاد تسمع الا له خفت تجيب لنا مصيبه والولد مستهتر..,

وهو انها تكلمه قدامنا وتقول ان امها خصصت لها مبلغ من ورثها من ابوها الله يرحمه..,

وبتعطيه له ويتمم الزواج كلمته وطلع لها بستين عذر ..

طلعت  مع امي لأمريكا كان الوضع معلق بينهم بعدها بكم شهر...

كلمتني نجلاء انهااقنعت بنتها با الانفصال وفعلن طلقها..,

وبعدهاعلى طول تزوجت  سناءمن شاب من معارفهم والحمدلله توفقت معاه.. ,

عوق\وطليقها وش سوى ما اتوقع راح يتركهاشكله راعي مشاكل..!!

زياد بسخريه موجعه\وهو على توقعك..

اردف زياد\طليقها تدرين ماني عارف وش يبغى منها با الضبط..

تعلمني عبير انه كان يرسل رسايل لزوج سناء

انه كان يحبها وتطلع معاه وصلها لدرجة ان بينهم  علاقه قبل الملكه ومن ها الكلام..

زياد بوجع وقهر\اتوقع الخسيس انه كان يظن ان سناء لها علاقه  فيني بما اني دخيل على العايله حسبي الله عليه..,

وحب يخرب على سناء ويوهم زوجها انه دخل عليها قبله ..,

لكن زوج سناء كان جدآعاقل وسناء انكرت  نهائي ان لها علاقه فيه تعدت حدودالشوفه الشرعيه

ولقاءاتهم كانت بوجود اهلها ونفت ان بينهم مكالمات مثل ما قال مشاري  ..,

وزوج سناء صدقها لأنه تزوجها  بكر وكلام خطيبها السابق كان بقصد الافساد..!

والي خدم موقف سناءان نجلاء وسناء  هم الي طلبوا الطلاق وخلعوه با المحكمه..,

والحمدلله  ان سناء ماكان معاها جوال وقتها  وتراسل مشاري والا كان استعمل رسايلهاضدها وهدم بيتها

يعني مثل ما تقولين ستر الله عليها ..

عبير كانت تجي عندي وتبكي من كلام تسمعه من مشاري

يقوله لسناء با التلفون وسناء طايره من الفرحه..,

اردف زياد بوجع\مكالمتهم كانت بداية الشراره الاولى لطلاقهم لكن رب ضاره نافعه..,

عوق تبتسم بتهكم \سبحان الله تنتقد سناء على انها كانت تكلم خطيبها وانت كنت بتموت علشان تكلمني..

زياد بضحك\انا ماني صغير وبعدين ضامن نفسي لكن خطيب سنو ماني ضامنه ولا هاضمة ولاتنسين اني كنت  محدد العرس..,

وابي اتناقش معك با التفاصيل..!

اردف زيادبفضول\صدق عوق انتي ماكان ودك تكلميني وتعرفين عني شي خصوص انه انا وانتي كل شي صار مستعجل..,

عوق تبتسم بتهكم\ بصراحه بيني وبين نفسي يمكن كنت اتمنى اعرف وش وراك لكن اتذكر كلام امي واقول مصيري اعرفه..,

زيادبا استفهام\ليش  وش كلامها..؟!

عوق\تقول المكالمات مابها فود غير ان كل واحد يجيب ازين  ماعنده...

وعقب العرس تبين العلوم الصحيحه شر المكالمات اكثر من خيرها..

كل واحد من الزوجين يعيش على سوالف قبل العرس ويبي خويه مثل ما تخيله..!؟

زياديضحك \شوفي يا خويتي على قولة امك..’

بغض النظر عن كسحتها لي الا ان كلامها حقيقي...!

كثير من زملائي يشتكون من زوجاتهم انهم تغيروا عليهم ماكانوا مثل فترة الخطبه...

وصاروا باردين وحياتهم ممله ماهو زي ما تخيلوها..,

عوق بضحك\حلوه زياد ان الزوجين كل يوم يكشفون شي جديد في بعض..

اردفت عوق بتردد\كيف علاقتك مع سناء الحين احس انها غلطت بحقك كثير..

زياد بوجع\شوفي احنا بشر ولو بقولك اني سامحتها بكون كذاب ...

على انها حاولت تعتذر لكن هي عارفه ان كلامها لي ماله عذرعندي وقلت لها

بستقبلك في بيتي علشان امي ماتحس بشي والا انا انسي بيوم انك قلتي خالي..

واهم شي انها عرفت انا ليش وقفت ضد خطيبها..

الي كان يقولها انه سبب تأخير زواجهم وضعه المادي..

بعد زواج سناء بكم شهر تزوج..

عوق\انا مستغربه ناجي وبنيان وينهم من ها الاحداث..

زياد بعطف  \ناجي مسكين يا الله يجمع ينطق الكلمه..

عنده شوي صعوبه با النطق وتبينه يتفاهم مع واحد مثل خطيب سناء..

وبنيان بمزرعته ماهو داري عن العالم

عوق بتذمروملل\ما ادري الي متى زياد واحنا بنعيش كذا..؟!

زياد بدهشه\ليه وش فيها عيشتنا..!

عوق  بحسره \زيادمافهمت قصدي اقصد نظرت الناس والمجتمع..,

زياد با ألم  \لو بجلس  افكر با الناس والا نظرتهم لي ما تقدمت خطوه  بحياتي..,

عوق\من جد زياد بسألك حكاية انك مجهول النسب ما كانت تنقص عليك حياتك بما انك عارف الحقيقه وانت صغير..,

زياد يتنهد بوجع\انا بطفولتي عانيت كثير من نظرات الناس لي..؟

اردف بسخريه\ بكل الاحوال مسخوط علي..

مع اني كنت بحالي وماكان لي اصدقاء كثير اثنين ثلاثه ومن نخبة الطلبه..,

امي وابوي كانوا كل شي بحياتي مغنيني عن الكل ..؟

ومع هذا  ما سلمت من كلمتين كنت اسمعهم داخل المدرسة وخارجها..,

اما الدافور في حالة المدح والا اللقيط في حالة الذم..

مره في يوم النتايج لما كنت بثاني ثانوي طلعت اصلي الظهر

بعد الصلاه ابوي طلع قبلي وانا تأخرت عنه في المسجد يمكن دقايق

تعرفين ابوي مؤذن وانا دايم اشيك على المسجد واقفله اذا طلعت من المدرسه قبل الآذان..!

قفلت المسجد وطلعت  والااشوف واحد من الجيران ماسك ولده الي كان يدرس بنفس فصلي..,

ويضربه جيت مسرع بفك بينهم لكن قبل اوصله سمعته  يقول للولده وهو يضرب

اللقيط  ولد الشوارع زيادوه ينجح وانت تسقط..,

ضربته على كتفه لأنه  ماكان منتبه لي وقلت له...؟!!

اللقيط ما سهرت تذاكر عنه ولا اعطاك ورقة الامتحان وحليتها عنه لا انت ولا ولدك

والحمدلله ان الارزاق بيد الله..,

عوق بتعجب\ ما شاء الله عليك عندك تحكم با اعصابك بصراحه تنحسد عليه..,

زياد بضحك \ لا واسمعي النكته بعدهادخلت للبيت ..

قالي ابوي ما شفت ابو علي جارنا هو وولده سألوني عنك وبشرتهم انك ناجح..,

يدورونك يبون يباركون لك با النجاح لو شفت  يا زياد فرحتهم بنجاحك ماتنوصف..,

قلت الله يجزاهم خير لقيتهم وباركولي ودعوا لي با التوفيق..,

عوق بعطف \يا كبر قلب ابوك..,

زياد يبتسم بوجع\ابوي  كتلة من الحنان والمسامحه تمشي على الارض...!

وباله طويل ودايم مبتسم مرات لما اطلع انا وهو نمشي با الحاره..,

عيال الجيران يعلقون علينا فانيليا وشوكلاته جنب بعض ..!

انا كنت انقهر وهو لاعادي ينبسط من كلامهم  ويمزح معاهم ...!

وتشوفين كثير منهم صاروا يستحون يقولون قدامنا كذا يخجلون من ردة فعل ابوي عليهم..,

عكس امي الله يرحمها بسرعه تزعل وبسرعه ترضى ..!

مره كنت جالس انا وامي بسور بيتنا  وعيال الجيران يلعبون كوره بين البيوت ودخلت الكوره في  بيتنا..,

كنت  بطلع لهم الكوره وقبل افتح الباب سمعنا واحد من العيال قال كورتنا دخلت في بيت السودا ام الابيض..,

امي على طول اخذت الكوره من يدي و دخلت وجابت سكين شقت الكوره من النص والولد كان معلق الجرس يبي الكوره..,

فتحت الباب وسحبت الولد مع اذنه وبيدها السكين قالت السودا ام الابيض ها المره شقت الكوره ..

المره الثانيه تقطع لسانك با السكين وحطت الكوره فوق راسه..,

عوق بضحك\الحمدلله انك ما اكتسبت من امك العصبيه..

زياد بحزن\الله يرحمها على كثر عصبيتها على كثر ما كانت طيبه وكريمه وحنونه والكل يذكرها بخير..

لايمكن احد من الجيران يطلب منها شي وترده والا يطلب مساعدتها وتخذله ..,

واذا سمعت  وحده من الجيران مريضه او والده اول من يزورهم هي..,

عوق\فعلن ايام عزاها الحريم الي جو يعزون من كثرهم البيت ما اخذهم..,

زياد بحسره\حتى جنازتها حضرها امم الله يغفر لها..,

عوق \ يا الله زياد ذكرتني بموقف صار لي زمان..,

زيادبممازحه \ اتوقع طفولتك حلوه بعد ما شفت صورك مع بنات مسلط..,

عوق بضحك\ هو الموقف اساسه بنات مسلط..,

شفت المشب والملحق كان قبلهم حوش فيه نخل وشجر سدر..,

زياد \اي ماشاء الله مساحته كبيره..

عوق \ من يوم طلعت لدنيا وانا عايشه فيه كل اكثر ذكريات الطفوله بذاك الحوش..,

مره ريم راحت مع خواتهاوبنات خوالها للحديقه وتعلمني انهم استانسوا باالملاهي والعبوا با المراجيح..

وقالت عوق مره ثانيه تعالي معانا خوالي يطلعون بناتهم اذا نجحوا والله تستانسين ..!

جيت عند امي وقلت ابغى الحديقه بلعب با الملاهي والمراجيح..

ماعطتني وجه انقهرت وقعدت ابكي عندها..

ابغى اروح مع ريم اذا نجحنا..

قالت  عيب البنت تبعد عن امها وين ماتروح امها تروح معها..

اذا جا الربيع  ان شاءالله بنطلع مع سعد عند الابل ونخيم معهم ازين من الحديقه..,

وانا ابكي مافيه الا اروح للحديقه ابي المراجيح اذا نجحنا..,

انا عندي  العاب كثيره عرايس وسيارات وفي هدايا من المدرسات..,

على اني ما كنت شاطره بس مدري وش يعطوني الهدايا عليه الله يجزاهم خير...

وهدايا ما ادري منين كانت تجيني اكتشفت بعدين انها من  دار الرعايه

يرسلونها لي  مع الراتب الشهري حقي ..

والعاب اذارحت مع امي لسوق اشتريها..!

المهم ان عندي العاب تكفي عشر بنات ..,

امي نادت الشغاله وقالت جيبي كل العاب عويق وخليها تلعب با الحوش..,

وانا مافيه ما ابي الا المراجيح الي با الحديقه

واخذ الا العاب من يد الشغاله واحذفهن با الحوش وتكسير وتقطيع فيهن ما ابيهن

من غير صياحي الله لايوريك تورمت عيوني..!

ريم يوم سمعت بكاي حطت رجلها لبيتهم وعلمت خالتي نوره اني اصيح ابي الحديقه..

وجات خالتي نوره فازعه وعلمتها امي اني ابكي ابي المراجيح..

قالت خالتي  بنشتري لتس مرجيحه ونخليها بالحوش مثل مرجيحة الحديقه

وانا مافيه صياحي يسمعونه الي اخر الحاره ..

و تطور الموضوع ابي الحديقه ها الحين ماهو اذا نجحت..

وتروح خالتي نوره وتصلح لي مرجيحه بين السدرتين حبل و وتخيط عليه وساده واتمرجح فيها وانسى سالفة الحديقه..

ولا عاد طلبت حتى المراجيح

امي بعد فتره اشترت  لي مراجيح  وخلتهم با الحوش ..

صرت انا العب با المرجيحه الي صلحتها خالتي نوره..,

وبنات  خالتي نوره يلعبون با المراجيح الي امي  اشترتهم  والي يومك ريم تضحك على ذيك السالفه

من كثرما انضربت عليها..

خالتي نوره وعمي عاقبوها ليش تقهرين اليتيمه وامها ما تنفذ لها الي قلتيه..!

زياد بدهشه\طيب ليش ماتاخذك للحديقه احس عادي طلبك ..

عوق با استنكار\زياد انت وش تقول امي زود على انها كبيرة عمر تخاف علي خوف موطبيعي..

تخاف اذا طلعنا للحديقه اضيع منها بزحمة الناس ..

تدري الي اليوم ماشفت حديقه ولا ملاهي ولا مطاعم الا معاك ولا سفر الا للبر..

زياد يضحك ويرفع حواجبه \احسن ما سوت امك علشان تكون ذكرياتنا مشتركه

واحداث اول مره تصير  معاك تكون معي...

اردف زياد بحب وامتنان\انا وانتي جدآمحظوظين الله سخر لنا ناس تكفلو فينا وربونا احسن تربيه..

عوق بحزن\الحمدلله ..

زياد يبتسم \لا تكفين  نظرة ها الحزن فكينا منها

تدرين اني اتكلم معاك واقول ها الحين بتنفجر علي مثل المره الي فاتت..

عوق بحزن وقلة حيله\لا تعودت خلاص انا ما كنت افتح ها الموضوع هذا مع احد

ويمكن ذيك المره اول مره اواجه احد صراحه بحقيقتي..

زياد با استنكار\ليش انتي ما كنتي عارفه من صغرك انك يتيمه..

عوق \لا انا ما عرفت الا با اخر سنه با الثانوي..,

زياد بدهشه\اووووف والله معرفتك كانت متأخره..,

عوق\حكايه طويله لكن جدآتأثرت منها..,

زياد\طيب وش سويتي احس صدمه وخصوص ان المرحله الثانويه هي بداية المشوار الحقيقي للأنسان

يتحدد منها مستقبله العملي..؟!

عوق تتنهد بوجع \ يمكن سبحان الله  اكتشافي لحقيقتي با الوقت هذا بذات كان رحمه لي..!

يعني عسى ان تكرهو شيئآوهو خيرآ لكم..؟!

كم يوم بعد ما عرفت الحقيقه انام على فراشي وادعي اني اموت وارتاح..!

تخيل مرات امسك نفسي ماتنفس يمكن اموت..؟!

حاولت انتحر مره بلعت كم حبة بنادول ..!

والحمدلله انها بنادول ولا هي حبوب الضغط  والسكر حقت امي..

يوم تعبت وطلعوا بي  للمستشفى من اثر الحبوب..

كنت ادعي با الطريق يارب ما اموت يارب تشفيني التوبه ياربي..

صلحو لي غسيل معده ..

زياد با استغراب\امك ما درت انك حاولتي تنتحرين  احس خالتي ما ينلعب عليها..

عوق بحب \ امي على الفطره ترى..

زياد بدهشه \الي اشرفو على حالتك ما خبروها..

عوق\ الا لكن قالوا البنت ماخذه كميه من الحبوب..

يوم سألتني قلت يمه من وجع راسي من المذاكره صرت اخذ كل شوي حبه..

ما درت اني بلعتهم مره وحده ومشت عليها وبعدين ساعتها امي مشغوله فيني..

اردفت عوق بضحك \ماتتوقع زياد من الي عرف اني حاولت انتحر ..

زيادبا استغراب \لايكون الخدامه..

عوق بضحك \لا والله نمر ولد خالتي ام ابراهيم كان معانا يوم كنت في المستشفى وسمع كلام الدكاتره  لأمي..,

زياد بضحك\المحرم على قولتك..

عوق با اعجاب\يا زياد الولد ذيك الساعه صغير بس عقله يوزن بلد اتوقع عمره تسع سنوات اذامو اقل ..!

تخيل بعد ما طلعت من المستشفى جا في يوم الصباح قبل نطلع لمدارسنا..

وانا راكبه السياره قال عوق ابيك توصليني معاك بطريقك قلت ابشر يا المحرم ..

واصلن متعوده مرات ما يروح بسيارتهم يجي معي..,

يوم ركب معاي السياره..,

قال عوق انا ادري انك ما كله حبوب واجد تبين تموتين المستشفى قاله وانا سمعتهم..!

وانتي كبيره وتعرفين ان الي بيذبح نفسه يبلع حبوب واجد وتموته...,

انا كم مره اشوف با التلفزيون ان الي يبي ينتحر يبلع حبوب والا يجرح يده..,

لكن  اذا ذبحتي نفستس والله ان تدخلين النار..,

المنتحر ربي ما يسامحه و كلنا بننساتس ..

محد بيحزن عليتس مثل خالتي وضحى هي الي بتتعب ..,

هي ماعندها بنات غيرتس وش بتسوي لو ان صار لتس شي من وين لها بنت..,

تدري زياد كلام نمر من ضمن اسباب واجد خلتني انولد من جديد..

طفل عمره صغير فكر با امي وانا لا..

ومن يومها تغيرت كليآ..

زياد\لا تستهينين بعقول الا طفال والله مرات عليهم اسئله واجوبه يتنح عندهاالكبيرما يدري كيف طرت لهم..!

عوق بترددوارتباك\زياد تخيل لو يطلعون لك ناس ويقولون احنا اهلك وش بتسوي..؟!

زياد بوجع\اهلي ماتوا ودفنتهم..!

عوق \من جد اسألك وش راح تكون ردت فعلك..,

زياد بمراره\عقب  ما مشى الشيب براسي ماعاد ابيهم با الدنيا..,

بنجتمع عند الواحد الاحد واقتص حقي منهم..,

عوق بوجع\تدري مره لما كنت ادرس با المدرسه الاهليه سمعت اشاعه عنك انك ولدبنت شخصيه كبيره..,

وحتى وحده من المدرسات تتكلم وشوي والا تقسم ان كلامها صحيح وان ابوك دكتوراجنبي

زياد يبتسم بوجع وتهكم\ما شاء الله  وعسى انولدت بجنيف والا باريس ماهو داخل سياره قديمه وسريري كرتون ..,

هذا الناس تحب الاساطيروالغموض وخصوص الشخص الي يكون معروف عند شريحه من المجتمع

وياما سمعت اكثر من كذا ..,

انا احمد ربي ان عمي خليل خبرني كيف لقوني والا يمكن كنت عايش بوهم اهلي وينهم..,

اردف زياد بتهكم موجع\قومي واتركك من الخيالات شوفي الساعه كم..؟

تحلمين اهلنا يطلعون لنا كان الاموات يرجعون..؟!

عوق بتوجس \طيب افرض لو يعني طلعوا..,

زياد يتنهدبقهر\مالهم مكان بينا ولا لهم عذر ولايستحقون نفكر فيهم ثواني..,

عوق تناظر الجوال وبتوتر\يووه الساعه وحده ومن متى واحنا نسولف..,

زياديبتسم\من الساعه ثمان لكن اقتنعت بشي ما كنت مقتنع فيه..!!؟

عوق با استغراب \وشو..!

زياد\اني اشكر الشخص الي نصحك ونبهك ان الحياه ماشيه ماهي واقفه لأاحد واسمي ولدي عليه..

عوق بضحك \لايكون قصدك نمر..,

زياد \ومن غيره على اني كنت حابب يكون اول ولد لي اسمه مساعد..,

عوق بترجي\لا عاد انا واعده نمر اسمي عليه..,

زياديضحك\والله ما بعد صورتك وانتي وهوبيكون عندي  خيارات

ضابطه ام ولدها والشنطه اكبر من الام والولد..!!

زياد يتثاوب\خلينا ندخل نناااااااام ورانا دوام واجيال جديده تنتظر من يساعدها تطلع لدنيا
.
.
.
(كلمه اخيره)
النملة إذا وضعت إصبعك أمامها
و هي تسير لم تـ {ــقف ..!
بل تحاول!
فتغير اتجاهها و تستمر في طريقهاآ ..!
فما بال أحدنا يضرب رأسه
إذا حصل له عائق
و لا يفكر في
تغيير} طريقه؟!
ما دامت الإمكانآات تسمح
.. و الهدف يقبل ..!


لـ / د. سلمان العودة
.
.
.
الي الملتقى قريبآبأذن الله

وسالفه جديده


طيف الأحباب

ام الوليد

تذكروني واحبابي بدعوه طيبه








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





بسم الله الرحمن الرحيم



اللهم يا الله عليك ببشار واعوانه ومن سانده وداهنه,

اللهم احصهم عددا وابدهم بددا ولا تغادر منهم أحد,

اللهم إنهم طغوا وبغوا وعاثوا في الارض الفساد,

وساموا المسلمين سوء العذاب ,

اللهم عجل بنهايتهم واشفي صدور قوم مؤمنين ,

اللهم لاترفع لهم راية واجعلهم لمن خلفهم عبرة وآية,

اللهم اجعل بأسهم بينهم شديد,

وفرق جمعهم وشتت شملهم ,

أنك ولي ذلك والقادر عليه,

ولاحول لنا ولاقوة الابك,

انك على ذلك شهيد وبالاجابة جدير.
.
.
.
هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,


البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,

بمناسبة عودةالمبدعه انفاس قطر بيكون في بارت استثنائي يوم الاثنين..,
.
.
اليوم بنشوف عوق المزايين في اول ظهور لها خارج بيتها

يا الله تعالوا معاي...!!

وسالفه جديدة؛

.
.
.

البارت الرابع والثلاثون

.
.
.

زياديضحك\والله ما بعد صورتك وانتي وهو بيكون عندي  خيارات..,

ضابطه ام ولدها والشنطه اكبر من الام والولد..,

زياد يتثاوب\خلينا ندخل نناااااااام ورانا دوام واجيال جديده تنتظر من يساعدها تطلع لدنيا


ثاني يوم صحيت الصباح زياد كالعاده يطلع ما يصحيني..؟

امي من اكثر من يومين ما سمعت صوتها ضايق صدري عليها ولا معها جوال علشان اكلمها..!

رقم جوالي معاها ليتها تكلمني من اي جوال تطمني عليها..,

دق جوالي ان شاء الله امي..؟

شفت الرقم طلعت نجلاء..

نجلاء\صباح الخير لا يكون نايمه وازعجتك..؟

عوق\وعليكم السلام صباح النور لا صاحيه..

نجلاء\ بشريني عنك وكيفك مع الحمل..,

عوق\طيبه وحملي ان شاء الله ماعليه ..

نجلاء\ الله يقومك با السلامه عوق اليوم دينا بتطلع من المستشفى مع  ولدها..

بنقهويها تجين معانا..

عوق\بشوف زياد واردلك ..,

نجلاء بضحك\زيادعلى ضمانتي ماراح يمانع الا اذا انتي مشغوله..,

عوق\ لا والله عادي ما عندي شغل متى بتطلعون لها..

نجلاء \بعد المغرب..؟!

عوق \على خير بأذن الله بحاول اجي معاكم..

سكرت من نجلاء وكلمت زياداسأله متى يطلع من دوامه..؟

قال كالعاده على وقت العصر..؟

صليت العصروجهزت الغدا ..!؟

اذن العصر حسيته تأخر كلمته بتطمن قال عند الباب ...

دخل زياد وغير لبسه الي كل ما شفته احس بخوف وجلسنا نتغدى..

عوق بتذمر\ ليش ماتلبس ثوب عادي اذا رجعت ترى شكلك يخوف

غير ريحة المعقمات معاك تروع..

زياد بضحك\ يا خوافه با العكس لبسي عادي والمعقمات ماليه البيت ليش ماتخافين منها ..

لكن علشان بالك مشغول با الولاده صارت عندك ايحاءت غريبه..

تغدينا ودخلنا للمقلط غرفة نومنا الجديده..,

عوق بحزن\امي ما كلمتني من يوم راحت لبيت وضحى قلبي مشغول عليها..

زيادبقلة حيله\لو معها جوال كان تطمنا عليها..

اليوم وانا جاي مريت من عند بيتكم شكل البيت مافي احد وحتى سيارة السواق ماهي موجوده

عوق\مع امي السواق والخدامه ماتتركهم وراها اذا انا مو موجوده..؟!

زياد بحب\خلاص اذا ما كلمتك اليوم بشوف طريقه تكلمينها..

عوق با امتنان\الله يجزاك خير..

زياد يبتسم\ولو ما سوينا شي مهما كان هذي جدة العنود

عوق تبتسم\اليوم كلمتني نجلاء...

دينا طلعت من المستشفى با السلامه وتبغاني اروح معهم..

زياد \عندي خبر ناجي مرني الصباح الله يخلي له ها الولد ويبلغه بره فرحان فيه..

اصر اجي اشوفه وطلعت معاه  كسر خاطري انتي عارفه كيف النطق عنده..,

من فرحته با الولد اسأله مايرد يناظر ولده ودموعه تصب عجز يعبر عن فرحته با الكلام بكى..

عوق بتأثر\حتى دينا مره مبسوطه انها ولدت ولد..

تدري زياد استغرب يوم تقول ناجي عنده صعوبه با النطق..

زياد \ليش !

عوق\مره جاتني دينا هنا وماكان لها كلام الا قال ناجي وسوى ناجي..

زياد يبتسم\ ناجي حبيب وقلبه ابيض  يوم رحت املك عليك اصرانه يشهد على زواجنا..,

و بعدين ناجي يستاهل بنت مثل دينا انسانه فاضله وبنت متربيه..

اكيد ما تكذب لكن توصل لك تصرفات ناجي  بطريقتها ونظرتها هي..

عوق\شفته معك با المحكمه وحتى ثاني يوم زواجنا تذكر سلم علي وعرفت انه نطقه بطيئ ..,

زياد \دينا قليل با الحريم مثلها ما شاء الله عليها..,

عوق\الطيبون لطيبات..,

زياد\بعد زواجها اهلها جو عندنا هنا وعملوا زوبعه..,

كان معاها موضي صغيره يبغونها تترك ناجي ورفضت قالت انتوا زوجتوني من البدايه..

وانتو عارفين وضعه وزعلوا منها فتره وبعدين اتصالحت مع اهلها..

عوق\الله يجزاها خير لو كان وحده ثانيه كان لقتها فرصه تتركه ..

زياد\لا ام خليل ماتسويها حتى كلموا امي تتوسط با الموضوع

وانها تقنعهاانه ما في فايده انها تجلس مع ناجي..

وهو فيه عاهه وحتى القدره على الانجاب يبغى لهم وقت مع العلاج..

امي الله يغفر لها تقول ناديتها في بيتي وقلت لها..

اهلك معاهم حق وانتي شوفي نفسك ناجي ماهو ضايع..

من يوم تطلعين من حياته بنزوجه ماراح نتركه بدون حرمه..

عوق بدهشه\كلام امك صراحه جامد..,

تقول من تطلعين نزوجه وش كان رد دينا..؟!

زياد بضحك\ام زياد ماعندها لف ودوران سيده با الوجه..

قالت لها ما تزوجت وابغى اتطلق ناجي ماقصر علي بشي ولا اعيبه بدينه..

اول شخص با المسجد والي فيه من الله سبحانه ماهو من يده

ولماخطبني ماخدعنا اهلي عارفين عيوبه قبل الزواج..

وبنتي اتركها لمين..؟!!

لزوجة اب غيرتها مني تاخذها منها..؟؟!

اوعماتها الي كل وحده مشغوله في بيتها وعيالها ولاهم فاضين لها؟؟

واهلي تحسفوا الحين بعد ما الناس اكلتهم ليش بعتوا بنتكم..

عوق بتعجب\في قصص تسمعها توقف عندها ما تعرف ترد..

زياد بضحك\عش رجب ترى عجب..؟!

عوق \ الله يرحم امك المهم بطلع بعد المغرب مع البنات عندها..

زياد\مو مشكله لكن عوق اذا حضرت سناء معاكم لا تحسسينها بشي او انك نافره منها..

مهما كان هذي بنت نجلاء وساري لا تخليني اندم اني قلت لك عن الموضوع..

عوق با استغراب \اعو ذبالله زياد وش شايفني..

زياد\لا والله عوقتي لاتصيرين حساسه وبعدين لا تستغربين كل شوي جايب لك قصه..

من كثر ماحولي بنات صرت احب اخذ واعطي معك على راحتي بالكلام..

عوق بغيره\خير..خير وش بناته..

زياديضحك ويضم عوق\سوري يا قلبي  لا تفهميني غلط اقصد اني عشت بين خواتي وبناتهم

ترى نجلاء وبشرى اول ما ولدوا البنات وبعدين الاولاد

من غير الحالات الي تجيني كلها من العنصر النسائي..؟!

عوق بتهكم\احسب بعد..

زياد\وترضيه لأم العنود هدية ولد ناجي علي..

عوق\اذا فيها ترضيات بحاول ابحث ورى زلاتك..

زيادبضحك\اجل تبطين تحصلين ترضيات..

اردف بتعب\ بريح ساعه وعلى صلاة المغرب صحيني ..

زياد نام وانا طلعت للمطبخ بشوف وش باخذ معاي صعبه ادخل ويدي فاضيه..

دينا والده وانا اول مره ادخل بيتها..

عملت حلى مستعجل وقهوه ..,

وطلعت من المطبخ ابغى اغير لبسي واتجهز ما بقى شي على المغرب ..

ما ابي اصحي زياد ينزل لي لبس  ولا ابغى ارسل الخادمه لغرفتي..

وانا راح علي الوقت بحاول اطلع وانزل لبسي قبل يصحى زياد..

صعدت لغرفتي مستعجله ..

دخلت الغرفه مكتومه باين شكلها مهجوره..

وطلعت لي لبس اخذت دش فوق بماان كل الي احتاجه هنا..

لبست واستشورت شعري من زمان ما فكيته خليته على طوله ولميته من فوق بكلبس ..

وحطيت مكياج خفيف وطلعت عبايه جديده وطرحه

وشنطه من جهازي الي مافكيت منه شي ...

فتحت علبة اكسسوارات عندي كان فيها تعليقه قديمه من امي وسلسال

التعليقه على شكل سيفين ونخله امي اشترتها لي وانا ادرس خامس ...

حاولت البسها السلسال صغير علي..

مع الحمل احس كل جسمي متورم ..

تذكرت عندي سلسال يناسبها  بدور عليه والبس عليه تعليقة امي

واذا رجعت امي من عند وضحى تشوفني لابستها..

سبحان الله كأنها البارحه يوم نجحت بخامس اشترتها امي ولبستني تقول لااشوفتس منزلتها

امي تعتقد ان الذهب يمنع العين والحسد..,

ونزلت وناديت الخدامه

عطيتها العبايه والطرحه تكويهم وبرقع من البراقع الي جابته لي امي يوم حضرت عشا نواف

حسيتها انها تبيني البسه..!

ابشري يا الوضيح ووالله لو تبيني ادفن نفسي با الحيا ما قلت لا ..

الخادمه اول مره تشوفني فاكه شعري..

الخادمه بتعجب\مدام هذا شعر والا عبايه..,

عوق بضحك\ لا شعري هذا..,

ما ادري خفت من كلمة الخدامه نغزني قلبي منها ولميت شعري بكلبس..

دخلت على زياد وصحيته خلاص اذن المغرب..

طلعت من الغرفه صليت وجلست انتظر زياد..

رجع  من المسجد..

زياد يبتسم با اعجاب \ماشاء الله وش ها الزين..

عوق بخجل \بالله شكلي حلو احس اني منتفخه حيل

زياد بضحك \ حلوه بكل حالاتك اقري على نفسك بس ..,

اردف زياد\توقعت ما القاك..

عوق تبتسم \ كنت انتظرك بتطلع مكان..

زياد\مواعد جزاع ونواف تبين شي..

عوق\سلامتك تقهوى..

زياد\ لا ما ابي ااخرك لا تتركين الخدامه وراك خوذيها معاك..

عوق\اكيد باخذها من بيشيل الاغراض الي معي..

زياد\ذكرتيني بهدية ولد ناجي بطلع فوق وراجع..؟!

صعد زياد وانا لبست برقعي وعباتي

رجع زياد

زياد بدهشه \غريبه وش عندك لابسه برقع ام العوق ..,

عوق تضحك\لاتخاف مانيب مطلعه عيوني بتغطى عليه..,

زيادبضحك\لاماهو قصداكيدبتغطين عيونك اجل بتطلعين وعيونك كذا لكن اول مره اشوفك طالعه ببرقع..,

عوق تبتسم بحزن \اجل عود نفسك اذا زرت احد او زارني بتشوف علي برقع ام العوق..

زيادبمزح\اهم شي اذا انتي معاي لا اشوفه غيره بكيفك سوي الي يريحك كم ام عنودي عندي

اردف بضحك\سبحان الله يا عوق شكلك كأنك امك با اختلاف المراحل العمريه..!!

عوق با ارتباك\وش كأني امي البرقع يبين ان كل الحريم يتشابهون وياالله تأخرنا على الناس

زياد \هذا ظرف فيه فلوس يستفيدون منها اكثر وخصوص انه ولد هديته محيره..,

عوق بتهكم\ما شاء الله عليك وش هالظرف لا بعد لونه احمر..,

زياد بضحك\ عادي بس  كنت محتاج اشياء من المكتبه

وصيت عيال نجلاء لقيتهم جايبينه لي  مع اغراضي..,

احتفظت فيهم بمكتبي قلت يمكن يجي لهم يوم واحتاجهم..

عوق بضحك\والله ما انت سهل تخطط لبعيد والظرف حلو وذوق والاحلى انك كاتب هديه من ام العنود..

زياد يبتسم\تعرفين البيت والا اطلع معاك..

عوق \اطلع معاي عمري مادخلت بيتهم اشوفه بس من بعيد..,

زياد بندم\لو ما سوء التفاهم الي صار بينا كان صارت زيارات بينكم..,

اردف \ايام تنذكر ولا تنعاد ان شاء الله..

عوق تبتسم\ راح الوقت يا دكتور خلنا نطلع..,

طلعت لبيت ناجي مع زياد با السياره على ان البيت قريب..

دخلت عليهم بيتهم صغير لكن مرتب ونظيف حتى الاثاث كان متواضع..

لكن الترتيب والذوق معطيه فخامه..

سلمت على الموجودات كانو نجلاء وبناتها كلهم ماعدا عبير كانت مسافره مع زوجها..,

وبشرى وبناتها وفي وحده شكلها من اقارب دينا تشبه لها كثير..,

باركت لدينا الي فرحتها بولدها منسيتها الي حولها..,

بشرى بقلق \تأخرتي عوق ..

عوق\ما اعرف البيت انتظرت زياد وصلني..

نجلاءبا اعتذار\ما عليش عوق غلطتنا  نسيت انك عمرك ماجيتي هنا..,

عوق منحرجه\لا عادي..

جلسنا نسولف كلنا الا سناء ما سمعت صوتها..,

تناظرني واذا التفت عليها اشغلت نفسها بطفل معها شكلها والده قريب.

اصايل با اعجاب \عوق طالع شكلك وااااااو  با البرقع ودي البسه ما افكه مثلكم..,

حنين بسخريه\بسم عليك اصوله ليش حبيبتي تتوقعين ان شكلك بيصير مثل عوق با البرقع ..,

دينا \ليش عوق ما بتنزليه كل الي جالسين حريم متلك متلهن..,

قاطعتها نجلاء\عادي ديناخلي عوق براحتها..,

دينا منحرجه\والله مو أصدي لكن بحس موماخده راحتها..!

عوق بضحك\لا بلعكس انابا البرقع اخذ راحتي اكثر ..,

مجدبممازحه\عوق لا تصيرين مثل امك بموت اشوف وجها ولاشفته..

نجلاءتناظر مجد بحده \عوق في بيتها ما تلبسه الا اذا طلعت صح والا انا غلطانه..,

عوق بضحك\تهبل امي بسم الله عليها ولبس البرقع من عوايد اهلها واحس اني اذا لبسته تستانس امي..,

وفاء بتساءل\عوق تعرفين ازهار..,

عوق با استغراب\من ازهار..,

وفاء بتأكيد\كانت معاك عربي قابلتها قبل كم يوم..؟!

تذكرتها وقلبي عورني هذي بعد وش عندها لايكون مطلعه علي اشاعه ياربي سترك...,

عوق با ارتباك\ايه تذكرتها لكن ماهي بقاعتي..,

وفاء \ قلت لها انك زوجة خالي وانبسطت كثير..

حتى تقول انهم خطبوك لواحد من اخوانها لكن رفضتي..,

عوق بتوتر\هي صادقه ما صار نصيب بينا وبينهم..

مجد بفضول \ ليش رفضتيهم..!

نجلاء بحده \مجدعيب وش ها التحقيق..؟!

مجد\والله ماما سؤال عادي...,

عوق تبتسم\ نجلاء وش فيك عليها

اردفت عوق\استخرت مجد ولا ارتحت وان شاء الله انه لقى الي افضل مني ..

وفاء\ازهار مره والله تمدح فيك وكانت تتمنى انك من نصيب اخوها..

وقالت ان  خالكم محظوظ  لما تزوج وحده با اخلاق والتزام عوق..

بشرى بضحك\اكيد هذي دعوات خالتي الله يرحمها لزياد..,

نجلاء \عوق وش رايك بولد دينا..

عوق \ تبارك الرحمن الله يحفظه حلو بسم الله عليه..,

مجد \الا الحلو ان شاء الله انتي بتولدينه عاد من زينه ولد دينا صغير واسمه خليل..!

دينا بممازحه \حرام عليك مجوده شو ها التحطيم والله خلو بيجنن ياريت بيطلع على عمي خليل الله يرحمه..,

نجلاء بتوعد\اليوم مجد فاضيه لكم المره الجايه ان شاءالله جنة الاطفال بيوتهم..,

مجدبترجي  \ماماتكفين اجلي القرار لبعد ولادة عوق يارب تولد بنت وتكون نسخة خالي زياد..,

وفاء\ عوق ما سألتي  ولد والا بنت اكيد خالي خبرك..,

عوق \والله يا وفاء خالك ما ينعرف له..!

رافض اني اسأل من وراه لكن  يقول اذا بنت بيسميها العنود..,

اصايل \طيب انتي مقتنعه با الاسم عادي يسمي على جدتي الله يرحمها...,

عوق\اكيد مقتنعه ولو ما فكر انه يسمي انا طلبته يسمي على خالتي..

نجلاءبا اعجاب \الله يكملك بعقلك ماشاء الله عليك الله يقومك با السلامه..

بشرى بألم \والله ماتندمين  اذا سميتها العنود وبتكونين محظوظه اذا جات بنتك بطيبة خالتي وحنانها...,

مجدبممازحه \تدرين عوق خالي رهيب يومه حيرك حملك ولد او بنت..,

نجلاءبقهر \ثانويه عامه ومدري متى تكبرين..,

ولد دينا ماخذ بياض  امه وملامح ابوه ونجلاء كانت تشبهه في ولد الحرمه الي موجوده..!

مع انه ما يشبه له بنظري...,

عرفت منهم انهااخت دينا متزوجه واحد من اصدقاء زوج بشرى..

اشتقت اني اولد بسرعه بعرف طفلي من يشبه ان شاء الله يشبه زياد..,

قبل امشي لبيتي سلمت على ولد دينا واعطيتها الظرف الي من زياد..,

رجعت للبيت مع نجلاء الي اصرت توصلني ..,

انبسطت كثير مع البنات وتعليقاتهم على ولددينا وبنتي العنود الي ما بعد شرفت لدنيا..

والله يجزاها الف خير ازهار على مدحها لي ولا حاولت تشوه سمعتي اني رفضت اخوها..

او حكت بتفاصيل الخطبه والي صار فيها  ممنونه لك يا ازهار الله يوفقك وين مالقيتي وجهك...

مثل ما حفظتي ماء وجهي قدام اهل زوجي وكبرتيني بعيونهم..,

دخلت بيتي وانا افكر بولد دينا طلع للحياه بين عماته وخالته وتعليقاتهم عليه

كل وحده تقول الصفه هذي ماخذها منكم انتم..,

حتى هذي حرموني اهلي منها تشبيه طفلي لأقاربه..!

دخلت غرفتي وانا احس بضيقه وقعدت ابكي  ما ادري ليه

هل هي غيره من  دينا الغريبه واهلها الي يكلموها ويتطمنوا عليها من اماكن بعيده

وفي منهم ما سمعت صوته ومقاطعها على كلامها من سنين طويلة وفرحتهم انها ولدت ولد خلتهم يكلمونها..,

والا من الم ظهري الي احسه بينقص من الوجع..!

او اني فاقده امي من كم يوم حتى صوتها ما سمعته..,

من زمان ها الضيقه ما حسيت فيها..,

استعذت بالله  من ابليس وصليت العشاء..,

كلم زياد يسأل انا وين قلت با البيت كان بيمرني في بيت ناجي..,

على طول خفت يلاحظ بكاي غسلت وجهي بمويه بارده  وغيرت لبسي  وجلست با الصاله انتظره..,

دخل زيادوهو مبتسم..,

زياديبتسم \السلام عليكم توقعتك تتأخرين عندهم ان شاء الله انبسطتي معاهم..

عوق تبتسم بوجع\اي الحمدلله كثير والله استانست معاهم وخصوص مجد عليها تعليقات..

زياد بضحك\لايكون استلمتك..؟!

عوق\ لا بس تدعي ان بنتنا تشبه لك..؟!

زيادبمزح\ان شاء الله تشبه امي  ما ابيها تشبهني ..,

اردف زياد\مجد جدآمشاكسه وتعليقات عليها مو طبيعيه وكيف خليل ان شاء الله طيب..,

عوق تبتسم \ماشاء الله لو تشوف ام موضي وبناتها كيف مهتمين فيه ما يبونه يفتح فمه..

ضحكتني سمر تلعب مع البزارين وتحس عيونها واذانها عنداخوهاوكل شوي تجي تركض تشوف سريره  ..؟!

زياد يبتسم\الله يحفظه لهم جدآتعبوا نفسيآوماديآهي وناجي الله يعوضهم خير..,

عوق تبتسم \ ام موضي راجعت عندك علشان حملها ..,

زياد بضحك\لا رفضت تقول ما بخلي زياد يفحص علي

هي تراجع بنفس المستشفى الي انا فيه رشحت لهاالدكتوره سديم متا بعه حالتها

وهي الي اشرفت على ولادتها.. ,

عوق بغيره\ماشاء الله

زياد يبتسم بتهكم \شامم ريحة غيره ..,

عوق با انتقاد\ لا غيره ولا شي بس سديم كم مره يتكرر اسمها..,

زياد\حرام عليك دكتوره سديم متزوجه وبعدين اكبر مني بكثير ..,

اردف زياد\على فكره ترى سديم عقيم

عوق بدهشه \سبحان الله اخصائية نساء وتوليد وعقيم ..

اردفت عوق \غريبه ليش ماتعالجت او عالجت نفسها ..

زياد\دكتوره سديم عندها عيب خلقي في الرحم وهذا الي منعها من الحمل..,

عملت عمليه وماكانت ناجحه سبب لها عقم تام ..!

عوق با استغراب\بيت ناجي ماتوقعته كذا..؟!

زياد بدهشه\ليش..؟!

عوق\صغير مره لكن ما شاء الله مرتب وحتى اثاثهم ذوق

دينا مستغله كل مساحه با البيت ما شاء الله عليها..؟!

زياد\الحمدلله ان ربي وفق ناجي بزوجه مثل دينا..؟!

وبعدين عوق ترى الحي هذا اسعار الاراضي فيه فلكيه وعايلتنا حالتها متوسطة

والحمدلله ان ربي قدرنا واخذنا ارض  هنا وبنيناهااول كنا في حي اقل من عادي..,

عيال عمي خليل يدهم وحده وناجي وظيفته جدآبسيطه..,

لكن ساعدوه امي وخواته وقدر يسكن في بيت ملك..,

عوق بتردد\ ما قدرت تلقى طريقه اكلم امي ..!

زياد يبتسم\وهذا الي مخلي عيونك الحلوه حمرا ومن اليوم تطلعين من موضوع وتدخلين بموضوع!؟

عوق بارتباك \لا ابدآ عيوني حمرايمكن علشان مانمت ..,

زياد بقلق \مو مسألة نوم وش فيك عوق..؟

سامعه شي ضيق صدرك..؟!

عوق بضيقه\ما ادري زياد مخنوقه حاسه بضيقه طابقه على صدري ..,

زياد \لا تقولين علشان امك لأني ماراح اصدقك..,

عوق تتنهد بوجع\من كل شي..؟!

زياد با استنكار\كيف من كل شي..؟!

عوق \اليوم عند دينا الكل فرحان بولدها ويشيل ويحط فيه..,

اهل ناجي كلهم حولها وهي غريبه بينكم الا ان جوالها ماوقف...!

اقارب ناجي  يكلمونهافرحانين ان ربي رزقها ولد..,

اخوانها واقاربها بقارات ثانيه كلموها وهي مره تضحك مره تبكي من الفرحه..,

زياد بدهشه\شي طبيعي مولود جديد وهي وناجي يتمنون ها الولد من زمان..؟!

عوق ببكى \انا من راح يفرح فيني والا ينتظر عوق وش ولدت بنت والا ولد..!

انا وانت محرومين من ابسط شي حتى انا ننسب شبه اطفالنا لأهلنا..,

اطفال بينولدون محرومين من عم وخال وعزوه..؟

زياد يتنهد بضيقه\عوق  مهماقلت او حاولت اهون عليك ماراح اقدر اخفف عنك قوة الالم الي تحسين فيه لأني مجربه..,

لكن وش بيدي والا بيدك عطيني حل واقعي للي مثل وضعنا..؟!

عوق تمسح دموعها\وين الحل يا زياد كل شي له حل الا مشكلتنا..؟!

زياد بحزن وشرود\انابفتره من حياتي لما فهمت معنى لقيط صح وبمعناها الحقيقي..,

وطبعآالبركه بزملاء المدرسه وبعض الجيران..؟

كنت راح انجن مرات اتمنى اني يتيم امي وابوي توفوا بأي شي المهم اني اعتبرمعروف النسب..؟!

وتجيني خيالات واحلام اما اني انولدت نتيجة زواج مسيار ولا قدرت امي تثبت نسبي..,

او سرقوني حراميه بيساومون اهلي علي يبون فديه

واهلي رفضوا و خافوا الحراميه ينكشفون ورموني بعيد عن اهلي ..؟!

يرجعني لواقعي وارضخ لمرارة الحقيقه لما اتذكر كيف لقاني ابوي مساعد..,

انا اول اسباب دراستي با امريكا اني ابعد عن المجتمع الي كنت فيه ونظراتهم لي...

كثير لحظات كنت اتمنى اقدر اسوي فحص واشوف نفسي لأي جنسيه انتمي..,

من كثر ما اشوف نظرات الاستغراب بعيون الي اتعرف عليه اول مره..

يستغربون لما اقول اني سعودي بعدين لما كبرت شوي..

وخالطت الناس وخصوصآدراستي الطويله با امريكا..

ماعادت مسألة اني مجهول النسب تشغلني كثير..

لأنه شي مالي يدفيه  والمجتمع قاعد يعاقبني بذنب وجريمه ما اقترفتهم..

واذا جاتني حالتك هذي كنت افكر با اسوء الاحتمالات الي ممكن تكون صارت لي..

اتخيل نفسي مكان حالات مرتني با المستشفى وحالات قريت عنها للقطاء ..!!

مثل الطفل الي لقيوه ماكل جسمه النمل وهو حي اصيب با التهاب وعاش فتره  وتوفى..

وطفله  كانت مولوده قبل وقتها ولقيوها مرميه ولو لقيت رعايه وقت ولادتها يمكن راح تتعالج..

الحين مصيبتهامصيبتين مجهولة النسب ومصابه بشلل بسبب ان العمود الفقري ماكان مكتمل..

او الطفل اللقيط الي لقيوه بمكان مهجور وطالعه عليه قوارض وماكله جزء كبير من اطرافه

وعايش الحين  با اعاقة كامله..,

انا وانتي كنا محظوظين احتضنونا ناس اهل خير احسنوا تربيتنا وربي سخرهم لنا..

والدوله كانت ترعانا واحنا داخل الاسر ولنا مخصصات ماليه ورعايه..

صحيه اتوقع انتي مثلي كانوا كل فتره يتطمنون علي ويشوفون كيف امي وابوي يرعوني..

وهذا انا دكتور وانتي معلمه واهلنا الحقيقيين لهم رب يحاسبهم يعني على بالك هم مرتاحين..!

عوق بمراره \كل الي فكرت انت فيه انا لما اكتشفت حقيقتي فكرت فيه كنت  اتمنى اي شي الا اني بنت غير شرعيه ..

والمخصص الي كان يصرف لي امي حالفه ما اصرف منه بحساب مستقل لي..,

حنا تعبنا ماهو مادي تعبنا نفسي ذبحنا استحقار الناس لنا ..,

زياد بوجع وقهر\ذكرتيني  في واحد سعودي تعرفت عليه با امريكا مجهول نسب

عايش هناك ومتزوج امريكيه ومستقر على طول ..,

تخيلي كفلته حرمه ماعندها اطفال عارفه ليش

اردف زياد بتهكم موجع \علشان المخصص الشهري الي ينزل لليتيم هي تاخذه وتستفيد منه..

يعلمني بنفسه يقول ليتها ما كفلتني..!

كانت كل يوم ترميني عند ناس مايهمها بأي وضع انا وكثير تعرضت لتحرشات غير اخلاقيه

من الناس الي ترميني عندهم وحتى من ابناء عايلتها ماكانو يعتبروني بشر دم ولحم

مجرد ابن حرام منبوذ واي ممارسه او تحرش بنظرهم و تصورهم عادي..,

ولما اشتكي لها تضربني وتقول انت قليل ادب..,

ما ارتحت الا بعد  ما الرعايه اكتشفو الي صار لي واخذوني منهم

فتره وهو يتعالج من الي  صار له تخيلي على ان الاشياء الي صارت له وهو صغير

تأثيرها النفسي عليه حتى بعد ما كبر..,

زياد با الم  \حاولي تنسين او تتناسين ها المشاعر

ترى اذا اشغلتي نفسك فيها فعلن هي الي بتذبحك ماهو نظرة الناس واصلن ماراح تستفيدين شي..,

عوق بحزن\والله ادري زياد لكن احساس ماني قادره اتخلص منه..

تدري حتى حملي مافرحت فيه زي العالم والناس خفت من نظرة المجتمع له..

زياد يبتسم بحزن\ لا تكفين لاتكون نظرتك سوداويه مثلي زماااان..

انا اخرت زواجي سنين بسبت ها الافكار اطفالي وش بتكون نظرة الناس لهم..

لأن نظرة المجتمعات لمجهولين النسب وحده منبوذين عالميآ..,

فكنت اسعى اني ادرس واطور نفسي علشان اسعد نفسي..

مقوله سمعتها مره جربتها لقيتها حقيقيه..

َمن لآ يملِك السعآدَة في نفسِه فلنْ يجدهآ في الخآرجْ ،

لِذآ تعلّم كيفَ تكونُ سعيداً حتى لَو كنت وحِيداً .

فإذآ أسعدتَ نفسَك إستطعت إسعآدَ مَن هُم حولِك ،

فَ التغيير يبدأ مِن الدآخِل !


عوق تبتسم بحزن \زياد تدري اني ما اغبطك انا احسدك..

زياد بضحك\ما يحسد المال الا اصحابه ليش طيب..,

عوق\رغم الجراح الي داخلك والي ما يشوفها الا الي يقرب منك..,

الا انك عندك قدره على العطاء عجيبه تاخذ وتعطي وعندك امل ..,

زياد\طيب وحطيت يدي على خدي وقعدت وش راح يصير يعني..؟!

بتبقى على خدي ولااحدراح ينفعني با العكس انا جديت واجتهدت وخليت لي مكانه...,

واحلم اني اكون اسره كبيره اولاد وبنات واشوف بشر من لحمي ودمي حقيقه..

وبحط شعار لحياتنا الزوجيه بما اني دكتور نساء وتوليد لايوقف..,

عوق بدهشه \وش لا يوقف ..!!!؟

زياد \يعني مافي لاتنظيم ولا تحديد نسل ..,

الاسره الي كنت انا وانتي نتمنى انا ننتمي لها..!

بنكون اسره  كبيره بأذن الله تنتمي لنا ..ّ!

عوق\الحين تأكدت من جد انك دكتور..

زياد يضحك بسخريه\ليه ماكنتي مقتنعه يا استاذه عوق..,

عوق\ماهو المقصد لكن مهنة الدكتور انه يعالج نفسية مريضه وبعدين جسده كلامك احس هداني شوي..!

زياد\وبمناسبة هدوء اعصابك عندي لك مفاجئه..؟

عوق\ماابي الا شوفة امي هذي احلى مفاجئه ..

زياد يبتسم \وامك بكراترجع لبيتها الصباح اليوم جزاع يبشرني يقول

ام ابراهيم مكلمه الحرمه الي عندها امك وقالت لها ان ام عوق بترجع لبيتها..

عوق بفرحه وامتنان\الله يبشرك با الخير احس غياب امي عني سنين..

زياد با ارهاق \المهم في عشا لأني دايخ وابي انام..

عوق\العشا دقايق واجهزه ماشاء الله صاير نومك بدري..,

زياد\اول شي صاحي من الفجر ولا ريحت يمكن ساعه بعد العصر..

ثاني شي لو ادركنا فايدة نوم الليل كان ما شفتي احد سهران..

عوق \ اكيد اي شي يخالف الفطره بيكون مضر لا محاله..

جهزت عشا زياد والم ظهري احسه يزيد..,

زياد با استغراب\وش فيه وجهك احسك تعبانه...!

عوق \لا عادي يمكن علشان تحركت كثير اليوم رجلي شوي تألمني وظهري..

زياد \ خليني اخذك للمستشفى..,

عوق بخوف \تكفى زياد لاتخوفني احس اني خلاص طبت مافيني شي ..,

زياد بتحذير\المهم لا تتهاونين بأي اعراض تحسين فيها على طول خبريني لا تغامرين ..

عوق \حاضر دكتور اتوقع لو اتمدد شوي  بيروح الالم..

تعشى زيادودخل ينام وانا انسدحت على كنبه با الصاله احس اني تعبانه ولا فيني نوم ..

بطني وظهري ماني قادره حتى اخذ نفس الخدامه دخلت غرفتها وزياد نايم وتو الليل بأوله..

حسيت الالم زاد علي انادي زياد ما يسمعني ابي امشي ادخل الغرفه ما قدرت ..,

ماكان قدامي الا الجوال ادق على جوال زياد مايردشكله صامت..!!
.
.
.

(كلمه اخيره)

إذا التقمك حوت الهمّ والغمّ وأحاطك الحزن
فسبّح كثيراً وتذكّر يونس في بطن الحوت
(فلولا أنه كان من المسبحين للبث في بطنه إلى يوم يبعثون

د.سلمان بن فهد العوده .

.
.
.

الي الملتقى قريبآبأذن الله

وسالفه جديده


طيف الأحباب

ام الوليد

تذكروني واحبابي بدعوه طيبه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم


اللهم عليك ببشار ومن عاونه وأعانه ،

اللهم أرنا فيهم عجائب قدرتك وآياتك,

يارب ضاقت الا منك يافرج المكروبين كن لعبادك المستضعفين في سوريا,

يالله نسألك لهم فرج قريب , ومخرج رحيب, انت ارحم الراحمين,
.
.
.
هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم اوالشكر..,

او با الرسائل الي تجيني على الخاص ممتنه للجميع..,

البارت اهداء لكل من سطر في متصفح نوح الحمام ولو بكلمه واحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,

واهداااااء خاص للأ سطوره #انفاس قطر# بمناسبة عودتها لنا بعد غياب عام كامل..,
.
.
.
اليوم بنشوف عوق المزايين ومولودها الجديد والاحداث المتلاحقه بحياتها..,
.
.
يا الله تعالوا معاي...!!

وسالفه جديدة؛


البارت الخامس والثلاثين
.
.
حسيت الالم زاد علي انادي زياد ما يسمعني..,

ماكان قدامي الا الجوال ادق على جوال زياد مايردشكله صامت..!!

دقيت على نجلاء ماترد..,

طرت في بالي بشرى كلمتها وردت علي..

عوق بتعب\بشرى انتي وينك..

بشرى بتوجس\ في بيتي وش فيه صوتك..

عوق ببكى\بشرى تعالي للبيت انا تعبانه..

بشرى بذعر\زياد وينه عسى مافيكم شي ..

عوق  بتعب \بشرى بسرعه تعالي تعبانه الحقيني..

بشرى بخوف\عوق لايكون معك ولاده ينزل معاك دم..

عوق بوجع \ما ادري تعالي بسرعه الله يخليك..

بشرى \انا طالعه من بيتي ومعك على الجوال..,

عوق تبكي برعب\بشرى ملابسي غرقت دم..

بشرى \شكلها ولاده لكن تمددي على الارض ارتاحي لا تتحركين وهدي اعصابك انا عند الباب..

عوق بصراخ \واصلي دق على الجرس يمكن زياد والا الخدامه يصحون..,

اردفت عوق\اسمع صوت باب انفتح ..

زياد بحده \مين الي معلق على الجرس..

عوق ببكى\زيادالحقني قاعده انزف..!؟

زياد بغضب  \ ليش ما صحيتيني..

عوق بوجع وصراخ\افتح بشرى عند الباب بسرعه..!

دخلت بشرى  واحس بصوتها هي وزياد والخدامه وعلى طول لفوني بعباتي وبطانيه..,

وحسيت بشي غريب صار لي وبعدها ماعدت احس بشي الا صراخ بشرى..

تقول زياد زوجتك ولدت ..!

صحيت على  مثل الضباب واحس با اصوات مختلفه ..

واحس احد يضرب وجهي..,

زياد يصحي عوق \عوق معي تسمعيني ..؟!

الحرمه\مبروك مدام عوق خلاص اصحي معانا..!؟

ماعرفت من هذي الي تبارك او ليش تبارك ...

صحيت وانا ظر زياد ومعاه حرمه منقبه..

حاولت اتحرك لكن ماقدرت ايديني كان فيها مغذي وشي ثاني شكله كيس دم وحلقي ناشف...

زياد\عوق الحمدلله على السلامه كيفك الحين..

عوق بتعب\تعبانه ودايخه وش  الي صار لي ..

زياد يبتسم\ما صار غير الخيران شاء الله..

عرفت الحرمه دكتوره سديم ...,

سديم \مبروك مدام عوق الف مبروك ..

عوق مرهقه\ ان هنا ليش..

سديم وهي تمسح على راسي \انتي هنا علشانك ولدتي با السلامه..

عوق بدهشه\ متى ولدت..!

زياديبتسم \ في الليل ..

عوق بدهشه وخوف \معقوله ولدت ما حسيت باالولاده يمكن علشان عمليه..

زياد وسديم يضحكون استغربت ضحكهم..!

استأذنت سديم وطلعت  بقيت انا وزياد وممرضة با الغرفه الي كانت اجهزتها كثير..

واستغربت كثرة الاجهزه فيها هذي شكلهاغرفة عمليات لكن تشبه الغرفه الي كانت فيها خالتي العنودقبل تتوفى..

عوق بخوف\زياد الغرفه غريب شكلها..!

انا للحين بغرفة العمليات..؟

زياد يبتسم\  الحمدلله مافي عمليه طلع الجنين اشطر من المشيمه الي كنا خايفين منها ونزل طبيعي قبلها..

وهذي غرفة ملاحظه لأنك نزفتي كثير وهبط معاك الضغط وان شاء الله  اليوم او بكرى  تطلعين لجناح التنويم..

عوق \ الحمدلله لكن ما حسيت بولاده..

زياد\اكيد لأنه اغمى عليك النزيف الي معك كان حادوبعدين انتي ولدتي با السياره

عوق بذهول\كيف با السياره..؟!

زياد\هذا الي صاروالحمدلله ان بشرى معاك وكنا قريبين من المستشفى..!

زياد ابتسم واردف بهمس\طفلك مثل ابوه محل الولاده السياره...

عوق بتعب\ احس با الم من المغرب لكن ماتوقعتها ولاده..؟!

زيادبملامه \ انا قلت لك اي شي يصير معك على طول خبريني..

عوق \ الحمدلله على كل حال بشوف المولوده وينها ..

زياديبتسم\شدي حيلك صحصحي وبتشوفينها با الحضانه..

عوق\عادي الحين اقوم معاك تكفى زياد بشوفها..

زيادبحده\وش تقومين انتظري هذا اخر كيس دم يخلص ويصير خير بعدها..

عوق بوهن\كم الساعه الحين..,

زياديناظر ساعته\لسا بدري 8الصباح ..

دق جوال زياد وطلع يكلم برا الغرفه..

وانا حسيت بنعاس وبعدها صحيت الغرفه  فيها ممرضه مشغوله تكتب ..,

ناظرت يدي ما كان فيه الا ابرةالمغذي كيس الدم ماهو موجود..

شكلي نمت ولا حسيت بكيس الدم يوم خلص..

جاتني الممرضه تسألني احتاج شي طلبت منها تنادي زياد

طلعت  الممرضه بسرعه ورجعت ..,

دخل زياد بعدهاوهو مبسوط ..,

زياد \مساء الخير ان شاء الله احسن من الصباح..

عوق \الحمدلله افضل بكثير لكن بشوف البنت ..

زياد \ان شاءالله  بتشوفينها لكن لازم تاكلين لو شي بسيط..

عوق\مالي نفس بشي تكفى  لاتغصبني على الاكل..

زياد \انتي نفسك منسده من كثر ما نزفتي ما ينفعك الا الاكل..

عوق\طيب با اكل الي اقدر عليه..

زيادبتسم\مو مشكله وعندي لك مفاجئه ان شاء الله تعجبك..

عوق بتذمر\ما ابي مفاجئات بشوف امي وبنتي ..

زياد\انتي اكلي بس وبنشوف وش بتقولين عن المفاجئه..,

نادى زياد ممرضه وطلب اكل واكلت منه بس علشانه..

الممرضه فكت المغذي من يدي وخلت بس الابره

عوق تمسك يدها باالم\طيب ليش مفكيتوها كلها يدي مره تألمني..,

زياد يبتسم\لا خليه افضل علشان لسا باقي لك علاج بنعطيك مضاد ..,

عوق بخوف\انا وش فيني ما احس بشي..

زياد\بعد الولاده اضطرينا نعملك عمليةالمشيمه اتعبتنا مانزلت مع الطفل كلها..

عوق بذعروخوف \عمليه ..,

زياد \ ايوا عملية تنظيف عملتها لك دكتوره سديم وكل شي كويس الحمدلله..,

عوق بهلع \والبنت ..!

زياد يضحك\البنت طيبه الحين تشوفينها ماشاء الله عليها مره كبيره..,

عوق تحاول تنزل من السرير\ياالله بنشوفها..,

زياد\انتظري بجيب لك عربيه انتي تعبانه..

جلست على كرسي متحرك وزياد معاه كيس فيه عبايه وطرحه لبستهم..

واخذتني ممرضه وزياد قدامي يمشي دخل داخل عند الاطفال..

وقبل ادخل استراحة قسم المواليد شفت امي جالسه كنها تنتظرني فز قلبي يوم شفتها ووقفت على عصاها..

كنت بقوم لكن هي حلفت ما اتحرك وسلمت علي..

ام عوق بفرحه\مبروك ماجبتي..

عوق\الله يبارك فيتس شفتيهايمه..,

ام عوق  تضحك بحنان \ايه ياويلي عنتس ياعوق ولدتس كبر الكف..؟

عوق با استنكار\وش ولده يمه انا جبت بنت  حتى زياد منهبل منها يقول مره كبيره..!

ام عوق بدهشه\والله ما ادري يا امتس رجلتس دخلني داخل وقال هذاولد عوق وشفت لي لحيمتن حميرا..!

عوق\ماهمني ولد والا بنت اهم شي يكون بخير..!

ام عوق\الله كريم لا تيأسين من رحمة الله ..

طلع زياد من الحضانه

زياد\يا الله عوق مستعده تدخلين تشوفين ..

عوق\تعالي يمه ادخلي  معي..

ام عوق \لا استنظركم با الاستراحه..

دخلت داخل كل الموجودين اطفال صغارمره وعليهم اجهزه الي بخشمه والي بحلقه والي مسلطين عليه ضوء ازرق..

زياد بمزح\يا الله اذا انتي ذكيه طلعي اي طفل هنا لنا..

عوق وعيونها على حاضنات الاطفال\ما ادري لكن قلبي يقول انه الصغير الي  با الزوايه الي كل جسمه اجهزه..

زياد يبتسم بدهشه\ما شاء الله عليك اي والله ان هذا هو ولدك..

عوق\ليش انا ماولدت بنت..,

زياد بضحك\  هالمره ولد  ..,

والمره الجايه ان شاء الله بنت  تعالي شوفيه من قريب ..

قربت من الحاضنه شفت طفل ماتبان ملامحه لا حول له ولاقوه كل جسمه اجهزه وتنفسه سريع ما ادري ليش قعدت ابكي..

كنت بعاتب زياد ليش يقول بنت كبيره لكن شكل ولدي قطع قلبي ونساني معاتبة زياد..,

زياديبتسم بعطف \ليه الصياح الولد طيب وكل شي عنده كويس..

عوق تبلع غصه بحزن\ وش كويس وهو ماهو باين منه شي من كثر الاجهزه..

زياد \كل هذا شي طبيعي نسيتي انه انولد على آخرالشهرالسابع ..

عوق\ما ادري حاسه ان فيه شي..,

زياد بتهدئه\تعوذي من ابليس الولد طيب وهي مسألة وقت ويطلع..

طلعت من غرفة رعاية الاطفال الخدج وخليت قلبي مع ولدي الي مثل ما قالت امي كبر كف اليد..

رجعت لغرفه بجناح التنويم وامي كانت معي...

طلبت من زياد امي تتنوم معاي ما تتركني وافق انها تبات معاي حتى اطلع من المستشفى..

وقت الزياره اهل زياد كلهم زاروني بشرى ونجلاء وبناتهم حتى بنات ناجي الصغار..

الغرفه امتلت الي ما حضروا عبير وسناء كلموني على جوال نجلاء..

با الرغم من تعبي النفسي والبدني الا اني حسيت بدفئ العائله لما شفت اهل زياد مجتمعين عندي..

نجلاءبممازحه\يا غياره غرتي من دينا ولدتي بسرعه..

ام عوق بحده\امر الله يا ام راكان ما فيهانغاره..

نجلاء منحرجه\ما كنت اقصد بس امزح مع عوق يا خالتي..

عوق تبتسم بتعب \ماتوقعت اني با اولد با الوقت هذا..

ام عوق\لا ماعليتس  ان شاء الله الا العافيه ..

اردفت بشفقه\لكن الولد صغيرن مره والله ما شفته من صغره..

بشرى\الحمدلله يمكن خيره انه انولد صغير جاطبيعي

وبعدين الاجهزه متطوره بيحافظون عليه كنه في بطن امه ويطلع عادي..

دخل علينا زياد..

زياد بفرحه\السلام عليكم ماشاء الله كلكم جايين..

مجدبمشاكسه \اي خالي كلنا جايين علشان بنشوف ولدك والا انت وعوق شبعنا منكم...

زياد يرفع حواجب بممازحه \مافيه ولدي شوفته بفلوس ..

نجلاء تبتسم \خلك من مجد كيف الولد..

زياد\لا الحمدلله طيب ننتظر يكمل 36 اسبوع ويطلع ان شاءالله..

عوق بوجع وتذمر\كثير زياد يعني 6اسابيع..!

بشرى بممازحه\يا شيخه ارتاحي من ازعاجه واشبعي نوم..

اصايل بمشاكسه  \ياليت خواتي مثل عوق

لا هم يولدون ويطلعون لبيتنا با ازعاجهم..!

تذكار با استنكار\ليش ان شاء الله وش فايدتكن خوات..؟

اصايل بملامه \يا اما خدامات يا اما ماتبونا..!

بشرى بحده وانتقاد \انتوا جايين زياره والا ازعاج انتي وهي..؟!

عوق تبتسم \ عادي بشرى يا ليت كل يوم تزعجوني..!

وفاء تلتفت لزياد \خالي  وش بتسمي ولدك..؟!

اصايل بترجي\خالي تكفى سمه اسم حلو والا بيحقد عليك اذا كبر..!

مجد بتهكم\ارحموا ها الاطفال من اسامي اجدادكم القديمه وهم بخير..؟

نجلاء\ليش وشفيها الاسامي القديمه والله كلها حلى ورزه وش تبينه يسميه..,

مجد بضحك\عاد الا زعل ام راكان خالي سمه مرزوق على جد امي بيطلع فله..!

زياديبتسم \لا الي بيسميه خالتي ام عوق..!

ام عوق\الله يسلمك انا ما اعرف اسمي لكن ازين الاسامي ماحمد وعبد..!

زياد\يعني مافي خاطرك اسم..؟!

ام عوق\لا والله بكيفكم الي تبونه هو الزين..؟!

زيادالتفتت لخواته \وبشرى ونجلاء في خاطركم اسم..؟!

نجلاء \لا زياد الي يعجبكم انت وعوق يعجبنا..,

بشرى با امتنان \الله يرفع قدرك ويجبر بخاطرك ..,

زياد\بما ان ولدي انولد صغير بصراحه نفسي اسميه اسم كبير..

منان\خالي سمه اسم مركب المعتصم بالله او سيف الاسلام

زياد\ لا صعبه شوي منونه ابي اسم الكل يقدر ينطقه..!

وانتي عوق في بالك اسم..,

عوق بوجع \بكيفك اهم شي يطلع با السلامه..,

زياد يناظر عوق بطرف عين\وش رايكم طيب با اسم نمر..؟!

مجد بتهكم\الا خالي انت وش رايك بليث وولدك بيصير الليث الابيض..؟!

زياد بمداعبه \ لا يا حلوه النمر الابيض اسم مرعب ويخوف..,

نجلاء \ حلو الاسم وخفيف..؟!

زياد\خلاص اجل اعتمدنا الاسم اذا ام راكان اختنا الكبرى معجبها..؟!

وقت الزياره مر بسرعه بين تعليقات خوات زياد وبناتهم وانتقادات امي للبنات

بعدها طلعوا يشوفون  نمر..؟!

ام عوق بحب \ارتاحي يا امتس نامي من صبح وانتي جالسه ..,

عوق با ارهاق\ مرتاحه يمه كلمتني ريم تقول بيجون زيارة الليل..,

ام عوق \اي حياهم الله متى بيكتبون لتس خروج..!

عوق \ما ادري عن زياد اكيد الخبر عنده..؟

ام عوق بدهشه \والله يارجلتس ياهو ذهين ..,

عوق بضحك\ اكيد علشان اسم نمر..؟!

ام عوق\مير مشاهاعلى اهله انه هو الي مسميه..!

عوق\اسم نمر حلو ماهو عاجبتس نغيره..,

ام عوق بفخر\لا بالله زين  وش ازين من اسم ابوي نمربن هجاد طويل الاشبار...

اردفت وضحى بأمر\ لكن بقولتس كلمتين حطيهن حلق بذانتس..؟!

عوق\يمه انتي كل كلامتس قدام عيوني ما اقدر اخالفه..,

ام عوق بتحذير\حنا يا الحريم نسولف وننسى وش قلنا لكن الرياجيل يسجلونه ومرات يستدرجتس الرجال يشوف وش وراتس

عوق\لا يمه زياد ماهو من ها النوع..,

ام عوق \منه والا ماهو منه احذري تقولين لتس كلمة تورطين بها بليلة مزح وضحك وتجيبين الي وراتس وقدامتس..!

عوق بتهكم\وش عندي من الاسرار ابي اقولها حياتي قدامه هو وغيره معروفه

ام عوق\والله يا بنتي ماهو مقصد لكن مرات شي تشوفينه صغيروعند غيرتس كبير..!

زاروني ام ابراهيم وبناتهاوانبسطت معاهم يومي كان حافل ما توقعت با القى ها الاهتمام من الكل..,

من غير بوكيهات الورد الي ملت الجناح من زملاء زياد با المستشفى..

جلست في المستشفى يومين وطلعت بعدها لبيت امي..

امي حسيتها تعبانه ومرهقه وحتى اذا نامت اسمع لها آنين يوجع القلب ..,

اسألها تقولي مافي شي انتي توهمين..!

بفترة ها الاسبوع الكل زارني في بيت امي..,

ومن كثر الحريم الي طالعين داخلين خدامتي وخدامة امي ما صاروا يلحقون با الشغل..,

زياد كل مره يجي في بيت امي ما يكون في فرصه يشوفني..

التواصل بيني وبينه عن طريق الجوال الا اذا بغيت شي ضروري واحيان يدخل دقايق يشوفني ويطلع...,

ناس دخولهم عليك بلسم وناس دخولهم عليك يتركون وراهم هم وغم..

بعد اسبوع من ولادتي..

ام عوق\كلمت وضحى بنت ناصر تقول انها با الطريق بتجي تشوفتس وتبارك لتس..

عوق بتذمر\ وش تبي هذي ليش تعني نفسها يكفي مكالمة جوال..؟

ام عوق\ لا والله حياها الله وش تبيني اقولها..

عوق بقهر\سبحان الله من الله ها الانسانه يا ثقلها على قلبي..

ام عوق\خليها عنتس اكلتي لحمها..

دخلت الخادمه وراها حرمه عرفتها

وضحى \مبروك يا عمه ماجابت عوق..

ام عوق\الله يبارك فيتس..

وضحى \ان شاء الله انتس طيبه يا عوق..

عوق بتذمر \الحمدلله ابشرتس اني بخير ونعمه

وضحى بتهكم  \ما اسرع ماولدتي يا عوق من عرستس ما كملتي ثمان شهور..,

ام عوق بغضب \ورعها ناقص يا وضيحه ما بعد تم شهور حماله..,

وضحى \هو وينه ذالحين ..

عوق بحزن\با المستشفى با الحضانه ما بعد طلع..

وضحى \يا ويلي عنتس يا شين الحرمه الوالده ورعها ماهو بمعها ..

ام عوق بسخريه\وياشين بعد الي ما يثمن كلامه ولايقدر على لسانه..

وضحى منحرجه\ ياعمه ماقصدت شي..

ام عوق بتهكم \قصدتي والا ما قصدتي كلامتس لاقام ولا قعد عندنا..

وضحى بتهكم\ بأي شهر ولدتي ياعوق...,

عوق بوجع\با آخرالسابع

وضحى \الحمدلله ماهو با الثامن والا كان مات وحتى السابع واجد الا طفال الي ينوجعون ويموتون..,

ام عوق بحده\الله الي خلقه والله الي يدبره ومرات الفال يرجع بوجه قايله..,

وضحى با ارتباك \يا عمه انا بمشي جيت بتطمن على عوق ولي رجعه ان شاء الله..

ام عوق \كفيتي وفيتي ماقصرتي لاتتعبين نفستس عوق بتمشي لبيتها ماهي مطوله عندي..

وضحى \مع السلامه اجل بيتها استحي مااقدرازورها فيه والا كان ودي اني اشوف وليدها اذا طلع..

ام عوق \ان شاءالله نعلمتس اذا طلع ولدها سلمي على رجلتس  شجيع وان شاء الله انه من الصابرين..

مشت وضحى بعد ما قهرتني بسوالفها...!

عوق ببكى \ما قلت لتس انهاغثيثة وكلامها سم ..!

ام عوق بحده\ وانتي وارتس قمتي تصبين ها الدموع  خليها تولي هي وهبالها..,

عوق بحرقه\هي جايه تبارك لي والا تغثني...

ام عوق\ يا عوق كان كلمه بتسمعينها بتغتثين والله الي ما ارتحتي طول عمرتس..

عوق بوجع\وش قصدها يوم تقول ماكملتي من عرستس ثمان شهور..

والا يوم تفاول على الولدهي ما تخاف الله يبلاها في بناتها..

ام عوق\والله يا بنتي ان كل من استهزا با احدالا وربي ابتلاه..

عوق بضحك \ما اقول الا الله يا صبر الارض بس ..؟

ام عوق بخوف\بسم الله وش جاتس مره تبتسين ومره تضحكين..؟!

عوق\كلامتس لو ضحى يوم جات تمشي...؟!

ام عوق بضحك\وانا صادزه لاتنسين شجيع ادعي له با الصبر عليها..,

ترى آل ناصر والله ما كلهم شر هذولا بنياتهم دقن يباركن لتس وفرحانات بسلامتس

وماعلينا منهم ناخذ زينهم ونتناسى شينهم..,


مر اسبوعين من ولادتي  طلبت من زيادواصريت  ياخذني للمستشفى بشوف ولدي..

وهذي اول مره اشوفه فيها ..!؟

زياد كان يتهرب مني  لاشوف ولدي ومرات تجيني حمى وتتعبني..

وفوق هذا كله امي الي احس تعبها زاد وحتى ونينها اسمعه وانا بغرفتي ومع هذا تكابر ماتبي تطلع للمستشفى..

كلمت زياد واصريت اني اشوف ولدي وافق و تجهزت وطلعت  للمستشفى..

زياد في السياره\هلا والله با ام نمر..,

عوق بفرحه\هلابك اخيرآبشوف ها النمر..,

زياد\ما عليه بتشوفينه ان شاء الله خلاص ان شاء الله كم اسبوع ويوصل للوزن المثالي ويطلع..

عوق\كم باقي طيب نفسي اتخيل شكله ما اذكر منه الا اجهزه داخل حاضنه ..

زياد\ماباقي شي ان شاءالله تدرين كم وزنه يوم انولد..

عوق بخوف \ كم ؟!

زياد\كيلو كان مره صغير ..

عوق بحيره وتردد\زياد الولد فيه شي..

زياد يبتسم \لا ابدآليش تقولين كذا بتشوفينه الحين ترى غيروا مكانه..

دخلت قسم الاطفال واحس قلبي يدق بسرعه وخايفه..

وقفت قدام حاضنات الاطفال وقفت اناظر من فيهم ولدي..

دلني قلبي عليه مثل المره الاولى وقفت قدام حاضنته وجلست على كرسي احس رجولي ما تشليني من شوفته بها الوضع..؟

بكيت غصب عني شكله الي لآن صغير وحواليه اجهزه  ويحرك ايديه ورجليه..

زياد بفرح \ليش تبكين والله نموري احسن منك شوفيه يرحب فيك على طريقته..

عوق بحزن\الحين عرفت السبب انك تتهرب ماتبيني ازوره..,

زياد\ قولي الحمدلله ولدك تتحسن حالته بشكل سريع وملحوظ..

عوق بحسره\وين التقدم وها الاجهزه ليش مشبكه بجسمه..!؟

زياد\ الولد لاتنسين خديج والنزيف الي صار لك اثر عليه وفي اعضاء بجسمه الحين بدت تكتمل

وزنه زاد 500غرام يعني زيهم وان شاء الله يطلع..,

عوق بيأس\معقوله نمر  بيطلع من الحاضنه ويعيش..

زيادبطمئنه\ان شاء الله ليش كذا فاقده الامل انا علشان كذا ما كنت ابغاك تشوفين الا بعد ما يقرب يطلع ..,

رجعت للبيت وانا نفسيتي تعبانه من الي شفته..!

ولدي عمره اسبوعين وحتى ملامحه ماهي باينه..,

ام عوق بترقب\ها بشري عن الولد..؟

عوق با ألم\والله ما ادري يمه شكله ما يطمن..

ام عوق\تعوذي من ابليس وادعي له ..

عوق بخوف \الله كريم  لكن الولد الله يخلف علي فيه..,

ام عوق بحده\بسم الله عليتس وش ها الطيره الي فيتس

وها المستشفيات الي مليانه وراعين انولدو قبل وقتهم وش مفتوحه له غيران فيهم الي مثل ولدتس ..,

عوق تتنهد بوجع\والله يمه مهيئه نفسي لكل شي ان ربي خلاه حامده وشاكره وان اخذه حامده وشاكره..

وش بيدي لو عاش وجا فيه اعاقه يتعذب طول عمره الله يدبره من عنده با احسن التدابير..,

لكن انتي شكلتس تعبانه..

ام عوق\ والله يا بنتي ما مثل الرضا بقضى الله وانا ما بي غير الخير شوي ماغص يمكن خشة برد..

عوق \اكلم زياد يجي ياخذك للمستشفى..

ام عوق\لا بالله ريحينا من دوخة المستشفى..

عوق بخوف \وش اريحتس يمه والله ان فيتس شي انا بروح معتس للمستشفى..

ام عوق بغضب \فكينا ولاتطرين المستشفى ما نيب رايحه..

عوق با استعطاف\يا ميمتي خلينا نروح  وان شاء الله انه تعب بسيط..

ام عوق بوهن \ان زاد تعبي رحت انتي بس ارتاحي ما عليتس مني..

خمس ايام على اخر زياره لولدي وكم مره يحاول زياداني ازوره

لكن ارفض احس اني اكتئبت وان ها الولد بيصير فيه شي وانا ما ابي اتعلق فيه ..

امي زاد تعبها  احس وجها صاير اصفر ومهدود حيلها  ..

كلمت زياد يحاول يقنع امي تراجع المستشفى ..

وبعد جهد من زياد ومني  وافقت امي تطلع للمستشفى مع زياد وخادمتها..

رجع زياد وامي ماهي معاه..

عوق بتوجس \زياد امي وينها

زياد بتوتر \خالتي تعبانه وبعدين ليش ماخبرتيني شكل تعبها من فتره ..

عوق بخوف\هي رفضت وتعاند تقول انا طيبه مافيني شي امي شفيها..

زياد\ما ابي اكذب عليك خالتي لا زم تتنوم ..

عوق بخوف\امي فيها شي..

زياد بحزن\عملنا لها تحاليل واشعه وان شاء الله اليوم بشوف النتايج وعليهانقرر..

عوق \طيب انت وش تتوقع فيها ..

زياد\ما اقدر اشخص كذا لازم اشوف الفحص وهيئي نفسك لأسوء الاحتمالات..

عوق بتذمر\كيف اسوء انت اكيد عارف وش فيها خبرني ولا تقعد تمهد..

زياد\ماهو مسألة امهد لك خالتي كبيره با العمر وتوقعي اي شي حرمه تجاوزت 90سنه..

عوق \حتى ولو واذا كانت كبيره هذي امي ما ابي افقدها لو عمرها مليون سنه ..

زياد\ان شاء الله خير وبعدين ابشرك اليوم نمر افضل من الايام السابقه..

عوق بحده\ اهم شي امي نمر انولد قبل وقته ومهيئه نفسي اني افقده لكن امي لا..

زياد بعصبيه\اعوذ بالله وش ها التشائم..,

غلطان حتى الي يجلس عندك..

طلع زياد وتركني بحيرتي وعذابي..

من ها الولد الي شكله الله اعلم انه ماراح يعيش ..

والا امي الي تعبت فجأها..

اذا فقدت امي كيف بعيش بعدها..

ما ابي لا نمر ولازياد ولا شي ابي امي تبقى لي انا الي رابطني با الحياه هي..

اذا صار لأمي  شي من يبقى لي انا وين اروح..,

لا زم  اشوفها واقول يمه لمين  تتركيني  زياد كلامه ارعب قلبي عليها..

كلمت السواق يجهز السياره بشوف امي وصلت للمستشفى سألت عن غرفة لقيتها بغرفه خاصه..

دخلت عليها امي لابسه لبس المستشفى وهذي اول مره تصير امي ماترضى الا لبسها لكن برقعها مانزلت ويدها فيهامغذي..,

وحتى جسم امي صاير هزيل ونحفانه ..!

عوق بوجع\يمه اشلونتس الحين..

ام عوق بحده\طيبه انتي وش طلعتس من البيت وتوتس والده..

عوق  بخوف\انا طيبه اهم شي انتي..

ام عوق بطمئنه\ماعلي شر ان شاء الله لكن رجلتس الله يهديه ابلشني غصب نومني با المستشفى..,

عوق بخوف\يمه وش تحسين فيه..

ام عوق \ ما احس بشي غير رجلتس الموسوس هو الي قوم الدنيا علي

بطني شوي يوجعني قلت عطوني علاج وطلعوني..

عوق من بين دموعها\خليهم يمه يفحصون عليتس هم ادرى..

ام عوق\وش عندهم الي يدري ويشفي الله وبعدين انتي وش بلاتس تبتسين..,

عوق بغصه \لا عادي لكن تعرفيني ام دميعه..

ام عوق \لايكون ولدتس فيه شي..

عوق بيأس \ولدي ربي الي جابه وهو الي يدبره سبحانه ماعاد يهمني اهم شي انتي..

ام عوق تبتسم بوجع \اعوذ بالله وش ها الكلام ان شاء الله  يطلع با السلامه

لا يغرتس صغره يالبى عويناته الي كني اشوفها عويناتس..,

عوق وهي تشعر بمراره بحنجرتها\يمه تكفين لا تتركيني ما ابي شي من الدنيا غيرتس ..,

ام عوق وهي تمسح دموع حاره\يا بنتي انتي وش جاتس  من من دَنَّتْ رحايله رَحَل كلنا هذا مصيرنا

عوق ببكى\ يمه تكفين لاتقولين ها الكلمه انامصيري ومصيرتس واحد بقعد هنا معتس نطلع مع بعض والا نتنوم مع بعض..

ام عوق بملامه\وش يجلستس عندي المستشفى بارد والمكان ما يريح وانتي نفاس ارجعي للبيت..

عوق با اصرار\انا حلفت ما ارجع الا انتي معي..

ام عوق با انتقاد\وين ايمانتس وين  علمتس وهذا وانتي حافظه القرآن..

عوق ببكى \ الحمدلله ايماني بربي قوي انا وش قلت ابي امي ابي امي..,

ام عوق تتنهد بحسره\امتس يا بنتي مثل شمس النهار وقت مغربيه قرب زوالهاوانتي مثل اول النهار..,

عوق تمسح دموعها\لاتقولين كذا عشنا مع بعض ونموت مع بعض انا هذا مكاني الي ماتحرك منه الا معتس..,

ام عوق تتنهد بقلة حيله\دفي نفستس المستشفى بارد..

عوق ببكى\يمه ابي انام بحضنتس مثل قبل  يمه انا خايفه..

ام عوق بوجع\لاحول ولا قوة الا بالله وش مخوفتس تعالي بحضني غديتي مره وعقلتس صغير..,

طلعت لسرير مع امي وحضنتها حبيت عيونها وشميت شعرها وهذا الشعور الي يجيني كل ماخفت من شي..,

لكن هذي ماهي ريحة امي هذي ريحة شي غريب عني ما تعودته ..

نمت بحضن امي صحيت على صوت زياد يتكلم مع امي..

زياد  \من متى وهي هنا..

ام عوق\من عقب صلاة العصر وهي عندي ابي اقوم اصلي المغرب ماسكتني ماني قادره اتحرك صليت وانا بمكاني..

زياد\ما قالت لي انها بتجيك والا كان انا جبتها لك..

ام عوق با استعطاف \ماتقصر الله يرضى عليك ترفق عليهاترى هي ضعيفه مامن قلب ومتولعتن بي وتوها نفاس..

زياد يبتسم\ماهي مشكل ام نمر تدلل لها الي يرضيها..,

اردف زياد بتردد \خاله بنسوي لك اشعه..

ام عوق\انتوا ما شوعتوني خلاص..

زياد \لا هذي اشعه  مقطعيه..

ام عوق\ سبحان الله هذا انتم تهولون وتكبرون الشي البسيط..

زياديبتسم با الم\و ش نسوي غاليه عندنا لازم لك رعايه خاصه ..

عوق بتعب \بروح مع امي للاشعه..

زياد\ ماشاء الله صحيتي ارتاحي يا عوق خالتي لا زم 4ساعات تكون صايمه قبل الاشعه..

عوق\لا انا مع امي وين ما تروح ..؟

ام عوق بضحك\ خلها بكيفها لا تزعل عوق المزايين..

عوق تحتضن كتف امها\من زمان ما سمعت ها الاسم منتس يمه..

ام عوق بضحك\ابعدي ضايقتيني وش يقول عنتس رجلتس الحين

عوق بحده\ما علي منه انا معتس..

زياد يبتسم \خليها يا خالتي انا لي نمر الي بياخذ حقي منها..

ام عوق\يا سقى الله يوم اشوفه يلعب بينا..

زياد  يتنهدبحسره \الله كريم يا خالتي..,

نبرة صوت زياد غريبه ليه قال كذا امي او نمر فيهم شي احساسي يقوله

زياد\خالتي بكرا الاشعه لأنك لازم تصومين  عندي شغل اذا خلصته مريتك..,

سهرت الليل وانا بحضن امي على ان زياد طلب من ادارة المستشفى سريرمرافق لي لكن مانمت عليه نمت مع امي..,

الممرضات جهزو امي وانا طلعت معاها لغرفة الاشعه احس زيادواطباء با المستشفى مهتمين بزياده

ماادري علشانها ام زوجة زياد او ان امي حالتها خطيره..

رفض زياد ادخل مع امي داخل غرفة الاشعه و جلست انتظرها ..
.
.
.
(كلمه اخيره)


‏س: كيف يسلم العبد بقضاء الله جل وعلا وقدره؟

ج: يوقن بأن ربه عز وجل منزه عن الظلم وأنه أرحم به من نفسه،

وأن الحياة الدنيا ما هي إلا طريق للعبور إلى الآخرة بعد الحياة البرزخية،

ويعلم بأن القلوب أوعية لا علاقة لحياتها بحياة الإنسان الظاهرة،

فقد ينعم ساكن الكهف رضا وقناعة، وتشقى قلوب من في القصور تسخطا وجزعا.

(صالح المغامسي)
.
.
.

الي الملتقى قريبآبأذن الله

وسالفه جديده


طيف الأحباب

ام الوليد

تذكروني واحبابي بدعوه طيبه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم


اللهم انا نسألك بسطوة جبروت قهرك , وبسرعة اغاثة نصرك , وبغيرتك لانتهاك حرماتك ,

نسالك يا الله يا الله يا الله يا سميع يا قريب يا مجيب يا سريع يا منتقم يا جبار...

اللهم عليك ببشار واعوااانه الخونه,

اللهم لاترفع لهم رايه واجعلهم لمن خلفهم عبرة وآيه وفرق بين كلمتهم وفرق بينه وبين جنوووده,

اللهم اجعل تدبيرهم تدميرهم و اجعل الدائرة عليهم,

اللهم اجعل بأسهم بينهم و اقذف بينهم العداوة و البغضاء و سلط عليهم شرارهم و دمرهم بأيديهم,

اللهم  ارمهم ببعضهم و اجعل نارهم تحرقهم اللهم إنا نشكوهم إليك يا جبار عجل لأخوننا في سوريا نصرك و فتحك المبين,
.
.

هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,


البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,

واهداااء خاص للغوالي ارادة الحياة-نوف بنت نايف

.
.

اليوم بنشوف عوق المزايين والحدث الاكبر في حياتها

يا الله تعالوا معاي...!!

وسالفه جديدة؛

.
.

البارت السادس والثلاثين

.
.
رفض زياد ادخل مع امي داخل قسم الاشعه و جلست انتظرها..,

طلعت امي بعد فتره من غرفة الاشعه..,

الي غرفة التنويم دخلت ممرضه وقالت في دكاتره بيدخلون تغطيت ولبست عباتي..

دخل زياد ومعاه اوراق ومعاه ثلاث دكاتره وممرضات امتلت الغرفه..,

زيادبقلق\خاله انتي من متى تحسين بوجع بطنك..,

ام عوق \ مبطي  ..,

زياد بتساءل \طيب ليش  مالك فحص سابق  ملفك مافيه الا متابعه لضغط والسكر واخر مراجعه لك قبل اكثر من سنتين..!

ام عوق بتردد وارتباك \ انا ليا تعبت اراجع المستوصف الي جنب بيتي ويعطوني علاج  ..

زيادبتودد\ياخاله غلط انك من بداية تعبك ما راجعتي  للمستشفى ولا طلبتي فحص شامل..,

المستوصفات امكانايتها محدوده..,

ام عوق بحده\وش اطلب عليه انا مافيني غير العافيه اكتبوا لي خروج ابي بيتي..,

زيادبا اصرار\مانقدر نكتب لك خروج انتي تعبانه ياخاله ومحتاجه عمليه ..,

ام عوق برعب  \ وش عمليته مانيب مصلحه عمليات ولاابي غير اطلع لبيتي..,

زياد بحزم \لازم العمليه مانبي نتأخر الوقت محسوب عليك

ام عوق\ليش تبون تجربون بي عقب ها العمر..,

زياد بقلة حيله \يا خاله وش نجرب لازم توقعين على العمليه ..,

عوق تمسح دموعها \وش عملياته العمليات للي بعمر امي خطيره احنا عارفين..؟

زياد بوجع\اي اعرف لكن ليش التشائم  والأفكار السودوايه..!

ام عوق بوجع\زياد يا امك علمني وش هي له العمليه..,

زياد بمراره \عندك مشاكل بسيطه  باالامعاء والرحم..,

ام عوق بتعجب\والرحم وش دخله انا عجوز لاني حامل ولا والد..!

زياد\خالتي هذي اشياء مالها دخل با الحمل والولاده احنا بس خايفين عليك..,

ام عوق\ لاصار هذا هي لابالله اكتبولي خروج وان شاء الله انها مثل ما قلت بسيطه..

زياد\يا خالتي وضعك ما يسمح انك تطلعين للبيت والمفروض من زمان متنومه..

احد الدكاتره بجمود\ مانقدر نسمح لك با الخروج هذي فيها مسؤليه..,

عوق بغضب \شكل الي في امي ماهو بسيط والا ليش كلكم مصرين على العمليه..,

دكتور ثاني\امك ماهي اول حاله تجينا كثير غيرهاليش مصعبين الموضوع..!

دكتور آخر \يا اختي لازم امك توافق على العمليه في خطر عليها ولازم توقعيها ما نقدر نسوي شي الا بموافقتها..,

ام عوق با اصرار\التوقيع ماني موقعه والي من الله حياه الله..,

طلع زياد من غرفة امي هو والدكاتره وخفت يوم اشوفهم مهتمين ويناظرون الاوراق..!

يتكلمون ويأشرون على امي وانا ما افهم وش يقولون..!

وزياد متأثر من كلامهم ويتنهد ويهز راسه..,

ام عوق بمعاتبه \انتي وش بلاتس بس تبتسين ماهو بزين الصياح لتس وانتي نافس..,

عوق من بين دموعها\ماتسمعينهم وش يقولون مره يقولون بسيط ومره يقولون لازم عمليه..,

ام عوق\لاحول ولاقوة الابالله ليتني ما طاوعتكم وجلست  في بيتي انا وش جابني للمستشفيات وخرابيط الطبباء ..!؟

وقت الزياره زار امي سعد وسالم انا دخلت حمام جناح امي واسمعهم..!

سعد\عمه وشلونتس الحين ورى ما عطيتنا خبر انتس متنومه...!

ام عوق\بسيطه ان شاء الله ولا له داعي ازعجكم..,

سالم بملامه\مالتس حق والله يا عمه تتنومين وحنا آخر من يعلم..!

ام عوق بتذمر\وانتوا وش دراكم..,

سعد\مسلط كلمنا وعلمنا انتس با المستشفى..,

سالم\هم الدكاتره قرروا يصلحون لتس عمليه..!؟

ام عوق بسخريه\وانت من علمك بها السوالف..,

سعد\علمنا مسلط ونسيبتس الدكتوريقولون انتس ماتبين العمليه..

اردف سعد \وليه ياعمه رافضتها...؟

سالم بترجي\يا عمه الدكاتره اخبربوضعتس اكيد انتس محتاجتها..

ام عوق\مانيب مصلحه شي وبطلع لبيتي ماعقب ها العمراخلي التكاتره تلعب بي..

سعد\ياعمه هذولا ناس ماخذه شهادات ومار عليها مثل حالتس واجد..,

ام عوق\وانا وش حالتي ماعلي ان شاء الله خلاف وابي اطلع لبيتي..,

سعد\مافيتس ان شاء الله الا الخير لكن العمليه علشان تطيبين..,

ام عوق بغضب واستهزاء\هو انا بزير تاخذني على قد عقلي ياسعد..,

ام عوق با اصرار \اليوم طالعه طالعه ولا علي لا من خربطتكم انت وتكاترتك..,

سالم \هذا شي مافيه عناد لو ما شافوا انتس محتاجه ما قرروا عليتس شي..,

سمعت باب غرفةامي يندق وبعده صوت زياد..,

زياد بتفاءل\السلام عليكم ان شاء الله اقنعتوا خالتي..!

ام عوق بحده\وانت مفزعهم يقنعوني بالعمليه عساني ما اموت غيرتحت سقف بيتي..,

زياد با استعطاف\يا خالتي لا تعاندين العمليه ضروري لك ترتاحين من ها الألآم..,

ام عوق بمكابره\انا طيبه غير ماغص وراح الحمدلله..,

سعد\يا عمه انتي شورتس براستس حنا ماشين ولا نبي لتس الا الزين..!

ام عوق\لاتكبرونها وهي صغيره اليوم ان شاء اني بمسي  في بيتي..!

سالم بملامه وتذمر\ ياعمه دايم مستعجله ولا تشاورين هذا طبعتس..!

ام عوق  بسخريه حاده\صادق  يا سويلم ما اشاوراحد لو اني اشاور احد كان قعدت انت واخوك على رواتبكم

ولا ركبتوا جيوب وسكنتوا فلل..!

سعد منحرج\الله يسامحتس ياعمه مع السلامه..,

ام عوق بحده\الله لايسامح كل خاين ولا عاد اشوفكم..,

سمعت صوت امي تنادي

ام عوق\عوق تعالي مشوا التسلاب..,

زياد بمعاتبه\يا خالتي ترى ماقالوا شي غلط..,

عوق بحده\وانت وش دخلك تدق عليهم هذولا ناس شماته..

زياد بغضب\حرام عليك وش ها الكلام انتي انسانه ملتزمه وتخافين ربك كيف تقولين كذا من يشمت بالمرض..

وهم مساكين يبون مصلحة خالتي..؟!

زياد التفت لوضحى بتأثر \ماتتخيلين كيف خافوا يوم قلت لهم انك تعبانه ورافضه العمليه..,

ام عوق بوجع\اسمع يا ولدي انا عارفه نفسي العمليه مابها فايده بس تعذبوني على الفاضي..,

زيادبتوتر\يا خاله الاعمار بيد الله  لكن الانسان ياخذ با الاسباب ..,

عوق بغضب\ان شاء الله انها اطول منك عمر لا تفاول على امي ..,

زيادبنظره حاده لعوق\من يلومني ها الحين لو اذبحها ..

ام عوق تضحك\ عوق تمزح معك جعل عمرك طويل..,

زياد بتأثر\ الله يطول بعمرك  يا خالتي لكن عوق الله يهديها مرات تصير مستفزه..

عوق تبكي وتبلع غصه\لا ما امزح ان شاء الله انتس اطول من اعمارنا كلنا..,

ام عوق تبتسم بوجع\من يقنع عوق اني وصلت التسعين الظاهر تحسبني ام عشرين سنه..,

زياد با استعطاف \خالتي لا تغامرين لازم عمليه وبا اسرع وقت..

طلع زياد من عندنا وهو زعلان..,

عوق بضيقه\يمه يمكن كلام زيادصحيح وحالتك لازم عمليه..!

ام عوق تتنهد بضيقه \ادري ان كل كلامه صحيح لكن يا بنتي ماعقب ها العمر بيشققون بطني..

انا معي سكر وضغط اموت في بيتي ولا بين ايدينهم..,

عوق ببكى\لا تقولين كذا خلاص لاتطرين الموت..,

ام عوق\ازهمي على السواق يجي يا خذنا بطلع رضوا والا بكيفهم..,

عوق\ لا يمه هنا افضل من البيت انا خايفه عليتس ..!

ام عوق بغضب\ابي ارجع لبيتي بالمستشفى ضاق صدري ولا نيب مرتاحه..,

اصرت امي على الخروج والممرضات حاولو يهدونهاوامي  رافضه ..,

نادوالدكتور المشرف على حالتها وكلم زياد وجا معاه..,

ام عوق بترجي \اسمعوني بوقع على العمليه لكن بشرط

تطلعوني لبيتي اليوم وبكرا ان شاء الله من الصبح ارجع لكم..,

زياد يتشاور هو الدكتور الثاني الي مشرف على حالة امي..

الدكتور بتحذير\يا وضحى بنكتب لك خروج اليوم لكن بيكون على مسؤليتك اول شي..,

وبعدين لازم بكره من الصباح تكونين موجوده وتكونين صايمه من بعد الساعه عشرالليله توعدينا..,

ام عوق\اوعدك اني بس الليله امسي في بيتي وبكرا تلقاني مع فجة النور عندكم..

زياديتنهد بقلة حيله\ياخاله فيك عنادمو طبيعي..

اردف بتحذير\شوفي انا الي برجعك للمستشفى لاتقولين زياد ما قال..

ام عوق تبتسم بوجع \ابشر بس خلوني اطلع لبيتي ضاقت علي جدران مستشفاكم..

كتب زياد خروج لأمي وهو الي وصلنا للبيت بنفسه وطول الطريق يقول لأمي لاتنسين بكرا..

قبل الدوام امرك واخذك للمستشفى وتكونين صايمه..,

نزلنا للبيت وزياد رجع للمستشفى ..,

دخلنا بيتنا انا وامي و جلست با الصاله وتناظر الجدران وتتنهد..,

امي عمرها ما سوتها حسيت ان فيها شي غريب..

ما ابي ابكي قدامها ولا انا عارفه وش فيها..

دخلت غرفتي تعذرت اني بغير لبسي وبريح شوي ..

انا لازم اعرف من زياد امي وش فيها با الضبط

ماهو معقوله خوف الاطباء واصرارهم على العمليه من فراغ اكيد في شي خطير..

كلمت  زياد وقلت تعال ابغاك ضروري واذا جيت لا تدق الباب عطني نغمه..

سألني فيك شي او في امك ما تمالكت نفسي وبكيت قلت لابس تعال..

طلعت من غرفتي ولالقيت امي با الصاله كانت منسدحه بغرفتها..

عوق بخوف\يمه وش فيك منسدحه...,

ام عوق \مافيني غير العافيه ابي ارتاح قبل الصلاة..

سمعت نغمة جوالي اكيد هذا زياد وطلعت من عند امي..

زياد بهلع\ افتحي انا واقف عند الباب..,

فتحت لزياد ودخلت انا وهو للمشب وسكرت الباب علينا..,

عوق ببكى\زياد حلفتك بالله امي وش فيهاانا كل ما سألتك تتهرب مني ولا عطيتني الكلام الي يريح..؟!

زيادبوجع\عوق انتي تخوفيني من ردود افعالك يعني لو بتعرفين وش بتسوين ..؟!

عوق وزاد بكاها\هذا الي كنت خايفه منه امي فيها شي خطير..؟!

زيادويده على فم عوق\تكفين اسكتي لاتسمع امك وتخوفينها بدون فايده..؟!

عوق تمسح دموعها الحاره\خلاص بسكت بس علمني وش الي فيها با الضبط..!؟

زياد باألم\الي في خالتي ابتلاء من الله سبحانه والي بقوله خليه بيني وبينك لا يطلع وخصوص لها..!؟

عوق بترقب \اكيد..,

زياد بوجع وتردد\خالتي عندها سرطان با الامعاء وورم با الرحم..,

عوق با استنكاروخوف\انت متأكد..؟!

زياد يتنهد بحسره\كم مره صلحنا لها تحاليل واشعه والمرض في مراحل متقدمه عندها..,

عوق\طيب وش فايدة العمليه ..؟

زياد \بنتلاحق لا ينتشر زياده..

عوق\زياد لازم تصارحون امي وش فيها ويصير القرار بيدها..,

زياد\صعبه وخصوص الي مريض بالمرض هذا النفسية  لها دور كبيرفي علاجه..

عوق\تكفى زياد الا امي ان صار فيها شي يمكن اموت..

زياد \تعوذي من الشيطان وحاولي تسيطرين على انفعالتك ترى امك مقبله على ايام صعبه..,

اردف زيادبضيقه \ الحين اطلعي وغسلي وجهك ولا تحسسين خالتي بشي وبنحاول ترجع للمستشفى الليله..,

دخلت عند امي وهي تصلي العشا وانتظرتها حتى خلصت صلاه..,

ام عوق\انتي وينتس اقعدي ارتاحي توتس نفاس..,

عوق بوجع\ زياد هنا وكنت عنده..,

يمه يبي يشوفتس..

ام عوق\ايه زين  خليني البس برقعي وقولي له يدخل..,

كلمت زياد جوال ودخل عند امي ..,

زياد\ مساء الخير يا خاله..,

ام عوق \هلا بك وقبل كل شي رجعه للمستشفى مانيب راجعه الليله..,

زياديناظرعوق بدهشه\ماشاء الله عليك يا ام العوق..

زياديبتسم بترجي\ خالتي  خلينا ارجعك للمستشفى الليله افضل لوضعك..

ام عوق بحده \كلمتي وحده ماني راجعه ودك تاخذ حرمتك مانيب صايره بينكم غيره ماعندي..

عوق ببكى\ يا ليتنا ما طلعنا من المستشفى ياليتنا ما طاوعناتس ..؟!

ام عوق بغضب\وانتي وش بلاتس تدورين الي يبكيتس..,

ام عوق لتفتت لزياد\لاتروع بنتي علي عوق نفاس وانا ما فيني شي..,

زياديتنهد بوجع وقلة حيله\ان شاء الله ان مافيك شي برجع للمستشفى تبون شي..

ام عوق بضحك\ عسى عمرك طويل شف خاطر عوق الي يرضيها يرضيني..

طلع زياد ولحقته..

عوق من بين دموعها\زياد خايفه على امي شكلها تقاوم الالم وهي ساكته..

زيادبا الم\خلاص لاتبكين الليله بتقعد هنا والصباح بجي بدري اخذها للمستشفى غصبآ عنها..

عوق\وش بنسوي الحين كل ما دخلت عليها القاها منزله وجها على المخده وتون..

زياد يناظر جواله\دعواتك لها انا ماشي مافي يدي شي امك عنيده الله يجيب الصباح بخير..؟!

عوق\ الله يستر يارب تشفي امي..,

طلع زياد ورجعت لأمي بشوفها لقيتها منسدحه على سريرها وتستغفر قربت منها..,

عوق بوجع\يمه انتي زعلانه علي..,

ام عوق بمحبه\ الله يرضى عليتس  دنيا واخره لاوالله راضيه..,

عوق بحزن\يمه خايفه طلعتس فيها ضررعليتس..!

ام عوق\لا بالله ازين ماسويت اني طلعت من المستشفى والحين  بنتعشى انا وانتي ونعين من الله خير..,

عوق\لازم تصومين بعد الساعه عشر مثل ماقال الدكتور..,

ام عوق بشرود\الله خير وابرك وتو الوقت الساعه ماجات عشر..,

حضرو الخدامات العشا وتعشيت انا وامي وبعد العشا..,

ام عوق\دايخه وانا امتس ابي انام ما ارتحت بنوم المستشفى

وانتي هنيا ماريحتيني كل شوي فاتحه الباب..,

عوق \بروح ابدل لبسي واجي انام معتس..,

ام عوق\لا بالله لاتجين ارتاحي ونامي والا كلمي رجلتس يجي ياخذتس تشوفين وليدتس..

عوق تبتسم بوجع\وليدي الله يعوضني فيه خير شوفته ماتسر..,

ام عوق بتأنيب\ استغفري ربتس ولا يغرتس صغره ان شاء الله يطلع با السلامه الله يذوقتس نفعه..

عوق بحزن \لو انتس شفتيه ما قلتي ها الكلام الا بتقولين يمكن الموت رحمه له..

ام عوق\الموت والحياه بيد الله ما ادري لو انه اطول منا عمر..

اردفت ام عوق بوجع\لكن يا بنتي ما اعجبتيني على زياد كل شوي قابه بحلقه

زياد حبيب وما يستاهل منتس بعض كلام  لا او صيتس عليه ترى زعلي ورضاي عليتس

مربوط برضاه ويالله انا برتاح ..,

عوق\انا بعد دايخه بنام خليني ارقد عندتس تكفين..

ام عوق بضحك\ تدرين انتس عله اقلقتي راحتي با المستشفى مانمت منتس والحين ناشبه لي..,

عشاوتعشينا وسوالف وسولفنا روحي ارقدي..,

عوق بترجي\يمه تو الليل الساعه ماجات تسع ..,

ام عوق\النوم اذا جا ما يعرف تسع من عشرريحي تراتس ما ارتحتي من ولدتي..,

عوق تبتسم بمحبه\ بنام بغرفتي اذا بغيتي شي ناديني..,

ام عوق\بحفظ الله يمي بس لاتنسين كلمتي لتس..!

عوق با اهتمام \ آمري يمه وش كلمته ..,

ام عوق \مهما طالت الايام بنات خالد وتركي ان مشو شرق انتي امشي غرب ماطريقكن واحد

عوق بذعر \يمه والله داريه بس لاتعيدين ها الكلام والله يخوفني كلامتس

ام عوق تبتسم\وش يخوفتس اخبرتس نسايه قلت اذكرتس ..,

اردفت \يا الله توكلي على الله انتي هروجتس واجد وانا دايخه ابي انام..,

تركت امي ودخلت لغرفتي تمددت على سريري وانا افكر احس امي اليوم غير عن الصباح ما اشتكت من شي..

معقوله كلام زياد صحيح ان امي مريضه ولازم لها عمليه والابس دكاتره يبون يجربون..!

او كانت تعبانه تعب بسيط واخذت علاج والحين ان شاء الله انها بخير..؟!!

كلمت زياد

عوق \زياد انت متأكد من مرض امي..,

زياد بتعجب\ليش..,

عوق\ما ادري بس احس الحمدلله مافيها شي وخصوص الليله تسولف وتمزح وتضحك عاااادي امي الي انا خابرتها..,

زيادبطمئنه\ ان شاء الله انها بخير..

عوق \بترجع الليله انتظرك..

زياد \لا نامي انا ان شاء الله الفجر بكون عندكم عندي شغل الليله..,

نمت وصحيت عطشانه واحس جسمي حمى ناظرت الساعه ثلاث الفجرمعقوله نمت كل هالوقت ..,

بموت برد ناديت الخادمه تعبت وانا انادي بموت من البرد على الاقل تعطيني بنادول..

وتنزل بطانيه اتغطى فيها..,

قمت من سريري وانا انادي صحت  الخدامه على صوتي

قلت لها تلحقني ببطانيه وبنادول لغرفة امي..,

حسيت نفسي بموت من البرد وعظامي تكسرت..,

واسناني تصك في بعض من كثر ما كنت ارتجف عسى مافيني بس حمى نفاس..,

دخلت غرفة امي لقيتها نايمه والنور والع غريبه امي ما تنام با النور..,

اخذت البنادول من الخدامه وطفيت النور وانسدحت جنب امي قلت للخدامه تغطيني وحضنت امي..,

حسيت جسم امي بارد ولا تحركت با العاده تحس فيني..,

قمت على طول ولعت النوروناظرت وجه امي من قريب شكلها نايمه مسكت يديها لقيتها بارده..؟ّ!

لكن الي شد انتباهي امي اصبعها السبابه كنها تتشهد..,

حاولت اصحيها ماردت علي  اكيد فيها شي احاول افتح يدها تنتفح لكن ترجع اصبعها على وضع التشهد..!!

ناديتها يمه اصحي يمه انا عوق اصحي يمه بس قولي نعم تكفين يمه لاتخليني..,

ما ردت علي حسيت قلبي صار يدق بسرعه من خوفي عليها..

اخذت عباة امي الي بغرفتها لبستها وتغطيت باجلال كنت لافته على راسي وطلعت اركض لبيت عمي مسلط..,

دقيت الباب  وبعدها ما ادري وش صار..,

اسمع اصوات رجال حريم اختلفت علي الاصوات وصياح مرعب ..,

احس اني اصحي اشوف شي ابيض واشخاص قدامي تتحرك شكلي بمستشفى وارجع انام..,

عوق بوهن\آه راسي ..,

ام ابراهيم\الحمدلله على السلامه..,

عوق با ارهاق \خالتي انا وين شكلي بمستشفى ..

ام ابراهيم بحزن\تعبتي وجبناتس هنا..

عوق بتساءل\خاله كيف جيت هناوامي تركتها با البيت تعبانه..!؟

ام ابراهيم\ صحينا على صوت الجرس و لقيناتس طايحه عند الباب ..

دخلتس انا والبنات وكلمنا رجلتس واسعفناتس..,

عوق \طيب امي وشلونها ابي اشوفها ..,

ام ابراهيم تتنهد بضيقه \امتس با احسن حال ان شاء الله..,

عوق با استغراب\وينها الحين..

ام ابراهيم بحسره\في بيتها مرتاحه..!

عوق با اصرار\وانا بعد بطلع ما فيني شي الحين..؟!

ام ابراهيم \وين بتروحين انتي من ولدتي ما ارتحتي..؟!

عوق\خالتي بكلم زياد يطلعني..؟!

ام ابراهيم \ارتاحي بطلع شوي وارجع..؟!

طلعت خالتي ام ابراهيم بقيت با الغرفه با الحالي..!

انا بلبس المستشفى  ويدي فيها مغذي من متى واناهنا..؟!

رجعت ام ابراهيم..؟!

عوق\خالتي وين رحتي ..؟

ام ابراهيم بحزن\قريب ..

عوق\ خالتي من متى وانا هنا..

ام ابراهيم\ من  يومين ترى الحين بيجونتس زوار..

عوق بتعجب \  يومين اكيد امي بتجي..

ام ابراهيم \امتس مانبي نتعبها ..

صوت جوال مع خالتي ام ابراهيم..,

ام ابراهيم \ما عليك مافي احد الا انا من يوم تجي ادخل..

احس وجه خالتي فيه شي وتتهرب كل ما سألتها عن امي وعيونها فيها اثر بكى ..؟!

دقايق ودخل زياد..,

غريبه لابس ثوب ولاف شماغه بدون عقال شكله ذكرني يوم توفت امه وش صاير ..؟؟!!

زياد\مسا الخير..

ام ابراهيم \حيا الله ابو نمر انا با استراحة النساء اذا بغيتوني  ..

زياد\ما قصرتي ام ابراهيم الله يجزاك خير..

طلعت خالتي وبقى زياد وجهه ما يبشر بخير يمكن ولدنا صار فيه شي..

انا اصلن متوقعه انه ماراح يعيش عقب ما شفت صغره وكثر الاجهزه الي عليه..

زيادسلم على راس عوق وجلس على السرير مقابلها\كيفك الحين ان شاء الله كويسه..

عوق بتوجس\زياد وش فيك وجهك ماهو طبيعي ان كان قصدك ولدنا لله ما اخذ ولله ما اعطى..

زياديبتسم بوجع ويبلع غصه \ما شاء الله عليك عوق والله اهنيك على قوة ايمانك

والله اذا حب عبدآابتلاه وعظم الجزاء من عظم البلاء..,


حسيت قلبي اوجعني من كلام زياد صدق انا قلت له الكلام الي قلته لكن ما توقعت انه بيرد علي كذا..

ما ادري ليش دموعي لا ارادي صارت تصب مع اني عارفه ان الموت راحه لنمر حجمه وشكله ما يويحي ابدآ انه راح يعيش..

زياد بوجع\ليش تبكين..

عوق بحسره\ما ادري  كان عندي امل انه يعيش ..

زياد با الم\الله ارحمنا منا فينا الي تنتهي حياته بيموت مرات الموت  يكون فيه راحه..,

عوق من بين دموعها\لوعاش نمر تتوقع راح يعيش بدون اعاقه او تشوهات جسميه..

زياد بضيق \حياة نمر وموته بيد الله مهما سوينا وحاولنا ماراح نقدر نسوي له  شي الا الي ربي كاتبه له..

عوق تبكي وبملامه لنفسها\احس ذنبه برقبتي لو كمل تسع شهور يمكن عاش انا ماحافظت عليه ..

زياد يناظر با الارض \عوق لونمر وصل عمره لتسعينات وانمرض مرض خطير وش كنتي بتقولين..!

عوق بتهكم موجع وتمسح دموعها\وش بقول اذا عمر ولدي بالتسعينات انا كم عمري..

زياد بتوتر\لا مافهمتي علي اقصد لو هو كان عمره كذا اومثلآ انتي تعرفين انسان عمره كبير..

عوق بحزن \نمر كنت اتمنى بيني وبين نفسي انه يعيش لكن وش بيدي تدري امي الله يشفيها وش قالت لي..,

زياد يعض على شفايفه ويغمض با الم\ وش قالت ..؟

عوق بتهكم \لا يغرك صغر جسمه يمكن انه اطول منا عمر وهذا هو راح..

زياد يبلع غصه بوجع \عوق عندك فكره عن مرض خالتي..

عوق تمسح دموعها\الله يشفيها انت معلمني والا نسيت..

زياد\ خالتي كبيره با العمر و معها  سكروضغط والمرض انتشر بجسمها..

عوق بترجي \تكفى  بطلع اشوف امي خالتي نوره  تقول انها طيبه..

زياد يكمل كلامه \ من زمان المرض فيها كانت تعاني وتتعذب لكن ماخبرت احدالا ام ابراهيم ومن فتره قريبه..,

عوق بحزن\امي صبوره ماهو اي شي يهزهافديتها والحمدلله الطب تقدم بتلقون لها علاج..,

زياد ضم ايدين عوق\قولي لا اله الا الله ..

عوق بخوف\لا اله الا الله وش صاير..

زياد با ارتباك\خالتي تطلبك الحل واسترجعي لا تضيعين اجرك..

انفجعت من الصدمه ..,

ماحسيت الا زياد يضمني بقوه وشي ثقيل نزل علي قلبي وهد حيلي..,

اكبر من الوجع الي شعرت فيه يوم حسيت اني  فقدت نمر..,

صرت اصرخ بدون شعور واحس بنزيف اكثر من ولادتي بنمر ودخت..

اسمع زياد يصرخ ينادي الممرضات  وعطوني ابره دوختني بزياده...

ما ادري الوقت الي مر علي لكن صحيت وانا احس بثقل بكل جسمي ..,

شفت بشرى جالسه على كرسي وشكلها تقرا قرآن..

يوم شافتني صحيت جات لي

عوق بوجع \انا بحلم والا علم اني فقدت امي..

بشرى بحزن\الحمدلله على السلامه عوق شدي حيلك انتي انسانه مؤمنه اصمدي والمؤمن مبتلى وامك عند ربآ رحيم ..,

عوق تبكي وتعض ايديها \انا لله وانا اليه راجعون..,

كلمت بشرى جوال تقول عوق صحت تعال..,

دخل زياد وطلعت بشرى..

زياد \الحمدلله على السلامه تماسكي ياعوق وارضي بقضاء الله سبحانه

عوق ببكى\متى امي توفت ..,

زياد\الليله الي طلعت فيها من المستشفى..,

عوق ببكى مرير\ياليتني رجعتها للمستشفى ياليتكم ما وافقتوا انها تطلع لبيتها..,

زياد يحاول يهديها \لاتقولين كذا خالتي كانت تعبانه..!

زياد يسولف علي ويحاول يهديني ودموعه تصب

ويذكرني بتجزعه يوم امه ماتت وانه ما فاده شي غير انه ندم انه ماصبر..

ولا عرف قيمة الصبر الا بعد مرور شهور على وفاةامه..,

دخلوا خوات زياد نجلاء وبشرى ومعهم ام ابراهيم ما ادري يصبروني والا يعزوني ما ادري وش صار فيني ..,

ماعدت احس بلي حولي ماعاد عندي قدره اخذواعطي معهم اشوف ازوال واسمع اصوات لكن ماني قادره ارد على احد ...!

وش فايدة الكلام امي الي رابطتني با الدنيا ماتت وولدي الي يمكن بيعطيني سبب علشان اتمسك با الحياه راح..

من بقالي با الدنيا مكتوب علي اكون مقطوعه من شجره طول حياتي فقدت كل الي من لحمي ودمي ..

ماعاد لي شي يذكرني بنفسي الي مني ولي راح خلاص ..,

ياربي الصبر الصبر..

ماغير دموعي تصب واعظ اصابعي..

صبرني يا الهي  على ها الامتحان ولا تخذلني ..,

نجلاء \الحمدلله عوق امك توفت وهي راضيه عنك وهذي نعمه عظيمه..,

بشرى تبتسم بوجع\ لو شفتي وجها بعد وفاتها والله انه احسن من يوم كانت عايشه..

ام ابراهيم\ما شاء الله يا زين خاتمتها بفراشها وسجادتها بمكانها ما طوتها..

زياد\ام عوق تحملت مرض يعجز عنه عشر رجال ان شاء الله انها من الصابرين ولا شكت ورفضت حتى العلاج..,

كل الاطباء الي هنا وشافوا حالتها كانوا مستغربين كيف قدرة تقاوم المرض الي فيها..,

نجلاء \بتطلعين معانا لبيتك افضل بكثير لك من المستشفى...

ام ابراهيم \طالبتكم ابي عوق تطلع معي لبيتي بناتي كلهم عندي وبتساتنس بينهم..

زياد\ماعندي مانع بكيفها تدلل ام نمر..,

بشرى \ لو بعد تجي في بيتها ماراح نتركها كلنا بنكون حولها..

زياد\وش رايك وين تبين..,

عوق بوهن\بيت امي بطلع لبيت امي..

نجلاء \ما يصلح تطلعين بيت امك انتي تعبانه..

ام ابراهيم با اصرار\ام راكان صادقه وانتي للحين نفاس مانيب تاركتس يا معي يا معهم..

وبيت امتس مليان ناس ما انتي ماخذه راحتس فيه ..,

عوق تغمض عيونها بوجع وتهز راسها بنفي\ما اطلع الا لبيت امي ..,

زياد\ خلاص خلوها على راحتها متى تبين تطلعين..,

عوق تمسح دموعها\الحين طلعوني لبيت امي..,

نجلاء با انتقاد لزياد\ كيف تطلع الحين زوجتك ماهي طبيعيه شف كيف وجها وعيونها..,..!

زياد\نجلاء ساعديها تغير لبسها وانتظركم برا..,

نجلاء بحده \انت صاحي الحرمه تعبانه والنزيف الاخير الي جاها صفى دمها..!

زياد\ انا ادرى بوضعها النزيف الحمدلله وقف ودمها تعوض با الدم الي عطيناها..,

وبعدين انا معاها وانتو ما تقصرون..

فهمت من كلامهم ان زيادلماخبرني بوفاة امي جالي نزيف واضطروا يرجعون يعطوني دم يعوض الدم الي فقدته..,

و طلعت للبيت الي كان موجودفيه حريم سعد وسالم وضحى

دخلت للبيت وزياد جلس با المجلس كان فيه ناس طالعين وداخلين..!

لحقتني ام ابراهيم الي رجعت مع ابراهيم  ولدها ودخلت بعدي..,
.
.
.
(كلمه اخيره)


هناك لحظات في الحياة لا يصمد لها بشر إلا أن يكون مرتكناً إلى الله

مُطمئناً إلى حِماه .. مهما أوتي من القوة والصلابة والثبات !

ففي الحياة لحظات تعصف بهذا كله ، فلا يصمد لها إلا المطمئنون بذكر الله !

“أَلَا بِذِكْرِ اللَّهِ تَطْمَئِنُّ الْقُلُوبُ ” ,


*سيد قطب
.
.
.
الي الملتقى قريبآبأذن الله

وسالفه جديده


طيف الأحباب

ام الوليد

تذكروني واحبابي بدعوه طيبه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم


اللهم يا الله يا حي يا قيوم نسألك باسمك الأعظم الذي إذا دُعيت به أجبت وإذا سُئلت به أعطيت,

ان تنصر عبادك المستضعفين فلا ناصر لهم غيرك,

اللهم انصرهم على من عاداهم,

اللهم انا نسألك يا قوي يا منتقم ياجبار,

ان تسلط العذاب على  بشار أعوانه و مناصريه وخلص حقوق اخواننا المظلومين منهم يارب العالمين,

اللهم  ان بشار الأسد و عصاباته قد طغوا و بغوا وقتلوا و دمروا ونشروا في الأرض الفساد,

اللهم صب عليهم العذاب صبا يارب واجعلهم يتمنون الموت ولا يجدوه,

اللهم احقن دماء المسلمين واهلك الظالمين بالظالمين واخرجنا من بينهم سالمين,
.
.
هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,


البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,

اسأل الله العظيم رب العرش الكريم ان يكشف عن اختنا امووله ضر مسها هو اعلم به منا ومنها.

بارت اليوم بارت طويل اتمنى انه يخفف حدة حزن البارت السابق..

اهداء خاص للغوالي بياض الصبح,عذرآقلب,سراب,الهدف,ateralmasa ,شبيهة امي.
.
.
اليوم بنشوف عوق المزايين والصعوبات الي واجهتها وهل بتصمد قدامها..,

يا الله تعالوا معاي...!!

وسالفه جديدة؛
.
.

البارت السابع والثلاثين
.
.
طلعت للبيت الي كان موجودفيه حريم سعد وسالم وضحى

دخلت للبيت وزياد دخل للمجلس كان فيه ناس طالعين وداخلين..!

لحقتني ام ابراهيم الي رجعت مع ولدها ابراهيم ودخلت بعدي..,

نجلاء وبشرى رجعوا لبيوتهم ..,

دخلت وشفت البيت موحش حسيت حتى جدرانه تبكي معي فقد راعيته..,

الموجودات كلهم قاموا بوجهي فيهم الي كاره دخلتي وفيهم الي حزين معي مدري علي

لكن الي بقلوبهم ترجمته عيونهم ..,

وضحى\الله يحسن عزاتس يا عوق ويعينتس ..

عوق \جزاتس الله خير..

زوجة سعد\الحمدلله ان شاء الله ان خاتمتها طيبه..

زوجة سالم\والله ما شاء الله انها كسبت الدنيا والاخره..

وضحى بتهكم \اي والله وش عاد ينفع كثر العيال وقلهم..

رجلي يقول يوم جنازتها من كثر الناس الي حضرت  كنهاجنازة امير

الطريق للمقبره غير جات الشرطه نظمت السير..

غزيل بنت سعد بحزن\احسن الله عزاتس عوق والله ان مصابتس مصابنا..

زوجة سعد \عمتي راعية خير والي تنفق يمينها ما تدري عنه شمالها..

وضحى\اي والله من غير الايتام الي ضفتهم وعطتهم شي ما يعلم فيه الا الله..

افراح بنت سالم\وان شاء الله ان عوق ما تقصر ولا تقطع افعال الخير الي جدتي سوتها..,

زوجة سالم\الي مثل عمتي حظيظ هذا هي راحت وتركت الذكر الطيب وراها..


انا ادري اكثر كلامهن يقصدوني فيهم لكن ماعندي رد عليهن ..,

سبحان الله هن وبناتهن ناس سم وناس بلسم وهم عايله وحده..!

تركتهن يسولفن ويعبرن عن شعورهن ماعاد يهمني اي كلام امي وراحت ..,

كنت بدخل غرفةامي لقيتها مقفوله بالمفتاح..

عوق بحده واستنكار\من قفل غرفة امي..؟!

وضحى با ارتباك \سعد, سعد قفلها..,

افراح منحرجه\ والله مالنا دخل عمي سعد هو الي قفلها ياعوق..

عوق بصراخ\ومن هو سعد علشان يتحكم في بيت امي يقفل ويفتح على كيفه  وين المفتااااااااح..

ام ابراهيم\استهدي بالله يا عوق ما صار شي..

عوق بقهر\ليش على كيفه يقفل غرفة امي..

غزيل \اهدي يا عوق الحين بنجيب المفتاح..

زوجة سعد\ انتي انثبري يا غزيل وش دخلتس..

والتفتت لعوق\خير واذا قفلها غرفة عمته ماهي غريبه عنه..

عوق تصرخ\الغريبه تبي المفتاااااح  بسرعة تسمعين ..

وضحى بغضب\الله يكفينا شر بنات الحرام تعوذي من ابليس ولا تصارخين

عيب المجلس مليان رياجيل تسمع صراختس ..

عوق تبكي وتضرب الباب \افتحو غرفة امي افتحوهااااا ..,

وضحى  بتهكم \الكلام معتس ضايع الي مثلتس وشلون يعرفن العيب بنت حرام ماعليتس شرهه..,

عوق ببكاء مرير\الحين انتم وش تبون من بنت الحرام

طلبتكم شي اخذت منكم شي عشت على صوانيكم والا من مدة ايديكم..!

ام ابراهيم بحده وغضب \وضحى فكينا شرتس الحرمه تعبانه نافس وفاقده امها..

عوق بتهديد وتضرب باب الغرفه\بسرعه افتحوا الغرفة وبعدين يا وضحى نتحاسب..!

وضحى بسخريه\ليه وش فيها الغرفه خايفتنا نلقاه مير من دخلتي على طول طرتي لبابها..!

عوق بقهر \الي فيها فتشتوه واخذتوه قبل امي اتوسد التراب والا ما قفلتوا الغرفة..’

وضحى بسخريه  \يا قو عينها وتظلم بعد..!

عوق بضعف تجلس قدام الباب\خالتي تعبت افتحو الباب والا نادي احد يكسر الباب..

وضحى با استنكار \وش يكسر الباب ليه هو حلال ابوتس والا وارثته من جدانتس الي من ينعرف منين هم..,

ام ابراهيم بحده وتهديد\ تعوذو من ابليس وخلو احديفتح الباب لعوق تدخل غرفة امها..!

زوجة سالم با استهزاء \ليه من قال انها امها..,

عوق بتعب\خالتي عطيني  جوال بكلم زياد يشوف ها العصابه..

وضحى بغضب وسخريه\والله ماغيرتس انتي ريسة عصابه الي بينا وبينتس عجوز وماتت توكلي على الله..!

ما قصرت زوجتس  بلوتن مثلتس كلميه خليه يقلعتس عنا مالتس مكان بينا..,

ام ابراهيم بغضب واستنكار\ليه وين تبينها تروح وتترك بيتها

هذا انتم ماشاء الله مثل الغزو من توفت ام عوق وانتم تبطحون بالبيت..,

زوجة سعد\البيت بيت عمتي والحين صار لعيال رجلها هي مقطوعه ومالها احد الا عيال عمي ناصر..,

ام ابراهيم بتحدي\كل شي يخص وضحى كتبته لعوق..

وضحى بسخريه \والله من النصب والكذب وبعدين انتي يا نويره وش  دخلتس انتي ورجلتس

والا بعد ضحكتوا على عمتي ولفيتوا من وراها لين قلتوا بس مثل ها البلوى الي تدافعين عنها..,

ام ابراهيم  تبتسم با استهزاء\ سبحان الله  ياوضيحه كلن يرى الناس بعين طبعه

وحنا ناس معروفين مانحتاج شهادتس لا انتي والا الي على شاكلتس ..؟

وضحى الهجاد ما وكلت رجلي الا بعد ماطفح بها الكيل من سوايا اخوانتس..,

وعوق ماهي بلوى البلوى الي ما يخاف الله ويخون الامانه ..,

وضحى بحده\وش قصدتس  اخواني العبوا على عمتي واخذوا حلالهاوخانوا بها..,

ام ابراهيم بسخريه وانتقاد \لا لا يا وضحى اخوانتس محشومين من الخيانه..

اردفت بتهكم \بس عمتكم وشيختكم ام العوق  موصيه مسلط  قبل تموت يرجع كل شي يخص وضحى الهجاد لبنات اخيها

والظاهر انكن شفتنهن با العزا انتم الي ما بينكم وبين وضحى غير شايب ومات لا قربه ولا صحبه..!

زوجة سالم با استهزاء\ومسلط وش دخله بلي يخص عمتي وضحى...

ام ابراهيم بتهكم\لا سلامتس بس هي موكلته با المحكمه ورجلتس واخوه عندهم خبر

وضحى الله يرحمها معلمتهم با الوكاله الي مشترطه فيها عقب موتها ان مسلط يشوف الي فيه صلاح ويسويه..,

وام العوق  ان شاء الله انها ماهي مقطوعه مثل ما تقولن لا تغبرون على روسكم..!!

سكتت وضحى وحريم اخوانها بعد كلام خالتي ام ابراهيم..

طلعت زوجة سعد ورجعت معها مفتاح غرفة امي..

عوق بدهشه وخوف\من الي جا ياخاله بعزا امي من قرايبها..

ام ابراهيم وهي تفتح الباب\خلينا ندخل الغرفه واعلمتس ..؟

دخلت الغرفه ومثل ما توقعت مقلوبه فوق تحت دولاب امي وخزنتها..,

سريرها محيوس ومقلوب فراشه..!

ماتمالكت نفسي يوم شفت سريرها طحت عليه وقعدت اصيح..

بكى قلبي قبل عيوني على اغراض امي كيف ملعوب فيها

كل هذا علشان عيال ناصرعارفين ان امي مالها احد واثقين محد بيحاسبهم..

دخلت وراي خالتي ام ابراهيم وقعدت تبكي معي وتهديني ودخل بعدها افراح وغزيل يبكون معي..

ويحاولون يخففون عني مصابي..

عوق بغضب  \ان كان صدق امي تهمكن خوذن اهلكن من بيتنا واطلعوا فكوني  لاحقني بشركم من طلعت لدنيا..

غزيل ببكى\والله مافي يدينا شي من ثالث يوم العزا واحنا نقول بنرجع لبيوتنا لكن ابوي وعمي رافضين..,

افراح تمسح دموعها\يا عوق وش نسوي والله دارين ان اهلنا اكل قلوبهم الطمع..

وانتي لاتخافين حقتس حافظته الدوله ابوي وعمي بيملون ويطلعون بس انتي اصبري..,

عوق ببكى \ولمتى ان شاء الله اصبر على اهلكن وانتظرهم..!

اذا انتن صدق بتوقفن معي الحين اول من يطلع من البيت انتن..,

واهلكن اذا ما طلعوا با الطيب بيطلعون غصب..

ام ابراهيم بحده\الله يجزاكن خير يا بناتي

عوق توها طالعه من المستشفى تعبانة اتركنها ترتاح..,

طلعوا غزيل وافراح وبقيت انا وخالتي ام ابراهيم با الغرفه..,

ام ابراهيم تمسح دموعها \ذبحتي نفستس با البكى ولا انتي راده شي..

عوق ببكى\ياخالتي راحت امي من بقالي ماتشوفين الي برا جايين يدورون الفوايد..!

ام ابراهيم وهي تحضن عوق\يعلم الله انتس عندي وعند مسلط مثل بنياتنا وهذولا ما عليتس منهم..

عوق با امتنان \الله يجزاتس خير انتي وعمي..

ام ابراهيم تتنهد بوجع\الصبر وما مثل الصبرياعوق ما نتي اول الناس ولا اخرها

انا امي ماتت بين ايديني وهي مافيها الا العافيه شكت با الليل واصبحت متوفيه..

والا امتس حرمه كبيره ومريضه ومبطي ساطي بها المرض يعني وش بيدنا نسوي.

لو التجزع والصياح يرد الاموات كان كل ميت ردوه اهله..

عوق بوجع\خالتي انتي داريه بمرض امي ..,

ام ابراهيم تتنهد بوجع\اي والله دارية وعلمت مسلط ..

عوق بدهشه\من متى ..!

ام ابراهيم بحزن\من العام طلبتني اروح بها للمستوصف اسوي لها فحص تونس بطنها وعلمونا..

وعطونا تحويل على طول للمستشفى..,

حاولت فيها تدخل المستشفى لكن ارفضت تقول تكفين  يا نوره لا تحرميني اجر صبري مابقى كثر الي راح..

عوق بوجع ودهشه\وانا وين انا امي ماتطلع الا وانا معها..؟!

ام ابراهيم \يوم رحت بها انتي هقوتي انتس با الجامعه وهي متعمده ماتبيتس تدرين..

وعجلت زواجتس من زياد وهي والله  الي بغته لتس ..

كم مره تذكره نفلا  عندها وهي الي شارت  على امتس به

قالت زوجيه عوق وانه خوي لعيالها ورجال اجودي

اقتنعت الله يرحمه فيه وسالت عنه وارسلتني انا ومسلط عليه قالت مافي اصلح منه لعوق

ان صار لي شي بنتي تروح با الرجلين محد بيرحمها ..!

نوره تتنهد بحسره\وضحى سوت لتس الي ماتسويه الام لبنتهاوالحين دورتس تردين لها الدين فعل ماهو بكى وتجزع..!

والله لو تذبحين نفستس ماهو نافعها ولارادها..

بكاتس عليها ماغير يعذبها بقبرها ..,

عوق تجهش با البكى \يويلي على فراق امي ماكذبت بخوفها علي ماكذبت ..

ام ابراهيم ببكى\وضحى ماهي رخيصه عند كل من عرفهاوالحمدلله توفت بحيلها..,

ما طاحت وتعذبت والا خرفت وضيعت عقلها..,

عوق بتحسر\ياليتني شفتها قبل تدفننونها..,

ام ابراهيم تبتسم من بين دموعها\يا ليتس  شفتيهاوجها ابيض كنه نور..,

وسبحان الله الي يسر تغسيلها ودفنها..

والله اني احرك جسدها مع المغسله طري تظنينها نايمه ها المسلمه ماهي ميته ..,

عوق تمسح دموعها\كيف دريتم بوفاتها..,

ام ابراهيم\يوم لقيناتس طايحه عند الباب درينا ماجابتس الا شي كبير..

والا رجلتس و سواقكم عندكم وش يطلعتس من بيتس اخر الليول  دخلناتس داخل عندنا..

وفزعت انا ومسلط لبيت امتس وادخل عليها الله يرحمها من يوم شفت وجها دريت انها متوفيه..

واعود لمسلط قلت يا مسلط الظاهر ان وضحى متوفيه كلم زياد..

ونكلمه وجا على طول  دخل عليها ومن شافها قال متوفيه..

ورجعنا عليتس واخذناتس بسيارة رجلتس للمستشفى..,

وهي الاسعاف جا وشالها وقرر الاطباء انها متوفيه من اول الليل..

عوق تبلع غصه \سبحان الله اخرعلمي فيها صلت وتعشينا حتى ما كلت واجد تقول ما ابي اثقل على معدتي..,

ام ابراهيم\الله يرحمها يقول زياد المرض فتك بجسدها كله لكن سبحان الله ما طيحت نفسها..,

عوق بقهر وتحسر\حاولت انام عندها وطردتني يمكن حاسه انها بتموت ولا تبيني اشوفها..,

ام ابراهيم\ويازينها من خاتمه هذا يعزي قلبتس ويصبره انها توفت وهي على طاعة ربها..,

وشدي حيلتس شوفي الي جالسات با الصاله ينتظرون بس طيحتس..

عوق تتنهد بضيقه\الله يكفيني شرهن ما سلمت منهن وامي حيه تبين الحين ماكذبت امي يوم تقول العرب مجهزه سكاكينها لتس ..,

ام ابراهيم\امتس الله يرحمهاجيده وعارفه وش وراها  ما قصرت معتس خلت لتس الي يكفيتس..,

عوق\ الله يجزاها خيرعلى ان عيال رجلها حاولو ياخذون كل شي..

ام ابراهيم \ماعليه الي اخذوه ان شاءالله انه صدقه جاريه عنها غصبآعنهم

وانتي لا تنسينها بصدقه والا دعوه كثير والا قليل..,

عوق بحزن وتعب\ هذا طلبها مني قبل تموت..,

اردفت عوق وهي تمسك راسها\راسي بينفجر من الوجع  ومهدود حيلي..,

ام ابراهيم\الله يعينتس تعب ولاده وفقر دم ووفاة امتس فتره ان شاء الله وتعدي..,

وهذي الدنيا لاحزنن يدوم ولافرحن يدوم..,

عوق بترددوتوجس \خاله صحيح  قرايب امي حضروا عزاها..

ام ابراهيم بحزن\اي والله سمعوا بوفاتها الله يرحمها وجو حريم واجدات ..,

اردفت ام ابراهيم با استنكاروتعجب \اعوذ بالله تقل ملحوقات ماكأن هاك الحرمه الطيبه تقرب لهن..,

طول ثلاث ايام العزا يجن لهن شوي وثم يرجعن عن قولة ما حضروا وفاة قريبتهم..

ام ابراهيم بقهر\ياربي ياوحدتن فيهن اسمعهن ينادنها مره ساره ومره ام تركي شكلها هي اكبرهن..؟

من تدخل لين تطلع بسم الله وهي تناظر ساعتهاوالا تلفت  يمين ويسارتقل خايفه من شوفت عدو..!

كل ما دخلت حرمة من الي يعزن طارت عيونها بها ثم هجدت

ولا بفمها الا كلمة تاخرنا تأخرنا والله اني مراقبتها ومتعجبه منها..

عوق تبلع ريقها با ارتباك\خاله سألوا عني ..!

ام ابراهيم بتساءل \من هم قصدتس قرايب وضحى..!؟

عوق بخوف وترقب\ايه هم عارفين انها كافلتني من دار الرعايه..

اردفت عوق بتأكيد\ رعاية الايتام ياخاله رعاية الايتام..!؟

ام ابراهيم  بوجع\ادرى انها كافلتس من الرعايه تعلميني يا امتس..,

اردفت ام ابراهيم بتنهد\سألت عنتس وحده منهن وقبت بوجها  بسم الله الي اسمها ساره..

قالت حنا جايات يا مشاعل  نعزي بوضحى الهجاد..

الضعيفه هذيك تفشلت وسكتت غير دميعاته تصب وتشاهق بسكات تقطع القلب ..

عوق باارتباك \احد قالهن شي عني..

ام ابراهيم \ هي سألت وضحى ولا عطتها وجه كسرت خاطري بغيت اقولها عنتس مير استحيت..

عوق بقلق \وش سون الي برا يوم شافن قرايب امي جابو طاريي قدامهم..

ام ابراهيم بتهكم\وش سون والله ما صدقن على الله يطلعن مع الباب ..!

خافن بعد يجلسن في بيت وضحى ويطالبن فيه نسوا طاريتس يوم شافوا قرايب وضحى..؟!

اردفت ام ابراهيم بتعجب\يا سبحان الله ياعوق كيف يشبهنتس انتي والوضيح الله يرحمها ..؟!

تكفين على شان وضحى انا طالبتس تاصلينهن هذا رحم الوضيح جعلها للجنه..؟!

عوق تصرخ بذعر\لا يا خاله لا لاااا

ام ابراهيم بخوف\بسم الله عليتس وش جاتس..

عوق بتوتر وارتباك\لا تجيبين لي طاريهن غثن امي يبونها ترميني يقولون وش تبين في بنت حرام تضفينها..

ام ابراهيم بدهشه\تقولينه صادقه..

عوق بتوتر وارتباك\ايه يا خاله يوقولون خربتي سمعتنا جبتي بنت مايدرى من اهلها وحطيتيها في بيتس ..

وامي زعلت عليهم وماتت وهي زعلانه منهم..,

والي امي زعلت عليه في حياتها يبشر بزعلي عليه لين الحقها والله لو اشوفهن لأطردهن..

ام ابراهيم بقلة حيله\لا حول ولاقوة الابالله حرام عليهن يقطعنها من الاجر ولا يبنها تكفلتس..,

سبحان الله والله لو شفتيهن ياعوق تروعين من زينهن وحريم شخصيات ماهن حي الله غير الرياجيل الي جو معهن..

عيالنا والجيران تروعوا يقولون والله انا ما حسبنا ان  وضحى تعرف ها الناس الكباريه..

من غير سياراتهم الي سدت شارعنا وعشا العزا ثلاث ايام هم تكفلوا  يجيبونه للمعزين ..

عمتس مسلط يقول انهم يقولون هم  ماهم من قرايب وضحى لا هذولا حريمهم هن الي من قرايب وضحى..

عوق تتنهد بحزن\الله يسعدهم ويبعدهم ويستر علينا وعليهم..

ام ابراهيم \ اي والله انتس صادقه ميراذا قمتي با السلامه لتس امانه عندي..,

عوق با استغراب \وش امانته..,

ام ابراهيم\بعدين اجيبها لتس خلي لين تهدا الامور الحين عيال رجل امتس شابين..,

عوق بقهر\وش يبون مكفاهم الي اخذوه يعني بقى ها البيت الي فيه ريحة امي بيحرموني منه..

ام ابراهيم بطمئنه \ما علينا منهم كل شي با اسمتس واعلى مابخيلهم يركبونه وضحى ماخلت لهم مدخل عليتس..,

وخلت لتس خير من الله غير ها البيت..

عوق\يا حياتي كانت عارفتهم ما يخافون من ربهم..,

ام ابراهيم\طبع البشر الطمع الله يكفينا شره وهم ما علينا منهم

بيقبون كم يوم وعقبها كلن بيتوكل على الله ويروح بيته..,

عوق\انا بجلس هنا خلاص ما اترك بيت امي..

ام ابراهيم\هذا شي بينتس وبين رجلتس تشاوروا فيه والصالح سووه..,

عوق بغضب\ماعلي منه بقعد في بيت امي وعلى ريحتها..,

ام ابراهيم بملامه\ما يصلح منتس ها الكلام ورجلتس تراه حبيب وسمح

وقف بجنازة امتس كنه ولدها وزود على هذا ما لتس غيره..,

اردفت ام ابراهيم\والله يوم النزيف الي جالتس الضعيف بغى ينجن ما كنه دكتور ما خلى احد مافزعه يتبرع لتس بدم..,

عوق \والله داريه انه ما يقصر  لكن الا بيت امي ما اطلع منه..,

اردفت بقهر \ بطلع اطرد ها الحوش الي برا..

ام ابراهيم \ماعليتس منهن بس لا تعصبين البيت با اسمتس بيع وشرا يطلعون با الطيب والا غصب..,

عوق تمسك يد ام ابراهيم \لا تتركيني..؟!

ام ابراهيم تبتسم بعطف\ مانيب تاركتس ان شاء الله لكن ابيتس بشغله..,

عوق بترقب\آمري..

ام ابراهيم\ ما يامر عليتس ظالم باتسر من وفاة امتس يتم اسبوع

بنشوف اغراضها بعد ها الحوسه نرتبها ونتصدق باالي موجود..,

عوق با اصرار\اغراض امي ماتتحرك من محلها..,

ام ابراهيم تبتسم \والله الظاهر انتس مثل رجلتس سبحان الي جمعكم..,

اردفت ام ابراهيم بتوعد\ بروح اشوف لي ينابحن با الصاله والله لأبرد تسبدتس فيهن وانتي انسدحي ارتاحي..,

طلعت ام ابراهيم وسكرت باب الغرفه وراها رتبت سرير امي وانسدحت عليه..

معقوله خلاص راحت امي وتركتني من لي بعد الله غيرها..

حتى الطفل الي كنت حاطه بعد الله الامل فيه ربي اختاره..

هذولا اهلي جوومشوا مافي احد حتى ذكرني لو بكلمة وشلونها..,

مشاعل تسأل عني بدموع عيونها محرم عليها تسأل بلسانها..

وام ابراهيم منهبله من الشبه الي بينا وآل ناصر خايفين منهم يطالبون با املاك امي

مادرو آل ناصر ان اهلي في سبيل دفن اي اثر لي يحطون فلوس ما يطلبون..,

سبحان الله فعلن اذا نزلت المصيبه نزل الصبر معها ما توقعت اني بتصبر كذاولا اعيش دقيقه عقب امي..

لازم ما اطيح لمثل عيال ناصر الي ينتظرون طيحتي مثل ما قالت خالتي نوره..

والم احزاني واصبر نفسي وامسك وصاة امي اذا بنات خالد وتركي مشن شرق انا امشي غرب..,

ياربي ثبت قلبي واجبر مصابي

ربي لا تكلني الى احد ولا تحوجني الى احد واغنني عن كل احد,

يامن اليه المستند وعليه المعتمد  وهو الواحد الفرد الصمد لاشريك له ولا ولد,

خذ بيدي من الظلال الى الرشد ونجني من كل ضيق ونكد يا الله ,

اللهم افرغ علي صبرآمن عندك,

اللهم افرغ علي صبرآمن عندك,

اللهم افرغ علي صبرآمن عندك,

على رغم سماعي للاصوات الي برا الغرفه

صوت ام ابراهيم وحريم سعد وسالم وضجه الحريم وصراخهم..,

الا اني نمت بسرير امي وعلى ريحتها..

صحيت ما ادري كم الوقت لكن شكل الوقت ليل والغرفه ظلام..,

فتحت الشباك وكان فعلن الجو مظلم بيت ابو ابراهيم قدام بيت امي..

اشوف الانوار مطفيه شكل الوقت متأخر..,

طلعت من الغرفه البيت فاضي وموحش  يخوف وين العالم الي اول ماطلعت من المستشفى..,

ولعت انوار الصاله ودخلت غرفتي بغير لبسي ولعت نور الغرفه..

كان في احد نايم بسريري عرفت انه زياد متلملم على نفسه..

يا الله تذكرت تلملمه اونينه  يوم ماتت امه فرق بين ونين امي ونين زياد..

زياد ونينه حزن على امه لكن ونين امي ونين المريض الموجوع ..

وشلون مادريت انتس مريضه وتعانين يا ميمتي  دسيتي مرضتس عني ما تبيني اعاني معتس

واستعجلتي بعرسي على زياد ما تبين تخليني  عقبتس وحيده وبلا سند

وش انتي من البشر يا الوضيح من البدايه لنهايه وانتي تظلليني وش اجازيتس به ..؟ّ!

كل شي سويتيه لي وانا وش سويت لتس ..؟؟

اخذت لبس من الدولاب ودخلت الحمام اخذت دش ولبست وطلعت ..

زيادبنعاس \هلا  كيفك الحين..

عوق بهدوء\الحمدلله ان شاءالله طيبه..

زياد\ تعالي اجلسي جنبي ..

عوق جلست جنب زياد بوجع\خلاص ماعاد بقى لي غيرك..

زياد يضمها\يعني انا من لي غيرك..

عوق تتنهدبحسره ودموعهاتنزل\انت على الاقل عندك عايله انا امي وراحت..

زياد  يمسح دموع عوق وبا امتنان\ولا عمرهم حسسوني الا اني ولدهم ويمكن مرات يبدوني على انفسهم..

عوق \يمكن لوكانوا اهلك ماكانت لك ها المكانه عندهم..

زياد يبتسم \وهذا الكلام الي دايم اقوله لنفسي لما احس با الغربه بينهم..

عوق مستغربه\معقوله يمرك ها الاحساس احسك مندمج معهم..

زياديتنهد بوجع\احنا مجبورين نساير ظروفنا..

او وحده من ثنتين ام الانتحار او مستشفى الامراض النفسيه..

عوق تبتسم باالم\عليك تعليقات ما ادري وش تبي..

زياد يبتسم\تبي الي تبي اهم شي انك ابتسمتي..

عوق بحسره\ احس اني خلاص داخلي فاضي ما ني قادره اتوازن مع نفسي..

زياد\علشان توك والده وبعدها جات وفاة امك انا اليوم كان المفروض ما اكتب لك خروج..,

عوق بحزن\جو المستشفى يمرض..,

زياد \ماهو على جو المستشفى لكن قلت احسن ابيك تواجهين الناس ويتقوى قلبك وتتغلبين على حزنك..

عوق تتنهد \ الله يعين كم الساعه؟..

زياد يناظر الجوال\ثنتين ونص  الفجر..,

عوق\شكلي نمت واجد..

زياد\دخلت بعد العشاء ادورك قالت الخدامه انك للحين نايمه..,

عوق بتسأل\وين العالم الي كانوا هنا..,

زياديبتسم \الحمدلله انك نايمه ولا شفتي الي صار..

عوق\ليش وش صار  دخلت غرفة امي مع خالتي ام ابراهيم

وطلعت وسكرت الباب وراها وبعدها نمت..,

زياد يضحك بتهكم\والله ها العايله ماتلحقين على جزاهم سبحان الي سخرهم لك..,

عوق \ لايكون بس تهاوشوا مع آل ناصر..

زياد با استنكار\وش تهاوشوا ام ابراهيم وبناتها داخل مع الحريم ...

وابوابراهيم با المجلس مع الرجال..

عوق بدهشه\ياربي وانا ماحسيت عليهم..

زياد\اصوات الحريم واصله عندنا وشكلهم تماسكوا الشعور بعد..

عوق با استغراب\تقوله جد والا تمزح..

زيادبضحك\وش امزح صراخهم اعو ذبالله  شال الدنيا وجو حريم من برى دخلو عليهم والا الرجال شي مو طبيعي..,

عوق بملامه وقهر\وانت وش تسوي المعارك في بيتي وانت شكلك تتفرج..,

زياد بضحك \اسكتي بس بداية الهواش با المجلس كان موجهه لي واخره صرت انا الي افك بينهم..,

عوق با استفهام\وش السالفه..؟

زياد\بعد ما طلعتك من المستشفى دخلت للمجلس ..

قام في وجهي واحد شكله من عيالهم قال يبا جا النصاب الثاني..

ما عطيته وجه الا سالم  بكبره قام وقال انت وش مرجعك للبيت هذا..

وانا بحسن نيه قلت جبت حرمتي لبيت امها قال وش بيت امها

هذي البيت راعيته ماتت  بنشوف له دبره..

ويثور ابو ابراهيم عليهم قال انا ساكت عن علومكم وسوالفكم لين يعدي العزا ..

البيت بيت عوق شرا وبيع من امها ويقعدون يتهاوشون المشكله ما احترموا شيبة ابو ابراهيم ..

واحد من عيالهم حذف فنجال قهوه على مسلط لكن مسكته عنه قبل يوصله ..,

وكفخت فيه الي حذفه وشقيت وجهه..,

قاموا كل الي با المجلس علي ومضارب انا وهم وشوي الا  دخل ابراهيم واخوانه والله لايوريك هواش  بالمجلس يروع..,

عوق با استغراب \المجلس ما كان فيه الا انت وعمي مسلط ...؟

زياد يضحك بسخريه\لا كان فيه فريقين انا ومسلط فريق..,

والفريق الثاني  سعد وسالم وزوج اختهم وعيالهم يمكن عشرين لا اله الا الله  جيش  ...,

عوق با استغراب\وعيال عمي مسلط كيف حضرواالهواش..,

زياد\ما ادري بس شكل واحد من البزارين شاف هواشي معاهم وراح خبرهم وعينك ماتشوف الا النور..,

عوق بدهشه\الي هالدرجه..,

زياد يضحك\واكثر المجلس قلبوه حلبة مصارعه اخر من دخل نمر وعلى اسمه وحش طاح فيهم طيحه اعوذبالله..!

ابي افكهم منه عجزت انا واخوانه وابوه ما قدرنا نمسكه عنهم..,

انا ومسلط ذبحنا الضحك وهذولاك لهم صياح كنهم  اطفال ..,

ما خلاهم  حتى حلف عليه مسلط انه يتركهم..

ذبحهم طق ماسلم واحدمنه الا وحصل المقسوم  ويصرخ عليهم اطلعوا من بيت ام نمر ...,

عوق بترقب\وعقب وش صار..,

زياد\كلم مسلط الشرطه وجات وطردوهم واخذوا تعهد عليهم..,

ما يمرون بيتك وتعهد على عيالهم وعيال مسلط ما يتعرضون لبعض ..

وانا صكوني بشكوى يوم شقيت وجه ولد سالم با الفنجال ركبني حق علشان طلع دم ..,

وطلعوا وهم يتهددون ومسلط يقول بلطوا البحراوراق ام نمر صحيحه..

عوق تتنهد بحسره \ام نمر الله يجزاهم خير عمي مسلط وعياله..,

زياد بضحك\وش فيك تحسرين والله اول مره ماتحسف اني سميت ولدي نمر..

ولو  تسمح لي الاحوال ويرزقني الله بعشر عيال كان سميتهم نمر ما تحسفت اذا هم بيطلعون مشاء الله مثل ها الكاسر..,

عوق تبتسم\عندك سوالف ما ادري كيف تطري لك تبي عشر بنات اسمهم العنود وعشر عيال اسمهم نمر..,

زياد\ با العكس بنكون عايله مميزه..

عوق تتنهد بوجع \لا خلاص هذا وبس وعسى ربي يعوض تعبي  فيه ويجبر كسري..

زياد يبتسم بحب \الله كريم انتي ما اكلتي شي وهذا ماهو بزين لك اشوف لك شي تاكلينه..

عوق\دايخه مره ودي انام بس..

زياد\بتنامين مومشكله لكن قبل بصحي الخدامه تصلح لك اكل..

عوق\انا كم قعدت با المستشفى ..,

زياد\من صبح توفت امك اليوم يتم لك اسبوع كنتي تصحين لكن كنا نعطيك مهدئ خفنا من ردت فعلك..,

خصوص بعد ما دريتي بوفاتها جالك نزيف حاد اضطرينا نعطيك دم وتعبنا حتى وقف معك النزيف..,

حاولي ماتجهدين نفسك وارتاحي ومع العلاج والراحه بيرجع دمك طبيعي  ..,

عوق بحزن\يعني امي اليوم تم لها اسبوع من توفت..,

زيادبوجع\وانا امي من توفت لها سبع شهور والايام تمر وتطوينا طوي مادرت عنا فرحنا والاحزنا والا صبرنا..؟

عوق  تتنهد بحسره \ الله يصبرنا ظنيت البيت مافيه احد..

زياد\لا فيه الخدامه الي جابتها بشرى هنا وخدامة امك با الملحق مع السواق..,

بشرى ونجلاء جو ورجعوا يوم لقوك نايمه ..

اردف زياد با امتنان\وانتي بالمستشفى كل يوم تتنوم عليك وحده مره بشرى ومره نجلاء ومره ام ابراهيم..,

عوق بحزن\ ماقصرو الله يجزاهن خير..,

اردفت عوق با استغراب\الشغاله والسواق  ما اخذوهم عيال ناصر..

زيادبتهكم  \لا اخذوهم بس  لهم رواتب متأخره مادفعتهم امك ورجعوهم..,

قالوامن زمان وضحى نقلت كفالتهم على اسمها لكن الجيب اخذه سالم يقول جيب  سعد وباا سمه ..

عوق ببكى  \سبحان الله في طمعهم يبون يورثون مالها وديونها لا ..

زياد يتنهد بحزن ويمسح دموع عوق\ ليه الدموع يا عوق عيال ناصرناس رديه وطماعه..,

ما حفظوا لزوجة ابوهم فضلها عليهم بعدين  ما علينا منهم كل شي رسمي وحسب القانون..

وهم عارفين لكن قالوا بيجربون تضبط معهم ياخذون الي خصتك فيه امك وترى الكل عارف انهم لاهفين من ورى امك ..

نذالتهم مكشوفه للكل ..,

عوق ببكى \يويلهم من ربي الجيب انا اذكر امي يوم عطتهم فلوسه قالت لسعدابي جيب جديد..,

وشراه لها من فلوسها ما دفع فيه ريال وامي قالت لناس هذا هديه من ابوناصر تجامله وترزه بين الناس..,

زياد يبتسم\ ماعلينا منهم  الحمدلله الخير واجد من فضل ربي اذا  على الجيب من بكرى اشتري لك واحد اجدد منه..,

عوق من بين دموعها\انا الي قاهرني امي عمرها ماقصرت بحقهم ولا قهرتهم..,

لكن هم انذال يدرون لو امي عايشه مارضت بلي هم يسوونه الله يكفينا شرهم ..

زياد\انسيهم خلاص ولازم تبعدين غيمة ها الحزن عنك لأنه مهما سويتي والا بكيتي ماراح يتغير شي..

لا امك راجعه للحياه ولا عيال ناصر بيرضون عنك..!؟


صحى زياد الخدامه وصلحت لي اكل خفيف اكلت وانا احس الاكل ما ينزل من حلقي زياد يجبرني جبر عليه..

تعشيت واذن الفجر طلع زياد لصلاه وانا دخلت غرفة امي ولعت الاانوار..

فتحت دولابها ملابسها بعضها بمكانهاوالبعض مرمي داخل الدولاب..

والخزنه حقت امي مفتوحه فيها صور اوراق ,واوراق كثير مقطعه ومرميه بحقد..

دخل زياد بعد الصلاه علي بالغرفه..

زياد\صباح الخير وش تسوين..

عوق بتهكم\هلا ابد اشوف اغراض امي بعد حملة التفتيش..

زيادبا استنكار\فعلن قالبين الغرفه وش يدورون هذولا..

عوق بقهر\ اكيد يدورون اوراق وصكوك وكلها اخذتها معي لبيتك..

زياد بعتب \افاااا هذي عاد بحق طيب جامليني قولي بيتنا..

عوق بحزن\زياداحس مالي غير ها البيت لو تبيني اجلس معي هنا..

زياد\ابشري ما طلبتي اجلس معك هنا لكن بشرط..

عوق بفرح\موافقه على شرطك اهم شي نجلس في بيت امي..

زياد \انتي قلتي موافقه على شرطي يعني مافي تراجع..

عوق\ ابدآمافي تراجع..

زياد\شرطي نعيش في البيتين..

عوق با استغراب\كيف..؟

زياد\لازم العدل اسبوع هنا واسبوع هناك ..

عوق\ليش تعب عليك كذا..

زياد يبتسم\لا تعب ولا شي انا بعد كانت امي هناك ولي ذكرياتي معاها

اعتقد ماهو من العدل انك تحرميني من ذكرى امي..,

عوق\تم مافي تراجع اسبوع هنا واسبوع هناك..

زياد يضحك\الله يعين..

عوق بدهشه\ليش تضحك..

زياد\ من حماسك ترى بتتعبين والا انا با العكس دوامي من هنا اقرب من بيتنا الي هناك..

عوق \راضيه با التعب لاتشيل هم..

زياد يناظر جواله \شوي يبدا دوامي بطلع انتي حاولي ترتاحين ونامي لا تفكرين بشي..

طلع زياد من عندي وانا انسدحت على سرير امي حاولت انام ما قدرت..

تقلبت افكار تروح وافكار تجي تذكرت كلام زياد عن نمر يوم كان يتمنى انه يكون عنده عشر اولاد كلهم مثل نمر..,

ياربي تحفظه يوم كنت اشيله وهو صغير وخالتي نوره حملت بعبدالله ونمر ابو شهور توحمت في بيتها ماتدانيه

و تجلس  عندنا وتجيبه معها بلفته  من تجي لين تمشي وهو معي تصلح له الرضعه وتنساه..,

وامي تهاوشها تقول عوق لاتقطع ظهر الورع وخالتي تقول لا ماعليتس عوق اجود مني ومنتس

وكبر قدام عيونا كنه ولدنا ..,

عوق تتنهد وتمسح دموعها\الله على ايام راحت  يوم كنت اساعده واخذ شنطته ثقيله عليه..,

يركب معي بسيارتنا والحين كبر وصار رجال يدافع عني ..,

يعني لو ولدي عاش كان فيه امل انه يكبر ياربي تعوضني با امي الي راحت ...,

وجنيني الي ماخلى وراه غير وجع صدري الي كل ماتذكرته صب صدري حليب ..,

الحمدلله على ما قدر ربي وكتب لي اللهم اني راضيه..

((اللهم احرسني بعينك التي لا تنام واكنفني بكنفنك الذي لا يرام لا أَهْلَكُ وأنت رجائي,

كم من نعمة أنعمت بها عليَّ قلَّ عندها شكري فَلَمْ تحرُمْني,

وكم من بلية ابتليتني بها قل عندها صبري فلم تخذلني,

اللهم ثبت رجاءك في قلبي واقطعني عمن سواك حتى لا أرجو أحداً غيرك يا أرحم الراحمين))

قمت غسلت وجهي عن ها الدموع لا يجي زياد ويشوفها ويضيق صدره

وناديت الخدامات  يرتبون غرفة امي وينظفونها ويرجعون كل شي مكانه..,

رتبنا كل شي كأن امي موجوده علقت ملابسها ورتبت اغراضها..

احس اني للحين اشم ريحة امي فيها..,

وطفيت نور الغرفه وخليت بابها مفتوح ورجعت لغرفتي..

نمت بعد المجهود الي مع الخدامات على اني بس كنت اعطيهم اوامر الا اني حيلي احسه مهدود..,

صحيت على صوت اذان ما ادري الوقت ايش ظهر والا عصر..

ناديت الخدامه اسالها قالت صلاة العصر..

وخبرتني ان زياد جا مع صلاة الظهر شافني وطلع..

قالهم لا يزعجوني يخلوني انام وام ابراهيم ارسلت لي غدا..

قلت للخدامه تجيب  التيلفون الي دايم بغرفتي من بعد سالفة ولد الجيران المزعج..

كلمت على بيت خالتي ام ابراهيم ...؟

عوق\السلام عليكم ..,

...\هلا انتي عوق....!!
.
.
.
(كلمه اخيره)

قَالَ شَيْخُ الاِسْلَامِ ابْنُ تَيْمِيَّه : " القَلُوبُ الصَّادِقَه وَ الأَدْعِيَه الصَّالِحَه .. هِيَ العَسْكَر الَّذِي لَا يُغْلَب "

.
.
.

الي الملتقى قريبآبأذن الله

وسالفه جديده


طيف الأحباب

ام الوليد

تذكروني واحبابي بدعوه طيبه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم

اللهم انا نسألك يا الله ياحي يا قيوم يا قوي يامتين,

ان تنصر اخواننا المسلمين في سوريا ,

اللهم انصرهم بنصرك وأيدهم بتأيديك وأمدهم بجند من جندك,

واربط على قلوبهم وثبت أقدامهم ويسر أمورهم ووفقهم واحفظهم يارب العالمين,

اللهم عليك بطاغوت سوريا وكل من طغى ودافع عنه، اللهم اقذف الرعب في قلبه ،

اللهم صب عليه سوط عذاب ، اللهم ارنا فيه عجائب قدرتك وعذبه عذابا شديدا في الدنيا والآخرة عاجلا غير آجل ،

وأرنا فيه بطشك وعقابك الذي لا يرد عن القوم المجرمين ، واخسف به الأرض واجعله عبرة للعالمين.

اللهم عجل بهلاكه اللهم عجل بهلاكه اللهم عجل بهلاكه.
.
.

هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,

ممتنه من الاعماق لمنتدى ........ على وسام الكاتبه المميزه بقسم الروايات..,

واتشرف والله في ها اللقب والتكريم..,

البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,

اهداء خاص للغوالي , عبق الرياحين, كاشخه بطرحة وثوب أمي ,اسرفت بغلاه,

نموره,المرجانه,تراتيل الشتاء ,حكيمه,عزيزة نفس,مرسى الامال ,آستثنائيهـ بمزاجها. برستيج حزن.
.
.

اليوم بنشوف عوق المزايين واول مواجهه لها مع الحياه بعد فقدان امها ..,

.
.

لكن قبل توضيح بسيط لأن في منتدى تنزل فيه الروايه عدل في البارت السابق بسبب يمنع ذكر اسماء القبائل؛

(لما بديت اكتب الروايه كنت ابحث عن اسماء غير مكرره كثير با الروايات وهداني الله لأسم هجاد..,

واسم هجاد ماهو لا اسم قبيله ولا مر علي حموله بها الاسم,

واي وحده تنتمي الي ها الاسم تراسلني على الخاص وانا احذفه,

لأن الاسم راح يتكرر اكثر من مره في البارتات القادمة والعجوز وضحى انا اشرت انها تنتمي لنفس قبيلة اهل عوق

الي كنت اشيرلهم الــــ... دون ذكر الاسم وهجاد هو جد وضحى العجوز با الرواية ماهو اسم قبيلتها..,

اتمنى اني ما اتفاجئ ان الروايه تنحذف با اكملها بعد ما ينزل البارت الاخير ويبرر الحذف لهذا السبب )
.
.
يا الله تعالوا معاي...!!

وسالفه جديدة؛
.
.
.
البارت الثامن والثلاثون
.
.
.
كلمت على بيت خالتي ام ابراهيم ...؟

عوق\السلام عليكم

...\هلا انتي عوق..

عوق بتوجس\ايوا من معي ابراهيم..

نمر\لا انا المحرم كيف حالتس احسن الله عزاتس با امتس وعساها اخر احزانتس يا ام نمر..,

تذكرت كلام امي يوم تقول لا تاخذين وتعطين مع غريب انتي عارفه نفستس لكن الناس ماتعرفتس..!

عوق بهدوء\ الله يجزاك خير و يسلمك بغيت خالتي..

نمر\هذا هي كنت طالع للمسجد لكن شفت رقم بيتكم ورديت..

عوق\الله يحفظك..

نمر\الله يسلمتس ويطول بعمرتس لحظه بنادي امي..


ام ابراهيم\هلا وغلا وشلونتس الحين..

عوق\الحمدلله طيبه مشكوره على الغدا..

ام ابراهيم بضحك\ وانتي داقه تشكريني والا وراتس علم..,

عوق بوجع\ياربي يخليتس لي بغيت اسولف معتس..

ام ابراهيم بعطف \ويخليتس لشبابتس وضناتس تغديتي..

عوق بحزن\لا توني صاحيه..

ام ابراهيم \اجل بروح اصلي وانتي تغدي وعيني من الله خير وبمرتس ان شاء الله ..,

عوق ببكى\ خالتي لا تخليني تكفين..

ام ابراهيم بمحبه\اذكري الله كلنا اهلتس والبكى والدموع مافيها غير تعذب امتس..,

عوق بحسره\ والله غصب عني ماني قادره..,

اشوف زولها بكل مكان با البيت..,

ام ابراهيم\ما انتي اول ولا اخر الناس الي فقدو غواليهم بتطول الايام وتنسيتس ..

وتعوذي من ابليس وروحي تغدي الجوع ماهو بزين للي مثلتس واقري المعوذات وانفثي على صدرتس..,

تبعد عنتس الضيقه والوساويس وان حصلي جيتس..,

عوق \انتظرتس مع السلامه..

سكرت الخط وكلمت زياد مارد علي تذكرت وقت الصلاه..

قمت وانا احس بدوخه وقلبي خفقان ما ادري جوع والا من كثر ما بكيت..,

تمشيت اتفقد بيتنا..,

الخدامات كانوا يشكون من ناس جو البيت بعد وفاة امي مع بزارينهم..

عرفت انهم اهل سعد وسالم وضحى ما سلم منهم شي..

لا عبين في البيت لعب بزارينهم ماتركوا شي على حاله تكسير ولعب وحوسة..,

يا الله اسبوع جلسوا في بيتنا وشوي والا يهدونه الله يكفينا شرهم.

سمعت صوت التيلفون بغرفتي رديت وكان زياد..

زيادبحب \هلا والله صحيتي..

عوق \ايه قبل شوي..,

زياد\وكيفك الحين..

عوق \طيبه لكن فيني دوخه وحتى قلبي احس خفقان مو طبيعي ..

زياد\اكيد من قل الاكل..

عوق \خالتي ام ابراهيم ارسلت غدا ..

زياد\كويس اجل تغدي..

عوق \لا مالي نفس اذاجيت تغدينا سوا..

زياد\خلاص انا قريب منك نزلي السماعه تلقيني وراك..!

عوق تبتسم \طيب..؟!!

زياد ويدينه على عيون عوق ويضمها\شبيك لبيك وش تامر ام نمر..

عوق التفتت وراها\بسم الله ما توقعتك قريب ..

زياد يبتسم\الا طلعت من الدوام على المسجد الي جنب بيتكم قصدي بيتنا..,

عوق بدهشه\انت كيف تدخل بدون ما حس..

زياد\مفتاحك معي من زمان والا ناسيه..

عوق \ناسيه المفتاح..

اردفت عوق بخجل\ بعدين انت لاتنسى ان البيت فيه خدامات عن ها الحركات..

زياد بضحك\الخدامات با المطبخ والتيلفون داخل الغرفه والغرفه مسكر بابها والباب مسكر علي انا وام نمر..

عوق ببتسامه\ كل هاالموشح عاد..

زياد\وش نسوي عاد با الخجولين..

عوق\ ابعد عن الباب بااطلع..,

زياد با استنكار\ يا االله خدودك من الخجل صايره برتقاليه ماهو حمرا من سوء التغذيه..

عوق بوهن \ما احس لي نفس با الاكل..

زياد\شكل فيك للآن فقر دم لازم تتغذين كويس علشان ما نضطر نعطيك دم..

عوق بخوف\لا تكفى الا الدم..

زيادبحزم\اجل تغذي كويس وخوذي ادويتك بوقتها..

طلعت انا وزياد من غرفتي وقلت للخدامات يجهزون غدا خالتي ام ابراهيم الي ارسلته..

على سفرة الغدا جلست انا وزياد..

زياد\ما شاءالله عليهم متوصين فيك صح ..

عوق\الله يجزاهم خير كلمت ام ابراهيم بتمرني اليوم..

زياد بخيبة امل\يعني اصرف نفسي مع ان كان ودي نجلس مع بعض ..

عوق\ما عليش لاحقين على بعض..

زياد\اجل بطلع لصديق لي ..

عوق با استفهام\نواف والا جزاع..

زياد يبتسم بغموض \ لااااهذاتومتعرف عليه من شهر ولو تشوفينه يا عوق ينسيك همك لدرجة انه خلاني اسحب على نواف وجزاع..

عوق تتنهدبحسره\همي ما ينسينياه الا رب العالمين..

زياد \ونعم بالله بالنسبه لي صديقي هذاكل ما شفت وجهه انسى همومي..

عوق تبتسم\الله يخليك له ويخليه لك..,

زياد بحب\ ويخليك لنا..

عوق\سبحان الله مع السوالف ماتوقعت اكل كذا شكلك تستدرجني علشان اكل..

زياد بضحك\ لا الاكل لذيذ ما شاءالله يجبرك تاكلين غصب..

خلصنا اكل وزياد دخل يرتاح بغرفتي..

وناديت الخدامات يرفعون الاكل ويرتبون مجلس الحريم علشان زيارة ام ابراهيم..

كلمتني بعدهاواعتذرت جايين لها ضيوف فجاءه وقالت بتجي يوم ثاني مع البنات..

مر اليوم عادي على اني كنت اتمنى ان خالتي تزورني..

ومشت ايامي هاديه مابين قلبي الي يتقطع على فراق امي واشوف واسمع صوتها بكل زوايه من البيت ..

ويخلي الدموع تغزي عيوني غصب من يوم يطلع زياد مع الباب..

وبين عقلي الي يفكر ويقولي تماسكي علشان نفسك وعلشان زياد..

زياد الزوج الي كان من اختيار امي هي الي خطبته ورتبت لها الزواجة وكل مشكله تصير بينا دايم مع زياد

الحين عرفت يا يمه انك صادقه واختيارك لزياد في محله..

اليوم مر على وفاة امي 20يوم يعني امي قبل 20 يوم كانت على وجه الارض اناديها وتسمعني..

والحين وينها عساها بروضه من رياض الجنه وينفعها ربي بلي قدمته..

لازم ما اقطع عوايد امي كل شي بيكون زي يوم كانت عايشه حزني عليها ماهو بنافعها..

سمعت صوت زياد ينادي..

عوق \ نعم..؟

زياد\وحده كلمت تيلفون تسأل عنك سبحان الله نبرة صوتها كأني سامعها من قبل..,

اردف زياد بااستغراب \تخيلي قالت ابي عوق وبعدين قالت لاخلاص مع السلامه اكلمها وقت ثاني..,

عوق\يمكن من معارف امي وتوهم يدرون والا من الجيران واستحت منك..

زياد\شكلها كذاالمهم بطلع اشوف صديقي توصين شي..

عوق با استغراب\وش صديقه..

زياديغمز بعينه\نسيتي صديقي الي شوفته تسلي وتنسي الهم..

عوق بضحك\الحمدلله لقيت لك صديق يسلي عقبالي القى لي صديقه تسليني..,

زياديهز راسه بضحك\ والله لو عرفتي من هو صديقي ما قلتي ها الكلام..

عوق بممازحه\تدري انك فاضي المفروض على سوالفك تكون حلاق ما انت دكتور ..

زياد بضحك\ والله ما تنفتح نفسي لسوالف الا معاك وما لقيتي لي الا وظيفة حلاق ..

عوق تبتسم\ما ادري بس ماخذه فكره ان الحلاق سوالفه واجد..

زياد بتهكم\وش رايك عندي لك مشاريع ناجحه..

اردف زياد بضحك \ افتح لك انتي مشغل نسائي وانا حلاق رجالي اتوقع انها مشاريع مربحه بصراحه..

عوق بممازحه\تدري انك بعد انسان مادي من كل شي بتسوي لك مشروع وش معنى تفتح لي مشغل..,

زياد\بماانك شاطره ما شاء الله با المكياج وهذا شفته بعيوني وشعرك طويل ولمسته بيدي..,

عوق\ شاطره با المكياج بنمشيها ونقول صدقناك لكن شعري وش دخله..

زيادبا اعجاب\اما عاد شعرك هذا بتربحين من وراه صدق ملايين

اخلطي لك كم زيت واكتبي لك عليه كم وصفه وخبريهم انك مستخدمته..

واستعرضي قدامهن بشعرك وشوفي كيف الاقبال بيكون عليه..

عوق\ يعني نصب على العالم انا شعري خلقة ربي وامي كانت مهتمه فيه من صغري وترفض اني اقصه..,

زياد\من بيصدق ها الكلام ضحك على العالم وسحب فلوسهم بخرابيط جدآعاديه..

اردف زياد وهو يمسح على عوارضه\ لكن وش رايك انا انفع حلاق..,

عوق بضحك\ بما ان شغلك مقص ومشرط اتوقع لك صراحه مستقبل واحتمال من هالشغله بتصير مليونير..,

زيادبمزح \حتى صديقي بعد ان شاء الله بخلي شوفته بفلوس ..؟

عوق بسخريه مصطنعه\ترى ذبحتنا بصديقك يا الله كانك مواعده ترى زعل عليك طولت عليه..,

زياد يهز راسه\تدرين اكثر واحد بناخذ منه فلوس على شوفته هو انتي..

عوق\لو تعطيني فلوس متنازله لك عن هالشوفه..

زياد يرفع حاجبه بتحدي \بنشوف..

عوق\على الطاري الشعر من تزوجتك وعندي سؤال بسألك دايم وانسى..,

زياد يجلس \يا الله كلي اذان صاغيه..

عوق بترجي\ لاتكفى ذكرني بعدين اكيد ام ابراهيم على وشك خله بعدين..,

زياد يأشر على عيونه وبهمس \ابشري وكم ام نمر عندي يا الله سي يو

طلع زياد ودخلت غرفتي بكلم ام ابراهيم هي مواعدتني بتجيني اليوم عسى بس ما يجي احديخرب عليها..,

كلمتها قالت بتصلي المغرب وبتجي مع بناتها..,

طلعت من غرفتي ورجعت على صوت التيلفون اكيد هذي خالتي ام ابراهيم تذكرت شي..

لكن الرقم غريب

...\السلام عليكم

عوق\هلا من معي

...\احسن الله عزاك

عوق\الله يجزاك خير من انتي..؟

... بتردد\انا,انا مشاعل ..

عوق بقهر\من مشاعل..؟

مشاعل بحزن\قريبة وضحى..

عوق بحده\تبين شي..

مشاعل بترجي موجع\ابغي اجي لبيتها اعزيك..

عوق بغضب\لا تتعبين نفسك امي ماتت وخلاص دفنوها وكل شي راح معاها واندفن ماله داعي تحيون الاموات مع السلامه..؟

سكرت الخط وما ادري ليش بكيت مع انهم ما يهموني لكن حز بخاطري ..

تكلمني كنها غريبه ما كأنها الي جنت علي وحطمت حياتي جابتني لدنيا ورمتني ..

لو ما خذتني امي وضحى كان الحين وش حالي والا وش الايادي الي تلقفتني..!

منهم لله والله ما اسامحهم طول عمري الي ظلموا طفولتي وضيعوا حياتي وخلوني وحيده الي يبي الأجر يحسن علي..,

الخدامه نادتني تقول في ضيوف عند الباب..,

اكيد هذي ام ابراهيم قلت للخدامه تدخلهم غسلت وجهي وغيرت لبسي ما ابي ام ابراهيم تشيل همي يكفي وقفتهم معاي..,

طلعت عليهم وفعلن كانت هي وبناتها ميعاد وروان..

ام ابراهيم بحنان \هلا ومسهلا ما شاء الله على بنيتي ..

عوق بحزن \هلابك خالتي..

ميعاد \ الحمدلله على السلامه واحسن الله عزاتس..

روان \ان شاء الله طيبه..

دخلنا بمجلس النساء اخر مره جلست مع خالتي نوره وبناتها على حياةامي..

بلعت عبرتي مثل مابلعت همي يكفي خلاص استجدي عطف الناس غصب عني او بأرادتي..

ام ابراهيم \يا الله شدي حيلتس كم لتس مخلصه الاربعين اول بيت بتدخلينه بيتي ان شاءالله..

عوق\ابشري ياخاله والله ما ادري وين اودي جمايلكم والا وش اجازيكم فيه..,

ام ابراهيم \الحمدلله الناس لناس والكل با الله وانتي بنتنا..

روان\انا اقولك كيف تردين جمايلنا تاكلين كل الحلى الي مصلحته ميعاد..,

عوق تبتسم بمجامله\ميعاد هي حلى ما يحتاج تصلح حلى..

روان \ماعليه نشوف كلامك بعد ماتاكلين الحلى الي من اليوم وهي متعبه عمرها تحوس با المطبخ..

ميعاد \احم احم لعيون عوق يهون التعب..,

ام ابراهيم\بتذوقين شغل روان ان شاء الله اذا زرتينا بيعجبتس..

ميعاد\الله يسلم كتب الطبخ المضمونه كل يوم نجرب شي..,

اذا زانت اكلناها واذا خربت مافيه الا عيال ريم الضعوف هم الي يطيحون فيها..,

روان تضحك\يا عمري عليهم يمشون ويمدحون بطبخنا ما دروا انهم حقل تجارب ..,

عوق تبلع غصه\اناامي الله يرحمها علمتني الطبخ الشعبي وتشجعني حتى لو مايضبط ..

وغصب اذاسويت طبخه تاكل لو ما تعجبها والباقي الخدامه وزوجها ياكلونه..

ميعاد با اعجاب\تبارك الله شغلك كله روعه الحلى والمعجنات الي تصلحينها اعرفها واميزها انك انتي مصلحته..,

عوق تبتسم\الحلى والمعجنات لا والله تعلمتها من زميلاتي اخذ منهم وصفات

وعلى قولتك ومن كتب الطبخ المضمونة كل جمعه اصلح حلى جديد..,

روان \سبحان الله الجمعه احب الايام لله الا ان كثير ناس تستثقله..,

عوق تتنهدبحسره\ الا انا كنت احس بفرحة هااليوم كأنه عيد..,

خصوص انا وامي نصوم الخميس يصير جو الجمعه جو عيد سبحان مغير الاحوال ايام وراحت..,

روان \فعلن سعادة الانسان تنبع من داخله با اشياء بسيطه يسويها لنفسه جو وراحه نفسيه..,

ميعاد\على طاري الجمعه بكرا تكفين لاتنسين عادة خالتي الله يرحمها..,

روان با استغراب\وش عادته...؟

ميعادتبتسم\وش عادته بعد ليش ماتذكرين خالتي يوم توقف عند الباب ومعاها ريالات توزعهن علينا..

روان بضحك\اي والله اني ما تذكر اخذت فلوس الا منها..؟

ام ابراهيم بملامه \سبحان الله يا الجاحدات..,

ميعادبتبرير\لا يمه خالتي كانت تعطيهن من قلب بدون ما نطلب والي من القلب يوصل للقلب بسهوله..,

روان \لا وفلوسها فيها بركه ماهو انتم تعطونا بمنه ولا بعد ضربه على الراس بعد ماتعطونا..

ميعاد\اي والله مدري وش القصد تعطونافلوس بيدينا وكفخه على روسنا..,

روان بسخريه\الظاهر ان الضربه هي سبب نسيانا لفلوس اهلنا..,

عوق\ان شاء الله ماراح اسكر اي باب خير كانت امي فاتحته..

ميعاد\اي والله شوفي كم اسبوع اناظر مع الشباك على بابكم بعد صلاة الجمعه البزران يمرون ويناظرون بابكم..,

عوق عيونها مليانه دموع\ كنت تعبانه والا مانويت اخلف عوايد امي..,

ام ابراهيم بحده وملامه \الحين انتن جايات تونسنها والا تبكنها..,

ميعادمنحرجه \ماكان قصدي شي وعوق مثل اختنا عادي ناخذ ونعطي مع بعض..

روان تبتسم\ميعاد ارفعي كمك خلي عوق تشوف عضدك..,

عوق مستغربه\وشو..,

ميعاد رفعت كم بلوزتها وفي اثر ازرق ..,

عوق\بسم الله وش معور يدك..

روان بضحك\ استغفر الله ما دريتي ..

عوق \ لا والله ماعندي خبر من يد ميعاد..

ام ابراهيم بضحك\ يويل قلبي بغيت اكسر يد بنيتي كله من وضحى وحريم اخوانها..,

عوق\ لايكون هم الي اضربوا ميعاد..,

روان بتحدي \يخسن لا والله امي بغت شوشة وضيحه جعلها الجدري الهندري

طولت لسانها عليتس وقامت النوري بغت كفختها وميعاد وقفت بينهم..؟

عادامي من قهرها ما قدرت توصل لوضحى عضت ميعاد مع عضدها..,

عوق تتنهد بحزن وقهر\الله يعينكم علي دايم جايبه لكم المصايب...

ميعاد\لا والله انها احسن عضه عقبها كرشناهم من بيتس ولا عاد ارجعوا...

روان بضحك \ميعاد قعدت تصيح بصوت عالي وضحى انهبلت تحسب انها سوت فيها شي ما درت انه من عضت امي..

ام ابراهيم \ انقلعن طريق جدي ولا عاد ارجعن لو تشوفين ركضهن مع الباب الله يكفينا شرهن..

روان\حرام يمه ما نظلم بناتهم فيهم خير

اعرفهن يدرسون معي بنفس الكليه ولا معجبهم الي سووه اهلهم..

حتى يوم هوشتنا معاهن والله ماغير الضعيفات يبكن ويحجزن ويلومن امهاتهن..,

عوق\ داريه يا روان لكن سوايا اهلهن غسلت نفسي منهن كلهن..

ميعاد\شوفي عوق خلي بينك وبينهم شعرة معاويه ولا هو بضارتس شي..

بناتهم مصيرهم يتزوجون وينفصلون عن اهلهم وكل الناس ترى شايفين وعارفين ظلم آل ناصر لتس..

ام ابراهيم \عوق يمي ترى ميعاد صادقه ان بغوا بناتهم يصالحونتس والا يوصلونتس لا تصدينهم..

وانتي ما انتي بحاجتهن الله رزقتس من واسع فضله وكلمة هلا ماهي مخسرتس شي..,

عوق تتنهد بضيقه\ طعونهم يبي لها وقت ..

ام ابراهيم \الله كريم وماكل بنات جو على اهلهن..,

اردفت ام ابراهيم بتردد\لكن بقولتس شي وانتي عندي مثل بنياتي..,

عوق بمحبه\ تفضلي خاله والله ما اشوفتس الا مثل امي وضحى..,

ام ابراهيم بعطف\ كم لتس وانتي والده من شهر وعليه وانتي من ولدتي وانتي هو انتي..,

شوفي ريم بعد كل ولاده ماشاء الله عليهاتجهز كنها توها معرسه وانتي ماغير دافنه عمرتس با الحيا..

عوق\ياخالتي منسده نفسي عن كل شي من توفت امي ماعاد لي خاطرفي شي..,

ام ابراهيم\امتس لو انها تشوفتس كان زعلت عليتس من فعايلتس بعمرتس حياتس حزن بحزن يا كافي..,

ميعاد\امي صادقه ياعوق البنات يتزوجون ويتغيرون للأفضل انتي للأسوء وعلى ما سمعت ان رجلتس ماشاءالله عليه احواله الماديه زينه..

ام ابراهيم\زياد رجال اجودي و الخمال منتس يا عوق انتي الي مهمله عمرتس..,

عوق\ والله انه ما يقصر ما اظلمه..,

روان \طيب جددي في بيتك بشكلك علشان نفسك وطلعي نفسك من جو الحزن الي انتي فيه شكلك كن عمرك 100سنه..,

ام ابراهيم\انتي مير ناسيه كل شي حتى الامانه الي عندي ما سألتيني عنها..,

عوق\الي عندتس يا خالتي ماهو بعيد..

ام ابراهيم بترجي \ الله يرضى عليتس تجين تاخذينها..

عوق بوجع\ امي وش اتركت عندتس..؟

ام ابراهيم \عندي لتس دراهم وذهب واوراق ما فتحتها ولا دريت وش فيها وختم امتس خلتهن عندي امانه

تكفين خوذيهن وريحي بالي منهن..,

عوق بقهر\ هذا الي قلبوا غرفة امي علشانه وضحى وحريم اخوانها..,

ام ابراهيم\امتس يوم طلعت معهم للبر سعد عطاها دراهم يقول انها لها عنده ويبي يبري ذمته

ونزلت لسوق وخذت فيهن لتس ذهب يوم ولدتي بوليدتس حتى قبل تزورتس با المستشفى

تقول ابي عوق تلبسه الي طلعت من الاربعين..,

وخلته عندي خافت من الخدامه يوم تنومت معتس وبا الحفظ والصون متى ما بغيتيهن بشنطتهن..,

روان تضحك بتهكم\ يبري ذمته سعد ها الانسان عجيب مرات اقول حليل ومرات اقول اعوذ بالله منه...,

عوق تغمض عيونها بوجع \ما تقصرين ياخاله..,

اردفت عوق \سعد يتبع سالم ويسمع له ماله شخصيه وسالم يملي براسه الي يبيه وسعد ينفذ بدون تفكير..



انبسطت كثير بوجود خالتي ام ابراهيم وبناتها وخبرتني ان ريم تعبانه هي وعيالها من تقلبات الجو..,

والجوهره مشغوله بحياتها مع نواف واهله..,

وملاك با البيت جالسه ما تقدر تجي بالبنات كلهم معاها وتترك الشغاله باالحالها..

طلعوا من عندي بعد صلاة العشاء..

غيرو جوي ونسيت احزاني شوي حتى نصايحهم ماتجي الا من صديق..,

جوالي فاقدته ما ادري وينه دقيت على رقمي مغلق

سألت الخدمات مافي احد منهم شاف جوالي ..!

ردت خدامة امي وقالت اخذته وحده من الحريم تقصدوضحى..,

لاحول ولاقوة الابالله هي وش ناقصها تطمع بجهاز جوال تحسبه من ورث امي ..,

كلمت زياد قال انا قريب وبجي ها الحين..,

ناظرت وجهي با المرايه خالتي ام ابراهيم وبناتها صادقين يعني وش بيتغير با الدنيا اذا حزنت والا فرحت..,

عجلت الحياه ماهي واقفه علي..,

رفعت شعري عن جبيني يا الله اثر ضربة المفاتيح للحين معلمه براسي..,

ماراح اثرها شكلها كان كبير مره لكن صغر اثره يوم كبرت..

سبحان الله كيف عشت بعد هالضربه يا ليتني كنت مكان ولدي..,

فتحت دولابي كل ملابسي قديمه بجد دافنه نفسي با الحيا..

الله يصبر زوجي علي سكرت الدولاب لازم انفض ها الحزن واعيش مثل العالم والناس ..,

تمددت برتاح وصوت جرس التيلفون رديت عليه..

عوق\الووو

....بترجي وارتباك\عوق اسمعيني تكفين لا تسكرين الخط..,

عوق بحزم\خير مشاعل تبين شي..,

مشاعل\ لابس بسمع صوتك واتطمن على اخبارك..,

عوق باالم\من الله طيبه ومنكم لا والله هم وغبن وقهر توني اشوف اثر مفاتيح ابوتس بوجهي..,

مشاعل تجهش با البكاء\سامحيني..,

عوق بحده\وش اسامحتس عليه انتي ولدتيني بظلام وطول حياتي عشتهامن ورى جريمتس بظلام..,

ربي سخر لي امي هي الي كانت تضوي لي حياتي وراحت والحين زوجي بعد تبون تطفون ها الشمعه..,

يعني ماترتاحون لين تنكدون علي..,

مشاعل ببكى \انتي قاسيه ياعوق..,

عوق بتهكم \ لاحول ولا قوة الا بالله انا الي قاسيه والا انتي واهلتس..؟!

يا بنت الناس انسيني ماتعرفين شي اسمه نسيان وعيشي حياتك ..,

مشاعل ببكى\حاولت بس ما قدرت ما ابي شي منك بس تسمحين لي اشوفك كل فتره وفتره وماهو لازم تسولفين معاي بس شوفتك تكفيني..,

عوق بدموع حاره\مافي شي اسمه ما اقدر هذا انا اسولف واضحك وآكل وانا فاقده امي من 20يوم..,

الي شالتني لحمه حمرا ماكنت احسب نفسي امشي على الارض دقيقه وحده بعدها وهذا انا حيه مابي بلا ليتني بدالها..

مشاعل بحزن\ماراح تحسين احساسي..

قلب الام على ضناها غير قلب الضنا على امه..

عوق بحسره موجعه\لاوالله ان قلبي عليكم اكثر من قلبكم علي انا افكر بعقلي واقرر..,

لو طلعت بحياتس بيجي يوم تتمنين انك يوم ولدتيني دفنتيني..,

مشاعل بمراره\ما بيدي شي غير حرقة قلبي على شوفتك الي بقلبي ماتحسين فيه الا اذاجاك ضنا..

عوق بحسره\الا حاسه بلي بقلبتس جالي ضنا وربي اختاره وراضيه يمكن موته احسن من حياته..,

مشاعل تشهق\بسم الله عليك متى..

عوق بوجع\قبل اكثرمن شهر ولدت ولد على سبع شهور وماهو مكتوب له يعيش والناس الي حولي مستغربين..

شلون ما كملت تسع شهور من زواجي وجا علي ظنا..,

يلمحون انه ماهو طفل من زواج بما ان امه مجهولة النسب شفتي سواياكم فيني لوين وصلتني..,

مشاعل تبكي\ ياليتني مت ولا سمعت كلامك ياعوق..,

عوق تتنهد بوجع\ لو درى احد بوجودي والله حتى موتي وموتس ما ينسي الناس الي سويتيه..

اصلحي ما بينتس ومابين الله هو الي يغفر لكن الناس ماعندها غفران..

مشاعل بترجي موجع\تكفين يا عوق تكفين باشوفك بدر عنده مواعيد ومراجعات وانا معه مرافقه..,

بقوله اني بشوف اهل زوج خالتي وضحى وهو داري عن معزتي لها الله يرحمها..,

عوق بوجع\شفتي كيف حتى يوم بتجين علشان تشوفيني اعتذرتي بشوفت ناس لو بيدهم كان ذبحوني وخلصو من الغريبه الي اكلت حلالهم..,

مشاعل \ انتي اقرب لخالتي منهم ليش ها الهجوم عليك..,

عوق بتهكم\وهم وش دراهم من انا يحسبون امي اكفلتني من دار الايتام و لو في يدهم حتى انتوا ما دريتوا بموتها

خايفين احد منكم يطالبهم بفلوس امي..,

مشاعل \ يوم حضرنا عزاها ما شفتك ولا دريت انك كنتي حامل..,

خبرتني خالتي انك تزوجتي اخر مره كلمتها لكن ما قالت لي عن حملك..

عوق بتهكم موجع\ولو حتى قالت لك وش بتسوين امي راحت وحملي راح تكفون انسوني ولا تدورون وراي مع السلامه..,

زياد بحده\من كنتي تكلمين..؟!

عوق با ارتباك وغضب\وحده لو ما انت مصدق خذ التليفون وكلمها رقمها موجود با الكاشف وبعدين هي الي كلمت ماهو انا..

زياديجلس جنب عوق على السرير\ماهو قصدي لكن استغربت انك تكلمينها وانتي تبكين..

وضاغطه على نفسك شكلك ما تبينها تدري انك تصيحين وسكرتي السماعه بعصبيه..,

عوق با ارتياح\وحده من اقارب امي وذكرتني فيها..

زياد يضحك با استهزاء\لايكون بعد تبي ورث مثل عيال زوج امك..,

عوق تمسح دموعها\لا تبي تجي تعزي وتقلب علي المواجع وقلت لهالا تجين امي وخلاص راحت..,

زياد\ الله يرحمها والله يوم شفتها ياانا انصدمت وحتى نجلاء وبشرى تفاجئوا ما تتخيلي قد ايش استغربوا ..!

عوق با استغراب \من ايش !

زياد بتوجس وترجي \ بقولك لكن تكفين لاتبكين..,

عوق تبتسم بدهشه\شكل السالفه كبيره..,

زياديبتسم\ لاكبيره ولاشي لكن انتي اي شي عن امك يبكيك انتي عصاها سويتي مناحه يوم لقيتيه مكسور..!

عوق بقهر\حسبي الله على حرمة سالم الشغاله تقول هي الي كسرته ما ادري وش ها الحقد..,

زياد\ماعليك منهم هذا كله من القهر صارو مثل الاطفال يعبرون بأي شي..,

اردفت عوق بفضول\وش السالفه بالله ..؟

زياد \كلمني مسلط لما لقوك عند بابهم وعلى طول رجعت للبيت لقيت ام ابراهيم واقفه عندها والخدامات..,

شفتها بسريرهااستحيت اول شي بعدين دخلت وفحصت عليها لقيت مافيها نبض ..

اكثر شي استغربت الشبه الي بينك وبينها..,

عوق بخوف\يمكن يتهيألك والا وش جابني لها..

عوق بنفسها\يارب سترك وهذا الي خايفه منه الشبه والمقارنه..

زياد يوقف وبطريقه مسرحيه\ما علينا يمكن علشان احبك واموت فيك ومعجب بشخصية امك

صرت اشوف شبهك بكل مكان بعدين انتي بنظري جميلة الجميلات..,

عوق تبتسم\ انت المفروض على ها الخيال الواسع تكون ممثل ماهي ضابطه عليك مهنةطبيب ..,

زياد\علشان تعرفين انك محظوظة تزوجتي رجل متعدد المواهب..

عوق بوجع\ الحمدلله والله اني محظوظه بكل شي الا شي..

زياد \لا تكفين فهمت قصدك فكينا من تقليب المواجع عندي لك مفاجاءت فوق ما تتصورين..

عوق\عسى خير..

زياد\كل شي بوقته حلو لكن وش رايك نغير جو نطلع نتعشى برا..,

عوق بطفش \والله مالي خلق نتعشى هنا احسن..
.
.
.
(كلمه اخيره)

قال رسول الله صلى الله عليه وسلم :

((أحب الناس إلى الله أنفعهم للناس ، وأحب الأعمال إلى الله سرور تدخله على مسلم ،

أو تكشف عنه كربة ، أو تقضي عنه دَيناً ، أو تطرد عنه جوعا ،

ولئن أمشي مع أخ لي في حاجة أحبّ إلي من أن أعتكف في هذا المسجد شهراً - في مسجد المدينة -

ومن كفّ غضبه ستر الله عورته ، ومن كظم غيظه ولو شاء أن يمضيه أمضاه ملأ الله قلبه رجاء يوم القيامة ،

ومن مشى مع أخيه في حاجة حتى يثبتها له ثبّت الله قدمه يوم تزول الأقدام))
.
.
.
الي الملتقى قريبآبأذن الله

وسالفه جديده


طيف الأحباب

ام الوليد

تذكروني واحبابي بدعوه طيبه




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم


اللهم إني أسألك بأني أشهد أنك أنت الله لا إله إلا أنت أن لا تكل أهل سوريا إلا أنفسهم,

وأن تحفظهم من بين أيديهم ومن خلفهم وأن تهيء لهم أمر رشد,

وألا تسلط عليهم من يستبيح بيضتهم وأن تصلح لهم شأنهم كله,

وأن ترحمهم برحمة من عندك فإنه لا ملجأ ولا منجى منك إلا إليك,

مقادير الأمور كلها بين يديك لا يعجزك شيء في الأرض ولا في السماء ..
.
.
هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,


البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,

اهدااااء خاص لساعه بلا عقارب ام تركي,ام الشهد,  زارا ,سحابة رحيل ,احلى حنو,ريح الهوا,القمري,فوضة مشاعر,الهاله,ام البنين.

.
.

اليوم بنشوف عوق المزايين وتبريره لشد شعر عوق يوم الملكه واللقاءالاول بصديق زياد الصدوق.

يا الله تعالوا معاي...!!

وسالفه جديدة؛
.
.
البارت التاسع والثلاثون
.
.
عوق\والله مالي خلق نتعشى برا هنا احسن ..,

زياد بخيبة امل\ على راحتك ..

عوق\وشفيك احسك زعلت..

زياد\لا بس كنت اتمنى نطلع نغير جو من زمان ما تمشينا..

الاحداث الي صارت وحملك حرمني من اشياء كثيره كنت اتمنى اسويها لك..

عوق\ الله كريم تزين ان شاء الله الحين احس نفسيتي شوي تعبانه..

زياد يبتسم\لا تستسلمين لأحزانك بتمرضين وفي ناس محتاجه لك لازم تغلبين حزنك..

عوق\الله لايجعل لنا حاجه عند احد من خلقه ويغنينا بفضله عن من سواه..

زياد بمحبه\آمين لكن بجد عوق امك محتاجه لك تردين لها الجميل..

وانا محتاج لك وين بلقى زوجه مثلك وصديقي  الصدوق يتمنى يتعرف عليك..

عوق بتذمر \انت بتلقى احسن مني وامي ذكرتني بكرا الجمعه ابيك تسحب من حسابي فلوس تصرفهم لي ريالات اوزعهم ..

زياد\ما يحتاج انا اعطيك..

عوق \ما تقصر ابي من حلال امي صدقه عنها.

زياد يرفع ايديه يدعي\الله يجزاك خير يارب متى اشوفك انتي وصديقي تتصدقون وين صرافتك..!

عوق بضحك\والله ها الصديق الي ماكل عقلك  ناسيه الصرافه في بيتك..,

زياد بتهكم\مقبوله منك ها المره بيتك يا الله  البسي بنروح للبيت ناخذ صرافتك..,

طلعت انا وزياد لبيتنا ودخلت البيت ما شفته من يوم ولادتي  حسيته متغير والاثاث مكركب على بعض وريحة اصباغ..

كنت بتفرج على البيت بشوف وش سبب ها الحوسه رفض زيادوماني عارفه السبب..,

طلعت فوق لغرفتي بشوف الصرافه والاوراق الي تخص كل املاك امي الي كانت با اسمي..,

زياد بتعجب\انتي هنا وانا ادورك ..

عوق\يعني وين بكون كنت بتفرج على البيت من زمان عنه وانت شكلك وراك شي قلت بشوف اوراق مهمه وبطاقات الصراف افضل..

زياد يرفع حواجبه\ ماشاءالله  زوجتي الظاهر بتصير سيدة اعمال..

عوق\الله يرحم امي كله من فضل ربي ثم خيرها..

زياد\ وعلشان ما تزعلين وش رايك نتعشى هنا اليوم وننام وبكرا دور بيتنا هذاك..

عوق بضحك\تركنا الخدامات يا راعي الادوار بالحالهم الخوف على خدامتك والا خدامةامي زوجها معهاومتعودين نتركهم با الحالهم..,

زياد يضرب راسه بيده\اووووف تصدقين نسيتهن ...!؟

عوق وهي تسكر شنظة اوراق\شفت اوراقي واخذت بطاقاتي يا الله نمشي بسحب  مبلغ..

زياديبتسم\ابشري والعشا اليوم على حسابك..

عوق بضحك \مو مشكله صدقه عن امي..

زياد\ الله يكثر خيرك يا ام نمر وتستاهل خالتي الي يتصدق عنها سر وعلن لكن واجب الضيافه اليوم مسموحه الحساب عندي..

عوق تتنهدبشرود \امي كانت كل جمعه تنادي على البزارين  وتوزع عليهم فلوس وبكرا بسوي الي كانت تسويه..,

زياد\الحي هذا مافي احد يطلع من بزارينهم لكن في طريقه ثانيه عندي..,

عوق\ لا انا ناويه بزارين حارة امي  قلي وش طريقتك يمكن تعجبني..,

زياد بتفهم\ ماهو على كل حال بتسمح لك الظروف تتصدقين عنها كل جمعه بطريقتها..

لكن وش رايك كل صباح جمعه اطلع لأي محل خباز واعطيه فلوس كل خبز ذاك اليوم صدقة تحتسبينها لأمك ..

عوق بموافقه\والله فكره حلوه امي وش ما سويت ما الحق على جزاها..

زيادبخيبة امل\ يا الله ننزل نطلع مع بعض ونتعشى في بيتناهذاك شكل ماهو مكتوب لنا عشى الليله هنا..,

عوق \انتظر  بشوف غرفة الاشباح اشتقت لها..,

زيادبتذمر مصطنع\ليش وش تبين فيها وبعدين ما تغيرت على خبرك..

عوق تتنهد بألم \كنت ناويه بعد ما اولد اجدداثاثها واخليها غرفه لطفل الي بولده قدر الله وما شاء فعل ..,

زياد يبتسم بتهكم\والله فكره وانا كنت مبتلش لو ربي رزقني  باطفال وين بينامون خصوص انا ما احب ازعاج الاطفال..

عوق بحسره \ياليت كان همي ازعاجهم متى يجي ذاك اليوم الي يزعجوني ..

زياد يبتسم \الله كريم بيجي يوم تبكين تدورين النوم من الا زعاج ما يحصل لك..,

عوق\على طاري الا زعاج جوالي الظاهر صادروه آل ناصر يحسبون من املاك امي الله يرحمها..,

زياد \ابشري با العوض وجوالك اصلن ناسيه يعني من مكالمتك فيه..,

عوق  \الله يسلمك..,

اردفت عوق با استفهام\فيه تغيير في البيت تحت ما ادري صحيح والا انا غلطانه غرفة امك مكانها فيه شي..,

زياد بضحك\اقول اطلعي بسرعه لا تخربين علي مفاجائتي لك..

وطلعنا انا وزياد بعد ما اخذت البطاقات وتطمنت على الاوراق الي كنت ابغاها..,

تعشينا بمطعم وتمشينا نزل زياد اشترى لي جهاز جديدوشريحه وسحب مبلغ طلبته منه..؟

زياد\شوفي الجهاز اعجبك والا اغيره والشريحه ترى شحن والا تبين فاتوره..,

عوق \لا عادي شكل الجهاز حلو والشريحه زينه والفاتوره مالها داعي مكالمتي جدآمحدوده..,

زياد\يالبى قلبك توفرين..

عوق بضحك\ اعجبك مدبره..

زياد يضحك بمشاكسه\تعجبيني بكل حالاتك..,

رجعنا للبيت بوقت متأخر لكن حسيت نفسيتي احسن با الناس الي حولي

امي مافي احد يسد بمكانها لكن حب زياد وحنانه وعطف ام ابراهيم علي خفف كثير علي..,

زياد\وش رايك عوق انا وانتي ننام بغرفتك احس ان حيلي مهدود..

عوق \ الا انت وش رايك ننام بغرفة امي انا على سريرها وانت على سريري..!

زياد بضحك\سمعآ وطاعه..,

اردف زياد\ الحين انتي تدرين كم لك والده ..؟

عوق با ارتباك\ ما ادري انا من كثر ما غبت عن الوعي ناسيه كم لي والده..

زياد\احسبي كويس علشان اول مفاجاءه من الي وعدتك بنطلع نعتمر انا عن امي وانتي عن امك..,

عوق بضحك\  اذا فيها عمره اليوم كملت 42يوم الله يوفقك زياد على ها المفاجئه ..’

زيادبدهشه\كل ها الفرحه اجل لو شفتي المفاجاءه الكبرى وش بتسوين اي شي الا انه يغمى عليك تكفين..

عوق تتنهد بحسره\لا ان شاء الله بستجمع قواي ماعاد فيه اغماءات ولا فقدان للوعي عقب امي كل شي يهون ..

زياد يبتسم\طمنتيني الله يجزاك خير.

اردف زياد\ بكرا الجمعه ودي نستغل اليوم من اوله..,

سهرنا  بغرفتي انا وزيادواخذنا الوقت لحد ما صلينا الفجر ونمنا بعدها..,

صحيت شكل الوقت متأخر شفت الجوال على الكومدينه ويشحن ناظرت الساعه لقيتها عشر ونص ..,

اوووف معقوله كل ها الوقت وانا نايمه..,

طلعت اشوف وين زياد خبرتني الخدامه انه طالع من الساعه ثمانيه ولا رجع..

ياربي هذا متى ينام ومتى يصحى..؟

كلمته جوال ..

زيادبفرح \هلا ومرحبا با ام نمر..

عوق بدهشه\هلابك لكن وش دراك انه انا قبل اتكلم..,

زيادبضحك\ لأن الرقم الوحيد الي مخزن با الجهاز الي تكلميني منه رقمي وانا الي مخزنه الصباح..,

عوق \طيب وينك..

زياد\قريب عند صديقي..

عوق با استغراب\وصديقك عنده اطفال اسمع صياح اطفال عندك..

زيادبا ارتباك\لا هذولا زملاء صديقي الله يخليه لي يقلدون اصوات اطفال  يلعبون..

عوق با استنكار\لا حول ولاقوة الابالله  الله يشفيك ويشفيهم ..؟

زياد بضحك\ ليش  تاخذيني على قد عقلي..

عوق\وش اسوي ما بقى لي غيرك بالدنيا ولازم اجاريك..

زياد\حتى صديقي يضحك على كلامك وبيزورك بعد كم يوم استعدي له..,

عوق \حياه الله..

زياد\برجع شوي تبين شي اجيب لك معي..

عوق \لاسلامتك استغربت اليوم ما عندك دوام وطالع ..,

زياد\ دقايق وانا عندك صديقي مل مني وبطلع قبل يطردني..

عوق بسخريه\ ما لومه يوم يبي يطردك شكلك غاثه دايم عنده يا الله سلم على صديقك..,

زياد\الله يسلمك جهزي الفطور والقهوه بفطر معك واتقهوى قبل اطلع لصلاة..,

اخذت دش  ولبست جهزت الفطور مع الخدامات  وصلحت قهوه..,

وخيال امي ما يفارقني وذكرياتنا كل جمعه انا وهي..,

تأخر زياد اذن لصلاة الجمعه صليت وقريت سورة الكهف ..,

طلبته على الجوال مارد..؟

ياربي وين راح وهو قايل لي انه من عند صديقه على طول بيمرني والحين له ثلاث ساعات مابين ..

اشغلت نفسي جهزت الفلوس عادة امي الله يرحمها..

فاضو من الصلاه من حوالي ساعه وزياد مارجع خبرت خدامة امي تفتح الباب الخارجي مثل عادة امي بعد صلاة الجمعه..

الي بكاني وقطع قلبي انه ما كان في احد اول ما فتحت الباب..

وقفت دقايق واول من وقف عندبابنا عيال ريم ناظرت شباك غرفة بنات مسلط..,

شفت ظل احد يطالع اكيدارسلوهم علشان  ما انحرج وانا واقفه..

اكيد جيرانا يتوقعون ان امي توفت خلاص بتنقطع افعالها الطيبه..

بعدها طلعوا عيال جيرانا ووقفوا عند بابنا مثل يوم كانت امي موجوده الله يرحمهاوزعت عليهم..,

دخلت للبيت وحسيت احد يمشي وراي قبل التفت يد مسكت كتفي عرفته..

زيادبممازحه \من مال الله يامحسنين ابي مثل الحلوين والحلوات الي كانوا واقفين قدام الباب ..,

عوق منحرجه\يا ربي سترك ادخل فضحتنا الجيران يكشفون سور بيتنا..,

زيادبا اصرار\ واذا عادي اطلب من زوجتي حبيبتي الي عيونها حمرا من البكى لا عيب ولا حرام..,

عوق\ تعال نجلس با المشب الخارجي..,

زيادبترجي وخوف مصطنع\لا تكفين عندي عقده منه ..

ندخل داخل احسن عمري ما جلست بمجلسكم هذا الا جات مصيبه ..,

عوق بضحك \ لا تتشائم  وبكسر تشائمك واليوم بنقضيه هنا مفطر والا احضرلك شي..؟!

زياد\لا والله انشغلت بطيح من الجوع..,

دخل زياد للمشب وانا دخلت للبيت احضر الفطور والقهوه..

رجعت للمجلس زياد مندمج مع الجوال..,

عوق بتعجب \وش عندك تناظر جوالك وتضحك..,

زياد\لا هذا صديقي مرسل لي رساله واضحك عليها..,

عوق\ من يوم تزوجنا عمري ما شفتك تتكلم عن احد من اصدقائك كذا حتى جزاع ونواف ما صرت تجيب سيرتهم..,

زياد يقرب من سفرة الفطور\ماشاء على ام النمر متوصيه فيني اليوم..,

عوق\عليك با العافيه ليش تأخرت توقعتك تجي قبل الصلاة..,

زياد بعد ما خلص فطور\كثر الله خيرك ابد رجعت من المستشفى للبيت وتجهزت لصلاة الجمعه ثيابي كلها هناك..,

عوق مستغربه\انت ما تقول انك عند صديقك وش جابك للمستشفى..,

زياد با ارتباك\ايه طلعت من صديقي مريت المستشفى وعلى طول لبيتي وهذي كل السالفه..

عوق \ ما اكلت شي وانت تقول طايح من الجوع..

زياد\با العكس انتي الي ماتاكلين وبعدين تذكرت وش كنتي بتسأليني تقولين ذكرني..

عوق بدهشه\سؤال ايش ..,

زياد\يوم اقولك بفتح لك مشغل ..,

عوق تتذكر\ ايه تذكرت وتقول الصدق..

زياديبتسم\ولا شي غير الصدق..

عوق \يوم الملكه  تفاجأت فيك كل شوي ساحب شعري لدرجة اني شككت بعقليتك..,

زياد بضحك\والله ياهي ايام ذكرتيني با الذي مضى هذي يبيلها جلسه بجو شاعري ..,

عوق \هونت ما ابي اعرف شي..,

زياد يبتسم بحب\لا عاد شكلك زعلتي واناعاد ها المره من لي غيرك..,

بخبرك يوم الملكه بصراحه حسبت شعرك باروكه والا تركيبه وقلت ها الحين بسحبه ويجي في يدي..,

دايم اشوف بنات خواتي يركبون توصيلات ويلعبون بشكالهم مرات ماعرفهم خصوص في ملكاتهم قلت اكيد انتي مثلهم..,

عوق بذهول\انت جاد بكلامك طيب واذا باروكه ما خفت تفشليني قدام الناس..,

زياد يضحك\ تدرين ما فكرت ساعتها الا ان يدي تحكني وابي اسحب الباروكه..,

لكن كسرتي خاطري حسيت عيونك طلعت يوم سحبته قبل نطلع من عندكم..

حتى خواتي كانوا مبهورات بطول شعرك اكثر حتى من جمال وجهك..

عوق  بدهشه \يا ويلك من ربي كيف هنت عليك..,

زياد يبتسم بحب\ وجاتني عقوبه شكلك داعيه علي ليلي كله وانا اناظر يدي والمسها اتخيل نعومة شعرك بيدي..,

عوق تبتسم\ كيف لو ما انت دارس برى والا مراجعاتك كلهم حريم المفروض كل شي عندك عادي..,

زيادبصدق \تدرين يمكن الي عاصمني  ان امي تستودعني الله..,

ومااتذكر اني التفت لبنت كنهم رجال قدامي كذا سبحان الله نفسيآ..,

وهنا اعتبر كل المراجعات بناتي وخواتي وضع دكتور الولاده ترى غير ..

ما وصلت حالاتهم عندي الا وهم مضطرات وبحالات احيان توصل درجة الخطر..,

عوق\الله يجزاك خير ويثبتك بس استغربت فعايلك..

زياد\وانتي ما قصرتي رديتيها لي يوم جبت المهر دخلتي فجاءه وصرختي بغيت انجلط من صوتك ..,

عوق بضحك \ ربي اخذ حقي منك..

زياد يبتسم\والله ياعوق ما سمعت الا صوت صرخه وشي ما ميزته استنتجت بعدين انه جديلة شعرك يوم هربتي طاير وراك كنه حبل اسود..,

عوق  بخوف \قل ما شاء الله ..

زياد بضحك \ما شاء الله طيب وش رايك ان لقينا حجز اليوم اعتمرنا..,

انتي جاهزه...؟

عوق بفرح\جاهزه مافي شي يربطني لكن غريبه مستعجل ..!

زياد\صديقي بيزورني ازعجني يقول انت تزورني ولا تعزمني..

وعدته بعد ما ارجع من العمره..؟

عوق\عادي اعزمه اليوم اذا انت منحرج منه..,

زياد يبتسم\لا منحرج ولا شي يا الله خير البرعاجله بشوف الحجز ارجع القاك جاهزه يوم يومين  ثلاث با الكثير وراجعين..!

طلع زياد يشوف الحجز وانا رتبت شنطة سفر ملابسي وملابس زياد وكل الي نحتاجه بعمرتنا..,

كلمني زياد انه لقى حجز ذهاب واياب لمطار جده وخبرته اني جاهزه..,

رجع اخذ الخدامات يقول بيتركهم عند بشرى تبغاهم  قفلت بيت امي..,

تركت السواق با الملحق يحرس بيتنا عيال ناصر ما ينضمنون الي حتى السياره ما سلمت منهم اخذوها..

عوق\ نحرم من الرياض والا من جده..,

زياد\لا معانا وقت بنحرم من جده ان شاء الله..,

نزلنا مطار جده وطلعنا اوتيل ريحنا وبعدها للميقات احرمنا واعتمرت انا عن امي وزياد عن امه..,

ورجعنا لجده علشان ماتفوتنا الرحله حسيت نفسيتي افضل بكثير ومن الي ما يشوف بيت الله وما ينبسط وينسى همه..,

زياد\باقي معانا وقت كان تبين اسواق..

عوق\عادي الرياض اسواقها لاتحصى ولا تعد..

زياد\انا طالع باخذ هدايا واجد باخذ ملابس لولد ناجي وولد صديقي وابي ذوقك..,

عوق با الم \ماله داعي روح انت انا بنام..,

زياد با اصراريسحب يد عوق \النوم لا حقين عليه لكن الشوبينغ ماهو دايم يحصل..,

طلعت مع زياد للمجمعات واشترينا ملابس وشغلات و ملابس اطفال لولد ناجي ولد صديق زياد..,

كسر خاطري  زيادلما قال اعتبريهم اولادك ولا تخلين شي بنفسك الله يعوض علي وعليه بلي راح..,

اخذت كل شي تمنيت ان  ولدي  يلبسه ورجعنا للأوتيل..,

عوق \ياربي اتوقع ما بقى با اسواق جده ومجمعاتها شي..!

زياد بضحك\ماهو هنا المشكله ..المشكله العظمى  كيف بناخذ ها الاغراض..,

عوق بتهكم\هذي المشكله الازليه اذا جينا نشتري ما نفكر بلي شريناه الا اذا رجعنا للبيت..

اردفت عوق بضحك\اشياء كثيره كان مالها داعي نشتريهازحمه علينا..,

زياد\يسهلها ربك بنرتبها و ونشحنهاان شاء الله ارتحتي بعد العمره..,

عوق با امتنان\الحمدلله..,

اردفت عوق\زياد انا ماحجيت اذا تقدر ترتب وضعك ونحج ها السنه..,

زياد\الله كريم بحاول والا انامسقط فرضي من زمان  يا الله جاهزه بنمشي ما بقى وقت ..,

طلعنا للمطار وركبنا الطياره وطلب مني زياد نطلع لبيته بعد مانوصل..,

وافقت ماابي اكسر بخاطره وصلنا بيت زيادبعد المغرب..؟

دخلنا  سور البيت وانوار البيت كلها مولعه وشكل البيت من برى فيه حياه ذكرني با اول مره ادخل بيت زياد..,

دخلت للبيت حسيته متغير زياد مغير الاثاث الي في الدور الارضي كله والمجالس..,

ومغير صبغة الغرف توني اشوفها المره الي فاتت لماجيت للبيت حسيت في شي متغير..,

لكن ما دخلت للغرف وزياد ما شجعني اشوف شي  وريحت بخور..,

اكثرما شدني  غرفة امه مغير شكلها ورسوم ورودعلى جدرانها ومفروشه بموكيت غرف اطفال..

اشكال العاب والباب مغيره استغنى عن الجدار وخلاه شفاف الي في صالة البيت يشوف الي يدخل غرفة ام زياد..

زياد يبتسم\ها وش رايك با المفاجاءه..,

عوق بدهشه \حلوه خصوص الوان الغرف ملونه الفكره الي انت رافضها سويتها..

زياد يضحك\ طيب و شفيك مكتئبه ما سمعتي ان الي يذم شي يطيح فيه..,

عوق بحزن\زياد ليش سويت كذا بغرفة امك..

زياد مستغرب\ ليش ماعجبتك الفكره..

عوق\ لا با العكس حلوه لكن ..؟

زياد\وش لكن بيجي يوم تشكريني على ها الفكره خلينا نطلع فوق نكمل الجوله..,

طلعت فوق

عوق تبتسم\ الحمدلله غرفة الاشباح على حالها..,

زياديضحك\هذي انا تاركها لك متى ما بغيتي غيرتها لك تعالي شوفي غرفة النوم..,

دخلت لغرفتي تفاجئت منها تغييرات بسيطه مغير اتجاه السرير ومفرش شكله حلو..,

عوق با عجاب \ما شاء الله عليك والله مجهود..

زياد\الله يسلمك هذا المفرش الي وعدتك فيه تذكرين  مفرش زوجة نواف  هذا اغلى منه للغاليه ام نمر..,

عوق بخجل \الله يسلمك بس شكلك تعبت..

زياد\ما قصروا خواتي والخدامات هم الي تعبوا..,

عوق  \علشان كذا قلت بشرى تبغى الخدمات لا والله ماقصروا الله يجزاهم خير..,

زياد\توقعت ان بيصير في خاطرك اني ما اخذت رايك وانهم تعدوا على خصوصياتك..,

عوق\ لا با العكس متعبين انفسهم على شاني وتبيني ازعل..,

دق جوال زياد ورد عليه

زياد\هذولا خواتي بيجون يسلمون عليك تعالي معاي..

عوق\لا انزل انت انا بنزل شوي..,

زياد\لا تتأخرين..

فتحت دولابي ملابسي بمكانها ما تغير شي منها لكن ما ادري مقاسي اولا ..,

كلمت زياديطلع شنطه من شنطنا في ملابس لي اشتريتها من جده..

طلع لي الشنطه وطلعت لي لبس اخذت شور  جففت شعري الي حسيته بدا يتساقط بكثره..

يمكن من فقر الدم ونقص كالسيوم بعد الولاده ولبست فستان قصير لونه خريفي اصفر على اخضر..,

غيرت شكلي بمكياج خفيف تعطرت ونزلت..,

كان موجود نجلاء وبشرى سلموا علي وتحمدولي با السلامه..,

بشرى \ان شاء الله اعجبك بيتك بعد التغيير ..!

عوق \ الحمدلله حلو..,

نجلاء\تجديدك في بيتك اصلن يغير نفسيتك..

زيادبمزح\وخصوص الالوان الي اختاروها بناتكم حفله با الحالها..

عوق\با العكس الالوان حلوه مره..,

نجلاء\الله يجبر بخاطرك لو يسمعونك البنات بينبسطون  زياد رافض كثرة الالوان في البيت..,

عوق بضحك\  كلهم ذوق ..

زيادبتهكم مصطنع \كنت اضحك بناس صابغين غرفتهم وردي وربي عاقبني..,

طلعوا بشرى ونجلاء طلبت من بشرى تاخذ خدامة صديقتها انا تكفيني خدامة امي..,

وجلسنا انا وزياد..,

زياد\ بكرا بيزورني صديقي الي وعدتك..,

عوق\مومشكله كنت بتطمن بس على بيت امي ..,

زياد\لاحقين على البيت ان شاءالله وصديقي زعول ما ابي يقول اني اتهرب منه..

عوق\تبيني اجهز شي لك معين للعزيمه..

زياد\ لا صديقي مسوي ريجيم ما يبي شي..

عوق بضحك\غريب صديقك..,

زياديهمس بحب\والله انتي اليوم غريبه وشكلك صاير جناااان على قولة بنات خواتي خوقااااااقي..’

عوق بخجل \من ذوقك هذا وبعدين كلمة خوقاقي كم مره اقول ما ابي اسمعها معناها ماهو بزين..,

زياد با استسلام \حاضر كم عوق عندي..

عوق\زيادباخذ رأيك في موضوع..

زياد يبتسم بحب\خوذيني كلي لك ماهو بس رأيي..,

عوق منحرجه\ انا ابي ارجع ادرس بااشغل نفسي احس لو بجلس كذا التفكير بيجنني..,

زياد\  عندي فكره صديقي له واسطات قويه بقوله يوظفك وظيفه حكومي وش رايك..,

عوق بفرح\صدق زياد اهم شي قريبه ماتكون بقلايع ودارين..,

زياديبتسم\لا بتكون اقرب من ماتتصورين ما تحتاج مواصلات ..,

عوق\ يارب والله اتمنى على اني اكره المشي بعدين سواق امي موجود هو بيوصلني..,

زياد\لا ان شاء الله ما تحتاجين سواق امك المشوار قريب  اقولك ما يحتاج مواصلات..

عوق با استغراب \وش فيك زياد كلامك محير..

زياد\لا محير ولا شي بكرا بتعرفين المهم نجلاء بترسل عشى لنا بتعشى وانام لا تنسين تونا راجعين من سفر..,

ارسلت نجلاء العشا تعشينا وطلعنا ننام وحسيت زياد فيه شي كنه يشوفني اول مره شكله عنده كلام ولا يبي يقوله..,

صحيت على صوت المؤذن صحيت زياد لصلاه..

هو طلع للمسجد وانا تجهزت لصلاه وصليت الفجر..,

جلست على سجادتي اقرا اذكاري...

وراجعت حفظي للقرآن من زمان ماراجعت حفظي اخذني الوقت وانا اقرا قرآن ارتاحت نفسي اكثر واكثر..,

الحمدلله امس كنت في اطهر بقعه واليوم اراجع حفظي لكتاب الله والله اني في نعم لا تعد ولا تحصى ..,

حتى فقداني لأمي وطفلي بديت اتقبله واحط اسوء الاحتمالات اصبر نفسي فيها..,

يمكن لو عاشت امي اكثر بتتعذب من المرض وانا مافي يدي شي اسويه خصوص لوضع امي اجتمع كبر سن ومرض ..,

(اللهم إني أعوذ بك من الجبن وأعوذ بك من أن أرد إلى أرذل العمر وأعوذ بك من فتنة الدنيا وأعوذ بك من عذاب القبر)

الشمس ارتفعت وزياد مارجع الي الآن معقوله طلع لدوام سيارته ماهي موجوده..؟!!

ناظرت الساعه كانت سبعه ونص صباحآ..,

باقي على دوامه نص ساعه يارب سترك ..,

كلمته على الجوال ..

عوق بخوف\ وينك..

زياد\صباح النور تحت ..,

عوق\ سيارتك ماهي موجوده..

زياد بضحك\ وش قلنا مانبي مطالع مع الشبابيك ..

عوق\ قلقت عليك مارجعت ولا هو وقت دوامك..

زياد\ها المره مسموحه دقايق وانا عندك..,

انتظرت زياد بغرفة الاشباح ها الغرفه احبها وارتاح اذا جلست فيها عكس اسمها سمعت صوت خطوات زياد..,

ودخل بوجهه البشوش ما ادري صرت اشوف وجه زيادغير ..,

ماادري هو انا تغيرت نظرتي لدنيا اوهو بفضل الله ثم دعائي ان ربي يسخرني له ويسخره لي..,

زياد بحب \صباح كل شي عذب وجميل على ام النمر..,

عوق تبتسم\هلابك  شعندك نشيط اليوم..

زياد\ليش ماتناديني ابو نمر مثل ما اناديك ام نمر..,

عوق تتنهد بوجع\ الحمدلله على ما قدر وكتب لكن احس قلبي يعورني لو بقولها لك..,

زياد\ليش ها التشائم خليك متفائله وغيري  لبسك والحقيني تحت..,

عوق تناظر لبسها\ ليش موعاجبك وش تبيني البس..,

زياد بتهكم مصطنع\يعني البسي قميص نوم وانزلي تحت مثلآاما عليك فهم مرات..,

عوق بضحك\صدق ماني فاهمه عليك..,

زياد بضحك\اقول بس البسي بطلع انا وانتي فهمتي الحين ولا تكثرين اسئله انتظرك با السياره..,

استغربت من كلام زياد وخصوص انه لابس ترنج رياضي يعني مستحيل بيطلع دوامه ويطالبني اغير لبسي..,

بدلت لبسي واخذت عباتي ونزلت طلعت لسياره الجو كان ربيعي حلو..,

زياد يبتسم\حي الله ام النمر معك مناديل..,

عوق با استغراب \الله يحييك ايه بشنطتي ليش تبي..,

زيادبغموض\لا يمكن  انتي تحتاجينها..,

عوق بحيره\تدري اني ماعاد صرت افهم كلامك ما ادري وش تقول..

زياد  يغمز بعينه\لا عندي لك مفاجئه اتوقع بتحتاجين كراتين مناديل لأنا بنغرق من الدموع..,

عوق \بسم الله عليك ماجاتك السوالف الا داخل السياره لا انت الي ماشي ولا انت خليتنا نسولف داخل لبيت..,

زيادبضحك\ماشين بنزور صديقي..,

عوق بدهشه واستنكار\بتزوره بلبسك هذا والصباح وانا معك بالله وش فيك اليوم..,

زياد\ عوق من بداية حملك لليوم تعرفين كم لك..؟

عوق بملل\اللهم طولك ياروح تسع شهور وزياده اتوقع..,

زياد\لا تسع شهور كملتي امس مافي زياده..,

عوق بضيق\وش الفايده كملت تسعه والا عشره المولود والله يعوضني فقدانه..,

زياد بتردد\ومن قالك فقدتيه..,

عوق تنزل قفازها وتلمس راس زياد\لا حرارتك طبيعيه ما تهذي وش الي مافقدته..,

زياد بثقه\ ايه مافقدتيه نمر ينتظرك با المستشفى ..,

عوق بذهول وعيونها على زياد\وش تقول ما استوعبت كلامك..,

زياد\اقول ولدك الي قد الكف صغنون ينتظرك با المستشفى..,

عوق امتلت عيونها دموع\ليه كذبت علي وقلت مات..

زياد با استنكار\متى قلت لك مات والا جبت ها الطاري..

عوق تبلع غصه\يوم وفاة امي..,

زياد\ماقلت لك شي انتي ما كنتي مستوعبه انه بيعيش وتوقعتيه هو الي توفى بدال امك وانا ما علقت على الموضوع..,

عوق تبكي \ليه خبيت عني ما تخاف الله ..,

زياد\ماخبرتك لأن وضعك ما يسمح وبعدين ما خبيت عنك كثير خفت اعلقك با امل ويحدث لنمر شي مو متوقع..

عوق بملامه\يا قسى قلبك..

زيادبوجع\عوق لا تقولين كذا حتى لو كنتي تدرين ماراح تسوين شي كنت ابغاك تستردين صحتك بدون تفكير بولدك الي با المستشفى ...,

عوق بوجع \تدري ما عندي شي اعاقبك فيه لا انت ولا كل الي كانواعارفين بوجود نمر ولا خبروني..,

حرام عليكم لو على الاقل كنت ارضعه طبيعي وهذي حرمتني منها..,

زياد با الم\تدرين الكل يظن انك عارفه انه باالمستشفى وصدمتهم في وفاة امك نستهم موضوع ولدك ..,

يبون يخففون عنك حزنك على امك والرضاعه الطبيعيه انا دكتور واعرف منك بها الاشياء..,

انتي تعرضتي لصدمه واخذتي حبوب مهدئه ومسكنات اكيد بتضر طفلك اذا رضعتيه طبيعي..,

عوق بقلة حيله\ماعاد للكلام معنى ..,

زيادبمعاتبه\شوفي عوق انا ماراح ازيد شي لكن انتي كنتي متشائمه من ناحية نمر وعلى طول عندك شعور انه ماراح يعيش..,

عوق  با انفعال \ كنت اقول كذا لكن بداخلي غير الي على لساني..,

زياد يحرك السياره\طيب وانا اعلم الغيب وش عرفني في الي بداخلك احكم عليك من كلامك تدرين كنت خايف انك ماتتقبلينه..,

عوق بتهكم \ما اتقبل ولدي كيف تجي هذي..,

زياد\تجي كثير امهات الي يتعرضون لصدمات يصير عندهم اكتئاب ويكرهون اطفالهم وانتي بعد امك نفسيتك جدآكانت تعبانه..,

وقفنا عند باب المستشفى  ما حسيت با المسافه من كثر التفكير..,

زياد يبتسم \انزلي علشان تشوفين صديقي الصدوق..

نزلت من السياره حسيت كل الكلام اختفى امشي ورى زياد بدون شعور هو يتكلم وانا بعالم ثاني..!

وصلنا حضانة الاطفال غير الي شفت نمر فيها اخر مره..,

زياد\ بوقع ورقة الخروج ارجع القاك متعرفه على صديقي..,

تركني زياد اناظر الاطفال الموجودين اكيد عرفته مثل كل مره اشوفه فيها لكن ها المره غير..,

كان اكبر وشكله مولودكامل  باينه ملامحه وقفت عند سريره..,

ماقدرت اطلب من الممرضه تعطينياه وقفت انتظر زيادوانا رجولي ماعاد تشيلني وقلبي يدق بسرعه..,

حسيت اني طفله ابي الي يوجهني..؟!

رجع زياد معاه اوراق في يده..

زياديبتسم\ تأخرت عليك شؤن المرضى توهم يفتحون علشان ورقة الخروج شكلك عرفتي صديقي ليش ما شلتيه..,

عوق با ارتباك\ما ادري قلبي يدق بسرعه وايديني ترتجف..,

زياد\لا يرحم امك لا تجيبين العيد يطيح منك انا بشيله عنك..,

جاب لي زياد كرسي جلست عليه وكلم الممرضه تغير لنمر بلبس جديد شكل زياد شاريه له..,

بسرعه لبست الممرضه نمر و لفته في  بطانيه سماويه وكانت بتعطيني اشيله ما قدرت ارفع ايديني..

زياداخذنمر من الممرضه وطلع وانا مشيت وراه ركبنا السياره..

ونمر مع زياد واكياس الممرضه كانت شايلتهم..,

زياد\امسكي نمر مالك عذر الحين ان شاء الله ما يطيح منك..,

عوق بخوف\زياد ما اقدر اشيله للحين جسمي ينتفض..,

زياد بضحك\يا خوافه..,

نزل نمر لمرتبة السياره من ورى وضبط مكانه علشان ما يطيح ولا يتعور ورجعنا للبيت..,

زياد بضحك\ للآن تحسين نفسك مضطربه..

عوق مرتبكه \مره ماني قادره اتماسك على بعضي..,

نزل واخذ نمر معاه دخلنا داخل البيت ونزل نمر على الكنبه جنبي وجلس مقابلني..,

زيادبمزح\ حي الله نمر في بيته وجنب امه الي خايفه منه..

عوق\ ماهو مسألة خوف لكن شعور غريب..,

بكى نمر ما ادري وش فيه ناظرت لزياد..

زياد\الولد شكله جايع تعرفي تصلحي له رضعه والا اعلمك..,

عوق مندهشه\ انا عمري  ما تعاملت مع اطفال..

زيادبضحك\تدرين شكلي بنادي بنات ناجي يعطونك دوره كيف ترضعين ولدك شفتهم قبل كم يوم ..

معهم اخوهم وحده  شايلته والثانيه معها الرضاعه..,

عوق بملل \خلاص لا تستهزئ بحاول اتعلم..

صلحت رضاعه لنمر قدام زياد وهو يناظرني ويضحك واخذته بحضني وارضعته..,

زياد\شفتي كيف الموضوع سهل باقي المشكله الكبرى..,

عوق بدهشه \وش بعد من مشاكل..,

زياد\مشكلة كيف بتغيرين له والا كيف بتحممينه..؟!

عوق  بضحك \لا هذي يبيلها دوره عند نجلاء وبشرى ..؟!
.
.
.
(كلمه اخيره)

إننـآ سُعداءْ وَ لكن لا ندري !
سُعدَاءْ’ إن عَرفنـآ قَدر النِعَم التَي نستمتع بها ،
سُعدَاء إن طلبنـا السَعادة من أنفسنـا لا ممّا حولنآ*
سُعدَاءْ إن كَانَت أفكارنـآ دائماً مع الله ، فَشكرنـآ كُلّ نِعمَة ،*
وَ صَبرنـآ عَلى كل بَلِيَّة ، فِكنـآ رابحين في الحَالينْ ، ناجحين في الحياتيَن ..
الحَمدُ للـه على كُلِ حَالْ*

.
.
.

الي الملتقى قريبآبأذن الله

وسالفه جديده


طيف الأحباب

ام الوليد

تذكروني واحبابي بدعوه طيبه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم

اللهم إنا نسألك بأنا نشهد أنك أنت الله لا إله إلا أنت أن لا تكل أهل سوريا إلي أنفسهم,

وأن تحفظهم من بين أيديهم ومن خلفهم وأن تهيء لهم أمر رشد,

وأن لا تسلط عليهم من يستبيح بيضتهم وأن تصلح لهم شأنهم كله,

وأن ترحمهم برحمة من عندك فإنه لا ملجأ ولا منجى منك إلا إليك,

مقادير الأمور كلها بين يديك لا يعجزك شيء في الأرض ولا في السماء,

.
.

هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,

للغوالي الي يسألون عن حكم توصيل الشعر الي ورد على لسان زياد متعمده والله اخليه من مبررات زياد

لأني صرت اشوف شي مروع وكنت متوقعه ان وحده من الغيورات على الدين  بتسأل عن هالنقطه علشان اجيب الحكم ؛
.
.
(حكم وصل شعر النساء:

من عبد العزيز بن عبد الله بن باز إلى الأخ المكرم (س.أ.ج) سلمه الله، سلام عليكم ورحمة الله وبركاته.. وبعد:

فأشير إلى استفتائك المقيد في إدارة البحوث العلمية والإفتاء برقم 1265 وتاريخ: 1/ 4/ 1407 ه الذي تسأل فيه عن حكم وصل شعر النساء.

وأفيدك بأن وصل الشعر لا يجوز، ولا فرق بين شعر بني آدم وغيره مما يوصل به الشعر؛

لعموم الأحاديث الصحيحة الواردة في النهي عن ذلك.

ففي صحيح مسلم عن أسماء بنت أبي بكر رضي الله عنها قالت: جاءت امرأة إلى النبي صلى الله عليه وسلم فقالت:

((يا رسول الله إن لي ابنة عريساً أصابتها حصبة فَتَمَرَّق شعرها أفأصله؟

فقال: لعن الله الواصلة والمستوصلة))، وفيه أيضاً عن أبي الزبير أنه سمع جابر بن عبد الله رضي الله عنهما يقول:

(زجر النبي صلى الله عليه وسلم أن تصل المرأة برأسها شيئاً)، وفق الله الجميع لما فيه رضاه، والسلام عليكم ورحمة الله وبركاته.).
.
.
البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,

اهداااء خاص للغايبه الحاضره النوفي  عمامي خوالي ام المزايين, بريق الماس,jello,ارتواء,اثرني احبه,اميرة الورد,همس الزوايا,

عطر العبير,سعودية رايقه,احلامي كبيره,عزتي في كبريائي,بندقه , تحفة برونزية, دانة السعوديه.
.
.

اليوم بنشوف عوق المزايين وكيف بتصمد امام مفاجئتين تكسر الظهر.

يا الله تعالوا معاي...!!

وسالفه جديدة؛
.
.

البارت الاربعون
.
.

بعدمرور 3 سنوات على وفاة امي..!!

نمر كبر لكن ما زالت احس مناعته ضعيفه بسرعه ترتفع حرارته ويتعب ..,

ما ادري هو قلب الام والا فعلن علشانه انولد قبل وقته..؟!

با السنوات  الي مضوا تعبت كثير كان ضغط علي ماهو طبيعي..!

با النسبه لنمر كنت ام مبتدئه الكل يشرح لي كيف اسوي وكيف اعمل مع ولدي..!!

نجلاء وبشرى وحتى بناتهم وخالتي ام ابراهيم وريم ما اتركوني ..,

لكن النظري غير العملي كلهم كانت تجيني منهم نصايح..؟!

مع نمر مرات ابكي ومرات اضحك لما كمل سنه حاول معي زياد اني احمل لكن رفضت

ما نسيت تعبي بحمل نمر وولادته..؟!

عاقبني زياد عقوبه حلوه كملت رسالة الماجستير الي اجلتها

والحمدلله توفقت والتقدير كا العاده جيد جدآ ما ارضى زياد..؟!

لكن انا كنت سعيده ودايم اكرر لزياد خير الامور اوسطها..,

انقطعت علاقتي نهائي باآل ناصرعلى الرغم من ان بناتهم كلموني على فترات متباعده خصوص بعد ماتزوجوا وانفصلو عن اهلهم

كنت احاول اني اكون رسميه معاهم واكيد العذر الظاهر للكل ان اهلهم غلطوا بحقي..

وكنت مصوره لهم ان زوجي ما يحب العلاقات الاجتماعيه كثير ويتضايق منها..

لكن السبب الحقيقي ما كان الا خوفي اني افتح على نفسي باب من جهت اهلي ..

فكنت احاول اسحب نفسي بهدوء من اي شي له صله باامي وضحى حتى ينسوني الجميع ..,

دق جوالي كان زياد..,

زياد\صباح الحب..,

عوق بضحك\هلا وغلاوش ها الروقان..,

زياد\لا بس حبيت اخبرك اليوم الغداء خليه مبكر بطلع بدري..,

عوق\ابشر تبي شي معين والا اطبخ على مزاجي..

زياد\لا على مزاجك  بيجي احلى..,

نموري صاحي...!؟

عوق \ايوا هذاك هو قدامي بغرفة خالتي يلعب..,

زيادبتحذير\انتبهي له الولد حركته كثيره..

عوق\لا ما عليك قدام عيني ماقصرت على ها الفكره انك خليت غرفة خالتي الله يرحمها غرفة العاب مكشوفه الاطفال ما ينضمنون..,

زياد بوجع\الله يرحمها ماعندي اغلى من ولدي ياخذ راحته بغرفة امي..,

ومن هنا جتني الفكره غرفة العاب مكشوفه وتشوفينهم من ورى الجدار البلاستيكي الشفاف ..,

عوق \زياد معي خط تبي شي..

زياد\لا سلامتك لكن لا تنسين الغداء بدري..

سكرت من زياد والي كان معي على الخط خالتي ام ابراهيم كلمتها..,

عوق بفرحه\ ياهلا ويامرحبا  ..,

ام ابراهيم \هلابتس واخباركم بشريني انقطعتي لا تجين بيتس مثل اول ولا صرنا نشوفتس ..,

عوق\ خالتي ضغط علي  وانا اسبوع هنا واسبوع هناك نمر يتعب تعرفين ماعنده مناعه..,

ام ابراهيم \والله ماعنده ان شاء الله الا الخير لكن انتي موسوسه..!

عوق بضحك\بشريني عن البنات..؟

ام ابراهيم \ابشرتس كل شي على ما يسر خاطرتس انتي مشغوله اليوم..,

عوق\افضى لتس انتي تامرين..,

ام ابراهيم \ما يامر عليتس ظالم اجل بزورتس بعد المغرب نمر بيشوف سميه..

عوق \حياكم الله انتي ونمر..

ام ابراهيم \ومعي ضيفه بتجي ترى مانيب الحالي ..

عوق\ حياتس الله انتي راعية بيت ..

ام ابراهيم \الله يوفقتس ويخلي لتس وليدتس بس عندي طلب صغير..,

عوق بتوجس \قولي خالتي اطلبي..

ام ابراهيم \لا تعزمين احد انا والضيفه بنشوفتس الحالنا وهذا والله طلبها هي ..,

عوق\ ابشري من الي معتس خالتي..؟

ام ابراهيم \اذا جيناتس بتشوفينها لكن لاتنسين الي قلت لتس..,

سكرت الخط من خالتي نوره وقمت علشان اجهز الغدا وعيني على ولدي..

من يوم بدى يميز نمر واحنا صارت جلستنا تحت وغرفة الاشباح حولتها غرفه لنمر..,

مجرد ديكور والا ما ينام الا بغرفتي جهزت الغدا وصلحت حلى لقهوة المغرب..

من يا ترى الضيفه الي  خالتي رفضت تخبرني عنها مر الوقت وكلمني زياد علشان اجهز الغدا..,

وصل وتغدينا ونمر بينا مالي علينا حياتنا بحركاته..

الله يرحم امي يوم كانت تقول سقى الله يوم اشوف عويلتس ياعوق يلعبون حولنا..,

زياديضحك بتهكم\تدرين عوق ان نمر على كثر حركته المفروض اسمه اوس , ضرغام , ..,

عوق تبتسم\ لله دره ها الولد كل اساميه وحوش ..,

زياد\وش رايك عوق خيرك الله بين اثنين اما انك تكملين دكتواره والا انك تجيبين لنمر صديق يونسه..!

عوق \لا نموري للحين صغير..!

زياد\ حرام عليك 3سنوات صار رجال ما شاء الله عليه..,

عوق\لا والله صغير لكن علشان ماخذ طولك بسم الله عليه صاير شكله اكبر من عمره..,

زيادبضحك\لا تتهربين اختاري..,

عوق بضحك\ لا الحمل صراحه اسهل من الدراسه..

زياد يهز راسه \قرار صائب وتفائلي لا تخافين يتكرر معاك نفس اول حمل..,

عوق \ان شاء الله ..,

اردفت عوق\اليوم بتجيني خالتي ام ابراهيم..,

زياد \حياها الله بطلع اريح وصحيني على صلاة العصر..’

صعدزياد ينام ناديت الخدامه  ترفع الغداوانا اخذت ولدي وطلعت ورى زياد..,

دخلت الغرفه زياد على وشك انه ينام..,

زيادبترجي\طلبتك عوق نومي ها المزعج بغرفته عندي دوام بعد العصر لازم اكون مصحصح..,

عوق بضحك\ قلت لك نمر صغير وانت تبي بعداطفال..,

زياد يبتسم وهو نعسان \شوفي اي اعتراضات او مواضيع بعد ما ارجع من الدوام مره خدران..,

عوق بمزح \ابشر عمي بسجلهن بورقه علشان اتذكر وش ابي..,

زياد بكسل\ذكريني بوريك شي غريب شفته اليوم..,

عوق بفضول \وشو ..,

زياد\ بناااااااام تكفين اكسبي فيني اجر تعبااااان

نام زياد وهو يسولف اخذت نمر ونومته في غرفته وقت الجوال على صلاة العصر ..,

نمت وصحيت على المنبه صحيت زياد لصلاة العصر  طلع  للمسجد..,

صليت ونزلت معي نمر اجهز لزياد القهوه قبل يطلع دوامه..

تقهوى زياد ولعب مع نمر..,

زياد يبتسم بتهكم \وش عندك لابسه برقع ام العوق..,

ما تقولين ضيفتك ام ابراهيم وعادتك ما تتبرقعين عنها..ّ!

عوق تضحك بممازحه \لا خلاص انا ناويه حتى نوم انام ببرقعي ..,

زياد بعصبيه مصطنعه\اما عاد علشان اذبحك مره وحده..,

اردف زياد بضيق\انا خواتي بصراحه اتضايق اذارحتي لعزايمهم في برقعك..,

عوق بترجي وحب\تكفى زياد لا يصير بخاطرك البرقع هو الي بقى من ريحةامي ويذكرني فيها ما ابي اتركه ..,

زيادبقلة حيله\اشبعنا ها الموضوع نقاش سوي الي يريحك..!

عوق\انتو مستغربينه علشانه ماهو من عوايدكم وبعدين خواتك متقبلينه عادي ..

اردفت عوق \بتتأخر اليوم..

زياد\على حسب الحالات متى ما خلصت رجعت ..,

عوق \وش كنت بتقولي قلت ذكريني ..

زياد يناظر ساعته\تأخرت اذا رجعت ان شاءالله لكن بتنبهرين من الي راح تشوفينه..,

عوق بتهكم \نشوف وش عندك يبهرنا..,

طلع زياد  وانا بديت اجهز لقهوة ام ابراهيم ..,

صليت المغرب وجلست انتظر ام ابراهيم كلمتها قالت انها قريبه من بيتي ...

دقايق وسمعت الجرس ..

فتحت الخادمه الباب دخلت ام ابراهيم ومعاها حرمه قلبي اوجعني من شفتهاعرفتها..!!

سلمت على ام ابراهيم والثانيه ما كانت الا مشاعل يارب سترك ليش جات..!

وش تبي بعد انا قلت خلاص نسوني بعد وفاة امي..!؟

سلمت بعدها على مشاعل الي ضمتني وهي تنتفض دخلتهم مجلس الحريم..,

ام ابراهيم منحرجه\اسمحي لي يا بنتي هالاجوديه هذي طاحت علي في بيتي تقول تكفين انا بنتاخي وضحى الله يرحمها..

ومن غلاة وضحى ودي بشوفة بنتها وجبتها لتس بدون ما اخذ رايتس تراها من مبطي وهي تطلبني..!

عوق تتنهد بوجع \صار خير حياها الله..,

دق جوال ام ابراهيم وكلمت..؟!

ام ابراهيم\ عوق وين وليدتس سميه بيسلم عليه هذاهو دق يستعجلني  يبيه ..,

عوق\ لحظه خالتي اجيبه لتس ..,

اخذت ام ابراهيم نمر يسلم على ولدها ومشاعل تناظرني ما وخرت عيونها عني

وقمت وجلست قريبه منها..,

عوق من بين دموعها \ليه يا مشاعل انا ابعد عنتس وانتي تلحقيني..!؟

مشاعل ببكى\ما بي شي منك بس ابي اشوفك..,

عوق بمراره\ادري انتي ما انتي محتاجتني لكن فكري بعقلتس والغي عواطفتس الي هدمت مستقبلتس با اول حياتس..,

لا تجنين علي وعلى اهلتس شوفتس لي ما وراها الا الفضايح ..,

مشاعل بترجي \تكفين ابي كل سنه امرك مره وحده بس لو دقيقه اشوفك فيها تكفيني وتشبعني سنه كامله..,

عوق بوجع وبصوت منخفض \انا ماني با الحالي تشوفيني وترجعين انا متزوجه واهل زوجي جنب بيتي..,

لا يشوفون الشبه الي بينا والدنيا صغيره تقارن الناس بينا..!

لاتهدمين بيتي يا مشاعل انا ماعاد لي با الدنيا الا الله ثم زوجي وهو رجال حساس ولايحب الفضايح..

شوفي  برقعي  على وجهي من ماتت امي ماشافوني الاغراب غير فيه..,

لاتفتحين علي باب من جهت اهل زياد..!

والله ان لمحتس وحده من بناتهم  مانسلم من تشبه وتشبه..,

ونصير علك بحلوق الناس وفاكهة مجالس كلن يألف علينا قصه..,

وعقبها تنكشف الحقيقه الي دفنوها اهلنا..!

مشاعل تبكي بترجي موجع \محد بيدري عني تكفين..!

اذا بااجي عندك   قبلها اكلمك على جوالك..,

ترتبين لي وقت اشوفك فيه وبلبس  مثلك برقع ولا احد بيعرفني..!

تكفين اشفقي على حالي بيذبحني ويفضحني شوقي لشوفتك..,

عوق بمراره والدموع تملى عيونها\وانا يعني ما ينشفق على حالي ما عاد همني نفسي ..!

هذا انا تعايشت مع وضعي من زمان ورضيت بواقعي الاسود..,

انا صار فيني رعب وخوف حتى على عيالي الي في علم الغيب ولا اعلم هم يجون والا ما يجون..!؟

نمر اذا كبر وش ردت فعله اذا عرف ان امه لقيطه ولا احد رضى يتزوجهاالا  لقيط مثلهاكيف بيواجه حياته..؟!

مشاعل تبكى\ياعوق المجرم الي يرتكب جريمه يحكم عليه بعقوبه ويقضي مدة العقوبه..!

حتى لو سجن مؤبد عنده امل يمكن بيجيه عفو..,

الا انا دفعت عقوبة جريمه جهلي واهمال اهلي لي...,

31سنه والي اليوم ما خفف عني الحكم وادري لو بينكشف وضعي بتضاعف لي العقوبه...,

الناس ماتصدق يجي الليل وتنام ترتاح انا يبدى عذابي اذا اقبل علي الليل..!

عوق تتنهد بحسره وتمسح دموعها بطرحتها \كلام با الماضي لا يودي ولا يجيب ولا يحل مشكله الي فات ما يرجع كان ترجع امي وضحى..!

وكل شي له حل با الدنيا الا مصيبتنا..؟!

خلاص مثل ما قلتي نتفق انا وانتي اذا بغيتي تجيني تلبسين برقع..,

وانا بحاول تكون جيتك  بوقت محد يشوفك فيه ..,

اهم شي عيال زوج امي آل ناصر محد من طرفهم يدري عن شي ولا تقولين انك من قرايب امي..,

اوتطرين قدام احد انك شفتيني بيبحثون وراتس وتجيبين لنا المشاكل تهدمين بيتي وتفضحين اهلتس ..

حتى خالتي ام ابراهيم اقطعي علاقتس فيها ولااسمع انتس مارتها..,

مشاعل با امتنان وترجي موجع \خلاص ابشري اتفقنا والله والله ما اخلي احد يحس بشي بس تكفين شيلي برقعك بشوف وجهك شوي..,

قطع قلبي شوفت دموعها الي كنها شلال وترجيها رفعت برقعي وقامت علي وحضنت راسي وحبت عيوني وايديني ..!

ذكرتني بنفسي يوم كنت اشعر با الخوف اركض على امي وضحى احبب عيونها واشم شعرها..؟

دريت انها جاتني وهي مرعوبه وخايفه لكن غلبت خوفها ووصلتني..,

سمعت صوت نمر يبكى وهذا طبعه يخاف من الي يشوفهم اول مره..,

ابعدت عن مشاعل بسرعه خفت ام ابراهيم تلاحظ شي..,

دخلت ام ابراهيم وشايله نمر يصيح..,

ام ابراهيم بذهول\بسم الله عليتس وش له ها الدموع..,

ام ابراهيم تتنهد بحزن\اكيد يوم شفتي ام نمر ببرقعها طرت عليتس وضحى كنها هي سبحان الله  ..,

عوق تبلع غصه \ومن مثل امي والا يشبها لكن من كثر ماتشوفني معها صار يتهيئ لكم اني اشبها..,

مشاعل بخوف وجزع\صادقه عوق صادقه ماتشبه وضحى هجاد ما تشبه لها..,

التفتت ام ابراهيم لعوق\يا شين طبع ولدتس ياعوق من شاف نمر قعد يصيح والضعيف وليدي تروع من صياحه..,

من اليوم نسكت فيه ونحاول  ولا سكت بسم الله على قليبه..,

اخبر البزران اذا ركبتيهم سياره يستانسون هذا لا والله ركبناه السياره ومشينا به  مير زاد صياحه..,

عوق \هذا طبعه يا خالتي ما يتعرف بسرعه يستنكر الوجيه ويصيح..,

ام ابراهيم بممازحه\ لا والله من كثر ما انتي حابسه عمرتس وحاشره ها الضعيف لايشوفه احد..,

الظاهر تخافين العيون مثل امتس وضيح الله يرحمها ..,

عوق تبتسم بوجع وتهكم\يالبى قلبتس ياخالتي انتس كاشفتني...,

مشاعل با ارتباك\بسلم على ولدك عسى ما يبكي بس..!

واخذت نمر مع يده ورحت به لمشاعل ضمته لصدرها ضمة حنان  وهو ما قال شي جلس بحضنها..,

ام ابراهيم بممازحه \يا العيار توك بغى يغمى عليك عند سميك والحين تضحك..!

مشاعل \ يمكن ما يخالط ناس ويخاف..؟

ام ابراهيم \ايه الضعيف طول في المستشفى انولد بسبع شهورغير ان عوق دافع البلا ماتطلع ..,

مشاعل با الم  \الله يخليه لعينن ترجيه..,

ام ابراهيم بترجي \عوق يا امتس ادري ان في خاطرتس ما انتي راضيه عن زيارتي لتس انا ومعي هالحرمه..!

هذي الي قلت لتس يوم عزا امتس تنشد عندتس..,

والله لها 3سنين وهي دايم تدق علي تبيني اجيبها لتس تشوفتس انتي ووريعتس ...

تقول ان الاجاويد معلمينها اني اعرف مكانتس..!

وها الشوفه يا امي ماهيب ضارتس على شانهامن رحم وضحى الله يرحمها..,

عوق تتنهد بحرقه\خالتي انا ماعلي ضررمن جيتها عندي ..,

البلا عليها هي لو بيلمحها احد عندي بيقول لأهلها الي حاربوا امي واقطعوا علاقتهم فيهاعلشانها كفلتني

وانا معلمتس من اول با السالفة ايام وفاة امي لاعادت من ليالي..,

ام ابراهيم \الله يكملتس بعقلتس يابنتي وها المسيار والله ما اطريه لأحدوهي ماهيب عايدتهاان شاء الله..,

عوق بمحبه\ يا خاله انتي ما يجي منتس الا كل شي طيب..!

اتفقنا انا ومشاعل على ها الحل وبدون علم ام ابراهيم وطلعوا من عندي هي وام ابراهيم ..,

مشاعل تمرني على فترات متباعده لكن بدون ما يحس فيها احد..,

بكيت بعدما مشوا ما ادري وش السبب هل هو رحمه بمشاعل الي كبدي يابسه على قولت يمه ولا ني قادره اقولها لها

والا خوف من الليالي المقبله ..,

تفاجاءت  بصوت زياد داخل علي وبسرعه مسحت دموعي ما ابيه يلاحظ شي ولا يسألني ..,

زياد \مسا الخير ماشاء الله ضيوفك مشوا..!

عوق بخوف وارتباك \ مساءالنور ايه كيف عرفت ..؟

زياد\ما يبيلها ذكاء تصادفت انا ونمر عند الباب مين الي مع ام ابراهيم ..!؟

عوق بذعر وتفرك ايديها وتلفت\هاه مين معاها ايييييه هذي وحده من معارف امي وتعز امي واجد وجايه تشوفني..!

زياد با استنكار\استغربت شفت سيارتين عند باب البيت شكل الي من معارف امك جايه مع سواق..,

اردف زياد بدهشه \طيب و شفيك كنك خايفه وانتي تقولينها ذكرتيني فيها..!

عوق بخوف \من فيه!

زياد\با الحرمه الي مع ام ابراهيم احسها خافت يوم شافتني بغت تطيح عند الباب..,

عوق بهلع\ وش صار لها طاحت..,

زياد با استغراب \ولا شي ما طاحت قلت بغت تطيح شكلها استحت مني..,

عوق وهي تحط يدها على صدرها\الحمدلله..

زيادبدهشه\اماغريب امرك  واذا طاحت وش بيصير عادي ..!

عوق با ارتباك \لا ما ابي يقولون زارت بيت زياد وتعورت عندبابه وبعدين هي تعز امي..؟!

زياد يبتسم\بغيت نمر يدخل يتقهوى ورفض يقول عنده امتحانات بس جاي يشوف سميه المزيون..,

زياد يتلفت\وين ابو السباع المزيون ..؟

عوق \ما شفته..؟!! اكيد بصومعته معتكف..؟!

زياد\لا انا على طول للمطبخ  توقعتك فيه مامريت غرفة امي..؟!

عوق\دخلت بعد ما طلعوا بجهز قهوتك..,

زياد \بوقتها الحقيني الحقيني لبرج المراقبه ..؟!

عوق تبتسم\والله يانمر خلاك تغير مصطلحات كثيره..؟!

زيادوهو طالع \اقول بس لايكثر بسرعه القهوه ونزلي ها البرقع ضيوفك من زمان طلعوا..!


صادق زياد نسيت برقعي علي نزلته وشفت وجهي بمرايه بالمطبخ

يارب سترك وجهي يروع منحاس كحلي من الدموع..,

واغسل وجهي وامسح ها الكحل الي يروع ..!

ارسلت الشغاله تجيب شنطتي واحط كحل وروج جديد..؟!

واطلع  لصاله او مثل ما يسميها زياد برج المراقبه..!

علشان فاتحه على غرفة خالتي  صومعة نمر ونشوفه وهو يلعب..؟

عوق \كيف شغلك اليوم..؟

زياد \مثل كل يوم ضغط ماهو طبيعي ..,

اردف زياد بتوجس \ليش عيونك كذا حساسيه والا باكيه ..,

عوق\لا بس ها الكحل جديد على عيوني اول مره اجربه..,

زياد بعدم تصديق\والله ما ادري عنك مرات تصيرين غريبه..

عوق با ارتباك \ لا غريبه ولا شي بغيت اسألك اليوم قلت ذكريني عندي لك شي..,

زياد يتذكر \اوه صح بسرعه شوفي جوالي با الشاحن عطينياه..,

قمت وجبت له الجوال وانا انشغلت اطالع نمر يلعب  فتح الجوال وناداني..!؟

زياد\تعرفين الدكتور يزيد الي عزمته قبل فتره هنا..؟!

عوق \ايوا الي تقول دكتور مخ واعصاب..؟!

زياد يبتسم\عليك نور هو ارسلي رساله اثناء الدوام( زياد بسرعه ابغاك لا تتأخر)

دقيت عليه يعطيني مشغول وعلى طول طلعت له اكيد فيه شي والا ما يرسل لي رساله..,

وزادها ما يردعلى اتصالي  لقيته يفحص على مريض دخلت وأشر لي اجلس بكرسي جنبه..!

عوق \طيب انت وش دخلك وش بيهمك من حالته او وش بتفيده وانت استشاري نساءوهو اعصاب..,

زياديبتسم \وش تتوقعين..؟!

عوق با استغراب\والله ما ادري يمكن يبي يحول نفسه بنت ..؟!

زياد يرفع حواجبه ويضحك \يحسدوني الي يعرفوني على ذكائك لااااااغيييييييير...؟!

عوق با استفهام وفضول \اجل وشو..؟!

زياد \هذامريض من معارف دكتور يزيدو جاي عن طريق واسطه..!

مصاب بشلل كامل اثر حادث مروري وكم مره يراجع عند دكتور يزيد..,


كنت اصب لزياد فنجان قهوه صبيت القهوه على يدي بدون ما احس..,

زياد بسرعه يرفع الدله عن يد عوق\بسم الله عليك احرقتي نفسك  ليليان بسرعه جيبي ثلج..!

ماحسيت بحرارة القهوه ولا وجعها وزياد يعالجني بالثلج وبكريم حروق وانا صمت مطبق ما قدرت انطق كلمه...!

النار الي شبت بين ضلوعي وجعها اكبر من حرق يدي..,

زياد بحده واستنكار\وش فيك وش جاك انتي ..؟!

عوق  بشرود وتوجع\ لا هاه  بسيطه ما تعور..؟!

زياد \شكل يدك انحرق  معقوله ما تحسين بوجع..!!

عوق بألم \لا عادي كمل وبعدين..؟

زياد بدهشه\اخاف اكمل يجيك شي اكبر يمكن تطبين ساكته ..!؟

عوق بوجع\تكفى كمل وش صار..؟

زياد \ابد ما صار شي يزيد واعدني اذا جاه بيناديني..؟!

عوق بقلق وفضول \وانت وش دخلك..؟!

زياد بضحك\تذكرين لما عزمته هنا طلعت له نمر يسلم عليه..,

وازعجني يقول في مريض يراجع عندي  كربون ولدك وانا اقوله نموري وحيدآ فريدآ من نوعه..,

عوق بذعروارتباك  \كثير ناس يحبون يشبهون هوايه عندهم حتى لو ما في شبه يتخيلون..!

زياد يهز راسه بتعجب \بلاك ما شفتيه والا ما قلتي  كذا..؟!

سبحان الله الرجال مريض با السرطان و كل جسمه متأثر من الحادث الا ملامح وجهه ما جاها شي يمكن اثر خياطه قديم..؟!

لكن فيه  مسحت وسامة ما اثر فيها المرض..؟!

عوق وهي ترفع كتوفها تحاول اتفه الموضوع\ يمكن يخلق من الشبه اربعين..!

زياد يفتح جواله\استعدي للمفاجئه..؟!

عطاني الجوال الي كانت فيه الصوره من يوم شفته عرفته..!؟

قلبي حسيته كسر ضلوعي من كثر ما يدق ما كذب لا يزيد ولا زياد..,

الصوره طبق الاصل من ولدي با اختلاف الاعمار..؟!

زياد يسولف ويضحك وانا اطلب ربي ما انهار قدامه..,

زياد بتأكيد \وش رايك يشبهه اولا ..!!

عوق تعطيه الجوال ويدها تنتفض\فيه شي بسيط  بعدين نمر اشباهه واجد دايم اصادف اطفال مثله..؟!

زيادوهويناظر الجوال\ لماكان يفحص عليه دكتوريزيد صورتة  بدون ما يحس شوفي الصور انتي ما شفتي الا وحده شوفيه..؟!

عوق تصرخ بعصبيه \وش ابي بصوره حرام اتمقل بوجه رجال غريب واذا يشبه نمر وش يعني..؟!

اردفت عوق\وبعدين انت وزميلك ماتخافون ربكم حاطين ها المسلم فرجه الي ينادي والي يصور..!

زياد بصوت عالي وحده\هيييه انتي وش صار لك وش ردت ها الفعل الغريبه..!

عوق تحاول تهدي الوضع \لا حبيبي ما في شي بس كسر خاطري شكله وخصوص ان فيه شبه بسيط من نمر...!

ما احب الي يشبوهون ولدي يعانون..؟!

زياد مستغرب \قولي كذا بسم الله روعتيني..

عوق با ارتباك \سلامتك بس امسح الصور حرام ..!

زياد  يرفع حواجبه \بمسحها لكن بوريها خواتي اول..؟

عوق بصراخ\لااااااااااااااااا

زياد با انفعال \اعو ذبالله من الشيطان وش فيك انتي..!؟

عوق  تبكي وتترجى زياد\لا تكفى الله يوفقك الله يستر عليك امسحها لا يشوفها احد الله يسترعليك ..؟!

زياد با استغراب وخوف يضمها\بسم الله عليك  عوق اذكري الله

والله ان فيك شي تراها صور ما تستدعي ثورتك هذي..؟!

عوق وهي تتمسك فيه\تكفى امسحهاالله يوفقك امسحها تكفي لانبتلي تكفى..؟!

زيادبتاثر \لا حول ولاقوة الا بالله شوفي حتى ولدك جا يركض خاف عليك بمسحها بس اهدي..!

اردف زياد\يا ليتني ماجبت لك الصور التوبه...

حتى لو بشوف احد يشبه نمر ها المره با اربط عيوني عنه علشان ما اشوفه..؟!

عوق ببكى وترجي\عطني الجوال انا امسحها...

زياد يمد الجوال بدهشه\خوذيه مسحي الي تبينه بطلع فوق اغير وارجع حستي ثوبي الله يهديك بكحلك وروجك..!

طلع زياد فوق وانا فتحت جواله وشفت الصور كنت امسح واتفرج..!!

مره يضحك ومره مغمض عيونه ومره شارد اكثر من عشر صور كل صوره تثبت الشبه اكثر واكثر..؟!

حتى حبة خال تحت عينه  شفتها قبل كم يوم  تحت عين نمر...!؟

ظنيته معور نفسه وعرفت انها بداية حبة خال بتصير بوجه نمر ..,

آآآآآآآه كل الدروب تجمعني فيكم اهرب منكم علشانكم وانتم تلحقوني..,

عمري ما تمنيت اشوفك  يا بدرلا حقيقه ولا خيال من عرفت بوجودك..؟

واليوم زوجي هو الي مصورك وبغيت افضح نفسي قدامه الله يشفيك لازم تنمسح صورك وكل اثر لك مسحت كل الصور..,

وانا في داخلي اتمنى كل طريق يوصل لهم والا يجمعنا ينمسح..,


عوق تأنب نفسها\وش فيك يا عوق اهدي  يمكن شبيه بس وانتي بغيتي تنجنين وتفضحين نفسك ..؟

ياليته كان حلم والي في الصور مجرد شبيه عابر  يا ليت ..؟!!

نزل زياد وهو يحاول يسترضيني..,

اخذ الجوال مني وجلس جنبي وضمني وحب راسي \هذي الصور ومسحتيها طيب ليش تبكين شوفي ولدك حاضنك وخايف...!

عوق تمسح دموعها با اكمامها\لا مافي شي تو حسيت بحرق يدي..؟!

زياد \ماهي سالفة يدك انا عارف السبب..,

عوق التفتت برعب \وش عرفت..,

زياد با استغراب \ تدرين انك متشائمه شوفتك لصور خوفتك على نمر..؟

يا شيخه الي كاتبه الله يصير وربي يحب التفائل خوفتيني حسستني اني جايب مصيبه تبكين وتترجين والله يسترعليك ..,

اردف زياد\ تدرين استغرب منك مرات ..!؟

عوق بخوف\ ليش ..!

زياد \انتي انسانه ماشاء الله من تزوجتك عمري ما شفتك تهاونتي لا با الصلاه ولا بصوم ولا بنافله..,

وحتى حجابك كامل لكن مرات اشوفك تجزعين وتتأثرين بسرعه ..,

الايمان با القضاء والقدر ترى ركن عظيم لو تمسكين فيه تغيرين اشياء كثيره بحياتنا..,

عوق بذعر وتحضن نمر\مافهمت...,

زياد \اقصد انك  ما تخالطين احد وتتحاشين اي تجمعات عذرك خوفك من عيون الناس والحين خفتي على نمر يصير مثل وضع بدر..!

عوق تغمض عيونها وتعض شفايفها\هو اسمه بدر..!

زياد \ايوا بدر الــــ اهله معروفين اجتماعيآ اعرف واحد من انسباهم هو الي توسط له ونقل مراجعته هنا..,

عوق تضحك بوجع ودموعها تصب..؟!!

زياد با استغراب\وش فيك مره تضحكين ومره تبكين..,

عوق با استفهام\ وهو تعرفه..,

زياد بتوجس \ لا والله لكن اسمع عنه..ّ

عوق تغمض عيونهابحسره والم \وش سمعت عنه..

زياد با استغراب من حالة عوق\ كل خير هو وحيد اهله وصار له حادث وهو صغير..؟!

ترى ماهو كبير با العمر يمكن  بعمري لكن حادثه كان شنيع اثر مره عليه..!؟

عوق  تتنهدبوجع \الله يشفيه وش تعرف عنه بعد..؟!

زياد بااستغراب\ما خبرك تهتمين با احد مثل كذا غريبه اليوم..؟!!

عوق با ارتباك \لا ابد كسر خاطري...

زياد\ سمعت ان زوجته معاه مساعدته على مرضه الله يجزاها خير قليل الي يسوي مثلها..؟!

عوق بقهر\ما قصرت ما شاء الله عليها..!؟

زيادبا اعجاب \اي والله هذولا الي يقال عنهم اصيلات وبعد ترى هم مناسبين عوايل كثير..,

عوق تبلع ريقها بخوف\ وش دراك عنهم..,

زيادبتعجب \وش فيك انخطف لونك  هم ناس معروفين وبناتهم كثير ما شاءالله كل وحده عند عايله لها وزنها با المجتمع..,

عوق\ماشاء الله اشوفك تمدحهم..!

زيادبممازحه \ لايكون غرتي من بناتهم..؟

عوق بسخريه\وليش ما اغار انت دكتور ومشهور..؟!

زياد يضحك\والله ما اخبرك تغارين ويوم جات غيرتك ما لقيتي الا بنات ها العايله الي لو اطلع للقمر مشي ماوصلت لبناتهم..,

عوق بذهول\اوف الي ها الدرجه لا تبالغ..؟!

زيادبتأكيد\وش ابالغ هذولا كلن يدور نسبهم ومن حسن حظهم ان بناتهم كثير..!؟

اردف زياد\ على انهم ماشاءالله اخوين او ثلاث ماسمعت ان لهم عيال الا بدركلهم بنات..؟!

عوق بشرود \لا هم بس اخوين..!

زياد بدهشه \ تعرفينهم..؟!

عوق با ارتباك \ها لا ما اعرفهم ولا ابي اعرفهم..؟!

زياد  با استغراب\اجل وش دراك انهم اخوين..؟!

عوق\ايه بناتهم كانوا معاي بالجامعه وسمعت عنهم ..؟!

زياد \اوه صح تذكرت يوم عزا امك جو من انسابهم يقولون بينهم صلة قرابه هم وامك وضحى الله يرحمها..؟!

عوق بتوتروارتباك \ما اعرف احد يقرب لأمي منهم..؟!

زياد بدهشه\وش فيك انقلب وجهك عادي ماهو ضروري تعرفين اي احد يقرب لأمك وضحى او تكون لك علاقه فيهم ..!

لكن واحد من زملاء جزاع معنا با الاستراحه مناسبهم وجا معاهم للعزا  سألته قال الحرمه المتوفيه تقرب لزوجته..؟!

حتى استغرب يوم شافني موجود ..؟!

عوق بتوتر \ماادري انا كنت با المستشفى يمكن هذولا الناس الي امي كانت زعلانه عليهم...!

زيادبااستنكار \غريبه ليش...؟!

عوق  بتردد\هم قطعوا علاقتهم فيها علشانها كفلت لقيطه..!؟

زياد  يتنهدبتأثر \ سبحان الله با الناس وش ذنبنا ليش احنا اخترنا نكون لقطاء..؟!

طيب الي ما يبي يكفل يتيم لا يصير مغلاق للخير..؟!

عوق  بتوتر\انت لك علاقه فيهم ..؟!

زياد\ لا والله هو زميلناالي با الاستراحة

وبعدين ترى ساكن ورانا ماهو بعيد و يوم عزا امك  قلبي وفكري كان عندك مافكرت مين جا والا مين راح..؟!

عوق بخوف\الله يكفينا شرهم ويبعدهم عنا تكفى زياد لا يطري لك اني اختلط فيهم وبعدين خلاص فكنا منهم ومن سيرتهم..,

زياد\ الله يستر علينا وعليهم  والله ما جا في بالي تتعرفين عليهم

اعرف طبعك ليش احرج نفسي واذا هم قاطعوا امك محد بيلومك لو ما تبين تتعرفين على احد منهم..,

اردف زياد\المهم بيت امك الله يرحمها ترى اجرته لك..؟!

عوق \ احسن ما سويت خصوص بعد ما انقطعنا عنه ..؟!

زيادبضحك \والله انتي الي صرتي كسوله والا انا عادي عندي با العكس تغيير جو..؟!

عوق تبتسم\تدري زياد لو انك ضغطت علي اني ما اروح هناك يمكن اعاند واصر نبقى على اتفاقنا اسبوع هنا واسبوع هناك..؟!

زياد\تعرفيني ما احب اضغط عليك بشي ابغى كل شي تسوينه عن اقتناع وانتي ماصرتي تطلبين نروح هناك..؟!

عوق\نمر تبهذل معانا واحنا كل اسبوع بمكان والا يعز علي اني اترك بيت امي وذكرياتي معاها..؟!

زياد \ عشاك جاهز ترى ما اشوف الطريق بتعشى وانام عندي دوام...؟!

جهزت عشا زياد وصعد نام  وانا احس نفسي مرهقه اليوم كان من الايام المشهوده بحياتي..,

سبحان الله تمر عليك شهور ما تحس فيها تجي وتروح..؟!

ويجيك يوم احداثه تعادل سنين عمرك كلها اليوم عرفت ان الدنيا فعلآ صغيره..,

مشاعل  دخلت بيتي وجلست دقايق فيه كنها سنين على قلبي من خوفي ان احد يدخل علينا ويشوفها عندي..؟!

كملها زياد مصور بدر بكل بساطه جايب صوره يبيني اشوف عجايب الدنيا..!

مادرى انه من عجايب الدنيا انه متزوج بنت الي يقول لو طلع للقمر مشي ما حصل وحده منهم..,

لازم زياد ما يعرف شي عن علاقتي بمشاعل وبدر والا راح تنهدم حياتي..

زياد مايشوف نفسه شي على الرغم انه قدر يخلي له مكانه با المجتمع عقدة انه لقيط مستحيل تنحل..,

وراضي فيني مجهول نسب وتزوج وحده نفس وضعه ليش افتح على نفسي باب واكسر عين زوجي ..

والمصيبه اني ماراح استفيد شي لا المجتمع راح يرضى فيني ..,

وبينبنى بيني وبين زيادحاجز بيشوفني افضل منه وهذا ما ارضاها لزياد الي حبني ويقدم راحتي على راحته... !!!



بعد مرورسنه على اخر مره شفت فيها مشاعل انقطعت اخبار مشاعل وبدر..؟!

حتى علاقتي في بيت ابوابراهيم قلت كثير مشاغل الحياه اخذتنا..,

خلال السنه تنعد على الاصابع زياراتي لبيت ابو ابراهيم..؟

اخر زياره كانت قبل شهرين الجوهره ولدت بنت وزرتها في بيت اهلها...,

نمر عمره الآن اربع سنوات وفي يوم اقترح علي زياد اقتراح..,

زياد\عوق وش رايك ندخل نمر روضه..,

عوق\لا زياد اخاف عليه بعدين احسه صغير..

زيادبملامه\حرام الي تسوينه با الولد بتعدمين شخصيته 24ساعه لا زقين في بعض انتي وهو ترى بتعانين بعد ماتولدين معاه..,!

عوق برعب\ يويل قلبي ما اقدر اتخيل اقوم الصباح ما اشوفه قدامي..,

زياد بضيق \تدرين انك تكسرين خاطري يوم اشوفك شايلته بطنك كبير من جهه وهو ماشاء الله شوي والا طولك..!!

عوق تضحك\بسم الله عليه انا راضيه انت وش عليك..,

زياد\ خليه يختلط با الاطفال انا كنت  اكبر منه بسنه وداخل اولى ابتدائي..,

عوق بضحك \اطفال اول غير اطفال الحين ..,

زياد بتذمر \وش فيه غير..!

اردف زياد\تدرين خواتي يضحكون عليك ومن طريقة اهتمامك فيه..؟!

عوق بغضب مصطنع\ اوريك فيهم وهذا جزاتي يوم اهتم با احفادهم اذا جو عند نمر يلعبون..,

زيادبضحك \لا ماعليك بناتهم مبسوطات يقولون عيالناامن وامان عند عوق  لكن نجلاء وبشرى مره منزعجين..!

عوق با استغراب \ليه..!

زيادبتردد\اقول ولا تزعلين..؟!

عوق بتوجس \ عادي نجلاء وبشرى ما يجي منهم الا الزين..,

زياد \لا بس ماهي معجبتهم طريقة حرصك على نمر يبونك تعطينه مساحه من الحريه..؟!

عوق  با ارتياح\ معاهم حق الله يجزاهم خير بس وش اسوي بها الوسواس..!

زياد يبتسم\ والله انتي الي الله يجزاك خير الي تقبلتي كلامهم بحسن نيه..,

عوق\ زياد ترى كثير اشياء ومن ضمنها النصيحه تقدر تاخذها على وجهين..,

حسن نيه وسوء نيه فليش اتعب نفسي مهما كان سبب النصيحه اخذها على الوجه الحسن

زياديصفق با اعجاب\تبارك الله يا ليتك بس شفتي خواتي يوم قالواها الكلام مترددات

كانوا بيقولون لك بس خايفات تفهمينهم غلط..,

عوق\لا عادي هم بعد مثل خواتي وهم محترمات شهادة حق..,

زيادبحب\ انتي والله بعد محترمه ماهو مدح لك علشانك زوجتي لكن ما شاء الله عندك حدود وخطوط حمراءلكل شي ...!

عوق\اوف اوف كل ها المدح انتبه لاتكبر راسي ..؟!

اردفت عوق\ شوف زياد انا متبعه حديث ماشيه عليه بحياتي( من حسن إسلام المرء ترك ما لا يعنيه)..,

ولا احب انبش بخصوصيات خلق الله والا افسر ضنونهم..,

زيادبحب \الله يخليك لي لو ان عندك بعض حركات الفضول بعض المرات..,

عوق بملامه\انا فضوليه حرام عليك..,

زياد يضحك بتهكم\امزح معاك  انتي ابعد ماتكونين عن الفضول المهم ترى احتمال تتنومين خلال ها الاسبوع ..,

عوق بخوف\ليش انت تقول حملك تمام ..,

زياد بطمئنه\ لا الحمدلله كل شي تمام لكن انتي حامل بتؤم مانبي مضاعفات او يحدث شي احنا بغنى عنه والا كل شي كويس..,

عوق بتذمر\ لا عاد شف اي شي الا التنويم ونمر وين اخليه تدري ما يقدر يبعد عني..!

زياد \ لاحول ولا قوة الا بالله والله انتي الي ما تقدرين تبعدين عنه..,

عوق بتردد\طيب ما تقدر تدخله معاي للمستشفى..؟!

زياد \شكلك اقتنعتي با التنويم ..,

عوق\لا بس ما ابي اعرض الي في بطني للخطر يكفي هبالي يوم حملي بنمر اخذت درس..,

زياد بتهكم \كله كوم ويوم انك منكره انك حامل كوم..؟!

عوق بضحك \المصيبه اني خبرت اثنين من المدرسات غير شكلي الي باين اني حامل لا وبعد مصره ان مافي حمل الله يستر ها المره..!

زياد بطمئنه \ لا ما عليك الا العافيه كل فحوصات والاشعه كويسه واحتمال كبير تولدين طبيعي..,

عوق \زياد انت متأكد انهم بس اثنين ..؟!

زياد يبتسم\ ايه اثنين ليش تسألين حاسه بشي ..!!

عوق با ارتباك \لا بس تذكرت الحرمه الي قلت لي عنها زمااااان..,

زياد با استغراب \اي حرمه ..؟!

عوق\ الي ولدت اربعه ولقيت الخامس بينهم..,

زياد بضحك \ تذكرتها لا انتي مختلفه عنها تمامآ..؟!

عوق\ ليش وش مختلفه فيه يمكن فيه غير الاثنين وانت ما شفتهم با السونار..؟!

زياد \اول شي هذيك كان حملها اذا ماني غلطان كان عن طريق منشطات ومحفزات لكن انتي غير حملك بتؤم طبيعي..,

عوق تبلع ريقها بخوف\يعني شلون يعني كل مره بحمل بتؤم..؟!

زياد \ لا اقصداحتمال حملك يكون بسبب وراثي عندك يعني فيه لك عمه او خاله او قريبه كانت لها ولادات تؤميه هذا الي اقصده..!

عوق با ارتباك\ لا ما فيه.. مافيه..؟!!

زياد ب استغراب\ وانتي وش دراك حمل التوائم كثير يكون لها اسباب وراثيه..,

عوق با ارتباك\لا وراثيه ولا شي هذا نمر كان واحد ويمكن اخذت اعشاب والا شي ما ادري عنه كان سبب بحمل تؤم..!

وبعدين هذا شي من الله  لا وراثه ولا شي اويمكن دعوة جزاع وريم ...؟!

زياد\طيب لا تنفعلين الموضوع ترى ما يستاهل ردت فعلك يمكن دعاوي جزاع وريم..؟!

عوق بتردد\ زياد..؟!

زياد\نعم...,

عوق\بقول شي لكن ماهو اكيد..!

زياد بتوجس \قولي اسمعك..؟!
.
.
.

(كلمه اخيره)


يَجِبْ أنْ نثِق أننِآ مَآ خُلقنَآ أبداً :
لَ: نفشَلْ !
أوَ ل: نحِزنْ !
أو لـ نَكُنْ أُنآس بلآ هدِفْ !
يَجِبْ أن نَـثِقْ أنْ وجُودِنَا لـيسَ صُدفـَه ..
وَ ليسَ رقماَ فَحـَسبْ ..
وجُودُنآ ل حآجَهْ ) !
آنآ مِوجودِ : لآن آلكِونْ يحِتآجنيَ
ولآن آللهَ مآزآلْ | يمدِ فِيَ عمريَ كلْ صِبآح . .
لَ: آنآلْ نصِيبيَ منْ آلطِآعهه وآلفِرح وآلآنِجآزآتَ
ثِقتنآ بَ: آلله فِوقْ ( كلَ شِيءُ ) ، وآيَ شيءَ
هِو : سِر سِعآدِتنآ … . وتفِوقنآ

د : سِلمآنْ آلعِودة
.
.
.
الي الملتقى قريبآبأذن الله

وسالفه جديده


طيف الأحباب

ام الوليد

تذكروني واحبابي بدعوه طيبه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم


اللهمّ منزل الكتاب ومجري السحاب وهازم الأحزاب أنصر إخواننا في سوريا على الطغاة الظلمة ,

اللهمّ احقن دماء إخواننا في سوريا , اللهم احفظ أعراضهم وأبناءهم وأموالهم ,

اللهمّ اجعل لهم من كل همّ فرجا ومن كل ضيق مخرجا ,

يا غياث المستغيثين ويا ناصر المظلومين , انقطع رجاؤنا إلا منك ,

ها نحن منطرحون ببابك , متذللون لجلالك ,

نسألك باسمك الأعظم أن تعجل بهلاك زمرة المجرمين , وأن تجعلهم عبرة للعالمين ,

لا إله إلا الله الحليم الكريم لا إله إلا الله العلي العظيم لا إله إلا ألله رب السماوات السبع ورب العرش العظيم.
.
.
هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,


البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,

اهداااء خاااااص لـ ضمني بين الاهداب , بنت خالة انفاس قطر, FARO7A ,للأوجاع قلـNــوب,موني موني ,

الصافيه ,صبا الجنوب,اللوتس الفواح,مشاعل,دوبي 55,وحيدة كا القمر,

ميروكالاينالا,Joode15.
.
.

اليوم بنشوف عوق المزايين والضيوف الجدد وعودة عهود..,
.
.
يا الله تعالوا معاي...!!

وسالفه جديدة؛

البارت الواحد والاربعين
.
.

عوق\بقول لك شي لكن ماهو اكيد..!

زياد بتوجس \قولي اسمعك..؟!

عوق بتردد\انا من يومين احس بطلق لكن مكذبه نفسي..؟!

زياد وقف بغضب\وشو .. وليش ماخبرتني وش تنتظرين ولا نسيتي الي صارلك..؟

عوق با ارتباك\ لايمكن اتوهم وش فيك عصبت ..؟!

زياد\اقول بس البسي عباتك والحقيني لسياره..؟!

عوق بخوف\زياد خايفه يصير فيني شي ...!ّ

زياد يجلس ويتنهد ويمسح وجهه \ اعوذ بالله من الشيطان الرجيم ان شاء الله مافي شي بس بتطمن عليك

وبعدين انتي اساسآ داخله التاسع من يومين..,

لبست عباتي وتركنا نمر عند نجلاءوطلعنا للمستشفى عملي زياد سونار قال لازم تنويم..!

التؤم روسهم تحك في بعض ومتضايقين ونازلين واحتمال اولد قريب..!

عوق تبكي\ خايفه يصير فيني مثل اول..,

زياد\لاحول ولاقوة الابالله انتي بس اهدي وانا متعمد اني احجز ك هنا..؟

علشان ترتاحين من المراكض ورى ولدك عمومآوضعك تمام ولا يحتاج تنويم..

عوق \انت تقول روسهم تحت كيف ما احتاج تنويم..؟!

زيادبطمئنه\عادي انتي داخله التاسع هذاوضعهم الطبيعي ..,

عوق\طيب اذا كل شي طبيعي بطلع تركت نمر عند نجلاء يمكن يتعبها..!

زياد بحده \نجلاء طفله ما تفهم للأطفال يعني مديرة مدرسه وعندها احفاد

بتعجز عن ولدك ارتاحي ولا تفكرين الا بنفسك..,

تنومت بقسم الولاده والي كان مشرف على حالتي زياد بنفسه

عرفت كلام زياد كان بس يطمني..؟!

لأن ثاني يوم كان معي اعراض ولاده..؟!

يارب عونك ضاق بي كونك مامعي احد بغرفة الولاده الا ممرضات...,

زياد عرض علي ان بشرى ترافق معاي بما انها ممرضه ورفضت..,

ما ادري سحا منها والا اني ما ابي يكون لأحد علي فضل..,

تمنيت بهالموقف امي واقفة عند راسي والا فارشه سجادتها تصلي وتدعي لي..,

خوات زياد استغربوا مني اني طلبت اذا تعسرت ولادتي زياد يولدني سواء طبيعي او قيصري..,

رغم احساس الاحراج منه الا اني حاطه قدام عيوني انه مالي بعد الله الا زياد...

هو ستري وغطاي وانا ستره وغطاه بعد معاناه مع الطلق والآم الولاده قرر زياد ان ولادتي بتكون قيصريه..

انا تعبت والاطفال قلوبهم تعبت من الطلق وافقت على العمليه..

وفي غرفة العمليات ما فقدت الامل بالله كنت ادعي ان ربي يسر ولادتي الي اخر لحظه..

حتى وانا على سرير العمليات توسلت لله تعالى بكل عمل خير سويته انه ينقذ حياتي وحياة اطفالي..

تخيلت انهم يعيشون وانا اموت ومن بيبقى لهم ماعندي لاام ولا اخت تراعيهم

لامن جهتي ولامن جهة زياد اثنينا مقطوعين..,

دعيت الله انه يمد بعمري وعمر ابوهم ونربيهم هم واخوهم بما يرضى الله ..,

شريط حياتي كان يمر قدام عيوني امنايتي واحلامي طفولتي ومراهقتي الي ماعشتها..,

عرفت قسوة امي كانت بمحلها حتى مشاعل جات في بالي وتذكرت كلام امي..,

يوم قالت ان مشاعل يوم كانت حامل فيني تقوم وتطيح طفله وبطنها اكبر منها..,

وش اسوي يا مشاعل مابيدي حيله ولا اقدر ابرك واعاملك مثل معاملة اي بنت لأمها..,

هذا فعل يدينك ومجبوره انك تدفعين الثمن وتدفعينياه معاك.

دعيت ان ربي يفرج همها وتسامحني على قسوتي عليها معاملتي لها من خوفي عليها..,

تيسرت ولادتي ولدت طبيعي بفضل الله بعد 10ساعات من المعاناه من 6المغرب الي 4الفجر..

زياد \ الحمدلله على السلامه ترى نادر ما يولدون الحريم طبيعي با القسم هذا..

عوق بتعب\الحمدلله كما ينبغي لجلال وجه وعظيم سلطانه ماني مصدقه اني افتكيت..

زياد بفرح\ربي سهل امرك تدرين ثواني ونعطيك ابرة تخديرونفتح بطنك مباشره لكن رحمة ربي سبقت..

عوق بتعب \كيف التؤم..؟

زياد يبتسم\ما شفتيهم..؟!

عوق\الا بس ما ادري شفتهم واحس اني ما شفتهم..!!

زياد \لا ماعليهم طيبين انتي ارتاحي وذا نزلناك للجناح ان شاء الله بيكونون معاك..,


حملي وولادتي بتؤم كانت صعبه وسهله بنفس الوقت اهون بكثير من حملي بنمر

زياد كان عارف من اول شهر انهم تؤم..

لكن ماخبرني الا بعد الشهر الثالث كان يمهد لي بكل طريقه انهم اثنين علشان ما اتفاجئ..

حتى يوم قالي اثنين ما تفاجئت لأن امي وضحى معلمتني ان وسميه ام مشاعل اخر ما ولدت تؤم بنتين..,

لكن انا الي اختلف عن ام مشاعل كان حملي ولدوبنت..

بعد ما نزلت لقسم التنويم كنت مهدوده بس ابغى انام على ان قلبي مشغول على نمر..

ما شفته من يوم تنومت زياد كان بيجيبه لي لكن خفت عليه من الامراض او اذا شافني يتعلق فيني ولا يطلع..,

نمت وصحيت على طق باب الغرفه كانوا اهل زياد خواته نجلاء وبشرى

معاهم عبير ومجد واصايل سلموا علي وباركولي ..,

نجلاء بفرح\ الحمدلله على السلامه وش المفاجئه الحلوه..

بشرى بمعاتبه \الف مبروك لو اني زعلانه منك..

عوق منحرجه\الله يسلمكم ويبارك فيكم لا يصير بخاطركم شي ما بغيت اتعبكم والا داريه انكم ما تقصرون..,

اصايل\ما عليك عوق ترى امي تجاملك والا مندبله كبدها من خواتي داخله طالعه للمستشفى..,

مجد\تصدقين خالتي بشرى معلقه عباتها عند الباب علشان ماتتعب تدورها..,

تلبس وطيران للمستشفى تلحق بناتها هذي حامل وهذي والد..,

نجلاء\ اذكري الله يا مجد محد سالم من لسانك..,

اصايل\ عوق من الكبير البنت والا الولد..,

عوق تبتسم \لا الولد اكبر من البنت بربع ساعه..,

دخل زياد وهو يضحك\اصواتكم يسمعها الي بآخر الممر ..,

عبير \الف مبروك خالي ليش ماخبرتنا ان زوجتك حامل بتؤم..

زياد يضرب راس عبير بممازحه\ لو قلت لكم ماراح تفرحون مثل كذا مفاجئه احلى ..,

مجد تهز راسها با استنكار\يا نصبك يا خالي احلفك بالله وتحلف لي ..,

نجلاء بعصبيه \ بنت وش ها الالفاظ..,

زياد يضحك\ماعليه نجلاء مجوده تتدلع على خالها..,

التفت زيادلمجد\وش اسوي فيك قلتي اسألك بالله يا خالي حرمتك حملها بنت قلت لك ايه بنت وانا صادق..,

مجد\تدري اني غبيه كنت احسب محد يعرف غيري وانك خصيتني بسر من اسرارك وخبرتني انها بنت..,

وانا شايفه نفسي عليهم عارفه ان زوجتك فيها بنت..

اصايل\لا والله انا الي اغبى منك اكلت قلب خالي وكنت اقول عندي احساس انه ولد..

وهو يسلك لي يقول ماشاء الله عليك كيف عرفتي انه ولد خليه سر بينا مافي احد يدري غيرك..

زياد بضحك\طيب بالله وش كذبت عليكم فيه انا جا لي ولد وبنت ماكذبت عليكم..

نجلاء \ما عليك منهم بلو ط وعلقم صاروا حريم وبيعرسن وهن العقول الله با الخير..,

عوق \عاد كل شي ولا مجد واصايل الا العقل والثقل ومحظوظين الي بياخذونهم..,

مجد\فديت يا ناس الي يقدرون عسى ربي ما ياخذك ويخليك للمزعج الي اسمه نمر..,

بشرى تبتسم\استغربت اول مادخلنا ما سألتي عن نمر..,

زياد\ لا تذكرينها تراها اتصبر عنه..

نجلاء \الا جو الي بيخلونها تسحب عليه..,

عوق وعيونها دموع\لا والله نموري محد مثله..

زياد بضحك \ما قلت لكم تتصبر الحين وش بيوقف ها الحنفيات اذا اشتغلوا..,

عبير \عاد حنفيات عوق الله يعينك بتسبب فيضان با المستشفى ..,

مجدبمزح\وهذا مشكلة الي عيونهم كبار الحمدلله ان عويناتي صغار طالعه على عمي بنيان وهذي من مميزات العيون الصغار..,

نجلاء بضحك\ الله يخس ابليسك عليكي اسلوب ما ادري كيف..,

زياد \تعجبني بنت اختي كل شي تعتبره من صالحها ها الحين عيونك الي كنها عيون صيني ميزه..!

مجدبسخريه مصطنعه \اكيد ميزه اجل عيون زوجتك الكبار ماشاء الله تبارك الله

علشان ماتاكلني معجبتك استغفر الله بس..,

مافي ميزه لعيونها الا اني ودي البس برقع اذا شفتها لابسته ..,

نجلاءتضرب على راسها بقهر\ والله مدحك ياعوق لها ماهو بمحله ترى اسلاك مخها ضاربه ها البنت..,

عوق تبتسم\ وش فيكم عليها والله كلامه عسل على قلبي..

مجد\يلوموني بحبك يا عوق اهم شي بس ان بنتك مزيونه

ترى دايم البنات هم الي يطيحون فيهاخصوص بعوايل المزايين يجون شيون..,

اصايل\لا عاد يويلكم كانها شينه انتي وخالي..؟!

نجلاء \يعني من بتطلع عليه شينه زياد وعوق كلهم ما شاء الله..,

بشرى بضحك\والله هي ان شاء الله بتطلع حلوه اذا بس افتكت من دعاوي زياد..,

زياد يبتسم\حرام عليكم وش قلت انا احد يدعي على ضناه..

عبير\والله انت يا خالي كسرت القاعده والا احد يدعي ان بنته تشبه جدتي العنود الله يرحمها..,

زياد بحب وامتنان \ امي العنود بعيني اجمل نساء الارض ليت بنتي مثلها وبشخصيتها..,

نجلاء بحزن\خالتي الله يرحمها ما يعرفها الا الي يقرب منهامن برى قويه وقلبها ابيض من حنانهاتبكي للي ما تعرفه..,

عبير \خالي وين عيالك بنشوفهم..!

نجلاء\اخترت لهم اسامي والا باقي..؟!

زياد يناظرعوق \للحين بما اني رجل ديمقراطي المره هذي عوق هي الي بتسمي انا يكفي سميت نمر..,

عوق\ اهم شي انهم يطلعون با السلامه والا الاسامي اتفق انت والبنات انا ماعندي مشكله..,

مجد تناظر زياد بنص عين \انا اذكر ناس كانوا يقولون اذا جتنا بنت بنسميها على جدتي العنود..,

زياد\ هذا الي انا مقرره واتمناه لكن بعدين شاورت نفسي لقيت ان ام عوق تستاهل بعد من يسمي عليها..,

عوق بحزن\ لا امي وضحى ماراح اسمي عليها هي حالفه اني ما اسمي بااسمها تبي البنت العنود عادي ..,

بشرى \سبحان الله الطفل ينولد واسمه مكتوب له حتى لو اتفقتم تسمونه اسم معين ..!

زياد\صادقه بشرى انا قبل كنت مقرراسميهم على ابوي مساعد وامي العنود لكن الحين احس اني احترت..,

اصايل \والله بكيفكم اهم شي بنشوفهم ولا حقين على الاسامي..,

زياد \با الحضانه توني جاي من عندهم..,

عوق بخوف\ لا يكون فيهم شي..؟!

زياد بطمئنه\ طبيعي الوضع هم اثنين وكانو شوي ضاغطين على بعض..,

ومعاهم صفارلازم يقعدون فتره هنا نتطمن عليهم يومين با الكثير ويطلعون..,

عوق تبكي\ الحمدلله على كل حال..,

نجلاء \وش فيك عادي عبير بنتها فيها الصفار تحت الضو ء اقل من اسبوع واطلعت ..,

عبير\احمدي ربك ليش تبكين ارتاحي لا حقه على شقاهم..,

عوق\نفس الكلمه انقالت لي يوم اولد نمريعني لازم كل ولاده اسمع هالكلمه..,

بشرى \ لاحول ولاقوة الا بالله الحمدلله هذي ولا غيرها البارحه نمر بسم الله عليها لو تشوفينه ذبح خليل يمعط بشعره..,

زياديضحك\والله قهرني بلي سواه بخليل لكن ناجي حلف اني ما اقوله شي عنيف ها الولد..,

اصايل\خليل يا قلبي خكري ومع ها الكدش الي مسويته دينا صاير شكله خطير..,

مجد\لا عاد فرق اشكالهم على ان نمر اصغر منه ما شاءالله شكله ابوه يوم يسحبه ..؟!

نجلاءبقهر \زياد تكفى لا توقف بحلقي ها المره اي احد يجي يخطبها بزوجه وانا مغمضه..,

مجد\ماعندي مانع اهم شي مزيون وطويل مثل خالي..,

اصايل بسخريه مصطنعه\اما عاد مثل خالي شوفي ما ابي اقول تحبين كوعك يمكن تقطعين يدك وتحبين كوعك..,

انتي متوقع منك كل شي لكن لو تحبين علباك ما يحصل لك مثل خالي..,

مجدبخيبة امل مصطنعه \ اجل باشوف ولدكم الجديد يمكن يشبه خالي والا نمر ماله فيه الا طوله والا ملامحه لعوق..,

زيادبممازحه\موافق لكن بشرط تثبتين لنا حسن سيره وسلوك حتى يكبر ولدي واخطبك له..,

عبير\عاد خالي انت لاتستعجل على ولدك اتركه على راحته لا تزوجه الا وهو كبرك..!

مجدبا استنكار\يا ظالمه كم بيكون عمري 100سنه..؟

زياد \الي اوله شرط اخره نور..,

اصايل بضحك\ تكفون بنشوف التؤم مجيده احلمي يا ماما على قدك ..

طلعوا يشوفون التؤم وانا اعتذرت اني تعبانه بشوفهم وقت ثاني..,

خفت بداخلي انهم مثل وضع نمر ياترى ها المره من بيشبهون عيالي اهلي والا اهل زياد..

يارب ما يشبهون اهلي ان شاء الله يكونون مثل زياد واهله..

زياد مافي اي حلقة وصل بينه وبين اهله انا الي صرت اخاف اني القى احد منهم بأي مكان اروح له..,

رجعوا البنات وهم مبسوطين..

عبيربا اعجاب \ماشاء الله عوق يهبلون عيالك..,

مجد با استغراب\فرق بينهم وبين نمر..,

نجلاءبعطف \يا قلبي عليهم..,

عوق تبتسم\ليش ما يشبهون نمر..,

نجلاء \الله يحفظهم لك شوفتهم تشرح القلب ولوانهم للحين مابانت ملامحهم غيير نمر يوم انولد..,

اصايل \لا احلى بكثيرمن نمر..

عبير \الولد كن فيه شوي من خالي لكن البنت مختلفه تمامآ..,

مجد \انا مافرقت بينهم ماعرفت البنت من الولد حتى خبرني خالي..,

عوق \وين زياد مارجع معكم..,

نجلاء \ما ادري احنا رجعنا لأن الزياره خلاص بتنتهي بنسلم عليك ونطلع..,

عوق منحرجه\ الله يجزاكم خير ما قصرتوا كلفتوا على انفسكم..,

بشرى \ احنا اهل ولا بينا كلافه وانتي والله تستاهلين كل خير..,

مجد\اسمعي اذ بتولدين مواليد طخمان مثل الي شفت انا سامحه لك كلفي علينا كل سنه عادي..,

نجلاء\اعوذ بالله اذكري الله هذا وجهي اذا جبتك معاي مره ثانيه..,

بشرى بضحك\ عوق احشريها وخوذي من اثرها..,

عوق بضحك \لا ما عليك انا احصن نفسي..,

نجلاء\الأ ثر والصور خوذيهم الي من يوم شافوهم تصوير الي يشوفهم يقول عمرهم ما شافو اطفال..,

اصايل\ومن وين بنشوف اطفال مثلهم تدرين ان عيال بناتكم يروعوني اذا جلست با الحالي معهم..

مجد\ خالي وعوق عارفيني عيني بارده وخصوص بعد وعد خالي لي انه بياخذني لعياله..,

بشرى \والله الشرهه ماهي عليك على الضعوف الي يموتون فيك وينادونك خاله..,

اصايل\امي وخالتي اجتمعوا يهزمزن اكبر قوه بشريه..,

نجلاء \اقول قدامي للبيت ان شاء الله مع اول خطاب يخطبونكم كرت ذهاب بدون اياب..,

انتهى وقت الزياره وانبسطت مع اهل زياد حسيتهم اهلي..,

يتكلمون عن زياد كأنه من لحمهم ودمهم قلوبهم بيضا ماتعرف الحقد..,

يد وحده تجمعهم على الرغم من ان بيتي وبيوتهم جنب بعض الا ان زيارتهم لي بمواعيد..

وانا نادر ما ازورهم ومع هذا عمرهم ماعاتبوني والا حاولوا يضايقوني ولا يتدخلون بخصوصياتنا اناوزياد..

عرفت كيف كسبوا حب زياد وتقديره وخوفه عليهم..,

معاملتهم له من اروع ما يكون والله لوما اختلاف اشكالهم كان قلت زياد ولدهم..,

تأخر زياد ما مرني غريبه وهو من يوم دخلت للمستشفى ما يطلع منه الا نادر يتطمن على نمر ويرجع..,

جوالي اخذه زياد وقت الولاده ولارجعه للحين..,

لبست عباتي بشوف عيالي طمنوني اهل زياد بكلامهم..,

وصلت لحضانة الاطفال عرفوني الممرضات الموجودات اني زوجة الدكتورزياد وام التؤم..,

وانا عرفت واحد من التؤم وكان الولد والبنت ماعرفتها حتى خبروني الممرضات..,

صحيح كانوا صغار و في يديهم ابرة مغذي والضوء مسلط عليهم لكن افضل واكبر بكثير من نمر..,

سبحان الله البنت ورديه وشكلها غريب يوحي انها بتصير شقرا..,

على ان شعرها خفيف اويمكن على شان لونه فاتح ما يبين..

والولد نسخة زياد شعره طويل وكثيف فحمي وبشرته حيل بيضا..,

حتى الممرضات يقولون اطفالك اجمل الاطفال الموجودين هنا..

تمنيت انهم يخرجونهم من الحاضنه لكن رفضت الممرضه تقول ما نقدر نخاف عليهم..,

تقبلت كلامها والحمدلله على كل حال ..,

طلعت من عندهم ومشيت لقسم الولاده كان في حرمه حامل تتمشى بممر القسم عليها جلال وبرقع

نادتني بعد ما تعديتها التفت عليها..,

....\انتي عوق عبد الملك..!

عوق با استغراب وتوتر\ايوا تعرفيني..؟

.....\ماعرفتيني..؟!

عوق\لا لكن صوتك ماهو غريب علي..؟

....\ما تنلامين كم لنا عن بعض اكثر من عشر سنين..؟!

عوق\انا ناسيه عشاي البارحه تبيني اذكر عشر سنوات ورى..؟!

....رفعت برقعهاوتضحك \ ماعرفتيني..,
عوق بدهشه\ياربي كان ما انتي بعهود..,

عهود تضحك\ الا بشحمها ولحمها والله اني اجود منتس عرفتس وانتي عليتس برقعتس وشوفي كم لناسنة عن بعض ..

عوق تسلم بضحك\ يا مرحبا وش الدنيا فيتس..,

عهود \ابد والله ربة بيت وانتي عسى ماشر وش عندتس هنا..,

عوق\ والده وامشي مليت من الغرفه..,

عهود بفرحه\ الف مبروك عقبالي يارب سمعت انتس تزوجتي من خمس سنين وبعدها انقطعت اخبارتس..,

عوق \والله انتي الي انقطعت اخبارتس والا انا ساكنه هنا بيت زوجي قريب من بيت امي الله يرحمها..,

عهود\ ماشاء الله انا رجلي ساكن بهجره بعيده ومتعوده اولد عنده لكن ها المره تعبت وحولوني للمستشفى..,

عوق\ما تشوفين شر..,

عهود\الشر ما يجيتس كم عليتس ورع ذا الحين..,

عوق \هذي ثاني ولاده لي..,

عهود بدهشه\لااله الاالله معرسه من خمس سنين وماغير ورعين..,

عوق تبتسم \اجل وش تبين..,

عهود تضحك بممازحه\ اقل شي اربع تدرين ان حملي هذا الثامن من غير الي سقطتهم..,

عوق بدهشه \ماشاء الله ..,

عهود\حالف زوجي اني اولد له درزن ورعان..

عوق بتعاطف\الله يعينك صحتك اهم والتربيه بالزمن هذا متعبه..,

عهود\ياو خيتي وش اسوي فيه تدرين اني من صلاة الفجر وانا اركض وراهم

وبعد صلاة العشا انسدح على فراشي لو يثورعند راسي قنابل ما سمعتها من التعب..,

عوق تكتم ضحكتها\ الله يعينك طيب مافي خدامه تساعدك..,

عهود تضرب صدرها بهلع واستنكار\يويلي ويلاه رجلي لو سمعتس تقولين ها الكلام كان سواها سالفه فيه حساسيه من شي اسمه خدامات..,

عوق\ ليش ..!!؟؟هو ضد الفكره ..!

عهود \ضدها وبس البلا انه عمر ما دخلت بيت اهله خدامه لكن من كثر ما يسمع من اشاعات تعقد بدون لايجرب..,

عوق\حاولي تقنعينه...,

عهودتهز راسها بحسره\يقول ميدي كان تبين احد يساعدتس اعرست على مره ثانيه تساعدتس..,

عوق تضحك\ عسى ما اعرس بس على ثانيه..,

عهود\لا ما اعرس قلت له تعب الجسم ولا تعب القلب..,

عوق بقلة حيله \الله يكون بعونك احتسبي الاجر وبيعينك الله ..,

تركت عهود تمشي با الممرات وانا دخلت غرفتي عجيب حال الدنيا..,

هذي عهود الي كانت مقومه المدرسه ومقعدتها معجبات وحركات..

من غير قصات شعرها الغريبه..

الممرضه جابت لي جوالي ارسله زياد معاها كان كله اتصالات ..

من زيادوخالتي ام ابراهيم ..

ورسايل معاتبه من ريم ليش ما خبرتهم اني حامل بتؤم..

كلمت زياد وقال ان خالتي ام ابراهيم كلمته وبتجي تزورني,

دقيت على ريم وردت على طول ..

ريم بغضب \ولا كلمه زعلانه عليتس لو تعتذرين من اليوم لسنه الجايه ما قبلت عذرتس..,

عوق بضحك\ شوي شوي طيب خلينا نتفاهم..,

ريم بعتب \ مافي تفاهم ليش ما خبرتيني انك حامل بتؤم..,

عوق بضحك\هديتي علشان اقولك..,

ريم بتعجب\ انا عمري ما شفت احد مثلك ماشاء الله عليك..,

انا على طول من يوم احمل والا اعرف نوع الجنين كل الوطن العربي يعرفون معي ..,

والله صدق انتس بنت عجوز ..,

عوق\يا ريومه انتي احسن مني انا ما احب اتعب احد با التفكير والا ينشغل علي..

ريم\ اجل يومي احسن منتس رضيت عليتس الف الف مبروك والحمدلله على السلامه عسى ما تعبتي..

عوق تبتسم\الله يبارك فيتس الحمدلله مافي شي بدون تعب..,

ريم\تدرين يوم بشرني جزاع استغرب اني ما ادري انهم تؤم وقال شوفي الحريم ماهو انتي..,

عوق با استغراب\من الي قال له..!

ريم\ ابو نمر ارسل رساله للكل جزاع ونواف وعلى جوال ابوي..,

وابوي ما درى عن رسالة زياد الا اخواني كانوا بيكلمون من جواله وقروها له..,

عوق بضحك\زيادالظاهر من الفرحه ما عاد يجمع..!

ريم \وشلون عيالتس..؟!

عوق \با الحضانه شوي تعبانين..,

ريم بذعر \سلامتهم ليش ماهو وقت ولادتهم..,

عوق \الا بس علشانهم ثنين وضاغطين شوي على بعض ,

ريم بطمئنه\ما عليه كثير توائم كذا وما شاء الله ما يطولون ويطلعونهم..,

عوق تتنهد\الله كريم..,

ريم \وش قررتو تسمونهم ..

عوق\ما ادري والله عن زياد شكله بيسمهم على امه وابوه مساعد والعنود.

ريم \ازين ماسوي يستاهلون من يسمي عليهم وبعدين ترى تسميته عليهم زياده في برهم.

عوق\الحمدلله ان اساميهم حلوه والا كان اكلوها ها الصغيرين.

اردفت عوق بضحك\لو تعرفين من شفت اليوم..,

ريم با استغراب\من..,

عوق \ تذكرين خويتنا عهود

ريم تضحك\ لا يكون بعد والده..

عوق بدهشه \ لا شكلها بتولد بطنها يروع كبير..,

ريم با استنكار\الله يعينها امي قبل فتره شافت امها..,

تقول عهود من تزوجت وهي مالها شغل الا حمل ولاده تزورنا با السنه حسنه

ولا نشوفها ماغير طايره تركض ورى بزرانها..

عوق\لو شفتيها ياريم ما بقى منها الا صوتها ماعرفتها الا يوم كشفت برقعها..,

لكن ماشاءالله عليها عرفتني من ورى برقعي ..,

ريم تضحك \ولابسه برقع بعد وين عهودالي تشوفين علابيهامن قصر شعرها..,

والا الساعات الرجاليه الي تلبسها وعصاقيلها مع الزبيريات عالم ثاني..,

عوق تضحك\استغفرالله ياربي لاتعاقبنا ليتك شفتيها..,

شعرها ما ادري عنه ماشفته لكن استبدلت الساعات الرجاليه بدرزن غوايش..,

والعصاقيل الي على خبرتس زود على حملها مسكينه صايره سمينه مره..,

ريم بتعجب \سبحان مغير الاحوال والله تستاهل كل الي هي فيه اللهم لاشماته..,

بغت تضيع لكن ابوها ماشاء الله عليه على طول نادى ولد عمها وزوجها..,

عوق \ على حركاتها قبل والله تحمد ربها على الي هي فيه من كلامها مرتاحه بوضعها..,

ريم\ يا عوق غصب عنها ترتاح ربي ستر عليها من بلوى بغت تطيح فيهاوتفضح عمرها واهلها

واكيد فهمت وعقلت بعد المصيبه الي صارت لها..,

عوق با استغراب وفضول\ وش مصيبته..,

ريم\ماتذكرين طلعت مع واحد من اخوان شلتها المعجبات فيها لكن انكشفت بسرعةقبل لايختلي فيهاويلعب عليها..,

عوق با استنكار\لا والله اول مره اسمع سالفتهاتذكرين عذر امها بزواجها المدرسه طردتها

ماهي فالحه با الدراسه دايم ترسب..,

ريم \ونفس الكلام الي قاله ابوها لولد عمهاالبنت ماتبي المدرسة

دفن ابوها السالفه قبل تطلع الريحة وتنتشر ويدرون عمانها..,

عوق بدهشه\سبحان الله ماسمعنا شي وحنا بيتنا قريب منهم..,

ريم\اسكتي بس ابوها بيوم جا عندنا وهو يبكي يقول تكفى يامسلط دبرني قبل انفضح..,

عوق با استغراب\وانتي وش دراتس..,

ريم\ابراهيم اخوي شافه واسمعه بمجلسنا يبكي لكن ما يدري وش السبب ..

وبعدها بكم يوم واحدمن اصدقاه كانو ايامها با المتوسط يعلمه..

ان في بنت من حارتنا طالعه مع واحد وصدمواعند اشارةمرور..,

الشرطه يوم باشرت الحادث عرفوا ان الي راكبتن معه ماهي من محارمه..,

عوق بتساءل\ طيب وش دراكم انها عهود با الذات..

ريم با استنكار \كيف وش درانا الي طلعت معه يقرب للي علم ابراهيم

و كان يحذر ابراهيم يقول هذي بنت قليلة ادب خواتك لايقربونها..

وان ابوي هو الي طلعها من قسم الشرطه يحسبنا ندري عنها..,

ابوي الي يومتس ماخبرنا عاد استنتجنا سبب جيت ابوعهود عند ابوي..,

اذكر ايامها جننا ابراهيم خايف نسوي مثلها ..,

اردفت ريم\توقعتس تدرين ...؟ّ!

عوق\لاوالله تخبريني ماواطنها بعيشت الله اول هبلت بي تلحقني هي ومعجباتها والمخفه الي معها..,

ريم\ ابوها ماقصر على طول كم يوم وزوجها ولد عمها..,

عوق تتنهد بوجع\زين ماسوى والله انه دواها ها النوعيه مالهم الا الزواج يشغلونهن با انفسهم قبل لا يشغلن اهلهن ..,

قطع مكالمتنا زيارة خالتي ام ابراهيم..

ام ابراهيم تسلم بفرحه \مبروك ما جاتس ذايقه نفعهم..,

عوق\ الله يبارك فيتس ..

ام ابراهيم بعتب \ورى مادقيتو علينا تبشرونا غير العيال الله يصلحهم قروا رسالة ابونمر على جوال عمتس والا كان مادرينا..

عوق منحرجه\ العذر والسموحه منتس جوالي مارجعوه لي الا قبل شوي وابونمر اكيد انشغل والا ماتفوته...,

من جيتي معه..؟!

ام ابراهيم تبتسم\مع نمر ويسلم عليتس يقول اطلبي من العوق تدعي اني ادخل الكليه العسكريه..,

عوق با امتنان\عسى ربي يوفقه والله ادعي لكم كلكم با الخير..,

ام ابراهيم\ الله يحفظتس يا الله تقعدين با العافيه لكن يوم دريت انتس والده قلت اجي اشوفتس..

عوق منحرجه\الله يجزاتس خير ليه الكلافه يا خاله اهل زياد العصر ماخلو شي ماجابوه..,

ام ابراهيم بملامه\اهل زياد الله يستر عليهم وانا كلافتي لتس الي تقولين كلافة ام لبنتها..

طلعت خالتي نوره الي كل يوم تطوقني بجمايلها وتحسسني اني ما فقدت امي ..

دخل زياد بعدها ...

زياديبتسم \ كيفك الحين..,

عوق \الحمدلله شفت العيال..

زياد\الحين مريتهم طيبين با الكثير يومين ويطلعون..,

عوق تبتسم\ وش قررت تسميهم ..,

زياد\ تبين اسم معين في خاطرك اسم..,

عوق\لا انا مايهم الاسم عندي شف الي يريحك..,

زياد \مافي اغلى عندي من امي العنود البنت اسمها العنود وش رايك..,

عوق\ زين ما اخترت العنود حلو والولد..؟!

زياد \ وش رايك بساري..,

عوق\زوج نجلا ء..,

زياد \الله يرحمه يستاهل من يسمي عليه وحسيت نجلاء ودها ان اسمي عليه..,

عوق \ ساري والعنود مناسبه اصلن لبعض..,

زياد\تدرين استغربت ان خالتي حلفت ما تسمين عليها..,

عوق تتنهدبحزن\امي الله يرحمها من مثلها تدري ان الاسامي لا تقدم ولا تأخر..

اردفت عوق با اشمئزاز\ وانا من الله ما احب وضحى بنت ناصر..

زياديضحك\ وخالتي رحمتك لا تسمين وضحى تبيك تنسين بنت ناصر..

عوق بتذمر\الله يسعدهم ويبعدهم بعدين نمر يكفي على اسم ابو امي وضحى..,

اردفت عوق\ماتحس البنت شكلها شوي غريب ..

زياد يضحك\شكلها شقرا انهبلو عليها خواتي وبناتهم وممرضات الحضانه يقولون انتاج سعودي جديد..,

عوق تبتسم بتوجس\ تخيل زياد لو تشوف احد نسخة العنودوش بيكون شعورك..

زياد يبتسم \ بيكون محظوظ انه يشبه البرنسيسه عنودي.

عوق بترددوتوتر\لا ما اقصد كذا يعني , يعني لو شفت احد يشبه لك او لي او طفالنا ما يجي في بالك يمكن يكونون يقربون لنا ..,

زياد يبتسم بسخريه\ واذا يشبهونا وش المشكلة يخلق من الشبه اربعين..

انا يا ما شبهوني بنات خواتي كل شوي مطلعين صوره من مجله والا من النت تشبه لي يعني كل ها البشريه تقرب لي ..!!

امي العنود الله يرحمها كانت في ممرضه زنجيه ما تشبه لها وبس كأنها تؤمها اسألي بشرى عنها زميله لها ..

عوق با استغراب ودهشه\معقوله نسخة نسخة من امك العنود..!

زياد بضحك \طبق الاصل عزمتها بشرى لبيتها وشافوها كلهم انبهروا ماكانوا مصدقين شدة الشبه الي بينهم..,

في صور لها هي وامي عند بشرى اتوقع بزواج منان بنت بشرى

بقولهم يورونها لك خساره انتهى عقدها وسافرت كانت هنا بقسم الولاده قابله ..,

حتى امك الله يرحمها ترى فيها كثير منك ماهو شرط قرابه ..,

اردف زياد\وتذكرين صورة الرجال المريض الي جبتها لك نسخه من نمر يعني بيقرب لي والا يقرب لك ..

عوق با ارتباك \اكيد لا ..,

زياد يبتسم بوجع\ عوق المفروض انك تعديتي هالمرحلة من زمان يشبه ويمكن يا ليته ...

ماراح نستفيد شي غير حرقه بقلوبنا اهلنا لو يبونا مارمونا انا بطريق صحراوي وانتي عند محطة بنزين ..

كانو يبون يتخلصون منا والاغلب انهم كانو مخططين انا نموت قطعوا مسافات علشان يرمونا ويهربون عن الأعين لاتكشفهم ..

اردف زياد بسخريه لاذعه\وش الفايده يعني مثلآ لو شفنا احد يشبه لنا بننشب له تعال يمكن انك تقرب لي..,

الا بيحاربني ويتهمني با الجنون يمكن يوصل الموضوع لأبعاد ثانيه..

والكل بيكون خسران انا وهو وبنجر با الرجلين معنا ناس واجدغير الاشاعات الي بتتضخم اضعاف الحقيقة ...,

عوق بحسره\طيب والبصمه الوراثيه الي يقولون عنها ما تثبت شي ..,

زيادبضحك \الظاهر شوفتك للبنوته جلبت لك خيالات لكن بشرح لك وامري لله

الخبراء والمختصين ( أقصد خبراء علم الوراثة والطب )اثبتوا أن فحص البصمة الوراثية والجينات

ماهو دقيق مئة في المئة،وعلشان كذامخلينها الفقهاء في دائرة الادلة 'ظنية الدلالة' وليس 'قطعية الدلالة'

بسبب الي يصير اثناء التحليل من اخطاء بشرية اومخبرية،

وحدوث أي تلوث تتعرض له العينة يؤثر اكيد في دقة النتائج، فاحتمال الخطأ وارد.

بعدين النسب ما يثبت إلا إذا كان من زواج شرعي،

((قال عليه الصلاةالسلام 'الولد للفراش وللعاهر الحجر' وماء الزنى هدر لا يلحق به النسب)).

عوق \ما فهمت ..,

زياد \وش مافهمتي..!!؟

عوق\كلامك ما فهمت وش تقول..؟

زياد بممازحه\تدرين جيد جدآ كثير عليك..,

اردف زياد\سبحان الله ما شفت احد يدور على الي يوجعه مثلك تبين الحقيقة يمكن تريحك وتبطلين فضول ..,

ولد الزنا لا يثبت نسبه حتى لو اعترف ابوه فيه ولا يلحق به ..

معرفة اللقيط لأبوه إن كان ابن زنا ما تفيده بشيء أبدا غير زيادة الهم والغم واتهام رجل بالزنا

وهذا الاتهام يستلزم اقامة الحد عليه .. والحد أصلا لا يثبت إلا بأربع شهود

يعني الي بيطالب با اثبات نسب يكون بكذا وقع بالقذف لرجل يمكن يكون بريء وشوهنا سمعته ..

حتى وان كان احتمال برائته هو 1 % الحدودتسقط بالشبهات..,

يعني اي حد مثل حد الجلد,

او الرجم لزاني المحصن اذا فيه شبه يسقط على طول عنه ..,

عوق بتردد\طيب مثلآ لو تزوجو بعد ما جاهم الطفل وش مصير الطفل..,

زياد\ يعني قصدك بعد ما ينولد لهم طفل سفاح يجون بيصلحون الغلط ويتزوجون..؟!

عوق \ايواوينسبون الولد لأبوه ..,

زياد \شوفي بجيب لك قول للعلامه ابن عثيمين..

قال الشيخ ابن عثيمين رحمه الله ( وأما الولد الذي يحصل من الزنا ، يكون ولدا لأمه ،

وليس ولدا لأبيه ؛ لعموم قول الرسول صلى الله عليه وسلم :

" الولد للفراش وللعاهر الحجر " العاهر : الزاني ، يعني ليس له ولد . هذا معنى الحديث .

ولو تزوجها بعد التوبة فإن الولد المخلوق من الماء الأول لا يكون ولدا له ،

ولا يرث من هذا الذي حصل منه الزنا ولو ادعى أنه ابنه ، لأنه ليس ولدا شرعيا.

اردف زياد\ولد الزنا – ذكرا كان أو أنثى – لا ينسب إلى الزاني ، ولا يقال إنه ولده ،

وإنما ينسب إلى أمه ، وهو محرم لها ، ويرثها كبقية أبنائها .

عوق بدهشه\ماشاء الله عليك زياد كل ها المعلومات عندك ما توقعت..

زياديبتسم بوجع\ يعني عمري صك الاربعين ولا تبين اعرف مثل ها المعلومات ..!

زياد يتنهد بحسره\عوق كل الي تفكرين فيه والا جا براسك قبلك فكرت فيه سنين وانا شاغلني ها الموضوع وماكل عقلي وقلبي

واكيد كل الي بوضعنا فكرو فيه وطلعت بنتيجة وحده ..,

عوق بتوجس واستغراب \الي هي ..,

زياد بقهر وحسره\ مجهول النسب يبقى مجهول نسب ليش اسرح بخيالي واضيع حياتي با اوهام ..,

ابغى اهلي يعترفون فيني هذي كلها ما تنفع..,

يعني لا يجي بخيالك يوم او تفكرين انه بيجيك احد يقول انتي بنتنااو انك تشكين انك تعرفتي على اهلك

ماراح ينفعك بشي بتبقين مجهولة نسب عرفتي ..,

عوق بخيبة امل \لا ماهو قصدي اني بدور لي على نسب بس كنت استفسر..,

زياد يبتسم \حاضرين لطيبين استفسري اهم شي عندي تكون نفسيتك مرتاحة اسألي مابدى لك ..,

عوق تبتسم بوجع \ جفت الاقلام وطويت الصحف ماعاد فيه ان شاء الله استفسارات..,

اهم شي با الدنياعندي انت وعيالي اشوفكم بخير وهذي قسمة الله لنا مالنا يد فيها ..,

زياد يبتسم بحب \خطيره من فمك كلمة عيالي احس اني مستغربها بس حلوه الله يحفظهم لنا وينبتهم نبات حسن..,

طلع زياد بعد ما قال لي كلامه الي فعلن ريحني رغم وجع قلبي من كلامه..

يعني بدر محد خبره بوجودي علشانهم عارفين ها الحكم انه مستحيل انسب له دفنو سري الي يعرفونه..,

وان شاء الله انا بعد بدفنه مثل ما قال زياد مافي فايده ولو عرفنا اهلنا غير هم وغم..

حتى لو زياد مقتنع ان الشبه ماهو دليل قرابه انا ماهو لازم طريقي يصادف طريقهم وصيت امي قبل كل شي ..,

بعد الولاده بيومين طلعت للبيت ..,

كنت قبل اولد مجهزه غرفة تحت اكيد بيزوروني معارف زياد واهله ..,

مر اسبوع على ولادتي والحمدلله طلعوا عيالي من المستشفى با السلامه..,

با البدايه انبسط نمر بشوفتهم لكن لما شاف اهتمامي فيهم صاريدور اي فرصه علشان يطلب منا نرجعهم..,

مره يقول هذولا مزعجين يبكون ومره يقول ليش ما يتكلمون رجعوهم..,

زياد\عوق اليوم لك اسبوعين من ولادتك تدرين نفسي اصلح حفل كبير..,

اعوض فيه حفلة زواجنا الي ما صلحناها وتمايم نمر الي ما ذبحناها الا يوم كمل سنه..,

عوق ترضع العنود\لا تكفى ماهو لازم ..,

عشا عادي هنا في البيت وخلاص..,

زيادبتعجب \تدرين انك تحيريني دايم تحبين تعيشين با الظل زي الي ماتبين احد يشوفك..,

عوق با ارتباك \عادي لكن العين حق والناس ما تعطي خير ليش اعرض نفسي وعيالي لشي انا في غنى عنه..,

زياد شايل ساري بحضنه \اتركك من الوسواس بس حصني نفسك واطفالك وما يجيك ان شاء الله الا الخير..,

عوق تبتسم \الحمدلله ان شاء الله ما نيب موسوسه لكن انا مكتفيه با العمره برمضان كل سنة

وباالتمشيه السنويه من يحصله دين ودنيا ..,

زياد يبتسم بحب\دايم تقنعيني لو ماني مقتنع..

عوق ب امتنان \ الله يخليك لي ولعيالك..

اردفت عوق \نمر احسه ماهو متقبل اخوانه تدري شفته البارحه يسحب شعر ساري..,

زيادبضحك \ ما يبي احد يشغلك عنه حاولي ماتهتمين فيهم كثير قدامه..,

عوق\ الله يعينا على تربيتهم..,
.
.
.
(كلمه اخيره)


ضاق بي أمر أوجب غماً لازماً دائماً،

وأخذت أبالغ في الفكر في الخلاص من هذه الهموم بكل وجه،

فما رأيت طريقاً للخلاص،

فعرضت لي هذه الآية:

{ وَمَن يَتَّقِ اللَّهَ يَجْعَل لَّهُ مَخْرَجًا وَيَرْزُقْهُ مِنْ حَيْثُ لَا يَحْتَسِبُ }

فعلمت أنّ التقوى سبب للمخرج من كل غم،

فما كان إلا أن هممت بتحقيق التقوى فوجدت المخرج،

فلا ينبغي أن يتوكل المؤمن إلا على الله،

فالله عزّ وجل كافيه، فيقوم بالأسباب ولكن لا يعلق قلبه بها. .

ابن الجوزي
.
.
.
الي الملتقى قريبآبأذن الله

مع السالفه الاخيرة.


طيف الأحباب

ام الوليد

تذكروني واحبابي بدعوه طيبه










ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بسم الله الرحمن الرحيم


اللهم لا مغيث لأهل سوريا الا أنت اللهم أغثهم وفرج همهم وسددرميهم وأنصرهم على عدوهم,

ياحي ياقيوم بك نستغيث فأغثهم,

هذه جباه عبيدك الموحدين , ذليلة لجلالك , وهاماتهم منحنية لسلطانك ,

وألسنتهم لاهجة بذكرك , يا غياث المستغيثين , ويا ناصر المستضعفين ,

ويا رب العالمين ,نسألك باسمك الأعظم , يا حي يا قيوم , يا حي يا قيوم , يا حي يا قيوم ,

اكشف الغمة عن أهلنا في الشام ,واجعل لهم مخرجا من هذا المصاب الجلل,

اللهم عليك بطواغيت الشام ومن يعينهم ويرضى عنهم , اللهم مزقهم كل ممزق ,

واجعلهم أحاديث لا إله غيرك ولا رب سواك.
.
.
هلا وغلا بكل الغوالي الي يعطرون متصفحي المتواضع سواء با لردود او الاعجاب او التقييم او الشكر..,

او با الرسائل الي تجيني على الخاص ممتنه للجميع..,

الاخوات الي ارسلو لي وبذات كلامهم لي اني حطيت يدي على الجرح واوجعت ..

والله ماهو قصد اني اجرح احد وانا اشوف اني جملت حياة عوق وزياد وبالأخص حياتهم قبل يلتقون في بعض ..,
.
.
اعتز بشهادتكم ان نوح الحمام كانت فكره غير مسبوقه في عالم الروايات تناقش اقل القليل من هموم ها الفئه.

المظلومة في مجتمعنا وتعاقب على ذنب ماكان لها يد فيه..,
.
.
.
كلمه قبل نزول البارت وتحملوني للمره الاخيره؛

البنات الي كانو مصدومات من حكم الابن الغير شرعي لا ينسب لأبوه حتى لو انعرف هذي هي الحقيقة..

ماهو مثل مايصور لنا المرجفون الداعون لرذيلة..

حبيت اقول بناتي خواتي اي علاقه خارج إطار الزواج محكوم عليها با الفشل والخاسر الاول والاخير البنت

هذي حقيقه ماراح تتغير بيوم وليله وتستند لأحكام شرعيه ..,

اي علاقة حب ما يسبقه زواج فاشلة وخصوص اذا كان فيها تواصل بين الطرفين,

واي علاقة تسبق الزواج تأكدي انهااستدراج ومخدر للبنت من ذئب بشري,

البيوت لها ابواب والي يبي يدخل معها يعرفها لأن القلب الي حبيتي فيه الشخص,

ماراح يكون فارس الاحلام وحده محتله طول العمراذاما انكتب لك نصيب مع الفارس بيكون فيه فارس غيره

وقلبك بيحتله ابناءك وما ادراك ماحب الابناء,

لا تسمحون لأحد يسحبكم بدعوى الحب العذري الطاهرلطرق موحله تدنس طهركن ,

بعد الزواج تنقلب كل الموازين الي ماينبنى على خوف وطاعة الله لامحاله بيكون الفشل مصيره,

فالحذر.. الحذر ..الحذر,
.
.
اليوم بنشوف عوق المزايين با اخر سالفه لنا تجمعنا معها وهي ان الدنيا صحيح صغيره,

البارت اهداء لكل من سطر في متصفح نوح الحمام ولو بكلمه وحده من دون استثناء..,

سواء مدح اونقد اوحتى يسأل عن مواعيد البارتات دليل اهتمامه با الروايه..,
.
.
يا الله تعالوا معاي...!!


والسالفه الاخيرة؛
.
.

البارت الثاني والاربعون والأخير.
.
.

اليوم التؤم كملوا سنه وبدو يمشون وتبان ملامحهم العنود كان فعلآ شكلها غريب ماتشبهني ولا تشبه زياد..,

عيونها ملونه وشعرها اصفر  وملفلف  وساري كان نسخه طبق الاصل من زياد..,

نمر تقبل اخوانه ولوانه مرات يضربهم بدون سبب لكن اتغاضى عنه واسوي نفسي ما شفته..,

وبديت امتص جانب الغيره فيه من اخوانه..,

نمر  ولد خالتي ام ابراهيم دخل الكليه العسكريه حلمه القديم...,

امس كانت اول اجازه له بعد ل45يوم تدريب..,

كلمتني خالتي ام ابراهيم تقول نمر خلص الدوره الاجباريه  وبيجي بكرا مع خالتي يشوف عيالي..,

قلت خلاص انتظركم قفلت الجوال وبكيت ما ادري وش الشعور الي جاني..,

يمكن احساسي ان عايلة ابو ابراهيم هم اهلي الي فقدتهم..,

وبا الذات نمر كانت معزته عندي مثل عيالي على الرغم اني ماسكه وصيت امي..,

يوم قالت انتي يمكن قلبتس ابيض لكن وش يدريتس عن قلوب الناس..

دخل زياد راجع من دوامه..,

زياد بذعر \ عسى ماشروش فيك تبكين..,

عوق تمسح دموعها\لا والله مافي شي عادي ضايقه شوي..

نمر \ماما كانت تكلم جوال وقفلت وبكت..

زياد  \من كنتي تكلمين..

عوق بحده\نمر كم مره اقولك اترك عنك اللقافه..

زياد بهدوء\ماما صادقه نمر اللقافه ماتصلح روح بابا العب مع اخوانك..

عوق وعينها على نمر الي دخل غرفة الا لعاب\كنت اكلم خالتي ام ابراهيم..

زياد با اهتمام \عسى مافيهم شي..؟

عوق بحزن\لا بس تقول ان نمر امس طلع من التدريب وبيجي يسلم عليك وعلى العيال..,

زياد يبتسم \طيب عادي وش الي يبكي با الموضوع..,

عوق تنهار با البكاء\ما ادري حسيت بشعور غريب ان لي اهل يهتمون ويسألون عن عيالي..

زياد بمعاتبه \لا عاد هذي بحق وخواتي الي عيالك عندهم هم المبجلين والمفضلين..,

عوق\لا والله ماهو قصد بس عايلة ابو ابراهيم ما ادري احس اني بنتهم..,

وحتى بناتهم يعتبروني اخت لهم  ويقولون لنمر حنا خالاتك..,

زياد بملامه \ افاااا وخواتي ..

عوق \على عيني وراسي لا تزعل من كلامي لكن شي ما اقدر اسيطر عليه بداخلي لناس هذولا..,

زياد بسخريه مصطنعه\شوفي جزاء لك وردع لأمثالك  با احكم عليك حكم قديم اصدرته عليك زمان وبكرره

بما اني شامم ريحة كأنك تفضلين بيت مسلط على اهلي

بكرا عشا نمر عندي ومحد بيطبخه غيرك ولا مانع انك تطلبين مساعدات خارجيه..,

عوق تبتسم وتمسح دموعها \ابشر احسن خبر واعزم الي تبي وبدون مساعدات خارجيه..,


عزم زياد عمي ابو ابراهيم ونمر وحاولو يعتذرون  ان نمر ماعنده وقت..,

لكن زياد اصر عليهم وافقوا على العشا..,

اليوم الثاني بعد المغرب في بيت زياد..

عوق بفرحه\ يا حي الله خالتي ليش نمر يكلف على نفسه..,

ام ابراهيم بمعاتبه\الله يهديتس الي لو قلنا لتس وشلونتس  قلتي كلفت عليكم,

والله ما نشوفتس غير مثل رويم وخياتها.

اردفت ام ابراهيم بضحك\والله ياهو يعلق على عويلتس ..,

عوق تبتسم\مقبول من نمر كل الي يقوله...,

ام ابراهيم \يقول عويل عوق بسم الله عليهم من كل بستان ورده كل واحد شكل..,

عوق تضحك\كلن يقوله ما يتشابهون..,

ليش البنات ماجو معتس..؟

ام ابراهيم \البنات كلن في بيتها الله يوفقتس ويوفقهن..

ريم بغت تجي بس ام جزاع الضعيفه صخنت  وتنومت كم يوم با المستشفى وجلست عندها..

مستحيه تقول فشيله احضر عشا و خالتها اليوم طالعه من المستشفى..

والجوهره الله يصلحها طموح عندنا رجعت اليوم متهاوشه هي نواف.

عوق بذعر \عسى ماشر..,

ام ابراهيم بتذمر وقهر\ الله يهديها كنها معرسه على نواف البارحه جننتها الغيره عليه

لو في يدها طلعت معه لشغله..,

عوق بضحك\ماهقيتها من الجوهره العاقل.

ام ابراهيم بضحك\الرجال وانا امتس خشير العقل لا وصلت عنده العلوم ضاعت

تقول كل يوم اسمع قصة دكتور مع مريضه عالجها واعرس عليها والا دكتور اخذ زميلته..,

مارضت وراحت لبيتها غير يوم جا نمر ودرى

هاوشها والله ماخلى ولا بقى عليها يقول سوالفتس هي الي بتفطن نواف على العرس وهو معرس معرس..,

يامن تفطينتس له والا تنكيدتس عليه اخذتيه وهو دكتور وش الي تغير

وماصدقت بس دق عليها رجلها قالت تعال خذني..

منحاشه من سوالف نمر وملامته.

عوق بضحك\والله ماقصر فيها خله يخرشها بس لايكسرها قدام رجلها...,

ام ابراهيم بضحك\نمر ماعنده مجاملات الي يشوفه عايل والا غلطان طقه على خشمه ان كان البنات والا رجالهن..

الله يطول بعمره حار ولا يحب الغلط  كل خواته يهابنه ..,

عوق بضحك \والله اني مشتاقه لشوفت البنات وجمعتهن سقى الله ذيك الليالي..,

ام ابراهيم \اي والله البيت الي كان مليان تعالي شوفيه الحين ما غير انا ومسلط والخدامه..,

البنات في بيوتهن يمرن لهن شوي ثم مشن  والعيال ابراهيم في بيته وعبدالله  بكندا ونمر بالكليه ..,

عوق\ ما اسرع الدنيايا خالتي والله كنها البارحه والبنات يركضون من بيت  امي الله يبيحها لبيتكم مراسيل..,

يجيبون لي  دفاتر ريم والا ياخذونها..,

ام ابراهيم تبتسم بوجع\ امتس الله يرحمها ماتحب البنت تمسك تلفون,

كم مره ريم تشتكي تقول ادق على عوق ابغى دفاتري وامها تصرفني وترسل خياتهاعليكم..

عوق تتنهد بحزن \ ياعسى مثواها الجنة ليتها تشوف الحين البنات كل وحده معها جوال وجوالين..,

ام ابراهيم \ يا بنتي  هذي فتن عسى الله يكفينا شرها..,

عوق\وعمي مسلط بشريني عنه..,

ام ابراهيم \ما عليه طيب  تزوجته وانا صغيره وهو ماشاء الله رجال كبير

شوفيني عجزت وهو تبارك الله عمتس الي انتي خابرته غير ان المشي شوي يتعبه

العصا الي اول ما يدانيها ها الحين ماتفارقه يتعنز عليها...,

عوق  بضحك\تبارك الله وانتي ياخالتي زوجه صالحه عاونتيه على دنياه..,

بديتوا اثنين والحين انتي وعمي صرتوا اثنين من غير شر..

ام ابراهيم \هذا حال الدنيا..

عوق\لو انتس ما زوجتي بناتس الصغار يونسونكم..,

ام ابراهيم \لا والله ما نيب قاطعة نصيبهن يوم خطبوهن ريا جيل كفو وفيهم خير..

خليهن يشوفن نصيبهن واشترطنا عليهم يكملن دراستهن..

عوق\ ودي والله انهن يونسنكم والااناتعرفيني مع الزواج المبكر..

وازين ما سويتي هذي ريم اعرست وحملت يوم كنا با الكليه وكملت ونجحت بتفوق ماشاءالله..,

ام ابراهيم \والله يا بنتي ان البنت الي ترد الرجال الطيب الي فيه خير ودين بيجيها يوم تعض اصابعها ندم..,

عوق \ يا ليتنا نرجع الاحاديث الرسول صلى الله عليه وسلم كان تعدلت حياتنا وعشنا بسعاده..,

قدمت العشا الي انبسطوا منه ضيوفنا والرياجيل عاتبوا زيادليش يكلف على نفسه..,

خوات زياد ودينا لاموني ليش ارهقت نفسي وعاتبوني علشان ما طلبت مساعدتهم لكن يظل عتب الحبايب مقبول..,

مشيوا عايلة ابوابراهيم ولا بقى الا نجلا وبشرى وبناتهم مجد واصايل واثير..,

زياد ودع الضيوف ودخل عندنا..

زياد با اعجاب\ تسلمين ام نمر على العشا بصراحه انا انبهرت..,

نجلاء \ام نمر سنعه ماشاء الله عليها..,

بشرى \بسم الله عليها والله انك  محظوظ ..,

عوق منحرجه\ عاد لاتنفخون راسي ماسويت شي لكن انتوا من معزتكم لي تشوفون اي شي اسويه حلو..,

مجد بضحك \لوماانتي  سنعه ما كان خالي صار دب ,

نجلاء بحده\اذكري الله يام اللسان.

زيادبضحك\ هذا اكبر دليل ان زوجتي سنعه.

اصايل \من يصدق خالي انك كنت نحيف كل ماشفت صورك اضحك معقوله خالي زياد كان جسمه كذا

بشرى بتأثر\ زياد وهو صغير ماكان نحيف  ما نحف الا بعد مرض خالتي ..,

زياد بممازحه\كنت شايل هم العرس ..

اردف زياد\والله مسلط وعياله استحوا يقولون اتعبنا اهلك..,

عوق تبتسم \ يستاهلون والله هم الي بمكان اهلي..

زياد يضحك \نمر احرجني بهداياه..,

عوق بملامه \كلف على نفسه وهو توه الضعيف طالب تلقاه ماخذ الفلوس من خالتي..,

زياد\نردها له ان شاء الله اذا تخرج والا بزواجه..,

بشرى تبتسم \يستاهل والله شفت هديته للعنود روعه ماشاء الله..,

اصايل بفضول\وش هديتها..!؟

بشرى تلتفت لزياد\الاسواره الي لابستها والا انا غلطانه توني اشوفها عليها..,

زياد يضحك\لا والله ما انتي غلطانه يوم فتح العلبه ولبسها مدت يدها الثانيه تبي بعد..,

طاح وجه نمر لا ومصره تنفض يدها تبيه يلبس يدها الثانيه..,

اصايل تضحك بتهكم\ احلى ام قراعيط  تعرف الزين ..,

مجد بضحك \ كلها من دعاوي خالي والي طاحت فيها العنود مسكينه عمركم شفتوا شعر اصفر ومجعد..,

اصايل بتهكم تمسح على شعر العنود\ الحمدلله الي جات الدعوه با الشعر والا كان علوم..,

نجلاء بضحك \ياويلكم من الله تهبل عنوده هي وقريناتها الي ما ادري كيف  تمسكهم عوق وتربطهم..,

بشرى\يعني ماشاء الله قال انك تمدحينها انتي خلك على ساري..,

نجلاء تضم ساري بمحبه\الا ساري والله جامع الزين كله اسمه على الغالي ساري الله يرحمه وولد الغالي زياد وش تبين اكثر من كذا..,

اصايل بضحك\خالي باقي عليكم تسمون على ابوي ترى هذا العدل بنيان وساري ازواج خواتك..,

عوق با اعتراض \لا تكفين ثلاثه وطلعوا عيوني تبين بعد رابع الله يرزقك وتعرسين وسمي على الوالد الله يخليه لكم..,

مجد بضحك\ لا عمي بنيان  ان شاء الله تسمي عليه دينا حملها هالمره ماشاء الله تقول ولد  ..,

اصايل \ لا خالي ناجي ها المره بيسمي زياد..,

بشرى \وازين ما يسمي على زياد..’

زياد بضحك\ ان شاء الله ها المره ابي اخت  لعنودي وباسميها النيره..,

عوق با استغراب \وش معنى..,

زياد\امي الله يرحمها كانت تتمنى ان عاش لها بنت تسميها النيره..,

نجلاءبتأثر \ما شاء الله عليك زياد فعلن هذي كانت امنيتها تحب ها الاسم وكلنا نسيناه وانت متذكره..,

زياديبتسم بحب وامتنان\لا والله ما انسى كل شي يخص امي العنود ها المره بنتي على اسمها

والبنت الثانيه على الاسم الي تمنته ملحوقه ان شاء الله..,

مجد بفضول\واذا ولد خالي ..,

زياد بضحك\ما يبي لها مساعد ها المره..؟

انتهت السهره بعد يوم حافل طلعوا كل الضيوف حتى اهل زياد..,

صعدت فوق نومت عيالي ودخلت على زيادالي كان بينام لكن شافني وصحصح..,

زياديبتسم ويفتح ايديه لعوق \هلا والله با ام المزايين..,

عوق  تبتسم  بحب \ذكرتني با امي يوم تناديني عوق المزايين..,

زيادبااستفهام \ كل ما بغيت اسألك  عن معنى اسمك انسى وش معناه  ..,

عوق \امي  الله يرحمها معجبها تقول كان عندها ناقه مزيونه وغاليه عليها

اسمها الوضحى  والوضحى جابت بكرةاجمل منها سمتها امي عوق المزايين..,

و معناه ان المزايين ما يوصلون لجمالها..,

اردفت عوق بغرور مصطنع \وبما اني حلوه وامي احلى تناديني عوق المزايين..,

عوق بضحك\ طيب زياد تعرف معنى بكرة..,

زياديبتسم \بنت الناقه يا ذكيه ما تقولين الناقه الوضحى ولدت بكرة..,

عوق بضحك\ صح عليك وانامعروفه عند معارف امي بعوق الوضحى..,

زياد بتهكم \الله يرحمها الي اعرفه ان الناس تسمي اسامي زهور عطور لكن ناقه على قولتك اول مره اسمعه

عوق بتهكم \ليش ماهو معجبك..,

زياديرفع حواجبه بسخريه مصطنعه \يعني اسمك كله بعارين  في بعارين..,

عوق بحده\والله امي ام الذوق كله..,

اردفت عوق بتهكم \ليه والاسامي الي كل يوم ناس راصين لهم حرف حرفين

واذا سألتهم قالو ا ولله معناه الغزال الشارد والا الغزال الطاير..,

زياد بضحك \يا زينك زيناه بكل حالاتك الا كلام ينذكر فيه اسم امك تقلبين وحش يخوف..,

عوق\ما ادري عنك كنك تستهزئ ..,

زياد يضحك ويغمز بعينه\لا حرام عليك وش استهزئ خالتي كل شي منها حلو..,

عوق\ اخبار نمر مع الكليه..,

زياد \ماعليه طيب بس لو تشوفينه ذاك الدب صاير جلد وعظم ومسود من التعب..,

عوق تبتسم\ هو يبيها رغبته  يتحمل من يوم طوله شبر وهو يدعي انه يدخل هالكليه وبعدين فتره واذا تخرج بيرتاح ان شاء الله..,

زياد بعطف\مسلط كبر مره لو تشوفينه اليوم وعياله يسندونه علشان يجلس وعصاه بيده..,

عوق\ الله يكون بعونه من شفته وهو شايب لكنه رجال قلبه ابيض وفيه خير..,

زياد \والله ياهم يعزونك وطاروا بعيالك حسيتهم فعلن اهلك..,

عوق \الله يصلحه نمر ماهو مخلي لعبه في السوق ما اشتراها..,

من اليوم اجمع الالعاب الي اشتراهم انا والخدامه خفت ساري والا عنوده يحطونها بثمايهم..,

زيادبخوف وتحذير \لا تكفين انتبهي لهم والا تخلصي من الالعاب الي زي كذا...,

كثير ناس تهدي هدايا من محبتهم لشخص هذا وخصوص الاطفال  لكن ما يفكرون با اضرارها او فوايدها لطفل..,

عوق بتذمر\ماتتخيل زياد ياكثر ما ارمي العاب تجي عيالنا هدايا من الخوف لايبلعونها..,

وانحرج لاقول لاتجيبون هالنوعيات من الالعاب على ان مكتوب عليها تحذيرات ومحدده لأي سن

لكن مافي وعي لها الاشياء..,

زياد بقلة حيله\ مجبوره لازم تجاملين علشان ماتجرحين احد..,

والا خطر ها الالعاب اكثر من نفعهم سمعتي  بالطفلة الظبي بنت  بتال العاجي كيف توفت

اختنقت بلعبه وعلى طول ماتت الله يرحمها..,

عوق بخوف\ بسم الله على عيالي والله اسوي جهدي  واحصنهم واستودعهم الله صبح ومسى..,

زياد \هذا المفروض ان الانسان يبذل الاسباب ويوكل امره لله..,

اردف  زياد با ابتسامه\انتي للحين ماخبرتي خواتي بحملك ترى والله ياخذون بخاطرهم...,

عوق تبتسم\الا خبرت بشرى ونجلاء من فتره وخالتي نوره اليوم.,

وهم احترمورغبتي اني ما ابغى احد يعرف بحملي والا متى احمل والا اولد..,

زيادبحيره\نفسي افهمك ها العقده عندك ليش احس ودك ان عندك طاقية الاخفاء وتختفين عن عيون البشر..,

عوق تبلع ريقها وتبتسم با ارتباك\اي والله انك صادق ولا ابي احد يشوفني غيرك انت وعيالي ليه انت ماودك..,

زياد يضحك وهو حاط يده على بطن عوق\ حتى البيبي يضحك على هبالك شوفيه يتحرك ..,

اردف زياد بتهكم\انتي نفعك سمنتك بعد ولادة  التؤم والا كان كشفوك مجد واصايل قبل تخبرين امهاتهم

ماشاء الله عليهم عندهم دقة ملاحظه..,

عوق بخيبة امل وتناظر جسمها\ بالله زياد ماهو معجبك جسمي تبيني انحف..,

زيادبمحبه \كم مره قلت لك تعجبيني بكل حالاتك اخلاقك ودينك ماشاء الله عليك تزيد حلاك حلى..,

ويكفيني حديث الرسول صلى الله عليه وسلم (" ألا أخبركم بخير ما يكنز المرء ؟

المرأة الصالحة إذا نظر إليها سرته , وإذا أمرها أطاعته , وإذا غاب عنها حفظته " .

وهذولي الحمدلله كلهن فيك والله اني اغبط نفسي مرات اني تزوجتك.

عوق بممازحه\يعني قولتك زياد مااسوي ريجيم..,

زياد بضحك\ريجيم وانتي حامل بخمس شهور...,

اردف زياد \اقول بس قومي طفي النور وتعالي نامي  ورانا يوم حافل وانتي وراك عيالك..,

عوق بنفسها\الله يا زياد ذكرتني بكلمة امي يوم حملي بنمر الله يرحمتس ياميمتي..,


مرت سنه  على عزيمتنالنمر..,

ولدت با السلامه وجبت مساعد الحين عمره ثمان شهور..,

وطول فترة حملي ادعي ربي يرزقني بطفل معافى ولا يشبهني انا او اهلي..,

ادعي ان شبهه غير مثل ما ادعي بعافيته وصلاحه..

زياد واهله عادي عندهم الشبه وهذا مريحني من جهتهم..,

لكن انا نفسيتي ماهي مرتاحه لو بيشوفه احد من معارف اهلي وش بيقول..!

يكفيني نمروالرعب الي عايشته من شدة شبهه في بدر..,

وجا مساعد شكله غريب فديته ولا يشبه حتى اخوانه..,

العنود عيونها عسليه فاتحه ..,

مساعد غير شكل عيونه رماديه غريب لونها وشعره اسود وماخذ بياض زياد..,

عيالي من شافهم مايصدق اني  انا امهم الا نمر..,


اليوم زياد بيسجل نمر با المدرسه..,

سجله ورجع للبيت وطلع مستعجل سألته وش فيك قال بعدين اخبرك اذا رجعت..,

تأخر مارجع وانشغل بالي عليه و حسيت بضيقة ولا قدرت اكلمه جوال خفت انه مشغول..,

رجع زياد بعد العشا شكله تعبان ومهدود..,

عوق بخوف\زياد وش فيك عسى ماشر صاير شي..

زياد بحزن\ لا بس في واحد توفى نسيب خوي لنا با الاستراحه وقفت مع اهله..,

عوق\ ان لله وانا اليه راجعون الله يرحمه ويصبر اهله هذا حال الدنيا..,

زياد\اي والله لازم تعزين اهله بكرا..,

عوق\ مو مشكله  المتوفي من زملائك..,

زياد\خليني اخذ شور واخبرك متكسر جسمي من الصباح وانا واقف..,

عوق\ ابشر تعشيت والا احضر لك شي..,

زياد \ياليت عصير فرش من ايديك الحلوه..

دخل زياد للحمام وانانزلت للمطبخ اصلح لزياد عصير واتطمن على عيالي نايمين

رجعت للغرفه زياد كان يصلي وتره جلست انتظره..,

زياد ينهي صلاته ويناظر عوق\ الله لايحرمني ها الوجه كيف يومكم..,

عوق تعطي العصير لزياد\ابد والله ركض ومراكض ورا العيال الله يصلحهم سجلت نمر..,

زياديبتسم\اي خلاص سجلته ولدك صار طالب مدرسه عقبال ما يتوظف..,

عوق\الله يلحقنا ذاك الوقت..,

زياد\ آمين ..,

اردف زيادبترجي\عوق بطلبك طلب..,

عوق با استغراب \ابشر اذا اقدر عليه..

زياد\ ابي عيال غير عيالي هذولا..,

عوق بخوف\حرام عليك التؤم  ومساعد توهم صغيرين والله كني والده ثلاث توائم ذبحوني الله يحفظهم..

تدري مابقى الا اركب اجنحه واطير وراهم.

اردفت بضحك\انت اليوم اكيد مكلمينك مجد والا اصايل اعرفهن هذي سوالفهن ..,

زياديبتسم \لا والله لا كلمتهم ولا شفتهم اليوم مشغول مره ما فضيت ..,

اردف زياد\انتي ما شاء ولادتك طبيعيه واحنا وضعنا المادي ممتاز

وانا ابي عزوه انا رجال وحيدوشوفي كم عمري الحين ..,

عوق بضحك\ العمر كله ان شاء الله توك صغير ..,

زياد \ با الاربعينات عندك صغير والله شايب لكن الحمدلله روحي شباب والا الشيب بدا يغزو مفرقي..,

عوق بتهكم \لا اليوم فيك شي خبرني لا يكون ناوي تعرس علي بس..,

زياد بممازحه\لوفي مثلك بطق ثلاث حريم لكن الشكوى لله مافي الا عوق الوضحى وحده..,

عوق \ لاعاد صدق البارحه كنت تنتقد الحريم الي عيالهم على بعض صغار ويحملون وحتى سعودي يا قلبي

حمله غلطه مطبعيه وش غيرك اليوم..,

زياد\الرجال الي دفناه اليوم غيرني مافي ولد من صلبه يقوم بعزاه..,

عوق با استغراب \ لا حول ولاقوة الابالله ماهو متزوج ..,

زياد \الا متزوج لكن ما عنده عيال ولا هو من الرياض اصلن لكن توفى هنا ولا بغوا ياخذون جنازته لديرتهم..,

عوق بتأثر \لا اله الا الله (وَمَا تَدْرِي نَفْسٌ بِأَيِّ أَرْضٍ تَمُوتُ )

زياد بوجع \الي قام با العزا انسباه ازواج خواته وقريباته وعيالهم هو اخر من بقى من عايلتهم من الرجال..,

لو تشوفين اقاربه شخصيات هم وعيالهم  باين النعمه عليهم تبارك الله..,

لكن وش ينفع اذا ماهو عياله الي يقومون بعزاه..,

المستشفى اليوم قلب فوق تحت بس علشانه من كثر الامه الي جات يوم سمعوا بوفاته..,

وطلعوا فيه علشان الدفن  جنازته الكل يتسابق يشيلها...,

والي ياخذ عزاه ناس اغراب صلة القرابه بينهم مجرد نسب ..,

عوق  بتوجس\نعرفهم انا وانت ..؟!

زياد با ارهاق \الي توفى قلت لك عنه زمان..؟!

عوق بترقب\من الي قلت لي عنه ناسيه..!

زياد وهو يدخل لسريرمرهق و بينام\الرجال الي زعلتي يوم قلت لك يشبه نمر خفتي نفاول على نموري..,

عوق تصرخ وتضرب على صدرها\بدر...؟!!!

قام زيادمفزوع \بسم الله عليك عوق وش فيك اي هوبدر..,

عوق  تجلس على الارض وتعض شفايفه \انا لله وانا اليه راجعون انا لله وانا اليه راجعون..,

زياد يحاول يقومها \مسكين موته افضل من حياته تعذب طول عمره مريض..

عوق بشرود ويدها على فمها\لا اله الا الله ان لله وانا اليه راجعون..

زياد بحزن \ما توقعتك عاطفيه الي ها الدرجه تعوذي من الشيطان..,

اغسلي وجهك عن هالدموع ونامي  " قل لن يصيبنا الا ما كتب الله لناّ"..

عوق تحاول تتمالك نفسهاوتمسح دموعها \وانت وش ها المعرفه تروح تعزي فيه والا توقف بجنازته..,

زياد بنعاس \ماهو بس انا العيال كلهم الي معانا با الاستراحه وقفوا بعزاه..

المهم بكرا لاتنسين با اخذك انتي وخواتي تعزون اهله...,

عوق بوجع \طيب..,

غسلت وجهي ودخلت لسرير وغمضت عيوني اوهم زياداني نمت انتظره ينام..,

ولما انتظم تنفسه وحسيته نام طلعت من الغرفه..,

نزلت تحت ودخلت المقلط وبكيت بشده  بكيت الاب الي ماشفت الا صوره..

الاب الي هو سبب عذابي وانا سبب عذابه ماادري ليش بكيت..!

هل هو حرقه على شبابه الي قضاه على كرسي..؟!

والا على ان بنته ما تقدر توقف بعزاه او فعلن مقولة ان الدم يحن صحيحه..؟!

انا جيت لدنيا وانت بعيد والحين انت طلعت من الدنيا وانا بعيده..,

ما الي حق اشوفك حتى وانت بكفنك..,

وحده بوحده  ما شفتني  بكافولتي..!

ولا شفتك بكفنك..؟!

يارب  ثبتني  ولا تفضحني  وارحمه واعف عنه وتجاوز..,

عسى مرضه كان تكفير ذنوب ..,

نمت بمكاني  بعد ما بكيت الاب الي  يمكن ما درى هو كان له بنت اولا..,

لكن شعور حزين اكتساني عليه ما ادري ليش ..,

صحيت على صوت باب البيت شكل زياد طلع لصلاه..,

صعدت بسرعه فوق قبل يرجع زياد..,

تطمنت على عيالي وصليت دخلت سريري بنام اكيدزياد بيسألني وين كنت..,

لكن زياد دخل الغرفه قبل  انام..,

زياد يبتسم\صباح الورد وينك صحيت ماشفتك..,

عوق بتردد\ها ايه نمت بغرفة عيالي..,

زياد بشك\دخلت غرفتهم ماشفتك ..,

عوق بخوف\ايواصح نزلت اشرب مويه..,

زياد يغير لبسه ويستعد لنوم\ وش ينزلك والمطبخ الي هنا فيه ثلاجه وبراده..!

المهم لاتنسين بس كلمي خواتي علشان تروحون تعزون اهل بدر..,

عوق تصرخ بذعر\لاااااااا

زياد بحده \وش فيك انتي كل ماجبت طاري ها العايله كن ضاربك شوط كهرباء..,

عوق\ لا لا لا مافي شي مافي شي بس انا تعبانه..,

زياد با استغراب\غريب امرك عن جد..؟!

اردف زياد بتهكم\امس سعد وسالم كانو موجودين با العزا ويناظروني بحقد..,

سألني  فهد هذولا وش فيهم عليك..؟!

قلت لا بس زوجتي ربتها حرمة ابوهم وماخذين موقف مني..؟!

عوق بخوف وألم \ومن فهد بعد هذا..,

زياد\هو الي علشانه حضرنا العزا انا والعيال ..,

عوق بتوتر \وانت وش عرفك فيه..,

زياد\كان يدرس با امريكا معي من زملاء جزاع مهندس متزوج من خوات بدر اتوقع..؟!

عوق بذعر \ ولك علاقه فيه الحين..,

زياد\كنت اعرفه عرفت وجه ايام الدراسه..

والحين لا والله كثير اشوفه با الاستراحه اذا اجتمعنا وتعرفت عليه اكثر..,

اردف زيادبا استغراب\لكن الي الحين ماني مصدق ان امك تقرب لبدر..,

عوق بحده \وانا وش دراني من يقرب لها من مايقرب لها..,

امي شكل الناس هربوا عنها ولا يتقربون لها من يوم اخذتني من دار الايتام..,

وبعدين اي طريق يمسكونه عيال ناصر والا اي مكان تدوسه رجولهم انا ما اجيه..,

ولا اوصله لاهم ولا اي احد كدر خاطر امي وضحى والا زعلها..,

زياد يهز راسه بقلة حيله\لا حول ولاقوةالا بالله انتي فيك بلا يبي لك تراجعين اخصائي نفسي..,

عوق بسخريه \ مافيني غير العافيه لكن الي قهروا امي وهي حيه..

ما ابي لا اعرفهم ولااعرف  حتى الي يعرفونهم هذولا ناس الله يكفينا شرهم طماعين وحسودين وعيونهم حاره..,

زياد \اقول روحي بس شوفي عيالك اسمعهم يصيحون شكلك بتموتين وانتي شبح سالم وسعد وراك..,

عوق بغضب مصطنع وهي تمشي بالغرفه وتدعي\ حسبي الله عليهم, حسبي الله عليهم..

حتى سيارة امي طردوا السواق واخذوها لو بيدهم كان نوموني با الشارع ولا تبيني اكرهم..؟؟!!

طلعت لعيالي وحمدت ربي اني لقيت سبب لثورتي على زياد الي هم سالم وسعد

اول مره يصير لكم فايده الله يسامحكم مثل ما عطيتوني سبب اعتذر فيه عن اني اروح اعزي بوفاة بدر

ياربي والله ما احقد عليهم  سامحتهم ونسيتهم لكن وش اسوي ما قدامي الا هم عذر اهرب فيه من قرب اهلي..,

بعد وفاة بدر جلست  كم شهر وانا ما ادري ليش صرت بس افكر فيه..!

اصحى وانام اتخيله قدامي خصوص بعد ما شفت صوره ليتني ما شفتها..,

يعني لو انا تبرعت له يمكن كان عاش حتى زياد لاحظ ها التغير ..,

ونزل وزني بشكل خوف زياد وكم مره يصر اني  افحص فحص كامل ولا يطلع فيني شي..,

وحاول زياد يعرضني على اخصائي نفسي ولا شيوخ يقرون علي رفضت لأني عارفه علتي ..,

قررت با الأخير اسأل زياد يمكن عقلي يرتاح من التفكير فيه..,

عوق بترددوتوجس \ زيادتذكر الرجال ذاك الي قلت فيه من نموري الي توفى الله يرحمه..,

زياد با اهتمام\ ايوا اذكره وش فيه الي يجيك بلى اذا سمعتي طاريه..

عوق بتساءل حذر \هو ماعنده عيال..,

زياديناظرعوق با استغراب\  تستهبلين انتي والا ناسيه ماقلت لك الي قام بعزاه انسباه ماعنده لاعيال ولابنات..,

عوق  با ارتباك \اي صح  تذكرت كلامك..,

اردفت عوق\ يمكن لو تزوج قبل حادثه جاي عليه عيال..!

زياد بسخرية وانتقاد\كيف يجي له عيال حادثه كان بمرحلة الطفولة قبل يبلغ  يمكن  10او 11سنه عمره ..,

عوق با استغراب \وانت وش دراك ..,

زياد\ الكل عارف قصته ان ابوه شاري له سياره مسكين مستعجل عليه يبيه يكبر واخذ السياره وصدم فيها..,

عوق بنفسها\ يا الله كيف الناس تقلب الحقايق بدر عمره كان 15سنه وقت حادثه ..,

احمد ربي اني ماتهورت بيوم وقلت اني بنت بدر من بيصدقني..,

ومشاعل من بيصدق انها حملت منه..,

الله يعوضك عليتس يا مشاعل محد خسر غيرتس با الاول والا خير..

زياد بضحك\ وين رحتي يا ام سرحان..,

عوق بتوتروارتباك \لا ابد معك لكن تذكرت  كلامك يوم تقول انه بسم الله علينا وعلى عيالنا

مصاب بسرطان الدم ومات بعز بشبابه..,

يعني لو كان له ولد وتبرع له بنخاعه كان يمكن يعيش..,

زياد\الله يرحمه حادثه سبب له عجز كامل وينه وين العيال..!

عوق بخوف \لا ما اقصد يعني لوان حادثه صار وهو عنده عيال بينفعه لو تبرعوا له..؟!

زياد \تحصيل حاصل اذا على الحاله الي انا شفتها والعلم عند الله ما راح ينفعه ..!

طلب مني  فهد اخر مره طلعت لألمانيا اعرض تقاريره على اطباء هناك ومختصين با امراض الدم..,

التقرير النهائي لوضعه مافي امل لكن اهله هم الي كانوا يحاولون انهم يلقون له علاج

في مثل حالته في الوقت الحالي الطب وقف عاجز عن علاجها..,

لكن يكفيه انه صبر على اوجاعه وحرمانه من شبابه وان يكون عنده ذريه تحمل اسمه الله يعوضه الجنه..

عوق با انكسار\امين ويعوض امي وضحى ..,

اردفت عوق بتردد\زياد صدق ان التبرع با النخاع يسبب شلل او ان المرض ينتقل للمتبرع..,

زياد يبتسم \ اموووووت فيك وانتي تاخذين وتعطين با الاسئلة يعني تحاولين تدخلين مجالي ..,

اردف زياد\شوفي هو ماهو اي واحد يتبرع..,

التبرع يكون على اساس نسبة التطابق النسيجي بين المتبرع والمريض..,

وبالنسبة للمتبرع مافي اي ضرر عليه ولا راح يكون عليه اي مخاطر صحية..,

وجسمه قادر على تعويض كميه نخاع العظام أو الخلايا الجذعية التي تبرع فيها  في وقت قصير..

واصلن ما يحتاج انه يتنوم با المستشفى اكثر من 24 ساعه هذا يبين لك سهولة التبرع..,

عوق بدهشه \طيب والمخاطر الي نسمع فيها انها تصيب المتبرع..؟!

زياد بضحك\هذي من المفاهيم الخاطئه والشائعه بين الناس مالها اي اساس من الصحه ..,

اردف زياد\على طاري الطب والعلاج..,

تدرين عقم امك كان بسيط لو كان في وقتناهذا بتتعالج بكل سهوله..,

عوق بتساءل \كيف عادي ...؟!

زياد\الي فيها ورم ليفي ينشال وتحمل لكن اهمل وتطور وتحول لورم خبيث..,

الطب وابحاثه با الثانيه في تقدم كل يوم فيه شي جديد..,

عوق با استغراب \سبحان الله انحرمت  من الامومه بشي بسيط..,

زياد \وامي الله يرحمها سبب موت اطفالها على ضخامة جسمها ضيق با الحوض..,

ما يسمح لطفل با الخروج طبيعي يختنق ويموت...,

واحيان امهات عندهم ضيق حوض يولد الطفل طبيعي لكن ضغط الحوض على راس الطفل

يتسبب له نقص في الاكسجين أثناء الولادة أو حدوث نزيف بالمخ مع الولادة تعتبر من الأسباب الرئيسية

لتخلف العقلي للمولود ...!

العمليات اسلم حل على ان الكثير يخاف منها..,

لكن سبحان الله فيها حياة كثير من الامهات والا طفال..,

اردف زياد بممازحه\وانتي تسمينا القصابين..؟؟!!


مرت الايام سريعه كلمتني مشاعل على الثابت  وطلبت تزورني وخصوص انها خلصت العده..,

بتشوف عيالي اخر مره شافتني  من اكثر من 4 سنين ..,

اتفقت معها انها تجيني الصباح يكون اهل زياد ماهم موجودين...

وزياد بشغله علشان مافي احد يشوفها عندي ..,

جاتني مشاعل كان معاها سواقها وخادمتها..,

عوق بحزن\اعذريني يا مشاعل ما قدرت اكلمك والا اجيك اعزي انتي عارفه الوضع..,

مشاعل \عاذرتك يا عوق الله يرحمه ارتاح من العذاب الي شافه وخلاني وراه ليتني رحت وراه..

عوق بوجع \الحمدلله على كل حال الحين هو راح لرحمة ربه وانتي خلاص شوفي حياتك..,

مشاعل بتهكم \وش اشوفها فيه تبينا ننفضح على اخر حياتنا..,

عوق بتأثر \ماهو شرط تزوجين  ما وقفت على العرس اشغلي نفسك التحقي بدار تحفيظ اكفلي لك يتيم..,

اكسبي اجره شوفي ما شاء الله زياد كفلته العنود الله يرحمهاوالله لو عيالها ما يسوون سواته..,

الله يجزاه خير  حتى بنته سماها عليها ..,

مشاعل \بحاول لو اني عارفة اني بواجة رفض من خواتي وبنات عمي الكبار..,

عوق\لا والله حاولي فيهم يوافقون واضغطي عليهم من جهت انك صرتي وحيده وهم كلن لاهي بحياته..,

وخلي خواتك يرضعونه علشان المحرميه بينكم..,

والله كفالة اليتيم مافيها الا تبارك باالرزق ..,

مشاعل با انكسار\صادقه ..,

عوق بتردد\مشاعل بسألك واذا ما بغيتي تجاوبين بكيفك..,

مشاعل با ابتسامه موجعه\اسألي ..,

عوق با ارتباك\بدر الله يرحمة كان عارف بوجودي ..,

مشاعل تتنهد بحسره \الله يرحمة قلتها له بيني وبينه ان لنا بنت اول شي ماصدق وتهجم علي  بكلام جارح

وفسر الموضوع اني مليت من وضعي معاه واكيد شايفه لي شوفه وسكت ما ناقشته بشي..,

عوق بذهول\يعني مات ولا درى بوجودي..,

مشاعل بالم وحسره\ محد يدري بوجودك الا انا وساره..,

ماصدقني يوم قلت له عنك ..؟!

ما صدق الا ساره يوم خبرته بوجودك وانه محتاجين منك  تتبرعين له بنخاع

ورفض وقال لساره اقطعوا السيره مره وحده..

عوق بمراره\هو درى انا عايشه مع مين ..,

مشاعل \لا ساره قالت له انك عايشه بملجأ واذا يبغاك تقدر تجيبك له يشوفك وترجعك للملجأ..,

عوق بتساءل\وافق يشوفني..؟!

مشاعل  بحزن\رفض  قال ما ابي اشوفها وانتو انسوها خلوها با الملجأ ولاتحاولون تبحثون عنها

يكفي واحد يتعذب ولا الكل ..,

عوق تبلع غصه\ هو صادق واحد يتعذب ولا الكل ..!

مشاعل بحزن  وشوق\وينهم عيالك  ما شفتهم..,

عوق\ نمر يدرس والصغار الحين بجيبهم تشوفينهم..,

طلعت من عندها ورجعت بعيالي الصغار من يوم شافتهم مشاعل بكت والصغار بكوا معها..,

مشاعل تمسح دموعها الحاره بطرحتها \يا قلبي روعتهم بسم الله عليهم..,

عوق بمزح \ان بكيتي مره ثانيه ما اخليتس تشوفينهم هاه وش رايتس فيهم..,

مشاعل \ماشاء الله يحفظهم لك يهبلون اخوهم الكبير ما يشبهون له كل واحد فيهم غير..,

اردفت مشاعل بترجي \اقدر اصور عيالك بجوالي..,

عوق بحزن \تكفين مشاعل لا اخاف احد يشوف الصور ويطلع لنا شي حنا في غنى عنه..,

مشاعل وتغالب دموعها لاتنزل \براحتك..,

عوق بتأثر\والله علشانك انتي ما ابي افتح عليك باب واجيب لك الكلام..,

اردفت عوق\ كيف قدرتي تجيني محد سألك وين رايحه..؟!

مشاعل \وحده من خواتي ساكنه هنا  قريب منكم وجيت عندها اغير جو طفشت من الوحده ..,

وقلت لهم بشوف وحده من صديقات خالتي وضحى وجيتك..,

حافظه عنوان بيتكم من المره الي طافت...,

عوق با استفهام\فيه من خوات بدر زوجها مهندس اسمه فهد..؟!

مشاعل\لا هذا زوج اختي ضي الي انا عندها الحين  وحده من التؤم اخر ما ولدت امي الله يرحمها ضي ومضاوي ..,

عوق بنفسها\ياربي دخيلك طلع فهدصديق زياد زوج خالتي ماهي عمتي لا وزياد يبيني اتعرف عليهم

والله لا ادفن نفسي با الحياه ولا اخلي احد منهن يشوفوني بعد رأي بدر فيني واحد يتعذب ولا الكل ..

مشاعل\وش فيك ازهمك ما انتي معي بمشي لكن قبل بشوف نمر فديته بس شوي ..

عوق با ارتباك\ لا معك نمر على وشك ما بقى شي ويرجع من المدرسه..

واخذتنا السوالف ومن حسن الحظ ان الي رجع نمر باص المدرسه والا عادة زياد هو الي ياخذه ويرجعه من المدرسه..,

غيرت لنمر لبسه وقلت انزل عندنا ضيوف يالله سلم نزل معاي  ورفض يسلم..,

مشاعل بعطف تنادي نمر\تعال سلم علي ..,

نمر \عيب الرجال يسلم على الحريم الاجنبيات عنه..,

عوق\ سلم وبلا طولة لسان..,

نمر\ماعرفنا لكم تقولون اذا شفت حرمه غريبه حرام تناظر والحين تقولين سلم..,

عوق\هذي صديقة امي يا الله سلم وانت للحين صغير..,

نمربا استهزاء \مره صغير ومره كبير على كيفكم..,

عوق بحده\ما اقول الا الله يصلحك..,

نمر \ويصلح ساري ومساعد بعد..,

عوق بضحك\ الله يعين ها المساكين عليك..,

طلع نمر وهو رافض يسلم على مشاعل يقول ما يصلح اسلم على حرمه ما تقرب لنا..,

مشاعل تأثرت لكن مافي يدي ولا يدها شي نسويه وطلعت من عندي تبكي  وانا نفسيتي مره تعبت من شوفة مشاعل..,

طلعت للمخزن ونزلت ملابس امي وختمها ما ادري ليش اشتقت لريحتها..,

ضميت ملابسها الي باقي ريحتها فيها..,

ختمها يذبحني اذا شفته ما تخيل الا  اصابع يدها  يوم تمسك الختم وتختم به..,

زياد با استغراب \انتي هنا وانا قلبت البيت عليك ..؟!

عوق تمسح دموعها وتحاول تتمالك نفسها\خلاص بنزل..,

زياد\ابفهم الي متى وانتي كذا..؟

عوق بخوف \ليش وش فيني..؟!

زياد\ طلعاتك هنا كثرت وتنزلين عيونك حمرا من البكى جيت بشوف وش فيها ها الغرفة..؟

لقيت شنطه وداخلها  ثياب غريبه توقعتها لخالتي الله يرحمها..,

اردف زياد\ما يصلح الي تسوينه بنفسك امك لها اكثر من سبع سنين متوفيه وانتي كل مالك تجددين حزنك عليها..,

عوق\  والله لا اراديآ كل ما اشتقت لأمي اروح اطلع ملابسها واشمها ارتاح احس للحين ريحتها فيها..,

وخصوص ختمها احس انها قدامي اذا مسكته بيدي لا تستغرب زياد الي اسويه..,

يمكن علشاني بنت والبنات طبعهم عاطفيات اكثر وما ينسون..,

زياد يجلس على الارض جنب عوق ويضمها \تدرين اني احاول ما ابين للعيال  ان العنوداقرب منهم لنفسي

على انهم كلهم اولادي لكن ها البنت احن عليها احسها غير عنهم اثاريها طالعه عليك ..,

عوق تضحك والدموع بعيونها\يمكن علشان قرعوطاتها فديتها تذكرك با امك الله يرحمها..؟

زيادبضحك\ والله يمكن ليتها مثل شخصية امي العنود و لو مساعد  يطلع مثل شخصية ابوي مساعد بكون محظوظ..,

نزلت انا وزيادتحت وكل واحد منا يشيل بقلبه حب وتقدير..,

للأمهات الي اخذونا وربونا واحسنوا تربيتنا زرعوا وحصدوا..,

انا وزياد ما ننساهم لا بصدقه باينه والا خفيه..,

ندعي لهم بصلاتنا ونذكرهم بخير ونستغفر لهم كل ما تذكرناهم والا احد ذكرهم قدامنا..,

لمونا من ضياع واحسنوا لنا الله يلم اعظامهم با الجنه ويحسن اليهم..,


بعد كم شهر سمعت من زيادان مشاعل اكفلت ولد وبنت من دار الرعايه..,

كانوا مواليد وخلت اختها الي متزوجه صديق زياد..,

فهد ترضعهم على بعض علشان يكونون محارم لها وبنفس الوقت اخوان من الرضاعة..,

وان شاء الله تزرع فيهم خير وتحصد خيروحتى زياراتها انقطعت  انشغلت بعيالها الي كفلتهم..,

وخصوص بعد رفض نمر انه يسلم عليها كان له اثر قوي انها ما تطلب تشوفني..,

حاولت تتواصل معاي عن طريق الجوال انا رفضت انها تكلمني  ما ابي افتح على نفسي ابواب مسكره..,

اخبارها توصلني من زياد كنت اخذ منه اخبارها بطريقه غير مباشره..,

انا شفت حياتي وقدرت أأقلم نفسي مع وضعي مجهولة نسب تزوجت من رجل مجهول النسب وسعيده بحياتي..,

لكن  الشي الوحيد الي مثل الموس بحلقي هو اني مجهولة النسب بنظر المجتمع..!

لكن بيني وبين نفسي اعرف اهلي ولا ابي اطلع بحياتهم واهدمها ما يعرف مكاني الا مشاعل..؟!

صرت لها مثل النار بفصل الشتاء تمرني من بعيداتدفى بي ولا تقدر تقرب مني تخاف اني احرقها..,

وامي وضحى ما نسيتها ريحتها مافقدتها بقت في ملابسها الي عندي كل ما اشتقت لها طلعت ملابسها اتخيلها قدامي..,

اشمها واضمها احسها تعطيني طاقه ودافع للحياه..,

واني اعطي اولادي مثل ماعطتني امي وضحى ..,

ضحت بكل شي علشاني با البر الي هو هوى نفسها..,

وابعدت عن عيال ناصر الي كانت على الرغم من انها تشوف طمعهم فيها

الا انها راضيه ومتصالحه مع نفسها شاريه راحت بالها..,

لكن يوم وصل الموضوع انهم غلطوا علي..,

مارضت علي وقفتهم عند حدهم..,

على الرغم من كل المواقف والاحداث الي مرتني وشفت كثير من مصايب الناس الي مرو علي..,

وعلى صدق المثل الي يقول من شاف بلاوي الناس هانت عليه بلوته..,

ما شفت بلوى اكبر من انك تطلع لدنيا ويطلق عليك مجهول نسب...,

لكن مع هذانا وزياد نتأمل انا نكون اسره مثاليه ونربي اولادنا ونحرص عليهم مثل ما ربونا الي كفلونا..,

بحب وحرص ومراقبة الله بكل صغيره وكبيره بحياتنا وحياة اطفالنا..,

لما تمرني لحظات يأس  وخوف على مستقبل اولادي ونظرة المجتمع لهم ..؟!

كان زياديشجعني و يقول

لنا رب رحيم ما ضيعنا تخلو عناالي جابونا لدنيا..,

وعوض علينا سبحانه وتعالى با اهل افضل منهم ..,

نسيت اقولكم الختم اخذه زياد لأنه هو كان اكثر شي يخليني انهار وابكي كل ما شفته..,

ومخبيه بسيارته لقاه نمر وجابه لي يبني اعرف وش مكتوب فيه..,

ها الولد فضولي ما ادري من طالع عليه..؟!
.
.
تمت

