
-بالبداية راح أعطيكم نبذة عني أنا مشاعل..عمري١٩..أدرس في جامعة الملك سعود قسم علم نفس..الكل يقول أني حلوة خاصة"عيوني يقولون فيها جاذبية يمكن بسبب لونها..حبي فارس ولد عمي فواز..وهو عمره ٢٩دكتور في الجامعة.. وعماني دائما"يقولون أنتوا لبعض..بس أنا دائماً أقول أني أعتبره شخص عادي مو حبيب لأني استحي أصرح بحبي له لهم..بس اللي يعرف هالشيء عبير بنت خالي عبد الله ومرام صديقتي..
في قصر عمي فواز العصر..وبالتحديد في الصالة..
أم فارس:كيف حالكم يا أم خالد
أمي:والله الحمد لله بخير أنتم كيفكم
أم فارس:بخير الحمد لله بصراحة من زمان عنكم والله اشتقنا لكم
أمي:حتى أحنا..بس تعرفين مشاغل الدنيا كثيرة..الله لا يشغلنا ألا بطاعته..وعاد الواحد يا لله يلقى وقت عشان يرتاح
أم فارس:أيه والله صادقة
أم فارس لفت علي وقالت:أنتي كيفك يا بنيتي مشاعل وكيف أحولك مع الدراسة
:الحمد لله طيبة ودراستي كويسة
أم فارس:الحمد لله
رجعت أم فارس تكلم أمي:صحيح خالد ولدك ناوي يتزوج
أمي:أيه خالد ما عاد هو بصغير ألحين اللي بعمره عنده عيال
أم فارس:وأن شاء الله بيأخذ الهنوف بنت عمه منصور
أمي:أكيد..عيالي ما راح يأخذون غير بنات عمانهم أن شاء الله
أم فارس وهي تناظرني
مبتسمة:أيه يا أم خالد البنات أصلن مالهن ألا عيال عمانهم
استحيت من نظرات أم فارس ونزلت رأسي لاحظت هالشيء
نهاد وحاولت تنقذني من
هالاحراج قالت:تعالي يا مشاعل نطلع لغرفتي عشان تشوفين اللي اشتريته من السوق أمس
ما صدقت خبر وقمت على طول:يله
شفت الملابس اللي أشترتها نهاد لجهازها وجلسنا نتكلم شوي ألا وجات مشرفة البيت وقالت أن أمي تقول يله مشينا ولما جيت أطلع من الغرفة أنا ونهاد رن جوال نهاد رجعت هي لجوالها ونزلت أنا لحالي وكانت غرفة فارس أقرب غرفة للأصنصير وأنا متوجه له بعد ما غطيت وجهي سمعته يقول بصوت عالي:بس أنا أحبها يا سعود أحبها
ذبحني الفضول أني أسمع وكنت أقول بقلبي أكيد أنا مو أحنا لبعض..قربت شوي للباب وسمعته يقول:بس يا سعود أبوي ما هو راضي أخذ غادة بنت خالتي حبي الأول والأخير يبيني أخذ مشاعل وأنا أعتبرها مثل أختي لا أكثر ولا أقل..
كان قلبي بتوقف عند هالكلمة..عند كلمة أختي نزلت بسرعة ما كنت أبي أسمع أكثر من اللي سمعته..حاولت أحبس دموعي والحمد لله ما فضحت روحي عند أمي وخالتي أم فارس..رجعنا للبيت وحصلت أختي شجون في ثاني ثانوي علمي قدامي..وكانت جالسة في البيت لأن عندها اختبار أحياء..جلست معها أتكلم وأقولها أخبار نهاد عشان ما تحس فيني وأمي دخلت لغرفتها ترتاح
شجون:وش أخبار خالتي أم فارس ونهاد..
:كلهم بخير ونهاد تسلم عليك
شجون:الله يسلمها..ما جات خالتي أم سالم وبناتها..
:أم الحبيب نواف
شجون استحت وقالت:يوه يا مشاعل وش جاب طاري نواف..
ضحكت بس مو من قلب كانت محاولة عشان أنسى اللي
سمعته:لا ارتاحي ما جوا..أنا
أستأذن ألحين بروح أرتاح..
شجون:أذنك معاك

..================================================ =======

دخلت غرفتي وجلست أبكي حسيت أني أكره حبي لفارس..دفنت رأسي في المخدة..وجلست أبكي ألين ابتلت مخدتي بدموعي
...تدري وش العذاب على أصوله أنك تحب إنسان ما يعرف غلاتك...
قمت من سريري وطلعت دفتري اللي كنت أكتب فيه قصائد وخواطر من حبيت فارس..وأخذت أقلب فيه وقريت وحدة من الصفحات وكان مكتوب فيها
...العين عافت نظرة الغير لأرضاك
كله عشان أحتري نظرتي فيك
دامنك سكنت بداخل القلب يرعاك
هذا خفوقي وانشده كيف يغليك
قلبي واعرفه بالغلا كم تمناك
مدري على كثر الغلا وين أوديك...
..أنزلت دموعي أكثر وأخذت أقطع الدفتر بدون شعور
..قطعت الدفتر اللي دونت وكتبت أجمل القصائد والخواطر في فارس
..قطعت الدفتر اللي احتفظت فيه ست سنوات
..الدفتر اللي كنت أعبر عن اللي في قلبي فيه قطعته

===================================


سمعت ضرب باب غرفتي..ومسحت دموعي وخذيت الأوراق المتقطعة ورميتها في السلة وقلت:مين
أمي:أنا أمك يا مشاعل
:تفضلي ماماي
دخلت أمي وجلست على السرير..وانتبهت لعيوني الحمراء
أمي:وش فيك مشاعل ليه عيونك حمراء أنتي تبكين
:لا بس عيوني تعبانه...كنت متأكدة أنا أمي ما راح تقتنع بهالعذر بس شسوي ما لقيت ألا هو وعلى فكرة أنا ما أعرف أصرف في بعض الأحيان يعني أجيب العيد...
أمي قالت بشك:يمه مشاعل أنا أعرفك أذا تضايقتي وأنا لاحظت عليك من نزلتي من عند نهاد بنت عمك وأنتي متضايقة أنا قلت أتركك ترتاحين بس ما قدرت أرتاح وأنتي متضايقة والدليل عيونك
تغير لون وجهي وتلعثمت..وما كنت عارفة وش أقول بس ما في مجال أني أكذب وأقول أني مو متضايقة:لابس يا ماماي نهاد زواجها قريب ما باقي ألا شهرين وبتروح تسكن في جدة راح أفقدها يا ماماي مرة
أمي:هذا نصيبها وبعدين مو معنى أنها راحت بعيد عنا ما راح نشوفها والحين الجوال قرب البعيد ونهاد بين كل فترة وفترة بتشوفينها
:أن شاء الله ماماي
أمي:خلاص يا بعد قلبي لا تضيق عمرك
طلعت أمي من الغرفة..وكان ودي أفضفض لأحد..أقوله اللي في قلبي..رفعت جوالي عشان أتصل على عبير..بس تراجعت في الأخير..لأني أذا كلمتها وش أقولها..أقول الإنسان اللي أحبه والكل عارف أن لبعض طلع يحب غيري وأنه راح ينجبر من الزواج فيني..أنا اللي أعرفه أن البنت هي اللي تنجبر..آه جلست أبكي أكثر وأكثر..كنت محتاجة أحد يوقف جنبي يواااسيني..
وأنا جالسة أفكر ضربت مشرفة القصر روزي الباب
:مين
روزي:آنسة يله العشى كاهز تعي أنزلي
:مالي نفس أبي أنام
دخلت باللحاف..وتغطيت آه..كان ودي أصرخ أشكي..أقول بأعلى صوتي يا ناس أنا أعشق شخص غارق في هواء غيري..وش أسوي

====================

مر على اللي صار يومين..
المغرب في الصالة في بيتنا
طلعت من الأصنصير تحت عند أهلي وحصلت أبوي وأمي وخالد ٢٧وشجون وخلدون ١٢وأختي نورة٢٣ جالسين وأول ما شفت أختي نورة..
صرخت باسمها:نووووورة
ووقفت عشان تسلم علي..وأول ما وصلت لها ضميتها ودمعت عيوني:اشتقت لك يا نورة ليه ما قلتي أنك بتجينا
نورة:حبيت أخليها مفأجاة
:والله أنها أحلى مفأجاة
خالد:ألحين نفسي أعرف ليه حتى وقت الفرح تبكون
أمي:هذا دلع بنات
جلسنا نتكلم ونضحك..ولأول مرة أضحك وانبسط بالشكل هذا من سمعت اللي قاله فارس ..وأنا حتى البسمة ما عاد لها ملامح في وجهي بس الليلة بوصول نورة ذقت طعم الفرح اللي صار لي يومين فاقدتها..جلسنا إلى أن آذن العشاء وراح أبوي وخالد وخلدون للمسجد وامي طلعت لغرفتها تصلي
أنا ونورة طلعنا لفوق في غرفتي
نورة:مبروك على الخطبة مقدما"
استغربت:أي خطبة
نورة:خطبتك من فارس
:أنا خاطبني فارس وشلون ومتى
نورة:أمي ما قالت لك شيء
:لا
نورة:يمكن ما حصلت وقت تكلمك..المهم أقول لك أنا..اليوم العصر جاء عمي فواز وولده فارس عشان يخطبونك
نورة وهي تبتسم:والحين أفرحي من قدك خذيتي حبيب القلب
عصبت من أخر جملتها:بس أنا ما أفكر في الزواج ألحين أبي أكمل دراستي
نورة:طيب خلاص وش فيك عصبتي علي ما قلت شيء غلط
:آسفة نورة ما هو قصدي بس كلامك نرفزني
نورة:وليه وش فيه كلامي أنا متأكدة أنك تحبين فارس
ما قدرت أمسك دموعي..وأخذت أبكي
قربت مني نورة..وحطت رأسي على صدرها..وصارت تمسح على شعري
نورة:ليه تبكين يا مشاعل ليه يا عيوني
قلت بصوت متقطع:فا..ر..س ما يحبـ..ني
نورة:وش هالكلام اللي تقولينه مين اللي قال لك..الكل عارف أنك لفارس وفارس يحبك ولو ما يحبك كان ما حيرك
كان نفسي أقول لها اللي سمعته بس لساني خاني..
وقلت عشان أبرر كلامي:أحس أنه ما يحبني لو يبيني كان خطبني أول متخرج مثل ما خطبك أخوه سعود أول ما تخرج ما جلس ست سنين
نورة:طريقة تفكير فارس غير عن سعود فارس يبي يعتمد على نفسه ويبني مستقبله قبل ما يتزوج وهذا هو ما شاء الله عليه دكتور ومن أنجح رجال الأعمال من دون ما يعتمد على عمي..وبعدين لما تخرج كان عمرك١٤ يعني لسى صغيرة
هديت أشوي..
نورة:على فكرة الدراسة ما هو عذر.. شوفي أنا تزوجت وأنا كنت أدرس وشوفي نهاد في عمرك وتملكت وزواجها بعد شهرين أن شاء الله..صدقيني ما راح تلاقين أحسن من فارس
قلت بقلبي..بس أنتي عارفة ان سعود يحبك من لما كنتي صغيرة بس انا آآآآآآه..
ثم رفعت نورة رأسي عن صدرها وقالت:مشاعل فارس ألف بنت وبنت تتمناه لا تضعينه من أيدك
وإستاذنت عشان ترتاح لأنها تعبانه من السفر
نورة:مشاعل قبل ما أطلع أوعديني ما تفكرين بهالخرابيط فارس ما في مثله
:أن شاء الله
ثم طلعت من الغرفة وأنا مقهورة ليه ما قلت كل شيء
بس يمكن لأني خايفة على كرامتي....تخيلوا أنكم تحبون شخص وأنتم حاطين بالكم أنا هذا راح يكون شريك حياتكم وكل أهلكم عارفين بهالشيء وفجأة تكتشفون أنه ما يحبكم وأنه أنجبر....

================================================== ======

أندق الباب
:مين
روزي:آنسة يله أنزلي العشى كاهز
:طيب ألحين جاية
نزلت وجلست مع هلي على طاولة الأكل
كان أول من قام من الأكل أنا قمت وغسلت أيدي وطلعت للصالة وشغلت على التلفزيون وجلست أتنقل بين القنوات
جاء أبوي وقصرت في صوت التلفزيون
وقال أبوي:مشاعل ليه ما كلتي زين
قلت على دخلت أمي:لا يباه مسوية دايت
أمي:وليش الدايت هذا وأنتي نحيفة تبين تختفين
:لا ماماي أحس أني زايدة أشوي
قام أبوي وقال:مشاعل روحي جيب لي كأس شاي أنتظرك في مكتبي..هذي عادة في أبوي لازم يشرب شاي بعد الأكل..
:أن شاء الله
جبت كوب شاي وبعدها رحت للمكتب وعطيته أبوي يوم جيت أطلع
قال أبوي:مشاعل
التفت وقلت:لبيه
أبوي:تعالي أجلسي
جلست وجلس أبوي في الكرسي اللي قدامي
أبوي:جاك خبر أن عمك خطبك لفارس
نزلت رأسي وهزيته بالإيجاب وأنا مرررة مستحية من طاري الزواج....بس قلت
:يباه أنا ما أفكر في الزواج حاليا..أبي أكمل دراستي
أبوي:كمليها وأنتي متزوجة..فارس ما راح يمنعك..
يارب شاقول ألحين..تنهدت وقلت:بس يبه أنا ما أبي أتزوج
أبوي:كيف ما تبين..ألحين ولد عمك محيرك ست سنين ولما نوى يتزوجك أقول خلاص البنت ما تبيك..
سكت ولا تكلمت..ما عندي كلام أقوله..
أبوي:شوفي مالك ألا ولد عمك..رضيت وألا ما رضيت وأنا حبيت بس أبلغك ما بي رأيك
قلت من دون تفكير ودموعي متجمعة بعيوني:بس يبه فارس يبي بنت خالته وعمي جابره علي..
عقد أبوي حواجبه:وأنتي من وين جايبها هالكلام
تلعثمت وأنا أحاول ألقى جواب لأبوي صعب أقول أني سمعت فارس بأذني بيقول تتجسسين عالرجل:أي..نهاد زلة مرة وقالت أن أخوها يحب بنت خالتها قلت وأنا أحاول أقنع أبوي..ولو كان يبيني ما جلس ست سنين..أكيد يا يباه مجبور من عمي..
.. وقبل ما أكمل كلامي قاطعني أبوي وقال:وش حب وخرابيط..
فارس مو مراهق عشان يفكر بهالخرابيط..وإذا كان في حب الحب ما يجي ألا مع الزواج والعشرة..وولد عمك بتأخذين والحين يله طلعي لغرفتك..
:بس يا....
أبوي:لا تبسبسين ولا شيء يله طلعي لغرفتك..
طلعت لغرفتي ورميت نفسي عالسرير وأنا أبكي..يا يباه حرام عليك تجبرني على شيء ما أبيه..

================================================== =

الساعة ١ الظهر..
كنت جالسة أتكلم مع شجون
أمي:مشاعل أختك نورة وينها..
:نايمة..
أمي:غريبة للحين نايمة مو من عادتها ليكون تعبانه..
:لا ماماي بس عشانها أمس سهرانة..
أمي:طيب هي صلت الظهر في وقتها وألا للحين ما صلتها..
:لا صلتها في وقتها..
أمي:الحمد لله..روزي
جت روزي:نعم مدام
أمي:روحي صحي نورة..
روزي:حاضر مدام..
بعدها بدقايق جت روزي وقالت:مدام نورة ما عم بترد..
وقفت وأنا مستغربة نورة نومها خفيف:أنا بروح أصحيها..
طلعت أنا بنفسي لغرفة نورة وضربت الباب بس ما في أحد يرد علي وضربت ولا ردت
خفت على نورة ودخلت غرفتها وجلست بجنبها على السرير وهزيتها عشان تحس فيني وتصحى..
فتحت عيونها بصعوبة..
نورة:يوووه يا مشاعل أتركني أنام
حسيت أنها تعبانه:نوري أنتي تعبانه..
نورة:بس صداع خفيف عطيني أنتي حبة بناد ول وبخف أن شاء الله..
قربت من عندها وقلت
:لا أنتي شكلك مرة تعبانه قومي قومي خلينا نأخذك المستشفى..
قامت باستسلام لأنها مرة تعبانه ولما وقفت من السرير حست بدوخة ورجعت جلست على السرير
:وش فيك نورة بسم الله عليك
نورة:بأستفرغ يا مشاعل
جبت لها السلة الصغيرة والمنديل ورجعت في مكانها لأنها ما قدرت تقوم..
جات أمي لأني تأخرت عليهم وشكلها كانت مستغربة مثلي
ودخلت وشافت نورة وهي تستفرغ وجلست جنبها وهي خايفة..
أمي:وش فيك يا بنيتي بسم الله عليك..
نورة:ما أدري يمه بس دائما"أحس بدوخة واستفرغ كثير بس اليوم بزيادة..
مسحت أمي رأسها وقالت وهي تبتسم:يا رب يكون اللي في بالي صحيح..
:وش اللي بالك ماماي
ناظرت أمي نورة:شكلك يا يمه حامل..
:صحيح ماماي..
أمي:أن شاء الله..
نورة:لا ما أتوقع يمه أنا أخذ حبوب منع حمل..
أمي:طيب نروح نكشف عشان نتأكد..
طلعت أمي ونورة للمستشفى وفعلا"كانت حامل وكنت مرررة فرحانة خاصة"أني أحب الأطفال مرررررررررررة
في غرفة نورة
شجون:وااااو وأخيرا"بصير خالة
نورة: ألحين أنا وشلون أقول لسعود..
:عادية قولي له أنك حامل ما شوف فيها صعوبة..
نورة:بس سعود ما يبي عيال ألحين أخاف يزعل أذا عارف أني حامل..
:أستغفر الله في أحد ما يبي عيال بعدين هالشيء ما هو بيدك هذا بيد الله..
شجون:يله اتصلي علي سعود وحطي على السبيكر خلينا نشوف ردة فعله..
:أيه أرجوك بسرعة..
اتصلت نورة على سعود
سعود:هلا بالنوري..
نورة:هلا حبيبي كيفك..
سعود:الحمد لله بخير أنتي وش أخبارك وأخبار النونو
شهقت نورة وقالت له:وشلون عرفت
سعود قال بصوت كله زعل:أبدا" خالتي اتصلت تباركلي.. تظنك قلت لي ما درت أن بنتها نست أن من حقي أني أعرف هالخبر..
نورة:كنت خايفة تزعل لما تدري أني حامل..
سعود:وفي أحد يزعل من زوجته وحبيبته لما يعرف أنها حامل..
نورة:بس أنت مرة قلت لي أنك ما تبي العيال ألحين..
سعود:بس ما هو معناه أني ما أبي عيال أبدا"..
نورة:يعني أنت فرحان
سعود:وحاس أنا ما في أحد أسعد مني..
ارتاحت نورة لردة فعله وطلعت أنا وشجون عشان نتركها على راحتها..

================================================== ==

الساعة ثمان بالليل..
رن رن رن
:ألو
....:السلام عليكم
:وعليكم السلام نعم
....:عمي سلطان موجود
:أيه بس من أقوله
....:قولي له فارس
:لحظة أقوله
كان أبوي يتفرج على القناة الاقتصادية
:يباه واحد يبيك في التلفون
..استحيت أقول فارس وقلت واحد..
أبوي:مين
:ها..أيه..ما أدري
أبوي:عطيني السماعة
طلعت لغرفتي فوق جلست أفكر في فارس وفي المستقبل اللي ينتظرني معه
سمعت ضرب عالباب
:مين
أبوي:أنا يا مشاعل
فتحت الباب وقلت:تفضل يباه
دخل أبوي وجلس على الكرسي اللي جنب السرير
أبوي:تعالي أجلسي
جلست على طرف السرير
أبوي:أنا جاي أقولك أني بلغت فارس عن الموافقة والملكة راح تكون بعد أسبوع أن شاء الله..
رفعت رأسي وأنا مصدومة بهالسرعة تحددت الملكة ومن دون رأيي....
بعدها نزلت عيوني وأنا حاول أني ما أنزل دمعة مني.. أبوي وهو يبتسم:عالعموم الله يوفقكم..
وطلع أبوي من الغرفة ورميت نفسي عالسرير وجلست أبكي قهر..وشلون أفرح وأنا عارفة أن اللي بأخذه مجبور علي..

================================================== ====

الساعة عشر بالليل في بيتنا وبالتحديد في غرفتي كنت لابسة فستان الملكة..
:وش رأيكم يا بنات بهالفستان
عبير:بسم الله عليك تجننين بالفستان..
نورة:ما شاء الله مضبوط على جسمك
شجون:بصراحة ما عجبني لأنه ناعم مرة..
في وهي ترفع يده:وأنا كذلك أوافقها الرأي..
نورة:ما عليك يا مشاعل من هالبزارين والله يجنن الفستان..
شجون:أنا بزر ..
رن جوال نورة وكان المتصل سعود..
طلعت نورة عشان تكلمه
:بصراحة يا شجون أنا عاجبني لأنه ناعم..
شجون:المهم وين بتسوين مكياجك وتسريحتك فيه..
:أنا اللي بحط لنفسي
شهقنا البنات..
عبير:وش جالسة تقولين أنتي يا هو ترى هذي ملكتك مو حفلة عادية عشان أنتي اللي تحطين لعمرك
:بصراحة ما يعجبني شغل الكوافيرات مكياجهم صارخ
شجون:أقول بلا دلع بقول لروزي تتصل عالكوافيرة ليندا عشان تجي
:أنا قلت لا يعني لا
دخلت علينا نورة
نورة:وش اللي لا
في:الأخت مشاعل تقول ما راح أحط مكياج عند الكوافيرة هي اللي بتحط لنفسها
طالعتني نورة وقالت:صحيح
:أيه
نورة:يالحبيبة تراها ملكتك ما هي ملكة بنت الجيران
:بس أنا ما أبي كوافيرة
..ما كنت متحمسة للملكة ما حسيت بالفرح مثل خواتي وبنات خالي وأنا اللي المفروض أفرح..
حاولت نورة والبنات فيني.. ووافقت بس أسوي تسريحة بوف لشعري..أما المكياج أنا اللي أحطه


=================================================

%%البارت الثاني%%


الساعة تسع بالليل
كنت أتقلب على السرير أبي أنام مو قادرة بكرة ملكتي وهذا الشيء موترني..
رن جوالي..
:هلا عبوري
عبير وبصوت باكي:مشاعل أنا تعبانة تعبانة
جلست بسرعة وبخوف:بسم الله عليك وشفيك
عبير وبكاها يزيد:سامي خطب وملكته بعد أسبوعين
قلت بصدمة:إيش
عبير بين كل كلمة وكلمة تشهق:والمشكلة بيأخذ هند أغلى وحدة عندي من بنات خالتي الجوهرة
حطيت إيدي من الصدمة على فمي:..........
عبير وصوتها منخفض من كثر ما تبكي:مشاعل أحس أني ضايعة وتايهة
تنهدت بتعب:عبير عمري الزواج قسمة ونصيب..وسامي مو نصيبك خلاص حاولي تنسيه..الله يرزقك باللي أحسن منه
عبير:بس أنا ما أبي ألا سامي..سامي يامشاعل مو حب سنة أو سنتين..سامي حب الطفولة والمراهقة وما زال
تنهدت بأسى:حاسة فيك يا عبير بس مع الأيام بتنسينه أذا حاولتي بأن شاء الله..
عبير:وتعتقدين بسهولة أقدر أنساه..صعب صعب يامشاعل
:عبير هدي وصدقيني مع الايام بتنسينه
وبعد ما هديت عبير أو بالأصح عزيتها بأحلامها الوردية اللي انهارت سكرت منها..غمضت عيوني عشان أمنع دموعي تنزل..
آآآآآآه ياعبير على حظنا..أنا صحيح أخذت اللي أحبه بس للأسف مجبور ويحب غيري..وأنتي ولد خالتك اللي حبيته من طفولتك أخذ غيرك..لكن الحمد الله على كل حال..

==============================

اليوم الثاني الساعة ثمان......
كنت لابسة فستان ذهبي حريرتصميمه ضيق من فوق ألين خصري ومن تحت مكسر ووسيع وماسك من عند الصدر.. وكنت مسوية بوف لشعري.. ومكياجي كان ناعم الوحيد الصارخ في مكياجي هو القلوس الأحمر الصارخ..واكسسوراتي ناعمة..
جابت نورة من عند خالد الكتاب عشان أوقع مسكت القلم بأيد
مرتجفة ووقعت..ومن هالتوقيع راح تبدأ معاناتي..باركت لي نورة ونزلت..
كنت محتاجة للبكى بس مسكت نفسي وباركولي شجون وعبير وفي..
رن جوالي..فرررحت لما شفت المتصل..
:هلا والله حبيبي بندر كيفك..
شجون:بندر عطيني الجوال بأكلمه..أشرت لها بأنها تنتظر..
بندر:هلا فيك أنا الحمد لله بخير..أنتي كيفك يا ميشو وكيف أهلي
:كلنا بخير الحمد لله ومو ناقصنا غير شوفتك..
بندر:أن شاء الله قريب تفرحون برجعتي..عالعموم أنا متصل.. أبركلك عالملكة مبروك ياحياتو..
:الله يبارك فيك..
بندر:تصدقين ما تخيلك متزوجة..أجل انتي يالبزر بتتزوجين
تنرفزت:لا أنت يالكبير..على فكرة ترى مابين ألا سنتين
ضحك بندر وبعدها قال:ترى سنتين فرق كبير..
:لا والله
شجون وبضيق وهي تهز أيدي:يووووه يا مشاعل عطيني بكلمه..
عصبت:أوف أقول بندر خذا المزعجة اللي جنبي..
بعد ما انتهت شجون من مكالمة بندر جت نورة عشان الزفة..
انزفيت..وفرحت لما شفت صديقاتي مرام وسجى حاضرات ما عدا صديقتي رغد اللي اعتذرت ولمى اللي ممنوع عندها تزور صحباتها لأن أبوها شديد وابتسمت لما رمت لي مرام بوسة..
انزفيت وبدأ سلام الحاضرات علي ومن بينهن غادة اللي كانت مررررة كشخة ولابسة تركواز وكانت جميلة بملامحها البريئة والناعمة..
مرام وبصوت منخفض بعد ما باركت لي:من قدك ألحين خذيتي حبيب القلب وبتنسينا
قلت بابتسامة:لا تخافين ما راح ينسيني فارس أغلى وأعز صديقة عندي..
مرام:ياقلبي أنتي والله..
جتني نهاد وقالت فارس يبي يشوفك..
..بدت نبضات قلبي تزيد..
وطلعت للمجلس..ودخل علي فارس وأبوي وعماني وخالد وخلدون
ومد فارس أيده يسلم سلمت عليه وانا منزلة رأسي وخجلانة
قال:هلا مشاعل كيفك
قلت وصوتي رايح من الحيا:الحمد لله بخير
ثم وقف جنبي..وكان يوصل رأسي لكتفه من طوله ما شاء الله..
سلموا أبوي وعماني وأخواني ثم طلعوا...
جت بعدها أمي وأم فارس وأمها وخواتها وعماتي ونهاد وباركوا لنا..وجاء وقت الشبكة وجابتها نهاد كانت شبكة ولا أروع.. لابسنيه فارس وأنا مارفعت عيوني ومتوترة بسبب قربه..
بعد دقايق الكل طلع..
واااااااااااااو ما بقى أحد عندنا..
أنا وفارس لوحدنا..
فارس بدون نفس:مبروك..
:الله يبارك فيك..وأنا بقلبي ..بدري..
فارس:مشاعل..
:هلا..
فارس:ممكن ترفعين رأسك عشان أعرف أتكلم معك..
..أوف وشهالأسلوب اللي عنده..رفعت رأسي بشويش..وطحت عيوني بعيونه..ماقدرت أنزل عيوني من وسامته..ونسيت نفسي..وجلست أطالع فيه..
..أخر مرة شفته قبل مايسافر عشان دراسته بصراحة أوسم من قبل..يجنن وهو قريب..
جلست أتأمل ملاحمه ....
..عيون وساع حرة..ورموش كحيلة..وحاجبه اليمين فيها شرخ..وحنك بارزوخشمه حاد..
فارس وبنبرة جدية:مشاعل ترى زواجنا راح يكون أن شاء الله بعد أسبوعين من بداية الإجازة الصيفية..
من نطق باسمي انتبهت لحالي كيف اطالعه استحيت ونزلت عيوني..
ولكن لما قال موعد الزواج رفعت رأسي مستغربة...يكفي الملكة تحددت من دن رأيي..بعد الزواج..
ابتسم فارس لكن برود:أنا بصراحة كنت ناوي اخذ رأيك في تحديد زواجنا بس االيوم تفأجات أن أبوي وأبوك حدووا وانتهوا ....
مرت لحظة صمت..وأنا أحاول أمسك دموعي..آآآآآآآآآه يايباه..جبرتني وحددت الملكة والزواج من دون رأيي..وأنت ما تدري أنك بكذا تستعجل على جروحي آآآآآآآآه..
قطع فارس هالصمت وهو يوقف:مشاعل ممكن تعطيني رقمك عشان أكلمك
:رقمي####
فارس:طيب أستأذن..وطلع بسرعة..وكأنه مو مصدق انه طلع..
وقفت وأنا أضم أيديني لصدري ودموعي متجمعة بعيوني واطالع الباب اللي طلع معه فارس..وكأني خايفة..وأنا فعلاً خايفة..خايفة من الحياة اللي راح أعيشها مع فارس..تنهدت بعمق..ومسحت بظهر كفي دموعي..وطلعت عند البنات

================================================== ====

الساعة ثنتين..بعد ما انتهنت الملكة..طلعت لغرفتي بسرعة..أبي أفرغ دموعي المحبوسة..
..رميت نفسي على السرير..وجلست أبكي على حبي وعلى حالي وعلى مستقبلي المجهول مع فارس..
لما نمت بعد صراع مع دموعي وأفكاري....


================================================== ======
الساعة ٤العصر....
امي :يمه نورة انتبهي على نفسك واهتمي بأكلك عشان صحتك وصحة اللي بطنك..
نورة:أن شاء الله يالغالية
أمي:واتصلي علي أذا وصلتوا الخبر..
نورة:ان شاء الله..
قلت وأنا اضمها:راح اشتاق لك لا تطول علينا..
نورة بعد ما بعدت عنها:أن شاء الله راح أجيكم قبل ملكة خالد بيومين..بس انتبهي مو تشغلك مكالمات فارس وتقطعين..
اغتصبت لي ابتسامة:أن شاء الله..
نورة:يله مع السلامة..
..مع السلامة..
بعد ما جلسنا..شجون:ميشو..وش رأيك تخلون زواجك أنتي وفارس وخالد والهنوف مع بعض..
:لا حبيبتي أنا ما تعجبني الزواجات اللي كذا..وكملت بحالمية..تصدقين أتمنى يطلع زواحي شيء والكل يمدح فيه ويأخذون سنين يمدحون فيه..
أمي:أكيد بيطلع شيء دام العروس أنتي..
ابتسمت لكن تلاشت هالابتسامة بسرعة لما تذكرت..
(((((أخذ مشاعل وأنا أعتبرها مثل أختي لا أكثر ولا أقل..)))))
وش الفايدة أذا كانت حفلة الزواج روعة والفرحة معدومة عند العروس والعريس..
شجون:ياحلو وين سرحت..
أمي وبابتسامة:ما يبيلها سؤال..
واااااااااااااااااو انحرجت..

======================================

الساعة٩مريت بنات خالي عشان نطلع يمكن أقدر أغير نفسية عبير اللي كان باين عليها بحفلة الملكة متضايقة وحزينة..
في مطعم الريف الإيطالي:
في واللي بعمر شجون:كل وحدة منا تقول وش تتمنى..وش طموحها بالمستقبل أنا عن
نفسي أتمنى أني أكون مديرة مدرسة
شجون:عز الله دجوا طالباتك
الكل ضحك..ماعاد عبير اللي اكتفت بابتسامة
في:لا عاد في ذاك الوقت قد كبرت وعقلت أن شاء الله..
شجون:طيب وأنتي يا حرم الدكتور فارس
:بصراحة أتمنى أني أذا خلصت البكالوريس أخذ الماجستير والدكتوارة والكل يقولي د/جواهر
في:ماشاءالله عليك ياجواهر طموحة مثل زوجك الله يحققلك اللي تبينه
شجون:وأنت عبوري
في وبضحكة:أكيد بتقول مثل العادة أني أتزوج بشخص يحبني ويموت فيني..البنت طايرة على رزقها
عبير وبصوت بلا مبالاة:لا ارتاحي ماراح أقول..
شجون وبضيق:عبير وش فيك..
من جلسنا وأنتي باين عليك أنك مو مرتاحة..في شيء مضايقك
عبير واللا مبالة لازال مغطي ملامحها وصوتها:مافيني شيء بس أحس بصداع..وقفت ومسكت شنطتها..يله خلينا نمشي..
ياعمري ياعبير مو أنا الوحيدة اللي أعاني..
وقفت:يله أجل مشينا

================================================== ===

اليوم الثاني الصباح الساعة سبع وثلث..
صحيت متأخرة خذيت شور ولبست تنورة سوداء وقميص رمادي وشعري الناعم اللي يوصل لتحت أكتافي تركته على طبيعته بعدما جففته بالمجفف..وحطيت ميك أب صباحي وناعم..وخذيت شنطتي وعبايتي..ونزلت..وحصلت أمي وخالد..
:السلام عليكم..
أمي وخالد:وعليكم السلام..
بستها أمي على خدها:كيف صباحك يالغالية..
أمي:زين الحمدلله..
خالد:أقول ميشو اليوم أبيك تروحين معاي للسوق عشان تختارين شبكة الهنوف لأني ما أعرف ذوقكم يالبنات..
:من عيوني أنت تأمر..
خالد:تسلم لي عيونك..وقف وكمل..يله أنا طالع للشركة..
أمي:درب السلامة يايمه
باس رأسي أمي وطلع..
لبست النقاب وأنا أقول:يله مامي مع السلامة
أمي:وين يمه ما أفطرتي..
:لا مامي متأخرة..بستها وطلعت

==============================

دخلت بوابة٢ونزلت عبايتي بسرعة لأني تأخرت عالمحاضرة وعطتيها الخدامة ستي عشان تطبقها وأخذت شنطتي منها..وطلعت للقاعة..
فتحت الباب..
:ممكن أدخل..
الدكتورة طالعت ساعتها:ادخلي بس ماراح احضرك..لأنك متأخرة ربع ساعة
أوف قهر يعني احضر ويتصلب ظهري من الجلسة ساعتين وفي الأخير..ماراح تحضريني..دخلت وأشرت لي لمى..جلست جنبها..
قلت بصوت واطي:صباح الخير..
لمى وبنفس درجة صوتي:صباح النور..وش فيك تأخرتي
:ماصحيت ألا متأخ..
الدكتورة:لو سمحتنا اللي جالسات ورى ممكن تسكتون..وطالعتني..أنتي مو كافي متأخرة وتتكلمي..
سكت وعلى شفاتي مرسومة شبه ابتسامة متفشلة..
الدكتورة:وين وصلنا بنات
البنات:أسباب الإعاقة العقلية
الدكتورة:أيوه..هناك ثلاث أسباب للأعاقة العقلية..أولها أسباب ماقبل الولادة وتنقسم........
بعدها بساعة ونص انتهت الدكتورة من المحاضرة خذت الحضور وطلعت وطبعا ماحضرتني..
لمى وهي توقف:أقول ياحلو أكيد أمس سهرانة على صوت الحبيب مادامك ماصحتي ألا متأخر..
تنهدت بداخلي ووقفت: لا مو عشان كذا بس لأني أمس طلعت مع بنات خالي نتعشا برى وماردينا ألا متأخر..
لمى:طيب كيف كانت الملكة يوم الخميس..
:حلوة ومرتبة..بس بغى يوقف قلبي لما دخل فارس..
لمى:يوووه ذكرتيني بحالي يوم دخل فيصل علي..كنت بموت..
:ألا صح كيفك معاه..
لمى وبابتسامة:مزعجني ليلة نهار..بس ياحلاته من إزعاج..
فهاللحظة رن جوالها..
لمى:الطيب عند ذكره هذا هو اتصل..استأذن منك بكلمه
قلت بابتسامة:أذنك معك حبيبتي
طلعت للكافتيريا اللي دايمن أجلس فيها مع صديقاتي وحصلت مرام وسجى..
:السلام عليكم
مرام وسجى:وعليكم السلام..
:كيفكم..
مرام وسجى:بخير الحمد لله
مرام:أنتي كيفك..وغمزت بعينها..وكيف حبيب القلب معك..
ابتسمت بألم:أنا بخير وحالي مع حبيب قلبي زينة..
مرام:الله يسعدكم يارب
:آمين
سجى:ألا وين لمى ..ما داومت
:ألا..بس تكلم خطيبها..
رغد:هااي صبايا..
الكل:هايات..
رغد:كيفكو ياحلوات..
سجى:كلنا بخير ولله الحمد..أنت اللي كيفك ماعاد صرنا نشوفك وحتى ملكة ميشو ماحضرتيها..
رغد:سوري حبيبتي بس كنا طالعة مع الماما لجدة عشان جدو
مسوي عملية..
سجى:لا..سلمته..
رغد:الله يسلمك..
جت لمى بعد ما انهت مكالمتها..وأكتملت الجلسة..وخذتنا السوالف والضحك متناسين همومنا اللي تهد الحيل..
بعطيكم نبذة عن صديقات:::::
مرام هي أقرب أنسانة لقلبي وأغلى صديقة..صداقتنا ابتدت من المرحلة المتوسطة كن على طول جنب بعض..وما افترقنا ألا لما دخلنا الجامعة..هي دخلت إدارة أعمال وأنا علم نفس..أنا وهي أسرارنا ومشاعرنا مانخبيها عن بعض..باستثناء اللي سمعته من فارس..مرام حبوبة كثير..وطيبة..حياتها مآسات.. انصدمت صدمت حياتها لما توفى أبوها اللي كانت متعلقة فيه كثير بحادث سيارة وهي عمرها١٧..وأمها معها مرض السكري وهي كبيرة السن..ولها أخ أكبر منها جاسم ومتزوج وعنده ولد..وزوجته دائما تسبب المشاكل بينها وبين جاسم ..وهي كل مرة تحاول تسكت عن أخوها عشان أمها المريضة..
لمى..هادية وناعمة..وكلها طيبة وحنية ..وهي من الطبقات المتوسطة..تعرفت عليها بالجامعة..توفت أمها وهي تولدها..وتعيش مع مرة أبوها وثلاث من أخوانها وأخت من أبوها..متملكة من فيصل ولد زوجة أبوها من زوجها الأولي..وبصراحة هالبنت أحس أحيانا فيها غموض..بس أن شاء الله مع الأيام بيوضح لي هالغموض..
سجى..ملامحها تركية لأن جدتها تركية عيونها رمادية وشعرها بني<ولا تقولون بعد أبالغ أنا ثنتين من صديقاتي فيهم عرق تركي وحدة أمها تركية والثانية جدة أمها..
متزوجة وعندها توأم يأخذون العقل أياد وريان وعمرهم سنتين وهي صديقتي من الصف ثاني ثانوي..وقسمها دراسات اجتماعية..
رغد..صحيح مغرورة كثير..بس في الحقيقة قلبها طيبة..عايشة حياتها بكل حرية..يعني فرري..
تزعل بسرعة بس ترضى على طول..تعرفت عليها عن طريق مرام بالجامعة..وهي من الطبقات المخملية..وله أخ زياد يدرس خارج الملكة يكمل الماجستير..ومن كلام رغد عنه أحس أنه هو بعد مغرور..
احنا يالخمسة تربطنا علاقة صداقة قووية..وصحيح رغد
ولمى ماتعرفت عليهم ألا من سنة بس مع ذلك كأن نعرف بعضنا من سنين..
وأن شاء الله من خلال سياق روايتي راح تتعرفرن على صديقاتي أكثر..

==============================================



%%البارت الثالث%%

العصر..صحيت من النوم..توضيت..وبدلت وصليت ولما انتهيت قريت قرآن..وبعد ما خلصت نزلت تحت وحصلت أمي وخالد وشجون
:السلام عليكم..
الكل:وعليكم السلام..
خالد:جاهزة يامشيو عشان نمشي للسوق..
:أيه جاهزة..
شجون:بتطلعون السوق بطلع معاكم..
خالد وهو يوقف:أوكي يله انتظركم..لا تتأخرون..

============================================

وصلنا السوق..واخترت شبكة الهنوف..وبدينا أنا وشجون نتسوق لأنفسن..
خالد:أقول أنتوا شكلكن بطولون بالسوق..أنا بروح للشباب معزوم عندهم..وارجعوا مع السواق..
:أوكي..
طلع خالد للشباب..وأنا وشجون أخذنا نتسوق لملكة خالد ولزواجي اللي بيكون بعد شهر ونص بالضبط ..
شجون:ميشو..هذي مو كأنها زينات<مربية جمانة‎ ‎بنت عمي سالم..
طالعت في الاتجاه اللي أشرت عليها شجون وشفتها:وأنتي وش عليك فيها..امشي ندخل هالمحل..
شجون:وش اللي ما علي منها..أكيد جمانة معاها..بتصل بشوف وينها..
:لا أرجوك لا تتصلي عليها..ما أطيقها هالبنت..
شجون:أنتي ليه ماتطقين هالبنت..نفسي أعرف..
:مغرورة ونفسها بخشمها..أمشي بس أمشي لاعت كبدي من طاريها..
..دخلنا المحل وكنت أتفرج في الملابس..
شجون:ميشو..وش رأيك بالتي شيرت الوردي..
:أممممم حلو..
جمانة:سلام ياحلوات..
التفتنا على جمانة..
شجون:هلا والله بالحلو..كيفك
جمانة وبمياعة:أنا الحمد لله بخير..أنتوا كيفكو..
شجون:بخير الحمد لله..
جمانة وبنفس المياعة:وأنتي ميشو
ابتسمت مجاملة وأنا أرفع جوالي:طيبة..أنا أستأذن باتصل بالسواق يجي..
شجون:لا ميشو لسى ما خلصت..
:بس أنا تعبانة رجولي..من العصر وأحنا بالسوق..
جمانة:طيب أنتي أرجعي مع السواق وشجون ترجع معاي..أبي حد يتسوق معاي مليت وأنا أتسوق لحالي
:كيفها..بس تتصل بمامي قبل..
اتصلت شجون بأمي ووافقت..وأما أنا رجعت..

=============================

دخلت البيت على الساعة تسع..والخادمة زوجة السواق وراي ومعها الأكياس..
:السلام عليكم..
أمي:وعليكم السلام..ما شاء الله وش هالأكياس..شكلك أشتريتي السوق كله
ابتسمت بحياء:بعضها لتجهيزاتي..
ردت لي أمي الابتسامة:أن شاء الله من بكرة أبدأ أجهز معك..عشان لاجاء وقت الاختبارات قد انتهيتي من تجهيزاتك..
:أن شاء الله..

===========================

مر الأسبوع بسرعة وكنت مشغولة فيها بالتجهيزات لملكة خالد ولزواجي مع أمي ونورة اللي جات..والليلة ملكة خالد والهنوف..
بهالليلة شفت السعادة بعيون خالد اللي ماشفته بعيون فارس بملكتنا..وشفت الابتسامة الجذابة بشفاة الهنوف عكس ابتسامتي المتصنعة الذابلة..
شفت كيف كانت نظرات خالد للهنوف وكأنه ما يبيها تغيب عن عيونه لحظة..وأنا فارس ماعبرني بنظرة..عيني عليهم باردة..
بعد ما لبس خالد الهنوف الشبكة طلعنا من عندهم..عشان نتركهم على راحتهم..
شفت عبير جالس تتكلم مع نهاد..وكان باين عليها كيف أنها ذبلانة..

ليت (نا) لم نعرف الحب وجنونه..
ولم نكتب ونخطي أجمل عباراته..
بأسباب(ه) سهرنا الليل بسكونه..
بأسباب(ه) تألمنا بجروحه..بأسباب(ه)
عانينا بعذابه..وكم وكم سنعانين فمازلنا في بداية متاهاته..

جلست معاهم أسولف..
نهاد وبابتسامة مكر:أقول ميشو..
:هلا
نهاد وبنفس الابتسامة:وش مسوية في أخوي..من بعد الملكة ما صار يجلسنا معانا كثير..شكله مطيح عالجوال يكلمك..لا وأذا جلس كله سرحان..
عبير وأخيرا انرسمت الابتسامة:ما ألومه شايف له قمر..
نهاد:كنت حاسة أنه لا شاف هالعيون بيضع..
ضحكت بداخلي..وكان ودي أضحك بصوت عالي على أفكارهم البريئة..باين أن نهاد مو عارفة أن أخوها مجبور علي..
نهاد:ميشو..ميشو..
انتبهت:هلا..
نهاد:لا أنتي وأخوي حالتكم صعبة لازم نزوجكم ألحين..
ابتسمت بحياء..
عبير:نهاد أحرجنا البنت شوفي خدودها كيف صارت وردية..
انحرجت أكثر:عبير..
ضحكن نهاد وعبير..
نهاد:ألا صح تعالي..ليه تحددون زواجكم بعد زواجي بأسبوع..وسوت نفسها معصبة..خربتوا علي أنا وسالم مخططاً لشهر العسل..
ضحكت على ملاحمها المتصنعة للعصبية:ياقمراي مو أنا وفارس اللي حددنا..أبوي وعمي هم اللي حدوده..
عقدت نهاد حواجبه وبوزت:والله أني مقهورة حتى سلومتي مقهور..
عبير ضربت بخفيف على كتف نهاد:أنا أعرف اللي توها متملكة تستحي تجيب سيرة زواجه وحتى اسم زوجها وأنتي تدلعينه..
نهاد:أقول بلا تعقيد..كافي علي أمي اللي أذا سمعتني أدلعه هاوشت..
:نهودي كيف بتقضون شهر عسلكم..
نهاد:بنسافر جدة ومكة أول أسبوع وبعدها بنرجع للرياض عشان زواجك أنتي وفارس..وبعدها بنطلع لباريس أن شاء الله..ألا أنتي وفارس كيف تخطيطكم..
ارتبكت..:أيه..لحد الآن ما أتفاقنا..

===============================

اليوم الثاني..نزلت تحت وحصلت أمي تبخر أبوي لصلاة الجمعة..صبحتهم وحبيت كل واحد على رأسه..وجلست وبعدها جلست أمي بعد ماطلع أبوي..
أمي:روزي..روزي..
جات روزي:نعم مدام وفاء..
أمي:أخذي المدخنة..
خذت روزي المدخنة..والتفت علي:يمه مشاعل اليوم أنتي عارفة أنا جمعت عمانك عندنا..فتجهزي يمكن يطلب يشوفك فارس..
:أن شاء الله يالغالية..
ياعمري يامامي ما اتصل..عشان يطلب يشوفني..بس أمي متعودة أول ما تملكت نورة كان يطلب سعود يشوفها كلما جت جمعة عماني عندنا طبعا هذا غير الأيام الباقية..
لبست بنطلون جينز كحلي وفستان فوشي لفوق الركبة ناعم..وعملت لي ميكآب ناعم جدا وهادي..وشعري رفعته بشباصة بحيث أني نزلت منه خصلات بطريقة حلوة..كنت أتجهز وأنا متأكدة أنو فارس ماراح يطلبني..
الساعة ثنتين كنت بغرفتي وأقرأ سورة الكهف وكنت في الآيات الأخيرة..انضرب الباب..سكرت القرآن بعد ماانتهيت من سورة الكهف..
:تفضل..
فتحت روزي الباب ودخلت:مشاعل..فارس عم بينتظرك بالصالة..بيريدك..
انصدمت ماتوقعت هالشيء وبنفس الوقت ارتكبت..ياربي أحس بموت من التوتر:أوكي ألحين نازلة..
وقفت قدام المراية..ورتبت نفسي وتعطرت وطلعت وأنا أسمي بالله بداخلي من الخوف..
انفتح الإصنصير..كنت مترددة أطلع وألا لا..ياربي شسوي..اعتذر وأقول أني مشغولة..لا لا صعبة عشان تذبحني أمي..في الأخير طلعت..شفت أمي وفارس بالصالة الرئيسية..
نزلت عيوني وأنا أخطي باتجاهم..
:السلام عليكم..
أمي وفارس:وعليكم السلام..
فارس وقف ومد أيده..مديت أيدي وسلمت..
فارس وبنفس النبرة اللي كانت بالملكة:كيفك مشاعل..
جلست جنب أمي بعد ما سحبت أيدي:بخير الحمد لله..
أمي وقفت:أتركم براحتك..
فارس:كيف الدراسة معاك مشاعل..
:الحمد لله كويسة..
فارس:متى أول أختبار لك أن شاء الله..
:بعد أسبوع..
فارس:بديتي بالمراجعة..وألا لسى..
:لا الحمد لله بديت من زمان..
فارس:مشاعل..أكيد أنتي مستغربة أني ما أتصلت عليك..بس اعذريني كنت مشغول بالشغل..
قلت بنبرة شبه استهزاء..ما أدري لاحظها أو لا:لا معذور من دون ماتقول..دوام بالجامعة وبالشركة أكيد ماراح تكون فاضي..
وقف وقال:أوكي أنا طالع..ما أبي أتأخر عالرجال..
أول ماطلع صعدت لغرفتي..ولما دخلتها أطلقت العنان لدموعي..ياربي وأنا كلما شفته ببكي..طيب أذا تزوجنا وش أسوي..

====================================

مرت الأيام ودخلنا الاختبارات..وفارس ما اتصل ألا مرتين وكان كلامنا رسمي عن دراستي وشغله..واتفقنا يكون شهر العسل بماليزيا وأذا رجعنا طلعنا لمكة..واعتذر كالعادة عن قلة اتصالاته وعدم زيارته غير الزيارة الأولى..بانشغاله بالعمل..وأنو ما يبي يشغلني عن اختباراتي
..طلعت من سرحاني لما سمعت صوت جوالي..رفعت الكتاب من على حضني وأخذت الجوال..وفتحت الرسالة واستغربت أنو فارس راسل لي..

<لا تسأل المشتاق ليه أرسل اليوم
ولا تعذل القلب لو باح بأسراره
يالله عسى الخير يدوم ويدوم
والغالي لازم نتطمن على أخباره
وجعل السعادة تضمك في كل يوم
ودوم قلبك بالفرح مشتعل أنواره>

ترددت أرسل بالبداية..لكن بالأخير حبيت أجاريه بهالتمثيل اللي يسويه

<أفرح أذا شفت الفرح في محياك
وتضيق بي الدنيا إذا شان بالك
أعطيك عمري ياعسى من فداياك
وش هي حياتي ماتساوي رضالك
جعل الولي ياصاحبي دوم يرعاك
وجعل الفرح في كل الأيام فالك>
بعده رن جوالي..وكانت نورة..
:هلا والله بالنوري..
نورة:هلا فيك..
:وش أخبارك..
نورة:الحمدلله بخير..أنتي وش أخبارك وأخبار استعدادات الزواج
: أنا الحمدلله والاستعدادت ماباقي ألا أشياء بسيطة والفستان وصل أمس بصراحة روعة..
نورة:الحمد لله..وألحين شوفي أنا راح أجي عندكم هالأسبوع عشان زواج نهاد وأن شاء الله أجهزلك الباقي وأنتي أرتاحي وريح نفسك وجسمك قبل الزواج..
:ما تقصرين ياعمري الله لا يحرمني منك يا أغلى أخت..
نورة:ولا منك

==========================================

نهاد وبصوت متوتر:بنات أنا خايفة كثير..
نورة:عادي شعور طبيعي لكل عروس..
:وين اللي تقول سلومتي وسلومتي وبلا تعقيد أشوفها خايفة اليوم..
ن
هاد وهي تفرك أيديها بقوة:الله يهديك يا مشاعل هذا بدل ماتهديني..
جلست أنا ونورة والهنوف والمها<صديقة نهاد..نحاول نخفف من توترها..وخالتي أم فارس بين كل فترة وفترة تطل علينا..وبعدها نزلت عند مرام اللي حضرت..وشفت غادة..واعتصر قلبي قهر وألم وجرح..
الساعة وحدة..بدأت الزفة..
وطلعت نهاد وكانت تمشي بنعومة ورقة كان كل شيء فيها متناسق الفستان والطرحة والتسريحة..
جلست أتأمل فيها كانت مأخذة من ملامح فارس كثير....
وصلت للكوشة وجلست..
والكل سلم عليها..بعدها دخل سالم ومعه عماني وأبوي وفارس وسعود..
في بصوت واطي:ميشو زوجك يأخذ العقل وطالع أحلى من قبل..
ضربت أيديها بكوعي:حبيبتي ترى أغار عليه
مرام:مشاعل أذا كان نوى يأخذ الثانية ترى أنا مستعدة
بمزح:ترى بقوم ألحين وارتكب فيك جريمة
مرام:لا لا خلاص..مادام فيها قتل مانبيه..
نورة:بنات شوفوا شوفوا وشلون المعاريس يتكلمون
مرام:عيني عليهم باردة..بصراحة يجنون
طلعوا الرجال ومابقى ألا المعاريس بعدها بنص ساعة طلعوا لجناحهم....

==================================

بعد مامرت الأيام وما باقي ألا يومين على زواجي..
العصر بغرفتي..
عبير:ميشو وشلون النفسية ألحين مستعدة للدخول في القفص الذهبي
:حبيبتي أكيد النفسية تمام مو اللي بنزف له حبيب القلب
عبير:الله يوفقكم..بس ماأتفاقتوا أنت وفارس وين تقضون شهر العسل
:ألا أتفقنا نسافر لماليزيا شهر وبعدها نطلع لمكة يومين ثم نرجع للرياض خلينا من فارس وسفرنا..وقول لي ليه الحزن اللي مرسوم بوجهك..وين عبير المرحة..عبير اللي دايما مبتسمة وينها..
عبير وبحزن:تسألين يامشاعل وكأنك مو عارفة وش فيني
:عبير خلاص الرجل قريب بيتزوج أنسيه..صدقيني ماراح يفيدك الحزن ألا التعب والهم..ولمست طرف خدها..عبير تري والله اشتقت لابتسامتك وغميزاتك الحلوة اللي ماتبان ألا أذا ابتسمتي أو ضحكتي
ابتسمت عبير ابتسامة خفيفة..
كشرت وبوزت:لا ابتسمي أكثر أبي أشوفها
بعدها ابتسمت عبير ابتسامة ولا أروع..لكن عيونها بدت تتجمع فيها الدموع..
:عبير حبيبتي ليه هالدموع
عبير وهي تضمني:مشاعل تصدقين ماأدري شلون بستغنى عنك شهر أنتي الوحيدة اللي من البشر يقدر يطلعني من هالحزن
:ياعمري ياعبير
نزلت دمعة مني وعلى طولت مسحتها
وقلت بمزح:عبوري خلاص بختنق
ابتسمت عبير وبعدت عني..انفتح الباب بقوة..
.... وبصوته العالي:السلام عليكم..انتبه لعبير اللي صرخت وغطت وجهها بأيديها..وسكر الباب..
نقزت من السرير..وطلعت بسرعة متناسية عبير..:بندر
بندر التفت علي وابتسم وفتح أيديه..ضميته:اشتقت لك يابندر والله اشتقت لك..
بندر:وأنا أكثر..
بعدت عنه:ليه ما قلت أنك جاي للسعودية..
بندر وبفرحة:حبيت تكون مفآجاة..ألا أهلي يقولون الخدامات أنهم طالعين وما فيه ألا أنتي..وين راحوا..
:أمي وشجون طلعوا لسوق مع نورة..وخلدون بالتحفيظ وأبوي وخالد ما أدري عنهم..
بندر:نورة هنا بالرياض..
:أيه من زواج نهاد وهي عندنا..
بندر:كيفها مع الحمل..
:ماعليها بخير..أنت قولي كيفك..
بندر:الحمد لله أنا بخير لما افتكيت من الدراسة والغربة بلندن وتخرجت..
:الحمد لله..تذكرت عبير..وااااو نسيت عبير ياعمري تلقاها ميتة من الخرعة..
بندر:اللي قبل شوي عبير بنت خالي عبد الله..
غمزت بعيني وبابتسامة:عجبتك..
بندر وبتصريفة:أقول روحي لها أحسن لك..
ضحكت ودخلت لغرفتي..
عبير:هذا بندر صح..
:
أيه هو..
عبير وهي تحط أيديها على قلبها:خرعني الله يهديه..
:وأنتي بعد ما قصرتي بصراخك..
وقفت عبير:لا تلوميني خفت..المهم قولي لروزي تجيب عباتي..بطلع للبيت..
:لا أجلسي لسى جاية..
عبير:لا حبيبتي أتركك براحتك مع أخوك..
طلعت عبير..وجلست مع بندر اللي سهرت معاه أنا وأهلي أحلى سهرة..

================================================== ===

الساعة١2في فندق فورسيزونز....
نورة:مشاعل يله قومي ألحين زفتك..
مرام:بس قبل ماتطلعين قلتي أذكارك الناس ما تعطي خير وأنتي بسم الله عليك قمر
عبير:أيه والله يا مرام
:لا تخافن أنا الحمدلله محافظة على أذكاري
طلعت والأنظار والانوار متجهها لي..ومشيت على كلمات القصيدة..وصلت لكوشتي..
..وجتني أمي وخواتي وكل قريباتي وصديقاتي وسلمن علي..بعدهادخل فارس مع أبوي وأخواني وعماني فواز ومنصور وسالم وخوالي عبد الله وحمد..
باس فارس رأسي ثم جلس جنبي..واااااااو حسيت أن الخجل بيقتلني..
وقفت لأبوي وسلمت عليه وعلى الباقيين ثم طلعوا بعد ماصوروا..
وجت أمي وخالتي أم فارس وجدة فارس ونهاد وعماتي سهام وسمر وخالات فارس وسلموا على فارس..
وبعدها أخذنا أنا وفارس السيف وقصينا كيكة الزواج..وبعدها أخذ قطعة وذوقنيها وأنا نفس الشي..وبعدها خذت نهاد العصير وقدمته لفارس لف فارس علي وعطاني العصير وأخذ عصيره وكل واحد شرب الثاني..
ثم طلعنا لحالنا بعد ماصورونا مع أهلنا..وجت المصورة وطلبت أننا نقرب من بعض..
..حاولت أني أحفظ على توازني..قربت المصورة مني ورفعت راسي
وقالت:لك ممكن تناظري في زوكك يامشاعل
طاحت عيني فعينه..نزلت نظري وشفت ابتسامة جامدة مالها معنى..
..آآآه ياليتني ماعرفت عن حبك وعن شعورك أتجاهي آآآه..
انتهت المصورة بعد ماخذت كم صورة ثم طلعنا..



=================================

من هنا تبدأ مآساتي
من هنا تبدأ أحزاني
من هنا تبدأ نزف كرامتي
من هنا تبدأ جروحي
من هنا تبدأ معاناتي..
والبقية..قادمة بأذن الله بالبارت الرابع..


%%البارت الرابع%%


صحيت من النوم وكان جسمي مرررة بارد..طالعة في الساعة كانت تسع..
واااااااااو ماصليت الفجر..استغفر الله من كل ذنب عظيم..خذيت شاور ولبست..لفيت علي شرشف الصلاة وفرشت سجادتي وصليت الفجر والضحى..ودعيت ربي يزيل همي ويفرج علي وأنا دمعاتي تتسقط مع كل دعوة وبعدما خلصت قريت قرآن و قلت أذكاري..وتمددت على السرير..وجلست أفكر باللي صار أمس..
دخلنا الجناح..
جلست على الكنبه وتوتري يزيد ونزلت طرحتي..نزل فارس البشت الأسود وحطه على الكنبه وجلس..
نفسي أوقف هالتمثيل..حده فارس لهنا وبس..بس ما أبي أبين لفارس أني مجروحة متألمة..
لكن لما قال فارس:شوفي غادة قصدي مشا....
انقهرت..وقمت من مكاني وأنا معصبة..وقطعت كلامه وقلت بعصبية..ما كنت حاسة باللي أقوله من القهر..:ما دام أنك تحبها ليه ما أخذتها ليه ليه خذتني وأنت تعتبرني أختك..
كان يطالعني وشكله مصدوم صديت عنه وانتبهت لباب قدامي دخلته وشفت السرير..
رميت نفسي عليه..
وأخذت أبكي....
دخل فارس....
فارس:مشاعل أنتي وش جالسة تخربطين..
جلست وقلت:فارس أنا عارفة قبل ماتتقدم لخطبتي أنك تحب غادة وأنك مجبور تتزوجني..
حبيت أقهره..وقلت بسخرية:بس أنا أعرف أن البنت هي اللي تنغصب مو الرجل..وين الرجولة ما دام أنك تحبها..
مسك فارس شعري بقوة
قال وبعصبية:وما دامك عارفة ليش وافقتي علي ليش وافقتي وابلشتيني..
زادت شهقاتي كان ودي أتكلم بس ماقدرت من العبرة اللي خنقتني..حاولت أبعد أيده عن شعري..
وترك شعري بعد مارماني على السرير..
تكلم فارس بهدوء:بس الحمدلله أنك عرفت من نفسك لأني ماأحب المجاملات وتمثيل دور الزوج العاشق الهايم..
وطلع من الغرفة..جلست أبكي وبكيت وبكيت لما نمت..كانت الغرفة باردة بس ماحسيت بالبرودة لأن شعوري بالقهر والحزن أكبر من شعوري باللي حولي..
نزلت دموعي على ذكرى البارحة..بس مسحتها لأن فارس مايستاهل هالدموع..رن جوالي بنغمة رسالة..
جلست وطلعت الجوال من شنطتي لما فتحت المسج كان من فارس مكتوب<ترى فطورك على الطاولة>
طلعت للصالة ماحصلته شفت الفطور..كنت مررررة جيعانة بس اللي صار أمس ترك نفسي مسدودة..كيلت لقمتين بس عشان بطني مايوصوص..وبعد ماخلصت وقفت وسمعت
الباب ينفتح شفت فارس داخل واتجه الغرفة من دون مايطالعني رجعت جلست بمكاني..
بعد نص ساعة تقريبا"طلع فارس وكان مرررة كشخة..يخبل ياعالم..
نزلت عيوني..وقف عندي
فارس:بعد الظهر أبيك تكوني جاهزة عشان نمر نسلم على أهلي قبل نسافر أن شاء الله..
ثم طلع..

====================================


بعد الصلاة تجهزت ولبست فستان ناعم مررة ليلكي غامق..وعملت ميك آب يبرز ملامحي..وبعدها لبست عبايتي..
دخل فارس وقال:انتهيتي..
هزت رأسي بالإيجاب..
فارس:أجل يله طلعنا..
ركبت‏ السيارة..وكنا ساكتين..شغل المسجل..
التفت عليه:فارس..
فارس وهو يقصر بصوت
المسجل وبجدية:نعم..
:ممكن تسكر المسجل..
عقد حواجبه مستغرب..
:أنا ما أسمع أغاني..
سكر المسجل وكأنه مفتشل..صديت عنه للجهة الثانية..أنا ألحين متضايقة ونفسيتي تعبانة وهو يبي يزيد علي بهالأغاني اللي ما تجيب ألا الهم..
بالصالة الرئيسية..
عمي فواز:حيا الله عيالي وش أخباركم
فارس:الحمدلله بخير
أم فارس:أنتي وش أخبارك يامشاعل أن شاء الله مرتاحة
:الحمدلله مبسوطة ومرتاحة..وكملت بقلبي..وين بس أحصل الراحة وبداية حياتنا كذا..


====================================

بعد ماانتهينا من الغداء طلعنا أنا وفارس لجناحنا..
فارس:مشاعل تعالي اجلسي أبي أكلمك..
جلست بعيد عنه..
فارس:شوفي مشاعل أنا خذتك عشان الوالد وأنتي عارفة هالشيء وأنا راح أعيشك معززة ومكرمة بس حطي بالك بعد سنة بأذن الله راح أتزوج غادة وأنتي عاد أذا كنتي تبين بعد هالسنة تكملين حياتك معي فأهلا"وسهلا أما أذا كنتي تبين الطلاق فأنا ماعندي مانع بس قبل كذا مافي طلاق..
انقهرررت من كلامه..في حد يقول هالكلام لعروسه..نزلت رأسي أداري دمعتي:وأنا ماعندي استعداد أكمل حياتي مع واحد مجبور علي..
تنهد وقال:أجل اصبري سنة..
وطلع.. دخلت لغرفة النوم
وشفت المفتاح في الباب وعلى طول قفلت الباب واتكيت عليه ثم جلست عالأرض أبكي..
طولت على هالحال ماأدري ربع ساعة نص ساعة أوساعة..

====================================


صحيت من النوم على صوت ضرب الباب..
فارس:مشاعل مشاعل ردي
قلت وبانفعال:نعم
فارس:قومي صلي العصر..وجهزي عمرك عشان نمشي للمطار..
وقفت ودخلت الحمام..ووقفت عند المغسلة عشان أغسل وجهي شفت وجهي في المراية
كانت عيوني وأنفي أحمر..
جلست أتأمل وجهي..وتأملت عيوني العسلية الفاتحة....آآآآه أنا وش ناقصني عن غادة يافارس عشان ما تحبني..
سمعت صوت الأمام وهو يكبر توضيت وصليت وتجهزت وكان لبسي توب أورنج وتنورة بيج قصيرة وشعري لاففته من تحت بطريقة كلاسيكية وكحلت عيوني وعملت شدو وحطيت حمر خدود أورنج وختمتها بقلوس سايح مرة أورنجي..
ولبست عبايتي وطلعت للصالة..وشفت فارس..
وقام عشان يدخل الغرفة..
جلست على الكنبة انتظره عشان نزلنا مع بعض صعبة أنزل بروحي..
..قلت في نفسي فرصة أني أتصل على أهلي..
....:ألو
:أهلين مامي كيفك
أمي:هلا والله بالغلا أنتي للحين ماكبرتي على كلمتي مامي
قلت بدلع:مامي أموت فيك مشتاق لك كثير..
أمي:وأنا ياعمري قوليلي وش أخبارك
:الحمدلله بخير
أمي:وعساك أن شاء الله مرتاحة مع فارس
:كثير الله لايحرمني منه
جلسنا تقريبا خمس دقايق واحنا نتكلم..
شفت فارس طالع من الغرفة وكان لابس بنلطون أسود وقميص أبيض
:طيب مامي ماطول عليك بنمشي ألحين أنا وفارس للمطار ..
أمي:توصلون بالسلامة
:آمين..سلميلي على أبوي وأخواني يالغالية
أمي:يوصل يماه يله مع السلامة
:مع السلامة

===============================================

بماليزيا كوالالمبور..
لما وصلنا طلعنا للفندق وأول مادخلنا لجناحنا..عطاني فارس أوقات الصلاة هنا..
ثم دخل غرفة النوم.. وقبل مايدخل قال:شوفي مشاعل لا تصدقين أنك في شهر العسل أوكي..يعني مافي طلعات وروحات..
ودخل الغرفة..
انقهرت ليه يعاملني كذا..أنا شسويت له..


======================================
نمت بعبايتي عالصوفا..
صحيت على الساعة ست..وحلصت نفسي مغطية بالبطانية..
وجلست أتمدد ثم مسكت شعري ألمه..
طلع فارس من غرفة النوم
نزلت عيوني وأنا جالسة ألم شعري..
جلس وشغل التلفزيون بدون مايقول أي كلمة..
دخلت الحمام وخذيت شور و جففت شعري ولبست بنطلون أسود وتوب ساتان لونه بينك ضيقة من عند الصدر وممسكومة من عند الرقبة ومعطيتني وجه طفولي..وتعطرت بعطري المفضل ديور ادكت..وماحطيت ميك آب وشعري الناعم نثرته على أكتافي بطبيعته بعدما جففته وصليت....
بعدها طلعت للصالة..وجلست أتابع التفي..لحظة سكوت قطعها فارس بسؤاله
فارس:مشاعل
:هلا
فارس:أبي أسألك بس أبيك تجاوبين بكل صراحة..
استغربت:تفضل..
فارس:كيف عرفتي أني كنت أبي غادة..كمل وبحدة..وليه وافقتي علي وأنتي عارفة أني أحبها وماأبيك..
انصدمت من سؤاله وبنفس الوقت انجرحت من كلمة..ماأبيك..كنت بقول نفس ماقلت لأبوي..بس خفت أن نهاد ماتعرف عن حبه لغادة شيء وأن عمه جابره علي..لأنو باين أنها ماتعرف ودائما تقول فارس غامض ومايطلع اللي بقلبه أبدا..وكانت دايما تنغزني بسيرة فارس..يعني مافيني أقول ألا اللي سمعته..
وجاوبت بنبرة حزن..
:مرة وأنا مارة من غرفتك لما طلعت من غرفة نهاد سمعتك تكلم سعود وتقوله أنك تبي غادة..قلت بغصة..حبك الأول والأخير وأن عمي يبي يزوجك مني وأنت تعتبرني أختك
نزلت رأسي وماقدرت أكمل لأني حاسة أي كلمة ثانية بقولها راح أبكي..
فارس:طيب كملي ليه وافقتي علي..
كنت أحاول أني أخفي عبرتي ودموعي..مابي أضعف قدامها..كافي أني بكيت قدامه بليلة العمر..
فارس وهو شاد على أسنانه:مشاعل ليه ماتجاوبيني ليه وافقتي وابلشتي عمري..
قطعت كلامه لأني ماأقدر أستحمل جروح قلت ودموعي
تنزل بهدوء:أنا كنت رافضة..بس أبوي هو اللي جبرني عليك..مثل ماجبرك عمي علي..
جلس فارس يطالعني وبعدها بثواني..
فارس:طيب ليه ما حاولتي في عمي وإصرتي على رفضك..
نزلت رأسي:بصراحة أنا قلت له عن حبك..بس أبوي مايعترف بشيء اسمه حب قبل الزواج ويقول هذه خرابيط مراهقين..رفعت رأسي..وبعدين أذا كنت أنت يالرجل ماقدرت..تبيني أنا يالبنت أقدر..
حط فارس رأسه بين يدينه:هذي غلطة الكبار لاتدخلوا بشيء مايخصهم..
ثم تنهد وطلع..

====================

مر أسبوع وكل واحد عايش بعالمه الخاص..فارس ماكنت أشوفه ألا ماقل"وندر
كان يطلع الصباح ومايرجع ألا في وقت نومي..
والأكل كنت أكل لحالي أما هو كان يأكل بره..وما كان بين أي احتكاك..
الساعة ثمان....
....:هلا والله بميشو أسفرت وانورت واستهلت وامطرت
:ههههه هلا فيك شخبارك عبور
عبير:أنتي شخبار حبيب القلب معك..
:طيبين الحمدلله..
عبير:ها حلو الزواج..
ضحكت:تونا ماصار لنا ألا أسبوع يعني ما شفت خيره من شره..وأنا بقلبي ألا شفت اللي يذبح ويجرح شفت الشر بعينه..
عبير:اشتقت لك ياميشو والله كأنه شهر هالأسبوع بدونك
:حتى أنا موت أشتقت لكم..قوليلي كيفك أنتي وكيف الأهل
عبير:الحمد لله كلنا بخير..
قلت بهمس:وأخبار قلبك..أن شاء الله بدأ ينسى..
تنهدت عبير:ما اعتقد أني بنساه..تدرين أن زواجه تتحدد بشهر سبعة..
:وبتحضرين الزواج..
عبير:أكيد لا..كافي أني حضرت الملكة وكنت بموت فيها..
شفت فارس داخل..
:أوكي عبير أكلمك بعدين أن شاء الله ألحين فارس عندي
عبير وتغير صوتها:من شاف أحبابه نسى أصحابه..
:عبير مع السلامة..
عبير:هههه مع السلامة..

=====================================
جلس فارس بعد ماشغل التلفزيون..وجلس ينتقل بين القنوات..
استغربت جاي بدري..
ثبت على برنامج وجلسنا نتابع..
كان البرنامج مررة ممتع..
لكني جلست أنعس فيني نوم
..بس كنت أنتظر متى يقوم فارس عشان أنام..
لاحظ هالشيء فارس وقال:مشاعل البرنامج مطول وأنتي شكلك فيك نوم روحي نامي بغرفة النوم..
تكلمت بسرعة:وأنت وين بتنام ..
فارس:بنام هنيا..
وقفت وأنا فرحانة أني بنام في السرير تعبت وأنا أنام على الكنبة دخلت الغرفة..ولبست بجامة وردية بنوووتية كتير
وتمددت على السرير.. وماصدقت أني تمددت ألا على طول نمت..


======================================

سمعت صوت المنبه..صحيت ودخلت الحمام وغسلت وجهي وتوضيت ثم طلعت للغرفة..وصليت وقريت قرآن ثم تمددت على السرير شفت نور الصالة مفتوح من تحت الباب عرفت أنه صاحي ورجعت نمت..
الصباح وأنا أتقلب على السرير وأبعد شعري المتناثر على وجهي شفت فارس نايم جنبي..
استوعبت أنه نايم جنبي وقمت مفزوعة ودخلت الحمام..هذا وش جايبه عندي..
خذيت شور ثم طلعت للغرفة وخذيت لي ملابس ودخلت الحمام ونشفت شعري بالمنشفة ما قدرت أنشفه بالمجفف لأن فارس نايم..ولبست..
وبعدها طلعت للصالة وجلست قدام التلفزيون ومرت الدقايق..
وسمعت باب الغرفة ينفتح..لفيت صوبه شفت فارس ونزلت عيوني جلس على الكنبة..
فارس:أفطرتي..
:لا..
خذ فارس التلفون وطلب لنا..
..كنت أقول في نفسي شكله بيفطر معي غريبة..
:فارس ممكن تفسرلي وجودك في السرير مو أنت قلت بتنام في الصالة..
فارس:بصراحة البارحة نومة الكنبة مرة أتعبتني ماعرفت أنام عليها..وشلون كنتي مستحملتها أسبوع وأنتي نايمة عليها..
:على الأقل النومة على الكنبة أريح من النومة بجنب واحد مجبور علي..
ما جاوب علي فارس لأن الفطور وصل..
افطرنا بس أنا ما أفطرت زين لأني ماعرفت أكل وهو عندي..

======================================

انتهيت من فطوري وطلعت أغسل ثم رجعت أجلس بالصالة..
وجلس فارس جنبي بعد ما انتهى من فطوره وغسل..
فارس:مشاعل وش رأيك اليوم نتغدى برى ونتشمى..
فتحت فمي وقلت مستغربة فارس يبي يطلعني:ها..
ضحك فارس:وش اللي ها..
:حبيبي أنت جاد ولا تمزح..
فارس:وش قلتي..
:أقول أنت جاد ولا تمزح
فارس:لا في كلمة قبل أنت..
انتبهت لعمري واستحيت:طلعت عفوية..
قام فارس وقال:المهم الظهر أبيك تكونين جاهزة عشان نطلع..وطلع


======================================

الساعة ثنتين ونص ..
كنت جاهزة وجالسة انتظر فارس ..
دخل فارس وشافني جاهزة ..
فارس:يله مشاعل طلعنا
وقفت ولما طلعنا من الفندق مسك أيدي..
حسيت برود في أطراف أيدي سحبت أيدي..بس ما قدرت لأنه كان ماسكني بقوة..
وصلنا للمطعم كانت ديكوراته مرة حلوة وأجواه من داخل أجواء رومانسية من ناحية الألوان والأضاءات جلسنا في طاولة بالزواية..
فارس:وش تبيني تتغدي يامشاعل..
كنت محتارة وش أطلب في الأخير قررت أقوله:أطلب على ذوقك
فارس:أوكي
نادى الجرسون وطلب..
جلست أطالع بالناس حولي
شفت وحده محجبة..
اللي لفتني لها أن في واحد جالس قبالها وشكله زوجها ألا أكيد لأنه ماسك أيديها برومانسية وجالس يتكلم وهي منزلة رأسها وبس تبتسم..بصراحة كان منظرهم مررة رومانسي..
وصل الغداء ..
وأكلنا بهدوء ..بعد ما انتهيت..سرحت..
فارس:مشاعل..مشاعل وين رحتي..
انتهبت له وجلست أتكلم لا شعوريا":فارس شوف اللي جالسين على الطاولة اللي على يمينك..
لف فارس:أي طاولة..
:اللي جالسة فيها المرأة المتحجبة..
فارس انتبه لهم:وش فيهم
رديت وأنا لازالت أتكلم من غير شعور:أشكالهم مرة رومانسي
..شكلهم توهم متزوجين مثلنا
ما رد علي فارس وتعابير وجهه
تغيرت..ونادى الجرسون..
فارس:The bill please
وبعد مادفع فارس الحساب..وقف وقال:يله قومي نتمشى..
حسيت أني متضايقة ووقفت:لا فارس نرجع للفندق..
وقف فارس جنبي ومسك أيدي وابتسم:أقول أنتي شكلك تعودي على العزلة..
..مو أنت اللي معودني يالحبيب..
طلعنا من المطعم..
لفيت عليه وسحبت أيدي بقوة من وسط أيده:فارس أرجوك خلينا نرجع للفندق..
فارس:مشاعل وش فيك
صديت عنه:ما فيني شيء

======================================

دخلنا جناحنا....
رميت شنطتي على الكنبة.. وجلست وحطيت أيدي عرأسي
جلس فارس جنبي..
فارس وهو معصب:مشاعل أنتي وش فيك
:قلت لك ما فيني شيء
فارس مازال بعصبيته:وش ما فيك شيء أحنا يوم دخلنا المطعم كنت هادية وش حلاتك وش اللي أقلبك فجأة..
نزلت رأسي عشان مايشوف دموعي:يهمك تعرف وش اللي مضايقني
تنهد فارس:أكيد يهمني
طالعت فيه..
فارس:مشاعل قولي وش اللي ضايقك ونزل دموعك..ومسح دموعي بأيده..
..آآه يافارس وش أقول..أقول أني متضايقة من حياتي معك..من تعاملك وبرودك من حبك لغيري..وألا الرومانسية اللي شفتها اليوم بين البنت المتحجبة واللي معها هيضت فيني مشاعر كانت خامدة بسبب البرود اللي عايشينه..
فارس:مشاعل ماتبين تتكلمين تقولين وش مضايقك
لازمت السكوت..
فارس:كيفك لا تتكلمين بس تصدقين الشرهة مو عليك الشرهة علي أنا اللي مضيق روحي علشان وحدة ماتستاهل
قام فارس ودخل غرفة النوم
..حسيت بحرارة على خدي..وكانت دموعي..ومسحتها وحاولت أحبسها لأنو خسارة دموعي تنزل عشان أنسان مايستاهلها..

======================================

مر الشهر ولا كلمة ولا نظرة بين قلبين ..قلبين ماجمعهم الحب من ناحية طرفين..
رجعنا للسعودية..
ووصلنا مطار الملك عبدالعزيز بجدة الساعة ثمان..
وقرر فارس نرتاح واليوم الثاني نطلع لمكة عشان نأخذ عمرة..
أول مادخلت الجناح جلست على الكنبة ولماشفت فارس راح لغرفة النوم..
على طول نمت من تعب السفر..
الساعة عشر الصبح طلعنا لمكة واعتمرنا ثم رجعنا للفندق اللي في جدة..
كانت نفسيتي بعد العمرة متحسنة كثيررر..
أول مادخلنا الفندق..
اتصل فارس على أهله..
فارس:هلا والله بالغالية..أيه الحمدلله خلصنا عمرتنا..هههه لامدامني اللي مأخذها مشاعل لاتشيلني هم..أيه عندي
فارس لف صوبي:مشاعل أمي تبي تكلمك..
خذيت الجوال:هلا خالتي
أم فارس بفرح:هلا والله بمرة الغالي..كيفك وكيف فارس معك
:بخير..ناظرت في فارس.. وفارس مو مقصر معي في شيء
أم فارس:الحمدلله..
:خالتي أنتي كيف حالك وحال عمي
أم فارس:الحمدلله كلنا بخير يالغالية..متى عاد بتجون الرياض..
:ما أدري والله عن فارس ياخالتي..
أم فارس:أجل عطيني أساله..
مديت الجوال لفارس..
فارس:هلا يالغالية..الساعة تسع أن شاء الله..ولا يهمك..يله مع السلامة
..سكر فارس الجوال ودخل لغرفة النوم..
....:ألو
:أهلين مامي
أمي بفرح:هلا هلا والله ببنيتي كيفك..
:بخير الحمدلله أنتوا كيفكم
أمي:كلنا الحمدلله بخير أنتوا وش أخبار عمرتكم خلصتوا وألا توكم باقي..
:لا الحمدلله انتهينا وألحين أحنا في جدة..
أمي:طيب طيب أزعجتيني
باستغرب:أنا مامي أزعجتك
أمي:هههه لاياقلب أمها هذي شجون أزعجتني تبي تكلمك..
:عطينها مامي اشتقت لها..
أمي:ها أخذيها..
شجون وهي شوية وتبكي:هلا بميشو اشتقت لك..
:حتى أنا مشتاقة لك..
شجون:متى تجون للرياض تراي كثير مشتاقة..
:الليلة أن شاء الله الساعة٩..
شجون:طيب الليلة بتجينا
:ما أدري عن فارس بس يمكن بكرة أن شاء الله..
..جلسنا نسولف حوالي ربع ساعة ثم سكرت..
رحت أصلي المغرب بعد ماخلصت تمددت على الكنبة
طلع فارس وهو كاشخ عالأخير..وطلع من الجناح بدون مايتكلم..غريبة وين رايح..وأنا وش علي منه..أخذت شاور ولبست برومودا جينز رمادي وبلوزة سماوية طايحة من عند الأكتاف وحطيت ميك أب خفيف..وبعدها بساعة رجع فارس..تعشينا ثم طلعنا للمطار وصلنا الرياض تقريبا الساعة ١١ ..
دخلنا بيت عمي فواز وسلمنا عليهم وجلسنا نسولف شوي
ثم طلعت أنا وفارس لجناحنا..نمت في الصالة بعد ماخذيت لحاف ووسادة..

======================================


المغرب..
جات الكوافيرة ليندا لأنو عمي فواز مسوي حفلة لفارس ولي..
وعملت الكوافيرة لي تسريحة كيرلي..وعملت ميك أب صارخ مع اني رفضت بس نهاد أقنعتني..ولبست فستان أسود حرير مع فضي مخصر لما خلصت من اللبس طلعت من غرفة التبديل..
الكوافيرة ليندا:ماشاءالله ياميشو دانتي حلوة كثير..
ابتسمت:عيونك الحلوة..
نهاد وهي داخلة:قمر قمر يابنت عمي بسم الله عليك
الكوافيرة ليندا وهي تشيل أدواتها:يله ياصبايا مع السلامة
:مع السلامة
طلعت الكوافيرة ليندا مع مشرفة القصر نوريهان عشان توصلها لتحت..
:نهود كيفك مع سالم..
نهاد:بصراحة مرة طيب وحبوب وفوق هذا رومانسي لدرجة ماتتصورينها..بس أذا زعل وااو ما يرضى بسرعة..
:الله يعينك عليه هذا زعله كايد..
نهاد:أيه والله..أنتي كيفك مع فارس..
:لا الحمد لله مرتاحة معه كثير..
سمعنا آذان العشاء..وأستأذنت نهاد تصلي..صليت وبعد ما انتهيت نزلت عند خالتي..
وصلت أختي نورة وزوجها سعود..
أول ما شفتها ضميتها ثم بعدها سلمت على خالتي ونهاد..جلست بالصالة الثانية عشان سعود بيدخل بيسلم على أهله وكانت معاي نورة..
:كيفك النوري..
نورة:الحمدلله بخير أنتي اللي كيفك وكيف أمورك مع فارس
:الحمدلله أنا بخير ومرتاحة مع فارس..ألا تعالي أشوف بطنك..
نورة:هههههه توو مو واضح..
:وقفي أبي أشوف..
وقفت نورة وكان بطنها شوي بارز..
:تصدقين أني فرحانة لأني بصير خالة..
جلست نورة:أنتي مافيك شيء..
قلت بغباء:فيني أيش..
نورة وهي تبتسم:يعني مافي حمل..
عقدت حواجبي:حبيتي لا تفاؤلين علي لسى على الحمل ومتاعبه وبعدين ما صار لنا ألا شهر..
دخلت نهاد وقالت أن سعود طلع وطلعنا عند خالتي أم فارس..
الساعة تسع الكل اجتمع أهلي وأهل عمي منصور وعماتي وخالات فارس وجدته وصديقاتي وطبعا"غادة جاية كانت كالعادة مبهرة بجمالها الناعم..
كنت جالسة مع البنات..وبين لحظة ولحظة تطيح عيني على غادة اللي كلما لي أحاول أتجنب اطالعه لأنها تذكرني بآلمي وجرحي وهمي..ماكنت أبي أحقد عليها أو أكره لأنها مالها ذنب بحب فارس لها..
الساعة١٢راحوا الضيوف وما عاد باقي ألا أم عساف وبناتها غادة وغلا..
وبعدها بفترة دخلوا فارس وسعود عشان يسلمون على خالتهم..
دخلنا أنا وبنات أم عساف ومعانا نورة ونهاد المجلس..بعد دقايق دخلوا علينا خالتي أم فارس وأختها أم عساف وجلسوا معانا..
رن جوالي..
طالعت الرقم وحلصته فارس يتصل..
:هلا
فارس:مشاعل تعالي فوق أبيك
:أن شاء الله
سكرت الجوال واستأدنت..
وطلعت لفارس..
وأول مادخلت الجناح شفته واقف في الصالة..
:ها فارس وش كنت تبي..
فارس:الملف اللي العصر كان على الكمودنية وينه..
:حطيته على مكتبك..
راح للمكتب..
وبعدها بثواني..
دخلت عليه:وش تبي فيه بهالوقت..
فارس وهو يطلع من المكتب وبيده الملف:بعطيه سعود بيمشي ألحين..
:بيمشون ألحين للخبر..
فارس:أيه بكره عنده شغل ضروري..
قرب مني ومسك خصلات من شعري المنثورة على كتفي
فارس:تصدقين أنك اليوم بدر..
استحيت بس طنشته..وفتحت الباب وطلعنا من الجناح..وسمعنا صوت ضحك وشفنا نهاد وغادة..وكانت نهاد متجهة لغرفتها مع غادة..
وأول ما شافتنا غادة على طول ركضت لغرفة نهاد..
لفيت أنا على طول لفارس اللي وقف يطالع في غادة لما دخلت الغرفة..
تجمعت الدموع بعيني..عالأقل يحترم وقفتي جنبه..
أما نهاد طلعت ورى غادة..
وفارس اللي ما أحترم وقفتي جنبه بعد ما دخلت الحبيبة دخل الاصنصير..

=====================================
دخلت الجناح وأنا منهارة وجلست على الكنبة ورفعت رجلي لصدري ولميت أيدي على رجولي ورأسي عليه..وبكيت بصمت..مرت الثواني والدقايق..
سمعت ضرب عالباب..مسحت دموعي ونزلت رجولي..وخذيت نفس قبل مافتح الباب..
فتحته وشفت نورة..
نورة:وينك..انتبهت لعيوني..مشاعل وش في شكلك وعيونك كذا..
:لا تخافين بس تعبانة شوي..
نورة وبخوف:تبين نأخذك المستشفى..
:لا لا ما يحتاج أخذت حبة بنادول..
نورة:أوكي حبيبتي أنا جاية أسلم عليك قبل ما أمشي للخبر..
:ليه ماتجلسين لبكرة عشان تحضرين زوارتي<حفلة يعملونها الأهل أذا جت بنتهم من شهر العسل..
نورة:بصراحة نفسي أحضر..بس سعود عندي شغل ضروري..
سلمت عليها:طيب طمنيني أذا وصلتوا..
نورة:أن شاء الله..

======================================


صحيت على الساعة ٣ الفجر..
صحيت من البرد كانت الصالة مرة باردة كثير كثير..
وكنت أحس بصداع قمت من مكاني ودخلت غرفة النوم ماحصلت حد..خذيت شور دافيء
ثم طلعت ولبست وصليت الفجر وقريت قرآن وبعدما خلصت خذيت اللحاف وطلعت للصالة وشفت فارس داخل وشكله مهموم وتعبان عالآخر وشماغه راميه على كتفه وعقاله وطاقيته في يديه وكأنه في مصيبة..
بصراحة خفت ونسيت زعلي ورميت اللي بيدي وقربت منه ومسكت يده..
:فارس وش فيك..في شيء صاير..
بعد فارس أيدي..
فارس وبحقد:روحي وراك مو رايق لك..تنهد وكمل..ياليت غادة أهي اللي بمكانك بس..
..عرفت أنه متضايق عشان غادة..وسحبت أيدي..ونزلت رأسي ونزلت دمعة ألم وجرح..
تركني ودخل الغرفة..جلست على الكنبة وحضنت وسادتي بقوة..وكأني أبي أفرغ شحنات القهر فيها..
وبعدها نمت بصعوبة بالغة..

======================================

صحيت على الساعة٩ غسلت ولبست جلابية فخمة باللونين الفوشي والعشبي وحطيت ميك آب خفيف وتعطرت ولبست اكسسورات مناسبة للجلابية..
نزلت للصالة وحصلت عمي فواز وخالتي أم فارس وفارس ونهاد
:السلام عليكم
الكل:وعليكم السلام
حبيت رأس عمي وخالتي
أم فارس:مشاعل وش في شكلك أنتي تعبانة
ابتسمت:لا يا خالتي مافيني شيء..
عمي:يا مشاعل والله أن شكلك يقول أنك تعبانة قولي لي وش فيك..
..ماكنت عارفة وش أقول مع أني جسمي مرة حار وأحس بصداع..بس قلت:عمي صدقيني مافيني شيء
أم فارس وهي تبتسم:فارس بعد الفطور خذ زوجتك للمستشفى يمكن تكون حامل..
على طول طالعت في فارس اللي كانت ملامحه باردة..
فارس:أن شاء الله يماه

======================================

أفطرنا وبعدها خذيت عباتي عشان أطلع المستشفى تحت ضغوط خالتي..
ركبنا السيارة أنا وفارس..
وأخذني فارس للمستشفى
قاسوا حرارتي وكانت مرتفعة..وكانوا بياخذوا مني تحاليل عشان يشوفوا أنا حامل والأ لا بس أنا رفضت وقلت لهم أني متأكدة أني مب حامل..
المهم عطوني مغذي وطلعنا من المستشفى تقريبا الساعة١١ونص..
أول مادخلنا البيت شافتنا خالتي
أم فارس:ها بشروا
فارس:بس معها حرارة والحمدلله بعد ماعطوها مغذي تحسنت..
أم فارس بضيقة:يعني ماهي بحامل..
فارس برود:لا تونا على العيال
أم فارس:وش اللي تونا..أنت مانت بصغير..
فارس بنفس البرود:يماه أنا تعبان بروح أرتاح فوق
أم فارس بحنان الأم:روح ياولدي ارتاح وأنتي بعد يامشاعل ارتاحي
صعدنا لجناحنا..
دخل فارس غرفة النوم وأنا رميت الطرحة والعباية على الصوفا..وسحبت الشباصة من شعري وتمددت وجلست أفكر بس ماطولت في التفكير لأن النعاس داعب جفوني


======================================
حسيت أنا حد جالس يهزني..فتحت عيوني ببطء وبعدت شعري عن وجهي..
فارس:مشاعل قومي صلي الظهر الساعة وحدة..
:طيب ألحين بصحى..
صحيت وخذيت شور وتوضيت وصليت الظهر ثم نزلت تحت عند خالتي أم فارس ونهاد
أم فارس:هلا بالغالية شخبارك ألحين
:الحمدلله بخير..أقول نهاد متى بتطلعون لجدة..
نهاد وبمزح:ليه تسألين شكلك تبين الفكة مني..
:لا والله مو قصدي..بس مجرد سؤال..
نهاد:بكرة أن شاء الله..
:حلو يعني بتحضرين الحفلة اليوم..
:أن شاء الله..

======================================


%%الباارت الخامس%%

نزل فارس اللي كان مشغول في مكتبه..
فارس:السلام عليكم..
الكل:وعليكم السلام..
أم فارس:فارس..
جلس فارس:هلا..
أم فارس:بكرة العصر أن شاء الله جدتك وخوالك وخالاتك بيجتمعون بالمزرعة..وبنطلع أنا وأبوك أن شاء الله لها..وش رأيك تطلع معانا أنت وزوجتك..
فارس:ماعندي مانع يالغالية..
قلت بنفسي<..أكيد ماعندك مانع مادامك بتكون قريب من حبيبتك..
نهاد وبصوت مقهور:قهر بتجتمعون..وأنا بكون جالسة لحالي بجدة..
فارس وهو يبتسم:عندك سلومتك يكفي..
نهاد:المشكلة سلومتي ماراح يفضى لي طول الوقت..أكيد بينشغل بالعمل..
طالعت نهاد بصدمة..معقولة ما استحت..عجيبة هالبنت..
أم فارس:وأنتي نازعة الحياء..استحي..
نهاد وبزعل:ماما عادي..إيزي زوجي وحلالي..
عصبت أم فارس..
وضحك فارس على نهاد اللي بوزت..وابتسمت لضحكته..ياحلاته وهو يضحك..التفت لي..وعلى طول نزلت عيوني بحضني وأنا منحرجة..
جت نوريهان المشرفة:الغداء جاهز..
فارس:بس الوالد توى ماجاء..
أم فارس:أبوك ماراح يتغدى هنا مشغول..على ما اعتقد عنده اجتماع..
وبعد ما انتهيت من الغداء طلعت لجناحي اجهز شنطتي أنا وفارس عشان طلعتنا بكرة للمزرعة..


==================

المغرب..تجهزت للحفلة اللي عند أهلي..
وعملت الكوافيرة لي ميك أب ناعم وشعري عملت فيه تسريحة بسيطة ثم طلعت بعد ما انتهت لبست فستان ليموني ولبست طقم ألماس راقي مرة كنت هالمرة راضية على نفسي لأن اللون طالع جنان ومناسب لبشرتي البيضاء..دخل فارس وأنا جالسة قدام المراية وألبس ساعتي..
ولما كان بيدخل غرفة التبديل..ناديته:فارس..التفت..
:متى بنطلع لأهلي..
فارس:الساعة ثمان أن شاء الله..
:اممم ليه مانمشي ألحين أنا أبي أجلس مع أهلي قبل مايجون الضيوف..
فارس وهو يدخل الغرفة:أنا ألحين مشغول..
وقفت لعند باب الغرفة:طيب بروح مع سواق خالتي..
فارس وهو يفتح الدولاب وبلامبالاة:كيفك..
ما صدقت خبر ألا على طول لبست عبايتي..ونزلت وحصلت خالتي ونهاد أستأذنت منهم وطلعت..

=========================================

كنت مستمتعة بجلستي مع أمي وشجون وأخواني لولا أن في الجلسة شوية رسمية لوجود أبوي..
الساعة ثمان..
بدوا الناس يجون..
وبالصالة الجانبية مع البنات..
كنت جالسة مع رفيقة دربي مرام..
مرام:ميشو..
:عيونها..
مرام:تسلم لي عيونك..اممم ممكن اسالك..
:تفضلي قلبي..
مرام:أنتي مرتاحة مع فارس..
عقدت حواجبي مستغربة:أيه الحمد لله..بس ليه تسألين..
مرام:ما أدري أحس أنك مو مرتاحة..يعني ما أشوفك تتكلمي كثير عن شهر العسل..وعن حياتك مع فارس..مثل سجى أول ماتزوجت وأي زوجة لسى متزوجة..ألا أذا حد سألك..وحتى في الملكة ما تكلمي عن مكالماتك معاه..
تنهدت بداخلي وقلت وبابتسامة أجبرت نفسي فيها:مرومي أنتي تعرفيني طبعي خجول كثير..وبصراحة استحي أتكلم عن فارس..
مرام:طيب ليكون زعلتي على لقافتي وسؤالي..
:لا عادي حبيبتي..ألا تعالي لمى ما تحدد زواجها..
مرام:لا أخر مرة كلمتها تقول لسى ما تتحدد..يمكن بعد رمضان أن شاء الله
:غريبة هي تقول احتمال كبير يكون بالعطلة..
مرام:تصدقين أنا مستغربة صارلهم سنتين متملكين ولحد الآن ماتزوجوا هي وفيصل مع أنو بيحبون بعض كثير..
:يمكن الرجل عنده مشاكل مادية..
مرام:يمكن..الله يعينها ويوفقها بس..
:آمين..
الساعة ١٢ونص..
اتصل فارس علي
:هلا فارس
فارس وبصوت أمر:يله طلعي انتظرك..وشوفي أمي ونهاد بيرجعون معانا وألا لا..
:فارس أنا أبي أنام عند أهلي الليلة..
فارس بدون نفس:أوكي..بس أسألي أهلي بيرجعوا معي..
:لسى الساعة١٢ونص خلهم يجلسون..
فارس:اجل يله مع السلامة..
ثم سكر الخط..

===========================
طلعت غرفتي بعد ماراح الكل..ورميت نفسي عالسرير بالعرض بتعب..أحس جسمي كله متكسر..سمعت ضرب عالباب..وقفت وفتحته..
:هلا بندر..
بندر:ليكون بتنامين وأنا أزعجتك..
:لا أصلا مافيني نوم..
بندر:أوكي أنا جاي اسهر معك لأني أنا بعد مافيني نوم..
فتحت الباب:حياك تفضل..
ابتسم بندر ودخل وجلس عالكرسي..وجلست قدامه عطرف السرير وأنا متربعة..
وأخذنا نسولف..
بندر:ألا صحيح عارفة أن الوالد يفكر زوجوني..
قلت متفجأة:صدق..
بندر:آيه..
:أجل العروس علي..
بندر:ومين أن شاء الله العروس..
:وفي غيرها عبير بنت خالي..وغمزة بعيني..أكيد عجبتك..عبير عيني عليها باردة جمالها آسر..ومو بعيدة أنها ألحين محتلة جزء من تفكيرك بعد ما شفتها..
ضحك بندر:وش إعجاب ومحتلة تفكيري شكلك تقرين روايات كثير..
عقدت حواجبي مستغربة:ألحين وش دخل الروايات بعبير..
بندر:حبيبتي أولا أنا في لندن شفت بنات أحلى منها ولا هموني أو حركوا فيني شعرة..ثانيا مافي إعجاب أو حب من نظرة ألا في القصص والروايات..وثالثا والأهم العروس خلاص اختارها الوالد..
قلت وبخوف أنها تكون اللي في بالي:ومين هي..
بندر:جمانة بنت عمي سالم..
قلت بقرف:جمانة..
بندر:أيه..وش فيك تقولينها وكأنك متقرفة..
:بندر جمانة ماتصلحك..
بندر:ليه وش فيها..
:البنت حلوة وكيوت بس مغرور بقوة..وثقيلة طينة..وأنت ما شاء الله خفيف دم ومتواضع..بصراحة ماتليقون لبعض..
بندر وقف:والله أذا كانت كذا أنا أعرف شلون أكسر هالغرور..يله أنا بطلع ألحين أنام تصبحين على خير..
:وأنت من أهله..
طلع بندر وأنا مقهورة ليش أنه بيأخذ جمانة..يارب أن جمانة ما تكون من نصيبه يارب..
رحت بدلت فستاني وخذيت شاور ولبست بيجامة و نمت

========================================


العصر..نزلت تحت ولا حصلت حد..ناديت روزي وسألتها وقالت ان امي طلعت تزور صاحبتها بالمستشفى مسوية عملية زايدة وشجون لسى نايمة..
دخل خلدون اللي جاء من التحفيظ:السلام عليكم..
:وعليكم السلام..هلا خلدون كيفك في التحفيظ..
خلدون وبراءة طفولة:الحمد لله حفظت الجزء الثلاثون كله..
ونزلت لمستواه..وبسته:ما شاء الله..بهالمناسبة راح أجيب لك هدية..اطلب واتدلل وش تبي هديتك..
خلدون:كيفك أنتي..
:اوكي راح اجيب لك أحلى هدية أن شاء الله..
باسني خلدون:مشكورة ميشو
ابتسمت:العفو..
وطلع خلدون لغرفته يبدل..وجلست أنا بالصالة..
دخل بندر اللي جاي من برى:سلام عليكم
:وعليكم السلام..
بندر :مشاعل أنا بطلع لغرفتي أريح وأنام صحيني المغرب خلاص..
:وين تنام اجلس معي شوي أنا طفشانة لحالي..
بندر وهو يتثاوب ويحط يده على فمه:تعبان والله..روحي اجلسي مع خالد اعتقد أنه في بيت الشعر لأني شفت أنواره مشغلة وسيارته هينا..يله بطلع أنام..
طلعت من الباب الرئيسي وطالعت بالسيارات من بعيد وماحصلت غير سيارة خالد وسيارة بندر يعني مافي حد من أصحاب خالد في بيت الشعر..لأن أخواني مايجلسون كثير في بيت الشعر ألا أذا كانو أصحابهم عندهم وحبيت أتاكد..
مشيت لبيت الشعر..ودخلته وقلت بصوت عالي وأنا أدخل عشان أخوف خالد:أااااهلين خلوددددي..
وقفت مصدومة لما شفت شاب جالس قدامي ولابس سبورت..سبحان اللي
خلقه..عمري ماشفت رجل بهالوسامة..وكان يطالع بعيوني وكأنه يتأملها..وماقدرت أتحرك<لا يروح بالكم بعيد وتعتقدون عشان جماله..لأنو ما اعتقد يجذبني حد غير فارس..بس من صدمتي ماقدرت أتحرك..
استوعبت لحالي لما نزل عيونه..
شهقت وأنا أحط يدي على فمي..وعلى أطول رجعت بأدراجي لورى..وما كنت أدري أنا رؤيتي لهالشاب بتبدأ لي معأناة ثانية..
دخلت القصر وسكرت الباب وتسندت عليه..وأنا أحاول أهدي من توتري..نظراته تحسسني بالارتباك والتوتر..خذيت كذا نفس حتى هديت..وطلعت لغرفتي..
وأنا متجهة لغرفتي شفت خالد طالع من غرفته وهو بعد لابس سبورت ومعه شنطته الرياضية..
وقال بحنانه المعروف:ميشو أنا طالع للنادي..توصيني على شيء قبل أطلع..
ابتسم:لا سلامتك..
خالد:يله مع السلامة..
:مع السلامة..
دخلت غرفتي وجلست عالسرير..أفكر بالموقف اللي حصل قبل شوي..رن جوالي..
ما أدري ليه ارتبكت لما شفت اسم فارس بهاللحظة..
حاولت أحفظ على توازن صوتي ورديت:ألو..
فارس:هلا مشاعل يله طلعي أنا تحت انتظرك عشان نمشي للمزرعة..
:أن شاء الله..
وسكرت من فارس وأخذت عبايتي ونزلت..

================================

طلعت لفارس..وحصلته واقف يسولف مع خالد وصديقه..توترت كثيرر..وركبت السيارة..وبعد ثواني ركب فارس السيارة وركبوا خالد وصديقه سيارتهم..
فارس وبرود:السلام عليكم
:وعليكم السلام
حرك فارس السيارة..وكنا ساكتين طول الطريق..وما بين أي كلام..
وحسيت بملل فظيع بعد ماقطعنا مشوار ساعة..
التفت على فارس:فارس متى بنوصل أن شاء الله..
فارس:باقي نص ساعة ونوصل أن شاء الله..
آووف..نص ساعة كثير..يارب تصبرني..
اسندت رأسي وجلست اطالع بالطريق..ولا شعوريا نمت..
حسيت بأيد كبيرة تلمس أيدي..فزيت من نومي..
فارس:بسم الله عليك وش فيك..
سحبت أيدي من تحت أيده..ونزلت عيوني من دون أي كلمة ومستحية من تصرفي..
فارس:عالعموم أنا حبيبت أصحيك لأنا وصلنا..
رفعت رأسي وكنا لسى داخلين المزرعة وكان فيه خمس فلل روعة جنب بعض..ووقف فارس عند وحدة منهم..
فارس:يله نزلي..
شبكت ايدي متوترة..وطالعة الفلة بخوف..
فارس:وش فيك ما تنزلين..
:ما أدري أحس أني متوترة ومستحية منهم..
ابتسم فارس ابتسامة يطمني فيه..وحط ايده على أيدي المشبكة بعض:تطمنيني أمي موجودة داخل..
ابتسمت..وعدلت طرحتي ونقابي..ونزلت..
دخلت وأنا أحس نفسي غريبة..سلمت وأنا ابحث بعيوني عن خالتي..ردوا السلام علي ووقفوا يسلمو سلمت وجلست بعدها جنب خالتي..

====================

طلعت مع خالتي أصلي المغرب..وبعد ماخلصت كنت بدخل مجلس الحريم الكبار..بس شافتني غلا اللي كانت نازلة من فوق وهي بعمري ومعها أماني..
غلا:مشاعل..
ابتسمت:هلا..
غلا:تعالي معانا نجلس مع البنات..
:أوكي يله..
كانوا البنات جالسات بمجلس ثاني أكبر من المجلس الأول..
جلست معهم وكانوا ثمان بنات غادة وغلا..وريما وأماني بنات خالتهم أم ماجد..وندى بنت خالهم أبو يوسف..والبندري والعنود والجوهرة بنات خالهم أبو الوليد..والمتزوجات اللي فيهم هم ندى وريما..
وبصراحة كانوا فلة..وبعد ما تعشينا طلعنا نتمشى بالمزرعة..
وكان الجو حلو بالليل..
وبعدها بنص ساعة رجعنا..ورجعت مع خالتي لفلتنا..
وأول ما دخلنا الفلة طلعنا لفوق..ودلتني خالتي على غرفة فارس..ثم راحت تنام وأنا دخلت الغرفة..وحصلت شناطنا..أخذت لي بيجامة وخذيت شور ولبست وطلعت أرتب ملابسنا بالدولاب..
دخل فارس وسلم..ورديت السلام..ثم تمدد عالسرير من دون مايقول أي كلمة بعد ما اخذ له بيجامة وبدلها بالحمام..وأنا انشغلت بترتيب ملابسه..
فارس:مشاعل..وش رأيك بأهل أمي..
التفت وابتسمت:بصراحة ما توقعت أنهم كذا حبوبين كثير..خاصةً البنات فلة..
ابتسم فارس وقال:يعني أن شاء الله أنك انبسطتي اليوم..
:الحمدلله كثير..
استغربت من فارس هادي كثير..
فارس:طيب ماراح تنامين..
:بعد ماخلص اللي بيدي أن شاء الله..
فارس:طيب كمليه بكرة..لأني ما أعرف أنام والأنوار مشغلة..
:أن شاء الله..
سكرت الدولاب..وأنا متضايقة ما أبي أنام معه في نفس الغرفة..تنهدت وأنا اطلع السرير..
انتبهت لفارس لما قال:لا تخافي ماراح أقربك..لأن هذا أخر شيء أفكر فيه..
وعطاني ظهره..انقهرت مرة من غروره وحسيت برغبة مجنونة أني أمشخ وجهه بأظافري ونتف شعر رأسه..
تعوذت بالله من الشيطان ثم دخلت تحت اللحاف على الطرف بعد ما سكرت الأنوار..

===========================================

صحيت الساعة تسع الصباح..وخذيت شاور ولبست وبعدها صحيت فارس..وبعد ماجهزنا طلعت أنا وهو لفلة خاله أبو الوليد عشان يصبح على جدته..ودخلنا في المجلس وماكان في ألا الجدة وخالتي وخواتها وزوجات أخوانها اللي تغطوا لما دخل فارس..
فارس وهو يحب رأس جدته:صبحك الله بالخير يالغالية..
الجدة حصة:هلا والله اجلس ياوليدي اجلس..
جلس فارس جنب جدته..
الجدة:أم الوليد يابنيتي صبي لفارس ولزوجته القهوة..
أخذت الدلة قبل أم الوليد:اصب عنك ياخالتي..
مديت للجدة فنجال قهوة وبعدها فارس..وجلست..
الجدة:ورى ماصبيت لعمرك..
:لا ياجدة ماحب أشربها بالصبح..
وجلس فارس يسولف مع جدته..وكان باين على الجدة أنها تغليه كثيررر..
وبعدها وقف فارس وأستأذن..تبعته بعيني حتى وصل الباب..لكن بغت تتطلع من مكانها بعد ماشفتها طايحة بين أيدين فارس..

==================

والتكملة بأذن الله بالبارت السادس

%%البارت السادس%%


وبعدها وقف فارس وأستأذن..تبعته عيني حتى وصل الباب..لكن بغت تتطلع من مكانها بعد ماشفتها طايحة بين أيدي فارس..

رجعت غادة لورى اللي طاحت بين أيدين فارس عند الباب لكن مازال فارس ماسكها..حسيت أن فارس مو حاس باللي حوله.. لكنه وأخيرا"نزل أيده وطلعت غادة بسرعة..وطلع هو بعدها بثواني.. التفت للي مو جودين وأنا أحاول أحبس دمعتي..لقيت الكل يطالعني..انحرجت من نظراتهم..

الجدة:الله يهديهن هالبنات المفروض يتأكدن أن مافي حد بالمجلس قبل مايدخلن..هم يعرفون أن العيال كل صبح يمرون علي..



أم فارس واللي أحس لون وجهها متغير:أيه والله..الله يهديهن بس..



مر الوقت وأنا أحاول أن تصرفاتي تكون طبيعية..حسيت أني كارهة هالمزرعة وهالطلعة بكبرها..بس اللي مريحني أن الليلة بنرجع للرياض أن شاء الله..لأنو فارس راح يبدأ دوامه بشركته بكرة..

المهم لما جاء الظهر صحوا البنات..وخذوا كم تهزيئة من الجدة لأنهم ماصحوا ألا متأخر..وكنت ألاحظ طول الوقت أن غادة مو على بعضها..يمكن من الموقف اللي حصلها الصباح بصراحة ماألومها موقف قو,ي..

================================




العصر..

بالمسبح اللي مغطى بالزجاجات العاكسة..كنت جالسة على طرف المسبح وألعب برجولي بالموية وبجنبي ندى..ونعلق على أشكال البنات وهم يسبحون..حسيت أن نفسيتي نوعا ما تحسنت..

رن جوالي..طالعت المتصل..

:هلا والله بمروم..



مرام:هلا فيك كيفك..



:بخير الحمد لله أنت اللي كيفك وش أخبارك..



مرام وبنبرة حزينة:حالي يامشاعل حتى العدو ما تسره..



وقفت وبعدت عن البنات:بسم الله عليك وش فيك..



مرام:تخيلي هالشايب أبو مضاوي زوجة جاسم متقدم لي..والملكة يوم الخميس والزواج بعدها بأسبوعين..



شهقت من الصدمة:أنتي وش جالسة تقولين يامرام جد اللي اسمعه..مرام وش اللي حادك تأخذين واحد كبير بالسن..



مرام:مشاعل مو بأيدي..والله مو بأيدي..



تنرفزت:كيف مو بأيديك..



مرام:جاسم أخوي ماهان عليه يرفض أبو حبيبته وقلبه..وأعطاه الموافقة وحدودا الملكة والزواج..



:وأخوك جاسم الحقير كيف يزوجك منه..



مرام:قلت لك ما هان عليه يرفض أبو حبيبته..ما يدري أن مضاوي وأبوها باين عليهم طمعانين بفلوسنا وحلالنا..مشاعل أنا ألحين شسوي..راح أنجن أذا أخذته..



:طيب خالتي ماتقدر تسوى شيء..



مرام:أمي مافيها شدة على جاسم..كافي المرض اللي هادها بالفراش..وأنتي تعرفين أن جاسم ماعنده احترم لأمي..يعني ماأظن بيهتم برأيها..



:مرام ما في ألا أنك تلجأي لله..وادعي أنه يكتبلك الخيرة..ماتدري يمكن زواجك من هالشايب خيرة لك..على الأقل بتفتكين من أخوك جاسم وتسلطه وشره..



مرام:وعاد أخذ شايب وداخل على طمع ولا أبو العقربة مضيوي..



:مرام استغفري ربك الواحد مايدري وين الخيرة فيه..وألحين قومي اقري لك قرآن حتى تهدى نفسيتك..



مرام:أن شاء الله..وأسفة أني أزعجتك بمشاكلي..



:أفا والله يامرام وشهالكلام.. أحنا أكثر من صديقات أذا ماشتكين لبعض لمين نشكي..ولا عاد تقولين هالكلام مرة ثانية وألا زعلت..



:أن شاء الله..يله ما أطول عليك مع السلامة..



:مع السلامة..

آآآه مافي حد مرتاح بهالدنيا..

=========================================





انسحبت من عند البنات بعد ماقلت أني بروح أرتاح لأني من الصبح صاحية..دخلت غرفتي وهنا اطلقت نهر دموعي اللي أصبحت لي مثل الصديق اللي يواسي..

جلست عالسرير وأنا احس أني متضايقة كثيررررر..موقف فارس وغادة كان متعبني واللي زاد علي موضوع مرام..رفيقة دربي وتوأم حياتي تعاني..

ركضت للحمام أرجع..أنا لما أتضايق كثير وتتعب نفسيتي مررة أحس أن معدتي تعصرني وتألمني..وبعد ماغسلت فمي..تسندت عالمغسلة وأنا أبكي..حسيت أني كارهة الدنيا ومافيها ومو طايقة شيء..

مشيت بخطوات متثاقلة للسرير..أبي أنام عالأقل الهروب للحل هذا ألقى الراحة..رميت نفسي عالسرير..

وفعلا"مابين أفكاري ودموعي نمت..

=======================================




فتحت عيوني بكسل..لما سمعت صوت الباب يتسكر..جلست وشفت فارس داخل..

فارس:السلام



وقفت وأنا اتجاه الحمام:وعليكم

السلام..



دخلت الحمام وغسلت وتوضيت استعداد لصلاة المغرب..

طلعت وشفت فارس مبدل ثوبه ولابس بنطلون وكت زيتي..وكان مبين جسمه الرياضي المعضل..

وكان واقف قدام المراية يمشط شعره لورى..

ما أدري ليه حبيت أتمشكل معه..يمكن لأني لحد الآن مقهورة من حركته الصبح..

وعلى فكرة مرات أذا كنت مقهورة أقول كلام مش حاسة فيه:فارس وش قلت الأدب هذي اللي سويته اليوم..كان ضميتها وبستها بعد..ليه ما أحترمت وجودي قدام أهلك..أصلن لو كنت محترم كان على طول ابتعد..بس شأقول غير أنك حقير..وما عندك احترام لغيرك

وما حسيت ألا وأنا طايحة عالأرض..بسبب الصفعة اللي أخذتها من فارس..حطيت يدي على خدي..وحبست دموعي بعيوني اللي ماقدرت أشوف بوضوح منها..

نزل فارس لمستواي وجلس على رجل واحدة وقرب من وجهي..وشد شعري وبصراخ:أنا محترم غصب عنك ياقليلة الحياء..وأن سمعتك تقولين هالكلام مرة ثانية ماراح تلومين نفسك..

ورماني ودزني برجله وطلع وسكر الباب بقوووة..



حسيت هالمرة بأهانة وذل عمري ماحسيت فيهم..وقفت وأنا أهدد وأتوعد:والله والله يافارس لأهنيك وأذلك والله لأبهذلك مثل ما أنت مسوي فيني..

======================================


بعد صلاة المغرب تجهزت..ولبست عبايتي..وصلني مسج من فارس(أطلعي انتظرك بره)

طلعت له وركبت السيارة من دون ما أقول شيء..

وشغل فارس سيارته ومشينا..

كان طريق المزرعة مزدوج لرايح والجاي وكان شوي مزوح طلع قدامنا جيب..

صرخت بكل قوتي وأنا أضم نفسي من الخوف:فـــــــــــاااااارس انــــــــتبه..



نزل فارس عن الطريق عالرمل وهو حده معصب على صاحب الجيب ويسب فيه..وبعد ماتأكدت أننا في آمان بكيت..

التفت علي فارس:مشاعل خلاص هدي..الحمدلله عدينا بسلامة وما صار شيء..



أخذت أبكي أكثر..لا تلوموني..اليوم تعرضت لضغوطات..الحبيبة اللي طاحت بحضن فارس قدام عيوني وصديقتي اللي تعاني وضرب فارس اللي تعرضت لها قبل ساعات واللي صار قبل شوي وكنا لولا رحمة الله بنكون بإعداد الموتى..



سحبني فارس لحضنه..وهو يمسح على شعري ويقرأ علي..كان صوته جنان وهو يقرأ..حسيت بالارتياح لما سمعت ترتيله..وبعد ماهديت رفع فارس رأسي وقال:ها كيفك ألحين..



استحيت من حالي..وعدلت جلستي:لا الحمد لله أحسن ألحين..



رفعت نقابي أمسح دموعي بالمنديل..لمس فارس خدي اللي أصفعه..طالعته وأنا مصدومة من حركته..

فارس:مشاعل أعذرني ماكان ودي أضربك بس أنتي الله يهداك نرفزتيني بكلامك..



نزلت رأسي:أنا آسفة ماكنت أدري وش أقول من قهري..



فارس:تغارين..



انصدمت من كلمته وقلت بتصريفه:المسألة مسألة احترام لا أكثر ولا أقل ومو غيرة..

حرك فارس من دون مايقول شيءومشينا..

====================================





مرت الأيام..وعلاقتي بفارس مافيه أي تطور..وكان كله مشغول بشغله..

فتحت الخدامة الباب..

دخلت:وين رغد..



رغد وهي جاية:هلا والله بميشو..



حبيتها بخدها:هلا فيك كيفك..



رغد:الحمد لله بخير أنتي اللي كيفك..



:بخير ولله الحمد..



رغد:تفضلي تفضلي



مشيت للصالة الرئيسية..وجلسنا نسولف..وجابت ريتا العصير ولما جات بتقدم لرغد بعد ما أخذت أنا..تعرقلت برجلها وطاحت وانكب العصير على بنطلون رغد..

رغد وهي معصبة:يالعمياء يالـثور ماتشوفـــــين..



ريتا:أنا آسفـ..



رغد وهي تقاطعها:خلاص انقلعي وراك..وخلي حد يجي يمسح اللي انكب..أنا بطلع أغير..أستأذن مشاعل



:أذنك معك..



..جت وحدة من الخدامات ومسحت العصير وبعد ما طلعت..رن جوالي بمسج من لمى..ياعمري اشتقت لها ..جلست أقرأ وسمعت خطوات تقترب وكنت أعتقد أنو رغد عشان كذا مارفعت رأسي..لكن سمعت صوت رجولي مبحوح..

:رغد أنا طالـــــ..



رفعت رأسي مصدومة..

هو..أيه..أيه نفسه اللي شفته في بيت الشعر..

قال وهو مازال يطالعني وكأنه مصدوم:أنتي..



سمعنا ضرب عالباب الرئيسي..وعلى طول طلع من الباب الثاني..

طلعت ريتا تفتح الباب وكانت مرام..سلمت عليها..ولاحظت أني متوترة..

مرام:ميشو وش فيك..ليه لونك مخطوف..



:ها لا مافيني شيء..



مرام:علي أنا ياميشو..



:صدقيني مافيني شيء..شكلك تتوهمين..



جت رغد وهي تقول:أهلين مرام..

ارتاحت أنا رغد جت بالوقت المناسب..

جت سجى وجلسنا لحد الساعة ١١..

رغد وبحزن:مرام حبيبتي خلاص ما في أمل إنك توقفين هالخطبة..

مرام وبصوت باين قد أيش مهموم:لا خلاص أنا رضيت بنصيبي اللي كتبه لي ربي..وتغير لصوتها لنبرة استهزاء..وبعدين في وحدة ترفض شايب وسيم مثل راجح اللي مافيه حتى شعرة وحدة سوداء..

دمعت عيوني من كلام مرام..

وقفت مرام:بنات انا أستأذن بمشي تأخرت على أمي مع السلامة..

رغد:لسى بدري..

مرام:عارفة بس ماقدر أترك أمي لحالها أكثر من كذا..

رغد:أوكي..بس لا تضيقن خلقك..أن شاء الله مايتم هالزواج..

مرام ومن كل قلبها:آآمين..

===================



اليوم الثاني....

نزلت تحت وحصلت خالتي وفارس..

:السلام عليكم



خالتي أم فارس وفارس:وعليكم السلام



بست رأسي خالتي أم فارس وجلست..



رن التلفون..وردت نوريهان..

نوريهان:مدام في ست عالتلفون بتريديك



ردت خالتي أم فارس:ألو..هلا بأم عساف..وشخبارك وأخبار عيالك..أنا الحمدلله بخير..ماشاءالله متى ..وهي وش رأيها..الله يكتب لها اللي فيه الخير..طيب سلميني عليها..يله مع السلامة..



أم فارس:أبشركم غادة خطبها طلال ولدعمتها وملكتهم أن شاء نهاية هالشهر..



فارس وملامح وجهه مصدومة:يماه غادة بنت خالتي بدرية



أم فارس:أيه

ناظرت في فارس اللي جد بدأوجهه يتلون..ثم طلع برى البيت بدون كلمة ثانية..

وبان خالتي أم فارس أنها تضايقت..



==============================




على الساعة١١ جا عمي اللي كان معزوم..

عمي فواز:السلام عليكم



..وعليكم السلام



جلس عمي فواز وقال:فارس وينه اتصلت عليه ثلاث مرات العشاء مايرد وش فيه..



:عمي جواله في غرفته مومعاه..



أم فارس بدأت تخاف على فارس:هو العصر طلع وهو زعلان ليكون صار فيه شيء..



عمي فواز:وش زعله



أم فارس:عشان غادة خطبها طلال ولد أ..أم فارس حست أنه جابت العيد عندي ولا كملت..



عمي فواز وهو يطالعني:وش هالكلام يانوال الله يهديك..بعدين فارس رجال مو بصغير تخافين عليه..أنا طالع أنام..

طلع عمي لغرفته

..ياحليلة خالتي وعمي مايعرفون أني عارفة بقصة حب فارس لغادة..

جلسنا أنا وخالتي نتنظر فارس بصراحة بديت أخاف

الساعة وحدة..

بدأ توتري يزيد

خاصة يوم خالتي جلست تبكي بصمت..



ام فارس:أنا بروح أقوم أبو فارس عشان يشوف وين راح ولدي..



جلست جنب خالتي:خالة أكيد ألحين فارس بيرجع..فارس رجال ياخالة لا تخافين عليه..حسيت بصداع..أنا بروح ياخالتي لغرفتي أبي أخذلي بندول أحس أن رأسي مصدع



أم فارس:بسم الله عليك

طلعت للجناح

وخذيت حبة بنادول وشربت كأسة موية..

انفتح الباب وشفت فارس داخل..

دخل وسكر الباب..

قلت من خوفي عليه:فــارس قلبي وين كنت..قلقتك عليك والله..



كان يطالعني بحقد..

قرب مني ومسكني من ذراعي بقوووووة وقال:لا تسوين نفسك خايفة..هذا أولاً وثانياً مالك دخل فيني وين كنت وين رحت..لاتدخلين فيني..فاهمة..

ثم دفني بعيد عنه..وعطاني ظهره..



نزلت دموعي بحرقة..أنا وش ذنبي أذا تزوجت حبيبته..قلت وبعصبية:فارس ترى مليت من حياتي معك طلقني طلقني..



التفت فارس:أوكي بس ماراح أطلقك ألحين



طالعته بعصبية:وليه مو انت ما تبيني..



فارس برود:وش يقول أهلنا والناس أذا طلقتك وأحنا ماصار لنا ألا شهر..

قلت وبحدة:أنا ما يهمني كلام حد..



فارس طنشني ودخل الغرفة وقبل مايدخل..طعني وزاد رصيد جروحه بقلبي..:لو علي أنا كان ماتزوجتك من البداية..ولا ضيعت غادة مابين أيدي

انهرت على الكنبة وأنا أضم نفسي وكانت دموعي تواسي جروحي اللي كل يوم تتجدد وتكبر..ياناس أحس أني مليت من دموعي..أبي أشكي لحد مليت وأنا أكتم بقلبي..لكن مافي غيره..هو الوحيد اللي راح يفرج عني..اتجهت لربي بصلاتي ..وبعدما خلصت قرت قرآن حتى حسيت بطمأنية..ماتدرون قد أيش ارتحت جبل وانزاح من صدري..

========================================

من بعد خطبة غادة وفارس مررررة متغير..عايش حياته بعيد عني ولا كأني زوجته..

واليوم ملكة غادة حبيبة حبيبي حسيت بأن من بعد خطبة غادة أن المسافات بيني أنا وفارس طالت أميال وأميال..

عرفت فيها أشكثر فارس يحبها واني المفروض اشيل حبه من قلبي حتى لو كان صعب..

العشاء....

كنت أجهز نفسي..سمعت ضرب عالباب..

فحته وحصلت نوريهان.كانت تبلغني انو خالتي راح تمشي للحفلة وتنتظرني..بس لسى ما انتهيت وقلت راح أجي مع فارس..

الساعة٩ تأخر فارس اتصلت ماكان يرد واتصلت ثانية مرة

بعد ماكان يرد..

خفت ليكون صار فيه شيء..جاني مسج..إلى أجمل أمرأة رأيتها~~إلى أجمل عيون تأملتها~~أهديك أجمل شعور أحمله لك~~ألا وهو الحب~~أحبك..

استغربت الرقم غريب يمكن غلطان..

بس ما اهتميت واتصلت على فارس مادري أربع خمس ست مرات..

رد..

فارس وبعصبية:نعم



قلت بخوف:فارس وينك



فارس:وش دخلك..أنتي وش تبين ألحين



:أبيك تأخذني عشان نحضر ملكة غادة



فارس:ماني بجايك ولا راح أحضر الملكة فهمتي ولا عاد تزعجيني

وسكر الخط بوجهي

طلعت لجناحي..وأنا كارهة نفسي وحياتي..الساعة 12 جاني مسج من فارس<أنا ألحين في جدة وياليتك تتطمني هلي وبكرة أن شاء الله بدق عليهم>

استغربت وش مسفرة جدة ..كيفه يروح للمريخ ماعاد يهمني..

=======================================




الصباح....

نزلت تحت عند عمي فواز وخالتي أم فارس



:السلام عليكم



عمي وخالتي:وعليكم السلام



عمي فواز:وراكم ماجيتوا أمس أنتي وزوجك



جلست:عمي أمس فارس راح لجدة



ام فارس:جدة وش عنده هناك



:والله ما أدري عنه ياخالة بس هو ارسل لي أمس ويقول طمني هلي أني في جدة



توه بيتكلم عمي رن جواله

عمي وبصوته الرجالي المريع:هلا بفارس..وينك..وأنت وش عندك بجدة..الله يشفيه..طيب متى بترجع..يوصل أن شاء الله..مع السلامة



عمي:فارس يسلم عليكم



أنا وخالتي:الله يسلمه



أم فارس:هو ليه مسافر لجدة



عمي:يقول أنه يبي يطمن على واحد من أصحابه في جدة متنوم بالمستشفى



أم فارس:الله يشفيه..طيب متى بيجي



عمي:يقول كله يومين وراجع أن شاء الله



وقف عمي وقال:يله أنا طالع للشركة

======================================


%%البارت السابع%%


العصر..في جناحي..
اتصلت على مرام..اللي كانت ملكتها قبل أيام..وكانت جداً بسيطة ما في غيري وصديقاتي اللي حضرنا..
مرام:هلا مشاعل..
:هلا فيك كيفك..
مرام وبتنهيده:ما أدري وش أقولك بس تعبانه بالحيل..
:سلامتك وش متعبك..
مرام:زواجي اللي من أبو مضاوي ألا بعد أيام متعبني..
:مرام كم مرة وأنا أقول لك الواحد ما يدري وين الخيرة فيه..يمكن زواجـ..
قاطعتني مرام بعصبية:مشاعل وش هالبرود كلما فتحت معك هالموضوع قلت لي يمكن خيرة وما أدري وش..وكملت بصوت باكي..بس ما تنلامين عايشه مع حبيب القلب بسعادة ومو حاسة باللي فيني..
قلت بصدمة:مــر..
لكن قاطعتني للمرة الثانية:أصلاً أنا الغبية اللي أشكي لك..
وسكرت الخط بوجهي..
دمعت عيوني أول مرة مرام تكلمي بهالأسلوب..آآآآآآه يا مرام أنا مو حاسة فيك وأنا قلبي يتقطع عليك..وتعتقدين بعد أني سعيدة مع فارس وأنا ما في زوجة أتعس مني..
بس ما راح ألومها اللي تمر فيه مو سهل..وصلني مسج ~~لو تمطر الدنيا نسيان ما أنساك
وكل قطرة من مطرها تجبرني بذكراك~~
وكان الرقم الغريب..هذا وش قصته..رميت الجوال وأنا حدي متضايقة من تصرف مرام ومو رايقة لأي شيء..

=============================


سمعت ضرب عالباب.فتحته وفرحت لما شفت نورة ..
:هلا والله بالغلا..
نورة:هلا فيك شخبارك..
:أنا الحمد لله بخير..أنتي كيف صحتك وصحة النونو..
نورة:لا الحمد لله صحتنا كويسة..ألا تعالي أيش في لونك شاحب كذا وذبلانة ..وابتسمت بمكر..كل هذا عشان الحبيب اللي ما صار له ألا يوم مسافر..
وقلت ومن صادق شعوري:أتصدقين عاد مشتاقة له كثير..
نورة:يا عيني على الحب..وينك يا فارس تجي تسمع وتشوف..
استحيت وقلت بحياء:نـــــورة خـلاص..
ضحكت نورة وقالت:خلاص بنسكت بس أمشي ننزل عند خالتي..


=======================================

المغرب طلعنا لسوق أنا ونورة عشان نتجهز لزواج خالد اللي بعد كم أسبوع..
ورجعنا الساعة11وأول ما دخلت الجناح خذيت شاور أريح جسمي..وبعدها تمددت على السرير..هاجمتني ريحة عطره القوية من كل مكان..يا لله اشتقت له..أعرف بتقول غبية مجنونة ما عندها كرامة لحد الآن تحبه..بس لا تلوموني الحب مو بأيدينا..غطيت وجهي في وسادته..استنشق عطره أكثر..


~~أبسالك ليه الهوى منك وفيك~~
~~ليه المشاعر ما تعيش ألا بساعة شوفتك~~
~~ليه المحبة والوفا وأبيات شعري تهتويك~~
~~ليه أنت وبس اللي أموت بسمتك~~
~~تدري لو مرة أقول إني كرهتك ما أبيك~~
~~يرجع صدى صوتي يقول الله ما أكبر كذبتك~~


نمت بوسط ريحة حبيبي وكلي أمل أنو بيوم راح يبادلني نفس المشاعر بأذن الله..

=========================================

صحيت الساعة وحدة على صوت الموبايل..
سحبت جوالي من تحت اللحاف وطالعت المتصل وكانت مرام..بعدت اللحاف عني وجلست..
رديت بصوت كله زعل:ألو..
مرام:هلا مشاعل..زعلانة مني..
وبنفس الصوت قلت:بصراحــة أيه..
مرام:أنا آسفة مشاعل والله ما كنت بوعيي لما قلت هالكلام..ميشو حبيبتي سامحيني والله ما عرفت أنام وأنا مزعلتك..
:أوكي مسموحة يالغلا..بس أذا كررتيها مرة ثانية راح أزعل بجد ولا راح أرضى..
مرام:الله لا يحرمني منك ولا من طيبة قلبك..وتوبة أزعلك مرة ثانية..
نمت وأنا مرتاحة بعدما سكرت من مرام....

=========================================


اليوم الثاني طلعت لأهلي..
وبالصالة الجانبية معهم..
:خالد انتهيت من أثاث بيتك وألا لسى ..
خالد:لا الحمد لله انتهيت وش رأيك أخذك تشوفينه أنتي ونورة وتعطوني رأيكم..
:أوكي يله..
..في قصر خالد..
:بصراحة غرفة النوم مرة ذووووووق..
نورة:اللون جنان..منو اختياره..
خالد:الهنوف..
:ما شاء الله اختيارها روعة..
رن جوال خالد..ورد..
خالد:هلا زياد..بخير الحمد لله أنت شخبارك..
ما أدري ليه توترت لما سمعت اسمه وتذكرت نظراته..
نورة:مشاعل..مشـــــــاعل..
انتبهت لنورة:هلا..
نورة:يله مشينا خالد طلع..

====================================

بغرفتي عند أهلي..
نورة:مشاعل زوجك متى بيرجع أن شاء الله..
:ما أدري..
نورة وباستغراب:معقولة ما تعرفين..
:هو ما أكد لي متى راح يجي يقول يمكن اليوم أو بكرة..
نورة وبابتسامة لها معنى:طيب شوفي أذا جاء أن شاء الله أكشخي له والبسي أحلى ما عندك..ألا صح الفستان البيج اللي اشتريته لك من ضمن تجهيزاتك لبسيته وألا لحد الآن..
:لا ما لبسته..
نورة:حلو ألبسيه أذا جاء وسوي جو رومانسي بغرفتك مثلاً الشموع وورود منثورة وزي هالحركات..
قلت وعيوني بتطلع من مكانها:وش تقولين تبيني ألبس هذاك الفستان لو على موتـــي ما لبسته عند فارس..
نورة:وليه أن شاء الله عادي زوجك..
:حبيبتي أنا من البداية مو راضية عالفستان..أخذته بس عشانك..
رمت علي نورة المخدة وقالت:أقول أنا الخبلة اللي جالسة أعلمك الرومانسية وأنتي مو وجهه رومانسية..وكملت وهي طالعة..لا ويبون أزواجهم يكونون رومانسيون..
ضحكت عليها وأنا أقول بصوت عالي عشان أحرها:تاركة الرومانسية لك يا أم الرومانسية..
حطيت رأسي عالمخدة وغمضت عيوني..وأنا أتخيل لو أسوي اللي قالت لي عليه نورة..ابتسمت بسخرية..أكيد بيطنشني أو بيجرحني بكلامه السم..ولا كأني إنسانة لها مشاعر..

====================================


العشاء..جت زوجة خالي عبد الله أم ثامر وعبير وفي..وسارا زوجة خالي حمد اللي بعمر أختي نورة..وبصراحة انبسطت
وأكثر شيء فرحني أنو عبير محلوة ونفسيتها تمام..عكس الأيام اللي طافت..
الساعة عشر..دخلت قصر عمي ولا حصلت حد ..وطلعت لجناحي..وبدلت ملابسي ونمت وأنا حاضنة المخدة اللي تحمل عطر فارس..على ما هو جارحني هالإنسان ألا أني أعشقه بجنون..

==========================================


حسيت بحركة جنبي فتحت عيوني وأنا خايفة..وعلى طول فتحت نور الأبجوارة..وكان فارس..تنهدت بارتياح..ثم رجعت رأسي عالمخدة وأنا أتامله وجهه وهو نايم ..كانت لحيته بادية تطلع..وحول عيونه هالات سوداء..كان شكله كأنه تعبان..مديت أيدي برفع الخصل القصيرة اللي طايحة على وجهه..لكن وقفت يدي ما عندي الجراءة..رفعت اللحاف بخفة عشان ما يحس..ونزلت رجولي ومشيت بهدوء..وطلعت للصالة وتمددت عالصوفا..
الصباح نزلت تحت عند خالتي وفارس لسى نايم..
:صباح الخير خالتي..
أم فارس:هلا صباح النور..
بست رأس خالتي وجلست..
أم فارس:أقول يا الغالية ما تعرفين متى راح يجي فارس من جدة..
:خالتي فارس وصل أمس وألحين هو نايم..
أم فارس:طيب ما راح يروح لشركة اليوم..
:ما ادري عنه يا خالة..ما تلاحظون أني ما أعرف شيء عن فارس ولا كأن عايشين مع بعض..
أم فارس:طيب طلعي صحيه وشوفي بيداوم وخليه ينزل يفطر معانا..
:أن شاء الله خالتي..
طلعت فوق ودخلت غرفة النوم وحصلت فارس واقف قدام المراية ويلبس شماغه..
انتبه فارس لي..والتفت وابتسم وهو يقول:مشاعل كيفك..
صحيح ابتسامته باردة ألا أنها فرحتني كثيررر..
رديت له الابتسامة:الحمد لله بخير..أنت كيفك وكيف حال صاحبك اللي بالمستشفى..
فارس وبابتسامة حزينة فيها شيء من السخرية:أنا أصلاً طالع لجدة عشان أهرب من واقعي اللي ضاعت مني فيه غادة..مشاعل ضاعت مني حياتي وعمري وحبي وتقولين لي كيفك..
..حطوا أنفسكم في مكاني وتخيلوا أن أزواجكم يقولون لكم كذا وش راح تكون ردة فعلكم..
قلت وأنا أحاول أجرحه من القهر..أنا الشوق كان بيذبحني لك وأنت تذبحني بكلامك اللي يجرح..حبست دمعتي:لو أنك رجال وتأخذ قراراتك بنفسك كان ما غصبوك أهلك مثل البنت وضيعوا منك حبك..
جلس فارس وطالعني بنظرات حادة يتطاير منها الشرار..ومشى ناحيتي..بصراحة خفت وسبيت عمري ألف مرة..وللمرة الثانية يصفعني فارس..صفعة رمتني عالأرض..
نزل فارس عندي وشد شعري بقوة..
فارس وهو يهز رأسي بشعري من كل جهة:أنا رجال وغصبا"عنك رجال..
ونزل علي ضرب عمري كله ما شفته..كنت أحاول أبعد يديه وأترجاه يبعد يده وأنا أبكي بحرارة وبصوت مجروح صوت متألم صوت مذلول..
دخلت علينا خالتي اللي سمعت صرخاتي..ومسكت فارس اللي نازل ضرب فيني..
أم فارس وهي تحاول تبعد فارس عني: فــــارس أترك البنت بتذبحها..
فارس:اتركيني يماه أأدبها وأأدب لسانها..
أم فارس وهي توقف بينا:خلاص عشاني يا فــــــارس أتركها..فــــــارس
تركني فارس وهو يتنفس بسرعة وطلع..
جلست أبكي بحضن خالتي كان كل قطعة فيني تتألم..ما كفاك جروح قلبي يا فــارس..

==================================


فتحت روزي الباب ودخلت..
وحصلت أمي وخلدون جالسين في الصالة ركضت مثل الطفل وارتميت في حضنها..
أمي وبخوف:مشاعل وش فيك..
قلت مابين شهقاتي:فــــارس..فــــارس..
أمي:وش فيه فارس وش صار له..
رفعت رأسي لفوق لوجه أمي:ضربني يماه ضربني..
ضمتني أمي لصدرها..
أمي:خلاص يا بنيتي خلاص هدي..
:يماه أبي الطلاق تعبت من فارس تعبت

===========================================

%%البارت الثامن%%

~~متى يصير القلب قلبي وينساه~~
~~متى تصير العين عيني وتجفي~~
~~دامه خذا ليته خذا الدمع والاه~~
~~ولا تركني بين الاثنين منفي~~


بغرفتي غطتني أمي وجلست جنبي وهي تمسح على شعري وأنا منهارة بكي..رفعت رأسي وتسندت على رجولها..أبي أحس بالأمان والحنان اللي افتقدها عند فارس..ونمت بحضن أحن حضن بالعالم..

======================================

فتحت عيوني ولا حصلت عندي حد وحسيت بالآلام بجسمي ودمعت عيوني..انفتح باب الغرفة وجلست..
جلس خلدون جنبي ومسح دمعتي..
خلدون بصوته الطفولي اللي على وشك يبكي:أنا أحبك يا ميشو وما أسمح لأحد يضربك وفارس راح أخذ حقك منه لا تبكين
ضميته وجلست أبكي أكثر..
خلدون وبدأ يبكي معي:مشاعل أرجوك أنا أكره دموعك لا تبكين..
ابتعدت عنه ومسحت دموعي
:خلاص بمسحها أذا بتأخذ حقي من هالفارس..
ابتسم خلدون:فارس شكله ما يدري أن وراك رجال..ورفع صدره وضربه بيده..
:ههههههه..ضحكت مع أنه مو وقت ضحك..
خلدون وهو ماد البوز:ليه تضحكين علي يعني مو رجال..
:أنا ما ضحك عليك يا خلدون..
خلدون:طيب ليه تضحكين..
:أضحك من فرحتي أن وراي رجال مثلك..كنت أصلاً أضحك على طريقته وهو يمثل أنه رجال بس ما حبيت أقوله عشان ما يزعل..
دخلت أمي:خلدون اطلع أترك أختك ترتاح..
طلع خلدون بعدما طبع بوسة على خدي..
أمي وهي تجلس عندي..
أمي:مشاعل الحين ممكن تقولين لي وش اللي صار بينك وبين فارس
..آسفة يماه ما أقدر أقول أن فارس مجبور علي وقلت أنك مو رجال لما أجبروك أهلك أنا سكت من البداية عشان كرامتي وألحين بعد الجروح والآلام أقول..لا وألف لا..
نزلت رأسي بدون ما أتكلم..
احترمت أمي سكوتي ووقفت..
أمي:أنا بتركك ترتاحين بس فكري زين قبل ما تتأخذين أي قرار بحياتك مع فارس
طلعت أمي وحطيت رأسي على المخدة وأنا ما في حل برأسي غير الطلاق حبي هذا ما جاب لي ألا المآسي..
بعدها وقفت بصعوبة ودخلت الحمام ثم طالعت نفسي بالمراية كان وجهي كله كدمات وضربات تنهدت وأخذت أتوضأ ثم طلعت وصليت بعدها رحت انسدح على السرير أحس أني جسمي متكسر..
سمعت ضرب بابي..
:تفضل
دخل أبوي وعلى طول جلست
أبوي:كيفك ألحين..
:بخير الحمد لله..
أبوي وهو يطالع وجهي والكدمات اللي فيه:مشاعل وش اللي صار اليوم بينك وبين فارس..
نزلت رأسي:....
أبوي:فارس تحت طالب يشوفك
رفعت رأسي:يباه ما أبي أشوفه قولوا له يطلقني..وبديت ابكي..
أبوي:وش طلاقه..فارس اعتذر ووعدني ما يمد أيده عليك
:يباه أرجوك ما أبي أشوفه
أبوي:وليه أن شاء الله ما تبين تشوفينه..يله قدامي
:يباه أبوس أيدك..
أبوي وبعصبية وهو معصب:أقول قدامي بسرعة..
بلعت غصتي ووقفت..

==========================================

دخلت للمجلس اللي فيه فارس
أبوي:هذه مشاعل يا فارس عندك تفاهموا بهدوء وبعقلانية يا عيالي
ثم طلع أبوي وجلست وحطيت رجل على رجل..
وقلت:نعم وش تبي
فارس وهو يجلس:جاي أرجعك معي..
ضحكت بسخرية:ههههههههه بهالسهولة تقولها..أنا لو شو ما صار ما راح أرجعلك..وقلت من ورى قلبي..طلقني
فارس:مشاعل اكسري الشر ورجعي عشان الناس ما تكلم..
..وشلون ارجع له وهو ما يحبني..:ما همني كلام الناس
وقف فارس:شوفي طلاق ما في قبل سنة وإذا أنتي راح ترضين كلام الناس عليك أنا يهمني لأنك قبل ما تكونين زوجتي أنتي بنت عمي يعني سمعتك من سمعتي..وطلع وقبل ما يطلع قال..ومتى ما طاح اللي برأسك رجعي..
طلعت لغرفتي أركض ما كنت أبي أشوف حد قدامي كنت منقهرة من فارس..يعني لو أني أهمه كان ما طلع ألا وهو مراضيني بس للأسف الإنسان هذا مو طايقني..
وأول ما دخلت غرفتي قفلت الباب..

=======================================

ضربت نورة وبندر الباب بس ما فتحت..
وأما هالمرة أمي ولا قدرت اطنشها..
مسحت دموعي وفتحت الباب وأنا ماسكة الدمعة تنزل مرة ثانية..
أمي:ليه ما تفتحين لإخوانك
ما قدرت أمسك نفسي وهلت عبرتي:يماه فارس ما أبيه خلوه يا طلقني
أمي:لا حول ولا قوة ألا بالله العلي العظيم
مسكتني وجلستني على طرف السرير:مشاعل وش هالكلام أنتوا ما صار لكم ألا شهرين
دخلت نورة ومعاها بندر وشكله معصب عالأخير جلس جنبي:مشاعل ليه هالحقير سوى فيك كذا..
نورة:ليه يضربك اللي ما يستحيه..
نزلت رأسي:....
بندر:وش فيك ما تردين يا قلب أخوها
أمي:بندر خلاص أتركها
بندر:مو مصدق فارس اللي الكل يحترمه بسبب عقله واتزانه يسوي كذا الحقير أما ذوقته الضرب على أصوله ما أكون بندر..
أمي:بندر وش هالكلام هذا ولد عمك..
بندر:ما تشوفين وش سوى بمشاعل..
أمي:يا بندر أول سنة من الزواج دايما تصير مشاكل فيها لأنهم ما بعد تأقلموا على بعض وبعدين فارس جاء واعتذر لأبوك عن اللي سواه في أختك..
طلعت أمي وعند الباب:بندر وأنتي يا نورة عقلوا أختكم تراها طالبة الطلاق وأنا راح أقول لأبوك يتفاهم معها..
التفتت علي نورة:مشاعل أنتي تبيني الطلاق
هزيت رأسي بأيه..
بندر:مشاعل صحيح أني مقهور ومحتر من اللي سواه فارس فيك بس ما أتمنى أن الأمور توصل للطلاق مشاعل فكري زين ترى<أبغض الحلال عند الله الطلاق>
فجأة دخلت شجون اللي عيونها حمراء..
شجون وهي تحضني:حسبي الله على اللي سوى فيك كذا..أرجوك يا بندر لا تترك حق أختي يروح..
بندر:آخ ليته بس مو ولدي عمي وألا كان وريته شغله عدل..المهم أنا رايح للشركة توصين شيء يا مشاعل..
:سلامتك..
بندر:الله يسلمك..
جت أمي ووراها روزي ومعها صينية الأكل..
أمي:يا يماه هذا غداك يله أكلي..
:مالي نفس..
نورة:وش لون مالك نفس أنتي من الصبح ما كلتي شيء..
:صدقوني نفسي مسدودة..
أمي:يا بنيتي أكلي عشاني..
:أن شاء الله..


========================================
المغرب...كنت جالسة على سجادتي وبيدي قرآن..
اندق بابي..
....:مشاعل ممكن أدخل
:أدخل يا خلدون
جلس خلدون جنبي عند السجادة..
خلدون:تعالي أنزلي تحت عندنا..
:لا خلدون أبي أجلس لحالي..
خلدون:تكفين يا ميشو نزلي..
:خلدون والله مو برايقة لأحد..
خلدون باسني:خلاص أخليك على راحتك..
طلع خلدون وتمددت على سجادتي ونزلت دموعي
..فارس أنا مستعدة أستحمل جروحك وقسوتك بس أرفق بحالي..يا فارس مهما كابرت راح أفضل أحبك..
وقفت بصعوبة من سجادتي وجلست على سريري..


=======================================

الساعة٩ بالليل..
دخل خالد عندي عشان أنزل..
نزلت معه وجلست بجنب أمي..
أبوي وهو ينزل فنجاله:مشاعل..
:هلا
أبوي:صحيح أنتي طلبتي من فارس الطلاق
نزلت رأسي وقلت بصوت خافت:أيه
أبوي وحواجبه معقودة:أنتي ناسية أنكم ما صار ألا لكم شهرين..وش تبين الناس تقول علينا..
قلت بصوت مكسور:يباه فارس ضربني وذلني
أبوي:فارس اعتذر وهو عطاني وعد أنه ما يمد أيده عليك..كمل وهو يناظرني بنص عين..وهو قبل دقايق اتصل يطلب مني أني أحاول فيك أنك ترجعين له وتبطلين فكرة الطلاق وأنا لزمت أعرف ليه أضربك وقال لي أني ما ضربتها ألا عشانها مدت لسانها علي وقالت لي كلام ما ينقال..يعني مو قصده يذلك ولا عاش من يذل مشاعل وأنا حي..
نزلت رأسي ما أدري وش أقول وبنفس الوقت متفشلة منه لأن فارس قاله سبب ضربه:....
أبوي وهو يوقف:هذا أنا أقولك لك يا مشاعل أن طلبتي الطلاق مرة ثانية ما راح تلومين ألا نفسك..
قلت وصوتي بيختفي من كثر ما العبرة خانقتني:يباه حياتي مع فارس صعبة و..
أبوي وبحدة:هي كلمة وحدة بس طلاق ما في وبترجعين لزوجك وأذا مو برضاك رجعتك أنا غصب....
نزلت رأسي وباستسلام قلت:أن شاء الله ما يصير خاطرك ألا طيب يا يباه..برجع

==============================================


اليوم الثاني الصبح..
نزلت بعد ما كشخت وتمكيجت عشان الكدمات..
حصلت أبوي وأمي وبندر مجتمعين على طاولة الفطور..
:السلام عليكم
الكل:وعليكم السلام
حبيت رأس أبوي
:كيفك يباه..
أبوي:بخير الحمد لله..
وقربت من أمي وبست رأسها
:وأنت يا الغالية كيفك..
أمي:ما راح أكون بخير ألا لما أشوفك بيتك ومتصالحة مع زوجك..
أبوي:مشاعل متى بترجعين لزوجك..
قلت بهدوء مكسو بالحزن:لما يجي مرة ثانية يراضيني وألا تبيني يباه أتنزل عن كرامتي وأروح له بنفسي
أبوي:لا ما أرضى..وقف أبوي..يله أنا طالع للشركة ولا تنسون تصحون خالد لا يتأخر عالشركة كالعادة..
وطلع أبوي للشركة ومعه بندر..


==========================================


الساعة ١٢بالليل....
جتني رسالة وكانت من الرقم المجهول..

~~أنا قلبي من كثر شوقي ملا صدري
وأنا صدري من كبر قلبي نفذ صبره
من صباح الخير لين الشمس ما تسري
ومن مساء الخير لين نصير في بكره
الغلا في داخلي مثل النهر يجري
ليتك تدري بغلاك داخلي وش كثره~~

مسحت الرسالة..
وتمددت على السرير أفكر بحالي..ذابحة عمري عشان واحد كارهني..
حسيت أني بختنق وطلعت للحديقة الخلفية وصرت أمشي وأنا سرحانة
....:بووووووووه
صرخت من الخوف وسمعت ضحك شجون ولفيت عليها..
:حرام عليك يا شجون خوفتني قلبي طاح
شجون:بسم الله على قلبك..قوليلي وش عندك تمشين لحالك
:حسيت أني مخنوقة قلت خليني أخذلي شمة هواء..
شجون:أقول تعالي ننجلس من زمان ما جلسنا مع بعض..
جلسنا عند المبسح..وكانت أغلب كلام شجون عن المدرسة ومعلماتها..يالله أشكثر اشتقت ترجع أيام المدرسة وشقاوتها..

==========================================


الساعة عشر الصباح..
أمي:جواهر حبيبتي يله قومي..
:مامي أرجوك أتركيني أنام شوي ما نمت ألا الفجر..
أمي:يمه قلبي قومي زوجك موجود تحت..
فتحت عيوني بسرعة:فارس هينا..
أمي:أيه ويله بسرعة غسلي ولبسي تراه يتنظرك في الصالة..
قمت وغسلت وجهي ولبست وحطيت ميك أب خفيف عشان تختفي الكدمات اللي بوجهي..
ونزلت وقلبي تزداد نبضاته..
وصلت الصالة وطاحت عيني بعينه وعلى طول نزلتها..
:السلام عليكم
أمي وفارس:وعليكم السلام
جلست جنب أمي..
فارس:كيف حالك مشاعل..
:بخير الحمد لله
فارس:ها بعدك مصرة عالطلاق
أمي:وش طلاقه يا ولدي..مشاعل رضت وبترجع
فارس وهو يناظرني مبتسم:يعني طاح الحطب
هزيت رأسي بأيه وأنا مقهورة..
وقف فارس:أجل يله لبسي عبايتك انتظرك في السيارة..


==========================================


نزلت من السيارة وقبل ما أنزل..
فارس:مشاعل..
ا
لتفت عليه من دون ما أتكلم
مد علي فارس كيس..
فارس:خذي هذي هدية بسيط مني بسبب اللي صار..
أخذت الكيسة وأنا مستغربة..وش عنده يراضيني بهدية..
المهم نزلت وما حصلت خالتي أم فارس في الصالة..قلت أكيد تصلي الضحى لأن هذا وقتها اللي تصلي فيه الضحى..طلعت لجناحي وأول ما دخلتها على طول نزلت عباتي وفتحت الكيسة..
حصلت فيها علبة مخملية فتحتها وشفت طقم لولو يأخذ العقل وخاصة العقد..
دخلت غرفة النوم ووقفت قدام المراية عشان أشوف العقد علي..
انفتح الباب وشفت فارس يدخل..وقلت برسمية:مشكور..
فارس ببرود:أعجبك
هزيت رأسي..وقرب مني وفي عيونه نظرة غريبة..رجعت لورى..
رن جواله..ورد:هلا يباه..أيه رجعتها..خلاص مسافة الطريق وأكون عندك أن شاء الله..مع السلامة..وطلع بعد ما سكر..
أما كنت متوترة من اللي صار قبل شوي..تعوذت من الشيطان ونزلت الصالة وحصلت خالتي وأول ما شافتني قالت وهي توقف:هلا والله بالغالية
سلمت عليها:هلا فيك..
أم فارس:كيفك وكيف حال أهلك..
:الحمد لله بخير..أنتي كيفك ياخالة..
أم فارس:يسرك الحال..والله أني مستحية من اللي سواه ولدي فيك يا مشاعل..
:أنتي مالك ذنب ياخالة باللي سواه فيني فارس بعدين خلاص أنا وفارس تصالحنا..
أم فارس:والله أنك بنت عاقلة يا مشاعل..عز الله وفاء وسلطان عرفوا يربون..
ما عرفت وش أقول بس اكتفيت بابتسامة..


========================================
حسيت بشخص يمسح عخدي..
أول مافتحت عيوني بعد فارس أيده وقام من السرير..
فارس:قومي صلي الظهر ألحين الساعة وحدة..
بعدها طلع..
رفعت نفسي وسندت ظهري على وراء وأنا مستغربة من حركته هذي..
مالقيت تفسير له هالحركة..
وقمت أتوضأ ثم طلعت من الحمام..
وصليت بعدها دخلت غرفة التبديل ولبست وحطيت ميك أب خفيف..
نزلت تحت بعدما صليت وحصلت عمي وخالتي وفارس
:السلام عليكم
الكل:وعليكم السلام
سلمت على عمي فواز وحبيته على رأسه..
:شخبارك عمي..
عمي فواز:بخير الحمدلله..أنتي وش أخبارك..
جلست:زينه الحمدلله..
عمي فواز بصوت رجولي ياما خوفني:يامشاعل اسمعني زين ترى المرأة العاقلة هي اللي تحافظ على زوجها وتحترمه وماهي مع مشكلة بسيطة على طول تشيل ملابسها وتطلع من البيت وأنتي يامشاعل ما أنتي بصغيرة لازم تكبرين عقلك مو أول ماتهاوشون أنتي وفارس على طول تروحين لأهلك..
انقهرت من أسلوب عمي وكأنه يقول حتى لو يذبحك لاتروحين لهلك بس قلت أدافع عن نفسي وأنا أناظر فارس:بس ياعمي فارس ضربني
فارس ناظرني بحدة بس طنشته..
عمي فواز بنفس الصوت:بس أنتي الغلطانة والمفروض أنتي اللي تستسمحين منه..
قلت براءة غير مصطنعة:أنا الغلطانة ياعمي..
عمي فواز:أيه فارس قال أنك مطول لسانك عليه والمرأة اللي تطول لسانها ماتنضرب وبس ألا ينقص لسانها..
حسيت بدموعي تتجمع بعيوني خاصة يوم شفت فارس يبتسم ابتسامة نصر..
خالتي أم فارس قالت وشكلها تبديء تهدي الجو المتوتر:خلاص يابوفارس ألحين هم تصالحوا ومافي داعي لهالكلام..
ناظر عمي خالتي بنظرة سكتتها..ياناس أكررره هالشخصية..
وقفت عشان مايشوفون دموعي اللي على وشك تنزل:بروح أقول لنوريهان تجهز الغداء..
دخلت المطبخ الداخلي وأنا أمسح دموعي..

==========================================

%%البارت التاسع%%

ما بي جرح..ولا ابي خوف..ولا أحزان..أبي موقف..أبي كلمة..تهز أوطان..دخيل الله أبي إنسان..أذا طحت من طولي يفز ويسند حمولي..يحس فيني قبل لا أبكي..يواسيني قبل لا أشكي..ومن قلبه إذا حنيت ألاقي بداخله أحضان..دخيل الله أبي إنسان!!
بعد الغداء طلعت لجناحي..وأطلقت العنان لدموعي الكل يلوموني ويرمي الغلط علي ولا هم حاسين بجرحي ومعاناتي..
انفتح الباب ومسحت دموعي بسرعة..ودخل فارس واتجه لغرفة النوم من دون ما يعبرني..
..رح الله يسامحك ما عاد باقي وقت للتفكير..
يجي لك يوم تعرف فيه من يندم على الثاني؟؟؟
..شغلت التلفزيون على قناة المجد للقرآن الكريم ونزلت رأسي عالكنبة ودموعي مازالت على خدي..وأخذت استمع للقارئ سعود الشريم حتى هديت ونمت..
قال تعالى((ألا بِذِكْرِ اللَّهِ تَطْمَئِنُّ الْقُلُوبُ))


===========================

صحيت على صوت المسج..وطالعت الساعة وكانت أربع العصر..
فتحت المسج~~سأظل احبك وأن طال إنتظاري...فإن لم تكن قدري فقد كنت إختياري~~
أوووف وش قصة هالرقم كل يوم والثاني يرسل لي مسجات حب وغرام..شكله غلطان أو أنو واحد فاضي..
مسحت الرسالة ودخلت الغرفة ولا حصلت فارس..توضيت وصليت..وبعدها اتصلت علي سجى عشان نجتمع عندها..بس اعتذرت عشان ما يشوفون علامات الضرب اللي بوجهي..نزلت تحت لكن رجعت لفوق ألبس شالي بعدما سمعت صوت سعود بالصالة وبعده نزلت تحت وحصلت الكل مجتمع عمي وخالتي وفارس وسعود ونورة..
جلسنا لحد المغرب وبعدها طلعت فوق أصلي..

=================================..

وأنا ألف سجادتي وشرشف صلاتي بعد ما انتهيت من صلاتي سمعت ضرب عالباب..
فتحت وكانت نورة..
نورة:ممكن أدخل..
:أيه..حياك تفضلي ..
جلست نورة:مشاعل أنا بصراحة ما كان ودي أدخل في حياتك مع فارس..بس أنها توصل للضرب أكيد في بينكم شيء كايد..مسكت يدي وبحنان..مشاعل أنا مو قادرة أسكت أكثر من كذا وأنا أشوفك كلما لك وتضعفين وتذبلين..أنا حاسة من البداية أنك مو مرتاحة مع فارس..مشاعل افتحي قلبك لي..يمكن أقدر أساعدك..
دمعت عيوني ..
مليت أجامل وأكتم الجرح بسكات!
وأنا هواجيسي تروح وتجي!
إلى متى عايش أسير المعاناة؟؟
إلى متى الشقاء تحتوني؟؟
مسحت نورة دمعة تمردت على خدي:وهالدموع دليل أن اللي بينكم مو شيء عادي..
:راح أقولك يا نورة بس لا يطلع هالكلام لحد..
نورة:ولا يهمك..وعد ما قول لحد..
:فارس يا نورة ما تزوجني ألا لأن عمي جابره علي ..
نورة وهي مصدومة:وأنتي كيف عرفتي..
قلت لنورة اللي سمعته من مكالمة فارس مع سعود..
نورة وهي متنرفزة:وما دام أنك عارفة من البداية ليه ما رفضتيه..
تقوس فمي معلن بداية انحدار دموعي من جديد:أبوي أهو اللي جبرني مع أني قلت له أنو فارس يحب بنت خالته..وكملت بألم..نورة أنا أحب فارس وحبه لغيري متعبني ومعذبني كثيـــــر..
وبديت ابكي..
خذتني نورة لحضنها:خلاص يا قلبي هدي..كل مشكلة ولها حل..
وبعدها بفترة هديت..ورفعت نورة رأسي عنها:أقدر أتكلم معك ألحين..
هزيت رأسي بالموافقة..
نورة:مشاعل أنا عارفة أن هالشيء صعب..والطلاق وأنتوا لسى ما صار لكم ألا شهرين أصعب..مشاعل ما في ألا أنك تحاولين تجذبني قلب فارس لك بأسلوبك وتصرفاتك بكل شيء..ولا تنسين أن غادة خلاص تزوجت..يعني فرصتك ذهبية في أنك تخلين فارس ينسى حب غادة..بس يبيلك تتحملين وتصبرين
طالعت نورة بعيون حايرة ويأسة:ما أعتقد أن فارس بيوم راح ينساها..
نورة:أنتي سوي اللي قلت لك وصدقيني راح ينساها وينسى اللي جابوها بعد..
ومن كل قلبي قلت:يــــــــــــا رب..


=============================================
الساعة11بالليل..
بعد ما لبست لي بيجامة طلعت من غرفة التبديل..ولما جيت أفتح باب غرفة النوم فتح فارس الباب بسرعة وكنت راح أطيح لكن فارس مسكني ورفعني له..ولما وقفت سحبت أيدي منه وابتعدت..وكنت راح أطلع لكنه وقف قدامي وسد علي الطريق..رفعت رأسي وطالعته..
شفته يطالعني بتمعن..
:ممكن تبعد..
رفع يديه لخدي اليسار وأخذ يتلمس العلامة الخضراء اللي فيه..
صديت بوجهي عنه وأنا أحاول ابعد عن يده..وكررت وأنا فيني غصة:فارس ممكن تبعد..
مسكني فارس مع ذراعي ولفني له:مشاعل أنا إنسان عصبي جــداً لا تحاولني تنرفزيني بكلامك مرة ثانية عشان ما أمد أيدي عليك..
نزلت رأسي وأنا أقول بنفسي بالأول طالع كلامك اللي يجرح..
رفعت رأسي:إن شاء الله..بس ممكن تبعد ألحين..
ابتعد وعلى طول طلعت..


~~لا تجبر الناس ينسون أخطائك~~
~~علم نفسك وشلون ما تخطي عليهم~~

==============================..

مر أسبوع وأنا وفارس ما بين أي احتكاك يذكر..
المغرب..
كنت أتجهز لحفلة زواج مرام..اللي رفضت أنها تكون كبيرة وعملتها بقصرهم..وكنت جالسة قدام المراية وأحط اللمسات الأخيرة لمكياجي..وكانت مسوية مكياج سموك ومكثرة من البودرة على وجهي عشان تخفي الآثار البسيطة اللي بوجهي..
دخل فارس:على وين أن شاء الله..
وقفت:بروح لزواج وحدة من صديقاتي..
فارس وهو يتكف:يا ســلام كاشخة وجاهزة من دون ما تأخذين الأذن مني قبل..
:وليه أستأذن..
فارس:ناسية أنك متزوجة..والزوجة ما تطلع من بيتها ألا بأذن زوجها..
قلت بضحكة استخفاف:مصدق روحك أنك زوجي بالفعل..حبيبي أحنا متزوجين بالاسم وبس..وكلها بالكثير عشر شهور ونتطلق..
فارس وهو يشد ع أسنانه:عناد فيك ما راح أخليك تحضرين..
قلت بعناد أكبر:مو بكيفك تمنعني..وغصب عنك راح أحضر..
مسكني مع أيدي وبهاللحظة رن جواله وطلع من جيبه ورد: ألو..هلا..أنا بالبيت..أوكي جايكم ألحين..مع السلامة..
سكر الجوال وطالعني بملامح معصبة:شوفي مشاعل أنا اطالع ألحين وأذا عرفت أنك حاضرة وربي ما تلومين ألا نفسك أنتي جربي وشوفي وش راح أسوي..
رماني بعيد عنه وطلع..صحيح خفت من تهديده بس بروح للزواج..مو كافي يجرح فيني ولا يهتم بمشاعري..بيتحكم فيني هذا اللي ناقص..

==================================

أول ما سلمت على خالتي أم جاسم طلعت لفوق عند مرام..
ضربت باب غرفتها..
مرام:مين..
:مشاعل..
فتحت مرام الباب..وعلى طول طاحت بحضني وهي تبكي..سحبتها لداخل الغرفة..وجلستها ع السرير..
مسحت دموعها والكحل السايح ع خدها:مرام حبيبتي خلاص كافي بكي عشاني أمسحي دموعك..
مرام وبصياح يقطع القلب:آآآآآه يا مشاعل يا ليتني أموت قبل ما أنزف لراجح يا رب أموت..
ضميتها ودموعي تنزل بهدوء:بس يا مرام لا تدعين على نفسك..استغفري ربك..
مسحت دموعي..ورفعتها من على حضني ومسكت وجهها:مرام خلاص البكاء ما راح يجيب نتيجة ألحين..قومي خليني أعدل كحلك اللي اخترب..عشان ننزل وحاولي تكوني طبيعية عالأقل عشان خاطر أمك..باين عليها متضايقة..
مسحت مرام دموعها وعدلت لها الكحل والشدو..ونزلنا وسلمت مرام ع الحاضرات اللي كانوا عمات مضاوي وبناتهم وخالتها الوحيدة هناء.. والساعة تسع وصلت سجى ورغد..وبعد ما جت الساعة11طلعت مرام مع زوجها..وكان شكلها يحزن كثيــر وهي تودع أمها..


===============================


دخلت الغرفة وأنا متضايقة كثيــر عشان مرام وبنفس الوقت متندمة أني حضرت..لأني طلعت وزوجي مو راضي..والزوجة ما يجوز تطلع من دون أذن زوجها..أنا الغبية لو ما عاندته..حسبي الله عليك يا إبليس..دخلت وأنا أنزل نقابي وطرحتي حصلت فارس جالس بالصالة وملامحه غاضبة..
مسكني من شعري وسحبني معه لغرفة النوم وحاولت أسحب أيدي بس ما قدرت..
رماني على السرير
فارس:أنا مو محذرك أنك ما تروحين..
قلت بسرعة وبعصبية ودموعي على وشك تنحدر:أنت وش يخصك فيني أنت زوج بالاسم ما تفهم..مالك دخل بحياتي
قرب مني ومسكني مع شعري:ألا لي دخل ونص..وأذا مديت لسانك مرة ثانية قصتيه لك..بس والله لأخليك تندمين..وشد شعري بقوة..ونومة في الصالة ما فيه

==========================================

~~أنا عمري بقايا شمع~~
احرقني الاسى والدمع~~
~~إذا ما فيك ترحمني~~
~~احرق ما بقى مني~~


اليوم الثاني الساعة تسع الصبح كنت فاتحة الشنطة وأرمي ملابسي بشكل عشوائي فيها..ما أبي أشوف فارس بعد اللي حصل أحس بجواتي نار تحرقني..بعدها انهارت جنب الشنطة أبكي..
سكرت الشنطة وأرسلت لفارس..أنا طالعة لأهلي أجلس عندهم كم يوم..وطلعت لأهلي..


=======================================

مر اليوم علي كئيب وكنت أحاول أني ما أبين لأهلي شيء..وأما فارس لا اتصل ولا أرسل..
دخل علينا خالد وما كان بالصالة معي ألا أمي وشجون..
خالد:السلام عليكم..
..وعليكم السلام..
خالد:كيفك ميشو..
:الحمدلله بخير أنت كيفك..
خالد:أنا تمام الحمد لله..والتفت على أمي..أقول يالغالية صديقي زياد طالع اليوم مع أهله لجدة وعزمني أجي بالشاليهات عندهم وأخذكم معي..وأنا بصراحة ودي أطلع لجدة من زمان عن البحر..وش رأيكم نطلع بكرة..
أمي:كيفك ياولدي..
شجون:أيه ماما خلينا نطلع لجدة أنا مشتاقة للبحر..
أمي:خلاص بس شوفوا أبوكم أذا وافق طلعنا..
شجون:أوكي اتركوا دادي علي..
خال:طيب أنا أستأذن بطلع فوق أرتاح..
أمي:أذنك معك..
كنت أطالع أهلي وهم يتكلمون وأنا عقلي سارح في نظرات زياد..
قطع علي سرحاني صوت امي:مشاعل يماه بتطلعين معانا أذا وافق أبوك..
:ان شاء الله اذا كان فارس ما عنده مانع..
وبصراحة أنا نفسي بالسفرة هذي..منها أكون بعيدة عن فارس..ومنها أفأجى رغد بجيتي






تحس او ما تحس فيني
ترى صار الامر عادي
صدى صوتك يبكيني
ويملي حزني فؤادي

كان الكل يتجهز عشان السفر بكرة أن شاء الله لجدة..
أرسلت لفارس وأنا أدعي ربي انو ما يعاند ويرفض(فارس بكرة أهلي طالعين لجدة أقدر أطلع معهم)..
أرسل بعدها بثواني(بكيفك)..واااااااااو مو مصدقة..نقزت من السرير فرحانة وفتحت الشنطة وبديت أرتب ملابسي فيها..
طرى في بالي نظرات زياد..نظراته يا ناس مو طبيعية تسبب لي التوتر أذا طرت ع بالي..
سمت ضرب عالباب..
:أدخل..
دخلت شجون وقالت:اتصلتي ع فارس عشان السفر..
:أرسلت له..
شجون:وأن شاء الله وافق..
:أيه ما تشوفيني جالسة أرتب شنطتي..
شجون:قلت يمكن عشانك بترجعين..
:المهم ما تدرين منى راح نمشي بكرة أن شاء الله..
شجون:خالد يقول بأذن الله ع العصر بنسافر بالسيارة..
تنهدت:تعب بالسيارة..
شجون:أنتي تعرفين خالد يحب السفر بالسيارة..
وفعلاً أخوي خالد دائماَ يحب سفرياته داخل السعودية تكون بالسيارة..


=========================

اليوم الثاني بعدما جهزنا طلعنا متوجهين لمكة قاصدين العمرة وبعدها بنطلع جدة..
وكنت راكبة بسيارة بندر..وأما المامي وشجون وخلدون والخدامة مع خالد..وأبوي ما رضى يروح لأنو مشغول..
:بندوري..
بندر:هلا..
:وش صار على موضوع زواجك من جمانة..
بندر:الوالد يقول بعد زواج خالد راح نخطب جمانة من عمي سالم رسمي أن شاء الله..وتنهدت تنهيدة تعب..
:سلامتك وش فيك تتنهد..
بندر وهو يأشر على قلبه:اللي هنا متعبني..
عقدت حواجبي:ليكون تحبها..
التفت علي بندر:قصدك جمانة..
هزيت رأسي بالأيجاب..
صد عني يطالع الطريق..وقال:لا..
عقدت حواجبي أكثر:أجل مين..
بندر:عبير..
ابتسمت بمكر:وين اللي ين يقول شكلك متأثرة بالقصص والروايات..وما في حب من مجرد نظرة..
بندر:مشاعل لما قلت لك هالكلام كنت اعتقد أنو بس أعجاب ولكن اكتشفت مع الأيام أني أحبها..خاصة بعد ما شفت أبوي جاد بموضوع زواجي من جمانة..مشاعل جمانة ما أحس بناحيتها أي حب أو مشاعر مثل عبير..
:طيب ليه ما تقول لأبوي أنك ما تبي جمانة وتبي تخطب عبير..
بندر:قلت له يا مشاعل..لكنه عصب وقال ما راح تأخذ غير بنت عمك سالم..
:طيب حاول مرة ثانية وثالثة لحد ما يوافق..
بندر:حاولت أكثر من مرة لكن من دون فايدة..
:لا تيأس يا بندر..باقي على زواج خالد ثلاث أسابيع..يعني راح تقدر فيها انك تقنع أبوي..وان شاء الله يوافق..
بندر:يـــــا رب يوافق..بس مشاعل..
:هلا..
بندر:أتمنى هالكلام ما يطلع لحد..
:لا توصي حريص..
يالله ليه أبوي يجبرنا علي شيء ما نبياه ويتحكم بحياتنا..
كنت طول الطريق سرحانة بحالي وحال أخوي..بصراحة أتمنى يأخذ عبير..وأنا متأكدة بأذن الله راح يسعدها بندر ويقدر ينسيها سامي..
قطع سرحاني صوت بندر اللي وقف عند محطة عشان البنزين..
بندر:أنا نازل السوبر ماركت وش تبين أجيب لك..
:اممم على ذوقك بس أهم شيء ما تجيب لي مشروب غازي..تعرفني ما أحبها..
:أوكي..
نزل بندر وما اخذ ألا دقايق ورجع..ركب السيارة وعطاني الكيسة..
فتحتها ومديت لبندر فطيرة وعصير وأخذها وأخذت لي بالمثل وجلست أكل فيها..
بعدها بفترة التفت ع بندر:بندر..كم باقي ونوصل أن شاء الله..
بندر:باقي خمس مية كيلو..
:وااااو تعب..الله يهديك بس يا خالد لو حجزنا بالطيارة كان أحسن..
بندر:أيه والله..بس شنسوي بأخوك دامه يحب السفر بالسيارة..
مر الوقت وحسيت فيها بالنوم..
رفعت رجولي لحضني وسندت رأسي ع ورى ونمت..

=======================================

انتيهنا من عمرتنا الساعة وحدة ونص وحجزنا في فندق قريب من الحرم عشان نستريح..وجلست لحد الفجر قضيتها ما بين صلاة وقرأت قرآن..وبعدها نمت..
شجون وهي تهز كتوفي:مشاعل ميشو بسك نوم أصحي..
صديت بوجهي للجهة الثانية عنها:يووووه شجون أتركيني أنام بس شوي..
شجون:وش شوي..أحنا ألحين بنطلع لجدة يله أصحي..
:طيب الساعة كم..
شجون:سبع الصبح..
:يووووه في حد يمشي بهالوقت..
شجون:وش أسوي عاد أنا بأخوك خالد هو اللي قال نمشي ألحين..
صحيت وأنا أتأفف من زمان ما نمت بارتياح مثل كذا وهذي خربت علي نومتي..خذيت شاور ع السريع ولبست وبعدما انتهيت..شفت شجون تلبس عبايتها:بنمشي ألحين..
شجون:أيه خالد وأمي وخلدون مشوا قبلنا من زمان..وبندر يتنظرنا ألحين..
لبست عبايتي وأنا أحس أني لسى ما شبعت نوم..

===================================

وصلنا للشهاليات..واتصل بندر على خالد يسأل عن مكان الشاليهات..
وأول ما وصلت جلست مع أمي وخالد..
خالد وهو يوقف:أنا طالع أمشي شوي ع البحر مين راح يمشي..
بندر:أنا ما فيني حيل بنام..
شجون:وأنا بعد..
:أنا بطلع معك..
خالد:أوكي يله لبسي عبايتك..
طلعت مع خالد أمشي وأخذنا نمشي بهدوء..

~~أبعرف يا بحر وش اللي بس سويته !
أنا لا عمري جرحت إنسان ولا عمري بكيته !
أبسكت يا بحر وأمشي وأخلي ضيقتي فيني
أبسكت وأبتعد عنك وأدور من يواسيني
تصدق يا بحر إني توقعتك تشيل الهـــــم
ولكني انصدمت أنك غرقت بدمعه من عيني~~

..رن جواله وقف لما رن جواله ورد..
خالد:هلا زياد..لا الحمد لله وصلنا جدة وعلى فكرة أخذت شاليه قريب منكم..
ما أدري ليه توترت وارتعبت لما قال خالد أننا قريب منكم..
خالد:لا على البحر..أوكي انتظرك..
وبعدما سكر خالد التفت علي:ميشو رجعي..زياد راح يجي ألحين عندي..


=====================================

العصر..اتصلت على رغد اللي فرحت كثير لما قلت لها أني جاية جدة عشان أخوها اللي مقترح ع أخوي نطلع معهم الشهاليات..
واتفقنا نطلع مع بعض..وفعلاً طلعنا نتمشى وما كان معاهم ألا عمتها وبنتها سوسن بعمري أنا ورغد..
وكنت أمشي مع رغد وسوسن وشجون وداخلين جو ضحك وسوالف..رن جوالي وكانت نورة وابتعدت..
:هلا النوري..
نورة:هلا فيك كيفك..
:الحمد لله بخير..أنتي كيفك وكيف سعود..
نورة:كلنا بخير ولله الحمد..ألا أقول ما شاء الله عليك قبل أيام أعطيك نصايح كيف تجذبين قلب فارس وما مر يومين ألا تركتيه وسافرتي..
:نورة قلت لك فارس صعب ينسى حبه لغادة..وبعدين أنا ما عاد أبي حبه بعد اللي حصلي معاه..خسارة بس حبي فيه..
نورة:ليش وش اللي حصل..
ارتبكت:هــا أيــه تصرفاته هالأيام وكيف أنه يحقرني ومطنشني يقهر..
نورة وبعدم تصديق:أكــــيد..
:أيــه أكيــد..
نورة:طيب مشاعل أكلمك بعدين سعود جاء..
سكرت من نورة..وسمعت صوت من وراي..
:دام أنه ما يحبك ليه ما تطلقين منه..ترى في ناس غيره يحبونك..
التفت عليه وكانت صدمتي لما شفته,,,,,,,,,,,

%%البارت العاشر%%

الا يا عيني لا تبكين عيشي نعمة النسيان
خسارة دمعتك تنزل على من لا يراعيها

التفت وانصدمت لما شفته زياد..
شهقت وعلى طول ابتعدت..
ودخلت الشاليه وجلست عالكنبة..وكلماته ترن بأذني..وش يقصد في ناس غيره يحبونك..معقولة يكون يحبني لا لا مو قصده كذا..ألا كلامه واضح..
تذكرت شكله كان لابس شورت بيج وكت زيتي ولابس نظارات شمسية وشعره اللي يوصل لتحت أذنه يتطاير مع نسمات الهواء..كان جذاب بكل ما تحمله الكلمة من معنى.. وتذكرت صوته الهامس المبحوح..
مسكت رأسي ما أبي أفكر فيه أكثر من كذا..أحس أني أخون فارس لما أفكر فيه..بس غصب أفكر فيه..
قررت أريح عمري وأنام
==============================

صحيت ع صوت الجوال وكان واصلني مسج..
طالعت الساعة وكانت تسع وفتحت المسج..
<أحبك
أقول أني أحبك
أرددها بكل ما فيني
بنظراتي،،،
بهمساتي،،،
بكلماتي،،،
بدمعاتي،،،
بخطواتي،،،
ارددها ...
ومع هذا أحس إن اللي لك بداخلي يكبر
وأحس الكلمة
ما توفي ولا تكفي
ولا توصف مدى حب لك بقلبي
أحبك .. ويايايايايااااااااااااااااا
ياااااكبر حبي
ياااااكثر حبي
أحبك كثر محكي
وكثر مشكي
وكثر ما افرح
وكثر ما ازعل
وكثر ما اضحك
‏ وكثر ما ابكي


أحبك..كثر ما حسيت
أحبك..كثر ما حبيت
وكثر ما حب البشر أحباب
أحبك لو يصد عني جميع الناس وينسوني


أحبك لو بعدت وصرت
أنا في الكون وحداني
أحبك
يا'أروع'من مشى
بالأرض
و'أطيب'من سكن
بالقلب
أنا لامن طرى أسمك
انسى الناس والأجناس
وانسى الهم والأفراح
واعيش بعالم احلامي
أدور لك ولا ألقاك
((تدري وش مصبرني))
طيفك ما يفارقني
تعال.. تعال.. تعال
تعال

ووعدك اني بحبك مثل ودك
وودي
_،_،_،_،_،_،_،_،_،_،_،_،_،_،_،_،_،_،_،_،_،_،_،_،_، >

مسحت المسج اللي كان من الرقم الغريب وخذيت شاور ولبست وبعدما انتهيت من صلاتي طلعت للصالة..
وحصلت بندر يكلم وملامحه مو عاجبتني..
قلت بعد ما سكر:خير أن شاء الله وشفيك معصب

بندر ومن دون نفس:الوالد اتصل يقول لازم ترجع بكرة..

:ليه وش يبي منك

بندر:أكيد السالفة فيها شغل

:طيب برجع معك الرياض بكرة..

بندر:ليه تبين ترجعين مو عاجبتك الطلعة..وغمز بعينه..وألا اشتقتي لبعض الناس..

ضربته بخفة ع كتفه:يالدب ما تستحي

ضحك بندر:طيب ليه تبين ترجعين معي

ما أدري وشأقول أقول لأن زياد ضايقني وكرهني هالطلعة من بدايتها..تنهدت وقلت:لابس أمي تقول اليوم أن بنجلس بجدة أسبوع..وبما أنك راجع بكرة برجع معك..صعب أترك زوجي أسبوع وش يقول عني عمي فواز وزوجته..

كنت أدعي ربي أنو بندر يقتنع بهالعذر وتمشي عليه..
ابتسم بندر:ياعمري ع اللي يعرفون السنع..ولو أني أشك أنك مشتاقة لبعض الناس..

ضربته هالمرت بقوة:سخيف..
وضحك بصوت عالي..

======================================


نفس العذر اللي قلته لبندر قلته لأهلي..
ورجعت مع بندر اليوم الثاني..
أول ما دخلت القصر سلمت على أبوي وطلعت لغرفتي..وأول ما رميت نفسي على سريري..غصب عني راح تفكيري لعند زياد..وسرحت بشكله طوله صوته همسه والأهم كلمة في غيره يحبونك..وغفت عيني على صورته..

سمعت صوت عالباب
فتحت عيوني بكسل:مين

روزي:تعي أنزلي العشاء كاهز والأستاز سلطان وبندر عم بيتزرونك..

قمت وغسلت وبعدها نزلت وتعيشت مع أبوي وبندر..
وبعدما خلصت تجهزت..وكنت لابسة بنطلون جينز وقميص أخضر طويل لفوق الركبة ومفتوح من الجوانب وعلى وسطي حزام بني على شكل دوائر مفتوحة..ورولت شعري من تحت ورفعت قصتي(الغرة)بربطة عريضة لونها أخضر..وعملت لي ميك آب فرنسي..وبعدما خلصت أخذت عبايتي وطلعت من غرفتي:روزي..روزي..

روزي:نعم مدام..

:قولي لوحدة من الخادمات تنزل شنطتي..

روزي:حاضر..

نزلت وحصلت بندر بالصالة يتفرج ع التلفزيون..
أول ما شافني صفر:الله الله كل هالشياكة عشان الحبيب..

قلت بدلع:أيه أجل عشانك..

بندر وبمزح:طيب روحي ما نبي نأخرك أخاف تموتين علي من الشوق..

ضحكت وأنا طالعة:أوكي مع السلامة..


=====================================




دخلت قصر عمي ولا حصلت حد وكان الوقت عشر ونص..نزلت عبايتي وأنا طالعة للإصنصير..
سمعت صوت الباب الرئيسي ينفتح والتفت..شفت فارس داخل وزادت دقات قلبي..
انتبه لي وقال:السلام عليكم

:وعليكم السلام

فارس وهو يقرب مسك رأسي وباسني ما بين عيوني:كيفك

استغربت حركته وهالشيء زاد من دقات قلبي قلت بتوتر:الحمد لله بخير..أنت كيف حالك..

فارس:بخير ونعمة الحمد لله..ألا أشوفكم ماطولتوا بجدة

:اهلي لسى بجدة بس أنا وبندر اللي رجعنا

مسك يدي:وأن شاء الله انبسطتي اليومين اللي قضيتها في جدة

:الحمد لله انبسطت فيها وكملت بقلبي لأني بعيدة عنك..وبعدها طلعنا لفوق..


=======================================



اليوم الثاني
كنت جالسة بالصالة مع خالتي وفارس اللي يتفرج ع التلفزيون..رن جوالي وطالعت المتصل..وقفت وأستأذنت..
:هلا مرام..

مرام:هلا فيك شخبارك..

:طيبه الحمد لله أنتي كيفك مع زوجك..

مرام وبنرة حزن:بصراحة أبدا مو مرتاحه معاه..

:حبيبتي أنتي لسى في بداية زواجك وهذا شيء طبيعي..

مرام:حسبي الله على جاسم والعقربه زوجته هم السبب..الله لا يبارك فيهم..

:مرام حبيبتي هذا أخوك لا تدعين عليه..

مرا:مشاعل يرميني وأنا ما كملت19على واحد عمره خمس وستين وما تبيني أدعي عليه..

:ادعي له أن الله يهديه ويصلحه مو تدعين عليه..

تنهدت مرام:لا تلوميني يا مشاعل أذا دعيت عليه..والله من قهري من اللي سواه فيني..بس اللي مقهورة منه جد موضوع أمي..
:ليه وش فيها خالتي..

مرام وبصوت مبحوح:جاسم رافض أنها تعيش عندي..والله خايفة عليها من مضاوي..

:وجاسم ليه يرفض..

مرام:ما أدري ليه..بس الله يستر على أمي منها..

بعد مدة قصيرة سكرت من مرام..طلعت لجناحي أصلي المغرب وحصلت فارس واقف قدام المراية يعدل شماغه..ورن جواله ورد..وكنت أنا أفرش سجادتي..
فارس:هلا ندوش..كيفك..أنا بخير الحمدلله..وكمل وهو متجه للباب..ؤلا يهمك بس وش صار بالموضوع اللي قلت لك عليه..وبصوت عالي شوي..أيش نست..

عقدت حواجبي مستغربة وش فيه منفعل..على فكرة اللي يكلمها ندى بنت خاله وأخته من الرضاعة والكل من زمان عارف هالشيء..

============================================



اليوم زواج أخوي خالد..
بعدما انتهت الكوافيرة مني طلعت..ودخلت أنا غرفة التبديل ألبس فستاني..مسكت ظهري اللي يالمني من الجلسة ساعة أول مرة أحس بمثل هالآلآم هذا غير الألم اللي بطني..
طلعت فستاني من الدولاب ولبسته وكان لونه أبيض سترتش أبيض وعلى الخصر حزام فضي وكان على جسمي روعــــــة..طلعت لغرفة النوم وجلست قدام المراية ألبس حلقي وكان طويل من الذهب الأبيض ومرصع بالألماس..
دخل فارس..على فكرة العلاقة لحد الآن سطحية معاه..
فارس:خلصتي مشاعل عشان نمشي..

وقفت والتفت عليه:ايه خلاص انتهيت..

فارس طالعني بنظرات تفحصية:تصدقين مشاعل كل يوم أشوفك أحلى من قبل..

صحيح مصدومة من كلامه بس بنفس الوقت كنت حدي خجلانة وقلت بسرعة:فارس ترى تأخرنا..

وصلت الفندق ولما دخلت حصلت أمي اللي كانت لابسة جلابية فخمة لونها دمي ومطرزة بالذهبي وشعرها الأسود الطويل مسيحته وحاطة مكياج خليجي..
وأختي نورة لابسة فستان حمل ليموني فيه حزام من تحت الصدر باللون العنابي وشعري جايبته على جنب وحاطة وردة صغيرة عنابية والميك آب خليجي..
شجون لبست فستان بني متداخل عليه اللون السماوي بطريقة خيالية وشعرها الغزالي قاصته الفروالة والميك أب لبناني..
الكل كان مبسوط وفرحان..
وخاصةً أمي وخالتي أم سالم عشان عصافير الحب خالد والهنوف اللي الكل عارف عن حبهم من لما كانوا صغار..
وبعدما انتهيت من الاستقبال طالعت المنصة عشان الرقص ومن أول رقصة حسيت بدوخة ولا كملت..
والساعة وحدة انزفت الهنوف اللي ابهرت الكل بطلتها كان فستانها ناعم مرة وفيه شك بسيط والطرحة كانت طووويلة وشعرها الباذنجي رافعته بطريقة ناعم والتاج كان ناعم وراقي مرة والميك آب كان أنعم وبارز ملامحها الناعمة ..
بعد ماوصلت للكوشة سلمنا عليها..
وبعد ماتغطينا دخل المعرس خالد أخوي وكان كاشخ بالبشت الأسود ودخل أبوي وأعمامي وسالم ونواف..
سلموا أبوي وعماني والعيال على الهنوف وطلعوا..
وماعاد باقي ألا خالد
نزلت عباتي وطلعت أنا وأمي وخالتي أم سالم وخواتي نبارك لخالد والهنوف..


===========================================





الساعة وحدة في الجناح..
كنت جالسة قدام المراية انزل حلقي..
دخل فارس ورمى شماغه وعقاله على السرير وتمدد عليه..
وحسيت أنه يناظرني نزلت بقية أكسسوراتي ولميت شعري ورفعته
وأنا مرتبكة..ودخلت الحمام وخذيت شاور وطلعت ألبس بيجامة وجففت شعري..
وتمددت على السرير وتغطيت..
فارس:مشاعل
لفيت عليه:هلا
فارس وهو يسند رأسه على المخدة:تصدقين أغبط أخوك خالد
:وليه تغبطه
فارس وهو يغمض عيونه:لأنه أخذ الأنسانة اللي يحبها مو مثلي الأنسانة اللي أحبها ضاعت من ايدي
انقهرت من كلامه وصديت عنه وغطيت وجهي باللحاف وأنا أبكي لكن من دون صوت..
بعدها بنص ساعة تقريباً..
حسيب بصداع من كثر البكى نزلت من السرير وخذيت حبة بنادول وشربت موية
جلست قدام التلفزيون
وشغلته ماكان فيني نوم
جلست أتفرج..طفشت
ودخلت غرفة النوم..
ودخلت تحت اللحاف..وحسيت بخوف من حياتي مع فارس
..آآه أبي أحس بالأمان المفروض أحصل الأمان عند فارس بس للأسف هو أصلا"سبب خوفي خوف من المجهول خوف من كل شيء.


=================================


الساعة تسع الصباح نزلت تحت..
حصلت خالتي ونورة ونهاد تحت جلست معهم بعدها بساعة نزل فارس وهو يعدل شماغه ابتسم لخالتي..
فارس:هلا بأم فارس الغالية..

أم فارس:هلا فيك..

جلس بعد ما باس رأسها وقالت أم فارس:فارس جدتك تسأل عنك صار لها يومين من جت الرياض ولا مريتها روح أنت وزوجتك اليوم العصر سلموا عليها..

فارس:أن شاء الله يالغالية بنروح نسلم عليها..بس أنا كنت مشغول الايام اللي طافت..

نورة:خالتي ليه ما جت جدتي أمس الزواج دامها موجودة بالرياض..

أم فارس:كان نفسها تروح بس أمس كان راسها يعورها..

نورة:سلمتها والله..

بعدها وقف فارس..
أم فارس:وين رايح يا وليدي..أجلس أفطر..

وقف فارس:أنا بروح الشركة تأخرت..يله أستأذن..

أم فارس:اذنك معاك..


============================================



العصر تجهزت وطلعت مع فارس..

دخلتنا أم عساف بعد ماسلمت علينا المجلس عند الجدة وأم الوليد..
الجدة وهي تهلي وفرحانة:هلا والله بالغالي هلا بفارس..

فارس حب رأس جدته:شخبارك ياجدة

الجدة:أنا بخير ولله الحمد..أنت وراك ماجيت أول ماجيت هنا

فارس:والله مشغول بهالشركة

الجدة:أجل مادامه كذا معذور ياوليدي..

بعدها طالعتني وقربت من عندها وحبيت رأسها..
الجدة:وشخبارك يا مشاعل..

:بخير الحمد لله..

سلمت على أم الوليد وجلست والجدة تطالع فارس:أن شاء الله يا وليدي مرتاح أنت وزوجتك

فارس:الحمد لله مرتاحين..ثم لف علي وابتسم..في حد مأخذ مثل هالزين وما يرتاح

استحيت مرة ونزلت رأسي من الحيا..
أم عساف:يا ولدي تراك أحرجت البنية..
واااااااو أحس أن وجهي صار أحمر..

دخلت غادة وكانت ماسكة جوالها وتضغط فيه وشكلها ما تدري عن وجودي أنا وفارس..وكانت لابسة برمودا أسود وكت زيتي ورافعة شعرها البني وما حطت ميك أب بصراحة كان شكله مرررة ناعم ..
أنا على طول طالعت في فارس اللي طارت عيونه فيها..انقهرت وكان نفسي أبكي ما حترم وجودي عالأقل يحترم وجود جدته وخالته..

أم عساف انتبهت على بنتها اللي دخلت علينا:غادة ارجعي وراك فارس هنا

رفعت غادة رأسها وشهقت أول ما شفت فارس وطلعت بسرعة..
حسيت أني بختنق من كلامها ومن نظرات فارس لغادة..ليه ما تنساها هي خلاص راحت بطريق وأنت بطريق..تجمعت الدموع في عيوني اللي حاولت أنها ما تنزل..
وقف فارس والضيق باين في وجهه:نستأذن يا لغالية بنمشي
الجدة:توك جاي يا وليدي أجلس شوي

فارس:وراي شغل يا جدتي..لكن أن شاء الله بجيك مرة ثانية...

الجدة:طيب سلم لي على أمك وأختك..

باس فارس رأسه:أن شاء الله..

أول ما ركبت السيارة أنزلت دموعي اللي ما عاد فيني أمنعها بكيت بصمت ولكن كانت تظهر مني شهقات..

فارس ببرود:وش فيك

لفيت عليه وقلت بعصبية:أنت ليه ما احترمت وجودي جنبك لما دخلت غادة علينا..

فارس وبحدة:لا ترفعين صوتك علي..وبعدين مالك خص فيني أطالع اللي أبي بكيفي وأنتي أخر شخص يدخل بحياتي فاهمة..
حطيت يدي على فمي عشان أمنع آهاتي وشهقاتي تطلع
رن جوال فارس طالع في المتصل ثم رماه وطاح عند رجولي..عرفت أنه واصل حده..

فارس وبعصبية:هذا رايق يوم يتصل ألحين
بعدها بفترة وصلنا ونزلت بسرعة وأنا أمسح دموعي دخلت البيت وشفت نوريهان تشرف على الخادمات اللي يرتبون الصالة..
سألتها عن خالتي والبنات وقالت أنهم في غرفتهم طلعت لجناحي
جلست في الصالة وأنا أفكر في اللي صار مسكت رأسي..خلاص تعبت من التفكير تعبت..
سمعت صوت آذان المغرب قمت ودخلت الحمام وتوضيت ثم طلعت ولماخلصت من الصلاة رحت أبدل الجلابية لأني أحس أنها ثقيلة..
ثم طلعت من الجناح بدون شال..نسيت أن سعود موجود مو متعودة..
مشيت وفي نص طريقي..
طلع سعود ونورة اللي حاطة شالها ع رأسها من جناحهم..
تجمدت في مكاني وفارس كان طالع من الأصنصير..
سعود على طول رجع لجناحه
فارس بغيض:مشاعل وين شالك أنتي ما تستحين يوم أنك طالعة من جناحك بهالشكل وسعود هنا..
قلت بخوف:والله نسيت أن سعود هنا..
فارس بعصبية:أقول دخلي غرفتك بسرعة
تغرقت عيوني بالدموع ودخلت لجناحي..
سمعت نورة تقول بصوت هادئ:أن شاء الله ما صار ألا الخير يا فارس
فارس:أي خير وهي طالعة بهاللبس من دون شال قدام سعود
...................................

%%البارت الحادي عشر%%

خلني ساكت دامني ما حكيت
والسوالف الطويلة خلها
كم بكيت بداخلي لو ما بكيت
والعدالة في الزمن يا قلها

دخل علي فارس وقال:شوفي المرة هذي بعديها لكن أذا تكررت وربي ما راح أعديها..

طالعته باحتقار بعيوني المليانة دموع ثم صديت عنه..

مسك ذقني بقبضة يده ولفني عليه:لا تطالعني بالنظرات هذي فاهمة..

نزلت عيوني وأنا أحاول دموعي تنزل..تركني وطلع..

من الآن سوف أعلمك يا قلب كيف تنساه..وكيف تنسى حباً لم تحصد منه غير الجروح..

سمعت ضرب ع الباب..فتحته وشفت نورة..
نورة:ممكن أدخل


قلت بصوت متقطع من البكا:تفـ..ضلـ..ـي

أدخلت نورة وجلست..
سكرت الباب وجلست جنبها..
نورة قربت مني ومسحت دموعي:ميشو ليش الدموع هذي..


قلت ودموعي تزيد:نورة ليش فارس يعصب علي والله ما كان قصدي أطلع بدون شال..وألا ليش أنه ما يحبني..


نورة:طيب لا تبكين البكاء ما راح يجيب فايدة..


:شسوي يا نورة..يمكن هالدموع تخفف عني..


ضمتني نورة ومسحت شعري:والله حاسة باللي فيك يا مشاعل..بس صدقيني راح يجي اليوم اللي بيتغير فيه فارس ويحبك أن شاء الله..بعدين هذا الموقف اللي صار قبل شوي دليل على أنه بدأ يتغير..


ابتعدت عنه وطالعتها مستغربة

نورة:عارفة انك مستغربة..بس غيرته وعصبيته لما شافك سعود دليل على أنه بدأ يميلك وألا في واحد يعصب كل هالعصبية على زوجته عشان أخوه شافها وهم مو قاصدين أصلاً..


:نورة فارس يبي ينكد علي وبس ومو قصده غيرة


نورة وهي توقف:وش ينكد عليك يا الغبية..أقول قومي أحسن لك وغسلي وجهك..ابتسمت وقرصت خدي..وخذي شالك قبل ما تنزلين تراني أغار على سعودتي..


بعدت يدها اللي على خدي وابتسمت:من زين سعودتك حبيبي أحلى منه


نورة وهي تغمز بعينها:تحبينه


تنهدت وهزيت رأسي بأيه..


نورة:الله يسخر لك قلبه


:آآآمـــــــــــــين

نزلت بعد ما غسلت وجهي ولبست شالي..
وشفت في الصالة خالتي وسعود ونورة ونهاد..
بصراحة استحيت لما شفت سعود..
جلست جنب نهاد..
وقف سعود وأستأذن كأنه فاهمني..


==================================



الساعة 12 غسلت وجهي.. وبدلت ملابسي لبست قميص قطني ناعم..بعدها لبست شالي..
وطلعت من غرفة التبديل..شفت فارس داخل ويفكك أزارير ثوبه العلوية..
فارس:وين رايحة..


قلت بدون نفس:بسهر عند نهاد..


فارس وكأنه مشمئز:طيب وش فيك تتكلمين من طرف خشمك


طنشته وطلعت من الغرفة لكن مسكني مع ذراعي قبل ما أطلع ولفني عليه..
فارس وحواجبه معقدة من التعصيب:أنا لما أكلمك لا تعطيني ظهرك فاهمة


سحبت يدي بقوة..ونظراتي كلها برود وقلت:إن شاء الله أوامر ثانية..
تمين نطالع في بعض..نظراتي ما زالت باردة أما ناظراته ما فهمتها..
ابتعد عني ودخل غرفة التبديل.. مسكت ذراعي اللي توجعني من ضغطه عليها وأنا كارهة نفسي ليش أني كنت أحبه..تصدقون أحس حبي له بدأ يضعف..

=================================




ضربت الباب وفتحت لي نهاد
نهاد:وأخيرا"جيتي ما بغيتي تجين


:آسفة ع التأخير


دخلت غرفتها ورفعت شالي عن وجهي..

نورة اللي كانت متربعة عالسرير: فارس عارف أنك بتسهرين معانا..


:أيه قلت له..


نهاد وهي تحط يدها ع كتفي:لما قلتي له وافق على طول وألا بعد محاولات مثل الأخت نورة ولا بعد عطاها بس ساعة....

نورة وهي ترمش بعيونها وتقول بدلع:بعد عمري ما يقدر يصبر على بعدي..

نهاد:تراك ذبحتني من جيتي عندي وأنتي بس سعود وسعود..من زينه عاد..شوفي أذا كنتي
تبينه روحي له..

قامت نورة:الشرهة مو عليك الشرهة على اللي جالس عندك أروح لسعودتي أحسن لي..

مسكتها نهاد قبل ما تطلع وهي تضحك:أمشي بس اجلسي في مكانك أمزح..ولفت علي بعد ما جلست نورة..وأنتي ما قلت لي وشلون وافق فارس..

مسكت خصلة من شعري وأخذت ألويها بأصبعي:عادي قلت له أبي أسهر عند نهاد وقال لي روحي..
رن جوال نورة..
نورة:سعودتي

نهاد وهي تناظر الساعة:شكل الساعة انتهت..

نورة:هلا حبيبي..بس أختي توها جاية..أرجوك بس ربع ساعة..أوكي مع السلامة

نورة وهي توقف بعد ما سكرت:يله أنا بروح لسعود..سهرة سعيدة لكم..

:نورة اجلسي أنا توني جاية

نورة :ودي والله اجلس..بس سعود رفض..

طلعت نورة وجلست مع نهاد وسهرنا لحد الساعة الفجر..


===================================



اليوم الثاني..اتصلت على بندر عشان موضوعه زواجه..
:هلا بندر..

بندر::هلا فيك..كيفك..

:بخير الحمد لله..بس تعال قولي وش صار على موضوعك مع أبوي..

بندر:يقول بكرة أذا ما جيت معي نخطب بنت عمك لا أنت ولدي ولا أنا أبوك..

:يعني بتروح..

بندر وهو يتنهد:أكيد..

:أنا اليوم بكلم أبوي وبحاول فيه أن شاء الله..

بعدما سكرت من بندر لبست عبايتي..وأنا معزمة أكلم أبوي..ما أبي أخوي يعاني مثل ما عانيت..
أول ما وصلت سلمت على أمي وجلست معها..وبعدها أستأذنت بعدما عرفت أبوي وين..رحت لمكتبه وضربت الباب المفتوح..ورفع أبوي رأسه من الأوراق اللي بيده ونزل نظارته..
دخلت:السلام عليكم..

أبوي:وعليكم السلام..

بست رأسه وجلست ع الكرسي:كيفك يباه..

أبوي:الحمد لله بخير..

:يباه أنا جاية اليوم بخصوص موضوع بندر..

أبوي:ليه وش فيه بندر..

:يباه بندر ما يبي جمانة أرجوك لا تجبره..بندر رجال ويعرف مصلحته ويـــــ..

قاطعني أبوي:أخوك ما له غير بنت عمه وغير هالكلام ما فيه..


وقفت وقلت بانفعال ونسيت أني اللي أتكلم معاه ابوي:يباه حرام عليك اللي تسويه..مو كافي أنك جبرتني على إنسان ما يحبني..وهذا هو كل يوم يسمعني كلام يجرحني يذبحني..وكملت ودموعي تنزل..وفوق هذا يضربني وكأني خدامته..يباه حرام حرام اللي تسويه..فكر فينا يباه..فكر في مصلحتنا..
كان أبوي يطالعني بنظرات مصدومة..
صديت عنه..وطلعت بسرعة وأنا أتغطى..
ركبت السيارة وفرغت كل دموعي فيها..ما أدري كيف جتني الجراءة أني أرفع صوتي على أبوي..
وأول ما وصلت طلعت لجناحي..شفت فارس:ممكن أعرف وين كنتي طالعة..

:كنت عند أهلي..

فارس:وليه ما أستاذنتي مني قبل..مو أنا قايل ما تطلعين من البيت من دون أذني..

مشيت عنه مو رايق له..مسكني واصطدمت بصدره:أنتي ليه تحبين تعاندين..

سحبت نفسي منه وبعصبية قلت:أسأل نفسك ليه أعاندك..فارس ليه ليه تعاملين كذا..فارس أنا وش ذنبي أذا خسرت حبك..ليه كل مرة تذبحني بكلامك..وضربت صدره وأنا أبكي..فارس والله تعبت ما فيني أصبر..فارس ارحمني..فارس من كثر ما هنتني وذلتني صار ما عندي كرامة..فارس واللي يعافيك حس فيني..

مسك يدي يوقفني عن ضربه..
سحبت يدي ودخلت الغرفة ورميت نفسي ع السرير أبكي..
دخل فارس وجلس جنبي:مشاعل أنا

سكرت أذني بأيدي بقوة:فارس أرجوك مابي أسمع منك شي ما فيني أتحمل كلامك الجارح أكثر من كذا
طلع وأنا رجعت ادس وجهي بالسرير أبكي..حسيت بغثيان ووقفت بسرعة للحمام..وبعدما انتهيت رجعت للسرير لكن حسيت بدوخة وبعدها دخلت بعالم لونه أسود وطحت من طولي


======================================
حسيت بحد يضرب ع خدي:مشاعل مشاعل ردي علي

فتحت عيوني وقلت بصوت تعبان:فارس

فارس:مشاعل أنتي تعبانة..

صديت عنه من دون ما أتكلم
فارس:قومي أخذك المستشفى

:ما أبي أروح وأرجوك أتركني لحالي

قام من السرير وقال:بلا دلع يله قومي

التفت عليه:قلت ما أبي غصب يعني

فارس وبابتسامة مكر:شوفي أذا ماقمتي بأنزلك بنفسي

عقدت أيدي ع صدري:قلت لك ما أبي ما تفهم

فارس:أوكي أنا بنزلك أجل..

وشالني وقعدت أصرخ واضربه:فارس نزلي قلت ما أبي نزلي

طنشني وأخذ عبايتي ونزلني لتحت ولحد ما وصل السيارة ونزلني قدام ومد علي العباية فارس:يله ألبسي عبايتك

خذيت عبايتي بعصبية..وركب السيارة وحركها
وطلعنا من القصر..


=============================


عند الدكتورة في انتظار التحاليل..
قالت وبكل ابتسامة لي ولفارس:مبروك المدام حامل

فتحت عيوني بصدمة.وش هالمصيبه اللي أنزلت على رأسي كانت الدكتورة تتكلم بس ما كنت معاها..رفعت عيوني لفارس وكان باين أنو فرحان..ومدت الدكتورة لفارس ورقة الدواء ووقف وبصوت فرحان:يله مشاعل مشينا..

وقفت وطلعت معاه وأنا مو في عالمي..كنت أطالع الطريق ودموعي تنزل بانسياب..
التفت على فارس..كانت ملامحة تبين فرحه..ما توقعته أبدا بيفرح..
وصلنا ونزلت على طول طلعت لجناحي..ورميت عبايتي ودخلت في اللحاف..
مسكت بطني..اجتاحتني أحاسيس غريبة معقولة في بطني طفل..آآآآآآه ياعمري كيف بتعيش والحياة بيني أنا وأبوك صعبة وقريب راح ننفصل..

سمعت باب الغرفة ينفتح وغطيت وجهي..سمعت خطواته تقترب رفع فارس اللحاف عني ونزل ع ركبته..
فارس وبهمس:مشاعل ليه تبكين مو فرحانة..

هزيت رأسي بلا..

فارس:ليه..

:تسأل ليه..فارس هالجنين كيف بيعش وحياة أمه وأبوه مع بعض صعبة وما راح تستمر لأنو راح ينفصلون..

فارس:مشاعل أنا لو مهما حصل ما راح أطلقك..

طالعته مستغربة:بس أنت مو قلت سنة وراح تتطلقني..

فارس وهو يبتسم:صحيح قلت هالكلام لكن هذا قبل ما أعرف غلاك عندي..

:وما دام أني غالية عندك ليه هالمعاملة القاسية اللي تعاملين فيها..

فارس:صدقيني يامشاعل أنا نفسي ما أدري ليه أعاملك كذا مشاعل أنا صحيح عصبي كثير لكن عمري ما جرحت أومديت يدي على حد بس لما أكون معك ما أدري وش يصير فيني يمـ..

قطعت كلامه:فارس أنا ما يهمني هالكلام اللي يهمني قلبك مسكت يده فارس أنا زوجتك أنا اللي استاهل حبك وغادة خلاص تزوجت ليه ماتنساها..

فارس نزل عيونه:صعب أنساها يامشاعل صعب بس هذا ما يمنع أن ننسى اللي راح ونفتح صفحة جديدة مشاعل سامحيني وخلينا نعيش مثل أي متزوجين مرتاحين وسعيدين والاحترام متبادل بينهم..

أنسى الجروح اللي سببتها لي أنسى حبك لغيري صعب صعب..
فارس:وش فيك ساكته

طالعته بنظرات تشتكي من ألمي وآهاتي وسحبت يدي وصديت عنه ما أدري ليه صديت عنه بس بعد هالمعاناة ولا يقول لي صعب أنساها يبيني أسامحه وأنسى..
سمعت فارس يتنهد..وتمدد عالطرف الثاني..


=========================================



الصباح نزلت تحت..
وكان الكل موجود..
:السلام عليكم..

الكل:وعليكم السلام..

أم فارس:مبروك يا بنتي ع اللي جاي بالطريق

ابتسمت بحيا:الله يبارك فيك..

عمي فواز:مبروك يا أم فواز..

:الله يبارك فيك..

الكل كان يبارك وأنا أرد وابتسم ومن داخلي أتمنى هالحمل ما يتم..
المغرب..اتصلت على بندر وقال أنو خطب جمانة رسمي..وكنت مقهورة ليش أن كلامي مأثر في أبوي..بعدما سكرت من بندر نزلت..
شفت خالتي وعمي وفارس وسعود ونورة..
:السلام عليكم
ا
لكل:وعليكم السلام

جلست جنب نورة..
عمي فواز:ها وش قلت يا فارس بتسافر معانا..

فارس:لا أنا بجلس خلاص صيفت في ماليزيا..

عمي فواز:براحتك..

همست في أذن نورة اللي جنبي:وش سفرته اللي يتكلم عمي عنه..

نورة بنفس همسي:العائلة أن شاء الله كلها بتسافر لأيطاليا ما عاد زوجك وسالم ونهاد اللي مشوا لجدة قبل شوي..

:متى صار هالكلام..

نورة:أبوي وعمي فواز صار لهم أسبوع وهم يخططون على هالرحلة..
جلسنا لحد ما أذن العشاء

================================




بعد ما تعشيت طلعت لجناحي..جلست ع السرير وأنا أفكر..ما أدري اللي جالسة أسوي صح أو لا..صحيح أحب فارس وأتمنى أعيش معه سعيدة..بس ليش رافضة طلبه يمكن لأنو لسى يحب غادة..
بس صعب أسامحه بكل سهولة..
رن جوالي بمسج..
فتحته وكان من الرقم المجهول..
قالوا ارفع راسك وشف القمر
مادروا ان القمر موطي راسه يقرأ الرسالة....
ابتسمت لما قريب الرسالة..انفتح الباب والتفت وشفت فارس
حطيت الجوال ع الدرج وتلحفت ونمت..


=============================


مشيتت مع خالتي ونورة لحد ما وصلت لباب الرئيسي وودعتهم لأنهم بيسافرون..
وكنت راح أرجع للصالة بس ما أبي أجلس مع فارس وقررت أطلع لجناحي..مريت الصالة..
فارس:مشاعل..

وقفت..وقف وقرب مني:أبيك الليلة تتجهزي لأني عازمك ع العشاء برى..

قلت برود:أن شاء الله..
وطلعت لجناحي..وأول ما دخلت بكيت..آآآه يافارس أنا ما بي غير حبك..


==========================================

%%البارت الثاني عشر%%

الساعة تسع..
كنت جالسة بجناحي قدام التفي..وأفكر بحياتي مع فارس..مو قادرة اتخذ قراري في حياتي معاه..قلبي يقول سامحيه وانسي الماضي وأفتحي معه صفحة جديدة مثل ما طلب..وعقلي يرفض أني أسامحه لأن الجرح اللي سببه عميق ولا اعتقد راح يبرئ..
بعد فترة من هالتفكير المتعب قررت أتجهز قبل ما يوصل فارس..


=============================

بإحدى مطاعم الرياض..
كنت منزلة عيوني على أيدي اللي تقلب طرف طرحتي بتوتر..
فارس:مشاعل وش فيك..

رفعت رأسي.:ها..لا ما فيني..

فارس:طيب ليه أحس أنك متوترة..

قلت وأنا أحاول أضبط رجفتي:لا مو متوترة ولا شيء..

وقف فارس وجلس جنبي..ولف وجهي عليه برقة..

فارس:مشاعل..

قلت بهمس وأنا أغمض عيوني من رقته.:همم..

فارس:مشاعل للمرة الثانية اطلب منك نفتح صفحة جديدة وننسى اللي مضى..

صديت عنه وعقلي وقلبي في دوامة متناقضة..
فارس:مشاعل أنا عارف أني غلطت بحقك كثير..بس صدقيني أنا نادم ع اللي صار..مشاعل عاجبك الحياة اللي نعيشها..

التفت عليه بعدما مشيت ع كلام عقلي ودست ع قلبي ودموعي مكتنزة بعيوني:فارس تعتقد اللي سويته فيني شيء سهل..سمعتني كلام يسم البدن ويقتله..وضربتني لأسباب تافهة..وذلتني لما جبرتني على قربك..وبكل بساطة تقول لي ننسى اللي مضى ونفتح صفحة جديدة..تنهدت وكملت..فارس أنا آسفة طلبك مرفوض..

ونزلت رأسي أحبس دموعي..أما فارس شفته يكور يده ويقبض عليها بقوة وتنهد تنهيدة طويلة..
وقطع هالجو المختنق وصول الأكل..

=================================


كان الهدوء يعم السيارة..وكنت ساندة رأسي على جنب وأطالع بالطريق ودموعي تعبر عن الحزن والهم اللي ساكن قلبي..ولما وصلنا نزلت بسرعة وطلعت لفوق وغسلت وجهي بالماء البارد كذا مرة وعشان تهدأ نفستي توضيت وطلعت للغرفة وحصلت فارس متمدد ويطالع لفوق..نزل عيونه عليه ولفيت عنه برود..ولفيت علي شرشف الصلاة وفرشت سجادتي اتجهت للقبلة وصليت ودعيت ربي يزيل همي وحزني..وبعدما انتهيت بدلت لبسي بيجامة نوم وتمددت ع السرير..
بعد ما طفيت الأنوار..
وطول الوقت وأنا أحس بتقلبات فارس الكثيرة..
وبعد نص ساعة تقريبا قام فارس من السرير وفتح الأنوار وشفته يأخذ ثوبه وبدل ولما التفت علي غمضت عيوني..وطلع واستغربت شي يطلعه ألحين..


===============================


صحيت ع المنبه ع وقت الفجر والتفت على الجهة الثانية ولا حصلت فارس..خفت ليكون من طلعته الساعة١١وما رجع..الله يستر ويحفظه يا رب..توضيت وصليت الفجر..وبعدها جلست أقرأ قرأن..وبعد ما انتهيت رفعت رأسي للساعة وكانت ست والشمس بدت تطلع وفارس مارد..وزاد خوفي..ومسكت الجوال ابتصل عليه..ولكن انفتح الباب ودخل فارس..وتنهدت بارتياح..ونزلت شرشف صلاتي..ورحت أنام..

==============================

اليوم الثاني..
العصر..
كنت جالسة بالصالة أطالع التفي..دخل فارس اللي ما شفته طول اليوم بسبب انشغال بأعماله..
فارس وهو ينزل نظارته الشمسية:السلام عليكم..

:وعليكم السلام..

رمى فارس جسمه بتعب ع الكنبة..والتفت علي وعلى طول صديت للتلفزيون..
رن جوالي..وطالعت الشاشة..وكانت المتصلة مرام..
:هلا مرام..

مرام:هلا فيك كيفك..

:بخير ولله الحمد..أنتي كيفك..

مرام:زهقانة وطفشانة..

:وينه عنك راجح..

مرام:ما أدري عنه هالشايب..أقول ميشو وش رأيك نطلع لسوق من زمان ما طلعنا مع بعض..

:أوكي بس بشوف رأي فارس وأقولك أن شاء الله..

مرام:طيب انتظر اتصالك..مع السلامة..

:مع السلامة..

سكرت الجوال والتفت على فارس..
:فارس..

التفت علي فارس بعيونه الوساع اللي باين عليها التعب..
وترتني عيونه وحاولت أحفظ على توازن صوتي:أبي أطلع مع صديقتي مرام للسوق وش رأيك..

فارس وبرود وهو يوقف:كيفك..
وطلع لفوق..واتصلت على مرام وقلت لها تجهز لأني بمرها علشان نطلع..

==============================


بعد ما وصلت العمارة اللي ساكنة فيها مرام..اتصلت عليها عشان تنزل بس أصرت أول شيء تضيفني عندها..
نزلت وطلعت للدور اللي فيها شقتها..ووصلت لرقم شقتها وضربت الجرس..وفتحت لي مرام الباب..
مرام:هلا والله بالغلا..

:هلا فيك..

مرام:تفضلي حياك..
دخلت لحد الصالة وكانت شقتها مرتبة وحلاتها في بساطتها..

مرام:تفضلي جلسي وأنا بروح أجيب لك شيء تشربينه..

مسكت يدها:ما له داعي..

مرام:لا ما يصير أول مرة تجيني في بيتي وما أضيفك..

ابتسمت وتركتها..وهي بالمقابل ابتسمت لي وتوجهت للمطبخ..
وبعد مدة قصيرة جت وقدمت لي العصير..
وجلست وقالت بسخرية:شفتي يا مشاعل أنا مرام بنت تركي آل.. أسكن بشقة..وبقرف كملت..لا وشقة زي كذا..

:وش فيها الشقة مرتبه وحلوة..

مرام:واضح..تصدقين كم مرة أحاول في راجح أننا نسكن بقصرنا القديم بس رافض..مسوي فيها الشايب عنده كرامة ما يبي يأخذ شيء من طرف زوجته..وهو أكبر طماع هو وبنته العقربة..

مسكت يدها:مرام لا تظلمين الرجال..اللي أعرفه أنه ما تزوج ألا لأنه يبي ولد يشيل اسمه..

مرام وبكراهية واضحة لراجح:طيب يأخذ وحدة من مستواه..هو أصلن ما أخذني ألا عشان الفلوس مو لأنه يبي ولد هالمنتف..أنا ما أدري وش اللي ترك جاسم من البداية يأخذ من هالناس..

:مرام حبيبتي خلاص أرضي باللي كتبه ربي لك.. ليمتى بتجلسين تندبين حالك..

مرام:أنا ما راح أرتاح ألا لمن يطلقني راجح..

هزيت رأسي بأسف لحالها..
فجأة نطت علي وحطت يدها على بطني وهي تبتسم:صحيح ميشو شخبار حبيب خالتوه..

ابتسمت لما تذكرت اللي في بطني:تصدقين يا مرام لحد الآن مو مصدقة أنا في بطني طفل..

مرام ولازالت الابتسامة بوجهه:
بكرة لما يبدأ بطنك يكبر بتصدقين..وضحكت..

عقد حواجبي:بسم الله عليك وش فيك تضحكين..

مرام وهي مستمرة بالضحك:تخيلت شكلك وبطنك منفوخ على جسمك النحيل مرة..بصراحة تحفة..وضحكت بقوة وهي تمسك بطنها..

وضربتها على كتفها:اطمني يا الدبة أنتي أصلن مقهورة من رشاقتي..

مرام وهي توقف:وش رشاقته تقول مسطرة مو جسم..

رميت عليها شنطتي وهربت وهي تضحك وتقول:أنا بروح أجيب عبايتي..
ابتسمت من زمان ما تهاوشنا..


==================================

طلعنا من الشقة وشفت رجل كبير بالسن وظهره منحني شوي وكان طالع من الأصنصير..
مرام:راجح..
غمضت عيوني بحزن لما عرفت أنه زوج مرام..
كان وجهه متجعد بالحيل..وشكل مرام وهي بجنبه كأنها حفيدته مو زوجته..تنهدت وسبقت مرام ع السيارة..

===============================

الساعة تسع..
بمجمع حياة مول..
التفت على مرام..وأنا أحس بألم خفيف بطني:مروم خلاص خلينا نرجع رجولي تعبت..

مرام وعينها على وحدة من المحلات:لحظة بس هذا أخر محل ونطلع..
وانتظرتها ودخل المحل رجال ملامحمه سعودية ومعه وحدة أجنبية متحجبة وبعض من شعرها طالع وكان يتكلمون..وفي نفس اللحظة..طلعت مرام وهي مشغولة بالكيس اللي معها..ودعمت بالرجال وطاحت طرحتها من على وجهها..حطيت يدي من اللي شفته..وتجمدت مرام في مكانه والرجل ما زال بنفس وقفته ويطالع مرام..

قلت بصوت هامس:مرام..
انتبهت مرام وتغطت وطلعت من المحل ورمت الكيس ع الخدامة..وطلعنا من المجمع..

لما ركبنا السيارة لاحظت أنا مرام ترتجف..مسكت يدها..
:مرام وش فيك..

مرام:شفتي الرجل اللي دعمته..

:وش فيه..

مرام:هذا ماجد..


:ماجد ولد خالتك هناء اللي فك خطبتكم عشان يأخذ حبيبته انجلينا اللي كان يدرس معها بكندا..

هزت مرام رأسها وعيونها تلمع بسبب الدموع اللي تجمعت بعيونها..
ضميتها:مرام قلبي ليه هالدموع..خلاص يا مرام الحكاية هذي صار لها أكثر من ثلاث سنوات..

مرام:بس أنا أحبه يا مشاعل..سبحان الله ما كانت مطمنة لما قرر يكمل دراسته بكندا..ودخلت في نوبة بكاء..وأخذت أمسح على شعرها وأهدي فيها..

ما ني الوحيد اللي من الحب مجروح..
كم واحد بهدنيا من الحب قد صاح..
بعض الألم يأخذ أيام ويروح..
وبعض الألم تمضي له شهور وسنين ما راح..
إذا الهوي عندك سواليف وضحك ومزوح..
أنا بقلبي آهات وحزن والآم وتناهيد وجراح..

============================================

مر أسبوع وأنا بعيدة كل البعد عن فارس..مع أنه كذا مرة يحاول يبقرب مني بالكلام والسوالف..بس كنت أصده في كل مرة..
سمعت ضرب ع باب جناحي..فتحته وحصلت المشرفة..
:نعم نوريهان..

نوريهارن:الأستاز بندر تحت ينتظرك..

عقدت حواجبي لأن بندر مسافر مع أهلي وش جابه..
نزلت للصالة..وأول ما شافني بندر ضمني وهو يدور فيني..
قلت بخوف:بندر نزلني يا الدب..وش فيك..

توقف عن الدوران ونزلني..
بندر وبابتسامة واسعة:فرحان يا مشاعل فرحان وحاس أني أسعد إنسان..

ابتسمت:وش اللي مفرحك كذا فرحني معك..

بندر:عمي سالم رد ع أبوي وقال جمانة جمانة مو موافقة..

ضحكت:من جدك أنت..

بندر:أيه..

تذكرت حاجة وقلت:طيب ليه رجعت السعودية مو أنتم بتأخذون شهر بإيطاليا..

بندر:أمس رجعنا أنا وهلي لأن أبوي زعل بعد رفض عمي وقرر أننا نرجع..

:وأبوي ليه يزعل..

بندر:أنتي تعرفين الوالد ما يحب حد يرفض لها شيء..

:يا ليت أبوي وعمي فواز ومنصور مثل عمي سالم المتفهم..

بندر:تصدقين مرات أحسد عبد العزيز أن أبوه سالم..لأنه ما يدخل في حياته مو مثل أبوي حتى في دراستي تدخل وحرمني من أني أدخل الطب وأجبرني على قسم ما لي رغبة فيه..ولا يبي يزوجني بكيفه بس الحمد لله أن جمانة أرفضتني..
بدون مقدمات ضميت أخوي..وفرت من عيني دمعة..مسحتها على طول..

================================


اليوم الثاني أرجعوا أعمامي من السفر عشان يصلحون الوضع بين أبوي وعمي سالم..صحيح بالبداية أبوي كان عنيد بس بالأخير هذا أخوه..والحمد لله تصالحوا..وفتح بندر موضوع زواجه من عبير لأبوي..وأبوي وافق..وقررت أفتح هالموضوع مع عبير بالأول وأشوف رأيها..
عبير:بس أنا ما أفكر ألحين بالزواج يا مشاعل..

:عبير أنت رافضة أصلا عشان سامي..عبير سامي خلاص تزوج وعاش حياته..أنسيه وتزوجي وعيشي حياتك..عبير ترى بندر ما في أحن منه..أخوي وأعرفه زين..

نزلت عبير رأسها بصمت..
:أنا ما راح أضغط عليك..بس فكري زين واستخيري ربك..وقفت وأنا أخذ شنطتي..يله مع السلامة أنا لازم أمشي..

عبير:وين لسى جاية..

:بطلع لأهلي من زمان ما جيتهم..

عبير:أوكي مع السلامة..


====================================


الليلة زواج غادة..وكنت متحمسة أني أحضر الزواج..ما أدري بس يمكن لأني أبي أشوف اللي حبها زوجي وهي عروس..في هاليوم كان فارس أغلب وقته ساكت ويسرح..ما ألومه اليوم زواج حبيبته..
الساعة تسع جلست أتجهز..كنت لابسة فستان لحمي ملفوف على جسمي بطريقة حلوة..
ومرولة شعري الناعم وعاملة مكياج سموك..
بعد ما انتهيت نزلت وطلعت مع خالتي ونهاد..
الساعة1:30بدأت الزفة وانزفت غادة اللي كانت طالعة من جد قمر..لكن كان في ملامحها حزن..هذي حبيبتك يا فارس تنزف قدامي لغيرك خلاص أنساها..جلست غادة على كرسي كوشتها ووقفنا أنا وخواتي وبنات عمي وعمتي عشان نسلم عليها بصراحة لما شافتني تغيرت نظراتها..نظرات غربية..نزلت بسرعة بعد ما سلمت وأنا مستغربة طول الوقت من نظراتها ونظرات ندى اللي أحس أنها أقرب وحدة لقلب فارس..


=========================================



أول ما وصلنا القصر طلعت لجناحي..ولما دخلت غرفة النوم حصلت فارس متمدد ع السرير بالعرض وسرحان..حسيت أني قلبي يعصرني بقوة..كان ودي أصرخ في وجهه وأقول أني شفت حبيتك اليوم تنزف لغيرك أنساها..أنساها وعطني حبك أنا..تنهدت بعمق وأنا أصد عنه للمراية عشان أنزل اكسسوراتي وأزيل الميك آب..وهو ولا عبرني بنظرة طول الوقت سرحان..

========================================


انتهت العطلة الصيفية وبدأت الدراسة..
وبدت دراستي الجامعية..
نزلت عند بوابة رقم٢..
ونزلت عباتي بسرعة وأخذت الشنطة من الخادمة وتعطرت وبعدها طلعت من البوابة لمبناي٢٤بسرعة وأنا ألبس نظارتي..

طالعت الساعة شفتها تسع ونص..بصراحة طفشت من المحاضرة..خاصةً أن لمى ما داومت اليوم..
طلعت جوالي اللي على سايلنت وحصلت مكالمتين من عبير ورسالة..
فتحت الرسالة وكانت من الرقم الغريب..اللي مازال طول الأيام اللي فاتت يرسل لي..
<صباح الخير على أجمل وأرق طالبة>
مسحت الرسالة من دون ما أعطيها اهتمام..
وفرحت لما انتهت الدكتورة من المحاضرة..
طلعت من الكلاس واتصلت على عبير..
:هلا عبير..

عبير:وينك فيه مشاعل..

:أنا في الجامعة..أنتي جيتي..

عبير:أيه..وأنا ألحين عند بوابة4..تكفين مشاعل تعالي أنا ما أعرف شيء هنا..

:أوكي أنا ألحين جاية..

اليوم أول يوم لعبير بالجامعة..واهي داخلة قسم اللغة الفرنسية كلية اللغات والترجمة..وصلت عندها وبستها..
:هلا والله بمرة أخوي..

عبير وبخجل:مشاعــــل..
ضحكت وطلعنا لمبنى19..وحصلت قاعتها وطلعت للكافتريا عند صديقاتي..


===============================



:أهلين سوسو كيفك..

سجى:بخير الحمد لله..أنتي شخبارك

:أنا بخير ما دامك بخير..ألا وين مرام ورغد..

سجى:لسى طالعين لمحاضراتهم..سجى وهي تناظر بطني..ميشو شو أخبار اللي في بطنك.

:بصراحة متعب المامي..دوخة وغثيان و وحام..شيء مو طبيعي..

سجى:واااااي ذكرتني بحالتي لما كنت حامل بريان وإياد..وألا الولادة كنت أحس أني بموت..

:تكفين يا سجى لا تجبين طاري الولادة خايفة كثير..

سجى:أنتي بأي شهر..

:بالشهر الثالث..

:الله يعينك يــا رب..

:آمــــين..


=============================

مرت الأيام وانقضى الشهر ودخلنا في شهر رمضان
كان كل ثلاث أيام تجتمع العايلة كلها مر بقصرنا عند أهلي ومر عند واحد من أعمامي.
وكانت الحياة بيني وبين فارس هادية في هالشهر..
وكان جدولي الرمضاني..
هو أني بعد ما رجع من الجامعة أنام وأصحى ع صلاة العصر وأتوضى وأصلي بعدها أجلس أقرأ قرآن ثم أنزل تحت عند عمي وخالتي وفارس وقبل الأذان نجهز الفطور..
وأذا أذن العشاء أروح مع خالتي للمسجد عشان صلاة التراويح..
ونومي الساعة١٢وأصحى الساعة ثنتين وأجلس أقرأ قرآن لما يجي السحور..وكانت بين فترة وفترة أطلع لسوق عشان ملكة بندر وعبير اللي بتكون أن شاء الله بعد العيد بأسبوع...بس ما كنت أطول بالسوق..
وبصراحة ما كنت أتابع بالتلفزيون عدا البرامج الدينية وهذا شهر عبادة..وكثير من الناس الله يهديهم يقضون أغلب وقتها برمضان بالمسلسلات..واللي يقهر بجد أنهم ما يعرضون المسلسلات الجديدة اللي بهالشهر اللي تشغل الناس عن استغلالهم لشهر رمضان بالطاعات..وأكبر خسارة أذا انتهى الشهر ولا استغليناه لأنا ما ندري بيبلغنا الله رمضان اللي بعده أولا..
وفي بداية العشر الأواخر سافرنا أنا وفارس وعمي فواز وخالتي لمكة وجلسنا يومين ورجعنا للرياض..

=======================================



الساعة وحدة بالليل
كنت سهرانة وأكبر لأن بكرة العيد وأنا عادتي من أيام طفولتي أني ما أنام ليلة العيد حتى يوم العيد..
..كنت أتمنى أن شجون وخلدون معي لأننا كنا نفلها بالرقص والهبال بس ألحين بقضي ليله العيد لحالي مع أن نورة موجودة بس نورة ما تحب السهر..
دخل فارس وأنا جالسة ع طرف السرير..
فارس:ليه ما نمتي..

رديت ببراءة طفولة:ما أحب أنام ليلة العيد..

فارس بابتسامة:طيب تصبحين على خير..

:وأنت من أهله..

طلعت للصالة وشغلت التلفزيون..
على أذان الفجر..
دخلت الغرفة وشفت فارس طالع من الحمام بالروب ودخل غرفة التبديل..
خذيت شاور ولبست فستان حمل..ألحين أنا في نهاية الشهر الرابع..
وعملت ميك آب ناعم..
وصليت وبعد ما خلصت طلعت من غرفة النوم وشالي بيدي..
دخل فارس الجناح وكان كاشخ أخر كشخة..
فارس وهو يبتسم:كل عام وأنتي بخير..

ابتسامته وترتني وقلت وأنا أنزل عيوني عن عيونه:وأنت بخير..

فارس:مشاعل..

:هلا..

فارس:وربي أنك أجمل وحدة شفتها بحياتي..

رفعت عيوني وطاحت بعيونه وما قدرت أرفعها بصراحة عيونه جناااان..
تقدم مني ولا شعوريا رديت لورى..
فارس وكأنه تضايق من حركتي:لبسي يله شالك خليني نزل تحت
ثم عطاني ظهره عشان يطلع لبست شالي بسرعة ونزلت معه..
وعيدت الكل وجلست بجانب فارس..
جلسنا نسولف..بعدها بفترة ناظر عمي الساعة
عمي فواز:الساعة ثمان..وقف..يله الرياجيل بيجون ألحين..

وطلع عمي وفارس وسعود..
ونزلت شالي عن وجهي أنا ونورة..
أم فارس:يا ما شاء الله عليكن طالعات مثل القمر..الله يحفظن ويحميكن من العين والحسد يا رب..
..يا ناس أموت في خالتي كله تدعي لي بالخير..

نورة:وأنتي يا خالتي ما شاء الله تجنين اليوم..ما تشوفين عمي طول وهو جالس معانا بالعادة يعيدنا ويجلس دقايق ويطلع..
استحت خالتي..

وقلت:الله يهديك يا نورة أحرجتي خالتي..

====================================



تجمعوا العايلة بالقصر عندنا لان عمي فواز هو أكبر واحد بالعايلة..
كنت جالسة مع البنات..
خواتي وبنات عماني نهاد والهنوف وجمانة..وبنات عماتي أميرة بنت عمتي سهام..وياسمين بنت عمتي سمر اللي بعمر نورة وهي متزوجة وشهد أختها وعمرها ١٨..
ياسمين وهي تبتسم:ما شاء الله عليك يا ميشو يعني ما صار لك ألا شهرين من تزوجتي ألا على طول حملتي طيب كان صبرتي سنة مثلي أنا ونورة وألا مستعجلة على غثاء الصغار..

قلت بارتباك حاولت أخفيه:فارس هو اللي يبي عيال..قولي بس كيف جوري ورامي..

ياسمين:والله متعبيني مرة خاصةً جوري اللي صايرة غيور مرة من أخوها رامي..

:الله يعنيك عليهم..

ياسمين:اللهم آمين..

نورة:أقول ياسمين وش صار على أشواق من زمان ما كلمتها..

ياسمين: هذي هي بتسوي عملية طفل الأنابيب..

نورة:يعني الأول ما نجحت..

ياسمين:ما تم الحمل وسقطت..

نورة:الله يرزقها بالذرية الصالحة يــا رب..
سرحت بتفكيري..سبحان الله في زوجات يتمنون لو طفل واحد ويتحملون الآلام والأوجاع من هالعمليات اللي يسونها عشانه وأنا ربي رازقني بحمل بالساهل وأنا أدعي رب أنه ما يتم..
مسكت بطني بألم لأني حسيت بنغزة..

انتبهت شجون وخافت:ميشو وش فيك

:لا تخافين ما فيني شيء بس الجنين تحرك أشوي..


============================================

%%البارت الثالث عشر%%



حسيت بشيء يتحرك ع خشمي..فتحت نص عيوني وشفت فارس ماسك خصلات من شعري ويحركها على وجهي..
فارس مبتسم:يله قومي صلي وتجهزي بعد شوي بنمشي المزرعة أن شاء الله..

كنت مستغربة بس قلت لأن النوم ذابحني:حبيبي أتركني أنام شوي..

فارس وهو يتشقق من الابتسامة..وهذا الشيء خلني أنتبه للي قلته وبصراحة انحرجت..:ما عاد في وقت للنوم..

:طيب كم الساعة..

فارس:الساعة ثلاث ونص..

رفعت نفسي عشان أقوم لكن حط فارس أيده على بطني وسندت ظهري ع ورى..
فارس:مشاعل شخبار حبيب أبوه..

ابتسمت:ما تركني أنام زين كله يتحرك..

فارس بمزح:شكله مستعجل ع الطلعة ..

تنهدت تنهيدة جرح وصديت عنه:وليه يستعجل ع طلعته عشان يشوف أبوه وأمه اللي الحياة بينهما صعبة..يشوف أبوه اللي مو طايق أمه..واللي هي مجروحة بأسبابه..
ونزلت دمعة هيضت جروحي الخامدة..

لف فارس وجهي عليه:مشاعل من يقول أني ما أطيقك لو تعرفين غلاك بقلبي ما قلتي لي هالكلام..

بعدت وجهي عن يده..وصديت عنه وأنا أقوم من السرير وبقسوة نطقت:احتفظ هالغلا لنفسك..

ودخلت الحمام وأنا أحاول أني أمسك دموعي كافي الدموع اللي ذرفتها في الأيام والأشهر اللي عدت..غسلت وجهي وتوضيت وطلعت للغرفة ولا حصلت فارس..

=======================================


بعد صلاة العصر دخل فارس علي وأنا جالسة أتجهز..
فارس وبملامح باردة:ما بعد انتهيتي..

:لا لسى..

فارس:طيب استعجلي ترى أهلي اسبقونا للمزرعة..

:أن شاء الله..

طلع فارس..وبسرعة حطيت اللمسات الأخيرة لمكياجي وصففت شعري..وأخذت عبايتي ونزلت..وقف فارس بيطلع لما شافني..
:فــــــارس..

التفت علي وما زال بروده:نعـم..

:ممكن نمر بيت خالي عبد الله عشان أعيدهم..

فارس:أوكي يله مشينا..

ابتسمت وقلت:مشكور..
صد وهو عابس وجهه..انقهرت منه لما صد وطلعت وراه..

=====================================



عبير أول ماشافتني ركضت لي وضمتني:هلا والله بالغلا..كل عام وأنت بخير...

:وأنتي بخير..

عبير:تفضلي حياك..

دخلت وحصلت أهلي اللي لسى ما طلعوا للمزرعة..وزوجة خالي حمد وسلمت على الكل وجلست..

وبعدها تقريباً بنص ساعة اتصل فارس عشان أطلع

أم عبير:جلسي يا بنيتي توك جاية..

عبير:أيه ميشو تكفين..

:والله ودي..بس أحنا ورانا طريق وش طوله

أم عبير:توصلون بالسلامة

================================



بالسيارة..كنا طول الطريق ساكتين..ومن الملل والهدوء اللي بالسيارة نمت..صايرة أحب أنام كثير بعد ما حملت..وما صحيت ألا على صوت فارس..
فارس:مشاعل قومي وصلنا
زينت طرحتي ونزلت..
ودخلت فلة عمي فواز وشفت وحدة من الخدامات وقلت لها تروح تجيب الشنط من السيارة..
وطلعت لغرفة فارس اللي كانت جنب غرفة نهاد..
ابتسمت أول ما دخلت غرفته..لأني يا ما حلمت لما أمر من جنبها وأنا رايحة لغرفة نهاد أني أشارك فارس فيها..
كانت فخمة مرة من ناحية الأثاث و الألوان كانت باللون البني العودي والزيتي والأفخم هي الإكسسوارات اللي منها اللوحات والرسومات الجدارية وفيه فازه كبيرة من الكريستال وفيها باقة زهور بألوان مختلفة وفي وسط الغرفة سجادة صغيرة لونها بني بصراحة الغرفة ذوووق.. رميت العباية ع السرير وجلست وأنا ماسكة ظهري لأنه يألمني من الجلسة ساعة ونص في السيارة..
بعدها بدقايق ضربت الخادمة الباب قلت لها تدخل..ودخلت الشنط وسكرت الباب وراها..
دخلت الحمام وغسلت وتوضيت..
وصليت المغرب..
بعدها أخذت أرتب ملابس فارس بالدولاب لكن ملابسي تركتها على جنب أرتبها بعدين لأن ظهري متعبني و يالله رتبت ملابس فارس..
رن جوالي بنغمة رسالة فتحتها..أنت بعيد وقلبك بعيد وبالك بعيد بس أحبك أكيد وأتمنى لك عيد..
يا ربي هذا لحد الآن ما مل صار لها تقريبا خمس شهور يرسل..حاسة أنه يعرفني خاصة بعد رسالة أول يوم داومته في الجامعة..هو شو عرفه أني طالبة أكيد يعرفني..قررت أتصل وحط حد لهالشيء..توقعته بيمل ولا راح يرسل..لكن شكل هذا ما يمل..اتصلت..
وبعد ثاني رنة فتح الخط من دون ما يتكلم..
:ألو..ألو..ممكن ترد..

سمعت تنهيدة من الطرف الثاني وهو ينطق بهمس:أحبك..

سكرت الجوال..وأنا قلبي ينبض بقوة..أول مرة حد يقول أحبك..بس يا ترى مين هذا..أوف وش هالحيرة..حطيت يدي ع قلبي أبي دقاته تخف..غمضت عيوني لما بدت دموعي تنزل..يا حلات هالكلمة اللي تمنيتها من فارس..يا ربي متى راح يجي اليوم اللي يقولها فارس لي..
انتبهت لرنة جوالي وعلى طول طالعت بالجوال وكان المتصلة نورة..ولراحت أتجهز عشان أنزلهم..


=============================



نزلت تحت للمجلس وحصلت الكل مجتمع وجلست معاهم وكان الجو مربوش ورقص وضحك وفلة..وبعد سهرة ممتعة طلعت لغرفتي وغسلت وبدلت ولما طلعت لغرفة النوم وقفت قدام المراية..وأخذت أتأمل بطني لما تذكرت كلام البنات قبل شوي عن صغره..وضيقت بلوزة البجامة..أووف ليش صغير أنا ألحين على نهاية الرابع..لا يكون النونو نحيف..أحب الصغير لما يكون مليان بس شكل طفلي بيطلع نفس بنيتي نحيفة..تحسسته وأنا داخلي مشاعر مو قادرة أوصفها شوق حب فرحة..سبحان الله صحيح ما كنت فرحانة بالبداية لكن ألحين أعد الأيام والشهور على الولادة..عشان أشوف الطفل اللي بيكون جزء مني ومن فارس..
ما حسيت بفارس اللي دخل وجاء وراي ألا لما مسك بطني..
فارس:وش نسميها لما تكون بنت..

قلت وأنا لسى اطالع نفسي بالمراية:اممم وش رأيك بمجدولين..

فارس:مرة حلو..

:طيب وأذا كان ولد..

فارس:فواز أن شاء الله..
:وأذا سعود جاء له ولد وسماه فواز أحنا بعد فواز..

فارس:طبعا لا..

:طيب وش راح نمسيه..

فارس:هتان..

:الله حلو اسم كثير..

لفني فارس عليه:مشاعل ليمتى هالحال..

عقدت حواجبي:أي حال..

فارس:حالنا..مشاعل أنتي مو تبيني انسى غادة..قولي لي كيف
أنساها وأنتي تصديني..ساعدني على أني أنساها..

ترددت كلمة أحبك اللي سمعتها من الغريب في بالي..وهزيت رأسي بالقبول متناسية كل اللي سواه و كلي أمل في يوم يقول لي هالكلمة..وهالمرة قلبي هو اللي قرر..
ابتسم فارس ولمس خدي بنعومة..ورديت الابتسامة بأحلى منها..


===============================



اليوم الثاني..صحيت الساعة١١ ..وخذيت شاور وبعد ما انتهيت طلعت أصحي فارس..
هزيته بخفة:فارس فارس..

فتح فارس عيونه بكسل وجلس..

قلت بابتسامة:صباح الخير..

فارس:صباح النور..شهالحلا يا أحلى وجه صبوحي..

قلت بحياء:قوم ألحين الساعة 11ونص..

قرص خدي:فديت اللي يستحون..

وقام ودخل الحمام..وبعد ما انتهى نزلنا نفطر تحت..وبعدها طلعت لفلة عمي منصور لأن اليوم اجتماعنا عند خالتي أم سالم..
ولما طلعت رن جوالي برقم شجون..دلوعة أهلها..

:هلا شجو..

شجون:هلا مشاعل..وينك فيه..

:شجون وش فيك تتكلمين بسرعة..صاير شيء..

شجون:ما في شيء..بس أبيك تجين لفلتنا ما أبي أروح لفلة عمي منصور..

:ليه..

شجون:أنتي ألحين قولي لي وينك..

:طالعة لفلة عمي..

شجون:رجعي لي أبيك ألحين ضروري..

:أوكي ألحين جاية..


================================


:قولي لي ألحين ليه ما تبين تروحين لبيت عمي منصور

شجون:عشان نواف..

باستغراب:وش فيه نواف..

شجون:تصدقين أن نواف شافني وأنا كاشفة لا ولاصقة فيه..

شهقت:وشلون..

شجون:أمي سبقتني لبيت عمي وبعدها بدقايق لحقتها ولما قربت من باب الفلة فتحته وأنا أنزل طرحتي على كتفي كنت متوقعة عيال عمي في بيت الشعر بما أن الغداء عند خالتي أم سالم..المهم وأنا بفتح الباب طلع في وجهي نواف بسرعة وطحت على ورى بس على طول مسك ذراعي ورفعني ولصقت بصدره وأنا من الصدمة دفيته على ورى ولفيت بسرعة عشان أرجع لبيتنا..وأنا نازلة من الدرج اللي عند الباب من الربكة طحت.. وسمعت صوته وهو يقول:بسم الله عليك..ومن دون ما ألتفت وقفت وركضت لفلتنا..

ضحكت:هههههههههههههههه..فشيلة صح..

شجون:فشيلة بقووووة..

:طيب عسى ما تعورتي..

شجون:لا الحمد لله..بس شوفي شكلي حلو..

..كانت لابسة فستان بنوتي وناعم بالحيل أبيض وفيه ورود فوشية ومناسب للون بشرتها الموردة..وكانت حاطة بس قلوس فوشي وكحل داخلي لعيونها الوساع..
:أمممممممم بصراحة مو مرة حلوة..

كشرت شجون:جد..

ابتسمت:أمزح..شكل نواف أنجن..

شجون وبحماس:تتوقعين يعجب فيني ويحبني مثل ما أنا أحبه..

قلت وأنا أضربها:يا بنت أستحي..

شجون بكآبة وهي تنتهدت:وليه الحب عيب..

وقفت وأنا أقول:أقولي قومي نمشي لبيت عمي منصور..

شجون:أنا ما أبي أروح..أحس أني متضايقة ومالي خلق.

:أقول قومي بلا استهبال..

شجون:ما أبي..

:يووووه يا شجو قومي عشاني..
ما كنت أبيها تجلس لحاله عشان ما تمادت بأفكارها في نواف..
تنهدت شجون وقامت معاي..


====================================



الساعة تسع بالليل..
وصلني رسالة..فجأة وبدون احساس..بين صمت واندهاش
نطق قلبي وقال وحشتنا يالغالي..وانصدمت أنو فارس يرسل لي..وبعدها بدقايق رن جوالي..ورديت وأنا ابتسم:هلا فارس..

فارس:وينك

:عند البنات في فلة عمي منصور..

فارس:تعالي أنا أنتظرك عند فلتنا..

:ليه وش تبي..

فارس:أبي أمشي معك في المزرعة ألا أذا كان عندك مانع..

..أكون غبية أذا رفضت..:لا ما عندي مانع..
فارس:أوكي أنتظرك..

=====================================



طلعت لفارس وصرنا نمشي مسك فارس أيدي ولا شعوريا"ضغطت على أيده..وكأني خايفة أني أفقده..

فارس:اليوم الجو مرة روعة..ثم وقف قدامي..واللي أروع أن القمر معي..

ابتسمت ونزلت عيوني من الحيا..
رفع فارس رأسي..

فارس:ميشو طالعني..خليني أتأمل أحلى عيون شفتها..

يـا ناس أحس أني بحلـــم من اللي قاعد يحصل لي مع فارس..

فارس: وين رحتي..
رفعت عيوني:معك

ابتسم ومسك يدي مرة ثانية ومشينا ولما بعدنا..
جلسنا على الثيل في مكان فيه شوية ظلام..
فارس وهو يحط رأسه على رجلي:مشاعل..

جلست ألعب بشعره:هلا

فارس بنبرة هادئة:سمعت أنك تحبين الشعر وحافظة قصايد..

:أيه أحبه..بس وشلون عرفت..

فارس:عرفت من أختي نهاد..بس بسألك أنتي تكبين شعر..

:أكتب بس حدي بيتين أو ثلاث أبيات..

فارس:طيب ممكن يا حلوة أسمع من اللي كاتبتها..

قلت متفشلة:بصراحة ما بي أقول..أخاف تضحك علي..لأن شعري مو مرة حلو..

فارس:طيب سمعيني من القصايد اللي حافظتها
: للي على الروح يامر لا تردونه
خلوه يقضي حياته بس متهـنـــــــــــــي
غلاه يكـــبر وتكـــبر فيني طعونه
ما ودي أدري جروحه وين ودّنـــــــــي
واللي سألني يقول القلب وش لونه
أقول طيب ولا أحدٍ داري ٍ عنّــــــــــــي
إي والله بخير يوم ظنوني ظنونه
مادام سوده يراعنّي ويرعنــــــــــــــّي
حلفت بعيونه الثنتين ما خونـــــه
ما أحتاج غيره إلى من صار هو ظنّــــي
لامن شكالي سواد الليل وشجونه
ما كنه إلا يقول إرحم صغر سنّـــــــــــي
في صوته شوي بحه بس مجنونه
من رد فعلي عرف وش لون يفتنّــــــــــي
أقول مخطي ولا ناظرت بعيونه
رحت أعتذر له وأقول إن الخطى منّــــــي
..كلمات الشاعر:فلاح السبيعي..
:وسلامتك
فارس:تصدقين إلقاءك بالقصيدة روعة ما شاء الله تبارك الله..ولا صوتك بعد رومانسي..

:شكرا"هذا من ذوق..
فارس قام من رجلي وجلس وقال بتوتر:مشاعل سامحني..
على كلامي اللي كان جارح وتصرفاتي الـ....
حطيت أصبعي على فمه:فارس خلاص أنا قررت معك نبدأ حياة ثانية وهذا معناه أني مسامحتك..وأرجوك لا تذكر شيء من الماضي..
..لأن الماضي يألمني..وجروحي محفورة بقلبي وما راح تطيب وتندوي ألا لمن تبادلين الحب اللي لك بقلبي..

رفعت رأسي و تفأجات من فارس اللي ضمني بقوة..
فارس:عمري شفت إنسانة مثلك جمال وطيبة..صدقيني يا مشاعل راح أخليك أسعد أنثى بهالكون..
..كيف تسعدني وقلبي مهموم بسبب جروحك..
ولاشعورياً طاحت دمعتي..
فارس وهو يبعد وجهه عن كتفي ويناظر فيني:ليش هالدموع يا ميشو..ترى دموعك تعذبني..
مسحت دموعي..
ورن جوال فارس وبعد عني ورد على جواله:هلا سعود..أيه..خلاص أنا جايكم أن شاء الله..مع السلامة
سكر فارس جواله..
فارس وهو يوقف ويمد يده علي:يله مشاعل رجعنا قدموا العشى
مسكت يده ووقفت معاه..

=======================================




الساعة١٢بعد ما راح الكل
في غرفتي اللي في فلة أبوي
جالسة على سريري وحاطة رأسي على رجولي اللي مقربتها لصدري ..
وجالسة أفكر بفارس..
..آآآآآه فارس..أبيه يحبني يعشقني..حاسة أنه هالشيء ما راح يحصل لأن الحب الحقيقي هو الحب الأول..
سمعت ضرب ع الباب..
:مين..

:نورة..

:تفضلي..

دخلت نورة وجلست جنبي على السرير

نورة:وش فيك يا مشاعل من جيتي من فارس وأنتي متضايقة..متهاوشين..

حطيت رأسي على كتفها وقلت:نورة فارس تغير تغير

نورة:وأن شاء الله تغير للأحسن وألا..وتنهدت..الأسو..

:لا تغير للأحسن..

نورة:طيب ليه متضايقة هذا شيء يفرح..

نزلت دموعي:أكيد شفقان علي أو يمكن لأني بصير أم ولده اللي جاي بالطريق..نورة أن أبيه يحبني مثل حبي له..ما أبي يعامل كزوجة وبس..
نورة وهي تمسح دموعي برقة قالت:وش شفقان وعشانك أم ولده يا الغبية..مشاعل فارس بدأ يميل لك..أنتي ما تشوفينه لجلسنا مع بعض الرجل بس يطلع فيك..مشاعل ألحين الكورة في ملعبك حاولي تخلينه يحبك خليه يحس بحبك له..
:يعني تبين أذل نفسي رغم كلامك وأفعالك اللي جرحتني فيها مازالت أحبك مو كافي أني سامحته..

نورة وهي توقف:أنا ما قلت قوليله بصريح العبارة أحبك أنا أبيك تحسسينه بحبك..وصدقيني أذا صدتي عنه وما استغليت فرصة تغيره راح تكوني أنتي الخسرانة..
تنهدت وطالعتها بحيرة..
نورة:فكري بكلامي زين..ويله ألحين ترجعين معي لبيت عمي فواز..
:أنا بنام هينا الليلة
نورة وبوجه مستغرب:وزوجك فارس..
:بصراحة أبي أجلس لحالي وبعيدة عنه..أبي أفكر باللي قاعد يحصل لي..
نورة:على راحتك
طلعت نورة ورجعت رأسي مرة ثانية على رجولي


===================================

على الساعة وحدة رن جوالي..
طالعت المتصل كان فارس
حطيته على السايلنت..ورميت الجوال وأنا أبكي..
..ليمتى هالحال..يا فارس متى تحس فيني وتحس بمعاناتي..لمتى يا فارس..أنا ما أبي منك شفقة أو غيره أنا أبي بس تبادليني نفس مشاعري..
رن مرة ثانية وثالثة
في الأخير..
أرسلت..
..فارس الليلة بنام في بيت أبوي..
وعلى طول قفلت الجوال
وتمددت وأنا أفكر في كلام نورة..


==================================



الساعة ست الصبح مازالت صاحية..
طلعت للأصطبلات وكان الجو حلو وفيه شوية هواء..
وقفت أطالع فرس فارس..نفسي أركبه بس صعبة وأنا حامل..
نزلت الشباصة عن شعري بعدما نزلت شالي على كتوفي
وتطاير شعري من الهواء..
حسيت بيد على ظهري ولفيت وأنا أصرخ..
ولما شفته صديت عنه..
حط يده على كتفي ولفني علي
فارس:مشاعل وش فيك انقلبتي فجأة أمس أتصل عليك ولا رديتي علي ونمتي بعيد عني وألحين تصد عني..أنا مضايقك..

..بعد ما فكرت في كلام نورة ساعات قررت أعطي لنفسي الأمل أنه يحبني وراح أحاول أن شاء الله..لحد ما تمر السنة على زواجنا وأذا ظل على حبه لغيري..راح إعلان تمردي على البقاء معاه..وأرافق بعاده..وأحاول أن أنتشل حبه من قلبي المجروح..
رفعت عيوني:فارس أمس طلبت مني شجون أني أجلس عندهم لأننا من زمان ما جلسنا لحالنا..و أنت لما اتصلت ما رديت عليك لأني خفت ترفض..

فارس:طيب صدك قبل شوي شو تبريره

مديت البوز وصديت مرة ثانية:زعلانة لأنك خرعتني..

لمني فارس من ورى برقة:وأنا أسف ما كان قصدي..

لفيت عليه وقلت بدلع:فارس..

فارس وبنظرات تذوب:هلا..

:أمس ما عرفت أنام من دونك..تصدق أني لحد الآن ما نمت


فارس:وأنا بعد ما عرفت أنام وأنتي بعيدة عني..
ابتسمت ورد فارس لي الابتسامة..

فارس وهو يبعد عني ويمسك أيدي:وش رأيك ألحين نرجع
ابتسمت وقلت:يله..
كنت أمشي معاه وأنا خجلانة لما استوعبت وش قلت له..
====

%%البارت الرابع عشر%%

في فلة عمي وبالتحديد بغرفتنا..
فارس:مشاعل ممكن تغمضين عيونك..

عقدت حواجبي:ليه..

فارس:أنتي غمضي بالأول..

:أوكي..

غمضت عيوني..وحسيت بالسلسال اللي على رقبتي..فتحت عيوني وطالعت فيه..
:وش المناسبة..

فارس:هدية العيد..ولو أنها جت متأخرة..

ابتسمت:مشكورة..

فارس لمس بطرف أصابعه عيني..وغمضتها..
فارس:تصدقين وش اللي بهرني فيك أكثر أول ما شفتك..عيونك الجذابة..

فتحت عيوني وقلت:كثير ناس قالوا لي أن عيونك حلوة وجذابة يمكن عشان لونها العسلي الفاتح..
كان فارس ساكت بس يطالع بعيوني بصمت..انحرجت ووقفت..
:أنا بروح أنام..
فارس وهو يتثاوب:وأنا بعد..لا تصحيني ألا الظهر..
:أن شاء الله..

============================

سمعت صوت الجوال يرن..طالعت الوقت وكان الساعة ثلاث العصر..وسحبت الجوال وحصلت ثلاث مكالمات من نورة..
اتصلت فيها..
وقلت بصوت كله نوم:هلا نورة متصلة فيني بغيت شيء..

نورة:وينك من الصبح..

قلت وأنا أتثاوب:نايمة..ما نمت ألا الساعة ست..

نورة:أوكي تعالي لعند فلة أبوي الكل هينا..

:أن شاء الله..

نورة:يله مع السلامة..

:مع السلامة..

نورة وكأنها نست شيء ما قالته:مشاعل مشاعل..

:هلا..

نورة:وش صار على كلامي أمس..أشوفك نايمة عنده..

قلت بابتسامة:أنا أمس فكرت بكلامك وعرفت أنو صحيح.. هذي فرصتي..والحمد لله ألحين أنا وفارس سمن على عسل..

نورة:الله يوفقكم يا رب..أنزين ألحين ما أطول عليك مع السلامة..
سكرت الخط من نورة وطلعت أتوضى وأصلي..


==============================
أخذت شالي عشان أطلع لفلة أبوي دخل فارس وكان بنطلونه وتي شيرته مغبر وعليه شوية طين..قربت من عنده..
:فارس وش فيك مبهدل كذا..ليه لبسك متسخ..

فارس:توني لاعب أنا والشباب كرة قدم..كمل وهو يتجه
للحمام..مشاعل حبيبتي ولا عليك أمر جهزي لي ملابس..

وقفت مصدومة من كلمة حبيبتي..لا أكيد أتخيل..معقولة فارس يقول لي حبيبتي..لا أكيد ما كان قصدها..نفسها نفس أي كلمة عادية يقولها..
يوووه أنا وش جالسة أخربط أطلع أجهز له ملابس بدل الخربطة هذي..
جهزت ملابسه وطلعت لعند البنات..


=============================

اليوم رابع يوم بالعيد والكل جالسة يتجهز لأن بنرجع الرياض..دخل علي فارس اللي تغير كثير..كان حنون علي ورمانسي..عيشني بعالم ثاني عالم ما فيه ألا أنا وهو..ساعات أحس أنه بدأ يحبني لكن الإحساس يتلاشي لما أتذكر حبه..
فارس:الحلو وش فيه سرحان..

انتبهت لها:ها..لا معك..

فارس:خلصتي..

قلت وأنا أسكر الشنطة:أيه خلاص..

فارس:أجل يله لبسي عبايتك وألحقيني ع السيارة..

كنت طول الطريق أتكلم مع فارس..وكنت مستمعة بالسوالف معاه..كان يتكلم عن نفسه وعن أيامه في الولايات الأمريكية لما كان يدرس فيها..أما أنا كنت أسولف له عن دراستي وطموحاتي وأمنياتي..
بهاللحظة جتني رغبة قوية أنا أصرح بحبي..اعتبرها ألحين لحظة جنون..
:فارس..

:هلا..

بدون مقدمات نطقتها:أحبك..

التفت علي بسرعة..وباين عليه الصدمة والاستغراب..
انحرجت من اعترافي ونزلت رأسي:فارس انتبه للطريق لا ندعم..

مسك فارس يدي وقال:معقولة بعد كل اللي سويته فيك تحبيني..

رفعت رأسي:فارس أنا أحبك من قبل لا نتزوج..حاولت أكرهك بعد ما عرفت أنك تحب غيري..لكني ما قدرت..

فارس وهو يشد ع يدي:الله يقدرني على أني أسعدك وأعوضك..

===========================



يوم الخميس..
اليوم حفلة ملكة بندر وعبير..
كنت لابسة فستان ليلكي من الموسلين والدانتيل تصميم زهير مراد وعاملة تسريحة البوف مع الويفي والميك آب فرنسي ناعم..
عند عبير وبندر..
:عبير حبيبتي وش فيك ترى أخوي ما يأكل..

عبير وبصوت هامس وهي لا زالت ماسكة طرف فستاني بقوة:لا أجلسي..

وبنفس همسها قلت:تبين بندر يذبحني..

بندر:أقول يا الأخت أنتي مطولة..ما ودك تتطلعين..
حبيت أغايضه وجلست:زوجتك مصرة علي أجلس وش أسوي..

بندر رفع حاجبه وطالعني بتهديد..طنشته والتفت على عبير:لا تخافين حبيبتي أنا ما راح أتركك أعرف أخوي متوحش..
نزلت عبير رأسها وفيها ضحكة كاتمتها..

بندر:مشاعلوه بتطلعين وألا أطلعك بنفسي..
وقفت:لا أخلص بطلع بكرامتي أحسن..
وطلعت وأنا أضحك المسكين صدق أني بجلس..

===============================

دخلت الجناح ونزلت عبايتي وفارس يدخل وراي..
فارس:ما شاء الله وش هالحلا..أكيد أنتي اليوم نجمة الحفلة..
رمشت بعيوني:أكيد..أنا مشاعل بنت سلطان أل....
فارس وهو يلمني:يا عيني ع الثقة..
ابتعدت وابتسمت:الحمد لله أنا واثقة من نفسي..
ودخلت غرفة التبديل أخذ لي بيجامة..

وبعد ما أخذت شاور ولبست بيجامة تمددت ع السرير..وصلت رسالة ع جوالي فتحت الرسالة ..
يا اجمل الناس في قلبي وعيني
يا احلى طيف يمر العين ويشقيها
انا اشهد أن لك غلا مبطي وهو فيني
قصة غريبة ما دري وش اسميها
لو قلت أحبك قليلة ما تكفيني شعوري أكبر من الدنيا وما فيها..أحبك وربي الكون احبك يا مشاعل..
انصدمت أنه يعرف اسمي ومن جرائته..وبصوت مقهور:يا ربي من هذا بيجنني..

قال فارس اللي طالع من غرفة التبديل على أخر كلمة قلتها:ومن هذا اللي مجننك..

شهقت ولا شعورياً ضميت جوالي بين أيدي وكأني خايفة يقرأ الرسالة وبصوت مرتبك:ها..لا ما في أحد مجنني..وتغطيت وأنا أكمل..تصبح على خير..

=================================

بالجامعة..
:أقول لمو وش فيك أحس أنك اليوم مو على بعضك..

لمى:ما ادري وش أقولك يا مشاعل..بس فيصل..

:وش فيه..
لمى:دايما يأخر زواجنا..والمشكلة كلما أسأله عن السبب..يتهرب أحس أني خالتي أهي اللي تبي تأخر الزواج..

:وليه تحسين بكذا..

لمى:لأنها من البداية مو راضي أن ولدها يأخذني..

:حبيبتي لا تشلين هم أهم شيء أن فيصـل يحبك مو صح..

هزت رأسه موافقة على كلامي..
طالعت الساعة:الساعة عشر ألا عشر قومي نمشي ما عاد باقي شيء ع وقت المحاضرة..

=============================


بعد ما انتهيت من صلاة العصر التفت ع فارس اللي دخل وأنا أصلي حصلته جالس ع السرير ومتسند على ظهره وماسك جوالي استغربت أول مرة يأخذ جوالي وتذكرت الرسالة اللي ما مسحته أمس من الربكة
لفيت جلال الصلاة بتوتر..
فارس وبنبرة غريبة:ممكن أعرف هالرسالة مين صاحبها..

قلت والارتباك واضح بصوتي وأنا اجلس ع الطرف الثاني:اي رسالة..

فارس حط الجوال قدام وجهي:هذه الرسالة..

حاولت أخفي ارتباكي:أيه هذي صديقتي سلمى..

فارس:أول مرة اعرف أن لك صاحبة اسمها سلمى..
:أيه..هذي لسى متعرفة عليها بالسمستر هذا..

فارس:وفي وحدة ترسل لصديقتها رسالة حب وغرام..

أخذت الجوال منه وبعصبية:عادي ما فيها شيء..لا يكون شاك فيني بس..

فارس وهو يوقف وبصوت هادي:لا مو شاك..أشك في بنت عمي وزوجتي..

وطلع..وتنهدت بارتياح..كان ودي أقول لفارس الحقيقة..بس ما أدري ليه ما قلت له..يمكن لأنه يعرفني..وأخاف أذا قلت لفارس ما يصدقني وهو يعرف اسمي..

=============================

المغرب طلعت لأهلي..
:ها شجون كيفك مع العلمي..

شجون:ما عليه حليو..بس الكيمياء بجيب لي العقدة..مركبات وعناصر والله يدوخ الرأس..

:ههههههه..

أمي:وما دامه يدوخ الرأس ليه دخلتيه..

شجون:شسوي..أبي أدخل كلية الطب..

:مامي نورة من جيت ما جت وينها..
أمي:في....ما كملت أمي كلامها لأننا سمعنا صرااااااااخ نورة طلعنا بسرعة لغرفتها..

وشفناها طايحة جنب السرير وماسكة بطنها
نورة:آآآآآآآآآآآآآآآآآآه بطني بمووووت بمووووت..

أمي وهي تحاول تساعد نورة أنها تقوم:مشاعل جيبي عباية أختك وأنتي شجون قولي للسواق يجهز السيارة..

رحت بسرعة اخذ العباية من للشماعة..
شجون وهي تبكي:ماما السواق سمير مو هنا راح يوصل خلدون لدار التحفيظ وهيثم طالع لسوبر ماركت واتصل ع جواله ما يرد..

أمي بصوت باين فيه الخوف:طيب اتصلي على أخوك بندر بسرعة..

نورة وأنا ألبسها عبايتها:بسرعة أنا موقادرة أصبر بموووووووت من الألم..

شجون دخلت عندنا:ماما جوال بندر مشغول..

تكلمت بسرعة لان ما في حد غيره وأبوي وخالد مسافرين لندن عشان الشغل:خلاص أنا بتصل على فارس..

اتصلت على فارس بأيد ترتجف..
فارس:هلا..

:فارس ألحق علينا بسرعة نورة شكلها بتولد..فارس بسرعة الله يعافيك..
فارس:خلاص هدي أنا جاي..


=============================


وصل فارس وركبنا السيارة وكانت نورة كل شوي تصرخ وترجع تكتمها خجل من فارس..
ودخلنا المستشفى ونورة دخلوها على طول لغرفة الولادة..
وكان طول الوقت أمي متوترة وتدعي أن نورة تقوم بالسلامة..وأما جلست أبكي من حال نورة..جلس فارس جنبي يهدي فيني..
طلعت الدكتورة وقالت:مبروك بنت..

على طول قلت وأنا صوتي رايح من البكى:ونورة كيفها..

الدكتورة:هي ألحين بخير الحمد لله..بصراحة ولادتها كانت سهلة ما شاء الله

أمي:الحمد لله لك يا رب..

مسكت بطني وجلست..هذي وش جالسة تقول ولادتها سهلة..بس اللي يشوف شكل نورة وهي تتألم وكأنها بتموت يقول مو بسهلة..أجل لو كانت صعبة؟آآآها أحس أني راح أموت من الخوف..يا رب يا رب سهل ولادتي..
فارس:مشاعل وش فيك..

رفعت رأسي ورجعت لواقعي:ها ما فيني شيء..

رجعنا من عند نورة بعد ما جلسنا معها وتتطمنا عليها وبعد ما كلمها سعود على جوالي وبارك لها وتطمن على صحتها وعلى صحة بنتها..


==================================


وبعدها بأيام طلعت نورة من المستشفى وجلست عند هلي وجلست أنا عندهم يومين..
شجون وهي شايلة لمار:ما شاء الله على بنتك يا نورة تجنن..

:شجو عطيني أشيلها..من جيت وأنتي كله شايلتها..

شجون:أمسكي أخذيها..

رفعتها وهي تتمغط وحطيتها في حضني:تصدقين يا نورة فيها شبه منك كثير..

نورة:حتى سعود يقوله..

:ألا على طاري سعود وش سوى أول ما شاف بنته..

نورة وهي تعدل جلستها ع السرير:سكتي بس كان بطير من فرحته..ضمها وجلس ساعة وهو يبوس فيها يا عمري خدودها تقطعت وحمرت..ألا تعالي دريت أن غادة تطلقت..

فتحت عيوني بصدمة:وأنت وش اللي عرفك..

نورة:سعود لما جاء اليوم..يقول أن خالتي أم فارس متضايقة عشان طلاق غادة اللي ما صار لها ألا ثلاث شهور تقريباً من تزوجت..
تضايقت كثير من فبر طلاقها..أكيد ألحين فارس فرحان..

===============================





انتظروني بالبارت الخامس عشر لكي تروا الجرح الذي حطم مشاعل وتركها مجــــــــــــــــــرد بقايا أنثى مجروحة..

مقتطفـــــــــــــات....

مسكت يدها:أنتي وش تسوين خافي ربك من اللي جالس تسوينه..
=================
....:عـمري ما شافت حقيرة مثلك يالوا..
=================
:نــــورة جيبوه أنا أحبه وأنا متأكدة أنه يحبني أنا..
=================
:أي عملية..
أمي وبتردد:اسـ..
================
وبصـراخ:اطلع برى أكرهك أكرهك أنت وفارس السبب حسبي الله عليكم حسبي الله عليكم..
================
....:تستاهلين اللي صار لك لأنك....


%%البارت الخامس عشر%%

لا صرت بايعني أشوفك على خير ...مع السلامه دام ما به سلامه

قلت انتهينه قلتلك خير يا طير .... ما ني أول شخص يخسر غرامه

أمحذرك من قبلها ألف تحذير ....لعفتني بيعف قلبي هيامه

ما ني بميت لا ولا احتاج تبرير....صح الله لسانك ووفر كلامه

بسمعك حبكه وفكره وتصوري...وافهم عدل يا مدعي بالفهامه

وجه الشعر ابيض ويحتاج تبرير ...ودي تزينها القصيده علامه

ماضيك الأسود بذكره دون تقصير...كذا يكون بخده الشعر شامه

يصدق معي تعبير ويخون تعبير...يا ضيعت الشاعر بوقت انسجامه

يمكن خطى دونك بالشعر مير....لو ما حترمتك للغرام احترامه

ما كان حبك غير بس طعنتك غير...علمتني معنى الندم و الندامه

ماجاك مني اي زله وتقصير ....كل ما خطيت أعاتبك ببتسامه

حسبي على الذكره اذا هبت عصير ....ما عاد تنفع شرهتي والملامه
في جناحي..
فارس وبابتسامة:الحلو وش فيه اليوم زعلان..

:ومين يقول أني زعلانة..

فارس:تصرفاتك تقول..من جيتي من عند أهلك وأنتي مبوزة..قول لي في حد مزعلك..

:ما في حد مزعلني..بس متضايقة..

فارس:وش منه..

قلت بعد تردد:فارس أنت عرفت أن غادة تتطلقت صح..

فارس هز رأسه بأيه..
قلت بنبرة بكي:وأكيد أول ما تنتهي من عدتها بتتزوجها..

فارس نزل عيونه بهدوء وبصمت..
:شوف فارس أذا عزمت تتزوجها ياليت قبلها تتطلقـ..

قاطعني فارس لما قال:احلمي اطلقك..وقام من السرير وطلع..رميت المخدة بقهر ع الأرض..لهدرجة يا فارس هاوي تعذيبي..


================================

الساعة تسع الصباح طلعنا أنا ومرام ورغد نفطر بسبازيو بالمملكة قبل ما نطلع للجامعة..
وبعد ما انتهينا من فطورنا نزلنا..وركبت رغد مع سواقها..وأنا ومرام طلعنا بسيارتي..
انتبهت لمرام وهي ترجع رأسها لورى وهي تضغط بأيديهن عليه بقوة..
قلت بخوف:مرام حبيبتي وش فيك..

مرام:أحس بدوخة غير طبيعة..

:بسم الله عليك..نمر المستشفى..

مرام:لا ما يحتاج بعد شوي بتروح الدوخة أن شاء الله..

:عبد الكريم أطلع للمستشفى..

مرام:صدقيني يا مشاعل ما يحتاج..وبعدين راح نتأخر على محاضراتنا..

:لاحقين على المحاضرات..أهم شيء صحتك..لازم أطمن عليك..


=================================

مرام وهي تبكي:كيف وأنا مهتمة بمواعيد أخذ الحبوب..كيف..

مسحت ع شعرها:خلاص مرام لا تبكين عشاني..أرضي باللي كتبه ربي لك..

مرام:مشاعل رجعوني للشقة مالي مزاج للجامعة..

:أوكي..

ألتفت ع السواق وقلت له يرجع..ولما وصلنا نزلت معها..صعبة أخليها وهي بهالحالة..
دخلنا وجلستني بالصالة وراحت تغسل..
بعد مدة سمعت صوت بكاءها وشهاقها..وراحت لها بغرفتها..وحصلتها تضرب بطنها بقوة..
مسكت يدها: أنتي وش تسوين خافي ربك من اللي جالس تسوينه..

مرام وهي تبكي منهارة:ما أبي أحمل من هالشايب ما أبي..
ضميتها وأنا أهدي فيها..
وبعد ما هديتها وحلفته بربي ما تسوي شيء يضرها ويضر الجنين طلعت منها..


====================================

الساعة ثمان المساء..
رجعت من أهلي ولما وصلت لقصر عمي طلعت فوق..وحصلت الخدامة جويا استغربت من وجودها في الدور الثاني لأن شغلها بس يتضمن الدور الأول..
:جويا..

جويا وحسيت بصوتها ارتباك:yes,madam‏

:there is my aunt

جويا:I do not know..
ok go
دخلت جناحي ونزلت عبايتي وبعدها رتبت عمري قدام المراية ونزلت تحت..
:نوريهان نوريهان..

نوريهان:نعم يا مدام مشاعل..

:خالتي وينها..

نوريهان:طلعت عم بتزوز أختها أم عساف..

حسيت بخوف لأن غادة صار لها تقريبا طالعة من العدة أسبوعين وفارس ما جاب أبدا سيرة لزواجه منها..وكلما طلعت خالتي تزور أم عساف أحس أنها بتخطب غادة لولدها..فقت من أفكاري لما قالت نوريهان:مدام بتريدي شي أبل ماروح..

:لا..روحي

دخل فارس:السلام عليكم

:وعليكم السلام..

فارس وهو يجلس جنبي:متى جيتي من أهلك..

:قبل شوي..

مسك فارس يدي يلعب بأصابعي وقال:اشتقت لك..

قلت بابتسامة:وأنا أكثر يا حبيبي..

فارس:لو جد مشتاقة لي ما كان نمتي أمس عند أهلك..

حطيت رأسي ع كتفه وبدلع:فارس كلها ليلة اللي نمت فيها عند أهلي..

رن جوال فارس ورد:ألو..هلا ندوش..أنا بخير الحمد لله أنتي كيفك..ندى ترى تكلمنا بهالموضوع كثير..سحب فارس يده اللي كانت ع أكتافي..وطلع لفوق وهو يكلم..
يا ربي نفسي أعرف وش بينه وبين ندى مكالماتها زايده هذي الأيام..

==============================

اليوم الثاني طلعنا لمزرعة أهل خالتي أم فارس..
بالمجلس كنت جالسة أتكلم مع نهاد والجوهرة والعنود..
دخلتنا علينا غادة اللي متغيرة كثير ومعه ندى..سلموا علينا وجلسوا..وكانت غادة تطالعني بنفس النظرات كانت تطالعني فيها بزواجها..المهم ماهتميت لنظراتها..
الجوهرة:غادة وش أخر رسمة رسمتيها..

غادة:والله من زمان ما رسمت..

:ما شاء الله يا غادة أنتي رسامة..

غادة وبابتسامة واضح أنها من دون نفس:أيه..

نهاد:وش رأيك يا غادة تراوينها لوحاتك..راح تعجبها انا متأكدة..

غادة:أوكي يله..
طلعت أنا والبنات للمرسم..وأخذت غادة تفرجنا لوحاتها وتتكلم عنها..

:بصراحة ياغادة رسماتك تجنن ما شاء الله..

نهاد:أيه والله من جد..
جذبتني لوحة مركونة بزاوية أستأذنت من غادة أروح أشوفها..وكانت اللوحة عبارة عن بحر أمواجه متلاطمة ع بعضها والسحب متراكمة بشكل جذاب ومغطيها اللون الأسود..وكانت ألوان اللوحة ممزوجة باللون الرمادي والأسود وشوية من اللون الأزرق والأبيض..وعلى كثر ما اللوحة جذابة ألا انها تحسس الشخص اللي يطالعها بالخوف..وبصراحة ما أدري وش اللي تركني أصير ملقوفة وأتفرج باللوحات اللي وراها,,وانتبهت لوحدة من اللوحات وكانت عبارة عن صورة فارس..
وحسيت أني باختناق لان هالشيء ما يدل ألا انا فارس لها مكانة بقلبها..
أستأذنت أنزل ولما طلعت وقفت في نص طريقي أخذت أمسح دموعي اللي نزلت بسرعة..ولما وصلت تحت خذيت نفس طووويل ومسحت دموعي ودخلت المجلس..
وبعد الغداء اتصلت على فارس يأخذني لأني من شفت اللوحة وأنا متوترة وحالتي حالة وقلت له أني تعبانة ودايخة لأني مانمت البارحة زين


==================================

دخلت الفلة قبل فارس..
طلعت لغرفتي ومن كثر توتري بكيت..
جلست ع طرف السرير بعدما نزلت عباتي..
انفتح الباب وعلى طول مسحت دموعي..
دخل فارس وجلس جنبي..
فارس:مشاعل تبكين

نزلت عيوني..
فارس وهو يرفع رأسي:مشاعل وش فيك..

رميت نفسي بحضنه وجلست أبكي وأنا متمسكة بياقة ثوبه بقوة ولاشعوريا"قلت:فارس أنت لي لوحدي..مسح فارس شعري برقة..ثم كملت وأنا أشهق من كثر البكي..ما راح أخليك لغيري ما راح أترك غيري ياخذك مني..

فارس بنبرة عذبة تجنن:مشاعل أنا ما افكر أخذ غيرك..انتي الوحيدة اللي مالية علي دنيتي..

رفعت رأسي وطالعته..وأنا أقول في نفسي لا تلعب علي فارس أنا أدري أنك بتأخذ غادة..يارب وشلون بتحمل أذا تطلقت منه وأخذ غادة..بموت من القهر..
نزلت عيوني ورجعت رأسي على صدره ونزلت دموعي بصمت..


=====================================

فتحت عيوني وحصلت الدنيا ظلام..طالعت في الساعة وكانت ست ونص..تذكرت اللي صار الظهر تنهدت وقمت من السرير..ودخلت الحمام أتوضئ..وبعد ما انتهيت من صلاتي..نزلت تحت وكان البيت تقريبا"هادئ..
وأنا نازلة شفت فارس داخل..
فارس وهو يبتسم:مساء الخير على قمراي..

ابتسمت:مساء النور..

فارس وهو يحط يده ع خدي:قولي لي كيفك ألحين

:الحمد لله أحس أني أحسن من أول..

فارس:طيب ممكن اعرف ليه كنتي تبكين..أحد مزعلك..

:لا كنت متضايقة شوي..

فارس:ومين اللي مضايقي..

:محد مضايقتي..بس تعرف المرأة في شهورها الأخيرة تكون دايما متضايقة وحالتها النفسية تعبانة

فارس وهو يقرص خدي بخفيف:طيب مرة ثانية لا تبكين ترى ما تحمل دموعك اللي تعذبني..

طالعته بحب ..طالت النظرات وحسيت أني راح أتعذب أذا تركت هالعيون اللي عشقتها بجنون..
ثم انتبهت لنفسي واستحيت ونزلت عيوني..
فارس:أنا أستأذن بروح أتسبح..
طلع فارس لفوق وطلعت أنا للبنات..


===============================

بعد أسبوع قضيناها بمزرعة أهل خالتي رجعنا الرياض..
كانت الساعة عشر بعد ما طلعت من خالتي حبيت أسوي سهرة حلوة مع فارس..حطيت الشموع في كل مكان حتى ع الأرض بطريقة روعة ورميت الورود ع السرير بعد ما بدلت المفارش..وجهزت طاولة صغيرة فيها كيكة في وسطها قلب باسمه وكأسين عصير برتقال فريش..
ولبست فستان أسود..وسيحت شعري وعملت مكياج ناعم..وسكرت الأنوار
بعد ما ولعت الشموع..وأرسلت لفارس هالرسالة..
‏ أبغاك تتأكد من هالحقيقة :

خيالك مايفارقني ؟!
يلاحقني مدا الأوقات ..!
يحط راسه على كتفي ويتغطى معي ويبات ...
معي يسافر اذا سافرت ..
ويتعطر اذا تعطرت ..
وفجأة دون ماأشعر !!
يزود داخلي الآهات ..!
ينور غرفتي وداري ..
ويتمرجح على أفكاري !
وكل مااكتب قصيدة عشق ..!
أخصه بأجمل أشعاري ..
هنا بعيني بانيله دار ..
وهنا بقلبي مكانه صار ..
وهنا خلف الظلوع العوج ..!!
أسولف له عن أخباري ؟!
حبيبي أطيب أحبابي ..
عطر داري قمر بابي !!
أنا ماأقدر على غيابه ..
ولايقدر على غيابي ..
< أحبه >
ويشهد الليل وعيوني ..!!
< أحبه >
ويشهد سهيل وجفوني ..!!
أحبه كثر هالدنيا ..
وكثر ما عانق أهدابي ..
أنا في انتظارك حبيبي..
وجلست انتظره طالعت بالساعة وحصلتها11.30..استغربت لحد الآن ما جاء..
بعد فترة مو قصيرة دخل فارس وبعصبية سكر الباب بقوة..وغمضت عيوني بسبب الصوت اللي طلع من الباب وهو يتسكر بقوة..
فتحت عيوني وقلت بخوف:فارس حبيبي وشفيك..

دفني عالكنبة ثم رمى علي الظرف اللي بيده وقال:شوفي فضايحك يالوقــ..

طالعته مستغربة:وش جالس تقول فارس..

أشر فارس ع الظرف:شوفي وشفي بالظرف يا محترمة..
..أخذت الظرف وفتحته وأيدي ترتعش من الشيء الموجود..

طالعته:هذي صوري..

فارس وبحدة:تسوين نفسك بريئة..أنا مو مغفل تلعبين عليه..وش قصة هالصور ومين حبيبك أحمد هذا..وصرخ..كيف تعرفتي عليه ومن متى..

قلت بخوف:فارس أي أحمد وأي حبيب..

فارس مسك شعري وبصراخ:لا تلعبين علي يا الحقير..عمري ما شافت حقيرة مثلك يالو..ة..أصلاً أنا كنت شاكة أنك تخونيني من الرسايل اللي تدعين أنها من صاحبتك سلمى..لكن كنت أكذب نفسي وأقول لا بنت عمي وزوحتي مو من هالنوع..ليه تسوين كذا ليه لما حــ....ولا كمل..

ورفع وجهي وعطاني صفعة طرحتني على الأرض وثم رفعني بشعري..وأنا أبكي وأحاول أبعد يده عن شعري وباليد الثانية حاولت أبعده عني:فارس والله والله ما أدري عن وش تتكلم..فارس حرااااااام عليك..فارس أرجوك أبعد عني بتموتني..

فارس وهو يرفع أيده عن شعري ويرميني عالأرض:أحسن جعلك الموت..

وكنت بنجن لما سحب عقله وعلى طول تكورت ع بطني عشان احمي اللي فيه..وبدأ يضرب وما ترك قطعة فيني ماتركها تتألم..كنت احاول وأترجاه يسمعني يفهمني يتركني..لكن ولا كأني اتكلم..
ثم سحبني فارس وللمرة الثانية من شعري وقال:عمــــــري ما شفتك حقيرة مثلك يالوا..أنتي طاااااااااالق طااااااالق..

==============================

آآآآآآآه يافارس..ظلم وضرب وطلاق..ليه أنا أيش سويت..آآآآآه خذيتني من بيت أهلي وردة مفعمة بالحياة وتركتني وردة ذبلانة تركتني بقايـــــــــــا..
لما وصلنا للقصر سحبني فارس من السيارة لحد ما دخلنا من البوابة..وكنت أترجاه أنه ما يقول لأهلي..أكيد بيصدقون مثل ما صدق..
ولما دخلنا كان خالد طالع وانصدم لما شاف شكلي وفارس يسحبني لداخل..
وعلى طول مسك يد فارس وأبعده عني وطحت بالأرض:يا الحقير وش تسوي بأختي..

فارس وبصوت ساخرة:أنا جاي أرجع لكم هالصايعة عشان تربونها من جديد..

مسكها خالد من ياقة ثوبه:احترام نفسك..ولا تتكلم عن أختي كذا..
ابعد فارس يد خالد بقوة ورمى صوري في وجهه:أختك اللي تعتقد أنها متربية وعاقلة تخون زوجها وهالصور أرسل لي حبيبها وأذا مو مصدقني شوف جوالها..

طالع خالد بالصورة ثم طالعني والشر مالي عيونه..
قلت ودموعي مثل النهر ع خدي:خالد والله والله أنا مو كذا..
مسكني خالد من شعري ورفعني له..وشهقت من الوجع..

خالد وبصراخ:الله لا يوفقك يالحقيرة فضحتينا فضحتينا..

فارس:أنا حبيت أعلمكم عشان تنتبهون من أنها تسويها مرة ثانية وتفضحنا وتخرب سمعة عايلتنا..

وطلع لكن وقفه خالد لما قال:فارس أرجوك لحد يدري غيري أنا وياك وأهم شيء أبوي تعرف أنه معه السكر..

تنهد فارس وقال:حاضر وطلع..

وأما خالد سحبني لغرفتي وأنا جلست أترجاه يتركني وأحلف بربي أني ما سويت شيء
وصلني للغرفة ورماني ع السرير..وكسر الجوال قدامي وقال:والله لأربيك من جديد يا مشاعل..
وقرب مني وهو يسحب العقال..
صرخت بصرخات أنثى متألمة وأنا أضم بطني:لا خالد أرجوك أبوس أيدك أتركني ..أنا والله ما سويت شيء والله العظيم يا خالد..
لكن خالد ما رحمني وضربني وجلدني بالعقال مثل ما سوى فارس..لكن خالد كان أرحم من فارس لأنه ما كان يضرب بطني مثل فارس..

===============================

الفجر..كنت طايحة ع السرير وأنا متكورة ع بطني وأئن من الألم..ودموعي تنزل من الألم ومن القهر ومن الخوف على اللي في بطني..في اللحظة حسيت أني أكره فارس وأنااللي عمري ما كرهت حد..واللي تركني أكره أكثر هو أنها فضحني عن خالد وأنا بريئة..وبهاللحظة حسيت بالندم لأني حبيت فارس وأعطيته قلبي وهو ما يستاهله..ومن كثر التعب والبكي لا شعوريا نمت من دون ما أحس بعمري..

============================

صباح اليوم الثاني صحيت ع الساعة تسع وخذيت شاور وكان جسمي كله ضربات وكدمات بعد ما انتهيت لبست بلوفر سماوي بأكمام طويلة عشان ماتبان الكدمات وتنورة جينز..
ونزلت شعري عشان ما توضح الكدمة اللي ع خدي اليمين..ونزلت تحت وحصلت أمي اللي انصدمت من وجودي..
أمي:يماه مشاعل انتي متى جيتي..

بست رأسها:أمس..

انتبهت أمي لعيوني:بسم الله عليك ليه عيونك متورمة كذا..

جلست وقلت وعيوني بالأرض:فارس يماه طلقني..

شهقت امي: وليه..

:أنا وفارس من البداية مو مرتاحين مع بعض..عشان كذا كان الطلاق أحسن أحل..

أمي:كنت حاسة هالشيء من بداية زواجكم وكلما سألتك قلت لا الحمد لله مبسوطة ومرتاحة..

:يمـاه انا خايفة من ردة فعل أبوي لو يدري..

أمي:حتى أنا..ما راح يعديها لك أبوك على خير لكن ولا يهمك أنا معك أن شاء الله..


===============================

الساعة وحدة الظهر..وأنا بغرفتي ومتسندة بظهري بالسرير..
دخل أبوي وهو معصب ويصارخ:مشااااعل..

وقفت وبخوف:هلا يباه وش فيك..

تقدم مني أبوي وبسرعة..سحبني من شعري:أنا مو قايل لك لا تطلبين الطلاق وأنا طلبيته ماتلومين ألا نفسك..

مسكت يده:يباه والله ما طلبته فارس أهو اللي طلقني من نفسه..

أبوي وهو يشد على شعري:فارس ما طلاقك ألا أكيد مقصرة عليه..ألحين الناس وش تقول.. بنت سلطان ما طلاقها ولد عمها اللي من لحمه ودمه وهو ما كملوا سنة ألا شايف عليها شيء..

دخلت أمي وشافت أبوي ماسكني مع شعري ويصرخ..ومسكت يده وقالت:تكفى يابو خالد أنك تتركها طلبتك..

رماني عالسرير بعدما شال يده عن شعري:حسبي الله عليك فضحتينا..
طلع أبوي وأمي ضمتني..وبكيت على صدرها..وأنا أدخلي أتقطع من الحزن والألم..

=================================

صحيت بالليل من الألم بسبب الانقباضات اللي بطني..كنت راح أصرخ لكن كتمتها من الخوف..أخاف يسمعون أهلي ويأخذوني للمستشفى..وهناك أخاف يولدوني وأنا لسى بالثامن..لكن الانقباضات أخذت تزيد..وما قدرت أصبر وجلست أبكي وأصرخ من الألم:يماه عبير لحقوا علي بموت..وينكم بموت..آآآآه..

دخلوا أمي وعبير وبندر وشجون علي والخوف باين عليهم..

أمي وهي ترفعني:مشاعل بسم الله عليك وشفيك..

بندر:مشاعل قلبي ردي..

قلت وأنا أتنفس بصعوبة:شكلي بولد بولد..

بندر:بس أنتي توك مادخلتي التاسع..

أمي:بندر جهز سيارتك شكلها بتولد..

لبستني عبير عباتي ونزلوني تحت..
وأنا كلما لي أحس أني جالسة أفقد وعيي..

===========================

فتحت عيوني وشفت نورة وأمي ..وعيونهم مليانة دموع..
نزلت عيوني لبطني ومسكته:وينه..

قربت نورة ومسحت ع شعري:مشاعل أنتي مؤمنة بقضاء الله وقدره..

قلت بسرعة:نورة ليكون مات..

نورة:للأسف النزيف اللي حصلك كان شديد مما سبب وفاة للولد..

قلت ودموعي تنزل:لا ولدي ما مات أنتوا أكيد تمزحون..جيبوه نورة أنا أحبه وأنا متأكده أنه يحبني مثل ما أنا أحبه أنا أمها أكيد يحبني وما راح يتركني..أرجوكم قولوا لي ما مات..

أمي وأهي تهديني:استهدي بالله يا بنتي..

جلست وأنا منفعلة:ولدي مات يماه أنـ..

أمي وهي تقاطعني وتمسكني وبخوف:يا بنتي شوي شوي على عمرك عشان العملية..

:أي عمليه..

أمي وبتردد:استـ..ونزلت عيونها ولا قدرت تكمل..

طالعت نورة بنظرات متسائلة..
نورة بعد ما خذت لها نفس:الطبيبات ما قدروا يوقف النزيف اللي صار لك عشان كذا أضطروا يستئصلون رحمك..

حطيت يدي ع فمي مصدوم..هالخبر نزل علي مثل الصاعقة..
قلت بهدوء اللي يسبق العاصفة:يعني أنا مو أنثى كاملة..

نزلت نورة رأسها..
وبهاللحظة دخل خالد اللي لون وجهه مخطوف:حمد لله على سلامتك مشاعل..

أول ما شفته صرخت:أطلع برى أكرهك أكرهك أنت وفارس السبب حسبي الله عليكم حسبي الله..

ضمتني نورة:مشاعل بسم الله وش فيك على خالد..

:طلعوه ما أبي أشوفه أهو السبب..هو السبب..

طلع خالد بسرعة ودخلوا علي الممرضات وأنا أصرخ:هو وفارس السبب الله لا يوفقهم الله لا يوفقهم..
مسكوني الممرضات وأعطوني أبرة مهدئة..

==============================

طلعت من المستشفى وأول ما وصلنا القصر قلت لهم يطلعوني لغرفتي..
بعدما حطيت رأسي ع المخدة نزلت دموعي صعب أنك تعيش أنسان ناقص حسيت بهاللحظة أني مجرد بقايا أنثى ومو مجرد أنثى وبس أنثى مجروحة بجرح عمره ما راح يبرئ..تذكرت طفلي آآها يااما تخيلت شكل اللي بطني يااما تخيلته يقول ماما أحبك ويااما تخيلته وهو يركض لي ويضمني ويااما ويااما..وآآآها يافرحتي لما أطلع من عند الدكتورة وتطمني عليه..آآآها كم كنت أعد الأيام والأسابيع والشهور عشانه..آآآها كم تحملت الآلآم وأقول بكرة بيجي وبنسى الألآم اللي عانيتها..نفضت هالأفكار من رأسي وتعوذت من أبليس..قدر الله وما شاء فعل ..غمرتني راحة بعد ماقلت هالجملة..
دخلت الحمام بسرعة لم حسيت بغثيان..بعد ما غسلت طلعت للغرفة..وحصلت أمي ومعه الخدامة اللي معها طاولة الأكل..
أمي:خلاص سيتي خلي الأكل هنا وأطلعي..

:يماه ما له داعي مالي نفس..

أمي:ما تشوفين شكلك وشلون ضعفانة بتأكلين غصب عنك..

ابتسمت وجلست..وكانت أول مرة ابتسم من بعد طلاقي..
وما قدرت أكمل أكلي لأني حسيت بغثيان ورحت للحمام..ولحقتني أمي..
التفت عليها وأنا متسندة ع المغسلة ودموعي مجتمعة بعيني:ذبحني الغثيان يا يماه ذبحني..

أمي وهي تمسح ع شعري بحنان:هذا من آثار العملية..لا تخافين هي فترة وبترجعين مثل أول وأحسن أن شاء الله..

============================



كنت جالسة قدام المراية أمشط شعري ودخلت علي شجون طايرة..
:خير أن شاء الله داخلة علي طايرة ما تعرفين تضربين الباب قبل..
شجون:عندي لك خبر..

:وش الخبر..

شجون:الخايس خطب وملكته في الأجازة..

عقدت حواجبي:مين الخايس..

شجون:ومين غيره..فارس ولد عمنا المحترم..

صديت عنه أكمل تمشيط شعري وبرود قلت:الله يوفقه..

شجون:يعني عادي عندك..

طالعتها باستغراب:أيه عادي..تراه طليقي يعني ليه أغار..
أكيد توقعت بانصدام أو أبكي قهر..الأيام هذيك أيام الدموع والحب ولت وراحت..فارس ألحين ما عاد يعني لي شيء..وصدقوني هالخبر أبدا ما أثر علي..الشيء اللي أتمناه ألحين هو أني أنتقم من اللي تبلى علي ومن فارس اللي بسببه خسرت طفلي ورحمي..

==================================

كنت جالسة ع سريري وفاتحة دفتر خواطري الجديد اللي مسجلة فيه بداية أحزاني وكنت أسطر بعض الكلمات وأفرغ اللي في قلبي بقلمي وفيه..بقايا أنثى مجروحة..كنت أتمنى وكنت أطمح كنت كأية أنثى يملأها الابتهاج والسعادة ويختزن في عقلها الكثير والكثير من الآمال والأماني وفي قلبها الحب والحنان وتغدقه لمن يستحقها......قطع علي كتبتي صوت الباب..سكرت دفتري:تفضل

دخل أبوي..ونزلت من سريري:هلا يباه..حياك اجلس..

أبوي وبجفاف ومازال واقف:أنا جيت أبلغك أن زياد صديق أخوك أخطبك..وأنا وافقت..والنظرة الشرعية بعد بكرة أن شاء الله..وأبيك عاد تتجهزين..

طلع أبوي..وتركني مصدومة..وبعد ما ستوعبت..طلعت بسرعة من الغرفة وناديت أبوي قبل لايدخل أبوي جناحه ودموعي متجمعة بعيوني:يباه يباه..

لف أبوي علي..وقلت بسرعة:يباه أنا مو موافقة..أنا مأفكر أتزوج مرة ثانية..

أبوي وهو يصد عني ويدخل غرفته:احمدي ربك أن شاب ما تزوج فكر يخطبك بعد ماعافك ولد عمك لا وناقصة..

انغررت كلمات أبوي فقلبي مثل السكين..آآآآآآآآه ياقلبي شكل الجروح بتزيد طعونها فيك..
رجعت لغرفتي وأنا أسحب وراي جروح وهموم كلما لها تزيد ثقل على قلبي..شكل كلمة~جرح~بتظل في قاموس حياتي..
شافتني أمي اللي كانت طالعة من الإصنصير..
قربت مني وهي تمسك وجهي:بسم الله عليك ليه هالدموع
زادت دموعي وانطلقت مثل النهر:ليه أبوي يجبرني..هذا أهو جبرني على فارس ورجعلته مطلقة..ليه ليه..

وانهرت عالأرض..رفعتني أمي:خلاص حبيبتي أرضي بنصبيك..أنتي تعرفين أبوك أذا قال كلمة مايثنيها وهو قال للرجل أنه موافق وأنك موافقة..يعني خلاص مافي فايدة لهالدموع أرضي باللي مكتوب..

================================


الساعة ثمان المساء..
دخل خالد:شوفي مشاعل ما نبي فضايح عند زياد..والله وربي لو خنتي زياد مثل ما خنتي فارس..والله ليكون ذبحك على يدي..
:خالد أنا والله ما ســ..
خالد:بلا كثرة حكي ترى حذرتك..تصدقين عاد تستاهلين اللي صار لك لأنك خاينة..
قلت بصوت باكي:خالد بس تجريح..
ابتسم خالد بسخرية وطلع بعد ماسمعني كلمتين كالعادة جامدة وطلع..


===========================

%%البارت السادس عشر%%

الليلة النظرة الشرعية كان لبسي شوي رسمي..تنورة سوداء وقميص أبيض..
وشعري رافعته ع شكل ذيل حصان..ودخلت ورى خالد المجلس اللي فيه زياد..
وكنت منزلة نظري للأرض..وكلماته ترن بأذني ليه..دام أنه ما يحبك ليه ما تطلقين منه..
بهاللحظة بس تأكدت من حب زياد لي..وألا في شاب لسى ما تزوج يفكر يخطب وحدة مثلي..
جلست جنب خالد..
زياد:كيفك مشاعل..

قلت بصوت منخفض:الحمد لله بخير..

زياد:وكيف الدراسة معك..

:الحمد لله ماشية فيها..

زياد:ما شاء الله عليك شكلك أصغر من عمرك بكثير..

رفعت عيوني له..وطاحت بعيونه..وعلى طول نزلتها..واستحيت كثيرررر..وبنفس الوقت اجتحتني مشاعر أربكتني من نظراته..
خالد:هههههه يا الحبيب مو كأنك تتغزل في أختي ولا كأني موجود..

زياد:وحد يقدر يشوف هالجمال ويسكت..
وااااااااااو هذا مو صاحي جرئي..
ووقفت بسرعة وبصوت ميت حياء:أنا أستأذن..
وطلعت لغرفتي على طول..جلست ع السرير ونظرات زياد للحين في بالي..نظرات تحكي الكثير والكثير..بس مادري وش هو بالضبط..سمعت ضرب عالباب..فتحت الباب..

شجون وبابتسامة:ممكن ادخل..

:تفضلي

شجون وهي تجلس:ها وش صار لما شافك زياد قولي لي بالتفصيل الممل..

:سألني عن أحوالي ودراستي بس بصراحة أحرجني قدام خالد لما بدأ يتغزل الأخ..

وشجون وبحماس:ليه وش قال

وقلت لشجون اللي صار..
شجون:بصراحة قمة الإحراج..

:بس تصدقين حسيت براحة عجبية لما شفت نظراته..

شجون:الحمد لله..ويا رب يكون يستاهلك مو مثل الحقير فارس..

آآآآه منك يا فارس نفسي انتقم منك..ياليت لما سألتني الدكتورة عن الكدمات اللي بجسمي قلت لها الحقيقة وفضحتك أنت وخالد ولا قلت اني طايحة من الدرج كان أحسن..بس خوفي من الفضايح ردني..
شجون:مشاعل..ميشو..

انتبهت لها:هلا

شجون وبابتسامة:شكل زياد بدأ يأخذ تفكيرك..
ابتسمت ع براءة كلامها..

=======================================اليوم الثاني..
بالصالة كنت جالسة أطالع برنامج مع سماحة المفتي بقناة المجد الفضائية..ودخلت عبير اللي كانت جاية من أهلها..
عبير:السلام عليكم..

:وعليكم السلام..

جلست عبير وهي تنزل طرحتها:ميشو الأهل يسلمون عليكم..

:الله يسلمهم..كيفهم..

عبير وبملامح أبدا مو طبيعية:بخير ولله الحمد..

وقفت من مكاني وجلست جنبها:عبير وش فيك..

عبير وبابتسامة تصنع:ها لا ما فيني شيء..وش بيكون فيني يعني..

:عبير أنا أعرفك أذا كنتي متضايقة..قولي لي وش فيك لا تخبين علي..

عبير نزلت رأسها وبصوت حزين:أختي في يا مشاعل..

:وش فيها..

رفعت عبير رأسها وكانت عيونها مليانة بالدموع:من أول ما خطبني بندر وهي متغيرة..وتغيرت علي أكثر بعد ما تزوجت..كنت طول هالأشهر أحاول أعرف السبب..ويا ليتني ما عرفت ياليتني ماعرفت..

قلت بخوف:وش اللي ياليتك ماعرفته..

عبير ودموعها تسقطت:أختي في تحب زوجي وحبيبي بندر..تخيلي مشاعل أختي تحب زوجي..

طالعتها بصدمة:وأنتي كيف عرفتي..

عبير:أمس تضربنا ع شيء وكنت أمزح معاها..لكن في صايرة حساسة كثير وعصبت علي وقالت أني دايم أخذ كل شيء حلو منها من لما كنا صغار وقالت بعد حتى حبيبي بندر أخذتيه مني.. ومن أمس و أنا وياها ما نكلم بعض..

وانهارت عبير بنوبة بكي..أخذتها ع طول بحضني..
عبير وبصوت متقطع:يا ليتني كنت عارفة قبل ما أتزوجه كان والله ما وافقت..كسرت قلب أختي يا مشاعل..جرحتها من دون ما أحس..
:عبير حبيبتي هدي..أن شاء الله كل شيء راح يتصلح بينك وبين أختك بس أنتي هدي..

سمعنا صوت باب القصر وعلى طول عبير بعدت عن حضني وهي تمسح دموعها..
قرب بندر:الس..وانتبه لعبير..عبير قلبي وش فيك ..وجلس جنبها ومسكها..

لكن عبير بعدت يده بقسوة وطلعت لفوق..
وكان بندر راح يطلع وراها..لكن مسكت يده:بندر أتركها ع راحتها..

بندر وبعيوني قلقانة:هي ليه كانت تبكي خالي وأهله فيهم شيء..

:بندر أنت تعرف عبير ما تستحمل شيء بعد حملها..صارت خناقة بسيطة مع أختها وهم ألحين متزعلانين ع بعض..

أخذ بندر نفس طويل:والله توقعت في شيء كايد..

وبعد ما طلع بندر من عندي اتصلت ع في عشان أصلح بينها وبين عبير..وطبعا من دون ما أقول أني عارفة السبب الحقيقي..

================================

مرت الأيام وأنا بس من مجمع لمجمع عشان أتجهز لملكتي اللي ما كانت فرحانة لها أبدا..
لأن ببساطة فارس عقدني من الزواج والحب..
بالملكة..
كنت لابسة فستان باللون الأحمر..وكان واااو شيء علي..مع شعري الأسود الفحمي وبياضي الصافي وعيوني العسلية..وكان الميك آب ناعم وشعري مسوية فيه تسريحة رومانية..كان شكلي مررررة حلو..نزلت تحت بعد ما وقعت..ومرت دقايق وجت عندي رغد وأمها..
رغد وبابتسامة:مبروك حبيبتي..

رديت وأنا أبتسم:الله يبارك فيك..

أم زياد وبرود:مبروك مشاعل..

حسيت من برودها أنها مو راضية ع زواج ولدها مني:الله يبارك فيك خالتي..

وبعد دقايق قالت رغد أن أخوها يبي يشوفني..
دخلت المجلس..وما مرت ثواني ألا ويدخل زياد وأبوي وأعمامي وخوالي وأخواني..
سلم علي زياد ووقف جنبي..وسلموا علي الباقي بعدها طلعوا..
زياد:مشاعل كيف حالك..

قلت وأنا منزلة رأسي:بخير الحمد لله..

زياد:مشاعل أنا..

وقطع كلامه دخول أمي وأم زياد وأخته وخالاته وعمته..
وباركوا لنا..وكانت ملامح خالتي أم زياد ما زال يغطيه البرود..الله يستر من هالزواج بس..لبسني زياد الشبكة..
ولما انتهينا طلعوا..مسك زياد أيدي:مشاعل..

:هلا..

زياد:طالعيني..

رفعت رأسي وأنا بموت من الحياء وطالعته وشفت نفس النظرات اللي تحكي الكثير والكثير..
زياد:تدرين مشاعل أني من شفتك في بيت الشعر وصورتك ما فارقت بالي..كنت لي بالنسبة مثل الحلم لما عرفت أنك متزوجة..حاولت كثير أنساك بس ما قدرت..ولما عرفت أنك تتطلقين كنت أسعد إنسان..أدري بتقولين حقود حسود..بس هذا ما يهمني أهم شيء أنك تكونين زوجتي..والحمد لله هذا أنتي ملكي زوجتي..

نزلت عيوني حياء من كلامه..
رفع وجهي..وكانت عيونه هي اللي تحكي..وبعد مدة
زياد:مشاعل متى تبين يكون زواجنا أن شاء الله..

نزلت عيوني:اللي تشوفه أنت..

زياد:اللي أشوفه أني أخذك معاي ألحين بلاش زواج

رفعت عيوني..وضحك زياد..وابتسمت لضكحته الجذابة..
زياد:طيب وش رأيك بعد شهر أن شاء الله..يمديك تتجهزين..

:خلاص بعد شهر..

زياد:أوكي حبيبتي أنا أستأذن ما بي أطول ع الضيوف..وبينا اتصالات أن شاء الله..

:كيف بين اتصالات ورقمي مو عندك ولارقمك عندي..

زيادوبصوت حسيته مرتبك:أيه صح..كم الرقم
وقبل ما يطلع زياد قبل جبيني وطلع..
آآه ما توقعت جلستي مع زياد بتكون بهالراحة..حسيت براحة مع زياد لا توصف..بس ما أتوقع راح أبادله الحب اللي يكنه لي لأني صرت أخاف من الحب..

==========================

اليوم قرر عمي سالم نطلع المزرعة لأن صاحبه اللي بتبوك جاي الرياض..وعزمه عمي بالمزرعة بما أن الجو حلو..وقرورا يجلسون بس يومين..
العصر مشينا المزرعة وكان أول الواصلين أحنا..دخلت غرفتي ورميت نفسي عالسرير لأني مرة تعبانة من الطريق..
تذكرت الجوال لازم أحطه ع الطاولة برى أذا جيت أنام وألا بيذبحني..تركت الجوال فوق الطاولة اللي بالصالة ورجعت لغرفتي..
حست بأيدي تهزني بخفيف:ميشو حبيبتي أصحي عشان تصلي المغرب..

فتحت عيوني:طيب ألحين بقوم..
طلعت عبير ونزلت من سريري وخذيت شور ولبست وصليت..
لما نزلت حصلت عبير تنتظرني بالصالة..طلعنا لفلة عمي فواز..وحصلت الكل موجود سلمت عليهم..ولما سلمت على خالتي أم فارس سلمت علي بحرارة..جلست مع البنات وأنا مو مرتاحة..أحس أني مخنوق..نفسي أطلع من هالمكان اللي ذكرياتي مع فارس فيه تهاجمني..وأول ماانتهيت من العشى طلعت لفلتنا..ولما دخلت غرفتي دخلت اللحاف..وأنا أحاول قد ماأقدر أنام عشان أرتاح من التفكير..

=============================

الصباح وعلى صوت العصافير والجو الربيعي..قررت أمشي بالمزرعة..أخذت شالي وطلعت..صرت أمشي وأنا أحاول أرمي كل هموهي وراي وأفكر بس بالمستقبل..وصلت عند مكان الاصبطلات..أحب مكان عندي بالمزرعة..اتجهت لفرس بندر وأنا أحاول أني أتحاشي النظر لفرس فارس ما أبي شيء يذكرني فيها..لأن ذكراه تتعبني وتذكرني بالمعاناة اللي أنا عايشته وأحاول أنساها..
لما ركبت الفرس ضربته برجلي بخفة وصار يمشي وأنا مستمتعة بهالجو..انتبهت لشخص من بعيد من بين النخل ومتسند ع وحدة منهم ويطالعني..خفت ليكون واحد من العمال..ونزلت من الفرس ورجعت لفلتنا..
الساعة ثمان بالليل..
لبست بنجابي أسود ومطرز بالفضي ناااااعم..وميك آب هادىء..
وطلعت لفلة عمي منصور..وحصلت الكل مجتمع وكانوا أهل خالتي أم فارس بس ما كانت غادة حاضرة..وهذا الشيء ريحني..ما أدري ليه حسيت أني مرتاحة لما ما شفتها..
ومر الوقت بسرعة وحسيت بالنعاس لأني صاحية بدري..وأنا راجعة قابلت فارس اللي متجه لفلتهم..نزلت عيوني وأنا أتغطى بالشال..ومشيت عنه لكن وقفني صوته لما قال:مبروك على الملكة ولو أنها جت متأخر..

قلت من دون ما التفت وبرود:الله يبارك فيك..

فارس وبنبرة سخرية:توقعت بيأخذك حبيب القلب أحمد لكن مين الغبي اللي بيأخذ خاينة وصايعة..بس أتمنى أن اللي صار لك درس عشان ما تسوينها مرة ثانية وتخونين زياد اللي ما يدري أي بنت أخذ..

رديت وأنا أحاول أقهره مثل ما قهرني:لا زياد غير..مالي عيني لأنه باين عليه رجل بمعنى الكلمة ومحترم..مو مثلك لأنك ..وألا ما له داعي..ومشيت عنه

شهقت لما سحبني من ذراعي بقوة ولفني عليه وطاحت الطرحة من وجهي وأكتافي..
فارس:كملي لأني أيش يا متربية..
وكانت عيونه مليانة غضب وشرار..

نزلت عيوني ع يده وأنا أحاول أبعدها وأ قول:فكني يالحقير..لا تلمسني..ورفعت عيوني وأنا أكمل..أنا ألحين..
لكن جمدت وتوقفت عن الكلام لما شفت نظراته اللي تحولت إلى نظرات ولا عاشق حقيقي..كانت عيونه تدور حول وجهي وع ملامحي..رفع يده ومرر أصابعه ع خدي ورموشي..انتبهت لعمري ودزيته وركضت للفلة وأنا أبكي وأسرع في خطواتي..دخلت الفلة وعلى طول لغرفتي..وقفلت الباب..وقبل ماأوصل لسرير انهرت ع الأرض..


=========================

رن جوالي..فتحت المسج..وكان من زياد..

صعب جدا تلاقيني
أنا جوهر بحر مكنون
أنا لو تقلب الدنيا
صعب جدا تلاقيني
جمالي من حلا روحي
وكل الزين من زيني
تصدق عاد يا خلي
أنا كلي
بكل وصفي
بكل زيني
عجزت أوصل
ربع زينك
ابتسمت من بين دموعي وأرسلت له..


غالي بقلبي مثل ذاك القمر فوق
واسقيك من عذب المشاعر وازيدك
هذا قليل من الغلا جاك منطوق
والا بقلبي يعلم الله رصيدك
إن جيت وان ما جيت باقي لك الشوق
والقلب مثل ماهو على حطة يدينك
عشت أسبوعين حلوة مع زياد..كان كلامه يعيشني بعالم ثاني وفي لحظتها وفي دقايق أنسى كل همومي..
وبعدها بمدة اتصل زياد..
:هلا زياد..

زياد:روح زياد كيفك..

:الحمد لله بخير..أنت كيفك..

زياد:أنا بخير لما سمعت همسك وصوتك..
انحرجت كثير..

زياد:صوتك أحس أنه متغير فيك شيء..

مسحت دموعي:لا تخاف زياد بس دخلني برد وملوزة..تعرف الأيام هذي برد بزيادة..

زياد:سلامتك حبيبتي..

:الله يسلمك..

زياد:أقول مشاعل ترى ما أتفقنا للحين وين نقضي شهر العسل

:أنا نفسي نسافر لماربيا وش رأيك..

زياد:أهم شيء عندي تكونين أنتي معاي وبس..

=================================

نورة:مشاعل ألحين الحمد لله تقريبا"بدينا نخلصنا من تجهيزاتك لزواجك والفستان وصل اليوم من أيطاليا..ألحين نبي نحجز لنا مصورة..

قلت بسرعة:لا ماراح أخذلي مصورة..

نورة:وليش أن شاء الله

:أنتي عارفة أن حكم الصور حرام ألا للضرورة..والحمد لله أنا ألحين مرتاحة بعد ما احرقت كل صوري وما راح أسويها مرة ثانية أذا هالشيء يغضب ربي بإذن الله..وكملت بقلبي عصيت ربي بهالصور وسبحان الله خسرت كل شيء وفارس ألحين يعتقد أني صايعة وراعية شباب بسببها..

نورة:والله كلامك صحيح وما فيه أبداً شك..وألحين يله تجهزي عشان نطلع لسوق..


===============================

بأسبانيا,,ماربيا وبالتحديد باليخت..
صحيت من النوم ولفيت على الجهة الثانية وحصلت زياد لسى نايم..
خذيت شور وتجهزت وحبيت أشم لي شوية هواء وطلعت فوق..وقفت اطالع بالبحر..مر وقت طويل وأنا أتأمل البحر وأمواجه الهادية..وما حسيت ألا لما حط زياد أيده حول كتفي..
زياد:ها حبيبتي وش تفكرين فيه..

ابتسمت:فيك..

زياد وهو يطالع عيوني بتركيز:مشاعل وش فيك..

باستغراب:ليه وش فيني..

زياد:أنتي مجبورة علي..

:زياد وش هالكلام..

زياد وهو يطالع لقدام وكأنه غارق بمكان ثاني بعد ما سحب يده من كتفي وتكتف:مشاعل أنا من لما شفتك في النظرة الشرعية وأنا أشوف بعيونك الحزن والضيق..ولحد ألحين أشوفها مهم حاولتي تخفينها..ثم التفت علي..جاوبيني بصراحة أنتي مجبورة علي..

مسكت يده وحطيت رأسي ع كتفه:زياد أنتي لما خطبتني كنت لسى طالعة من تجربة مريرة وكنت رافضة التفكير في الزواج مرة ثانية..لكني انجبرت عليك..بس ألحين الوضع اختلف أنا احمد ربي مليون مرة أني أخذتك واحد فيه حنان وطيبة الدنيا كلها..

لف زياد ومسكني مع كتوفي:طيب مشاعل تحبني..

آآآه يازياد أنا ماأبي تجرب اللي جربته مع فارس في بداية زوجي ماأبي أجرحك بردي مثل ماجرحني فارس..
هزيت رأسي بإيه..

زياد وبهدوءءء جميل:انطقيها

لا شعوريا"بسبب نبرته قلت:أحبك..

زيادوبفرحة:وأنا أحبك وأعشقك وأهواك وأموت فيك..
ابتسمت وأنا كلي عزيمة وأصرار في إخلاصي بهالكلمة لزياد..


====================================

%%البارت السابع عشر%%


عطني وعد انك معي طول الايام
واعطيك عهد انك حياتي وذاتي
اخاف تتعبني معك وارسم احلام
والقاك بكرة
صرت من ذكرياتي
ياحلم عمري خايف تصبح اوهام
وانت الحياةوكيف
بعدك حياتي.

رجعنا السعودية بعد ما زرنا أماكن كثيرة بأسبانيا منها ملاهي تيفولي واللي تبعد عن ماربيا تقريبا ربع ساعة أو أقل وقرية ميخاس كانت طبيعتها الجبيلة رووعة ..ومدن وقرى غيرها كثيرة منها ملقا وترمولينوس وغرناطة وزرنا فيها قصر الحمراء وإشبيليه وغيرها وطلعنا لشاطى البورت لكن ما ارتاحت فيه أبدا عشان كذا ما جلسنا كثير وأخر شيء مدينة مدريد وأخذنا جولة فيها وزرنا القلعة الملكية ومتحف برادو وغيرها..بصراحة كنت مستمتعة كثيررر مع زياد وكان أغلب وقتنا بأسبانيا أنا وزياد باليخت الخاص بأبوه واللي كان يطل على البورت بانوس..كانت هالرحلة ممتعة كثير الوحيد اللي كان مكدرني هو خوفي من اللي كان يرسلني..ترددت كثير اني أصرح زياد عنه بس صار له مدة ما يرسل..وقررت اخر شيء أنه اذا ارسل اقول لزياد..
استقرت طيرتنا ع أرض الوطن..وكان سواق زياد الخاص علي في انتطارنا..
كان ودي أبكي لأن المسافة بين المطار لشمال الرياض طويلة وأنا حدي تعبانة وأبي أنام..
ولما وصلنا سلمت على عمي عبد العزيز وخالتي جواهر أم زياد ومربية زياد واللي كانت كبيرة بالسن مرة واسمها جوليا..
وجلست معهم وما صدقت أنا زياد قال لي أمشي نطلع فوق ألا على طول نقزت..
وأول ما أخذت شور رميت نفسي ع السرير من دون ما حتى أنشف شعري ودخلت في سبات نومي..
....:أصحي يا الحلو كل هذا نوم الساعة ألحين الساعة ثمان المساء وأنتي لحد ألحين نايمة..
جلست وأنا أبتسم وأفرك عيوني:لا تلوميني ما نمت زين بالطايرة..ما أعرف أنام وأنا جالسة..
رغد:أوكي حبيبتي قومي ألحين صلي وتجهزي وأنزلي تحت مشتاقة لسوالفك يا قلبي..
:أوكي..
طلعت رغد ودخلت الحمام أتوضى وبعدها صليت الصلوات اللي فاتتني واستغفرت ربي لأني أخرتها..

===========================


نزلت تحت وحصلت رغد وعمي..
بست رأسي عمي ومسيته وبعدها جلست وأنا مستغربة من لبس رغد عند عمي..بصراحة في أشياء كثيرة في رغد ما تعجبني..مثل ..مرات تكشف وجهها وأحيانا تتلثم وأذا سافرت خارج السعودية تشيل العباية ومرات تلبس فساتين نوعا ما عارية..وكان نفسي أنصحها بس المشكلة ما أملك الجرئة والأسلوب عشان أنصحها..
انتبهت أن خالتي مو موجودة:رغد خالتي وينها..
رغد:معزومة في حفلة زواج بنت صديقتها..
دخل زياد:السلام عليكم
..وعليكم السلام..
وجلس جنبي..
وبصوت هامس:كيفك حبيبتي بعد التعب..
ابتسمت:بخير الحمد لله..
زياد:الحمد لله..
والتفت على أبوه وجلسوا يتكلمون في الشركات والمشاريع وأنا أخذت أتكلم مع رغد..
جت مشرفة القصر:العشاء جاهز..
ووقفنا كلنا لصالة الطعام

===================================

مساء اليوم الثاني وبعد ما انتهت حفلتي أنا وزياد وما باقي ألا العمة وبنتها سوسن وزوجة عم زياد وبناتها رهف وحنان واللي كانوا جاين من جدة وبيجلسوا بالرياض يومين عندنا..طلعت لجناحي عشان أبدل وأسهر مع البنات..
بعد ما بدلت وأزلت الميك آب طلعت من جناحي.. وأنا متجة لجناح الضيوف عند البنات ناداني زياد اللي طالع من الإصنصير:ميشو..
قربت من عنده..وأنا راح انجن من شكله بالثوب والشماغ كان الزي السعودي وااو خطير عليه:هلا عيوني..
زياد:وين رايحة..
:بسهر عندنا البنات..
زياد وهو مبوز:وتخليني لحالي..
:حبيبي البنات كلها يومين وبيرجعون لجدة أتركني أسهر معاهم..وأذا عليك أنا معك العمر كله أن شاء الله..
زياد:أوكي حبيبي بس لا تطولين..وباس خدي..
ضربته ع كتفه:أستحى مو هنا..
زياد:أيزي حبيبي أنتي زوجتي..
خالتي واللي كانت طالعة من الإصنصير وهي تمشي لجناحها..قالت:زياد تعال أبيك بموضوع ضروري..
زياد:أن شاء الله يالغالية..

=====================================

طول السهرة وأنا مو مرتاحة أبدا لحنان ورهف ولكلامهم الماصخ..
سوسن:بصراحة يا مشاعل أنتي وزياد مرة لايقين على بعض..
رغد وهي تدفها بكتفها:قول لي ما شاء الله لا تحسدينهم..
سوسن وهي تلوي فمها:لا تخافي عيني باردة بس عشان يتطمن قلبك..ما شاء الله تبارك الله..
رغد:أيه يا بنت خليكي كذا..
حنان وبغرور:صحيح مشاعل أنت رحمك مستأصلينه..
قلت وأنا ودي أصفعها ع سؤالها السخيف:أيه..
حنان:شو هو السبب..
:لأن النزيف اللي حصل لي لما ولدت كان شديد ولا قدروا يوقفونه عشان كذا أضطروا يستأصلون الرحم..
حنان:يا عمري عليك يا ولد عمي أخذت وحدة ما تقدر تجيب لك الولد..
رغد:حنان أيش هالكلام..
حنان وهي تحط يدها ع خدها:أيش فيه كلامي..ما قولت ألا الحقيقة..
تضايقت من كلام حنان ووقفت..
رغد:وين طالعة مشاعل..
:أحس بنعاس..بروح أنام..
رغد:بس لسى الساعة وحدة..
:مرة ثانية أن شاء الله يله بنات تصبحوا على خير..
وطلعت ولحقتني رغد..
رغد:مشاعل مشاعل..
التفت عليها:هلا..
رغد:ليكون زعلتي من كلام حنان..
:لا عادي ما قلت ألا الحقيقة..
رغد:مشاعل لا تأخذين ع كلامها أهي لسى صغيرة ١٧سنة..
:صدقيني رغد أنا ما زعلت من كلامها..ونزلت رأسي بحزن..أنا بس متضايقة عشان زياد ليش أني ما أقدر أجيب له أطفال..
رغد:حبيبتي زياد ما هم الأولاد دام أنك أنتي جنبه..أنتي ما تعرفين شكثر زياد يحبك..حتى أنه لما قرر يتزوجك أمي كانت
رافضة بس هو ماهتم لكلامها..
:كنت حاسة أن خا لتي مو راضية ع زواجنا..
رغد:بالأول بس لما شافت فرحت زياد في الملكة..فرحت لفرحته وأعرفت أنا زياد ما راح يلقى سعادته ألا معاك..
ارتاحت لكلامها وبعدها أستأذنت منها أروح لجناحي..

==============================================

العصر طلعت لأهلي وكانوا مأجلين زوارتي لليوم اللي بعده..لأن الليلة حفلة ملكة وزواج غادة وفارس..وكانت عائلية..وحضرها أبوي وخالد وهالشيء قهرني..أما نورة فضطرت تحضر عشان سعود..وتركت ريناد عندي..وكنت فرحانة لهالشيء لأني بكل بساطة أموت ع الصغار..
نزلت تحت بعد ما أعطيت المربية ريناد عشان تنومها بعد ما لاعبتها شوي..حصلت عبير وبندر وشجون وجلست معاهم أسولف..
رن جوالي وكانت مرام..
:هلا مرام..
مرام وهي تبكي:لحقي علي يا مشاعل لحقي..
وقفت مفزوعة:وش فيك..
مرام:أبو مضاوي من العصر وأهو طالع معزوم لعند واحد من أصحابه في قرية رماح وألحين الساعة١٢ وهو عمره ما تأخر زي كذا وأذا اتصلت على جواله ما يرد..مشاعل أنا ما عندي حد غيرك بعد الله..جاسم مسافر هو وزوجته وأمي..وخالتي جوالها مغلق..أرجوك مشاعل قولي لأخوانك وزوجك يدورنه..أنا حاسة أنه فيه شيء..
:أوكي حبيبتي ولا يهمك أنا وبندر راح نجيك بعد شوي أن شاء الله..بس أنتي هدي..
سكرت منها والتفت ع بندر وقلت له على اللي صار..

=============================================

كنت ما بين فترة وفترة أنا ومرام نتصل ع بندر وزياد اللي راحوا يدورنه بالمستشفيات والمستوصفات..ونسألهم عنه لكن لحد الآن البحث جاري من دون فايدة..مرام:بجرب أتصل على جواله..
:مرام كم مرة وأنتي تتصلين ع جواله من دون جدوه..
مرام ودموعها تنزل:يمكن يرد..
مرام وبفرحة:رد رد يامشاعل..فرحت كثير:كلميه..
مرام:ألو..أنتي مين..هذا من جواله..وقفت بسرعة..وش تقول.. وطاحت من طولها..مسكت وجهها وأنا خايفة:مرام ردي وش صار لك وش فيك..
مرام وبشبه وعي:راجح راجح..
قلت وأنا أبكي وأضرب وجهها:مرام أرجوك قولي لي وش فيك وش فيه راجح..
لكن ما ردت وتمت تنادي باسمه..مسكت جوال مرام واتصلت ع رقم راجح..
كان صوت شاب:ألو..
:أخوي ممكن أعرف وش فيه صاحب الجوال هذا..
الشاب:أختي أنا من شرطة رماح صاحب هالجوال صار له حادث على طريق رماح وهو ألحين بالمستوصف والحمد لله حالته مستقرة ألحين..
:أنت متأكد..
الشاب:أختي لا تخافين..مثل ما قلت لك هو حالته مستقرة..
سكرت الجوال وأحاولت أهدي مرام اللي تنادي باسم راجح جبت لها كأس ماء وشربته وأنا أقرأ عليها..
مرام بعد ما شربت كمية قليلة:أخذوني لعنده أبي أشوفه..أخذوني لرماح..
:ألحين بتصل ع بندر وزياد وأقولهم..


====================================

على طريق رماح_الرياض كانت المسافة١١٢كيلو..وكنت جالسة في المقعد الخلفي وكنت حاضنة مرام وأهدي فيها وقلت لبندر يشغل ع القرآن.. وشغله بندر وكان بصوت أحمد العجمي..
شفنا على طريق رماح حادث سيارتين مروع..وكانت وحدة من هالسيارتين معدومة بالحيل وضميت مرام أكثر عشان ما تنتبه..
وصلنا تقريبا الساعة وحدة وسألنا أول واحد شفناه من أهل القرية عن المستوصف ووصفه لنا ولما وصلنا سأل عن راجح لكن للأسف عرفنا أن روحه انتزعت قبل ما يسعفونه وانهارت علينا مرام وهي تصرخ..
مرام:لا راجح ما راح يتركني مثل ما تركني أبوي..لا راجح أرجع والله والله لأحطك بعيوني بس أرجع..راجح ليه لما بديت ارتاح معك تتركني..ليه راجح ليه..راجح أرجع عشان ولدك اللي جاي بالطريق..راجح أرجع أرجوك يا راجح..
مسكتها ودموعي مبللة نقابي:مرام حرام اللي جالسة تسوينه أنتي مؤمنة بقضاء الله وقدره..استغفري ربك..

========================================

مرت أيام العزاء حزينة ع الكل وكانت حزينة كثير على مرام ومضاوي..
واليوم أخر يوم للعزاء..
بعد ما جهزت الخدامة فطور خفيف لمرام أخذت منها وطلعت لغرفته وحصلته جالسة ع السرير وحاضنة رجولها لصدرها..
مديت لها لقمة:يله مرام أكلي..
مرام صدت بوجهها عني..
:مرام ما يصير صار لك مدة ما دخل بطنك شيء غير الماء..
مرام:ما لي نفس..
:طيب عشان اللي بطنك..
مرام وبصوت باكي:يا قلبي عليه تيتم وهو ما بعد شاف النور..
مسكت دموعي:مرام ليمتى بتمين كذا راجح محتاج لدعواتك..
لفت علي مرام وقلت:ليه لما حسيت بالأمان والحنان معاه يتركني ليه ليه..وغطت وجهها تبكي..
حضنتها وأنا أذكرها بأجر الصابرين..

===============================

نزلت تحت وأنا لابسة عبايتي لأني بطلع لمرام..صار على وفاة راجح الله يرحمه تقريبا أسبوعين وأنا كل يومين أروح لعندها عشان أغير من نفسيتها التعبانة..
ولما طلعت من الإصنصير وقفت لما سمعت صوت خالتي طالع من الصالة الجانبية:أحنا نبي نشوف أعيالك يا زياد..
زياد:أنا كذا مرة قلت لكم ما راح أتزوج على
مشاعل..أرجوكم قفلوا على هالموضوع..
أبو زياد:زياد لا تنسى أنك أنت ولدي الوحيد..ليه تحرميني من أني أشوف أحفادي ويشيلون اسمك واسمي..
زياد:يباه أرجوك لا تضغط علي أنا ماراح أتزوج..
أبو زياد وبعصبية:شوف يا زياد أذا ما تزوجت أنا لي تصرف ثاني معك..
وطلع عمي وأنا تراجعت على ورى عشان ما ينتبه لي..
دخلت الإصنصير وطلعت لجناحي..ولما دخلت غرفتي رميت نفسي ع السرير أبكي..ليه لما حبيت زياد يصير كذا..
يا ربي شكل السعادة ما راح تكون أبدا من نصيبي..

===================================

بعد مرور شهرين عشتها بسعادة مع زياد ..
..نزلت تحت عند عمي بالمكتب لأنه طلب يشوفني..
:هلا عمي ناديتني..
أبو زياد:أيه أجلسي..
جلست وأنا خايفة بسبب ملامح عمي اللي تبين أنه متضايق..
أبو زياد:يا بنيتي أنا خطبت لزياد من دون ما يدري رهف بنت عمه عشان أحطه بالأمر الواقع..والبنت وافقت..
فتحت عيوني على وسعهن بصدمة..
أبو زياد:أنا عارفة أن هالشيء راح يزعلك..بس يا بنيتي أن ما عندي أولاد غير زياد..وقف عمي وأعطاني ظهره وهي يطالع مع الشباك اللي مأخذ مساحة وكمل..أنا من بعد ما جابت أم زياد رغد صار لي حادث والحادث أثر بظهري عشان كذا ماعندي غير هالاثنين..والتفت علي..أنا ما أبي أخرب سعادتي ولدي معاك..بس أنا ما عندي غيره يشيل اسمي..مشاعل حاولي بزياد..أنا أعرفه عنيد وأنا متأكد أنه ما يهمه يفشلني عند اخوي..
وقفت وقربت من عمي والغصة بتخنقني:ولا يهمك يا عمي راح أحاول أن شاء الله..
وفعلا أول ما عرف زياد أن عمي خطب له من وراه..عصب وعند وطرده عمي من القصر والشركة وسحب منه كل شيء..وكان بيأخذني معاه..بس أنا رفضت عشان عمي..وفالأخير رضخ للأمر الواقع..وهذي هي ملكته اليوم

============================

كنت حاضنة رجولي وحاطة رأسي عليه واحاول انا دموعي ما تنزل عشان زياد اللي يلبس بغرفة الملابس ما ينتبه لي..
تمنيت بهاللحظة أموت وارتاح من هالمعاناة..
زواجي الأول ما استمر أكثر من عشر شهور..
وزواجي الحالي ما صار لي غير ثلاث شهور وهذا هو ملكته ع الثانية اليوم..
دخل زياد والبشت ع أيده..
تمردت دمعة من عيني ومسحتها على طول..
جلس زياد قريب مني ومسك يدي:سامحني يا مشاعل أنتي عارفة أنا أبوي هــــ..
قطعت كلامه:زياد اللي سواه أبوك هو الصح..لا تنسى أنه ما عنده غيرك تشيل اسمه..
مرت لحظة صمت..
بعده وقف زياد وباس رأسي وطلع..
أول ما طلع تمردت دموعي..
وحضنت مخدتي وأنا أبكي أكثر..

====================================

بالليل سمعت باب الجناح يفتح وعلى طول دخلت تحت اللحاف..هاجمتني ريحة زياد لما رفع الغطاء عني..
حاولت أهدي من تنفسي وتوتري عشان ما يحس زياد أني صاحية..ما أبي يشوف عيوني ويعرف أني بكيت..باس رأسي وغطاني مرة ثانية..

===================================
عصر اليوم الثاني..

كنا مجتمعين بالصالة ورن جوال زياد وكنت جنبه..طالعة بالاسم وهو يرفع الجوال وكانت رهف..عطاها مشغول..وارتاحت أنه ما رد..
رغد:مشاعل..
التفت عليها:هلا..
رغد:وش رأيك اليوم نزور مرام من زمان عنها..
:خلاص ابتصل عليها وأقولها..
العشاء..
طلعنا عند مرام..كانت متغيرة بالحيل بشرتها شاحبة وجفونها فيها سواد ونحفانة كثيــــر..
حاولنا أنا ورغد نطلعها من الكآبة اللي عايشتها بس للأسف حتى الابتسامة مغتصبة..
شوفة مرام كدرتني وسودت دنيتي أكثر ما هي مسودة بعيني..

======================================


الليلة ملكة شجون ونواف اللي انتهى من دراسته الجامعية السنة هذي..
كنت فرحانة لشجون كثيـر..
دخلت عندها..وكانت المصففة لسى مخلصة من تسريحتها..
وقفت شجون:وش رأيك ميشو..
:بسم الله عليك قمر ١٤..
دخلت نورة..ومعها الكتاب..ولما جات شجون توقع خذت نفس..ووقعت..
ضمتها نورة وباركت لها..وبعدها ضميتها أنا..
:مبروك حبيبتي..
شجون:الله يبارك فيك..
وبعدها جاء وقت الزفة..وانزفت شجون..
ومامرت نص ساعة ألا وقامت شجون..لأن نواف يبي يشوفها..

================================

طلعت شجون وحسيت أنها ماخذت وقت طويل عند نواف..ولما انتهت الحفلة..طلعت لها بغرفتها وحصلتها تمسح مكياجها..
:ها وش صار لما دخل عندك نواف..
شجون وهي تلف علي وعلى وجهها ابتسامة ساخرة:شكله ميت فيني والدليل طلع من دون مايطلب رقمي..
طالعتها مصدومة:ما طلب..
شجون بملامح معصبة:بعد ماطلعت أمي وخالتي أم سالم وبناتها أستأذن وطلع على طول..
:شجون حبيبتي يمكن منحرج ومستحي..
وتجمعت الدموع بعينها..
مسحت دموعها:خلاص شجو ليه هالدموع..أكيد منحرج اللي أعرفه عن نواف أنه خجول شوي..خلاص هدي..
وبعد ما هدت شجون نزلت عشان اطلع مع زياد..
واليوم الثاني..
اتصل نواف على شجون وقال انه أخذ رقمها من أخته الهنوف وطبعا اعتذر بالنسيان أنه ماطلب رقمها..وعلى حسب كلام شجون لي عن مكالماته أنه كان قليل كلامه وفيه برود..

===================================

كنت جالسة مع عمي أتفرج ع التلفزيون..وخالتي كالعادةمشغولة بالحفلات والزيارات..وزياد طالع مع خالد للنادي..ورغد نايمة..
فجأة جابت القناة خبر عاجل عن فيضانات تسونامي..
وعرضوا لقطات منها وكانت مرعبة من جد..
أنتظروني في البارت الثامن عشر عشان تشوف وش علاقة مشاعل بالفيضانات اللي حصلت..

%%البارت الثامن عشر%%

أبكي قصيدة وأشبك البيت بالبيت
وأشكي قوافي الليل من كل ضيقه
وأدخل بحور الشعر لا من تجليت
وأغوص في وسط البحور العميقة
في حبكم لاني بحي ولا ميت
كني كسير الطير ماله طريقه



الساعة ست ونص..
طلعت فوق عشان أصلي المغرب..مريت قبل غرفة رغد عشان أصحيها للصلاة..
لكن هنا كانت صدمتي..
:
:
:
:
وهو لما سمعت رغد تتكلم بغنج ودلع:لا حبيبي أكثر من كذا ما أقدر..يا مشعل يا قلبي أنا واثقة فيك بس..

تراجعت وراي وأنا رجولي مو قادرة تشيلني..وصلت لجناحي ودموعي من صدمتي نزلت..معقولة رغد تسوي كذا ..لا لا رغد مو من هالنوع..رغد عاقلة وعارفة وش نهاية هالطريق وحكمه..بس وش تفسير اللي سمعته ومن هذا مشعل..يا ربي وش أسوي ألحين أنا..أيه ما في ألا أني أروح لعندها وأواجهها وأنصحها..لا لا خايفة..بس ليمتى أظل خايفة حتى تضيع..لا أحسن شيء أقول لخالتي..بس كذا راح أشوه صورة رغد عند أمها..بس صراع مع أفكاري قررت أنا أروح لها بنفسي..


================================

بعد ما انتهيت من صلاتي طلعت لغرفة رغد..وضربت الباب..
رغد:مين..

:مشاعل..

رغد:لحظة لحظة..

بعد ثواني أفتحت الباب..
رغد:هلا مشاعل..

حاولت أضبط أعصابي عشان ما أبين توتري:أنا جاية أبيك بموضوع ضروري..ممكن أدخل..

رغد وبابتسامة:أيه حياك..

بعد ما جلست حسيت بجفاف بحلقي من التوتر:رغد أنا ما أدري كيف أبدأ معك بس..
رغد:بس أيش..وش فيك مشاعل..

:رغد أنا قبل شوي كنت جاية لعندك عشان أصحيك للصلاة لكن سمعتك وأنتي تكلمين..وسكت..

رغد وهي تحرك أيدها بتوتر وبابتسامة خوف:أيه كنت جالسة أحاكي سوسن بنت عمتي..

ما التفت لكذبتها:رغد ليه تسوين كذا..

رغد وبنرفزة:أنتي وش جالسة تتكلمين عنه..

:رغد أنا عارفة من كنتي تحاكين لا تكذبين عليا..

نزلت رغد رأسها وكأنها خجلانة تطالعني..
وقفت وجلست جنبها ورفعت رأسها:رغد ليه تسوين كذا..

رغد ودموعها بدت تتجمع بعيونه وتنزل على أصابعي:مشاعل أنا من طلعت على الدنيا وأهلي كله مشغولين عني..وراميني ع المربية..أبوي كله مشغول بأعماله واجتماعاته وسفرياته..وأمي كل يوم يا في حفلة وألا في جمعة مع صحباتها..وزياد هو الوحيد اللي كان يعطني من وقته ويجلس معي ويسمع لي..كنت لما أتضايق من شيء أجي لعنده..وهو يسمع لي ويفتح لي قلبه..ولما سافر يكمل دراسته خارج السعودية حسيت بفراغ فضيع بحياتي ووقتها تعرفت على مشعل اللي عوضني عن الحب والحنان اللي فقدهم عند أهلي..مشعل يا مشاعل عيشني أحلى ثلاث سنين من عمري..

فتحت عيوني بصدمة:ثلاث سنين..

رغد:أيه..علاقتي مع مشعل صار لها تقريبا ثلاث سنين..

:طيب أنتي كيف تعرفتي عليه..وعلاقتكم مقتصرة ع المكالمات وألا لا..

رغد:تعرفت عليها لما كنت بسويسرا..كنا دايما نطلع ونتمشى مع بعض..ولما رجعنا للرياض صرنا نتواصل بالمسن والجوال..وبين فترة وفترة نلتقي بإحدى مطاعم الرياض..

كانت صدمتي هالمرة أكبر..وقفت وأنا مو قادرة أمسك دموعي:معقولة يا رغد كل هذا يطلع منك..أنتي عارفة أنا اللي جالسة تسوينه حرام..نسيت ربك يا رغد..رغد ما تخيلتي مرة وأنت جالسة تسوين هالشيء أن ملك الموت يجيك ويقبض روحك على هالمعصية..نزلت دموعي..طحت من عيني يا رغد..

وكنت راح أطلع بس رغد أمسكت يدي:مشاعل أرجوك أسمعني..

التفت عليها وبصراخ:وش أسمع أكثر مين اللي سمعته..وش أسمع..

رغد ودموعها تنزل أكثر:مشاعل أنا حاولت أقطع هالعلاقة بس ما قدرت لأني أحبه أحبه..

أخذت أطالعها بصمت ودموعنا تنزل بهدوء..كنت أطالع ملامحها البريئة اللي أبدأ ما تبين أنه تسوي كذا..
رغد وهي تنزل رأسها وبصوت مبحوح من البكى:مشاعل أرجوك ما بي حد يعرف..

قلت بتهديد:بس بشرط..

رغد وهي ترفع عيونها:وش هو الشرط..

:تقطعين علاقتك بهالمشعل..

رغد وبسرعة:بس أنا أحبه يا مشاعل وهو يحبني..

:أذا من جد يحبك يخطبك..ها توعدين تقطعين هالعلاقة ولا أقول لحد..

هزت رغد رأسها بالموافقة..
:وعد..

رغد:وعد..
وبكذا أكون ارتحت نوعا ما..بس الله يستر لا تخلف الوعد وترجع تكلمه..طلعت لجناحي وأخذت لي أشرطة دينية مثل أشرطة عبد المحسن الأحمد وشريط كيف الحال يا شباب اللي كان مؤثر كثير لدرجة البكي وأعطيتهم لرغد..لعل وعسى تفيقها من غفلتها..


=============================

عند أهلي..
عبير:صحيح مشاعل سمعتي عن تسونامي..

قلت بحماس:أيه بصراحة الأمواج كانت عن جد تخوف..بس سبحان
الله كل شيء انهد قدام الأمواج ألا المسجد اللي ظل شامخ..

الكل:سبحان الله..

شجون:طيب أنتي عارفة أن جويا خدامة أهل عمي فواز أهلها وولدها وزوجها توفوا من هاليفضانات..

حطيت يدي ع فمي:لا حول ولا قوة إلا بالله..

أمي:أم فارس تقول المسكينية لحد ألحين طايحة بفراشها..

:الله يصبر قلبها يا رب..

أمي:آمين..

شجون:بكرة طيارتها كيف بتتحمل أذا رجعت..

:الله يعينها صار لها ثلاث سنين ما شافتهم..
انتبهت لساعة ١٢وأستأذنت وطلعت فوق أنام..


================================

الصباح..
بعد ما أخذت شاور جلست قدام المراية أمشط شعري..
انضرب الباب..
:أدخل..

روزي بعد ما دخلت:مدام الخادمة جويا بتريدك ضروري..

استغربت:جويا..
هزت روزي رأسها..
:أوكي ألحين نازلة..
لميت شعري بسرعة ونزلت وأول ما شافتني حسيت جتها رجفة..


================================

:
:
:
:
وقفت من صدمتي فيها ومن صدمتي من الشخص اللي ارتاحت له وحسيت أنه طيب وهالطيبة كانت مجرد قناع..

جويا:I am asking you to allow
أنا أطلب منك السماح..

التفت وكل حقد الدنيا بقلبي وأشرت ع الباب وبصراخ:طلعي..

جويا وهي تبكي:Please forgive me
أرجوك سامحيني..
طرى في بالي خالد..وقلت لها تنتظرني..اتصلت ع خالد وقلت له يستعجل..لأن طيارة جويا ما باقي عليها شيء وأنا أبي خالد يعرف حقيقة برئتي..

===============================

خالد وقف وهو يصرخ ويضرب جويا:يا الحقيرة كل هذا عشان بس كم فلس..بس تستاهلين اللي صار لك انحرمتي من ولدك وأهلك لأنك السبب في حرمان أختي نعمة العيال..

كنت أطالع خالد وهو يضرب جويا..تستاهل الحقيرة حسيت أنا ولأول مرة أني شريرة وأنا أطالع كيف جويا تنضرب..
مسكت يدي خالد وبعدها بقوة:بس يا خالد أتركها بتذبحها..وبعدين لا تنسى أنك أنت وفارس كنتوا السبب بعد في حرماني من هالنعمة..أنا ما راح أسامحكم يا خالد لا أنت ولا فارس ولا حتى أنتي يا جويا..وندى أنا أعرف شلون أنتقم منها الحقيرة..

وطلعت لفوق..وأنا طالعة سمعت خالد وهو يسحب جويا:هالكلام أبيك تعترفينه لفارس فاهم يالكـــــ....

=================================

كنت حاضنة مخدتي وأبكي..يا ناس أنا مصدومة من ندى اللي حبيتها أول ما شفته ما توقعت تكون كذا<وفعلا صدمت لما تنطعن من ناس تظن أنهم أقرب الناس لك..
رن جوالي اللي عند رأسي..مسحت دموعي وأخذت الجوال وطالعت بالمتصل..وجلست بسرعة لما شفت الرقم رقم فارس..جلست أطالع بالرقم أكيد عرف الحقيقة قفلت الجوال..ما أبي أرد..أكيد بيطلب مني أني أسامحه..
سمعت ضرب الباب..
:مين..

فتح الباب ودخل..
قلت بجرأة وبقسوة:أنت مين سمح لك تدخل..

خالد جلس قربي ومسك يدي:سامحني يا مشاعل..

سحبت يدي وصديت بوجهي عنه:خالد لا تحاول..

خالد:أنا أخوك يا مشاعل..

التفت عليها وشفت دمعته معلقة ع طرف عينه..دمعة أخوي هزتني..أول مرة أشوف دمعة رجال..صعب هالموقف صعب كثير..انهار كل الكلام اللي كنت بقوله لأخوي قدام دمعته..وبلا شعور ضميتها وبكيت:مسموح يا أخوي مسموح..

شدني خالد بقوة وأخذ يبكي:آآآآه ظلمتك يا مشاعل ظلم عمري ما راح أسامح نفسي عليه..آآه يا مشاعل ذبحتك ضناك يا مشاعل..

كنا نطول الوقت على هالحال..ابتعدت عن خالد ومسحت دموعه:خلاص يا خوي لا تبكي أنا والله مسامحتك من كل قلبي..

خالد:وفارس..

رفعت حاجبي:وش فيه فارس..

خالد:فارس عرف الحقيقة وهو متندم ألحين..ما راح تسامحينه..

نزلت رأسي بالذات فارس هو الوحيد اللي من البشر اللي ما اعتقد راح أسامحه من قلب..غمضت عيوني وأنا أتذكر كيف كان يركز على بطني بالضرب وكأنه يبي يقتل هالطفل..
وتذكرت كيف أنه سحبني من السيارة لحد بوابة قصرنا ولا ستر علي وفضحني عند أخوي وأنا بريئة..

=================================

كنت جالسة ع طرف السرير بحيث أن ظهري للباب وأتكلم بالجوال..
عبير:سمعت من خالتي أنه طلقها قبل يومين..بس بسألك يا مشاعل ويا ليت تجاوبين بصراحة..

:اسألي..

عبير:أنتي لحد تحبين فارس..

:عبير وش هالسؤال..طبعا لا..

عبير:ما أدري بس يمكن لأني ما عاد أشوف لمعة الفرح بعيونك بعد طلاقك من فارس..

وقفت وأنا أكمل كلامي لعبير ولا انتبهت لشخص اللي دخل ألا لما ألتفت بنص جملتي:صحيح أني حب فارس وصل يمكن لحد الجنون بس ألـــ..
:
:
:
:
ووقفت كل الحروف عند شفاتي وما أقدرت أكملها لما شفت نظرات زياد والشرار يتطاير من عيونه..

عبير:ألو مشاعل..وينك..

نزلت الجوال وسكرت الخط..
قلت بابتسامة مرتبكة وأنا أدعي ربي ما يكون سمعت اللي قلته:زياد حبيبي متى جيت..

طالعني زياد باحتقار..وطلع لحقته:زياد زياد..

لكن نزل من الدرج بسرعة وسكر الباب الرئيسي بقوة..
يا ربي ألحين أنا شسوي..يا ربي ساعدني ما لي غيرك..

رن الجوال اللي بإيدي وكان فارس اللي ما يأس من أتصالاته من دون رد..وصلت رسالة من فارس..لكن مسحته من دون ما أقرأ..خليه يتعذب مثل ما سوى بقلبي المجروح..

=============================

طالعت الوقت وكانت الساعة ثنتين يا ربي زياد تأخر وكلما اتصل على جواله ما يرد..حضنت نفسي وأنا أبكي خايفة يحصله مثل ما حصل لراجح الله يرحمه..يا ربي احفظه لي يارب..
ما أدري كم من الوقت مر وأنا طايحة ع السرير وحاضنة نفسي وأبكي..
سمعت الباب ينفتح وعلى طول جلست..وأول ما طاحت عيني ع اللي دخلت..ركضت بسرعة له وارتميت على صدره..لكن بعدني عنه بقسوة واتجاه لغرفة الملابس..أجرحتني هالحركة ونزلت رأسي ..


============================


طلع فارس وهو لابس بيجامته وتمدد ع الطرف الثاني وقفت من مكاني وجلست قريبه منه وسحبت المفرش منه:زياد..

زياد وبعصبية:أنتي وش تبين..أتركيني أنام وتغطى..

لكن أنا سحبت المفرش مرة ثانية:زياد أنتي لازم تفهم اللي صار اليوم..

جلس زياد وبغضب:وش أفهم أني كنت مخدوع بحبك وأنا قلبك لحد الآن يتمنى الحبيب الأولي..

قلت وبنفس لهجته:زياد فارس ماضي وانتهى..

زياد وبالبنرة القبلية:ماضي وانتهى طيب واللي سمعته اليوم..

زياد أول شخص أفتح له قلبي وأقوله عن جرحي وعذابي ومعاناتي من بداية حبي من كان عمري ١٤لحد مكالمتي لعبير..
:وبعد هالمعاناة اللي عشتها مع فارس وظلمه لي تبيني أحبه..

زياد أخذني لحضنه وضمني:أنا آسفة يا قلبي..وأن شاء الله راح أعوضك عن الأيام اللي فاتت..

دخلت وجهي ويدي في حضنه وكأني أبحث عن الأمان:زياد أنا خايفة من الأيام اللي جاية..حاسة بيصير شيء..

زياد:حبيبتي دام أنا جنبك لا تخافي من شيء..

:الله لا يحرمني منك حبيبي..

زياد رفع رأسي فجأة:مشاعل فارس لحد مستمر باتصالاته..

هزيت رأسي بأيه:وأخر مرة اليوم العصر..أنا متأكدة أنه بيعتذر..عشان كذا ما راح أرد..

زياد:نفسي أمسكه هو واللي ما تستحي ندى وأخوك معهم وأذبحهم ع اللي سواه فيك..

قلت ببرأة:لا ألا خالد..

ضمني زياد وهو يضحك:أوكي ألا خالد..

============================

اليوم زواج زياد وكان بالرياض..لأن أغلب أقارب زياد ورهف بالرياض عشان كذا كان الملكة والزواج بالرياض..طلعت لعند أهلي ما أبي أشوف زياد وهو كاشخ لعروسه..
يا ناس كلما أتذكر أنه بينام عند وحدة غيري أحس أني راح أموت من الغيرة..الغيرة بتذبحني بتقتلني يا ناس..
دخلت نورة:السلام عليكم..

:وعليكم السلام..

نورة وهي تجلس عند ع السرير:وش فيك ترتجفين كذا..

قلت وأنا أهز رجولي وأفرك أيدي:الغيرة بتأكلني يا نورة كلما تخيلته وهو مع رهف..

نورة:مشاعل لا تنسين أن زياد كان رافض يتزوج عليك لكن أنتي بغباءك وقفتي مع ضد عشان يتزوج..وألحين تحملي نتايج فعلتك..

:أنا ما وقفت ضده ألا عشان عمي لأنه..وسكت لما تذكرت أني واعد عمي ما كشف سره..

نورة:لأنه أيش كملي..

قلت بتصريفة:عمي يبي يشوف أحفاده ليه أحرم ولده من العيال وأحرمه من أشوفة أحفاده..


=============================

ما كل عين تذرف الدمع بأحزان
وما كل من يضحك يعيش بسعاده
كم واحد دمعة على الخد هتان
من زود همه يذرف الدمع عاده
يحاول انه يبتسم قدر الامكان
ويضحك ونار الحزن تحرق فؤاده

الساعة وحدة أكيد ألحين أهم بجناحهم راح أموت يا ناس من القهر والغيرة..أكيد هو ألحين جالس بجنبها ومسك يدها ويتغزل فيها..من قهري وغيرتي جلست أبكي بحرقة..رن جوالي وكان زياد..
رديت بسرعة وبلهفة:ألو..

========================

%%البارت التاسع عشر%%


رديت بسرعة وبلهفة:ألو..

زياد وبصوت مشتاق:هلا بالغلا..

:هلا فيك..

زياد:كيفك..

سكت وش أقول..أني أحترق غيرة وقهر..هو أكيد عارف حالي وشعوري..
زياد وبتعب:مشتاق لك بالحيل..

:وأنا أكثر..زياد..

زياد:عيونه..

:أنت ألحين مع رهف..

زياد:لا أنا في اللوبي بالفندق..
ورهف تركتها بالسويت..مو قادر أتحمل الجلسة معاها..مو متقبل حد غيرك يا مشاعل في حياتي..

ضغطت ع نفسي وقلت بغصة:زياد روح لعندها لا تتركها هي توها عروس..

زياد وبتنهيدة:صدقيني يا مشاعل أبدا مو متقبلها..

:زياد روح لها ومع الأيام بتتقبلها أن شاء الله..

زياد:أوكي يالغلا ما أطول عليك انتبهي على نفسك..

:أن شاء الله..

زياد:مع السلامة..

:مع السلامة..
رميت الجوال بعيد عني وأنا مقهورة والغيرة تأكلني أكل..ضربت المخدة اللي بحضني بقوة وبقهر..

=================================

اليوم الثاني وقت المغرب..طلعت لقصر العم عبد العزيز عشان أودع زياد قبل يسافر مع رهف..
دخلت وحصلت عمي وخالتي ورغد والمعاريس لسى ما وصلوا..
سلمت ع الموجودين وجلست..
كان باين على خالتي الفرح عكس البرود في صباحيتي..وأما عمي ورغد فكانت ملامحهم عادية..
بعدها بمدة دخلوا زياد ورهف..
ووقفت أول ما شفت زياد وكان لابس جينز وقميص أسود وكانت وسامته تجنن..يا ناس وحشني..ابتسم أول ما طالعني..وبعد ما سلم على أهله جاء لعندي وضمني وهو يقول:كيفك يالغلا وحشتيني..

انحرجت قدام الكل وقلت بهمس:بخير يا قلب غلاك أنت..

وبعدها ابتعد عني زياد عشان رهف تسلم..
زياد:رهف تعالي سلمي على مشاعل..

رهف سلمت علي بخدها من دون نفس..ميتة أنا على سلامك ألحين..وكانت تطالعني بقهر..
جلس زياد وجلسني جنبه..وبهمس قال:ألحين بس ردت الروح بشوفتك..

وأما أنا فما قدرت أرد وكانت العيون هي اللي تتكلم وقطع علينا صوت عمي:زياد..

زياد:هلا يباه..

أبو زياد:كم ناوي تجلسون بدبي أن شاء الله..

زياد:أسبوع..
وااااو يا فرحتي الحمد لله مو شهر..لأني ما راح أتحمل فرقاه شهر..

رهف وبتلقائية:أسبوع بس..

زياد:أيه أسبوع أن شاء الله..

أم زياد: الله يهديك يا زياد أسبوع أنا أعرف أن العرسان يجلسون شهر مو أسبوع..

زياد وهو يوقف وبصراحة تجنن:يا الغالية أنا ما أقدر استغنى عن مشاعل شهر..
ومسك يدي يوقفني وكمل..يله أنا أستأذن بطلع ارتاح قبل ما نطلع للمطار..
وطلعنا لفوق ونظرات رهف وخالتي تأكلنا..وبصراحة ما أعجبني أن زياد يطنش رهف هي لسى عروس..


==================================

الساعة عشر سافر زياد ورهف..وأنا طلعت أنام..
تمددت والجوال قريب من رأسي لأني قلت لزياد أول ما يوصل يتصل يطمني..
تنهدت وأنا أفكر بزياد يا ترى راح يميل لرهف ويحبها وألا لا..لا ما اعتقد زياد يحبني كثير وما راح يحب حد غير حتى لو تزوج الثالثة والرابعة..أيه أكيد زياد ما راح يحب رهف..وليش ما يحبها رهف صغيرة عمرها١٨وحلوة..وما حسيت ألا ودمعتي تنزل..مسحتها على طول..لأني أعرف نفسي أذا بكيت ما راح أوقف بكي حتى أنام..
جلست وفتحت الدرج وأنا أدور لي حبوب..لأن الصداع بدأ يتعبني..أووف ما حصلته شكله انتهى..وقفت وجيت لعند جهة زياد وفتحت أدراجه وأخذت أدور بندول..استغربت لما حصلت بين الأغراض جوال واستغربت أكثر لما فتحته كان فيها شريحة من دون رقم سري..
بدأ الشك يدخل فيني..<شيء بديهي أن الزوجة أذا اكتشفت أن زوجها عنده جوال ورقم ثاني تفكر أنه يخونها..
دخلت ع الأسماء وحصلت اسم صعبة المنال..حسيت بالغيرة تذبحني..على طول اتصلت ع الرقم وقربته من أذني وأنا أنتظر الرد ومحضرة كلام عشان أهزأ قليلة الحياء اللي تكلم زوجي..
لكن التفت بسرعة لجوالي لما رن..أخذته وفتحت عيوني بصدمة معقولة اللي كان يرسل لي لما كنت متزوجة فارس زياد..
قفلت جواله ورجعته من مكان ما أخذته..
جلست ع السرير وأنا من صدمتي مو قادرة أفكر..
رن جوالي وكان زياد لكن ما رديت..ما أبي أسمع صوته بعد ما كتشفت فعلته..
عمري ما توقعت زياد كذا..صحيح كنت اعتقد قبل ما أتزوجه أنه مغرور ومتكبر لكن ما توقعت يكون كذا..أولا خان الصداقة اللي بينه وبين خالد..ثانيا كان يرسلني ونسى أني بوقتها كنت أنسانة متزوجة..
آآه كنت متوقعة أن الرسايل كانت من عند ندى بعدما اكتشفت أنها أهي اللي أخذت صوري..بس للأسف طلع زياد..يا للخسارة اهتزت صورتك يا زياد بعيني..وصلني مسج من زياد يخبرني بوصله..قفلت جوالي وأنا لسى بصدمتي..شكل حياتي بتكون كلها صدمات..
أصبر ياقلبي وأنتظر خل الحزن مكتوم

كل المعاني تغيرت وأتضحت الصوره

صار الصدق في هالزمن مثل الوفا معدوم

ونفوسنا تجرحت والفرحة مكسورة

كل المبادئ تنشري واللي معاه يسوم

حتي المشاعر ارخصت والكلمة مهدوره

ومرت الليلة هذي وأنا مو قادرة أنام من اللي صار وماسكة عمري لا أبكي..


==================================

العصر..
بالصالة عند أهلي..كنت جالسة أتكلم مع عبير..
:طيب كيفك علاقتكم ألحين..

عبير وبتنهيدة:أحسن من أول..بس لحد الآن أحس بينا حاجز..مشاعل أختي في باين عليها أنها لحد الآن تحب بندر..

حطيت يدي على يدها:بكرة أن شاء الله أذا تزوجت بتنساه..

عبير وبرجاء:يا رب..

شجون وهي جاية ومعها عبايتها:سلام ياحلوات..

..وعليكم السلام..

شجون:أشوفكم ما جهزتوا ما راح تتطلعون معاي السوق..

عبير:لا..أنا مو رايحة الحمل متعبيني بالحيل..

وقفت:أنا بطلع معك بس انتظريني..بطلع أبدل..

===================================

بالفيصيلة وبالتحديد بهارفي نيكلرز..
:شوفي شجون ريحة هذا العطر مرة حلو..

رن جوالي طالعت المتصل..
:غريبه خالد متصل..

شجون:ردي وشوفي ليه متصل..

فتحت الخط ورديت:هلا خالد..

خالد وبصوت فرحان:باركيلي يا مشاعل صرت أبو..الهنوف جابت ولد..

قلت والسعادة غامرتني:مبروك مبروك يابو سلطان..

خالد:الله يبارك فيك..

:طيب ألحين الهنوف في أي مستشفى..عشان أزورها..

بعد ما عرفت اسم المستشفى..سكرت من خالد..والتفت على شجون:شجون يله مشينا..

شجون:لسى ما صار لنا ساعة..

قلت وبفرحة:بنطلع للمستشفى عشان نشوف سلطون الصغير..

عقدت شجون حواجبها:سلطون الصغير..

:أيه خالد أخوي جاء له ولد..

شجون نطت فرحانة:وناسة صرت عمة..
التفتوا البنات الموجودات بالمحل..وافتشلت شجون وضحكت عليها..


=================================

دخلنا عند الهنوف بعد ما سلمنا على خالتي أم سالم وهي طالعة من عند الهنوف..
ولما دخلنا كان خالد جالس جنب الهنوف ع السرير وبحضنه ولده ويطالع فيه بفرحة..
:السلام عليكم..

خالد والهنوف:وعليكم السلام..

سلمت على الهنوف وقلت:مبروك ما جاءكم..

الهنوف:الله يبارك فيك..

بعدت عنها عشان شجون تسلم عليها..
وتركت باقة الورود على الطاولة..
وقربت من خالد وبفرحة قلت:خلود عطني ولدك أشوفه..

رفع خالد ولده لي وقال:شوفي مشاعل من يشبه له..مو طالع علي صح..

أخذت الولد وتأملته:بسم الله عليه قمر..بصراحة ما أخذ من ملامح أمه شيء طالع لك..

شجون بعد ما نزلت سلة شوكولا باتشي قالت:أشوفه ميشو..

وقربت شجون منه:ياااي صغير مرة..مو مثل لمور بنت نورة أول ما جت..

رفعت رأسي لخالد..وشفته يتأملني بنظرات حزينة..فهمت نظراته ونزلت رأسي..
شجون:خالد وش اتفقتوا تسمونه أن شاء الله..

خالد:هذي ما فيها كلام..أكيد سلطان..

:أجل من اليوم ورايح ما راح أناديك أن شاء الله ألا أبو سلطان..
فجأة انضرب الباب..
وكانوا أمي ونورة وعبير..

==================================

الساعة١١المساء لما جيت أنام..رفعت جوالي عشان أحطها ع السايلنت..حصلت عشر مكالمات من زياد ومسج..
وكان المسج من فارس..وترددت أفتحها أو أمسحها مثل الأولى..أممم خليني أفتحها..
وكانت مضمونها(مشاعل صار لي مدة انتظر ردك ع المسج..شكلك مو مصدقة بالكلام اللي كتبتها..مشاعل وربي أن كل كلمة كتبتها طالعة من قلبي..وأتمنى من كل قلبك تسامحني)
عقدت حواجبي من اللي كاتبه وكتبت(فارس يا ليت ما تتصل أو ترسل مرة ثانية..وعلى فكرة المسج اللي أرسلتها مسحته قبل ما أقرأه..وأذا على طلبك للسماح أعذرني يا فارس قلبي مو قادر يسامحك)وترددت في أرسالها لكن بالأخير أرسلتها..
وبعدها اتصلت على زياد..
زياد:غلاي وينك..ليه ماتردين علي..

قلت وبرود:آسفة يا زياد بس كان الجوال بغرفتي وكنت نازلة تحت..

زياد:طيب كيفك..

:بخير ولله الحمد..أنت كيفك..ومن دون نفس كملت..وكيف رهف..

زياد:أنا بخير دام الغلا بخير..ورهف ما عليها بخير..

قلت والبرود لازال مغطي صوتي:اممم طيب وكيف الجو عندكم..

زياد وبنبرة استغراب وخوف:الغلا وش فيه صوتك..أنتي تعبانة..

:حبيبي ما فيني شيء الحمد لله..بس أنت لا تقلق وتخاف..

زياد وبصوت هادي:كيف ما تبيني أخاف وأقلق وغلاي صوته مو طبيعي..

حسيت أن عيني دمعت..والله أني أحبك يا زياد..بس غصب عني أتكلم معك كذا لأنو اللي سويته أبدا مو سهل..مسجاتك كانت دليل ثاني لفارس لما ظن أني أخونه..
زياد:الغلا وين رحتي..

بلعت غصتي وقلت:معاك..
مرت المكالمة وأنا لازال البرود يغطي صوتي..

===============================

مرت أيام الأسبوع بسرعة..وزياد ما انقطعت اتصالاته..وأنا البرود كان يغطي صوتي لما كنت أكلمه..وأما أهلي فكانوا يستعدون للسفر لتركيا مع أعمامي اللي بتكون بعد أسبوعين أن شاء الله..وكنت أتمنى أسافر معاهم ما ودي أجلس عند زياد اللي بيرد اليوم السعودية..
عبير:ميشو..يا الحلوة وين رحتي..أنتي معانا..

التفت عليها:أيه معاكم..

شجون:ألا صحيح مشاعل وش فيك اليوم كله سرحانة..

عبير وبابتسامة:حبيب القلب اليوم على وصول..وغمزة بعينها..

شجون وبابتسامة مكر:مشتاقة له..

حسيت بخجل:استحي يابنت..
وقفت عشان اطلع لغرفتي..
وتبون الصراحة أنا مشتاقة له كثير..بس بعد لحد الأن مقهورة منه..
أخذت أتجهز عشان أطلع لقصر عمي بو زياد..

===================================

المغرب..
في قصر العم عبد العزيز وبالتحديد بجناحي..كنت متسندة ع السرير ولامة رجولي ومتسندة بذقني عليه..وسرحانة بأفكاري لبعيد..
ألحين كيف راح أتعامل مع زياد..يا ربي ساعدني..
بعد مدة مع أفكاري نزلت تحت بعد ما شيكت ع شكلي..ولما نزلت حصلت زياد ورهف..لما شفت زياد كان ودي أركض لعنده وأقول أني مشتاقة لك..وبنفس الوقت ودي أصرخ وأعاتبه على الرسايل..يا ربي مشاعري المتناقضة متعبتني بالحيل..شوق حب وقهر وحقد..ما أدري كيف أوصلكم مشاعري بس من جد شيء يتعب..
سلم علي زياد بحرارة وأنا بالمقابل كان سلامي باااارد بالحيل..بس نظراتي باين الشوق فيها مهما حاولت أخفيها..
ولما جلس زياد جلس بجنبي..
وبعد مدة مش طويلة أستأذن زياد يطلع يرتاح من السفر وطلعت وراه رهف..

================================

الساعة ١١بعد ما تعشيت طلعت لجناحي..بدلت ملابسي وجلست بالصالة ع التلفزيون..
دخل زياد:السلام عليكم..

رديت برود:وعليكم السلام..

جلس زياد جنبي وبعدها لفيت عليه وقلت:بتنام هينا الليلة..

زياد:أيه..وكمل وباستفسار..مشاعل أنتي وشفيك متغيرة..

طالعته:متغيرة..

زياد:أيه متغيرة..لما كنت أكلمك أحس أن صوتك فيه برود..واستقبلك لي كان أبرد..أنتي زعلانة علي..

نزلت عيوني ع أيدي لما دمعت..
مسكني زياد مع أيدي وبهدوء قال:ليه ما تجاوبيني وليش هالدموع..

:زياد أنا..وسكت..

زياد:أنت وش فيك..ليه سكتي..

:أنا ودي أسألك وأتمنى تكون صريح..

زياد:سألي..

قويت نفسي وقلت:زياد أنت اللي كنت ترسلي مسجات لما كنت متزوجة فارس..

زياد وبتوتر واضح:ها..أي مسجات..

قلت بصوت مبحوح والدموع نزلت:أنت عارف زياد وش أتكلم عنه..عن مسجاتك لي لما كنت متزوجة فارس..ليه يا زياد سويت فيني كذا ليه..ليه تخون صداقتك مع خالد..زياد نسيتــ..وما قدرت أكمل بسبب الغصة والعبرة اللي خنقتني..

وصديت عنه ودخلت الغرفة وقفلت الباب ودموعي نزلت..

زياد وهو يضرب الباب:مشاعل طلع لي خلينا نتفاهم..

قلت وأنا أبكي:نتفاهم على وش..قل لي وش نتفاهم عليه..

زياد:يا قلبي افتحي الباب..بس اسمعني شوي..
أستمريت بالبكاء وأنا جالسة عند الباب..
زياد:مشاعل غلاي فتحي..
ما رديت عليه ولميت رجولي وغطيت وجهي وبكيت أكثر..


=================================

فتحت عيوني..آآآآه يا جسمي يألمني من النومة ع الأرض..طالعت الساعة خمس الفجر..رفعت نفسي آآآآه ياظهري أووووه وش هالألم..دخلت الحمام وخذيت شاور..وبعدها طلعت الغرفة ولبست وصليت..وبعد ما انتهيت جلست أقرأ القرآن سمعت ضرب ع الباب..سكرت المصحف ورجعت بمكانه..واتجهت للباب وأنا متأكدة أنو زياد..
فتحته..ورجعت للسرير..لكن زياد وقفني لما مسك أيدي..
زياد:مشاعل ممكن نتفاهم..

:أنا ألحين أبي أنام..

زياد لفني عليه ومسك وجهي:مشاعل أنا عارفة أن اللي سويته أكبر غلط..وكذا مرة كنت أحاول أمنع نفسي بس والله حبي لك هو اللي دفعني لهالشيء..مشاعل المسجات اللي كنت أرسلها كانت تطفي نار الغيرة اللي كانت بقلبي كلما تذكرت أنك متزوجة..مشاعل أرجوك أعذريني..

أخذت أكلم نفسي..مشاعل حتى لو لمتيه اللوم ما عاد ينفع وفارس وخلاص انتهى من حياتك..أنسي الماضي وأرميه وراك..وحافظي على زياد..الرجال يحبك ويموت فيك..
حطيت رأسي ع صدره وبهمس:لأني أحبك راح أعذرك يا زياد..

لمني زياد وقال:كنت متأكدة أنك بتعذريني لأن قلبك طيب وكبير..

=================================

الساعة ست المغرب..
كنت أتجهز لحفلة زياد ورهف..كان لبسي ناعم والميك آب كان بعد ناعم كثير وشعري عامله لها بوف وحاطة قدام اكسسوار على شكل فيونكة..
وبعد ما انتهيت نزلت تحت وحصلت خالتي أم زياد ورغد ورهف اللي كشختها متكلفة أكثر من اللازم بالصالة الرئيسية..
:السلام عليكم..

..وعليكم السلام..

رغد بابتسامة:ما شاء الله وش هالأناقة وهالكشخة يا ميشو..

ابتسامة باستحياء..
رهف وهي تلوي شفايفها:بالعكس ما أشوف أي أناقة بصراحة ذوقك وستايلك يا مشاعل ما يعجبني أبدا..

قلت وبرود:مو لازم يعجبك أهم شيء يعجبني أنا..
رغد طلعت صوت ضحكة خفيفة وطالعتها رهف وهي حمقانة ومقهورة..وبعدها وقفت بعصبية وطلعت فوق..
أم زياد وبعصبية لأول مرة قدامي:مشاعل عاجبك كذا زعلتي البنت..من بدايتها بتمشكلين معاه

:خالتي هي اللي بدأت تغلط علي..

أم زياد وهي توقف وتمشي للإصنصير:بطلع أشوفها..الله يعينك يا رهف ضرتك مو هينا..

انصدمت من كلام خالتي..وحسيت بدمعتي ع طرف عيني..
رغد:مشاعل ترى ماما ما تقصد شيء..بس تعرفين رهف بنت أختها وماما ما ترضى عليها شيء أبدا..
..على فكرة رهف بنت خالة وعم زياد ورهف..
يا ربي شكلي بخوض بمشاكل ما لها أول ولا تالي مع رهف دام خالتي معاها..الله يستر بس من الأيام الجاية.


====================================

الساعة تسع ونص..كل قرايب زياد ورهف جاوا ما عاد أهل رهف و العمة أم سوسن لأن زياد ورهف بيطلعون بكرة لعندهم بجدة..
كنت جالسة مع بنت خالة زياد فلوة ورهف..
فلوة:ألا صحيح يا مشاعل أنتي وش قسمك..

:علم نفس..

فلوة:حلو ماشاءالله بس سمعت أنه صعب..

:بصراحة أنا عندي مو صعبة ولا سهلة يعني حليو..

فلوة:أنا وحدة من صديقاتي في المستوى السابع في هالقسم تقول صعب..

وقفت رهف فجأة
فلوة:وين رايحة رهف..

غادة:بصراحة سوالفكم مملة..أنا بجلس عند هند وريما..بنات خالاتها..
طلعت رهف وقبل ماتطلع عطتيني نظرتها المليانة احتقار..
طنشتها ورجعت أتكلم مع فلوة..


==================================

بعد ما طلع الكل..قررت بما أن زياد الليلة بينام عند رهف لأن الليلة ليلتها..
اسهر مع رغد..كنت أبي أتقرب منها كثير..أحسسها أن في حد معاها تقدر تفضض له..لأني خايفة ترجع لعلاقتها مع مشعل..
ضربت الباب وفتحت رغد..
رغد وبابتسامة:هلا ميشو..

رديت عليها بابتسامة أحلى:بتنامين ألحين..

رغد:لا يا قلبي..تعرفين عطلة والناس ما تنام ألا الفجر..

:طيب وش رأيك نسهر مع بعض..

رغد وبترحيب وهي تمسك يدي:أوكي تعالي أنا جالسة أتابع فيلم هندي..لا يفوتك رووعة..

وقفت وسحبت يدي باحترام:لا حبيبتي أنا ما أحب أتابع أفلام..وش رأيك نسهر تحت بالحديقة الخلفية الجو هادي وحلو..

رغد:اممم ليش لا..دام الجو حلو..يله ننزل..

====================================

كنا جالسين ع الكراسي عند أحدى الطاولات اللي تحيط المسبح الخلفي بالحديقة ونسولف..
وقاطعنا صوت زياد..
زياد:أنتوا هينا..

التفتنا على زياد وقلت:أنت صاحي..

زياد وهو يسحب له كرسي ويجلس عليه:ما جاءني نوم قلت أطلع عندك لكن ما حصلتك وطلعت لغرفة رغد ولا حصلتكم قلت أكيد سهرانات تحت..
رغد:طيب رهف أذا كانت صاحية خليها تجي تسهر معانا..

زياد:لا رهف نامت من زمان..
اندماج زياد معانا بالسوالف..وفجأة قال:ألا غريبة ما أشوفكم استعديتوا للسفر..عاد أنا أعرف البنات من يسمعون طاري السفر على طول طيران للسوق..

أنا ورغد وبصوت واحد:أي سفر..

زياد:أمس الوالد ما قال لكم لوين بنسافر هالعطلة أن شاء الله..

رغد وبفرحة:يا سلام يعني بنسافر هالعطلة..

زياد وهو يحك شعره:أخخخ شكل الوالد يبي يسويها مفأجاة لكم وأنا خربتها عليه..عالعموم أيه بنسافر بالعطلة هذي أن شاء الله لتركيا الوالد حاجز لنا بعد أسبوعين..

صرخت بفرحة:يااااي وناسة بعد أهلي وأعمامي بيسافرو لها بعد أسبوعين أن شاء الله يعني راح نسافر مع بعض..

رغد:من جد..أجل بتكون فلة..
لاحظت زياد تضايق بس ما أدري ليه..

=================================

صحيت على آذان العصر..جلست وتمغطت لأخر حد..وبعدها سحبت الشباصة عشان أرفع شعري اللي طايل ووصل لأخر ظهري..وطوله مرة متعبني..أفكر أني أقصه..وأنا قليل ما أترك شعري يطول دايماً أقصه أذا طال..بس زياد يحب الشعر الطويل ومانعني أقصه..
انفتح الباب ودخل زياد..
زياد وهو يقرب ويجلس ع السرير:ما شاء الله توك تصحين..

:لا تلومني ما نمت أنا ورغد ألا الفجر..

زياد:يعني كملتوا السهرة بعد ما طلعت أنام..

هزيت رأسي بكسل..
زياد وهو يوقف:طيب قومي تجهزي ونزلي قبل ما نزلنا أنا ورهف جدة..

عبست ملامحي بضيق وقلت من دون نفس:أن شاء الله..

زياد حس فيني وقال:قلبي كلها يومين بجلسها بجدة وراجع أن شاء الله..

قلت بتغلي:الله يصبرني هاليومين..
بعد ما توضيت صليت العصر أما الظهر فصليتها بوقتها الحمد لله..
وبعد ما انتهيت نزلت تحت..

=================================

ما أدري كيف أوصف لكم فرحتي لما شفت أهلي بالمطار وأنا راح نسافر مع بعض..بس الشيء اللي عكرني هو لما طاحت عيني على فارس..تلاقت عيوننا..وكانت عيونه مليانة معاني..بس ما فهمتها ولا أبي أفهمها..صديت عنه وشفت زياد اللي كان يسلم على أبوي وأعمامي يطالعني ويطالع فارس..بلعت ريقي بتوتر لما شفته نظراته تلمع شرار..بعدها لف عني لفارس عشان يسلم عليه وكان يطالع فارس بقوة وفارس بادله نفس النظرات..وسلموا على بعض وكأنهم مجبورين على السلام..صديت عنهم لما انتبهت لنهاد اللي تكلمني..

وأول ما وصلنااسنطبول..طلعناللفندق اللي حاجزين فيه ودخلت الجناح..وجلست ع السرير بعد ما نزلت عبايتي..
زياد وهو واقف عند رأسي:وش فيك متكدرة..

رفعت رأسي له:لا متكدرة ولا شيء..

زياد وهو مطنش كلامي:أنتي من شفتي فارس وأنتي مو على بعضك..ليكون اشتقتي للحب الأولي..

وقفت بعصبية:زياد وش هالكلام..أنت أكثر واحد تعرف شكثر أكره فارس كيف تقولي هالكلام..

زياد وبعصبية:طيب وش تفسير النظرات الطويلة اللي بينكم بالمطار..ومسك كتوفي وهزني..أكيد مشتاقة له مو صح..

دمعت عيني وبصوت ثقيل باكي:زياد وربي أني ما عاد أحمل فارس أي مشاعر غير الكره..وبالعكس أول ما شفته زاد كرهي له لما تذكرت اللي سواه فيني..

وجلست ع السرير وغطيت وجهي أبكي..
زياد وهو يسحب يدي من على وجهي:مشاعل أنا آسف بس غيرتي عليك ذبحتني..

ومسح زياد دموعي:خلاص يا قلبي قلنا آسفين لا تبكين..

وبكيت أكثر..
زياد:مشاعل والله أنا آسف..خلاص ياعمري..
ومسحت دموعي وأنا تطلع مني شهقات..

================================

كانت أيامي بتركيا مرة حلوة..كانت أغلب طلعاتي مع زياد..أما خواتي وبنات أعمامي فطلعت معاهم بس
متاحف علم الآثار في فناء قصر توبكابي ومتحف الفنون التركية والإسلامية ومتحف الكشك الصيني..والحديقة النباتية ..الميني تورك..ورحلة لجزيرة الأميرات..وما كان زياد يتركني كثير أطلع وأروح مع البنات..


بالسوق..
كنت أتسوق مع زياد ورهف معانا وهذا اللي ضايقني..
وأنا أمشي وأتكلم مع زياد ضربت بوحدة وطاحت أكياسها ونزلت تأخذها..
حطيت أيدي ع فمي:سوري..

ونزلت أرفع الأكياس معاها..ولما رفعت رأسي وشفت البنت المتحجبة..صرخت:سجو..

سجى وهي مفتحة عينها عالأخير وبعد ما عرفتني من صوتي:ميشو..

وضمينا بعض..
وبعد ما ابتعدنا:كيفك سوسو..

سجى:الحمد لله بخير..أنت اللي كيفك..

:عايشين الحمد لله..

تضايقت لما لاحظت ملامح الحزن في وجهها..
:ألا سجى أمشي نجلس فوق مشتاقة لك..

سجى:أوكي مشينا..

:لحظة بس أعطي خبر لزياد..

===============================

:سوسو ليش هالحزن المرسوم علي وجهك..

سجى وهي تبتسم بالقوة:أي حزن الله يهديك..شكل علم النفس أثر فيك..

:سجى أحنا صديقات من أربع سنوات وأنا أعرفك أذا تضايقتي..وش فيك..

سكتت سجى ونزلت رأسها..
مسكت يدها:سجى أنا ما راح أضغط عليك أنك تقولي وش فيك..بس متى بغيت تتكلمين عن اللي فيك تذكري أن في وحدة اسمها مشاعل مستعدة تسمع لك..

سجى وعيونها فيه لمعة دمعة:مشاعل أنا جيت لهينا عند أمي لأني طالبة الطلاق..

فتحت عيوني بصدمة:طلاق..

هزت سجى رأسها وبعدها قالت:بس عادل رافض وقال أنه راح يأخذ أولادي مني أذا طلقني..

:وأنتي ليه تبين تطلقين..مو أنتوا متزوجين عن حب من الطفولة..

سجى وهنا أنزلت دموعها:تخيلي يا مشاعل شفته يخوني مع وحدة
بغرفتي تخيلي بعد زواج خمس سنوات قضيناها بالحب يخوني..

فتحت فمي مصدومة..وما أدري وش أقول..الخيانة طعنة كبيرة..وما أعتقد بكلمات بسيطة أخفف عن سجى هالطعنة..

سجى وهي تمسح دموعها وتكمل:عادل تغير علي هالشهر كثير..كنت أعتقد أني أنا السبب..واهتميت بنفسي أكثر..وحاولت أني ما أنشغل بعيالي عنه كثير..وقبل أسبوعين طلعت عند أخته لأن صديقاتها مجتمعات وعزمتني..وقلت لعادل أني راح أتاخر وما راح أرجع ألا الساعة وحدة..ولما جت الساعة عشر ريان جاءه مغص شديد بطنه واتصلت على عادل لكن ما رد..وطلعت مع السواق للمستشفى وبعدما انتهيت رجعت لبيتي..وطلعت فوق وتركت ريان وأياد بغرفتهم..وبعدها طلعت لجناحي وسمعت أصوات ضحك بغرفتي..مشيت للباب وأنا قلبي ينبض بقوة من خوفي أنه يكون اللي في بالي..وغمضت سجى عيونه بأسى وكملت..وفعلا طلع اللي كنت خايفة منه شفت عادل وفي أحضانه وحدة..ونزلت دموعها وصوتها بدأ يختفي..لحظتها تمنيت الأرض تنشق وتبلعني ولا شفت هالمنظر..مشاعل خيانة عادل أطعتني بالصميم..كرهتني بنفسي وبحياتي..

وقفت من مكاني وجلست جنبها وحطيت يدي ع أيدها..وكانت راح أتكلم..بس مثل ما قالت ما أعتقد أن بكلمات بسيطة راح أواسيها..

سجى وهي تفتح عيونها وتمسح على بطنها المتكور بأيدها الثانية:مشاعل عادل راح يأخذ عيالي وبيأخذ اللي بطني أول ما أولده أذا أصريت على الطلاق..أنا مو قادرة أرجع له بعد خيانته لي..

مسحت سجى دموعها بسرعة وهي تناظر لبعيد:مشاعل أتمنى ما حد يدري عن شيء من اللي قلت لك أوكيه..

:أن شاء الله..

جاءنا شاب شعره أسود وعيونه لونها رمادية وقال بالتركي:سجى
أنت هنا..
سجى وبابتسامة:أهلا بخالي كنت مع صديقتي..أعرفك عليها..مشاعل..ولفت علي..مشاعل هذا خالي باتوراي أخو أمي من الرضاعة..
مد باتوراي أيده واستحيت ونزلت رأسي تفشل باتوراي وسحب يده..
ودعت سجى بعد ما وعدتها أجي لعندها بكرة..

==============================

تمددت ع السرير..ودموعي تنزل لمعاناة صديقتي سجى..سجى اللي من لما كانت صغيرة ومن بعد وفاة أبوها وهي تعيش بشتات..أعمامها أخذوها من أمها وطرود أمها..لأنهم ما كانوا راضين من قبل أن أخوهم يأخذ وحدة أمها غير سعودية..وبعد ما نطردت أم سجى عاشت عند أمها اللي رجعت لتركيا بعد ما مات زوجها..وسجى ما كانت تشوف أمها ألا مرة بالسنة..كان الكل بعايلتها نابذها ويكرها ما عاد عادل ولد عمتها وأهو أكبر منها بسبع سنوات وأخته سلمى..حبت سجى عطف عادل وحنيته عليها..ولما كبروا تقدم عادل لها مع أنه أمه وأبوه كانوا رافضين بس بالأخير رضوا بالأمر الواقع..آآه ليه يا عادل تخون زوجتك وحبيبة طفولتك..ليه تجرحها..أحنا يالنساء قلوب مرهفة..وأي شيء يخدشها..ليه جرحتها بأكبر جرح وهو الخيانة..
يا عمري يا سجى يا كيف بيستحمل قلبك..
قطع علي أفكاري صوت الجوال..طالعت المتصل وكان زياد اللي اليوم عند رهف..وأخذنا نسولف طول الليل..

===============================

اليوم الثاني..
طلعت لعند سجى ومعاي رغد وكانت الجلسة مع جدتها وأمها مرة حلوة ولما جت الساعة ثمان أستأذنت رغد وتعذرت أنها متفقة تطلع مع رهف اليوم..استغربت منها أصلًا رهف ما تصدق تحصل فرصة تطلع فيها مع زياد من دوني..وكانت راح تموت من الفرحة لما عرفت أني معزومة عند صاحبتي..المهم حاولت أطلع سجى من اللي هي فيه..وكانت جدتها وأمها يدرون أنها طالبة الطلاق بس ما يعرفون أيش السبب..
وبعد ما جات الساعة تسع ونص أستأذنت وكنت راح اتصل على زياد..بس بما أن الفندق قريب قررت أرجع مشي..
ولما قربت شفت فارس اللي انتبه لي..لكني طنشته..
فارس:مشاعل..

التفت لها وقلت وببرود:نعم..

فارس:ممكن نتكلم شوي..

صديت ومشيت عنه:على أيش نتكلم..ما بين كلام يا فارس..كل شيء انتهى بينا من لحظة طلاقنا..

وانصدمت لما فارس مسك يدي وقال:مشاعل لحظة..

نزلت رأسي ع أيده..وسحب فارس أيده وكأنه خجلان من تصرفه..
وبعدها قال:مشاعل والله من بعد ما عرفت أنك بريئة وأني ظلمتك وقلبي مو مرتاح وضميري دائما يأنبني..

:فارس أذا جاي تطلب مني أني أسامحك..هذا أنا أقولك بأحلامك أني أسامحك..أنت حطمتني يا فارس حرمتني من العيال حرمتني من أني اسمع كلمة ماما..

فارس:مشاعل أرجوك أسمعني أول شيء وبعدها قولي اللي عندك..

تأففت وقلت:طيب يله قول اللي عندك..

فارس وحسيت من قبضة أيده يصبر نفسه لا ينفجر من طريقتي بالكلام معاه:ما ينفع نتكلم هينا..خلينا نجلس بأي مكان..

حطيت أيدي ع خصري بتلقائية:أيش أيش..بصفتك أيش أجلس معك..قول اللي عندك هنا بسرعة..

فارس ويزيد من قبضة أيده بقوة:مشاعل اللي عندي كلام طويل..ما ينفع وأحنا واقفين..
=================================

أنتظروني بالبارت القادم المليء بالاحداث من محاولة اعتداء واغتصـ..واعترافات جديدة ..

أي محبه وأي عشره وأي حنان؟؟
وأي شوق اللي انت تتكلم عليه؟؟
يعني واثق ان باقي ك مكان؟؟
وإن قلبي يرد لو ترتجيه؟؟
قلبي اللي غلطته حبك وصان
لو يصافح قلبك كنت اقطع له ايديه
اي محبه بعد مافات الأوان؟؟
اي حنان اللي تبي تعوضني فيه؟؟
وين كنت يوم انا احتجتلك زمان؟؟
وين حبك يوم انا ميت عليك؟؟
روح للي لأجله بعت الحب زمان
بس لاتنسى تسلملي عليه‍‍!!!

%%البارت العشرون%%

أي محبه وأي عشره وأي حنان؟؟
وأي شوق اللي انت تتكلم عليه؟؟
يعني واثق ان باقي ك مكان؟؟
وإن قلبي يرد لو ترتجيه؟؟
قلبي اللي غلطته حبك وصان
لو يصافح قلبك كنت اقطع له ايديه
اي محبه بعد مافات الأوان؟؟
اي حنان اللي تبي تعوضني فيه؟؟
وين كنت يوم انا احتجتلك زمان؟؟
وين حبك يوم انا ميت عليك؟؟
روح للي لأجله بعت الحب زمان
بس لاتنسى تسلملي عليه‍!!!

فارس ويزيد من قبضة أيده بقوة:مشاعل اللي عندي كلام طويل..ما ينفع وأحنا واقفين..

ترددت بالبداية وبعدين وافقت..ودخلنا بكافيه قريب من عندنا ومن عند الفندق.

.
===============================


....:كنت دايما أشوفها قدام عيني..وكان يعجبني شكلها وبراءتها طيبتها ضحكتها..حبيتها وحبيت كل شيء فيها..أيه حبيت غادة ورسمت أحلامي معاها..كان نفسي أصارحها بحبي لها بس كنت مستحي..وما لقيت ألا ندى اللي قريبة منها أنها تقولها عن حبي..وكنت راح أطير من الفرح لما عرفت أنها تحبني مثل ما أنا أحبها..وبعد ما كبرت وتغطت..حسيت باشتياق كبير لها..وقلت لأمي تقول لخالتي أن ما راح حد يأخذها غيري أن شاء الله..وصار حبي لها مفضوح عند أمي وخالتي..وأول ما تخرجت من الجامعة قررت أفتح موضوع خطبتي منها لأبوي..لكن أبوي رفض وقال أنه يبيك لي..هنا بس حسيت أن أحلامي اللي رسمتها مع غادة تحطمت..كيف أتزوج وحدة غيرها..لا وصغيرة بالحيل عمرها ما تعدى١٤..
كنت أعتبرك مثل أختي نهاد ولا عمري فكرت أتزوجك..وحاولت أنا وأمي أن نغير رأي أبوي لكن أصر وقال بنت عمك أولى أنك تتزوجها من بنت خالتك..
وأبوي لما شاف أصراري على غادة قرر يحيرك لي من عمي..عشان يحطني قدام الأمر الواقع..ولما انتشر هالخبر..اتصلت فيني ندى عشان تتأكد من صحة الخبر..وقالت أن غادة منهارة بعد ما سمعت هالخبر..ووعدتها أني راح أحاول أن هذا هالزواج ما يتم..وسافرت أكمل دراستي بعد ما باءت محاولاتي بالفشل..ولما رجعت بعد سبع سنين عشت فيها بالغربة..كان كلي أمل أن أبوي غض النظر عن موضوع زواجي منك..لكن للأسف كان ما زال مصر..وأنا زدت بعنادي وقررت أخطب غادة بنفسي لكن أكيد أبوها راح يرفض أذا جيت له من دون أبوي..وللأسف أبوي حلف أني أذا ما مشيت معاه عشان نخطبك يطلق الوالدة..تخيلي بعد عشرة ثلاثين سنة يتطلقون وش يقول عنهم الناس..أكيد بيحطون العيب بأمي..أبوي مسكني مع أيدي اللي توجعني يا مشاعل..كلمت سعود اللي ما يدري عن رفضي عن الزواج منك يمكن يقدر يغير رأيه..لكن حتى سعود ما قدر يغير رأي أبوي..وخطبتك ولما دخلت عليك في الملكة جذبني لون شعرك الأسود مع بياضك الصافي..لكن ما هتميت ولما كلمتك ورفعتي عيونك شفت أجمل عيون شفتها بحياتي..بصراحة أنصدمت معقولة تكوني أنتي الطفلة اللي اخر مرة شفتها لما كان عمرها12وطرت في بالي بهاللحظةغادة أكيد بتكون منهارة ألحين..حسيت بكره لك..لأني حسيت أنك السبب..لو ما وافقتي ما كان انحرمت من غادة..بس قررت أعاملك باحترام ووعدتك أعيشك معززة عندي..ولما عرفت أنك مجبورة علي حسيت بطعنة ما أدري ليه..وفي شهر العسل كنت دايما أشتاق لعيونك لكن كنتي تنزلين عيونك كلما جت عيني في عينك..تولدت داخلي مشاعري لك بس كنت أظنها أعجاب بشكلك لا غير..وللأسف أخلفت بوعدي لك وعاملتك بقسوة..ولما تزوجت غادة اللي كانت مجبورة لأنها تعدت 27 وأهلها خافوا أن ما يجيها حد بعد طلال..كرهتك أكثر بس المشاعر الوليدة بقلبي ماخلت هالكره يكبر..وبعد ما عرفت أنك حامل حسيت أن الدنيا مو سايعتني من فرحتي..قررت أني أفتح صفحة جديدة معك..لكنك رفضتي..ورفضك جرحني كثير..وبعد ما مرت شهرين على صدك لي كانت مشاعري لك تكبر وتكبر..وما كنت عارف سر هالمشاعر غير أنها مجرد إعجاب..وبعد هالشهرين وبعد ما فتحنا صفحة جديدة عشت أحلى أيامي..والله أني لحد الآن أعتبرها أحلى أيام عشتها..ولما عرفت عن طلاق غادة..حسيت أن الأمر عادي..وكنت مستغرب من نفسي أنا كنت أتمنى هالشيء من زمان ولما حصل ما حسيت بأي فرحة..ولما سألتني عنها ما قدرت أجاوبك..لأني أنا نفسي مو لاقي الجواب..مشاعل أنا عشت صراع داخلي مع مشاعري اتجاهك..ولكن مع الأيام عرفت أني أحبك..ولكني ما كنت أبي أصارحك حتى أتأكد من مشاعري..وكانت في هالفترة تتصل علي ندى عشان أتسرع أخطب غادة قبل ما تروح من أيدي مرة ثانية..لكن أنا قلته أن غادة ما اعتبرها ألا ماضي ونسيته وأنك أنت الحاضر والمستقبل..ولما اتصل علي واحد وقال أنه اسمه احمد وأنه أعطى ظرف مهم للبواب لي وكأن يكلمني بلهجة فيها شوية سخرية..طلعت من الشباب اللي كنت جالس معهم لبيتنا..
ولما وصلت للقصر وسألت البواب عن الظرف..عطاني الظرف ومعها رسالة قريت الرسالة وحسيت أن الشياطين تراقص قدامي..كان مضمون الرسالة أنك كنتي تخونيني معاه والدليل هالصور وأنه قرر يفضحك عندي لأنك رفضتي تطلعين معاه..صدقيني يا مشاعل هالشيء آلمني كثير..وخاصةً لما تذكرت المسج اللي جاك من الرقم اللي مو مسجل عندك عليه اسم..مشاعل لو كنتي مكاني أكيد بتسوين اللي سويته وأكثر بعد..ولما سمعت أن ولدنا مات وأنك فقدتك رحمك..والله تعبت كثير..وتقدمت لغادة يمكن أقدر أحبها مرة ثانية وأنساك وأنسى خيانتك..والشيء اللي تعبني أكثر لما أنخطبتي..ما تخيلت تأخذين واحد غيري..وكنت راح أخرب هالخطبه لكن تراجعت لما تذكرت خيانتك لي..ولما اتصل خالد وقال أنه يبيني ضروري..جيت لعندكم وشفت خالد ومعه الخدامة اللي تعتقد أن اللي صار لها عقوبة من ربي ع اللي سوتها فيك..اعترفت أنها أهي اللي أخذت الصور عشان تعطيها ندى بعد ما أعطتها المقابل ألفين..وكانت موصيتها توصل لها كل صغيرة وكبيرة بحياتنا..بعد اعتراف الخدامة طلعت لندى اللي اعترفت بكل شيء بعدما ضربتها عشان تعترف..وكانت متفقة مع واحد من الصايعين يكلمني بعد ما يوصل الظرف للبواب..وقالت أنه هالخطة هي خطة غادة..اللي ما كنت أعتقد أن الطيبة اللي أشوفها بملامحها يكون قلبها ماليه الشر والحقد..طلقتها وعرفت بعدين أنها حامل بس وربي ما فرحت مثل مافرحت بحملك..مشاعل أنا أحبك ومستعد أعوضك عن الأيام اللي شفتيها معاي بس أتركي زياد وأرجعي لي..
^
^^
^^^
^^^^
^^^^^
أحبك..أحبك..أحبك..

معقولة اللي أسمعه..أنا بحلم وألا بعلم..آآآآه كم كنت وكنت أتمنى وأنتظر هالكلمة من زمان من شفاتك يا فارس..بس ياللخسارة جات بعد ما حطمتني..بعد ما علمت قلبي كيف يكرهك..بعد ما تركتني بقايا..ولحد الآن ما قدرت أجمع هالبقايا..
وبهاللحظة تذكرت..والله يا فارس لأهنيك ولأذلك والله لأبهذلك مثل ما أنت مسوي فيني..
ترددت كلماتي بأذني..وقررت أنفذ حلفي..
قلت وبكل برود الصقيع وأنا أضحكب سخرية:يا ليت تحتفظ بهالحب لك..لأنك أنت بالنسبة لي مجرد ماضي أكره نفسي أذا تذكرته..وعلى فكرة حبي لك مجرد حب مراهقة..كنت أسمع عن الحب من صديقاتي بالمدرسة وأقرأه بالقصص والروايات..وحبيت أجرب هالحب ووقتها كنت أنا لك..عشان كذا أتوهمك بحبك..واعتقدت أني حبيتك بالفعل..بس تأكدت أن حبي لك مجرد وهم..لما تزوجت زياد..ووقفت وكملت وأنا أخذ شنطتي..زياد يا فارس هو اللي علمني الحب الحقيقي..وما اعتقد أني راح أحبه غيره..
ومشيت عنه..وأنا أشوف بعينه انكسار..حطيت أيدي بخوف على قلبي لما شفت زياد واقف مع رهف اللي تبتسم بمكر برى المحل..وكان الشرار يتطاير من عيون زياد..
قالت رهف لما قربت منهم وبكل مكر:مشاعل أنتوا عادي عندكم تجلسون مع عيال أعمامكم..
بعد زياد أيده عن رهف المتشبث فيه..وسحبني من أيدي..ومشى بسرعة وأنا وراه وقلبي يدق بقوة وبسرعة..


=================================

زياد وهو يرميني ع الصوفا:أنتي وش جالسة تسوين مع هذا اللي ما يتسمى..

وقفت من مكاني ونزلت عبايتي وقلت بصوت ثابت وأحاول أني ما أبين خوفي من عصبيته:زياد أنت ألحين معصب..متى ما هديت نتفاهم..واتجهت لغرفة النوم..

ولكن زياد سحبني بقوة ورجعني عالصوفا مرة ثانية وبغضب:بسرعة قولي لي ألحين ليه جالسة معاه..وش بينكم..

قهرتني عصبيته اللي زادت وقلت له كل اللي صار لي مع فارس وأنا أتكلم بعصبية..

زياد وهو يقرب مني ويسحب أيدي بحنان:مشاعل أنا آسفــ..

سحبت أيدي..وقلت:وش ينفع أسفك..بعدما سحبتني بحقارة قدام رهف وفارس

والناس اللي يطالعونا فينا وبعدما شكيت فيني تقولي آسف..زياد والله أنك كرهتني بهالسفرة..وجلست ع الأرض أبكي..يالتني جلست بالسعودية ولا سافرت ياليت..وكملت بقلبي..ولا عرفت عن حكاية سجى وحب فارس لي اللي كانت أمنتيي لما حبيته..

نزل زياد لعندي ع الأرض وضمني يهديني ولكن بعدت عن حضنه بقسوة:بعد عني لا تقرب..

ووقفت ومشيت لغرفة النوم..وأما زياد فتم في مكانه..ولا لحقني..على ما أعتقد عارف أنه ماراح يقدر يتفاهم معاي وأنا بهالحالة المنهارة..

==========================

فتحت عيوني وكانت الدنيا ظلام..شغلت الأبجوارة وطالعت بالوقت وكان١١بالليل..حسيت بحركة ع الطرف الثاني من السرير..التفت وشفت زياد نايم..
رجعت رأسي ع المخدة..وأخذت أطالع بملامحمه الجميلة..سبحانك ربي..ملامحه في غاية الروعة..

تنهدت بداخلي بسبب الأحاسيس والمشاعر اللي أحس من لحظة ما اعترف فارس بحبه..حسيت بزلزال بمشاعر خامدة بوقتها..بس ما التفت لهالمشاعر كنت وقتها بس أبي أجرح فارس..معقولة أن حب فارس ما زال وأتوهم بحب زياد بس عشان أقنع نفسي أني نسيت فارس..
لا لا أنتي وش جالسة تقولين يا مشاعل..أنتي أكيد مجنونة أذا كنت فعلا تحبين فارس مهما أدعيت لنفسك بأنك تكرهينه..يا ربي أنا وش قاعدة أخربط..
وألتفت مرة ثانية لزياد..أنا أحب زياد وما أعتقد راح أحصل أنسان مثله..صحيح اللي سواه اليوم يقهر..بس هو ما سوى كذا ألا من حبه لي وغيرته علي..وحتى لو ما كنت أحبه لمتى وأنا أفكر بقلبي وبمشاعري الجياشة..بالعقل فارس ما يستاهلني ولا يستاهل قلبي..زياد هو اللي يستاهل..

هذا عيبنا يا البنات نفكر بمشاعرنا وبس..نتمنا نتزوج واحد رومنسي وشاعري ويبادلنا الحب..نعتقد أن الزواج كذا حب بحب..نسينا أن الزواج مسؤلية كبيرة يحتاج أن كل واحد يحترم الثاني يصبر عليه يحاول يتقرب من قلبه..يشتركون مع بعض ع الحلوة والمرة..والحب يجي مع السنين..لكن أحنا يا البنات فكرتنا عن الزواج غلط عشان كذا كثرة المشاكل بين المتزوجين..

=================================

مرت أيامنا بتركيا حلوة وخاصة أن فارس رجع للسعودية بعد الليلة اللي اعترف فيها عن حبه لي..كنت أسمع من نهاد واللي حولي عن تغير فارس وخاصة بعد طلاق غادة..وكانوا مستغربين أنه رجع للسعودية..لكن الحمد لله ارتحت كثير وخاصة زياد اللي صار أهدأ من قبل..
وكان الوحيد اللي محزني هو سجى اللي أضطرت ترجع لزوجها عشان عيالها..
وأما الشيء اللي مستغربته هو كثرة طلعت رغد لحالها..قلبي قارصني وحاسس أنا مشعل له دخل..الله يحفظها ويستر عليها..

============================

بالرياض..
العصر نزلت تحت وحصلت الكل بالصالة..
:السلام عليكم..
الكل:وعليكم السلام..
أشر زياد بأيده..أجي أجلس جنبه..
قربت من عنده وجلست..
زياد:مساء الخير غلاي..

:مساء النور..

زياد وبابتسامة:وش هالنوم اللي عندك..

بوزت:بتحسدني..

ضحك زياد بصوت واطي:ما شاء الله..

أم زياد:بنات الليلة في حفلة تخرج ولد وحدة من صحباتي..وش رأيكم تحضروا معايا..

رغد:أسمح لي يا ماما أنا ما راح أحضر..

عمي أبو زياد:وليه يا قلب أبوك أنتي..

رغد:متفقة أطلع مع وحدة من البنات..

أم زياد:وطيب وأنتي يا رهف..

رهف:ما عندي مانع..

انقهرت أن خالتي طنشت فيني لكن زياد قال:وأنتي يا مشاعل ما راح تروحين..

:لا الليلة أنا بطلع لعند صديقتي مرام عشان أطمن عليها..


============================

بست رأس خالتي أم جاسم وقلت:كيفك ياخالتي وكيف مرام والله اشتقت لكم..

أم جاسم:تشتاق لك العافية يا بنتي..أنا الحمد لله بخير ومرام ما أدري وش أقولك بس كلها حابسة نفسها بغرفتها وما تطلع منها من وفاة راجح الله يرحمه..

:طيب ممكن أطلع لعندها..

أم جاسم:روحي يابنتي وحاولي فيها تطلع من غرفتها وتنزل..والله فقدت ضحكتها وبسمتها..

:أن شاء الله خالتي..

طلعت لفوق..وبطريقي شفت مضاوي وانقهرت منها لما صدت عني ولا سلمت..أوووف لحد الآن ما تغيرت هالعقربة..

ضربت الباب على مرام..
مرام:تفضل..

فتحت الباب بشويش..وشفتها وهي متمددة ع السرير ومتسندة على ظهرها..
دمعت عيوني لما شفتها..كانت متغيرة وضعفانة بالحيل..وبطنها كان كابر عن أول..
ولما شافتني ابتسمت ومدت أيدها..وركضت لها وضميتها:مرام اشتقت لك ورب الكون اشتقت لك..

ومرام وهي تبكي:وأنا أكثر والله..

ابتعدت عنها ومسحت دموعها:كيفك..وطالعت بجسمها..وليه كذا نحفانة..
مرام:فقد راجح مو سهل يا مشاعل..وأخذت تبكي من جديد..مشاعل راجح شفت فيه حنان الأبو اللي فقدها من أربع سنوات لما توفى أبوي الله يرحمه..راجح على الكلام الجارح اللي كنت أقوله له كان صابر ومستحملني..آآه يا مشاعل ما أعتقد راح ألقي واحد مثل راجح في صبره..

مسحت دموعها:خلاص يا قلبي كافي دموع المفروض تدعين له مو تبكين..

مرام:تدرين أن راجح قبل ما يموت الله يرحمه بليلة اعترف أنه ما كان ناوية يتزوجني يقول أنه بعد مازوج بنته مضاوي قرر يتزوج عشان يجي له ولد بس ما كان عنده فلوس عشان المهر..وبعد ما قدر يجمع له مبلغ زين..قال لبنته مضاوي تدور له وحدة مطلقة أو أرملة عمرها بالثلاثينات..بس مضاوي قررت تخطبني لأبوها من دون علمه عشان تفتك مني..ولما فتحت الموضوع مع جاسم..وافق على طول لأنه ما يقدر يرد لها طلب..وبعدما أخذت موافقة أخوي اتصلت بأبوها وقالت له أن أخوي موافق وحتى أنا موافقة..وبعد ماتزوجنا قلت له أني مجبورة..وكان ناوي يطلقني عشان يريحني بس لما عرف أني حامل شال هالفكرة من رأسه..آآه يا راجح أرجع والله لأعوضك عن اللي سويته فيك..

:مرام لا تقطعين قلبي..حزنك ودموعك ما راح يرجع لك راجح..وبعدين ليه حابسة نفسك بغرفتك..أنزلي عند خالتي اللي تعبانة عشانك..أنزلي وفرحي قلبها..
مرام هزت رأسها ونزلنا أنا وهي عند خالتي..

=============================

رجعت للبيت..ولما دخلت القصر نزلت عبايتي..وجلست بالصالة وطلعت جوالي أتصل على أهلي اللي لسى بتركيا..
وبعد ما ردت أمي ودردشت معه شوي سكرت منها..ولما جيت أوقف انفتح الباب الرئيسي للقصر..وانفجعت وأنا أشوف رغد وعيونها منفوخة وشعرها محتاسة والدم يسيل من طرف فمها..
^
^^
^^^
^^^^
^^^^^
^^^^^^
رغد والخوف اكتسى ملامحها لما شافتني:مشاعل..

قربت من عندها وقلت بخوف من شكلها:رغد وش فيك..ليه شكلك كذا..

رغد طاحت ع الأرض منهارة بكي..

جلست قدامها وأنا أمسك يدها وبترجي قلت:رغد أرجوك قولي لي وش فيك..مين اللي سوى فيك كذا..

رغد رميت نفسها بحضني:كنت راح أضيع يا مشاعل كنت راح أضيع شرفي..

شهقت وأنا أحط يدي على فمي:كيف..

رغد:مشعل يا مشاعل لما كنت أطلع معاه بتركيا وعدني أننا أول مانرجع للسعودية بيتقدم لي لأن انتهى من دراسته الجامعية وأنا صدقته..واليوم قال أنه يبي يفرجني على قصرنا اللي راح نعيش فيها أذا تزوجنا..وأنا رفضت بس حلف لي أنه ما راح يسوي شيء لي وبعد حلف أنو بكرة راح يجي مع أبوه يخطبني..ووافقت وطلعت معاه القصر وأخذ يفرجني ع القصر وكان محترم معاي ولا لمسني بس من دخلنا غرفة النوم..وشهقت رغد وهي تبكي..حاول يغتصـ..لكن الحمد لله قدرت أخذ الأبجوارة اللي بجنب السرير وأضربها على رأسه..وطاح ع الأرض..وأخذت رغد تبكي أكثر..بس أنا خايفة يكون مات والله خايفة..

ضميتها:لا أن شاء الله يكون بس دايخ من الضربة..لا تخافين..

رغد وهي ترتعش خوف:يا رب..يارب والله توبة أسوي هالشيء مرة ثانية..والله توبة..


=============================

غطيت رغد اللي هدت ونامت..بستها على رأسها وطلعت من غرفتها..وبعد ما سكرت بابها ومشيت..
شفت زياد طالع من الإصنصير..وابتسمت وأنا أمشي له..

زياد وهو مستغرب:مشاعل ليه عيونك كذا..أنتي كنتي تبكين..

توترت:ها..لا..أيه كنت توني جاية من مرام قطعت قلبي بعد عمري..

زياد:هي لحد الآن متأثرة بوفاة زوجها..

هزيت رأسي بأيه..
زياد:الله يصبرها..

:آمين..

زياد:أمي ورهف ما جوا من الحفلة..

:لا..وطالعت بساعتي..الساعة عشر..ما اعتقد بيجونا ألحين..

زياد:أوكي غلاي أنا بروح أنام..تصبحين على خير..

:وأنت من أهله..
بعد ما دخل زياد جناحه هو ورهف طلعت أنام..

======================================

مرت الأيام وعلاقتي مع زياد روعة بس اللي مضايقني أن زياد كثير ما يطنش رهف..رهف بنت لها أحاسيس ومشاعر وأكيد هالشيء يجرحها..وأما رغد فحالتها تغيرت كثيرا بعد اللي صار له..صارت ما تطلع كثيرا..وأهلها استغربوا من هالشيء بس ما اهتموا..بس زياد اللي كذا مرة يسألها وش فيها ورغد في كل مرة تعطيه عذر..وأما خالتي فهي مشغولة بطلعاتها وحفلاتها اللي ما تنتهي..وعمي كذلك مشغوله باجتماعاته وسفرياته..
كنت أحط اللمسات الأخيرة لمكياجي ودخل علي زياد:أهلين بالحلو..
التفت عليه:هلا فيك..

زياد:كل عام وأنت يا غلاي بخير..

:وأنت بخير..أقول حبيبي وش رأيك بشكلي..

زياد:وربي أنك روعة ما شاء الله..قلتي أذكارك..

هزيت رأسي بأيه:الحمد لله..

زياد فتح واحد من الأدراج وطلع علبة..مدها لي:ممكن تتقبلي هالهدية..

أخذتها ولما فتحتها حصلت ساعة شوبارد..ابتسمت:مشكورة حبيبي..

زياد:العفو..

===========================

بعد ما مريت أهلي أنا وزياد وعيدناهم طلعنا للمطار عشان ننزل جدة..
وبعد ما وصلنا لجدة طلعنا لقصر أهل زياد..عشان نرتاح وبالمساء بيكون اجتماع عايلتهم عند العم أبو رهف..
جلست ع طرف السرير وقربت الورد اللي بيدي على وجهه زياد..حرك زياد رأسه بانزعاج..وحركت الورد أكثر على وجهه..
وتأفف زياد وفتح عيونه:غلاي كافي أزعاج..أتركني أنام..


:حبيبي قوم صار لي ساعة أصحيك..الساعة تسع متى بنطلع لعند عمك عبد الرحمن..

زياد وهو يدخل رأسه تحت المخدة:طيب أنت تجهزي وأذا خلصتي صحيني..

سحبت المخدة منه:زياد أنا متجهزة ومخلصة من زمان..بس أنت قوم أصحى..
نزل زياد من السرير وهو معصب ويتحلطم..
ضحكت وقمت من السرير وأخذت عبايتي ونزلت..

===================================

دخلت القصر وسلمت ع الموجودات..وجلست وأنا عن جد خجلانة أحس نفسي غريبه..وتضايقت من طريقة نظرات أم رهف لي وكانت نظرات احتقار..وشفت سوسن اللي جت تسلم وبعدها خذتني لعند البنات..وهناك حصلت رغد اللي عايشة بحالة صمت وما تتكلم كثير..لاحظت رهف تتكلم مع وحدة من البنات واللي عرفت بعدين أن اسمها رانيا بصوت واطي ويطالعون فيني..بعد ما انتبهوا أني اطلعهم بعدوا عيونهم عني..حسيت من نظراتهم أنهم يتكلمون عني..بس طنشتهم والتفت على البنات اللي عندي..

=============================

اليوم الثاني رجعنا للرياض..
وكنت طول ما أحنا على الطيارة وأنا مستغربة من نظرات وابتسامات رهف لي..حاسة أنها ورى هالشيء..شيء كايد الله يستر..
ولما دخلنا البيت مسكت رهف رأسها ومدت أيدها لزياد وبعدها طاحت ع الأرض وعلى طول أخذوها زياد وخالتي للمستشفى..
دخل زياد الجناح وعلامات الفرح على وجهه..جلس عندي ع الصوفا وقال:أبشرك يا مشاعل رهف حامل..راح أصير أبو يا مشاعل..

ابتسمت:مبروك حبيبي..

زياد:الله يبارك فيك يا الغلا..

سرحت بأفكاري..يا ترى لما تجيب رهف الولد براح يتغير زياد علي..وعقدت حواجبي بضيق..
زياد:غلاي وين رحتي..

:ها معاك..

زياد:وش فيك شكلك متضايقة..

:بالعكس أنا فرحانة كثير..

زياد:حلفتك بالله تقولي لي وش فيك تضايقتي..

نزلت رأسي:خايفة أذا جابت رهف الولد تتغير علي وتتركني..

زياد وهو يلمس خدي بنعومة:والله لو تجيب عشرين ولد ماراح أتركك..كيف أترك روحي وقلبي..

:زياد والله أنا خايفة تتركني..دايما يجيني أحساس أنا راح نفترق عن بعض ما أدري ليه..

زياد:بسم الله علينا من الفراق..يا رب نظل طول العمر مع بعض..

===============================

أنتظروني في%%البارت الواحد والعشرون%%
%%والأخير%%


لوكثرت جروحي فلاني بمكسور,,,
انا اكسر اللي قالـ انه كسرني,,,
ماهوحكي زايف ولاكبر وغرور,,,
انا في عزتي اقهر اللي قهرني,,,
ترى الوقت ياصاحبي دايمـ يدور
ولابد مايندمـ((غشيمن خسرني))

============================
فوق الجروح اللي بقلبي من سنين
يكفي دخيل الله لا تجرحوني
ما دامكم ما أنتم لجرحي مداوين
أنسوا وجودي بينكم وتركوني
وش من عذابي والعناء مستفيدين
وش مصلحتكم يوم تذرف عيوني..!!
============================
هديك قلب جريح
افعل به ما يبيح
وان ما بغيته لا ترده
ادفنه خله يستريح...


%%البارت الواحد والعشرون%%
%%والأخير%%


لوكثرت جروحي فلاني بمكسور,,,
انا اكسر اللي قالـ انه كسرني,,,
ماهوحكي زايف ولاكبر وغرور,,,
انا في عزتي اقهر اللي قهرني,,,
ترى الوقت ياصاحبي دايمـ يدور
ولابد مايندمـ((غشيمن خسرني))

طلعت للمستشفى عشان أزور مرام اللي ولدت وجابت ولد..
أول ما دخلت سلمت على خالتي أم جاسم..وبعدها التفت لمرام وضميتها:مبروك مبروك يا مروم..
مرام وبابتسامة تعب:الله يبارك فيك يا قلبي..
التفت لسرير النونو..وأخذته:ياااي يجنن مرام الله يحفظه لك..
مرام:آمين..
:وش راح تسمينه أن شاء الله..
مرام:سيف مثل ما كان يناديني راجح الله يرحمه بأم سيف..
بدأ يبكي سيف وأعطيته لأمه..وفرحت لما شفت فرحة مرام بولدها بعد خمس شهور تقريبا عاشتها بكآبة..

========================================


وأنا طالعة انصدمت بوجود بندر داخل المستشفى بسرعة وشكله مخترع..مشيت لعنده بسرعة..
:بندر بندر..
التفت بندر..
بندر وهو متفأجى:مشاعل..
:وش فيك هينا بالمستشفى..وش اللي حاصل..ليه لونك مخطوف
بندر وهو يتكلم بسرعة وهو ملتخبط:خالد أخوي متصل يقول أن أبوي صار عليه حادث مع السايق..
شهقت بدموع:أبوي..
بندر:أيه مشينا..

==============================

طلعنا عند خالد ولما وصلنا عنده كان جالس عند غرفة العناية المركزة..ومنزل غترة على عيونه..
بندر:خالد..
خالد رفع رأسه وانفجعت أنا وبندر لما شفنا عيونه حمراء..
:خالد أبوي وش فيه..وش صار عليه..
خالد وهو يرجع رأسه ويبكي:أبوي أبوي مات دماغياً..
طحت على رجولي وأخذت أزحف على ورى حتى لصقت بالجدار ومن صدمتي أخذت أحدق بالفراغ اللي قدامي من دون ما تنزل دمعتي وأنا أرتجف..
أما بندر فبكى وغطى وجهه بالشماغ..
نزل خالد عندي عشان يرفعني من الأرض..لكن ما انتبهت ليده الممدودة..
نزل خالد عندي:مشاعل حبيبتي قومي..
ما نطقت كنت ما أزال بصدمتي..

====================================

كنت خارة ساجدة لله..وأبكي وأدعي من كل قلبي لأبوي..اللي تقريبا صار له بالعناية أسبوع..يا ناس هذا أبوي مهما قسى علي يضل أبوي عزوتي وسندي..
بعد ما أنتهيت من صلاتي..سمعت ضرب ع الباب:تفضل..
دخلت أمي وجلست قدامي ع الأرض:كيفك ألحين..
هزيت رأسي وأنا أمسح عيوني:لا اليوم الحمد لله أحس أني أحسن..
أمي وهي تحط يدها على أيدي:يماه سامحي أبوك..أنا عارفة أنه غلط لما جبرك قبل..على ولد عمك فارس وهو عارف أنه مجبور..ولما جبرك بعد على زياد..
فتحت عيوني بصدمة أن أمي تعرف أن فارس كان مجبور علي..
فهمت أمي نظراتي المصدومة وكملت:أبوك يا مشاعل قبل أيام كان كل ليلة تجيها ضيقة بصدره..وكان يقول لي أنه حاسس أنه ظلمك لما جبرك على فارس مع أنك قلتي له أنه مجبور ولما رجعك له لما ضربك وأخر شيء لما زوجك زياد غصب عنك..أبوك كان ودها يستسمح منك بس عناده وكبرياءه المعروف ما خله يتنازل لبنته ويطلب منها أنه تسامحه..
رميت نفسي بحضن أمي وأنا أبكي:يماه أنا والله عمري ما شلت بقلبي على أبوي ولا عمري كرهته..هذا أبوي يا يماه..

==============================

العصر..
طلعت للمستشفى مع أمي وشجون وبندر..
وشفت نورة من بعيد تصرخ عند باب غرفة أبوي وسعود يهدي فيها..
وأعمامي وعيالهم كلهم موجودين وأشكالهم تحزن..وزياد ماسك خالد اللي طايح ع الكرسي يبكي..
خفت ولما قربنا..
بندر وبصوت مليان خوف:وش اللي حاصل..
عمي فواز ودمعة فرت من عينه:أبوك يا بندر يطلبك الحل..
بس من سمعت هالجملة حسيت بالأرض تدور فيني..وطحت من طولي..وكان أقرب شخص لي هو فارس..مسكني قبل ما أوصل للأرض..وبعدها غبت عن الوعي..

==============================

فتحت عيوني والتفت حولي ولا حصلت حد عندي..طالعة يدي المغروز فيها المغذي..تذكرت سبب وجودي هينا..وغطيت وجهي أبكي..
كانت دموعي مثل النهر..مو راضية توقف..
انفتح الباب ولا اهتميت باللي دخل..كنت أبكي وبحرقة..مسك أيدي ونزلها عن وجهي..
زياد واللي عيونه تبين أنه كان يبكي:خلاص غلاي لا تبكين أدعي له..
قلت وأنا لازلت أبكي وتصدر مني شهقات:زياد أبوي ما مات..أبوي ما مات صح..أبوي حي..
هز زياد رأسه بحزن ومسح على شعري بحنان:مشاعل الموت حق وكلنا راح نموت وما راح يبقى غير وجه سبحانه..
وأخذ زياد طول الوقت يهدي فيني

=================================

مرت أيام العزاء في القصر موحشة كثير..ساس هالقصر راح مات..كنت أنام مع أمي بغرفتها هي وأبوي..
أستنشق ريحة الغالي..يا ناس من كنت صغيرة وأنا أتمنى أن أبوي يلاعبني مثل باقي الأبهات يطلعني بنفسه يحسسني بحنانه وعطفه..لكن أبوي حرمني أنا وأخواني من حنانه وعطفه..
شديت على لحاف أبوي أكثر..آآه يا يباه ياليتك ترجع ما نبي حنانك ولا عطفك ولا حنيتك بس نبي تكون قدام عيوننا ولا ننحرمنا من شوفتك..
دخلت علي أمي وجلست جنبي ع السرير..
أمي:يماه قلبي أنزلي زوجك ينتظرك تحت..
قلت وصوتي مبحوح بالمرة من كثر البكي طول الأيام اللي راحت:يماه ما أبي أشوف حد..أبي أتم بالغرفة هنا..
أمي:يماه ما يصير زوجك صار له خمس أيام يسأل عنك يبي يشوفك وأنتي مو راضية..
:والله مالي مزاج أشوف حد..
أمي:براحتك يابنيتي..
طلعت أمي..وأنا حطيت رأسي على وسادة أبوي..

===================================

الساعة وحدة المساء..صحيت من النوم..رفعت رأسي..وحصلت أمي جالسة على سجادتها وتبكي بصوت واطي..تمردت دمعة على خدي..بس مسحتها بسرعة..أبوي محتاج لدعواتي مو لدموعي..
نزلت من السرير عشان أروح أتوضى وأصلي..

===================================

طالعت بشكلي بالمراية..وكان لوني مصفر..وشعري غير مرتب..مشطته ولميته كله..وأخذت عبايتي لأني برجع لعند زياد..صار لي جالسة عند أهلي أسبوعين..
لما نزلت تحت حصلت خلدون تحت..جالس لحاله ومتضايق..
:خلدون حبيبي أنت متضايق..
خلدون هز رأسه وهو مبوز..
:وليه متضايق..
خلدون وبصوته الطفولي:مشتاق لأبوي كثير..
دمعت عيوني وضميته:خلدون يا قلبي أبوي محتاج لدعواتنا..أذا أشتاقت له أدعي ربي يجمعنا بالجنة..خلاص حبيبي..
خلدون:أن شاء الله..

================================

أول ما وصلت قصر عمي أبو زياد طلعت لجناحي..نفسيتي تعبانة حيل بعد كلام خلدون وما أبي أشوف حد..
دخلت جناحي وعلى طول رميت نفسي ع السرير أبكي..
سمعت صوت بصالة جناحي..وعلى طولت جلست ومسحت دموعي..
دخل زياد ولما شافني جاء لعندي وجلس ع السرير قدامي..
:أخيرا جيتي..كيف طاوعك قلبك تتركني كل هالمدة وما تركتيني أشوفك..
نزلت رأسي وبصوت مخنوق:آسفة زياد بس نفسيتي تعبانة كثير..واختنق صوتي أكثر من البكي..زياد أنا مو مصدقة أنــ..وأخذت أبكي..
وضمني زياد يهديني..

============================

مرت الأيام والشهور وعلاقتي أنا وزياد ولله الحمد حلوة..ورهف زياد نوعا ما تقبلها لكن ما زال جاف معاها..
وأهلي قرور يسافروا لمكة بعد ما انتهت أمي من فترة الأحداد..وبيتمون فيها أسبوع..
العصر..
رجعت لقصر عمي بو زياد..بعد ما ودعت أهلي اللي سافروا مكة..
الساعة ١١المساء..
كنت استعد للنوم..ودخل زياد
علي..
ابتسمت:أشفيك جاي متأخر اليوم..
زياد والفيس معفوس:كنت سهران مع الشباب..
ودخل غرفة الملابس..
استغربت كثير من موده المتعكر..
وطلع بعد ما بدل لبسه..
:زياد أشفيك شكلك متضايق..
زياد وهو يدخل تحت اللحاف:مشاعل واللي يرحم والديك أتركني لا تقعدين فوق رأسي..أنا مو برايق لك..
وتمدد وتغطى..
خفت يكون حاصل شيء عشان كذا زياد متضايق..
:زياد أرجوك قولي وش فيك..لا تخوفني عليك..
زياد وهو يرمي اللحاف عنه ويجلس بعصبية:أووووه أنتي وش فيك علي..أطلع أنام عند رهف أحسن من زنتك فوق رأسي..
وطلع من الغرفة..دمعت عيوني أنا وش سويت هذا جزاتي أني خايفة عليه..

==============================

الصباح وأنا نايمة..حسيت بحد يمسح على شعري..فتحت عيوني..
وجلست لما شفت زياد وتذكرت تعامله معي أمس وبوزت وقلت بزعل:نعم شتبي مو أنت كنت عند رهف..
زياد:أنا أسف غلاي..بس أنا كنت متضايق بالحيل..
:وليه وش اللي مضايقك..
زياد وهو يهز أكتافه:والله ما أدري يا مشاعل وش سبب الضيقة اللي حسيت فيها أمس ضيقة غريبة..ووقف وكمل..ع العموم أصحي ألحين وأنا بنتظرك تحت..بس شكلك لحد الآن زعلانه علي..
هزيت رأسي بلا وعلى وجهي ابتسامة رضاء..
خذيت شور ولبست وبعد ما انتهيت نزلت تحت في الصالة وحصلت زياد ورهف..وحسيت بالغيرة تأكلني لما شفت زياد يلعب بخصلات شعر رهف وهو جالس يسمع سوالفها...
وهي تتكلم بغنج..
:السلام عليكم..
زياد وهو مبتسم ورهف:وعليكم السلام..
جلست وكنت بموت من القهر لما كملوا كلامهم..

=================================
العصر..
ضربت الباب على رغد..
رغد:مين..
:مشاعل..
رغد:تفضلي..
فتحت الباب وجلست عندها ع السرير:ليه ما عاد تنزلين ولا تجلسين معانا..وش فيك تغيرت..
رغد وهو تحط رأسها ع رجولها:تعبانة يا مشاعل تعبانة..اللي صار لي مع مشعل منغص علي حياتي..معيشني بخوف..
مسحت على شعرها:خلاص يا رغد اللي صار صار..وهذا اعتبريه درس لك عشان ما ترجعين لهالطريق..
رغد وهي ترفع رأسها:والله توبة أغلط مثل هالغلطة مرة ثانية..والله ما أكررها..
:الحمد لله أنك عرفتي أن هالطريق غلط..وألحين أمشي ننزل..أحسن من جلستك لحالك..
رغد:لا مشاعل ما أبي..أبي أجلس لحالي..
وقفت من السرير:أوكي حبيبتي أتركك ألحين..
ونزلت وشفت رهف بالصالة..سلمت وجلست وردت السلام من دون نفس..
أخذت أطالع التفي..ولا تكلمت معاها..سمعنا صوت سيارة..ووقفت رهف بسرعة وطلت مع شباك الصالة اللي مأخذ مساحة من الجدار..
استغربت من تصرفها..وبعدها رهف مسكت بطنها المتكور وهي تتألم وتصرخ:مشاعل لحقي علي لحقي بموت..
خفت عليها كثير ومسكتها:رهف بسم الله عليك وشفيك..
وكنت راح أنجن لما طاحت على الأرض تبكي حاولت أرفعها:رهف حبيبتي قومي رهف..
صرخت رهف لما انفتح الباب ودخل زياد وقالت وهي تبكي أكثر:زياد آآآآه ألحق علي مشاعل تبي تذبحني وتذبح اللي بطني..ألحق علي..
رفعت رأسي مصدومة لزياد اللي ركض لعندنا..
وسحب أيدي اللي ماسكة رهف ودزني ع الأرض..
زياد:يا حقيــــرة..
ورفع رهف اللي أتقنت تمثليها..
قلت بصوت ضايع مجروح تايه:زياد أنا والله ما سويت لها شيء أنا بس..
قاطعني زياد بصراخ:بس ما أبي أسمع منك ولا كلمة ..ويله طلعي لغرفتك فوق..يله..
وقفت من على الأرض وطلعت لفوق بسرعة ودموعي كله وحدة منها تسابق أختها بالنزول..
دخلت جناحي ورميت نفسي ع الصوفا أبكي بحرقة..

====================================

بعد ما صليت المغرب وقفت قدام المراية..وطالعت وجهي المنفوخ من البكي..تنهدت بتعب..والتفت بسرعة للباب اللي انفتح..
صديت عنه أول ما طاحت عيني عليه..
مسك يدي ولكن سحبتها بقوة..
زياد:أنتي زعلانة..
مارديت عليه..
زياد:ألحين أنتي اللي تغلطين وتزعلين..
لفيت عليه بعصبية ودموعي اكتنزت بعيوني:زياد أنا والله ما كنت أبي أضرها..كنت أبي أساعدها لما طاحت ع الأرض تتألم ما كنت عارفة أنها خدعة منها عشان تتبلى علي..
زياد طالعني بنظرات ما بين مصدق ومكذب..
قلت وأنا أمشي من جنبه:مو مصدق كيفك لا تصدق ما عاد يهمني..
لكن مسك ذراعي وأنا أمر من جنبه..ولفني عليه ولمني:أوكي غلاي لا تزعلين..حتى لو كان كلام رهف صدق أنا مسامحك يا الغلا..
دزيته:يعني أنتي مكذبني..
بعد ما ابتعدت عن زياد لاحظت وجهه المعرق وجسمه اللي يرتجف..
قلت بتوجس وبهدوء:زياد وش فيك..
زياد وهو يمسح جبهته ومتوتر:ها لا ما فيني شيء..
وطلع بسرعة وكأنه مو مستحمل وقفته معاي..
عن جد استغربت تصرفاته الغريبة..زياد صار له يومين متغير علي..الله يستر..


=================================

مرت أيام الأسبوع وزياد تغير حيل..وكثرت جلساته مع رهف..كنت أموت قهر لما أشوفها وهي متشبثه بأيده وهو ميت على سوالفها..ولما أشوفه وهو حاط رأسه على بطنها ويتكلم مع ولده وكأنه يسمعه..ولما أشوفهم وهم طالعين يجهزون للطفل الجاي..
وأنا كنت ولا شيء عند زياد بهالفترة..
8
88
888

كنت جالسة أراجع لأن بكرة عندي اختبار..دخل زياد وكالعادة بدل ودخل تحت فراشه من دون ما يكلمني..
تنهدت:زياد أنتي وش فيك قالب علي..أذا كنت لحد الآن شايل علي عشان سالفة رهف فقلت لك أنا مظلومة..
ما رد علي زياد..انقهرت من تطنيش ومن غير شعور مني رميت الكتاب عليه..جلس وطالعني..وااااو مت من الخوف لما شفت نظراته..أنا شسويت والله أني غبية..
مسك زياد شعري..
شهقت وقلت بسرعة:زياد أنا آسفة والله آسفة..ما راح أكررها مرة ثانية..
رماني وطحت ع الأرض..تألمت من الطيحة اللي أوجعت ظهري..
لكن اللي ألمني كثير وجرحني هو لما قال زياد:عمري ما تندمت كثر ندمي على زواجي منك..
رجع وتغطى ونام..رفعت أيدي أبدعي عليه..لكن رجعت نزلته مرة ثانية لأني ما أحب أدعي على أحد..وما حسيت ألا وصديقتي اللي تواسيني نزلت على خدي..آآه يا ليت أهلي هنا كان ما جلست عندك يا زياد ولا دقيقة..كنت متوقعة أنك راح تتغير علي أذا رهف جابت الولد..وهذا أنت تغيرت من قبل حتى تولد رهف..

فوق الجروح اللي بقلبي من سنين
يكفي دخيل الله لا تجرحوني
ما دامكم ما أنتم لجرحي مداوين
أنسوا وجودي بينكم وتركوني
وش من عذابي والعناء مستفيدين
وش مصلحتكم يوم تذرف عيوني..!!

===================================

الساعة ثمان الصباح..
بعد ما لبست وتجهزت..نزلت عشان أطلع للجامعة..حصلت الكل على طاولة الأكل..شفت زياد يطالعني بعيون تعبانة..وحسيت برجفة تسري فيني نزلت عيوني وجلست بمكاني المعتادة جنب زياد..
وبعد ما انتهيت من فطوري وقفت:يله أستأذن أنا بطلع ألحين الجامعة..

زياد:جلسي اليوم اللي أنا بوصلك الجامعة بس أخلص فطوري..
جلست وأنا لحد الآن زعلانة على اللي صار أمس..

==========================

حط يده فوق أيدي..وسحبت أيدي وضميتها بتلقائية..
زياد وقف سيارته على جنب..
:ليش وقفت..

زياد نزل نظارته الشمسية والتفت علي وأرجعت لها حالة التعرق والرجفان:مشاعل أتمنى تعذريني على اللي صار أمس..مشاعل والله ما أدري وش اللي جاني كمل وهو يرمي رأسه بتعب على ورى..مشاعل أنا تعبان تعبان..وكان يتصبب عرق والارتجاف يزيد..أنا ولا قدر يكمل..
مسكت ذراعه وأنا خايفة عليه لما شفت حالته زادت:زياد أنت تعبان خلينا نرجع أحسن..

زياد وهو يقاوم:لا بوصلك الجامعة..

====================================


طول ما كنت بالمحاضرة وأنا سرحانة..يا ربي وش فيه زياد..ليه تغير علي..وليه أذا شافني يتضايق وأحياناً يتعب..لهد رجة بديت تكرهني يا زياد
انتبهت الدكتورة لسرحاني..
الدكتورة:مشاعل دأنتي معانا..

انتبهت لها:أيه دكتورة..

==========================

المساء..
طلعت لجناحي بعد ما تعشيت..وكنت متضايقة بسبب حياتي مع زياد..
وأنا في سبات نومي..حسيت بحد يحط يده على رقبتي..
فتحت عيوني..وانصدمت لما حاول أنه يخنق..كنت أحاول أصرخ..لكن صوتي أختفى من كثر الخنق..وكنت أحرك رجولي وأحاول أبعده عني..أنفاسي كلما لها وتضيع وتضعف..الهواء بدأ يختفي..جلست أرفس برجولي.. ودموعي تنزل علي أيده المضغوطة على رقبتي..ما أبي أموت بهالطريقة..ما أبي تكون نهايتي كذا..يا ربي ساعدني ياربي نجيني..يا رب ما أبي أموت..يا رب..
بعد أيده..وما أدري ليه بعدها يمكن علشان الدموع اللي طاحت على أيده ولينت قلبه..الحمد لك يا رب أنك استجبت لدعائي الحمد لله..
طلع بسرعة وهو ينتفض بقوة..وأما أنا ضميت الغطاء علي وأنا ارتجف وأبكي من الخوف..ولما طلع زياد ركضت للباب وقفلته..أخاف يجي مرة ثانية ويذبحني..وتسندت ع الباب منهارة بشكل فضيع..

=============================

فتحت عيوني..طالعت بحولي استغربت وجودي ع الأرض بجنب الباب..تذكرت اللي حصل البارحة..وضميت نفسي..يا رب يكون حلم أكيد حلم..زياد يحبني كثير كيف يحاول يقتلني..لكن تأكدت أنه حقيقة لما وقفت قدام المراية بالحمام عشان أغسل..الخطوط الحمراء اللي برقبتي أكدت لي..جلست على أرضية الحمام أبكي بقوة..
وسمعت ضرب على باب غرفة النوم..ارتجفت ليكون زياد..وقفت ومشيت للباب وأنا حاطة يدي علي قلبي وأدعي..
قلت بهمس:مين..

:زياد..

طحت ع الأرض بخوف..عمري ما حسيت فيه..
زياد ومن ورى الباب وكأنه راح يبكي:غلاي فتحي الباب والله ما راح أسوي لك شيء بس أفتحي..

أكون غبية أذا فتحت لك الباب..
زياد:وربي الكون يا مشاعل ما راح أسوي لك شيء بس فتحي..

قلت بصوت خايف واطي:ماراح أفتح..

زياد:مشاعل تكفين فتحي الباب..مشاعل والله ما أدري كيف سويت في كذا..

حاول زياد فيني أني أفتح الباب..بس الخوف منه منعني..
سمعت تنهيد عميق من زياد وهو يبعد..ولما ابتعد أخذت أبكي بارتياح..

اهديك قلب جريح
افعل به ما يبيح
وان ما بغيته لا ترده
ادفنه خله يستريح...

====================================

العصر..
بغرفتي اللي بقصر أهلي بعد ما طلعت لهم الساعة ست الصباح..من دون محد يحس فيني..
أرسلت لزياد..

من انا بحياتك
مجرد حبيب تسليت معاه
وبالنهاية تركته
مجرد ذكرى مرت
بحياتك ونسيته
أو معلم حبيب يعلمك الغرام
وبالاخير جرحته
أرسلت له هالرسالة ودمعي على خدي..
أبي أنهي معاناتي ومآساتي..وأرجع مشاعل اللي كل همها طموحها دراساتها صديقاتها..واترك الهوى والحب لأهله..الحب اللي بحثته عند فارس وزياد وللأسف اللي ماحصلت ألا الجروح..
رفعت جوالي واتصلت على خالد..وقلت له يجي لي عند أهلي..

=============================

خالد وهو يوقف منفعل:كل هذا يطلع منك يا زياد..

:خالد أنا أبي أتطلق منه..

فتح خالد عيونه منصدم:طلاق..رن جوالي وكان المتصل زياد..

طالعت خالد وقلت:زياد..

خالد:عطيني أكلمه..

مديت الجوال له ورد..
خالد وبسخرية:هلا بالنسيب..هلا باللي توقعته يصون الأمانة اللي سلمناها له..ماتوقعت كذا يازياد..وش فاهم غلط كنت ناوي تذبح أختي وتقولي فاهم غلط..زياد مابين تفاهم ورقة طلاق أختي توصلها فاهم..مع السلامة..

سكر خالد الجوال وقال:أذا اتصل عليك لا تردين فاهمة..

:أن شاء الله..

===============================

اليوم الثاني..
شجون وهي تضرب الباب:ميشو ممكن أدخل..

:دخلي..

دخلت شجون وقالت:الحبيب المشتاق ينتظرك تحت..

قلت بخوف:زياد..


شجون وبابتسامة:في غيره يعني..

:قولوا له ما راح أنزل له..

شجون:ليه أنتي زعلانة..

:أيه زعلانة..

شجون:طيب أنزلي يمكن جاي يراضيك..

:شجون واللي يعافيك أتركني..ماراح أنزل..

شجون وهي تهز كتفها من دون اهتمام:كيفك..

====================================

بعد يومين..
كانت اتصالات زياد ما تنقطع على أمل أني أرد عليه..وأنا كنت أقوي نفسي أني ما رد..
بالصالة..
خالد:كيفك مشاعل..

:بخير الحمد لله..أنت كيفك وكيف الهنوف وولدك..

خالد:ما علينا كلنا بخير..مشاعل أن جايك اليوم بخصوص موضوع زياد..

:ليه وش فيه..

خالد:أمس كلمني وقال أنه تعبان بالحيل وقال أنه يحس بضيقة وكره أذا شافك وما يدري وش السبب..مع أنه متأكد أنه يحبك كثير..أنا قلت يمكن عين..واليوم لما طلعنا الشيخ عشان يقرأ عليه طلع مسحور..

وقفت بصدمة:مسحور..

خالد:أيه..أنت خليك ألحين هينا لحد ما يتشفى يا رب..

===============================

كنت جالسة طول الليل بغرفتي أبكي..عمري ما توقعت أن زياد يكون مسحور..يا ترى مين اللي له مصلحة في أنه يسحر زياد..يا قلبي ودي أتصل عليه..بس خالد منبهني أني أكون بعيدة عنه لحد ما يتعالج..

==========================

بعد مرور ثلاث شهور..
قلت وبصدمة:رهف هي اللي سحرت زياد..

خالد:أيه..لما جت تولد وحست بالموت قريب منها..قالت لزياد أنها هي اللي أسحرته عشان يسامحها..

خذيت فترة ساكتة مصدومة..
خالد:مشاعل زياد و لله الحمد هو ألحين تشافى..ورهف وطلقها.. جاء الوقت المناسب اللي تردين فيه لزوجك..ترى محتاج لك هو وولده..

:بس أنا ما أبي أرجع له..يا ليته يرسل ورقة طلاقي..

خالد:مشاعل أنتي عارفة أن زياد كان مسحور..وما كان في وعيه لما كان يبي يقتلك..

دمعت عيوني:خالد أنا تعبت والله تعبت..حياتي مع فارس ودمرتها غادة..وهذي رهف حاولت تدمر حياتي مع زياد..وأنا ما أضمن أنها ما ترد وتحاول تخرب حياتي معاه..وبكيت أكثر..أبي أتطلق وأرتاح يا أخوي..أبي أرتاح ..

ضمني خالد اللي كان أكثر واحد من أهلي يعرف كم عانيت وعانيت..
خالد وبحنانه اللي افتقده:خلاص يا قلب أخوك لك ما طلبتي بس أهدي..


================================

وهكذا تمر سنة على الأحداث وزياد رفض طلاقي..وتركني معلقة..حتى اتصلت عليه..
زياد:مشاعل وينك..ليه ما تبين ترجعين لي..

صحيح أني اشتقت لصوته بس ضغطت على نفسي:زياد ليه ما طلقني..

زياد:مشاعل أنتي تعرفين أنتي وش بالنسبة لي..أنتي قلبي روحي عمري..كيف تبيني أطلقك..

خذيت نفس عميق ثم قلت:زياد أنت أكيد تبي لي السعادة أذا كنت تحبني جد..وصدقيني أنا سعادتي بعيدة عنك..

زياد وبصوت مخنوق:سعادتك أنك تكويني بعيدة عني..

:زياد لا تفهمني غلط..بس أنا ما أضمن أن رهف ما تكرر اللي سوته..وكملت بصوت باكي..زياد طلقني ريحني وريح قلبي الله يريح قلبك..

زياد تم ساكت..
كملت وبنفس الصوت:زياد أنت تعرف شكثر أنا عانيت أرجوك ريحني..

زياد:بس رهف خلاص طلقته..

قلت وبتعب:بس أنا ما أضمن أنها تتركنا في حالنا..زياد أرجوك أذا عن جد تحبني..

زياد وبصوت هادي حزين:أوكي قريب راح توصل ورقتك أن شاء الله..
وسكر بسرعة..وأما أنا فحاولت أمسك دموعي..هذا قراري ولازم أتحمل..

بقايا أنثى مجروحة..

كنت أتمنى وكنت أطمح كنت كأية أنثى يملأها الابتهاج والسعادة ويختزن في عقلها الكثير والكثير من الآمال والأماني وفي قلبها الحب والحنان وتغدقه لمن يستحقها..ويغدقه هو أيضا..كنت قد أحببت ابن عمي..الذي لطالما رسمت في مخيلتي أحلاماً معه..لطالما حلمت وهو يأخذني لعالم آخر عالم مليء بالحب ليس فيه سوانا..ولطالما حلمت وهو يصرخ بحبه لي أحبك أحبك..ولطالما حلمت وأطفالنا من حولنا وقد أخذوا من جمال أبيهم..ولطالما حلمت ونحن كبيرا بالسن ولكن لازال الحب يرفرف حولنا..ولطالما حلمت بالكثير والكثير ولكن للأسف تحطمت أحلامي والذي حطمها فارس هذه الأحلام..لقد دمر وجرح قلبي الصغير الحالم..وتركني بقايا..ليأتي بعده من يأخذ هذي البقايا يحاول يجمعها بحبه وحنانه..نعم زياد الذي حاول أن يلملمني ويدواي جروحي..لقد أحببته هو الآخر لأنه كان مخلص لي في حبه..لقد علمني السعادة التي أفتقدتها علمني الحب الحقيقي علمني أشياء كثير بحياتي..ولكن للأسف كان هو الآخر له نصيب في تحطيم ما تبقى مني للحياة..ليتركني كما آخذني..
بقايا أنثى مجروحة..
تحطمت أحلامها أمانيها..
وقبلها هدرت مشاعرها..
انقتلت أحاسيسها..
خذيت شور ينشطني..وبعد ما لبست طلعت للصالة..
:ســــــــلام

خالي حمد وسارة:وعليكم السلام..

حمد:يله تعالي يا حبيبة خالك افطري عشان ما نتأخر..

:اوكي خالي..
أنا حالياً بلندن لأكمال دراستي العليا مع خالي حمد اللي هو بعد يحضر الماجستير وزوجته سارة وأنا ألحين عمري شارف على26سنة..
واذا كنتم تسألون عن زياد وفارس بصراحة ما عاد أسمع لهم اي خبر بعد ما سافرت..بس فارس بعد طلاقي من زياد خطبني بس رفضت..ولما جات له بنت سماها مشاعل..

وأما عن صديقاتي..
مرام..كرست حياتها لتربية ولده..ورفضت ماجد اللي طلق زوجته بعد اكتشف أنها لها علاقة مع حبيبها الأولي..

أما سجى..كملت حياتها مع زوجها الخاين..لكن للأسف حبه مات بقلبها..وجابت بنت مثل القمر وسمتها ريتاج..

رغد..سجلت في دار لتحفيظ القرآن..وتطمح انها تكون داعية..

أما لمى..فهي سعيدة مع زوجها فيصل ولو أن أم فبصل ما تخليهم في حالهم..

أما ندى..شلت فكرة الانتقام من رأسي بعد ما عرفت أنها مصابة بالسرطان بالرأس..

أما غادة كافي أنها خسرت حب فارس..وهذا اللي مريحني..

والوحيد اللي اعتقد أن مأسأتي راح تتكر معاها..شجون..اللي اكتشفت أن زوجها نواف مجبور علبها مثل ما انجبر فارس علي..وأنه كان يتمنى أميرة بنت عمتي..

وأنا لا زلت محطمة من الداخل..مهما أدعيت للجميع أني سعيدة..

...ولكن هل يا ترى سيحصل ما تمنيته أما لا؟!!

نعم حصل لكن بعد فوات الأوان..

...وهل يقبله قلبي المجروح أذا حصل أم لا؟!!

ها أنا وحيدة..وسأعيش وحيدة..


النهــــــــــــــــــاية..


