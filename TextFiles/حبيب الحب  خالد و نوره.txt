---------------------------------------------
الكويت عام 1978
مطار الكويت

<><><><><><><><><>

فهد : حمدلله على السلامة

محمد : حمدلله على السلامة

حمد : الله يسلمكم هلا والله بأبو صالح ، هلا أبو راشد

محمد : على البركة الشهادة ما بغيت تخلص أبك 6 سنين من سواها قبلك

حمد : يا أخوي الدراسة صعبة شسوي

فهد : صعبة وإلا تنطر الجو يخلص وترد معاه

حمد : استر على ما واجهت

فهد : ليش خايف خيرته الوالد بيعرف لي فتحت موضوعك

حمد : الله يستر

محمد : اشفيكم تتساسرون

فهد : لا سلامتك أسأله عن الجو بمصر

محمد : يا لله اخلصوا الرجاجيل ينطرونا بالديوانية ، الوالد مسويلك عشا على سلامة الوصول .



عند باب الديوانية بمنطقة الرقة ، وقف أبو صالح ( الجد ) يستقبل أبنه حمد ، حيث كانت الديوانية مزحومه برجال العائلة والجيران والاصدقاء أتوا للسلام على حمد وتلبية لدعوة العشاء بسلامة الوصول والحصول على الشهادة ( حمد متخرج من جامعة القاهرة تخصص هندسة من سنه وقعد بمصر يتدرب بمكتب هندسي علشان يكون قريب من نوال حتى تنتهي من دراستها الجامعية ) .


سلم حمد على الرجال واستأذن للسلام على والدته وأخواته حيث استقبلنه باليباب والكللللللللللوش


أم محمد : حمد على السلامة يا وليدي وألف مبروك الشهادة

موضي : أخيرا ما بغيت تخلص

شيخه : أي والله عاد اللحين لازم نزوجه علشان نرتاح عدل

ام محمد : خلوني استانس بولدي وبعدين لاحقن على العرس توهه ورع

موضي : هههههههههه أي والله توه ورع

شيخه : يمه قولي لا إله إلا الله عمره 26 سنة بس معاد ورا لازم نزوجه

موضي : حمد دش دش بصالة الاستقبال سلم على عماتي وخالاتي وحريم عماني وخوالي وبقق عيونك ببناتهم واللي تعجبك اخطبها لك اللحين .

< همس حمد بأذن موضي >

حمد : موضي تبين تزوجيني منهم وأنتي خامرتن على سالفة جايده

موضي : يغربل ابليسك وانت للحين مصملن على رأيك

حمد : أي وابيج تقنعين امي

أم محمد < مقاطعتهم > : اشفيكم ........ يالله حمد دش سلم

حمد : جر موضي : امشي بس خليني اسلم وارد الديوانية .

بعد ما انفض المجلس من زواره وبقى حمد وفهد بالديوانية :

حمد : فهد منت رايح لمرتك

فهد : هههههههه المره عند أهلها إنفاس وإلا نسيت >> زوجت فهد أنجبت له ولده البكر راشد

حمد : زين روح نام وراك زام ( دوام )

فهد : وأنت اشعندك بتقعد بالديوانية والساعة 12 من الليل


حمد : ما عندي شي

فهد أكييييييييييييييد وإلا مواعد الجو

حمد : دامك تدري قوم قوم أهو وورنا قفاك

فهد : ههههههههههه وقام يغني أغنية فريد الاطرش : قدام عينيّ وبعيد عليّ مقسوم لغيري وهو ليّ

حمد >> قاطعه بسرعه : فال الله ولا فالك إن شاء الله انها من نصيبي قصبن عليك .

فهد : هههههههههههههههههه

مسك حمد سماعة الهاتف وأدارة قرص الأرقام لمنطقة النزهه :

نوال : ألـــــــــــــو

حمد : هلا بهالصوت ما أقدر أنام من غير ما اسمعه

نوال : هلا حمد

حمد : بس حمد

نوال : لا ......... حبيبي حمد

ودارت المحادثة بين حبيبين يترجون الله بسرعة لقاهم على سنة الله ورسوله .

*********************************


بعد عدة أيام : المكان : ديوانية أبو محمد

حمد : فهد ...... كلمت الوالد

فهد : حمد الله يهداك بس اشلون اكلمه قبلك ، كلمه أنت وان شاء الله سهالات ما راح يعارض الوالد ........ واذا صار شي لك مني أنا اللي اقنعه

حمد : والله خايف يا فهد ........ أخاف اسمع منه كلمة لا ... والله أموت من القهر

فهد : لا قهر ولا شي وان شاء الله بيوافق ........ أنت بس توكل على الله وكلمه

أبو محمد ( الجد ) : السلام عليكم

فهد وحمد : وعليكم السلام ورحمة الله وبركاته .......... وقاموا وحبوا رأس أبوهم وخشمه

أبو محمد : لا هنتوا ................. وأجلسوا جميعاً

حمد : يبه ........ تعرف خالد بن ناصرالــــــــــ

ابو محمد : أي اعرفه تاجر مشهور بالسوق ودايم اتواجه معاه بسوق الجت ( سوق المناخ سابقاً كان بسوق الجت )

حمد : تنحنح ..... بنته كانت تدرس معاي بالجامعه وتخرجت معاي

أبو محمد : وبعد مثلك قاعده 6 سنين

حمد : لا يبه أهي خلصت 4 سنوات بالضبط

أبو محمد : ومستانس وأنت تقولها البنت حسن منك

فهد : ههههههههههههههــــــــــــــ

حمد : { حمر عيونه على فهد } لا يبه أنا دراستي غير عن دراستها أنا مهندس وأهي تدرس إدارة أعمال

أبو محمد : أي الله يوفقها

حمد : بغيت أقول بعد إنها خوش بنت وخلوقه وماشيه سيده وحتى أمها كانت معاها ما خلتها بروحها بمصر .

أبو محمد : أي الله يستر عليها .

حمد : يبه .... يبه

أبو محمد : أقول قوم صبي لي قهوه بدال يبه يبه هاللي مالها معنى

حمد : إن شاء الله

فهد : خلك أنا اقوم .... كمل سالفتك عسى انخلص على خير ..... ولا ننهبد بالدله على رأسنا اليوم بسبتك

أبو محمد : خير اشكلت

فهد : سم يبه القهوه

أبو محمد : سم الله عدوك

حمد : يبه .... يبه

أبو محمد : خير اشعندك ............. سالفه تستحي منها يا بوك بدها .... اخلص علي

حمد : ان شاء الله ......... { واخذ نفس عميق } أبي أخطب بنت خالد بن ناصر الـــــ

أبو محمد : والفنجان ثابت عند شفايفه وجامد ...............إلا منبهر !!! ونزل الفنجان وفكر شوي وألتفت على حمد وقاله : أنت مسود وجهي بفعلة شينه ؟؟؟

حمد : هاااااااااا ............ قام وحب رأس أبوه : لالالالا يبه كل السالفه إني شايفها بالجامعه وعاجبتني ولي خاطر أتزوجها بس وما بيني وبينها شي .

ابو محمد : اي يعني ان قلت لا عادي ما تفرق معك

حمد : قام وحب رأس ابوه وخشمه : تكفه يبه تكفى لا تردني أبيها على سنة الله ورسوله

وقام فهد وحب رأس أبوه وخشمه : يبه لا ترده

أبو محمد : يا بوك ترا طبعهم مو مثل طبعنا واحنا غير عنهم صحيح خالد بن ناصر .... رجال اجودي وتاجر وسمعته بالسوق مثل ليرة الذهب ........... أخاف باجر لي أخذت بنتهم طبعها ما يوالم طبعك وما ترتاح وتقول يا ليت ابوي حالف علي ما أخذها ............. ترا أنا ما اغصبك على بنات عمك أخاف الله .

حمد : يبه أنا فكرت من زمان وأبيها وراضي بطبع أهلها وان شاء الله ما بينا فرق واختلاف انا جامعي وأهي جامعية وأنت ما عليك قاصر تاجر وعندك حلال وابوها تاجر .......... ما بينا فرق إلا بالاصل أهم حضر واحنا بدو بالاسم بس وإلا عيشتنا بوسط الديرة وساكنين ببيوت مثلنا مثلهم .

ابو محمد : يا بوك فكر واستخير ....... وعقب ثلاث ايام رد علي إذا انت مصمل على رأيك اخطبها لك ...... بس ها ما علي من أمك انت تولاها

حمد : أمي ما تطلع عن شورك يالغالي أنت راعي الأوله

أبو محمد : الله يوفقك ....... والرد عقب ثلاث أيام .

سارت أمور الخطبة على خير بين حمد ونوال وإن شابتها زعل من أم محمد بسبب إنه ما أخذ من بنات عمه وتصميم نوال على السكن عند اهلها بعذر انها وحيدة اهلها من البنات واخوانها متزوجين وساكنين بفلل مستقله .

(( في بداية زواج حمد ونوال إلتزمت نوال بزيارة أهل زوجها كل شهر او شهرين مره وبالمناسبات ومع السنوات تباعدت الزيارات لمره واحده في اول شهر رمضان وقبل عشر سنوات اقطعت نوال بأهل زوجها وعذرها ان خالتها ام محمد وعمها أبو محمد توفوا فماله داعي تزور الجنات اذا يبونها يدلون بيتها . وكانت تعذر عن حضور مناسبات الزواج بدعوا مره انها مسافره او عندها عزا من اهلها وكثيره اعذارها ، أما حمواتها شيخه وموضي تزورهم بشكل متقطع ونادر ، لكن حمد ظل ملتزم بزيارة اهله كل جمعه يتجمع مع اخوانه وعيالهم بغدا بديوانية فهد بعد ما شرا البيت من اخوانه وهده من ساسه وشرا البيت المجاور له وبناءه فله فخمه >> فهد الوسطي بس لأنه شرا بيت ابوه التزموا بجمعتهم يوم الجمعه بنفس بيت الوالد ابو محمد))

البــــارت الـثــانــــي
----------------------
الكويت 2008


عائلة صالح بن محمد ( ابو محمد )
الجد أبو محمد والجده ام محمد ( توفوا قبل عشر سنوات )
العيال

*******
محمد { ابو صالح }عمره 59 سنه : زوجته وضحه 53 سنه

أبناءة : صالح متزوج 32 سنه{ بنت خالته هيا }
سعد 24 سنه ، مساعد27 سنه { متزوج ساره بنت خاله } هند 26سنه سلوى 23سنه مها 18 سنه

****
فهد { ابو راشد } عمره 58 سنه زوجته وسميه 50 سنه
ابناءه : راشد 30 سنه{ زوجته هند بنت محمد } فايز29 سنه{ زوجته تهاني بنت موضي } طلال 24 سنه{ مالج على مناهل بنت عمته شيخه } نوره 19 سنه

***
حمد { ابو خالد }عمره 56 سنه : زوجته نوال 52 سنه
ابناءه : خالد 28 سنه ريم 25 سنه داليا 16 سنه

***
شيخه : { ام بدر } عمرها 54 سنه
ابناءها : بدر 31 سنه { زوجته سلوى بنت محمد }سعود 27 { زوجته أمل بنت عمه } محمد 24 مناهل 20

***
موضي { ام عادل } عمرها 51 سنه
ابناءها : تهاني 25 سنه عادل 26 سنه { زوجته خلود بنت عمه } عمر 20 سنه



بتكون هناك شخصيات مهمه بالقصة بتكلم بوقتها عنها
-----------------------------------------------


18 / 4 / 2008 يوم الجمعه الساعة : 10.00 صباحاً
منطقة النزهه : بفيلا فخمة تم تجديد ديكوراتها حديثاً بعد وفاة صاحبها خالد بن ناصر وشراءها من قبل أبو خالد { حمد بن صالح } تتكون من طابقين الأول عبارة عن صالتين استقبال وغرفة معيشة مفتوحه على غرفة الطعام وقريب منها المطبخ مع المغاسل وغرفة مكتب وديوانية للرجال وتابع لها طبعا مغاسل وحمام كرمكم الله والدور الثاني عباره عن صاله كبيرة تتصل على جوانبها اليمين غرفة ام خالد وأبو خالد مع غرفة الملابس وحمامهم الخاص ، وبجانبهم بنفس الجهة غرفتين مقابلتين لبعضهم البعض للبنات ريم ودلال مع حمام مشترك بينهم ، وجهة اليسار عبارة عن شقة استديو صالة ولها مطبخ تحضيري مفتوح على الصالة وغرفة نوم كبيرة معاها غرفة ملابس وحمامه الخاص كرمكم الله خصصت لخالد الولد الوحيد بالعائلة .

حمد أبو خالد : صبحج الله بالخير يا وجه الخير

نوال ام خالد : صبحك الله بالنور يا الغالي

حمد ابو خالد : وين خالد >> بعد ما جلس على كرسي طاولة الطعام للفطور

نوال ام خالد : اظن نايم

حمد ابو خالد : صحيه للصلاة وقوليله خلي يروح معاي بيت اخوي فهد ما صارت هذا صار له عشر سنين ما جا غدى الجمعه ، قص وجهي كل ما اسألوني عنه تعذرت اول شي بدراسته بأمريكا وبعدين عنده دورات وكله مسافر ....قاطع هالولد مدري اشفيه .

نوال ام خالد : مدت بوزها وضغطت على اسنانها : خله على راحته واذا يبي يوصلهم يدل بيتهم . وبعدين ولدي مو قاطع يوصلهم بالمناسبات

حمد او بخالد : اقولج عشر سنين ما حضر غدا الديوانية تقولين يوصلهم بالمناسبات .

نوال ام خالد : زين .... زين .... اروح اقعده

راحت تركض لغرفة ولدها تصحيه للصلاة >>> خلوني اوصف لكم خالد : عمره 28 سنه يتميز بالطول 185سم مثل اهل ابوه كلمة وسيم قليله عليه ومأخذ سماره البرونزي من امه وطبعا مثل كل شباب الديره لازم الديرتي الشوارب والقفل ، متخرج من امريكا ادارة اعمال وماسك شركة ابوه واهي عباره شركة لمجموعه من وكالات الاجهزة الكهربائية ولوازمها ولهم عدة محلات منتشرة بالديرة من السالمية الى العاصمة والفروانية والفحاحيل والجهرا

و ........... : خالد خالد يووووه خالد قوم يا ماما ما بقى شي على الصلاة ......... اسمع ابوك يبيك تروح معاه عند عمانك غدا الجمعه .......... واحنا معزومين عند خالك وتراه ملزم علي تكون معاي .. خالد


خالد : هااااااااا يمه زين اقوم اللحين

نوال : انت سمعت اللي قلته قوووووووووم اصحه

خالد : هلا يا غلا كاني قمت خير >> وتعدل بقعدته

نوال : اقولك تروح معاي بيت خالك لا تروح مع ابوك عند عمانك بعدين يزعل خالك وانا ما اقدر على ازعله .

خالد : زين اقول لأبوي

نوال : لالالا لاتقول بتروح عند اخوي قوله ربعك عازمينك زين .... خو تعرف ابوك بيظن اني قاصدتها

خالد : زين يمه اقوله ..........

كملت نوال طريجها لغرف البنات أول غرفة مرت غرفة ريم >> ريم عمرها 25 سنة مخطوبه لولد خالها عبداللطيف وأسمه أسامه ، ريم جميله جمال يوحي بالهدوء متوسطة الطول طالعه على أمها بالجمال متبتبه شوي بس بتنسيق مو مخربط جسمها متخرجه من جامعة الكويت كلية الحقوق وتشتغل بالشئون القانونية بمؤسسة البترول

نوال : ريم ريم قومي ماما .... ترا غدانا اليوم عند خالج عبداللطيف >>> طبعا ريم من اسمعت اسم خالها اقمزت على طول مو حبا بالخال وبس لا علشان تشوف الخطيب !!

وطلعت نوال من غرفة ريم واتجهت لغرفة آخر العنقود داليا >> يا ربي هالبنت كيوت حدها عمرها 16 سنه تدرس بالمدرسة الانجليزيه تتكلم بالبطيء وشوي شوي وباردة بحركتها وكلامها كله دلع تأثير الدلال عليها بيضه مثل اهل ابوها وطولهم وتشبه اختها ريم بالجمال بس مختلفه عنها بالطول والبياض واضعف منها بوايد

نوال : داليا داليا ماما >> وجلست بقربها وباستها واحضنتها

داليا : ماما خلاص I'm big now

نوال : no you still my little baby


===================

بفيلا فخمه بمنطقة الرقة : فيلا فهد بن صالح { ابو راشد }كانت عبارة عن فيلا تتكون من ثلاث ادوار الدور الارضي يتكون من صالة استقبال مفتوحه مفروشة بثلاث جلسات أوروبية يتوسطها سلم لولبي وبجانبها صاله اخرى صغيرة خصصت لأستقبال صديقات نوره علشان تأخذ راحتها مع صديقاتها وصالة للمعيشة وفيها طاولة طعام وقريبه من المطبخ وطبعا الديوانية الملحقة بالبيت لها مدخل خاص من خارج البيت الدور الثاني يتكون من غرفة نوم لأم راشد وابو راشد وبنفس جهتهم خصصت غرفة نوم لنورة ولأنها وحيده فقد خصصت لها غرفتين مفتوحتين على بعض الغرفة الاولى كانت بها جلسة مؤثثه بجلسة امريكية وتلفزيون بلازما ومكتب للدراسة وغرفة نومها باللون الفوشي مع السجاد الابيض والكوشيات باللون الاسود والابيض والفوشي وفي الجهة المقابلة خصصت شقة لطلال تتكون من غرفة نوم رئيسة وصاله ومطبخ وغرفتين وحمامهم والدور الثالث عبارة عن شقتين نفس نظام شقة طلال خصصت لراشد مع زوجته هند وفايز مع زوجته تهاني .

فهد ابو راشد : السلام عليكم

ام راشد ونوره وطلال وفايز : وعليكم السلام

وقاموا العيال وحبوا راس ابوهم >> كانوا قاعدين على الارض يتفطرون وتاركين طاولة الطعام مجرد برستيج وأكمالة ديكور بالبيت >> ما حبوها بس حطوها لتجميل الديكور .

نوره : صبحك الله بالخير يبه >> وصبت فنجان القهوه ومدته لأبوها

فهد : لا هنت يا سميت الغاليه سهمج عندي اليوم خضر>> ام محمد الله يرحمها كان اسمها نوره

نوره : ههههههههههه يبه والله مأثره عليك البورصة

حمد : وين راشد ؟

ام راشد : بشقته ... يمه نوره اتصلي عليه خليه ينزل بسرعه يلحق على الصلاة وشوفي هند اذا تبي شي صارت ثقيله وقرب شهرها الله يهون عليها .

نوره : ان شاء الله يمه

ورفعت سماعة التلفون واضغطت على الرقم الداخلي لبدالة البيت

نوره : آلوووووووووووووو

راشد : وجع مادة الألو هلون ليه

نوره : واي بدوي ما كو فايده فيك كلش راشد انت شا ط عنا كلنا حجيك بدوي جق

راشد : والله ما تقول كلمة جق إلا البدويه .... اخلصي اشتبين

نوره : امي تقول بسرعه انزل تقهوه وروح للمسيد ... وعطني هند بكلمها

راشد : زين نازل اللحين وهاج هند

هند : آلو

نوره : هلا والله بنت عمي ومرت اخوي

هند : هلا نوره وما ودج بعد اصير حماتج

نوره : حمر وجهها وضحكت بصوت خافت : لا ما بيج تصيرين حماتي

هند : ليش سعد ما يعجبج

نوره : طنشت : اقول لا تزيدن بالحجي امي تقول تبين شي وتبين نصعدلج الغدا مثل كل يوم وإلا تنزلين تتغدين

هند : لا والله نوره والله ما اقدر انزل حاسه اني ثقيله وريولي متورمه . صعدولي الغدا .

نوره : اوكي ياقلبي انتي تأمرين امر

وسكرت هند التلفون وكان راشد توه خالص من لبسه ويعدل شماغه والتفت عليها وقال : هند اشفيج انزلي شوي وسعي صدرج وغيري المكان صارلح شهر بشقتج

هند : والله ما أقدر راشد حدي تعبانه يالله اوصل الطبيب للمراجعه وبعدين توني داخله شهري وحاسه بثقل من التوأم مو طبيعي

راشد : بعد انتي يالله حملتي تأخرتي

هند : رااااااااااشد اشفيك هذا عطيت رب العالمين اني ما احمل إلا عقب العلاج واذا مضايقتك هالسالفة ليش صبرت علي 8 سنين وبعدين تقدر تتزوج ترى محد رادك ،اففففف احمد الله واطلبه يرزقنا بعيال كاملين وبصحتهم افففففففففــــــــــــ

راشد : قرب منها وباسها على راسها : اسف يا قلبي والله ما اقصد ، >>> وصرخ : ومره ثانية لا تتأففين مني ترا هذا انذار لج ترا والله اسمي العيال على كيفي وما اشاورج

هند : هههه انت ما كو فايده منك تتأسف وتهاوش اقول قوم قوم تعوذ من ابليس وروح للصلاة .

راشد : زين هالمره بطوفها لج انا رايح . سلالالالالالالالالام

-----------------------------------------

بفيلا محمد ابو صالح { بيتهم مقابل فيلا اخوه فهد }

محمد ابو صالح : السلام عليكم

ام محمد : وعليكم السلام ، صبحك الله بالخير

ابو محمد : وين العيال ؟

ام محمد : صالح راح يودي مرته لبيت اهلها ، ومساعد وسعد بدواماتهم >> ضباط بالدفاع . ومها نايمه .

ابو محمد : زين انا غداي بديوانية اخوي فهد انتي وين بتروحين ؟

ام محمد : بنطر مها تقوم من النوم وبتغدي عند ام راشد داقه على من الصبح وعازمتني .

ابو محمد : صبي قهوه ................

-------------------------------------------
بديوانية فهد ابو راشد بعد الغدا

الشباب : صالح ولد محمد ، راشد وفايز وطلال عيال فهد، بدر سعود ومحمد عيال شيخه، عادل وعمر عيال موضي : بعد الغدا كلٍ راح بيته >> يحبون نومة الظهر

اما الأخوان : فهد وحمد ومحمد قعدوا يسولفون مع بعض وعقبها استأذن محمد وطلع من الديوانية وتم فهد وحمد

فهد ابو راشد : ابو خالد ورا خالد ما جا الغدا من زمان خبري فيه من عيد الضحيه

حمد ابو خالد : والله مشاغل يا خوك الشركة والمحلات ماخذه وقته كله بعد لازم يتدرب على الشغل ما لي غيره يمسك الشركة بعد عيني

فهد ابو راشد : عسى الله يطرح فيه البركة ويطول بعمرك وتشوف عياله

حمد ابو خالد : الله يسلمك يا خوي

فهد ابو راشد : اقول ابو فهد المثل يقول اخطب لبنتك ولا تخطب لولدك ، ترا أنا زوجت عيالي من بنات اخواني وبقت عندي نوره وما ودي تطلع عن عيال اخواني وعندي ولدك خالد وسعد ولد اخوي محمد ودي ان واحد منهم يأخذها .

حمد ابو خالد : والله يا بو راشد هاذي الساعة المباركة اللي اشوف فيها نوره سميت امي ببيتي وماني لاقي بنت بزينها واخلاقها يكفي انت ابوها .

فهد ابو راشد : الله يسلمك يا خوي بس لا تستعجل انت شوف اولدك يمكن له خاطر ببنت ولا ماله نيه للزواج ......... بعد الزواج ما هو غصب .

البـــارت الثالث
-------------------------



المساء بنفس اليوم بفيلا ابو خالد

ابو خالد : اتصل على خالد : الو

خالد : هلا يبه

ابو خالد : وينك ؟

خالد : طالع مع ربعي

ابو خالد : متى ترد البيت ؟

خالد : ان قدرت بعد ساعه

ابو خالد : انطرك باغيك بسالفه

خالد : ان شاء الله

بعد اكثر من ساعه كان ابو خالد بصالة المعيشة يسولف مع ام خالد بكل شي إلا السالفه اللي بيقولها لخالد . دخل عليهم

خالد : السلام عليكم

ام خالد وابو خالد : وعليكم السلام

ابو خالد : طولت يا بوك وانا بنام وبكلمك بالسالفه

خالد : شسوي يبه خذتني السوالف

ابو خالد : >> قوم يا بوك دش غرفة المكتب : عن اذنج ام خالد

ام خالد : خير في شي

ابو خالد : بعدين بعدين عقب ما خلص من خالد اكلمج

دخل غرفة المكتب وجلس ابو خالد على الكنبه الجلد وقال لخالد : تعال اقعد يمي

ابو خالد : يا خالد انت عمرك 28 سنة وخلصت دراستك واشتغلت وانا مسكك الشركة وما شاء الله عليك دايرها من احسن ما يكون

خالد : اي يبه الحمد لله

ابو خالد : بقى شي واحد وطلبتك يا بوك ما بيك تردني جان لي معزه عندك قول تم

خالد : تم يبه مالي احد اعز منك

ابو خالد : ابيك تملج على نوره بنت اخوي فهد

خالد : ..............>> توقع يكلمه عن كل شي إلا الزواج كان يتمنى انه يختار زوجته بنفسه لكن ما شاف اللي قلبه هواها .

ابو خالد : قول تم يا بوك ترا أنا معطي اخوي موافقه لا تحرجني جدامه

خالد : قام وحب رأس ابوه : ما عاش اللي يحرجك تم اللي تبيه

ابو خالد : على بركة الله بطلع اعلم امك والله يعيني

صعد ابو خالد لغرفة نومه وشاف نوال تمشط شعرها بعينه بعدها البنت الحلوه اللي عشقها .

ابو خالد : شهالزين شهالزين

ام خالد : هههههههههـــــ الله يسلمك عيونك الحلوه يا قلبي ......... تعال ماني مرتاحه لقفلة باب المكتب عليك انت وخالد شالسالفه ؟

ابو خالد : عاد تصدقين كنت متأكد انج بتسأليني قبل لا اتكلم فيج عجله بعلمج

ام خالد : خير اللهم اجعله خير

ابو خالد : انا خطبت نوره بنت اخوي فهد لخالد

ام خالد : هااااااااااااااااااااااا ليش خالد قال يبي يتزوجها

ابو خالد : لا بس السالفه وما فيها ان اخوي .......................>> وكر السالفه اللي دارت بينه وبين اخوه

ام خالد : ما علقت >>> وراح فكرها لسالفه قديمة بعيد الفطر كانت زايره حمولتها ومعاها ولدها خالد وكان عمره 9 سنين وكانت زوجة فهد توها طالعه من النفاس ببنتها نوره ولما شافت خالد قالته تعال تعال حب بنت عمك باجر اذا كبرت زوجتك اياها ورديناك لأهلك .......... كلمة رديناك لأهلك ترقع بقلب ام خالد اي اللحين فهمت معناتها زين يا ام راشد تبين تردين خالد لأهله جني بايقته منكم لا والله ما عطيكم اياه والله ثم والله لأخليه يملج عليها ويطلقها قبل العرس وافشلج ............ ما اكون نوال بنت خالد ان ما سويتها .

ام خالد : زين خالد شنو قال ؟

ابو خالد : ما قال شي انا طلبته واهو ما ردني .

ام خالد : زين عن اذنك بكلمه وارد عليك

خالد بغرفته محتاس وضايع حاس انه استعجل وعطي ابوه كلمه اهو مو قدها قام وقال بكلم امي يمكن تأثر على ابوي يغير رأيه >>> وقبل لا يطلع دق باب الجناح ودخلت عليه امه

خالد : هلا يمه

ام خالد : هلا حبيبي

خالد : يمه ابوي قالج عن سالفة زواجي

ام خالد : اي يمه انت اشرايك

خالد : والله يمه انا كان ودي انا اختار زوجتي مو تنفرض علي

ام خالد :>> اشوه ما راح اتعب مع خالد : شوف يمه ابوك انحط بموقف محرج مع عمك وما قدر يرده

خالد : وانا شنو ذنبي

ام خالد : حبيبي لا تخاف انا ادبرك

خالد : اشلون ؟؟

ام خالد : حبيبي ملج على البنت وتم ثلاث او اربع اشهر وبعدين طلقها

خالد : يمه اشلون املج واطلق

ام خالد : حبيبي اسمعني انت اذا ملجت عليها رفعت الاحراج عن ابوك ، وبعدين انا ادبرك واطلقك منها ومن غير ما تحرج ابوك .

خالد : اكيد يمه لا توهقيني ما ابيها تعرفين شنو ما ابيها ، ما أبي أتزوج هالطريقه أبي اختار زوجتي بنفسي .

ام خالد : انت ما لك شغل واي شي يقولك ابوك علمني ولا تتصرف من وراي زين

خالد : زين يمه

ام خالد : تصبح على خير

خالد : وانتي من اهله .

=====================

بفيلا محمد أبو صالح :

سعد : تكفى مساعد كلم أبوي أنا قلت لعمي فهد أبي نوره ، بس ما ردلي جواب

مساعد : والله ما ادري ياخوك ليش عمي فهد ما قال خل ابوك يكلمني رسمي

سعد : قالي اصبر يصير خير ولا تقول لأحد ، تهقى شنو قصده

مساعد : سعد انطر ليش مستعجل دام قالك انطر يعني في شي يا إنه بشاور بنته أو

سعد : أو شنو في أحد خاطبها قبلي أنا ولد عمها وأقرب لها من أي واحد

مساعد : إي زين انطر على شنو مستعجل

سعد : مساعد انت ما تفهم أنا أبيها يعني بالعربي أحبها

مساعد : بينك وبينها شي

سعد : لا ، مو أنا اللي اتحرش ببنت عمي ، أنا أحبها من زمان واللحين اشتغلت واستقريت بدوامي أبي أكمل نص ديني وإهي اللي اختارها قلبي

مساعد : عين خير يا بن الحلال وان شاء الله تكون من نصيبك

======================

ثاني يوم السبت اتصل ابو خالد على اخوه وبشره بأن خالد موافق على نوره وقاله ابي الملجه بتاريخ 1 / 5 / 2008 .
كلم ابو راشد ام راشد بالموضوع وقالها شاوري نوره او بالاحرى اقنعيها بالغصب !!

نوره من تعرفت على صديقتها أماني قبل سنة معاها بالجامعه بكلية التربية وأتعرفت أم راشد على أهل أماني وثقت فيها وصارت تسمح لنوره إنها تطلع معاها حسب ظروفهم أو مشاويرهم الى السوق او المكتبات طبعا ما تخليها تسوق سيارتها إلا للجامعه اما المشاوير العادية فتطلع بالسايق ومعاها سيلفيا خدامتهم>> نوره واماني مدمنات قراءة القصص والروايات ، كانت نوره توها راده من مكتبة جرير حول الساعة 12.30 الظهر سلمت على امها وراحت فوق على طول تبدل ملابسها علشان تقعد مع أمها قبل الغدا لكن ام راشد اصعدت لبنتها .

ام راشد : يمه نوره ............ ودقت الباب ودخلت غرفة نوره

نوره : هلا يمه ..... اللحين ابدل وانزل

ام راشد : لالا ..... تعالي تعالي قعدي يمي >> وقعدت ام راشد على الكنبة اللي بغرفة نوره

نوره : نعم يمه خير

ام راشد : بغيتج بسالفه ....... يمه نوره انتي كبرتي وكثروا خطابج

نوره : ............

ام راشد : وأمس عمج حمد كلم ابوك واخطبج لولده خالد

نوره : ............. >>> الوجه يعطي الوان مدري ليش

ام راشد : أبي اعرف رأيج

نوره : يمه أنا ما اطلع عن شور ابوي وانتوا تعرفون مصلحتي


ام راشد : الله يكملج بعقلج اي يمه البنت مالها إلا بيت رجلها .. ... وانتي ما شاء الله عليج كامله والكامل الله عاقله ورزينه وثقيله ...... يما ترا حنا ما نغصبج فكري .

نوره : يمه مممممممــــــــ اهم شي عندي اكمل دراستي ، وانا ما عندي مانع اتزوج اي واحد بس اللي يختاره واللي يرضى عليه ابوي .

ام راشد : يا رب يا بنتي الله يوفقج ويسعدج ، يا رحمن يا رحيم اذا لبنتي نوره نصيب بهالزواجه يسر امرها وارزقها واسعدها واذا فيه عذاب لها ابعده عنها .. >> وبقلبها : الله يستر من ولد الحضريه .

بعد المغرب : بصالة بيت ابو راشد

ام راشد : هلا والله بهند حياج الله زين انج نزلتي توسعين صدرج من هالشقة اللي حابسه نفسج فيها

هند : الله يحيج خالتي ، بعد شسوي مليت بروحي والله تعبانه بس قلت بأضغط على نفسي وبنزل

تهاني : هلا هند الله يهون عليج والتوأم يصيرون دبل توامه

نوره : ههههههههههه آمييييييييييين

هند : دام قلتي جذي بعطيج واحد منهم يسليج ، عسى الله يقدني أربي هالأثنين .

ام راشد : آمين يا رب العالمين يهون عليج ويرزقج توأم بنت وولد بصحتهم وعافيتهم ويسعد قلبج انتي وراشد .

تهاني ونوره : آآآآآآآآآآآآآمييييييييييييييييييييين وكلوووووووولوووووووووش

وهند : ههههه قلبتوها عرس

تهاني >> تلفونها يرن : هلا يمه اشلونج ، الحمد لله بخير ، خالتي عندي ...... خاله امي تبي تكلمج

ام راشد : السلام عليكم ام عادل ، عساج بخير يا مال العافيه ، بغيتج بسالفه >> وبعدت عن البنات

ام عادل : أمري يا ام راشد

ام راشد : نوره قربناها لخالد ولد اخوج حمد والملجه ان شاء قريبه

ام عادل : يا عله مبارك ، ام خالد اتصلت واخطبتها

ام راشد : لا والله ولا ارفعت التلفون الخطبة من تحت رأس الرياجيل

ام عادل : الله يستر من نوال ، بس عساها راضيه لا تعقد هالزواجه وتنح وتعفسكم

ام راشد : والله هذا اللي خايفه منه مدري إهي راضيه وإلا لا

ام عادل : ويه ما عليج منها رضت وإلا بالطقاق ، هاذي بتأخذ نوره زينة البنات ، وبعدين دام انها من تحت رأس الرياجيل يا ام راشد ، خليها تولي طول عمرها شايفه نفسها . والله يوفق نوره وخالد ويسعدهم .

ام راشد : آمين . قولي لأختج ام بدر بعد انتوا عمات العيال

ام عادل : ولا يهمج يا ام راشد اقول لأم بدر والله يهني نوره ويسعدها مع السلامه

ام راشد : مع السلامه

============================

قبل الملجه بيوم اتصلت بوقت الضحي ام خالد على ام راشد وقالتها إنها بتزورها بنفس اليوم .
اتصلت ام راشد على نوره بالجامعه وقالتها اليوم بتزورهم ام خالد اتصلي على محل حلويات يوصلون للبيت >> حلو قهوه وفطاير

كانت نوره وأماني يتمشون بممر الطالبات بكلية التربية ورايحين السكوير الأول

نوره : هاذي أمي تبيني أتصل على محل يوصل حلو قهوه وفطاير

أماني : ليش اشعندكم اليوم

نوره : مرت عمي حمد .... أم خالد اللي باجر ملجتي عليه وأنا ماشفته

أماني : واي نوره اشلون تتزوجين واحد ما شفتيه

نوره : عادي يا قلبي عادي .... فيه واجد بنات مثلي على أنه ولد عمها والأهل نظرتهم نشتري رجال .... والرجال مخابر مو مناظر

أماني : نوره انتي متعلمه ومثقفه وتلبسين بدل ومو متنقبه الرياييل اللي بالشارع كلهم شافوج واللي تبين تتزوجينه ما شافج اشلوووووووووووون ماني قادره استوعب ، وبعدين وين القبول يمكن نفسج ما ترتاحله

نوره : قابله فيه دامه ولد عمي حمد

أماني : لا تيننيني إنتي بتتزوجين الولد مو عمج

نوره : أماني خلاص باجر الملجه وبعدين يمكن يطلب يشوفني بعد الملجه

أماني : واي وبذيج الساعه يكون طاح الفاس بالرأس

نوره : حلو المثل اللي قلتيه خالد الفأس وانا الرأس

أماني : واي نوره أحر ما عندي أبرد ما عندج ....

نوره : أقول سكري على هالسالفه وعطيني لستة اسامي المحلات اللي عندج كلها خليني اشوف من وين اطلب أبي شي راقي وغريب .

العصر بفيلا ابو راشد :

ام راشد بعد صلاة العصر دقت باب غرفة بنتها نوره :

ام راشد : نوره

نوره >> كانت نوره توها طالعه من الحمام بعد ما خذت شور وتبي تستشور شعرها : هلا يمه

ام راشد : اشراح تلبسين ؟

نوره : والله ما ادري يمه

ام راشد : يا يمه بتجي مرت عمج عقب صلاة المغرب وللحين منتي عارفة شنو تلبسين .

نوره : مممممممـــــــ عندي بدل بس محتاره

ام راشد : لا تحتارين ولا شي اي شي تلبسينه انتي تزهينه يا نوره

نوره : يمه ............ مو جنه الخطبه قاصرها شي يعني ........ عمي كلم أبوي وحدد موعد الملجه بسرعه ومرت عمي ما زارتنا بالمره إلا اليوم وباجر الملجه ........ووووووو

ام راشد : شنو ........... ووووووو قولي ما شفتيه انتي اللي قلتي ما اطلع عن شور ابوي

نوره : اي يمه بسسسسسسس خالد معقوله ما يبي يشوف البنت اللي يبي يتزوجها

ام راشد : ما ادري يمه ؟ مهما كان انتي بنت عمه . والزواج يا يمه قسمه ونصيب وفي ناس واجد ما يشوفون حريمهم إلا بليلة العرس . ويمكن اليوم جاي مع امه أنتي بس تزيني وألبسي عدل وأنزلي اذا ناديتج .

نوره : ان شاء الله يمه

تهاني زوجة فايز : طقت الباب >> ممكن ادخل

نوره : هلا تهاني حياج

تهاني : خالتي أنا قلت لميري لا تسوي القهوه انا اللي بسويها إهي ما تضبطها

ام راشد : تسليم يا قلبي ... مو تخليني بروحي اذا اوصلت ام خالد تعالي وقهويها ترا والله ما اقدر اصب لهم

تهاني : لا توصين خالتي أنا بصب القهوه والجاي واقدم العصير ما راح اخلي الخدم يقربون منا . لا تحاتين

نوره >>> طلعت بدله : تهاني اشرايج بهالبدله

تهاني : تهبل ولونها حلو ويكفي انها من d&g
البــارت الرابع
-----------------




بعد المغرب :

وقفت سيارة خالد ومعاه ابو خالد جدام فيلا ابو راشد وألتفت أبو خالد على ام خالد : يالله انزلي

ام خالد : وين ؟

ابو خالد : اشفيج هذا بيتهم

ام خالد : هالفيلا بيتهم من متى ؟

ابو خالد :اشفيج ام خالد نسيتي إحنا بعنا نصيبنا من البيت على أخوي فهد عقب وفاة الوالد وأهو شرى البيت اللي يمه وهدهم وبناه هالفيلا .

ام خالد : عشتوا من وين له ؟

ابو خالد : وأحد قالج اخوي عليه قاصر مدير بوزارة ويملك عقارات وتاجر اسهم بالبورصة ، وإلا بعينج التاجر بس اهو اللي يملك شركة !!

ام خالد : ودام عنده ليش ساكن بهالمنطقة ؟

ابو خالد : اشفيها الرقه منطقه مثل مناطق الكويت وشوفي حواليج كله فلل فخمه ...نزلي الله يهداج .

ابو خالد : يالله خالد امش الديوانيه .

ام خالد >> كانت مأخذه معاها بنتها ريم : يالله ريم نزلي خلينا نشوف آخرت هالخطبه .

بعد ما دخلت ام خالد البيت انبهرت بالأثاث الراقي بصالة الاستقبال

ام راشد : حيا لله من زارنا يا هلا ومرحبا

سلمت ام خالد بطرف خشمها : هلا هلا ام راشد اشلونج > جنها امس شايفتها مو غايبه عنهم 10 سنين

ام راشد : بخير الله يسلمج ...... والتفت على ريم : هلا والله انتي ريم صح

ريم : اي خالتي يا هلا

ام راشد >> تطالع تهاني : هاذي تهاني بنت حماتج شيخه مرت ولدي فايز

ام خالد >> حست انها نغزه عليها لأنها ما حضرت العرس وباركت بالتلفون بس : وي أي اعرفها اشدعوه ..... هلا هلا والله تهاني اشلونج ؟

تهاني : هلا خالتي بخير الله يسلمج ....... هلا ريم عاش من شافج

ودارت سوالف عن العيال ودراستهم والأهل واخبارهم وتجنبت ام خالد إنها تتكلم عن الخطبه
بعدها بفترة اتصلت ام راشد على الرقم الداخلي لغرفة نوره وقالتلها تنزل

كانت ام خالد وريم قاعدين بمكان يشوفون اللي ينزل من السلم اللولبي ..... رفعت ام خالد عينه وشافت : بنت تتميز بالطول مثل كل عيال عايلة ابو صالح الجسم منحوت نحات والبياض هادي مو ساطع كأنه تمثال والشعر أسود بسواد الليل ومدرجات على طوله لي نص ظهرها وفيها شي يلفت النظر عيونها وساع وساع ومغريه حط الله الجمال كله بعيونها وصحيح انها جميله كلها على بعض بس العيون فتانه ...

نوره : السلام عليكم >> وقربت تسلم

ريم وام خالد : وعليكم السلام

ام راشد : هاذي نوره يا أم خالد شفتيها اشلون اكبرت

ريم >> مبهوره أما ام خالد >> مستحيل اخلي خالد يشوفها : هلا والله بجنتي هلا اشلونج نوره

نوره : بخير خالتي الله يسلمج

ريم : هلا نوره اشلونج

نوره : الحمد لله

واكملت الجلسه بتنشيف ريج نوره بالاسئله دراستج وتخصصج بتكملين بتشتغلين انتي تسوقين وبعد ساعتين استأذنت ام خالد مع إن ام راشد احلفت عليها بالعشا بس تعذرت انها مسويه رجيم وتحافظ على جسمها .

اتصلت ام خالد على ابو خالد اللي كان قاعد بالديوانية مع أخوانه وعيالهم وكان أبو خالد تكلم بالخطبه بشكل رسمي والكل باركه بس كان واحد من العيال حاس بخنقه بعدها أستأذن ابو خالد وخالد لانهم بيوصلون ام خالد للبيت .

بعد ما وصلوا البيت أمسكت ام خالد ريم وخذتها لغرفتها

ام خالد : شوفي يا ريم والله ان فتحتي حلج بكلمه غير اللي اقوله لخالد لقص السانج قص تسمعين

ريم : ليش يمه شنو بتقولين

ام خالد : سكتي سكتي وسمعي ولا تزيدين على الكلام اللي اقوله بس هزي رأسج سامعه

ريم : زين

اتصلت ام خالد على خالد اللي كان قاعد مع ابوه بصالة المعيشه علشان تكلمه وصعدلها بغرفتها :

ام خالد : يمه خالد الله يعينك شنو هالبلوى اللي طحت فيها

خالد : ليش يمه شنو صار قولي والله مالي خلق من قالي ابوي جني بنت وغاصبينها .... زين يمه ما اقدر اشوفها على الاقل قبل الملجه .

ام خالد : اسكت واسمع يمه .......... بيتهم من بره فخم بس من داخل عادي جلسات على الارض ... عارف انت اشلون بدو اهل ابوك ما خلوا طبعهم ... وعقب ساعه وعقب الحنه على مرت عمك يالله وافقت اني اشوف البنت .... تقولي احنا ما نوري بناتنا ، اللي يبي يتزوجها يأخذ بنت رجال ....... عاد هذا كلام

خالد : يعني شنو ما شفتيها

ام خالد : لا يمه شفتها وياليتني ما شفتها بطه ومتينه وقصيره وسمره وما عليها حلا كلش ما فيها زين ........... واي خالد يا حسرتي عليك

خالد : خلاص يمه كلمي ابوي وقوليله أبي أشوفها وعقب بقول إنها ما اعجبتني ومن حقي ارفضها

ام خالد : وي وي يمه أنا يالله خلوني اشوفها الدور عليك ....اقولك امها تقول احنا ما نوري البنت لريلها إلا ليلة العرس .

خالد : ماني متزوجها شنو ابوي ما يغصبني !! باجر ماني رايح الملجه وخلي ابوي يتوهق بروحه .

ام خالد : لا يمه لا تسويها أنا ماراح اخليهم يتهنون فيك مو اهم كادوا لك واعرضوا بنتهم علي ابوك وأحرجوه ، ما أكون ام خالد ان ما رديت لهم الطراق طراقين ،أنت املج وأياني وياك تقول بشوف البنت أرفض هالشي وقول عقب العرس علشان ما يكون لهم عذر باجر يقولون عقب ما شافها واهي متنقبه وكشف ويها يقول ما ابيها

خالد : يمه اشلون تخلصيني عقب الملجه بيحددون الزواج وتطيح بجبدي


ام خالد : لا تخاف انا بقولهم الزواج عقب العيد تدري احنا اللحين شهر خمسه ( مايو ) ورمضان بشهر تسعه ( سبتمبر ) والزواج عقب العيد ، خل بنتهم تجهز وما تفرح بالعرس . بنعطيهم ورقة طلاقها ونقول والله ما كو نصيب انت استخرت وما ارتحت وبس .

خالد : يمه عاد هذا حجي ، لا توهقيني البنت جيكره

ريم : انا بروح عند داليا بشوفها وينها ؟ >> خايفه لا يسألها خالد وتتوهق ما تعرف ترد

ام خالد : ماما خالد لا تردني بس ملجه بس ... ولا تشوفها ولا تشوفك ... واليوم اللي اقولك طلق طلقها

خالد : شنو تفكرين فيه يمه لا تحطيني بويهه المدفع

ام خالد : مو أهم كادوا لي من وراي علشان يأخذون ولد الحضريه ويردونه لأهله مثل ما قالوا أنا بفشلهم واخلي ولد الحضريه اهو اللي يعوفهم .

خالد : متى قالوا هالحجي ؟

ام خالد : سالفه قديمه ........... انت باجر اكشخ واملج والباجي علي . قوم بحط العشا .

وانزلوا عند ابو خالد علشان يتعشون .

-----------------------------

بشقة هند زوجة راشد : ارفعت التلفون واتصلت على امها

ام صالح : ألو

هند : هلا يمه اشلونج

ام صالح : هلا يمه .... ها بشري اشلون الثقل معاج

هند : والله يمه تعبانه بس اتمشى بشقتي مالي خلق انزل واليوم عندنا مرت عمي حمد

ام صالح : عجب ام خالد زايرتكم من متى ؟ صارلها فوق العشر سنين ما شفناها

هند : وي يمه بقولج على سالفه باجر ان شاء الله ملجة نوره

ام صالح : لا والله لا تقولين يا ليتني خطبتها لسعد بكلم ابوج لا يملجون ولد عمها اولا من الغريب

هند : يمه اي غريب نوره اليوم عمي حمد خطبها رسمي لولده خالد بالديوانية وأبوي اللحين يدري

ام صالح : الله ولد الحضريه يأخذ نوره ....... اشلون تنازلت نوال ورضت ؟

هند : والله يمه ما ادري بس السالفه صارلها اكثر من اسبوع بس ساكتين عماني وما اعلنوا إلا اليوم وباجر الملجه .

ام صالح : الله يهنيها 

البــارت الخامس
-----------------



1 / 5 / 2008 يوم الملجة

ببيت محمد أبو صالح >> قبل الملجه بساعه

بغرفة سعد :

مساعد : سعد الله يهداك اشفيك خلاص البنت خذت نصيبها وبعدين اهو ولد عمها مثل ما أنت ولد عمها

سعد : بس انا ابيها وكلمت عمي فهد قبل لا يتكلم عمي حمد ويخطبها

مساعد : اي بس اهو قالك أصبر والظاهر كان قصده يشاور عمي حمد ، وبعدين خالد اكبر منك

سعد : واذا اكبر مني أنا خطبتها قبل

مساعد : سعد خلاص يا خوك لا تفضحنا قوم عماني وعيال عماني موجودين بالديوانية علشان الملجه وانت لازم تحضر

سعد : ما اقدر يا مساعد ما اقدر قلت لعمي ابيها وكلمته ويروح يعطيها خالد

مساعد : كل يأخذ نصيبه يا سعد وانت مالك نصيب معاها ، لا تفشلنا قوم

سعد : تبيني احضر ملجه حبيبتي

مساعد : استح على وجهك ، خلاص بتصير من نصيب غيرك ، اخلص قوم انت رجال اضغط على نفسك وابتسم وقلوب الرجاجيل صناديق مقفله محد يدري عنها .

تمت الملجة بين الرجال بعد صلاة المغرب بديوانية فهد ابو راشد وكانت بين رجال العائلة فقط .

أما النساء : تجمعوا ببيت ابو راشد ، العمات وبنات العمات والخالات وبناتهم وجاراتهم وباقي نساء العائلة باركوا لأم راشد ملجة بنتها ،وخاصه انه من عادة أهل نوره انه الملجه تكون بين الرجال اما النساء فما كان فيها اي نوع من الفرح غير الأستقبال لتهنئة ام العروس أما البنت تكون بعيده عن نساء العائلة >> طبعا البنات اصعدوا لنوره بغرفتها وباركوا لها وطبعاً اول الحضور صديقتها أماني . بغرفة نوره

أماني : كلوووووووووش ألف مبروك >> وباستها

نوره : الله يبارك لج >> وبهمس : الفال لج يا قلبي

أماني : آمييييييييييييين

تهاني : ههههههههه لاحقه على العرس ان شاء يا أماني ونرقص بعرسج ، الف مبروك نوره

هند : الف مبروك

نوره : الله يبارك لكم

مها : الف مبروك نوره ، وناسه بتأخذين واحد اكيد ما راح يخليج تلبسين عباية

مناهل : هذا اللي يهمج ، الف مبروك نوره

نوره : الله يبارك لج ونرقص بعرسج قريب ان شاء الله

هند : مها اللحين هذا اللي يهمج بالزواج العباية

مها : أي هذا ساكن النزهه مو مثل عيال الرقة من يأخذ البنت من اهلها لبسها عباية ونقاب

تهاني : لا مو كلهم

مها : لا والله وانتي شنو تلبسين ؟

تهاني : فايز دين علشان جذي لبسني بوشيه بعد مو نقاب ، وبعدين تعالي انتي اشدراج ان ولد خالي حمد ماراح يلبسها عبايه ونقاب

نوره : حرام عليكم لا تتكلمون عن العباية والنقاب خلوني مستانسه بين امي وابوي يا حلوهم مخليني على كيفي جنزات وبدلات وكل كيف كيفي الله لا يغير علي

مها : آمييييييييييييييييييين وأجمعيييييييييييييييييين

سلوى : هههههه الله يغربل ابليسج يا مها ، بنزل تحت عند الحريم اذا قعدت بعد شوي مها بتحرشنا على رياجيلنا

هند وتهاني : ههههههههههههههه

أماني : اللحين ما عندكم حفلة ملجه كلش

مناهل : لا ما في حفلة ملجة بس عرس .

أماني : والله صج كل ناس لهم طبعهم وعاداتهم

===================================

بعد الملجه بأسبوعين : جامعة الكويت كلية التربية – كيفان

أماني : نوره .......... نوره ............ نوره

نوره : هلا أماني يا صباح الورد والياسمين

أماني : هلا نوره

نوره : أنتي ما عندج محاضره هالحزه ليش مداومه

أماني : أبي اكلمج بموضوع مهم

نوره : اشدعوه بينا التلفون

أماني : لا الموضوع لازم اقوله بويهج

نوره : يا ماما أماني خرعتيني اشفيج

أماني : نوره أنتي مو اللحين عندج محاضره ...

نوره : اي

أماني : خلاص بعد ما تخلصين تعالي الكافتيريا انطرج

نوره : اوكي يا قلبي ............ يالله باي

بعد ساعه بكافتيريا كلية التربية.

أماني : تعالي نوره أهني

نوره : هلا أماني يالله قولي لي الشي الخطير اللي خلاج تطلعين من بيتكم قبل محاضراتج


أماني : نوره ....... أنا ما قدرت انطر عقب ما سمعت بالسالفه

نوره : اي سالفه

أماني : قلبي يعورني بس لازم اقولج .......... نوره لا تزعلين مني

نوره : اماني خرعتيني اشفيج ..... تحجي

أماني : اوكي ........... سمعيني ولا تقاطعيني ............ البارحه زارتني بنت عمي مرام أهي تدرس معانا بالجامعه بس سنة التخرج ........... ومع السوالف قالتلي سالفه عنج !!!

نوره : شنوووووووو ؟؟

أماني : سمعي نوره والله أنا مو متأكده اذا صاجه او تجذب

نوره : اي قولي جننتيني

أماني : الله يسلمج مرام صديقتها الروح بالروح غدير وهاذي البنت متزوجه واحد اسمه جاسم واهو صديق خالد ولد عمج وزوجج

نوره : زيييييييييييييييين

أماني : ومن كلام غدير تقول انه خالد قايل لجاسم أنه عمه اجبره يأخذ بنته بتحريش من امها وأهو اضطر انه يوافق على الملجه بس ناوي يطلقج بعد جم شهر ....... وبعد يقول انه امه تقول عنج عقب ما شافتج انج قصيره ومتينه وسمره وشينه وأنه امج رفضت انه يشوفج وقالت ما عندنا بنات يتكشفون على الرياييل قبل العرس ما يشوفها إلا بليلة العرس .

نوره : نعم أنا أمي تقول هالحجي .......... بس ما صار وأمي أنطرت امه تقول انه يشوفني بس اهي ما تحجت واحنا ما نقدر نبدي لازم الولد او امه اهي اللي تتحجي وبعدين امه ليش تقول عني اني قصيره وسمره ومتينه وبعد شينه ليش ليش أماني قوليلي ليش ؟؟؟؟

أماني : ما ادري نوره ؟ السالفه فيها إن

نوره : آهـ آهـ آهـ ليش يقول عن امي جذي ؟

أماني : أي وغدير قالت لمرام خلي بنت عمج توريني صديقتها نوره ابتأكد صج اهي شينه

نوره >>> نزلت رأسها : أماني أنتي وصفتيني لمرام

أماني : لا أنا اصلا طقتني البوه وتبلعمت ما تحجيت من الخرعه وبعدين ادخلت علينا امي وضاعت السالفه ما كملتها .

نوره : زين أماني ابي منج ما تتكلمين مع مرام بنت عمج عن السالفه وكل ما اسألتج قولي ما ادري ولا توصفيني لها ابدا ابد زين ؟

أماني : زين بس ليش ؟؟

نوره : آهـــــ يالقهر ابي ادوس برأس هالعله خالد ويا امه وانتقم منهم على الكلام اللي قالوه عن امي .

أماني : شنو تبين تسوين ؟

نوره : ما ادري ما ادري ............ خليني افكر بقلبي نار على امي ....بس ما اكون نوره بنت فهد ان ما اطبخ له السم ووكله اياه

أماني : واي مو جنه نوره اللي قاعده قبالي .... انتي وحده ثانيه ......... نوره بليز فكري عدل لا تتهورين .

نوره : أماني .... مرام بنت عمج بأي كليه ؟

أماني : اهي بكليه الآداب مع غدير رفيجتها اللي قالت السالفه

نوره : زين ابيج تعرفيني على غدير بس لا تقولين لها اسمي الصجي .

أماني : نوره ليش ؟

نوره : بس جذي بشوف هاللي قالت عني هالسالفه .

أماني : يا بدويه لا يكون بتيبين معاج عجره وبتطقينها

نوره : ههههههههـــــــ يغربل ابليسج يا اماني وانا راعية هالسوالف صبي شايفتني جدامج .

أماني : ما ادري انتي صج من بره تلبسين بدل وفري وكشخه بس ماجربتج اذا عصبتي شنو تسوين خو انتوا يالبدو تخرعون لي بغيتوا تأخذون حقكم .

نوره : هههههههـــــ اماني والله انج نكته

أماني : يا رب هالضحكه دوم ............. نوره لا تزعلين الله يخليج يمكن هالكلام مو صحيح ومبالغ فيه

نوره : مو علشان جذي ابي اتعرف على غدير علشان اتأكد من الحجي بنفسي

أماني : اشلون

نوره : اتصلي على مرام وشوفيها وينها

أماني : اوكي

مرام >>> أماني يتصل بك : آلو

أماني : هلا مرام اشلونج يا قلبي

مرام : بخير الله يسلمج

أماني : اقول مرام إنتي وينج اللحين

مرام : بكافتيريا الآداب قاعده مع غدير

أماني : اوكي ...... اقدر امرج

مرام : حياج

أماني : يالله نوره مرام وغدير قاعدين بكافتيريا الآداب

نوره : اماني اذا عرفتيهم علي قولي اسمي : نوره خليفه بن عبدالله الــــــــ

أماني : ليش ومنو خليفه بن عبدالله الــــــ

نوره : هذا الله يسلمج اسم خالي واهو اصلا ما عنده بنات بس عنده صبيان ، وبعدين اذا قلتي ان اسمي نوره هالاسم الكل يعرفني بس باقي الاسم محدد يدقق عليه

أماني : اوكي ...... خليني احفظ : نوره خليفه عبدالله الـــ ، نوره خليفه عبدالله الــ ، نوره خليفه عبدالله الــ

نوره : بس بس سويتيها نشيده

بكافتيريا كلية الآداب

أماني ونوره : السلام عليكم

مرام وغدير : وعليكم السلام

أماني : مرام هاذي رفيجتي نوره خليفه عبدالله الـــ

مرام : هلا والله غدير هاذي بنت عمي أماني ، أماني هاذي غدير رفيجتي

غدير : هلا والله

بعد التعارف والسوالف قالت مرام : أماني مو أنا قتلج وريني رفيجتج نوره فهد

أماني : اي بوريج اياها ان شاء الله بس اليوم ما داومت

نوره : ليش اشفيها نوره

غدير : الله يسلمج هاذي ملجت على رفيج ريلي وودي اشوفها

أماني : نوره قتلج السالفه .... غدير الكلام اللي قلتيه لمرام صج

مرام ويها عطي الوان بس غدير من النوع اللي تحب الحش ما همها : اي والله هذا الكلام اللي قاله جاسم من السان خالد بنفسه .

نوره : يعني علشان اهي قصيره ومتينه ما يبيها

غدير : اللي عرفته انه اهو ما شافها بس هذا وصف امه .... عاد نوره صج اهي جذي

نوره : اي صج بس اهي حبوبه واخلاقها عاليه ومحترمه .

غدير : والله ما ادري ، بس هذا الحجي اللي عرفته من جاسم واهو قال >> وعادت نفس الحجي اللي وصلته لها أماني من لسان مرام .

أماني ونوره استأذنوا من مرام وغدير لأنه عندهم محاضره واتفقوا انهم يلتقون كل يوم بالكافتيريا بساعه معينه يكونون كلهم فاضين فيها .

----------------------------------------------------
راشد وهند بمستشفى لندن >> كانت تنطر دورها للدخول على الدكتورة المتابعه لحالتها :

السستر : مدام هند

راشد : يالله هند قومي

هند : يالله أفـــــ حاسه بثقل

راشد : ان شاء الله تقومين بالسلامه ونفرح بعيالنا .... خلي الدكتوره تسويلج سونار بتأكد جم واحد ما يصير بس اثنين

هند : راااااااااااشد قول لا إله إلا الله ويا ربيييييي احفظ عيالي من عيوم ابوهم

راشد : ما قلت صايره مركب

هند : " قل اعوذ برب الفلق "

عند الدكتوره بعد الفحوصات : هند إنتي لازم تدخلين المستشفى باجر إن شاء الله

هند : ليش ؟؟؟

الدكتوره : شوفي هند انتي حملتي بعد علاج وعندك الحوض صغير أوي وانا موش عاوزه أازيك بأخذها من قاصرها وأولدج بعملية قيصرية وانتي دلوأتي بالأسبوع 38 وده انسب وقت للولادة .

هند : زين دكتوره ما اقدر اكمل لي نهاية حمالتي يعني اكمل 40 اسبوع

الدكتوره : ليه هند انتي اول وتاني حتولدي قيصرية ..... الافضل الوقت ده عشان ما تحصلك اي مضاعفات

هند : زين بنادي زوجي يدخل قوليله

الدكتوره : خليه يخش ، هو أنتي خايفه تأوليله وإلا ايه

هند : اي ..................

راشد بعد ما بلغته الدكتوره قام بإجراءات دخولها لثاني يوم الصبح

وهند اتصلت على امها تبلغها 

البارت السادس
----------------



خالد بالشركة >> كان حاط ايده على رأسه مو مركز بالأوراق اللي جدامه من ملج قبل شهر واهو يفكر متى أمه بتقوله يطلق واشلون موقفه مع ابوه وشنو راح يكون عذره ؟ محتار ومتعذب !!! رن تلفونه >> جاسم يتصل بك

خالد : هلا جاسم

جاسم : هلا خالد وينك ؟


خالد : يعني هالحجزه وين اكون غير بالشركة

جاسم : يالحبيب قاعد بحلال ابوك تدش وتطلع على كيفك مو مثلى طاقلي كرت

خالد : والله انت اللي متعب حالك وتشتغل بوزارة طايح حظها ، اطلع واشتغل بالقطاع الخاص .

جاسم : ما لي خلق كراف ، خلني جذي شاي وقهوه وسوالف ومعامله وحده بالشهر ننجزها

خالد : والله حاله ، عزالله مشى شغل الوزارة من وراك

جاسم : اقول اخلص تعال معاي ستاربكس البدع

خالد : تدري ضايق خلقي ما ادري اشفيني بمرك وبعدين ارد للشركة

====================

ريم وخطيبها >> أسامه يتصل بك

ريم : أهلين هلا حبيبي

أسامه : هلا ، يا قلبي .............. ترا مليت متى بتحددون الملجه والعرس

ريم : واي أسامه اشفيك انا للحين اجهز وبعدين قايلتك بشهر سبعه بسافر مع امي بييب بدلة العرس من ايطاليا .

اسامه : زين وبعد ما توصل البدله شنو راح يصير

ريم : تقدر تحدد العرس بشهر عشره يناسبك

اسامه : زين نطقتي اللحين بتصل على امي تحجز كل شي ملييييييييييييت

ريم : هههههـــــــ ، خلاص جهزوا كل شي بس هاااااا اتصلوا على أمي وأسألوها أخاف لها رأي ثاني

اسامه : لالالالالالالالالالالا قلتي شهر عشره يعني عشره . يا لله باي بسوي اتصالاتي

=========================================

طلال( ولد أبو راشد ) بالكوت مع صديقه جمال >> جمال أخو جاسم رفيج خالد .

طلال : هلا جمال

جمال : هلا طلال ......... الله اش هالقعده الحلوه نوافير وكافيهات ، ما هقيت مجمع الكوت بهالحلا

طلال : اي اشعبالك ، هذا الكوت

جمال : اقول طلال أنت خالد بن حمد يصير ولد عمك

طلال : اي يا ذكي ما تشوف الاسم متشابهه

جمال : انا اشدراني ...... ما ادقق على الاسامي ... وفوق هذا اكثر من مره أي اتغدى عندكم بالديوانية ما عمري واجهته .

طلال : إي اهو لاهي بالشركة ويسافر علشان الشغل واجد

جمال : زين اهو ملج على بنت عمك وإلا اختك

طلال : لا اختي ........... تبي شي

جمال : لا يا حمش ما بغيت شي .... بس ان شاء الله عن قريب انبارك لك بالعرس

طلال : ان شاء الله ، وانت بعد شد حيلك واخطب .

====================

أم خالد ببيت أخوها تخطط لطلاق خالد >> بشاي الضحي قاعده ام خالد ومرت اخوها ام اسامه يشربون قهوه فرنسية

ام خالد : واي يا سبيجه مت من القهر اشلون لبقوا السالفه وورطوا حمد بسالفة زواج خالد من بنتهم بس والله ماني مخليتهم يتهنون فيه ..... والله لطلقها واخليهم يتفشلون .

ام اسامه : الله يهداج يا نوال ، يمكن البنت زينه وسنعه واخلاقها عاليه ويتقبلها خالد

ام خالد : ابد لو شنو تكون ، ما راح اخليها على ذمته اطلقها اطلقها

ام اسامه : كيفج ولدج وانت حره فيه

ام خالد : اقول سبيجه ، اذا تعرفين بنت وتكون جميله ومن عائله زينه قوليلي عليها

ام اسامه : هوهو ليش من له تبينها

ام خالد : لخالد طبعا

ام اسامه : الولد املج اشلون بتزوجينه ؟

ام خالد : انتي ما عليج ، دوري لي البنت بالمواصفات اللي قلتها وخلي الباجي علي .

ام اسامه >> اسامه يتصل بك : بلغ اسامه امه عن موعد الملجه والعرس وقالها قولي لعمتي ام خالد ، وطبعا تغيرت السالفه من خالد لي ريم واسامه

البــارت السابع
--------------

ستار بكس البدع

خالد : بمشي تأمر على شي

جاسم : اقعد لا تروح ، لين توصل غدير

خالد : وأنا اشغتل عندك خلاص بمشي شربت قهوتي وسولفت معاك يالله باي

جاسم : زين انطر شوي كاهي على وصول توها دازه مسج ، ما احب اقعد بروحي

خالد : يالله وهاذي قعده لين يوصل البدي قادر خو أنت تخاف تقعد بروحك

جاسم :ههاااااا قول اللي تبي بس اقعد

============================

الجامعة : فترة اختبارات الفاينل

بعد ما قدموا الاختبار أماني ونوره مروا كافتيريا كلية الاداب يشوفون غدير لأنه مرام اتصلت على أماني واطلبت منها توصل غدير معاها لأنها ما عندها سيارة

غدير : هلا أماني هلا نوره

أماني + نوره : هلا والله

نوره : اشلون الاختبار معاج بشري

غدير : واي حدي خايفة تدرين آخر كورس وملييييييييت من الجامعه ابي اشتغل

نوره : ان شاء الله تتخرجين وبإمتياز

غدير : اتخرج وبس مابي أي شي خلالالالاص أقول للجامعه عافج الخاطر

أماني : والله ما عندج سالفه أحلى أيامنا نقضيها بالجامعه

غدير : أي هذا لأنج أنتي ونوره توكم سنه ثانيه .......... أقول أماني قالتج مرام ابي احد يوصلني

أماني : اي اتصلت علي ، ما عندي مانع بس أهم شي السواق يرضى

غدير : هااااا وليش ما رضى سايقكم

أماني : الله يسلمج اليوم سايقي نوره

أماني + ونوره : هههههههـــــــــــ

نوره : أوصلج يا غلا ، أنتي آمريني بس وأوديج المكان اللي تبين

غدير : وي فشله .... أنا زوجي الله يهداه وصلني للجامعه وقالي خلي أي وحده من صديقاتج توصلج لستار بكس البدع ............ الأخ مواعد رفيجه خالد هناك وماله خلق يمرني يقول انتي مريني وبعدين نرد البيت مع بعض .

نوره : افا عليج ما طلبتي شي ..... أوصل اماني بيتهم باليرموك وبعدين أوصلج ستاربكس .

غدير : أخاف مو طريجج

نوره : لا يا قلبي طريجي ......... أنا ساكنه بمنطقة سلوى

غدير : اشوه زين

أماني { اقرصت نوره } : يالله نمشي ما نبي نتأخر

وصلت نوره أماني لبيتهم وكملت طريجها للبدع :

غدير : واي نوره اللحين ريلي قاعد مع رفيجه خالد بن حمد عرفتيه ريل صديقة اماني نوره فهد .

نوره : أي

غدير : إن شاء الله يكون موجود هناك ........... واييييي نوره شوفيه اشلون يزوغ مو حرام تأخذه وحده قصير وبطه مثل بنت عمه نوره

نوره : هذا قسمته ونصيبه وكل واحد يأخذ نصيبه بهالدنيا

غدير : اي والله صاجه >>> ومدت إيدها وافتحت الراديو وإلا أغنية عبدالمجيد عبدالله :

لأن بطلتك هيبه كما هيبة ملك
أنا في حضرت ما أملك إلا ارتبك
كل ما تقترب ألهث كأني قد قطعت أميال
لا ناظرتني اهدا و حالي يستقر بالحال
حضورك سيدي طاغي ،و هو يطغي علي
انا من هولت الموقف {خطر يغمي علي
تعزفني بهمساتو كلام اعذب من الانغام
تاخذني من الواقع الى اخر مدى الاحلام
تودعني و تتركني ،وانا بحالت ذهول"
تهرب صورتك مني مع الطيف العجول
استنجد بـ’اوصافك و افشل غالب الاحيان
تخيل اني ما اذكر عيونك ايش من الالوان
وصلت نوره لكافيهات البدع واسفطت سيارتها واهي تغني مع غدير الأغنية وقالت لها : بنزل معاج لازم أوصل البضاعه لراعيها يداً بيد
غدير + نوره : هههههههههـــــــــــ

مشت نوره يم غدير وبعد ما تعدوا مواقف السيارات وبدأت تقرب من طاولات ستاربكس وأدخلوا البوابة وبعدها نوره ارفعت نظارتها الشمسية ودقات قلبها تزيد وتفكر
[[يا ترى للحين قاعد مع صاحبه جاسم وإلا راح ، أول ما أشوفه راح أعرفه ]]

وأهي رافعه رأسها شافت شاب وقف من طاحت عيونه بعيونها وحست بيدها تعرق وقلبها يرجف وشفايفها تنفض >> وإلا
غدير تقول : نوره ... نوره شوفي هذا خالد بن حمد شوفيه واقف يم زوجي .

نوره : هاااااااااااااا هذا خالد

غدير : اي شفتي اشلون يزوغ ، صج تنطبق عليه الأغنية لطلته هييييييييبه

قربوا غدير ونوره منهم : السلام عليكم

ردوا جاسم وخالد : وعليكم السلام

غدير >> لفت على نوره : خلاص نوره مشكوره يا قلبي وصلتيني لريلي

والتفت على جاسم : هاااا وصلت سليم صاغ

جاسم : أي حمدلله

نوره : يالله غدير مع السلامه

خالد : دام اوصلت المره وأنا بعد مع السلامه

اطلعوا كلهم من بوابة ستاربكس وإلبست نوره نظارتها ، جاسم وغدير مشوا للجهه الثانية لمواقف السيارات علشان يروحون بيتهم ، أما نوره ردت لسيارتها تمشى وفي أحد يمشى يمها أمبيه هذا ليش يمشي يمي بوصل السياره وأهو قريب مني أشيبي مني أمبييييييييييه يا قلبي وصلت نوره لسيارتها وخالد يمشي معاها وقريب منها ما تحملت وقفت عند دبة سيارتها ولفت عليه

نوره : نعم ليش لاحقني

خالد : أنا لاحقج ليش ؟؟ أنتي اللي لاحقتني

نوره : نعم نعم ، اشلون انا لاحقتك وانا واقفه يم سيارتي >> واشرت على سيارتها الـ bmw

خالد >>طالعها من فوق لي تحت ولبس نظارته الشمسية: وأنا هاذي سيارتي >> واشر على سيارته الـ البورش اللي نوره صافطه يمها

نوره >> توهقت بس ماراح اتخليه : تعال انت اشلون تقول عني اني لاحقتك

خالد : انتي اللي بديتي

نوره : لا انت قلت اني لاحقتك وهذا معناته انه نيتك شينه فيني صح

خالد : هااا وانتي بعد

نوره : خلاص صار خير اعتذر لأنك شكيت بنيتي

خالد >> ابتسم : اعتذر واانتي بعد تعتذرين لأنج بعد شكيتي فيني

نوره : زين انت اعتذر

خالد : آسف >>> طبعا واهو يصر على اسنانه

نوره : اوكي باي >>> واضغطت على كنترول سيارتها وافتحت الباب واركبت

خالد >> من شافها سوت جذي راح صوب الباب اللي يم السايق ويم باب سيارته وطق على جام السياره

نوره >> آهــ يا ربي شسوي ..... افتحت الجام : نعم

خالد : ما اعتذرتي

نوره : تصدق حاولت اقولها بس ما قدرت ما ادري ليش

خالد >> طلع كرت من جيبه وحطه على كرسي السياره : اذا ما تقدرين تقولينها اكتبيها ودزيها مسج
وبسرعه ركب السيارة وشغلها وشخط جدامها قبل لا تفكر وتقطع الكرت جدامه ، من شافها تمشي مع غدير وقف بسرعه حس شي بقلبه يقول انه يعرفها من زمان شي فيها مميز ما يدري شنو ، واتصل على جاسم >> خالد يتصل بك

جاسم : هلا خالد

خالد : اللحين اللحين تسأل مرتك عن صديقتها اسمها بالكامل كل شي عنها بسرعه خلصني

جاسم : ليش ؟؟؟

خالد : اقولك اسألها !!!

جاسم : غدير شسم البنت اللي وصلتج ؟

غدير : نوره خليفه ......... بس نسيت باجي اسمها

جاسم : سمعت ........... وبعد وين تدرس وبأي سنه

غدير : معاي بالجامعه بس بعدها سنه ثانيه أي وساكنه منطقة سلوى .

نوره >> بعد ما تحركت من مكانها بالمواقف منبهره معقوله يا خالد انت سهل إلي هالدرجه اي بنت تشوفها تعطيها رقمك ، بس احسن كنت متوقعه اني بتعب معاك سهلت على الامر مسكت تلفونها واتصلت على >> نوره يتصل بك


أماني : هلا والله بهالصوت

نوره : أماني أماني أنا بغني طاير من الفرحه طاير .... صدته بسهاله

أماني : هاااااااااااا نوره قولي يالله بسرعه بسرعه شاللي صار وبالتفصيل

نوره >> وكانت تسوق السيارة وادخلت بمنطقة سلوى شارع سلوى علشان تضيع خالد اذا كان لاحقها وعلى طول الاشارة تحت الجسر يسار والخط السريع رايحه للرقة وكانت تسولف وتقول لأماني اللي صار كله

اماني : معقوله نوره صج والله ما اصدق اشلون بهالسهاله

نوره : ما ادري بس والله هذا اللي صار .... ابي منج خدمة بليييييييز أماني

اماني : امري يا قلبي

نوره : ابي خط ايزي بأسم هندي

اماني : هههــــــــــ ليش

نوره : اماني اشفيج تبيني اكلمه بتلفوني واهو مسجل باسم ابوي ؟

اماني : اهاااااااااااا اللحين فهمت ...... اوكي باجر ما عندنا اختبار تعالي معاي نفطر بمرينا مول

نوره : ليش ؟؟

اماني : نفطر بمطعم بمرينا مول وبعدين نروح مجمع منيرة فوق بالدور الثاني محلات تلفونات انا اتعامل مع واحد يعطيني خط ............. اوكي

نوره : اوكي .......... الوعد الساعه 9.30
البارت الثامن
--------------



ثاني يوم الساعه 9.30 صباحا – مطعم living room مرينا مول ( نوره وأماني ما كان عندهم اختبار بهاليوم ) وكانوا قاعدين يتفطرون بالمطعم

أماني : نوره ..... بعد ما تشترين الخط ....شنو ناويه عليه

نوره : اتعرف عليه طبعا

أماني : ليش ؟؟ شنو تبين منه ؟

نوره : اماني اشفيج .... ابي اتعرف عليه ومع الوقت لابد بيقولي عن سالفه زواجه وأبي اعرف منه اهو الصج ما أبي اظلمه من حجي رفيجه علشان اذا تصرفت ما أكون ندمانه .

اماني : وشنو تقصدين بالتصرف

نوره : ارد له المهر واطلب الطلاق وأقول لأبوي وأمي السالفه علشان افشله وافضح امه

اماني : واي نوره واشلون بتقولين لأمج وابوك انج تكلمينه واهو اللي قالج

نوره : هااااااااا ما ادري .... اماني خليها بوقتها اشوف لي حيله

أماني : ديري بالج يا نوره لا ينقلب السحر على الساحر

نوره : اقول متى بنروح ناخذ الخط وبعد بشتري تلفون ثاني غير اللي عندي .

أماني : نطري شوي بس تصير الساعه 10.15 نروح

بعدها قامت نوره واماني واطلعوا بره مجمع مرينا مول واخطروا الشارع وراحوا مجمع منيره الدور الثاني وفي محل الهواتف >>

أماني : هلا أمير اشلونك

أمير : تمام انتي اشلونج

أماني : الحمدلله ..... اقول امير ابي خط بأسم هندي

أمير : ليش ... حطي الخط بأسمج

أماني : لا انا ابيه ضروري ومو بأسمي

أمير : خلاص انا اعطيج خط بس مو بأسم هندي بأسمي

أماني : يعني مكحلها أنت باكستاني

نوره : بعد أبي تلفون نوكيا

شرت نوره الخط والتلفون وشغلته وبسرعه دزت مسج

{ تصدق حاولت اكتب الكلمه بس ما قدرت لأني متأكده إنك لاحقني }



خالد بهالحزه كان بمحل الاجهزة الكهربائية اللي تابع لشركتهم اللي بالسالمية يتكلم مع مدير المحل حسام :

حسام : استاذ خالد .... نحنا بدنا نغير من ديكور المحل ... انت بتعرف هيدا اقدم محل للشركة وكتير الارفف صارت مهتريه .

خالد : اي حسام .... انا كلمت شركة ديكور واليوم بيمرك المهندس مدحت علشان يشوف المحل ويأخذ القياسات وهذا رقمه علشان تتصل عليه وتنسق معاه الشغل .>> طلع خالد تلفونه علشان ينقل حسام الرقم وشاف جايله مسج فتحه ما عرف الرقم لكن عرف صاحبته . .... بسرعه عطى الرقم حسام واستأذن منه وراح السيارة يفكر يرد بمسج او يتصل .

حرك سيارته متجه لمجمع مرينا مول مواعد صديقه الدكتور احمد بستار بكس >> بسرعه سفط السياره بمواقف مرينا ونزل ركض لستار بكس لأنه احمد حرق تلفونه بالاتصال

خالد : هلا والله احمد اشفيك جم اتصال

أحمد : وعليكم السلام يا أخي تأخرت .... وتدري اليوم ما عندي دوام وقلت بقعد معاك على راحتي واسولف معاك خبري فيك من زمان وحضرتك تتغلي على ما وصلت .

خالد : كاني دخلت المجمع وينك

احمد : ويني يعني ... بستار بكس قاعد قبال محل H&M

وصل خالد لأحمد وسلموا على بعض واقعدوا يسولفون وقام أحمد علشان يطلب ، كانت نوره وأماني توهم رادين من مجمع منيرة وداشين مجمع مرينا بيمرون محل جس guess وأول ما صاروا قريب من محل H&M لمحها خالد >>> وبسرعه
الانتقام يتصل بك

نوره : أماني .... أماني شوفي خالد يتصل

أماني : ردي عليه مو هذا اللي تبينه ؟

نوره >> خذت نفس عميييييييييييق يا ربي والله اول مره اكلم شاب ..... بس شيلي هالفكره هذا زوجج : آلـــــــــو

خالد : هلا والله .... تدرين انا اللحين اللي متأكد انج انتي اللي تلحقيني

نوره : أنا ليش علشان دزيت مسج

خالد : لا لأنج تشوفيني وين اروح وتلحقيني ...... وإلا ليش يايه مرينا

نوره >> وقفت منبهره : وين ؟

خالد : قبالج بستاربكس

نوره >> شافته : ممممممم انت من متى أهني .

خالد : صار لي 10 دقايق من وصلت ليش ؟

نوره : لأني أنا من الساعه 9.30 بالمجمع ههههه طلعت انت اللي لاحقني يالله تأسف مره ثانيه

خالد : اتاسف ليش لا ........ بس لا تحرميني من سماع صوتج مره ثانيه

نوره : .............. عضت علي شفايفها واهي تطالعه

خالد : آآآآسف ......... راضيه .

نوره : اوكي راضيه

بهالحظه وصل أحمد لطاولة خالد وحط القهوه وشاف من بعيد أماني بنت خالته >> وتذكر أمس كانت أمه مشاورته ليش ما يخطبها واهي بنت خالته ، أماني عمرها 19 سنه ، وطولها 165 سم ، وجسمها روعه وكانت بيضه تميل للصفار وتتميز بدورة وجها وحلوه :

أحمد >> هد خالد وراح لأماني : أماني أماني


أماني : هلا أحمد اشلونك

أحمد : هلا أماني انتي اشلونج

أماني : الحمد لله طيبه

أحمد >> توهق البطل ما يدري شنو يقول بس امبحلق عيونه

خالد اول ما شاف أحمد متجه لنوره ورفيجتها خاف شالسالفه ؟؟ أحمد من الصدمه التفت لخالد : خالد خير

خالد : انت اشفيك

أحمد : لا ابد بس اسلم على بنت خالتي ........ يالله اماني مع السلامه وسلمي على خالتي

أماني : الله يسلمك يوصل ان شاء الله .

نوره لأماني شفتي اللي مع ولد خالتج هذاااااااااا خالد

أماني : حلفي >>> أماني ونوره كملوا طريجهم وسوالفهم ، وأحمد وخالد ردوا لطاولتهم

أحمد : خالد قولي شخبارك ومتى العرس ان شاء الله يا أخي تزوج علشان تشجعنا نتزوج عقبك

خالد : الله يخليك أحمد لا تيب طاري العرس

أحمد : عسى ما شر

خالد : أبد ما شر ، مأجل العرس بس .

أحمد : زين قولي روتينك يا حلو عقب ما مسكت الشركة

خالد : من الصبح إلى الساعه 3.30 بالشركة وأريح بالبيت ساعه وعقبها للنادي والليل أقزره مع جاسم وإلا بديوانية خالي ابو اسامه ..... مرنا أحمد

أحمد : والله يا خالد الدوام مأخذ كل شغلي تدري دكتور ، بس بأحاول ودي أشوف جاسم خبري فيه من زمان .

خالد : عاد والله يا الشغل بس قاعد تشلع بضروس الاوادم

أحمد : هذا انت المثقف نظرتك لي جذي المتخلفين شنو يقولون

خالد : هههههههــــــــــــــ اتغشمر

=========================



المسااااااااااء بغرفة نورة >> قاعده ورا المكتب تدرس .


تلفونها الثاني يرن >> الانتقام يتصل بك

نوره >> لازم نفس عميييييييق بالاول : ألوووووو

خالد : ....................

وبدأت المكالمات بين خالد ونوره ، كانت نوره صادقه بكل كلمه قالتها لخالد آمالها أحلامها روتينها اليومي شنو تحب وتكره وشنو تقرأ وتشوف من الافلام وتسمع كل شي نوره صادقه فيه ألا ........... أهلها صورت لخالد بيت خالها خليفه بن عبدالله انه أهو بيتها .
وخالد ما خش شي عن نوره كل شي تكلم عنه ما عدي سالفة ملجته


البارت التاسع
------------------


اتصلت أم راشد على أم خالد >>>

ام راشد : السلام عليكم ام خالد

ام خالد >> بنفس : وعليكم السلام ام راشد

ام راشد : ام خالد اعزمج على اطلوعت جنتي مرت راشد من النفاس يوم الخميس ان شاء اهلب .

ام خالد : امممم حمد لهل على سلامتها ، شنو يابت

ام راشد >> الحمدلهط والشكر هذا وانا متصله عليها ومبشرتها : الحمد لله جابت توم بنت وولد

ام خالد : اي مبروك ما ياكم ، بس واه.. يا ام راشد اعذريني ما اقدر اي عندي استقبال من اهلي

ام راشد : عذرج معاك يا ام خالد ............. مع السلامه

ام خالد : مع السلامه

===========

الخميس : عزيمة طلوعت هند من النفاس وردتها من بيت اهلها لبيت حولتها ، كانت العزيمه كبيرة لأنهم أول عيال راشد ( توأم فهد ونوره )

بغرفة نوره العصر بعد ما أخذت شاور وصلت الكوافيره اللي مواعدتها اهي ومرت اخوها فايز تهاني ، ما كان لها خلق تطلع للصالون وخاصه انها تحط مكياجها بنفسها فما يحتاج تروح علشان تسوي شعرها >> طقت الباب الخادمه

نوره : نعم

الخادمه : هاذي كافيره يجي

نوره >> افتحت الباب : كافيره عاد ...... هلا سوسن تعالي

سوسن : اهلين كيفك نوره ان شاء الله تكوني منيحه

نوره : منيحه يا قلبي

سوسن : شو بدك اعمل الك بالاول الماكياج او الشعر

نوره : لا أنا اليوم بس شعري وتهاني شعرها ومكياجها

سوسن : اي وينا تهاني

نوره : بالاول خلص شعري وبعدين اطلعج شقة تهاني فوق

سوسن : اوكي شو بدك اعمل بشعرك

نوره : استشوار عادي وارفعي لي من فوق بف

سوسن : اوكي

تهاني >> تطق على الباب وتدخل : وصلت سوسن

سوسن : اهلين مدام تهاني

تهاني : هلا سوسن ، نوره اذا اخلصت سوسن منج خليها تطلع عندي فوق

نوره : اوكي انا توني قايله لها

تهاني : نوره ............. ما حددوا عرسج ؟

نوره >> حست بنغزه بقلبها : لا بعد ما قالوا شي بس الاكيد بعد رمضان تدرين اغلب الناس مسافره بهالوقت بعد عطلة الصيف

تهاني : زين تبي تجي مرت خالي حمد العزيمه

نوره : ما ادري امي اتصلت عليها واعزمتها بس هذا اللي اعرفه >> طبعا نوره قالت لها امها ان مرت عمها اعتذرت

تهاني : زين انا صاعده شقتي باي


نوره : باي

المساء : كانت صالة الاستقبال ببيت ابو فهد مزحومه بالناس اللي اعزموهم بسلامة هند وطلعتها من النفاس وكان اغلب الحريم يسألون عن زوجة حمد ام خالد وليش ما جت العزيمه واهي اللحين صارت نسيبتهم ؟؟ هالشي حز بخاطر نوره >>> وصممت انها تنهي الزواجه بسرعه


==============

الساعه 12 بالليل نوره ردت لغرفتها واهي تعبانه يالله خذت لها شاور علشان تريح جسمها من بعد تعب العزيمه ، طرى على بالها خااااااااالد >> وراحت شافت تلفونها الخاص بخالد وكانت حاطته على الصامت إلا .............. 20 مكالمه مس كول وبسرعه اتصلت على خالد >> نوره يتصل بك وبسرعه رد

نوره : هلا خالد

خالد : وينج صارلي ثلاث ساعات اتصل عليج ولا تردين

نوره : خالد اشفيك اسم اهاع عليك ......... انا قايله لك عندي استقبال

نوره : اول شي التلفون كان كان الصامت وبعدين مو لازم اكلمك كل يوم

خالد : شنو ؟ شنو مو لازم ؟ ................. نوره تدرين انتي شنو بالنسبه لي اللحين

نوره : لا انت ما قلت

خالد : نوره واه م قمت ما اقدر انام إلا لما اسمع صوتج ، صورتج ما تفارقني ، ليش لما اتذكرج احس بنغزه بقلبي انتي شنو مسويه فيني

نوره : ما سويت شي هذا احساسك انت

خالد : تدرين ............ احبج

نوره : بسرعه جذي احنا ما صار لنا شهر نعرف بعض

خالد : نوره انا جاد بعلاقتي معاج ............ ما هي سوالف ليل

نوره : اكيد خالد

خالد : اكيد

نوره : زين ليش خاش عني انك مالج على بنت عمك ؟

خالد >>> سكت شوي : انا ادري ان غدير زوجة جاسم رفيجتج واهي اللي قالت لج ان مالج

نوره : كنت اتمناها تطلع منك .............. مو غدير اللي تقولي

خالد : صدقيني يا نوره تراها مجرد حبر على ورق وراح اطلقها

نوره : ليش اهي شنو سوتلك

خالد : انا انجبرت عليها ما ابيها ، علشان ابوي بس ملجت عليها وراح اطلقها عن قريب صدقيني نوره ما اقدر اظلم بنت عمي معاي وانا ما ابيها ، وأمي بعد ما تبيها بالمره

نوره : انت لما شفتها ليش ما قلت لأبوك انك ما تبيها

خالد : انا ما شفتها ولا أبي اشوفها

نوره : يمكن اذا شفتها تغير رأيك

خالد : خلاص يا نوره انتي اللي بالقلب اللحين وبنت عمي بطلقها والله يرزقها

نوره : شسمها بنت عمك ؟

خالد : هههههه شفتي الصدق بنت عمي نوره وحبيبة قلبي نوره

نوره >> اضحكت مجامله واهي تحترق من الداخل

خالد : نوره مشاق اشوفج

نوره : ممممممممممم انا بعد ولهانه على شوفتك

خالد : اشرايج باجر

نوره : لا تحلم

خالد : ليش ؟

نوره : حبيبي

خالد : آآآخخخخخخخخخ قوليها بعد مره ثانيه

نوره >> حست الكلمة اطلعت منها عفويه : ...........

خالد : ليش ساكته قوليها تكفين ابي اسمعها مره ثانيه

نوره : حـ حـ حبيبي

خالد : آآآآهــــــ حياتي بشوفج مشتاااااق

نوره : خالد ...صحيح اني اسوق سياره بس هذا ما يعني اني اطلع على كيفي السياره بس للجامعه ، واذا بطلع اي مشوار مع امي او وحده من حريم اخواني بالسايق

خالد : يعني شنو ؟ انتي اللحين بإجازة الصيف ما اقدر اشوفج بالمره

نوره : لا تقدر ، يوم الاحد يبدأ الكورس الصيفي ، وأنا استأذنت من أمي أروح سوق شرق بعد ما اطلع من الجامعه

خالد : ليش اشعندج بشرق ؟

نوره : بمر دبنهامز بأخذ عطر

وتموا سهرانين لي الفجر

==============

يوم السبت بعد المغرب بيت أماني صديقة نوره زارت أم احمد أختها أم يعقوب

ام يعقوب : هلا واهطت ، اليوم مارتني اشعندج

ام احمد : ما عندي الا الأخبار اللي تفرح

ام يعقوب : خير اللهم اجعله خيراً

ام احمد : شوفي عاد يا أختي أنا يايه وطالبتج ما ترديني

ام يعقوب : بشنو تأمرين

ام احمد : أنا يايه اخطب أماني لولدي احمد

ام يعقوب : صج واه ش ، وانا موافقه خلاص على بركة الله

ام احمد : اشفيج وافقتي على طول وين رأي البنت وابوها

ام يعقوب : ابوها ياقلبي يعز احمد ولا يمكن يرده ،واماني ما عليج منها بتوافق

ام احمد : لا واهقم يا أختي ، ما تغصبين اماني حلفتج بالله ، اخذي رأيها وشاوريها

ام يعقوب : ان شاء اهوأ موافقه ، وين بتلقى مثل احمد

وتمواااااااااااااااا يسوووولفووووووووووون

البــارت العاشر
--------------




صباح يوم الأحد : من الصبح وصل مسج لنوره { ناطرج على نار ، والوعد الساعه 11.30 }

نوره تمغطت وأهي بفراشها تتذكر كل كلمه قالها لها خالد ، وقلبها محتار اللي تحس فيه حب أو نصر بالأنتقام حاااااااااااااااير يا قلبي حاااااااااير ، وبسرعه قامت وأخذت شور وحطت كريم حمايه وماسكرا وكحل خفيف وقلوس وطلعت جينز مع قميص أبيض طويل والبست عليه أكسسوار من ألدو وطلعت جنطتها الغوتشي مع شحاطته، وأنزلت على طول ومرت صالة المعيشة


نوره : السلام عليكم

ام راشد وطلال : وعليكم السلام

طلال : على وين ان شاء الله ؟

نوره : اليوم أول دوام الكورس الصيفي

طلال : جم الساعه محاضرتج ؟

نوره : من الساعه 9.30 إلى الساعه 11.00 , وأنت ليش مو مداوم

طلال : اليوم تبدي إجازتي ، وبسافر العمره مع ربعي بالسيارة تبين ادعيلج

نوره : اي والله يا طلال دعوه أبيها من قلب ، ان الله يسر أموري كلها وأنجح ويصير اللي بالي مثل ما أبي

طلال : بالله شنو اللي ببالج

نوره >>> توهقت : يعني شنو كل شي أبيه الله يحققه لي مهما كان هذا قصدي

طلال : زين بدعيلج بس ترا مو بلاش

نوره : استغفر الله دعوه بفلوس هونت ما أبيها

طلال : هههههههــــــ بعد طلباتج اشكثر اشلون اتذكرها

نوره : أنت بس قول يا رب حقق لنوره كل أمانيها .

أم راشد : متى بتمشي ؟

طلال : انطر ربعي اللحين بيمروني ، سلمت على الوالد قبل لا يطلع وراشد وفايز اتصلت عليهم .

نوره >> بعد ما شربت القهوه العربيه والتمر قامت حبت أخوها : يالله مع السلامه انا ماشيه بروح الجامعه وأنت تقبل الله طاعتك لا تنسى الدعاء .

أم راشد : الله يحفظج ، ديري يالج بالطريج .

============================

أماني ونوره بالجامعه مأخذين مع بعض نفس المادة بالكورس الصيفي

أماني : هلا نوره ، وييييييييييييه الويه ينور

نوره : عيونج الحلوه يا قلبي

أماني : لالالالالالالا أنا اعرفج مبين عليج شي

نوره : أمشي حر خلينا نروح قاعة المحاضرة وأقولج

أماني : نوره من صجج لا تتهورين قلنا تلفون علشان تعرفين بنفسج السالفه وما تبين تظلمينه بس شنو سالفة المواعد

نوره : ما ادري ؟ لا تسأليني

أماني : نوره عطيني الخط وخلاص بجذي تنتهي السالفه وأطلبي الطلاق قبل لا أهو يطلقج مو هذا اللي تبينه ؟ أو اعترفيله وشوفي شنو موقفه منج .

نوره : لا ، بعد ما أنتهت السالفه ، أبيه يعرفني عدل علشان يندم على الكلام اللي قاله عني . أبي أعرفه منو نوره بنت عمه فهد ........... مو البدويه اللي أمه عطته فكره مهي زينه عني وأني ما أناسبه لأنه حياتي تختلف عن حياته ، لالا يا أماني إحنا صج اصلنا بدو بس متحضرين من زمان ندرس ونسوق ونشتغل ونلبس الغالي والماركات ونسافر وعقلنا متفتح ............ محنا متحجرين .

أماني : يا خوفي يا نوره باجر تندمين

نوره >> عضت على شفايفها : .........................والفكر بعيد مع هالقلب اللي كل ما فكر بخالد حست بنغزه .

أماني : نوره ......... سكتي ما قلتج على آخر أخباري

نوره : شنهي آخر أخبارج

أماني : انخطبت ........................................

وبعدها دخل الدكتور للقاعه ..............

============================


ســـــــــــوق شــــــــــرق: عند بوابة دبنهامز كان خالد قاعد بالكراسي اللي تحت الدرج المتحرك ينطر

نوره ............. فز قلبه اول ما شافها داخله من البوابه وشق الابتسامه . مشت نوره إقباله وشافته وعينها بعينه ، قام ومشى يمها وادخلوا محل دبنهامز


خالد : هلا حياتي ، منوره يا نوره

نوره : هلا خالد ، تعال صوب هالعطور أبي أشوف العطور .

خالد : بلحقج وين ما تروحين من غير ما تقولين

نوره >> ابتسمت له : شم هالعطر ، كارتير غرامي أعشقه كل مره أخذه

خالد : اي اكثر تعشقين أنا وإلا العطر

نوره >>> قلب وجها احمره : تعال بأخذلك العطر الرجالي منه ابيك تستعمله

خالد : دامج تحبينه بأحبه معاج

نوره>> لفت على البياعه : العطر الرجالي ابي منه اثنين والنسائي واحد

خالد : ليش اثنين

نوره : واحد لك والثاني لي برش منه كل يوم على المخده علشان اذا اتصلت اسمع صوتك واشم عطرك

خالد : دايم جذي انا بعد ابي من عطرج أبي اشم ريحتج ، معنج دايم معاي بكل مكان >> ولف على البياعه وقالها : العطر النسائي اثنين

حاسب خالد قبل لا نوره تقرب من الكاشير ، وأصعدوا الدور الثاني لدبنهامز صوب ستاربكس وأقعدوا يسولفون وبعدها استأذنت نوره علشان ما تتأخر والوعد بالتلفون بالليل .


================


علاقة خالد بنوره تطورت بشكل سريع ، وكانت محلفه خالد أنه ما يعلم أحد بعلاقتهم أقنعته علشان محد يحسدهم أو يوصل الحجي لأهلها ، بآخر شهر سبعه سافرت ام خالد وريم ودلال وأبو خالد ايطاليا اسبوعين يتشرون لجهاز ريم وخاصه انهم حددوا زواجها بآخر شهر عشره اكتوبر . وردوا بمنتصف شهر ثمانيه اغسطس .


أعلنت خطبة أماني لولد خالتها الدكتور أحمد بشكل رسمي وأتفقوا أن الملجه ثالث ايام عيد الفطر .
البارت الحادي عشر ( 11 )
-----------------------------



المساء بأول شهر ثمانيه - بيت محمد ( أبو صالح ) : بصالة المعيشة : أم صالح وأبو صالح ومها

سعد : السلام عليكم

أم صالح وأبو صالح ومها : وعليكم السلام

سعد > حب رأس أمه وخشم أبوه : أشوه ما نمتوا بغيتكم بسالفه

أم صالح : خير يأمك ، ان شاء الله قررت تعرس

أبو صالح : أي والله يا سعد ما بقى إلا انت ومها

سعد : لاحق على العرس ، بس مو هاذي سالفتي ، الدفاع حاطه دورة للضباط مدتها ثلاث اشهر بالرياض وأنا قدمت عليها

أم صالح : ليش وأنا أمك، ثلاث تشهر ما نشوفك ، مو لازم تأخذها اذا مهي اجباري

سعد : أي يمه مهي اجباري بس تساعدني بالترقيات وفيها مكافآت زينه

أم صالح : وأنت عليك اقصور بالفلوس ، الحمدلله خير ابوك واجد ومعاشك قوي

أبو صالح : خلي الولد يروح يشوف مستقبله ودورات الدفاع تفيده بشغله باجر نشوف مركزه عالي ان شاء الله .

سعد : اي والله يمه موب ناقصتني فلوس ، أبي الدورة علشان تنفعني باجر بشغلي

أم صالح : يمك مده طويله ثلاث تشهر

مها : بتروح الرياض ، الله وناسه خلاص بنزورك أنا وأمي وابوي ، ودي اشوف الفيصلية

سعد : لا والله هذا اللي يهمج ، الدورة بتكون بمعسكر داخلي وما نقدر نطلع منه .

أبو صالح : متى ان شاء الله سفرتكم

سعد : والله يا يبه الأسبوع الجاي بندخل معسكر الجيوان تدريب مدة اسبوع عقبها بنطلع أربع ساعات نسلم عليكم ونسافر للرياض .

مساعد : السلام عليكم >> ودنق على امه وحب رأسها ورأس ابوه

الكل: وعليكم السلام

سعد >>> قال لمساعد عن الدورة

مساعد : أي والله حتى إحنا بالوحدة وصلتنا نشرة الترشيح للدورة بس أهي بالأختيار مو إجباريه ، ليش بتروح

سعد : بتفيدني بشغلي

مساعد : بس هذا اللي خلاك تروح ؟؟

سعد : أي ما في سبب ثاني ، يالله أنا تعبان وبنام باجر عندي مناوبة ، السلام عليكم

الكل .......... : السلام عليكم

================

أول يوم من شهر رمضان : 30/ 8 / 2008 يوم الاثنين : من عادة عيال أبومحمد إن أول يوم رمضان يكون أول تجمعهم بديوانية أبو راشد ومنها يطلعون الأخوان الكبار لزيارة الدواوين ، وطبعا ما يطلعون قبل ما توصل خواتهم شيخه وموضي ببيت أبو راشد يسلمون عليهم الأخوان والشباب ، وغالباً تكون شيخه وموضي بصالة الأستقبال ينطرون أخوانهم وعيالهم وكان فيه صالة صغيرة بين صالة الاستقبال والديوانية منها تدخل شيخه وموضي للسلام على اخوانها وعيالهم أما النساء فيكونون بصالة الاستقبال ، وهالعادة السنوية أهي اللي أمنعت نوره إنها تشوف خالد أو أي واحد من عيال عماتها أما سعد بحكم أنه بيتهم مقابل بيت عمه أبو راشد فهو يشوف نوره بالدشه والطلعه .

قبل الافطار : بيت أبو خالد

خالد >> كان توه راد من الشركة ، لاحظ غرفة المكتب مفتوحه ودخل : السلام عليكم ، مبارك عليك الشهر

أبو خالد >> يقرأ قرآن ورفع رأسه : وعليكم السلام ، علينا عليك ............... توك واصل من الشركة

خالد : أي والله يبه ، كنت أراسل شركات دبي وأرسلهم الفواتير ، وخذاني الوقت وما حسيت إلا الساعة أربع العصر

أبو خالد : عساك على القوة هذا حلالك أحرص عليه يا بوك .

خالد : لا توصي حريص

أبو خالد : لا تنسى اليوم عقب التراويح تروح معاي بيت عمك أبو راشد .... تروح معاي بسيارتي وإلا تروح بروحك بسيارتك المهم توصلهم

خالد : إن شاء الله ، بس بروح بسيارتي مو معاك لأني عقبها بمر خوالي ، وبعدها بروح لدواوين ربعي .

أبو خالد : كيفك بس أهم شي تروح معاي عند عمانك وتشوف عماتك بعد وتبارك لهم

=======================

بمنتصف شهر رمضان ، نوره كانت تتجهز لغبقة عمتها شيخه أم بدر ، أول ما ردت من صلاة التراويح خذت لها شور وألبس دراعه من تصميم أنسام الخلف وأستشورت شعرها وحطت لها مكياج خفيف
>> حان الوداع يتصل بك – نوره غيرت من الانتقام الى حان الوداع

نوره : آلووووو

خالد : غلا قلبي اشتقت اشوفج

نوره : هلا يا عمري ، أنا بعد والله مشتاقه بس شسوي أول عذري الكلية وكنت اقدر اشوفك بس اللحين كل طلعاتي معاي أحد مو بروحي اشلون اشوفك

خالد : زين لو من بعيد

نوره : الشوارع والمجمعات زحمه يا قلبي وين تلقاني بين الناس

خالد : اطلعج لو بين مليون ، نوره أنا خلاص ما فيني بكلم أبوي أي اخطبج

نوره : خالد اشلون تقول لأبوك انك بتخطبني وانت للحين بنت عمك على ذمتك

خالد : نوره والله خايف تضيعين من ايدي ومليت أبيج اليوم قبل باجر عندي

نوره : امممممممممممم وأنت مو تقول ان امك اهي اللي بتطلقك من بنت عمك ليش ما تصرفت للحين ؟

خالد : كلمتها تقول انطر ابيها تتطلق قبل عرس ريم بيوم

نوره >>> اي علشان ما نحضر العرس يا مرت عمي : ليش ؟

خالد : ما ادري ، علشان جذي بقول لأبوي أني ما بي بنت عمي وأني على علاقة ببنت وأبي اتزوجها .

نوره : خالد أبوك بيكرهني ، وبعدين اشلون اواجه بعدين

خالد : مو مهم ، المهم عندي تكونين زوجتي اليوم قبل باجر

نوره >> تفكر : خلاص خالد أجل الموضوع إلى عقب عرس ريم . وإن شاء الله ما يصير إلا الخير

خالد : هذا رأيج

نوره : اي هذا رأي ، واللحين مع السلامة معزومه على غبقه

خالد : آآآآآآآهـــــ ما تأخذيني معاج

نوره : ههههههههــــــ مع السلامه


بيت شيخه ام بدر كانت عازمه اهلها على غبقه ونون لحفيدها محمد ولد بدر لأنه توه يمشي : بدى يتوافدون الحريم أم راشد ونوره وجناتها هند وتهاني أم صالح وبنتها مها وجناتها هيا وساره وأم عادل ( موضي )

وقبل الغبقة بيوم اتصلت ام بدر على ام خالد وعزمتها وحلفتها إنها تجي العزيمة كانت تعرف طبعها تتهرب من هالجمعات وأحرجتها إنها علمت أخوها حمد وأصرت عليه إنه زوجته تحضر الغبقة مع بناتها . وطبعا كان فيه معازيم واجد من أهل زوجها ومعارفها وصديقاتها .

ريم : هلا نوره .... مبارك عليج الشهر لوأنه متأخر

نوره : هلا ريم ... علينا وعليج

ريم : داليا داليا تعالي سلمي على نوره مرت خالد

دلال : انتي نوره ........ واي اتهبلين

نوره : تسلمين يا قلبي ........ اشلونج داليا ان شاء الله بخير

داليا : بخير الله يسلمج >> وخذت ريم على جنب : ليش انتي وامي قلتوا عنها جيكره

ريم : سكتي بعدين اعلمج

كان الصوت عالي الكل يسولف ، وجابت ام بدر زبيل كبير فيه قرقيعان وحطت حفيدها بالوسط وقطت عليه القرقيعان وقاموا اليهال يلقطون القرقيعان وخذت سلوى زوجة بدر صينية مصففه فيها علب فيها دهن عود وحلويات ووزعته على الحريم الكبار وطبعا كان البوفيه مفتوح بنهاية الغبقه .

ام بدر : ها يا أم خالد ما حددتي للحين عرس خالد ونوره

ام خالد : لا والله للحين أول شي اخلص من عرس ريم إن شاء الله ، وبعدين عرس خالد

أم على : أنتي ام خالد نوال خالد ناصر الـــ مرت أخوج ام اسامه

ام خالد : أي تعرفينها

أم علي : أي أعرفها عشرة عمر أنا وياها بالمدرسة ، لين ما تقاعدت وللحين بينا اتصال ما قطعنا ببعض

أم خالد : أي عاد ام اسامه ما شاء الله عليها واصله كل اللي كانوا معاها بالدوام ، والكل يذكرها بالخير .

أم علي : اي والله صاجه .

قامت أم خالد تغسل ايدها عند المغاسل وشافت بنتها داليا

داليا : يمه ليش قلتي انه نوره جيكره وأهي حلوة وتهبل

ام خالد : قصي لسانج ، مو شغلج واذا قلتي شي لخالد يا ويلج مني

داليا : ليش يمه

ام خالد : مابي هالبدوية تصير جنتي عرفتي ليش

>> كانت نوره وراهم تسمعهم ووخرت بسرعه لا يشوفونها ، بعد الغبقة كانت نوره شبه منهاره من كلام أم خالد ، صعدت بسرعه لغرفتها واستسلمت لحالة هستيريا من البجي >> حان الوداع يتصل بك ......... شافت التلفون

وصاحت من قلبها بس ماني قادره استحمل ما اقدر اجذب علي نفسي اكثر من جذي مدري اهو حب وإلا انتقام لازم انتهي من هالسالفه اخاف اتعلق فيه اكثر وأمه واقفه بينا ، عرفني خالد وإلا ما عرفني الفراق اهو مصيرنا لا يمكن يعصي كلام امه ، وأنا بعد ما أبيه يخسر أمه ما أرضاها لأمي اشلون ارضاها لأمه ............ قامت راحت ركض لغرفة أمها >> طقت الباب يمه يمه

ام راشد : تعالي نوره

نوره : يمممممممممممممممممه >> واستلمت نوبة بجي ثانيه

ام راشد : اشفيج نوره عسى ماشر

نوره : يمه خلاص ما اقدر استحمل أبي اتطلق ما بي خالد

ام راشد : شنو هالكلام اشفيج اشصاير

نوره : آآآآهـ ، تعبانه يمه من ملجت وأنا حاسه إني بختنق ما بيه ما بيه فكوني منه مثل ما زوجتوني اياه اللحين ابي اتطلق

ام راشد : نوره ، اشفيج ليش تقولين جذي شاللي مضايقج

نوره : ما فيني شي بس ابي تطلق

أم راشد : اسم الله عليج يمه >> وقامت جابت لها علبة ماي زمزم : شربي نوره وسمي بالرحمن

نوره : تشرب شوي وتبجي وتصيح

ام راشد > حطت ايدها على رأس نوره وتقرى عليها الأدعيه

نوره : يمه الله يخليج قولي لأبوي ما بيه خليه يطلقني منه


ام راشد : يا يمه هذا زواج مو لعب ابيه وإلا ما بيه ، شقول لأبوج بس ما تبيه وخلاص لازم في سبب مقنع

نوره : يمه ........... أنا عرفت من رفيجاتي انه خالد مواعد بنت بالزواج ..... وفوق هذا امه تمشي وتسولف انه بيطلقني لأنها ما تبيني

ام راشد : نوره هالكلام صج تحجي

نوره : والله يمه هذا اللي سمعته

ام راشد : خلاص نوره ، أنا اتصرف بهالبلوى >> بقلبها ..والله اني قايله ماني مرتاحه لولد الحضريه

نوره : يمه انا اتصلت علي اماني وتبيني اروح معاها باجر بعد صلاة الظهر الفنار علشان تقيس بدلتها

ام راشد : ميخالف روحي بس السايق اللي يوديج ومعاج سيلفيا

نوره : زين يمه ، قعديني للصلاة ، برتاح بداري 

البــارت ( 12 )
------------------------------



ثاني يوم ، نوره قامت قبل صلاة الظهر غسلت وقرأت القرآن شوي لي آذان الظهر ولبست عباية من المحجبه وأنزلت لقت امها قاعده بالصالة

نوره : السلام عليكم

ام راشد : وعليكم السلام ، يمه نوره اشفي عيونج جذي مورمه

نوره : يمه تدرين ان قلت لج البارحه السالفه مو تنسين يمه الله يخليج قولي لأبوي ما اقدر اواجه بروحي ، اشلون اخاف يهاوشني

ام راشد : لا تخافين يمه انا قتلج اتصرف ، قومي روحي ولا تتأخرين

بعد مع اطلعت نوره

اتصلت ام راشد على حماتها ام بدر

ام راشد : السلام عليكم ام بدر

ام بدر : وعليكم السلام

ام راشد : ام بدر بغيتج بسالفه وامنتج بالله ماتقولينها لأحد

ام بدر : خير ام راشد امري

ام راشد : ما يأمر عليج عدو ، السالفه اني سامعه من ناس انه ام خالد ناويه تطلق نوره من ولدها وبعد ولدها ما يبي نوره ، وابيج تأكدين من هالسالفه اذا صج ترا محنا ناطرينها لين ما طلق بنتنا إحنا اللي بنرد المهر ونخلص من هالسالفه


ام بدر : نطري يا ام راشد لا تستعجلين خليني اتأكد وأنااللي أجيبلج الخبر الاكيد

ام راشد : تكفين يا ام بدر ما ابي خوانج يدرون ما ابي افرق بينهم

ام بدر : ولا يهمج يا ام راشد ما يصير خاطرج إلا طيب

-----------------------------------------------------------

بالطريج كانت نوره سارحه اشلون تنهي علاقتها بخالد بدون ما يعرفها ومحتارة تنهيها قبل الطلاق وإلا بعده ، اخنقتها العبرة واهي تفكر ونزلت من عيونها دمعه امسحتها قبل لا تبين من تحت النظارة . افتحت التلفون وشافت الشاشه بتشوف خالد اتصل عليها وألا لا
>> خمس مرات مس كول ورساله { ليش ما تردين خايف عليج يا قلبي اشفيج لا تعلقيني اتصلي انطرج بس طمنيني عليج }

ردت عليه برساله { أنا بخير يا حبي ، لا تحاتيني أمس رديت متأخرة من الغبقة واللحين طالعه مع أماني }

وصل السايق لمجمع الفنار واتصلت نوره من تلفونها الاصلي على >> نوره يتصل بك

أماني : هلا نوره وينج ، أنا عند البوشيه

نوره : كاني وصلت لج ................ ونزلت من السيارة وراحت لمحل البوشيه

أماني : هلا نوره تعالي ، اشفيج ما قطيتي النظارة

نوره : لا ما فيني شي

أماني : نوره طالعيني >> وارفعت عن عينها النظاره : الله نوره ليش اعيونج جذي متفخه كنت تبجين

نوره : بعدين اقولج قيسي البدلة اول شي بعدين اسولف عليج

أماني : ما اقدر انطر تعالي >> خذتها وطلعتها بره واقعدوا على الكراسي : يالله قولي

نوره : أمس بالغبقه >>> وقالت شنو اسمعت من ام خالد وإنها امس قالت لأمها إنها تبي الطلاق

أماني : نوره خلاص هاذي النهاية اللي تبينها ، ليش يا نوره ما تقولين لخالد الصج خليه يعرفج

نوره : ما اقدر أمه ما تبيني وأنا ما أبيه يطلع عن شور امه

أماني : يمكن إذا عرفج راح يصر عليج ويقنع أمه

نوره : خلاص أماني إنتهينا >>>> حان الوداع يتصل بك

لما نوره ارسلت الرسالة المسج لخالد كان بالشركة وكل دقيقه يطالع تلفونه يبيه يرن أو توصله رساله ، وقع بريد الشركة وجيك على باقي الفاكسات >> وصول رساله أول ما فتحها................ قرر يتصل

نوره: آلووووو

خالد : هلا حبي ، اشفيج يا قلبي ، ما تقدرين تقصين من وقتج وتعطيني ويه

نوره : ما فيني شي حبيبي بس والله لاهيه مع أماني نجهز لملجتها

خالد : وينج اللحين

نوره : بالفنار

خالد : خلاص كاني ياي لا تطلعين بشوفج لو ثواني

نوره : لا خالد تكفي ، والله لاهيه خلها بعدين

خالد : نوره والله مشتاق من عطلتي بالكورس الصيفي للحين ما شفتج ، ثواني بس لا تطلعين أنا قريب بالشركة . يعني بالسالميه . انطريني باي

نوره : خالد >>>>>>افـــــــــ صكر التلفون

أماني : اشفيج

نوره : خالد جاي اللحين الفنار

أماني : لا والله انتي محجوزه ، قومي قومي قبل لا يوصل بقيس البدله

نوره : يالله

وتموا بالمحل لين ما خلصت أماني واستلمت البدله وراحوا البستان بيشترون كرمكم الله جوتي للبدله أول ما ادخلوا المجمع >>> حان الوداع يتصل بك

نوره : الوووو

خالد : هلا يا قلبي وينج

نوره : انا بالبستان تعال يم محل نوران انطرك

خالد : اوكي

أماني : وين رايحه نوره

نوره : بطلع خالد بره ، إنتي شوفي اللي يناسبج من الجواتي وقيسي على ما اشوفه

أماني : خلاص لا تتأخرين

اطلعت نوره من محل وراحت يم محل نوران شافته جاي من صوب البوابة الرئيسية . ابتسمت وحست بنار بقلبها آآآآآآآه يا خالد كلها جم يوم ونصكر الستارة على هالمسرحية بس بعدها الله يعيني على دموعي وحرقت قلبي

خالد : هلا نوره

نوره >> أول مره تمد ايدها له تبي تمسكة وتودعه سلمت عليه بحرارة واهو مسك ايدها ليش يهدها واهو يتمناها

نوره : خالد ، خلاص شفتني يالله باي

خالد : وين وين نوره صبر خليني اشوفج عدل فيج شي متغير

نوره : ما فيني شي

خالد : ليش اعيونج تعبانه

نوره : سهرانه من امس وأماني إلا تبيني اروح معاها

خالد : واشلون تسوقين وانتي نعسانه

نوره >> تذكرت انه خالد يعرف سايقهم محمد : لا أماني مارتني وبتردني للبيت ، خالد يالله باي اماني بالمحل وبنتشري وبعدين بنروح الصالون ماكو وقت

خالد >> كان ما سك ايدها ما يبي يهدها حاس بشي ناغز قلبه عليها ما يدري ليش : يالله مع السلامة وردي على اتصالاتي لو بكلمة آلو بس ما أبي شي

نوره : مع السلامه

راحت نوره ركض لأماني وعيونه غرقانه دموع وبسرعه طلعت نظارتها والبستها .
شافتها أماني : آآآه يا قلبي يا نوره ............. خلاص اعترفيله حرام اللي قاعده تسوينه

نوره : يالله اماني لقيتي اللي تبين

أماني : اي لقيت يالله خلينا نروح نحجز الصالون

نوره : أنا جايه مع السايق تركبين معاي وبعدين نردج لسيارتج

أماني : نوره والله ان قلبج مو معاج إنتي نسيتي ان اخوي موصلني وانتي اللي بترديني البيت

نوره >> ابتسمت من ورا دموعها 

البـــارت ( 13 )
----------------------------




تمت نوره يومين ما كلمت خالد بس بالرسايل تسأل عنه تعذرت بإنها تبي تنهي ختم القرآن الكريم . كانت نفسيتها حيل تعبانه الكل لاحظ عليها حتى أخوانها ، بالصالة بأول ليلة من العشر الأواخر كانت أم راشد قاعده تنطر نوره تجهز علشان يروحون مبجر للصلاة قبل الزحمه . رن تلفون البيت


ام راشد : آلو

ام بدر : السلام عليكم

ام راشد : وعليكم السلام هلا والله بأم بدر

ام بدر :اشلونج ام راشد عساج بخير

ام راشد : بخير الله يسلمج

ام بدر : ام راشد عندج احد بكلمج بموضوع مهم

ام راشد : لا والله قاعده بالصاله انطر نوره تخلص لبس علشان نروح الصلاة

ام بدر : اقول يا أم راشد انتي وصيتيني على شي ، وانا والله من يومها ومتضايقه على نوره ما بيها تنظلم ، يغربل ابليسج يا نوالوا على اللي بتسوينه ببنت اخوي ، بس الله يرد كيدها بنحرها ونوره الله بينصرها عليها

ام راشد : ام بدر قولي يا وخيتي والله قلبي قام يعورني

ام بدر : لا يعورج قلبج ولا شي نوره مزيونه وجامعيه وكلمن يتمناها بس اخوي فهد الله يهداه اهو اللي عرض نوره عليهم

ام راشد : شنو فهد اهو اللي قال اخذوا نوره

ام بدر : اي يا أم راشد ، فهد عرض نوره على حمد واهو اللي بغاها لولده ، ونوال انقهرت وقالت والله لخليه يملج عليها ونطلقها بس والله ما اخليها ، أبيج تقولين لأبو راشد يتصل على اخوي حمد باجر ويجيب ولده خالد معاه ويردون المهر اللي ما تستحي نوال ما جابته بنفسها دزته مع اخوي حمد ، ويقوله نوره اهي اللي عافت ولدكم مو أنتم اللي رديتوها ، وانا من باجر بروح ازفلج نوالوا ، واحلف على خالد يطلق نوره ، ابج نوره من يعوفها هاذي سميت امي وغاليه علي والله ما تنذل

ام راشد : ام بدر اخاف فهد ما يرضى

ام بدر : ما عليج منه انتي بس قوليله واذا عيى لج مني انا اللي بوقف بوجه

ام راشد : الله يستر يا ام بدر ، عقب ما ارد من الصلاة بكلم فهد وعيالي ونشوف حل مع هالبلوى

ام بدر : خلاص سوي اللي تبينه ، بس انا لج مني ما ني مخليه نوالوا

ام راشد : سترك يا رب ما ابي فهد يخسر اخوه وعيال العم يتباغظون

ام بدر : يا الله مع السلامه أنا بعد بروح الصلاة وباجر يجيب الله خير

ام راشد : مع السلامه

انزلت نوره من السلم وسلمت على امها واتصلت على اخوها طلال علشان يوديهم للمسجد

وبعد ما ردوا من الصلاة ام راشد اطلبت من عيالها يدخلون الصالة الداخلية ونادت ابو راشد فهد

ام راشد : اقعد يا فهد اشفيك واقف

ابو راشد : انتي اللي اشفيج ، ليش مجمعتنا انا والعيال

ام راشد : ان شاء الله خير ، اسمع بنتي نوره تبي تتطلق من خالد

فايز : شنو اهو لعب عيال ، ليش اشفيها

ابو راشد : اسكت يا فايز ، ليش تبي الطلاق

ام راشد : ام خالد تمشي وتسولف تقول ان ابو راشد اهو اللي خطب نوره لولدها وأبو خالد استحى منه ووافق وابلش ولدها ببنتهم ، واهي حالفه انه يطلقها .

ابو راشد : من قالج هالحجي

ام راشد : أنا أول شي سمعته من نوره وجذبتها واتصلت على اختك ام بدر واهي اللي جابت العلم الأكيد

ابو راشد : لا حول ولا قوة إلا بالله ، بس انا قايل لأخوي الزواج مو غصب للولد

طلال : يمه لا تستعجلين يمكن هذا كلام مرت عمي بس خالد ما ندري عن رأيه

راشد : اي صح مو كل كلام الحريم نصدقه والا جان كلمن تطلق

فايز : انا بعد اقول جذي يبه اتصل باجر على عمي حمد وانشده

ابو راشد : بيستحي مني اخوي وبيغصب ولده يجذب

ام راشد : والحل

طلال : عندي الحل انا انشد خالد من غير ما يدري عمي واذا طلع صج نقوله يطلقها

راشد : اي والله يبه ما نبي نخسر عمي حمد ولا نفشله ، نخلي الطلب من نوره

ابو راشد : وشنو عذري وقتها

ام راشد : نقول ان البنت جتها نفس وكله تصيح وتصارخ قرينا عليها وما كو فايده

فايز : خلاص هذا احسن حل ، والله يا يبه سعد كان شاريها بس انت الله يهداك

ابو راشد : قدر الله وما شاء فعل ، طلال اتصل عليه اللحين ورد لي الخبر

طلال : يبه الساعه 2.00 من الليل

ابو راشد : يابوك ، خلنا نخلص والله اني متضايق على نوره ، انا اللي بعتها برخيص جانه الخبر صج ، اتصل الناس رمضان ومحد ينام هالحزه

طلال : ان شاء الله يبه >>> طلال يتصل بك

خالد كان توه راد من الصلاة ومسك تلفونه ظن نوره اللي تتصل ، وإلا طلال يتصل عليه

خالد : السلام عليكم

طلال : وعليكم السلام ، عسى ما قعدتك من النوم

خالد : لا والله ما قعدتني توني راد من الصلاة وما تسحرت

طلال : خالد ودي اني اسألك سؤال وابيك تجاوني بصراحه

خالد : آمر يا ولد عمي

طلال : ما يأمر عليك عدو ، ابي اعرف انت عمي حمد اجبرك على الزواج من نوره

خالد >> سكت : .........................

طلال : خالد جاوبني علشان نخلص من هالسالفه وأنا ما بي احطك بموقف محرج مع عمي اذا غاصبك قول وإحنا بنخلي الطلاق يجي منا

خالد : والله يا طلال بنت عمي ما تنعاف وودي على نسبكم بس والله الشي مو بيدي وأنا من يومها محرج بين رضى ابوي وزعله وووووووو

طلال : خلاص يا خالد الوجه للوجه ابيض ، لا تكدر خاطرك ترا محنا زعلانين منك ، خطأ اللي صار وإحنا اللي نبي نصلحه وتراك تبقى ولد عمنا وعزيز علينا

خالد : تسلم يا طلال والله اني ما لي ويه ، منحرج من عمي

طلال : لا تنحرج ولا شي وان شاء الله ما يصير إلا الخير ، مع السلامه

خالد : مع السلامه

التفت طلال لأبوه : يبه الولد منغصوب عليها من عمي ومتفشل لا يقول وخايف على رضى ابوه

ابو راشد : دام جذي خليها تجي منا ولا منه ، باجر اتصل على اخوي واخليه يجي ونتفاهم معاه ، ام راشد حطي لنا السحور ونادي نوره ابي اشوفها .

أبو راشد كان يبي يشوف نوره على السحور بس ما قدر يكلمها كانت خانقته العبره ما هقى الرفض يجي من ولد اخوه وعقب الملجه آآهــ كان خاطبها منه سعد بس اهو اللي استعجل وكلم حمد .................... يفرجها الله

=============================

ثاني يوم بعد الفطور اتصلت ام بدر على أخوها حمد وقالته انها بتمره البيت لا يطلع وخل خالد يكون موجود وام خالد بتشوفهم ضروري ، ووصلت لهم بعد صلاة التراويح .

ام بدر : السلام عليكم

ام خالد وأبو خالد : وعليكم السلام

ابو خالد : يا حيا الله ام بدر ،

ام بدر : الله يحيك ، اقعد ياخوي بكلمك بس وين خالد

ام خالد : ليش ؟؟

ام بدر : ولد اخوي وابي اشوفه فيها شي

ام خالد : لا ما فيها شي اللحين ادق عليه ينزل طلع فوق يريح عقب ما يا من الصلاة

ام بدر : وين ريم وداليا

ام خالد >> تتصل على خالد : ريم وداليا بغرفهم

خالد : هلا يمه

ام خالد : تعال تحت عمتك ام بدر تبيك

خالد : ان شاء الله

ابو خالد : والله يا ام بدر منتي خليه اشفيج مناديتنا كلنا عسى ما شر

ام بدر : ما كو إلا الخير انطر بس خل خالد ينزل

خالد : السلام عليكم حيا الله عمتي زارتنا البركة

ام بدر : الله يحيك لو لي غلا جان مريتني ببيتي مو بالسنه حسنه

خالد : مشغول والله يا عمه بس ان شاء الله ابشري لج منى ازورج كل اسبوع اشرايج

ام بدر : بلا كلام ما تنفذه ، اسمع يا خالد وانت يا أخوي أنا جايتكم بموضوع مهم ما أبيك تزعل منه ولا تأخذ بخاطرك ولا أبيك تزعل من اخوك فهد >>> وتطالع ام خالد بنص عين

ابو خالد : عسى ما شر يا ام بدر والله خرعتيني اشفيه اخوي فهد

ام بدر : والله يا ابو خالد نوره بنت اخوي فهد تبي الطلاق وطلبتك يا خوي لا تردها خل خالد يطلقها

أبو خالد وام خالد >>> الصدمه بوجيهم

ابو خالد : شنو ، ليش ؟ شاللي صاير ؟

ام بدر : مدري اهو يقولك ، وتكفى يا حمد اذا اتصل عليك لا ترده >> ولفت على خالد : هاا يا خالد تطلقها

خالد >>> ما صدق على الله : اذا هذا اللي تبيه نوره وعمي أنا ما اردهم متى ما بغوني اطلق اطلقها

ام خالد : شنو اهو لعب عيال يملجون متى ما بغوا ويطلقون متى ما بغوا

ام بدر >> تصر على اسنانها : اي يا ام خالد >> واغمزت لها

ام خالد >>> حست الحركه اللي سوتها ام بدر لها معنى وسكتت

ابو خالد : اذا اخوي فهد اتصل علي وطلب هالشي لا والله ماني راده ولا أبي اخسر اخوي اللي يبه يسويه ، بس بعرف السبب .

ام بدر : خلاص توقع منه اتصال اليوم >>> ما كملت حجيها وإلا ابو راشد يتصل

ابو خالد : السلام عليكم

ابو راشد : وعليكم السلام يا بو خالد اشلونج ان شاء الله طيب

ابو خالد : الحمدلله ، بشر عن حالك

ابو راشد : طيب يا جعلك طيب ، بغيتك تمرني اليوم ومعاك خالد ضروري يا بو خالد

ابو خالد : ان شاء الله يا بو راشد جايك بالطريج مع خالد

خالد : أنا بقوم البس

وقام ابو خالد وراح لداره واهو متضايق ليش يخسر نوره وكان وده انها تكون ببيته تمنى وحده من بنات اخوانه تصير زوجه لولده خالد ويأخذ من اهله استغفر الله وراح يلبس

بعد ما قام ابو خالد وخالد التفتت ام بدر : شوفي يا ام خالد ما كو شي يتخبى بالديره

ام خالد : يعني شنو ؟؟

ام بدر : سوالفج اللي تقولينا لأهلج توصلنا مو علشان احنا اصلنا بدو يعني ما نعرف الحضر لا نعرفهم ومناسبينهم . وانتي كنتي تبين خالد اهو اللي يطلق نوره ، والله رد كيدج وخلا نوره أهي اللي تعوف ولدج وما تبيه . يالله مع السلامه

البــارت ( 14 )
----------------------------




بفيلا ابو راشد : كانت نوره قاعده بغرفتها حدها متضايقه من قالت السالفه لأمها ولا كلمتها بالموضوع >> طق الباب

نوره : منو ادخل

ابو راشد : أنا يا بوج

نوره : هلا يبه >> حبت رأسه وما قدرت توخر عنه وحضنته كان ودها ترد نوره الصغيره

ابو راشد >> اخنقته العبره : يا بوج يا نوره ، ما يصير خاطرج إلا طيب مثل ما زوجتج اياه اللحين بطلقج منه ............ لا تزعلين ولا تكدرين خاطرج والله يرزقج بالرجال الصالح اللي احسن منه

نوره >> من اسمعت كلام أبوها صاحت وبجت وكانت تنتفض بين ايدين ابوها وأهو يمسح على رأسها : آآآآآآآآآهـــــــــــــ يبه يبه سامحني

ابو راشد : خلاص يا بوج لا تقولين شي ولا ني زعلان منج .

دخل عليهم أخوها فايز >> وراح لنوره وبأس رأسها : نوره لا تخافين بنطلقج منه غصبن عليه وهالشي اضمنيه وترا انتي بس بينج وبينه ملجه حتى عدة ما لج قال الله تعالى (يا أيها الذين آمنوا إذا نكحتم المؤمنات ثم طلقتموهن من قبل أن تمسوهن، فما لكم عليهن من عدة تعتدونها، فمتعوهن وسرحوهن سراحًا جميلاً) (الأحزاب: 49). نوره من سمعت كلام أخوها فايز زادت بالبجي والصياح وقاموا يهدونها يحسبونها منحرجه لأنها بتطلق ، واهي تبجي من قرب الفراق ،

=============

نزل أبو راشد للديوانية وتم عندها فايز وأتصل على تهاني تجي تقعد عندها وراح للديوانية

ابو راشد : هلا والله بأبو خالد >> سلم عليه وقرب منه خالد وحب رأس عمه

ابو خالد : الله يحيك يا أبو راشد

ابو راشد : اقلط يمي : يا أبو خالد أنا زوجت نوره لخالد وكنت أتمنى اليوم اللي اشوفها ببيتك لكن قدر الله ما شاء فعل ، البنت من الملجه واهي تبجي وجايتها حاله الله يعلم فيها وأنا أبي منك طلب ما تردني مثل ما طلبت منك أول مره خالد يأخذ نوره أبيه يطلقها


ابو خالد >> حز بخاطره اللي صار : والله يا بو راشد ما ودي بالطلاق لو نصبر علي العيال شوي ونشوف نوره يمكن الله يهداها

ابو راشد : ما يحتاج يا بو خالد احنا ما خلينا شي ما سويناه أبي منك بس ورقة طلاقها ودامها بس ملجه نحسبه جنه شين ما صار ، والله يوفق بنتنا ويوفق ولدنا خالد

ابو خالد : لا حول ولا قوة إلا بالله والله ما ودي اسمع هالكلام بس لي طلب ابي أنا وخالد نشوف نوره ونسمع منها هالكلام

ابو راشد : طلال اتصل على نوره وقولها >>> طلال اتصل على نوره وقالها قامت تصارخ وتبجي مابي اشوف خالد فكني منه ما ابي اشوفه >>

طلال : عمي نوره تقول ما تبي تشوف خالد

ابو خالد : خلاص انا اشوفها

طلال : نوره خلاص لا تبجين انزلي بس عمي يدخل الصاله ويشوفج

انزلت نوره >> سلمت على عمها وعيونها تصب الدموع

ابو خالد >> انصدم من منظر نوره وبجيها كل اللي سواه حب رأسها وقالها ما يصير خاطرج إلا طيب >> كان يظن انه بهالحاله من الملجه

رد للديوانيه ابو خالد وطلال وتكلم ابو خالد : ابو راشد والله اني بقول لخالد يطلق نوره وأنا ما ودي على هالشي بس عقب شوفة نوره بهالحاله بخليه يطلقها بس مو باجر آخر يوم برمضان : خالد تروح أنت وطلال بآخر يوم برمضان المحكمة واطلق نوره

خالد >> كان طول المده ساكت مو قادر يحس بالفرح مع انه يتمنى هالشي علشان حبيبته نوره : ان شاء الله يبه اللي تأمر عليه >> وقام حب رأس عمه : سامحني جان جا مني خطا

ابو راشد : لا يبوك ما جا منك خطا وأنت ولدي مثلك مثل طلال

وعدى الوقت عليهم وغيروا السالفه إلى مواضيع السياسة والتجارة واحوال العالم علشان ما يحسون انهم تغيروا على بعض .
طلع أبو خالد وخالد من الديوانيه وراحوا البيت يريحون قبل صلاة القيام خالد >>>>> حان الوداع يتصل بك

نوره : هلا حبيبي >> كانت بغرفتها علشان تغسل وتلبس للصلاة

خالد : هلا حياتي ، هانت يا قلبي ما بقى للقانا شي

نوره : خير بشرني

خالد : نوره بنت عمي اطلبت الطلاق

نوره : ليش ؟

خالد : مو مهم ، المهم انج صرتي لي قريبه

نوره : متى بتطلقها

خالد : اتفق ابوي وعمي بآخر يوم برمضان اروح انا وولد عمي للمحكمة واطلقها

نوره >> يعني ما اقدر اكلمه إلا هالاسبوع : حبيبي انا بقوم اتوضوه للصلاة عقب ما ارد من المسيد أبي اسهر معاك

خالد : غالي والطلب رخيص وهذا مناي يا نوره أشم ريحتج على مخدتي واسمع صوتج يا غلا

نوره : حبيبي لو يسألوني شنو اسم الحب والله لأقول خـــــــــــــالـــــد ... مع السلامة

خالد : أحبج ............ مع السلامه

============================

كانت هالليله أطول ليله بحياة .............نوره وخالد ، كثر ما خالد كان مستعد للطلاق كان حاس بغته ما يدري ليش كل ما لها وتزيد .................وخاصه ان نوره طول الأسبوع اللي كان يكلمها فيه كانت تتكلم بهدوء وتبجي من غير سبب ...................... وإذا سألها قالت إنه أبوها تعبان وهذا اللي مضايقها .................... وكانت كله تتكلم عن الفراق واذا أحد وقف بينهم وفرقهم شنو راح يسوي خالد

خالد : حبيبتي اشفيج والله ما راح اتخلي عنج وهانت يا عمري بس باجر الصبح أطلق بنت عمي وبالليل اخطبج

نوره : لا خالد شنو بنفس اليوم ، اصبر لي بعد العيد

خالد : حاس إنج بتضيعين مني يا نوره ليش أحس هالأحساس ، إنتي فيج شي ليش ما تعلميني

نوره : ما فيني شي بس ابوي تعبان وأبيك تنطر لين يتشافى

خالد : براحتج يا نوره ، بس لا تيبين طاري الفراق والله ما اقدر اسمع هالكلمة منج

نوره : حبيبي كل حبيبين نهاية قصتهم إما الزواج او الفراق

خالد : ونهايتنا الزواج ، ثقى فيني نوره ما راح اتخلي عنج ابد مهما صار

نوره : حبيبي لو دارت فينا الايام وتفرقنا بشي صار غصبن علينا طلبتك يا خالد لا تردني اذا تزوجت ويبت بنت سمها ................. نوره

خالد : الله لا يفرقنا وتحملي طلبج بتزوجج واذا الله رزقنا ببنت بسميها بسمج وأصير زوج نوره وأبو نوره

نوره >> ما تحملت اصراره على انه يبي يتزوجها واهو باجر بطلقها وبجت : آآآآآآآآآآآهاااااااا آآآآهــ

خالد : اشفيج نوره ، منتي عاجبتني هالأسبوع كلش ضايق خلقج وكله تبجين

نوره : خالد ، بس ابوي مريض ومتضايقه عليه وخايفه الفراق حاسه فيه قريب مدري ليش

خالد : إلا قولي لقانا يا نوره

وتموا يسولفون لي الأذان الاول واستأذن خالد علشان يصلي ويرتاح وبعدها يروح لمحكمة العدل للطلاق .


الساعه 12.00 الظهر اوصلت لنوره رسالة

{ كان المفروض اليوم اطلق بنت عمي واخطبج بس الوالد حلف علي انطر بعد شهر..... قهر يا نوره مدري شسوي }

افتحت نوره الرسالة وقرأتها ، شنووووووووووووو على طول اتصلت >> نوره يتصل بك

خالد : هلا حبي عسى ما قعدتج من النوم

نوره : خالد ...... حبيبي هالمره فراقنا ما راح يكون منك أنا اللي بفارقك

خالد : نوره انتي شنو تقولين ؟؟؟؟؟

نوره : أنا مثلك مثل ما أنت انغصبت على بنت عمك أنا بعد انغصبت على ولد عمي واليوم ملجتي ، حاولت ارده ما قدرت ......... إدعيلي خالد ولا تكرهني

خالد : نوره ، لا تقولين هالكلام ليش ما تكلمتي جان خطبتج ليش نوره ليش

نوره : اعذرني خالد حاولت اني ارده بس ما قدرت هذا المقدر والمكتوب مع السلامه

خالد : نوووووووووووره

وباست الشاشة ودمعت عينها وبعدها فتحت التلفون وطلعت الشريحه وكسرتها وخذت تلفونها الاصلى ودزت رساله لأماني
{ اتصلى على صاحب المحل اللي شريت منه الخط وخليه يفصله عن الخدمه }

واستسلمت لنوبة بجي وصياح .

أماني : ألوووووووو

نوره >> صوتها رايح من كثر البجي : هلا أماني

أماني : نوره اشفيج ، شنو صاير

نوره : ابيج تفصلين الخط ، المفروض اليوم يطلقني مثل ما وعد ابوي ، وعمي قاله يأجل الطلاق شهر ما تحملت يعني يلعب بحياتي بدون ما يحسب لي اي احساب بس ابوه قاله تزوج تزوجني وقاله اجل الطلاق طاعه جني بيده لعبه خلالالالالاص اماني تعبت

أماني : واي نوره والله قلبي يعورني عليج ليش جذي جان قلتيله ، وخلصتي من هالسالفه اللحين بيقعد يدور ويسأل عنج

نوره : لو دره ما راح يطلقني وبيخسر امه وهالشي ما أبيه ما ارضاه على أمي إشلون ارضاه على ام غيري ، وبعدين انا قلته ان اليوم ملجتي على ولد عمي وغصبن علي بتزوجه مثل ما أنت كنت مغصوب على بنت عمك .

أماني : واييييييييي بعد فيها زواج غصب ، وبعدين أنتي ما تدرين يمكن يقدر خالد يقنع امه

نوره : خلاص يا أماني الطلاق وبعد شهر وتصكرت ستارة المسرحية خلصت القصة

أماني : وقلبج بينسى اشلون وخالد بتهقين ما راح يدور وراج وبيعرف منو انتي

نوره : ما راح يدور لأني بنظره تزوجت .

أماني : شوفي نوره لو خالد سأل أحمد عنج والله لأقوله كل شي ما اقدر اجذب

نوره : أماني لا الله يخليج أنتي بس عطيهم اسمي اللي حفظتج إياه وقولي هذا اللي اعرفه عنها وخلاص

أماني : ما ادري يا نوره والله خايفه

نوره : لا تخافين ولا شي بينساني خالد بسرعه ، بيعتبرني تجربه فاشله وانتهت بالفراق .

البـــــارت ( 15 )
---------------------------------



ليلة العيد الساعه 10.30 بالليل – ((خالد من صكرت نوره التلفون بوجه واهو يتصل عليها وطول اليوم والتلفون بيده يعيد ويعيد الاتصال مغلق مغلق مغلق ماكو فايده لين انفصل الخط عن الخدمه)) ....................
وأهو بداره كان متعود يكلم نوره وينها ؟؟ .مو قادر يرتاح..................... اخنقته العبره والقهر وغصبن عليه استلم لدموعه لحبه اللي ما قدر يدافع عنه حس بخنجر طعن بقلبه مو قادر يتنفس منه مختنق والنفس انقطع عنده يالله شال عمره ووصل لغرفة أبوه ................. طق الباب ..................أول ما فتح له أبوه طاح من حيله .............

ام خالد : خاااااااااااااااااااااااااالد خااااااااااااااااااالد

ابو خالد : لا تصيحين بسرعه جيبي ماي

ام خالد >> تركض وتأخذ لها ماي وترش عليه واهي تصيح

ريم وداليا >>>>>>>اطلعوا من الغرفه من صراخ امهم وقاموا يبجون واهم يشوفون وجه خالد محتقن ومو قادر يتنفس

ابو خالد : بسرعه ريم جيبي مفاتيح السياره >> وبسرعه سنده ومع ام خالد ونزلوا للسياره >>>>>> للمستشفى الأميري قسم الطواري

كمام اكسجين ودرب وتحليل للسكر وقياس الضغط >> كل شي سليم

ابو خالد : ها يا دكتور اشفيه خالد

الدكتور : الحمدلله ما فيه شي ، كل التحاليل طبيعيه ، احتمال يكون ارهاق ، يأخذ الدرب وبعدها يروح البيت

خالد >> صحى وشاف نفسه بالمستشفى تحامل على نفسه وطلب من الممرض يشيل الدرب وخاصه انه صحى وما حب يكمل الدرب عاااااااااااارف علته بقلللللللللللللبه ................. رد البيت............................ لا قدر ينام ولا قدر يتحمل غيبتها وصمم يدور عليها .................. اتصل على البداله 101

خالد : آلو لو سمحت ابي رقم تلفون خليفه بن عبدالله الـــ

موظف البداله : 25600000

خالد : مشكور >> ودار الرقم ورد عليه ريال وصكر التلفون >> طق باب جناحه كانت امه تتطمن عليه واذا يبي يروح معاهم لصلاة العيد مع امه وأبوه وريم أما داليا نايمه ، تحامل على نفسه وراح للصلاة ............................. ورد ارتاح لي الساعه 12.00 الظهر لأنه ملزم عليه عمه فهد يحضر غدا العيد بالديوانيه .


ببيت ابو راشد : طول الليل نوره ما نامت تعودت على السهر مع خالد واللحين مع دموعها ، خذت لها شور ونشفت شعرها وإلبست عبايتها من الفيصلية وملفعها علشان تروح لصلاة العيد مع امها وتهاني وهند ، من عادة أم راشد من قبل صلاة العيد بساعه تبخر البيت وتسوي القهوه العربية وتحط التمر علشان قبل لا يطلع ابو راشد والعيال يتقهون وبعد ما يردون من الصلاة يتفطرون .

نوره >>> ريحة البخور من الصبح منعشه بالصالة كانت ام راشد وتهاني وهند : عيدكم مبارك

........ : عساج من العايدين والفايزين

هند : خالتي اليوم بيوصل سعد من الرياض عطوه الدفاع مع اللي معاه بالدورة اجازة 48 ساعة يسلمون على أهلهم ويعايدونهم ويردون يكملون دورتهم .

ام راشد : الله يرده بالسلامه يالله قوموا للصلاة ابو راشد راح مع فايز وطلال وراشد ينطرنا بره

بيت أبو صالح :

ام صالح : هاااا يا بو صالح ما وصل سعد

ابو صالح : توه مكلمني يوصلونه ربعه للبيت

ام صالح : اي ليش محد من خوانه راحله

ابو صالح : ما يصير هاذي سيارة الجيش اهي اللي بتوصله

سعد >> فتح الباب : السلام عليكم ، وعيدكم مبارك >> وحب رأس امه وأبوه

ام صالح >> لازم الدموع : آآهـــــ يا سعد شهرين ما شفتك اشلونك يمه اشفيك ضاعف

سعد : الحمد لله طيب ومو ضاعف بس انتي ما شفتيني من زمان

ابو صالح : اشلون الدورة

سعد : والله يبه الحمد لله وما بقى شي شهر ونخلص

فتح باب البيت >> هند وسلوى توهم واصلين : السلام عليكم >> وراحوا ركض يسلمون على سعد وأمهم وابوهم .


هند : قرت عينج يمه قرت عينك يبه

ام صالح : بوجه نبيج

هند : ها سعد اشلونك بشر

سعد : طيب اروح اتسبح واغير هدومي واجي اسولف معاكم >> وصعد لغرفته

بديوانية ابو راشد تجمعوا الأخوان محمد وفهد وحمد وعيالهم وكان ابو راشد حالف على خالد انه يحضر غدا العيد حتى لو كان بيطلق بنته نوره علشان ما يكون هناك بينه وبين عيال عمه اي حزازيات ، طبعا الكل سلم على الثاني وباركوا لبعض بالعيد

سعد : خالد متى العرس ؟

خالد >> ما تحجي : ..............

طلال >> بصوت واطي : بعدين

خالد لما طلع من الديوانية انتبه لسيارة ................... بي ام دبليو لونها كحلي ...............وقال بقلبه الله مثل سيارة نوره .............وركب سيارته نغزه قلبه .......................وشاف الرقــــــــــم هااااااااااااااااامصدووووووم

بعد الغدا كل من راح لبيته طلال >> سعد يتصل بك

طلال : هلا سعد

سعد : طلال شنو سالفه خالد لما سألته عن العرس ما رد علي

طلال : والله نوره طالبه الطلاق وكان المفروض مطلقها امس بس عمي حمد اصر نأجل الطلاق شهر مدري ليش

سعد : طلال انا بتكلم بكل صراحه ، أنا اليوم وباجر بالديرة وبعدين بروح الرياض مدة شهر ، وانا ابي منك وعد ولا تردني

طلال : افا عليك تأمر يا ولد عمي

سعد : ابي اتزوج نوره ، تكفي يا طلال لا اجي والقاها مالجه وتضيع مني مره ثانية

طلال : والله يا سعد انت اولى من اي احد ثاني ، ولك مني كلمة رجال انه نوره ما تكون لغيرك ، بس نوره للحين متزوجه وبعد شهر يمكن تغير رأيها بسالفة الطلاق وما تدري شنو يصير يا سعد

سعد : اهم شي يا طلال نوره لا تضيع مني .

طلال : سعد لا تستعجل نوره للحين على ذمة رجال ، وما تدري شنو يصير بهالشهر

سعد : بس طلال ابي منك وعد لو تطلقت أنا أبيها

طلال : صار يا سعد 


	


البارت ( 16 )
----------------------



عند خالد : من طلع من بيت عمه وشاف سيارة نوره عند الباب قااااااااام الفكر يلعب فيه >>> يعني نوره تعرف نوره بنت عمي وإلا شنو بالضبط إي صج إحنا من نفس القبيله بسسسسس شالسسسسسسسسسسسسسالفه حاس انه ضايع لالالالا لازم ادور ورا نوره خليييييييييييفـــــــــ >> خالد يتصل بك

مرزوق : خالد حيا الله القاطع ، عيدك مبارك

خالد : الله يحيك هلا والله بمرزوق ، من العايدين والفايزين ، اشلونك واشلون الاهل عساك بخير

مرزوق : بخير الله يسلمك ، وانت اشلونج يالغالي

خالد : طيب طاب حالك ، مرزوق بغيت منك خدمه

مرزوق : امرني يالغالي

خالد : ما يأمر عليك عدو عندي رقم أبي اعرف بأسم منو وسيارة بعد تقدر اتطلع بأسم منو مسجله .

مرزوق : افا عليك ، اطلع المعلومات كلها حتى قياس ملابس هالشخص ، بس اهي بنت وإلا واحد متهاوش وياه ترا اعين واعاون

خالد : ههههههههههه ما تجوز من سوالفك ، لا شي خاص ما اقدر اقوله بدز لك رقم التلفون ورقم السياره مسج

مرزوق : اوكي ، وارد الجواب بعد يومين تدري عطلة العيد بس نداوم بجيك الجواب

خالد : تسلم يالغالي ، سلم

===================

ثالث ايام العيد الفطر الضحى كانت قاعده نوره وأم راشد بالصالة

طلال : السلام عليكم >> وحب رأس امه

ام راشد ونوره : وعليكم السلام

طلال : يمه ترا وصل موعدج مع دكتور القلب وحجزت عقب باجر السفر أنا وانتي ونوره أبوي هون

نوره : والفيزا متى سويتها

طلال : مسويها قبل اسبوعين ، كنت بس انطر الموعد

ام راشد : أبوك ما قالي انه هون ليش ؟

طلال : يقول ما عنده اجازة من الدوام .جهزوا جناطكم مو أخر لحظه يا نوره تقولين ما شريت وابي ، ترا لندن فيها سوق

نوره : لا والله بطلع من هني جنطتي فاضيه ، بشتري من هناك كل شي .


نوره >> وصلت لها رساله من أماني { أنا اللحين بالصالون متى ان شاء الله بتيين } ردت على رسالة أماني { بعد صلاة العصر أكون عندج } حاولت نوره انها ترتاح من عقب البجي علشان يخف التعب على عيونها ،

وبعد العصر قامت وأخذت لها شور وجهزت بدلتها وإنزلت للصالة

نوره : السلام عليكم

أم راشد وهند : وعليكم السلام

نوره : يا قلبي على الحلوين اليوم منورين صالتنا >> وقامت تحب التوأم عيال أخوها راشد نوره وفهد

هند : اي والله من كثر ما ني خايفه عليهم حابستهم بالشقه

ام راشد : لا خلاص عدوا ثلاث اشهر والحمدلله صحتهم زينه يا رب يتمم عليهم ونشوف عرسهم

نوره وهند : ان شاء الله

نوره : يمه أنا بروح الصالون مع السايق وسيلفيا وإنتي وتهاني وهند تعالوا اخذوني الساعة 8.30 ، أي نسيت ابي عقدي الألماس

ام راشد : زين بعد تذكرتي وساعتج البياجيت ما تبين تلبسينها .

نوره : أي أبيها

ام راشد >> قامت ام راشد تجيب العقد والساعة

هند : نوره اشلون نفسيتج اللحين ان شاء الله زينه

نوره : الحمد لله

هند : عاد اليوم رقصي ولا تخلين بخاطرج شي ولا تفكرين بالطلاق واعتبريه احتفال مقدماً

نوره : هههههههههه هند اكو احد يحتفل بالطلاق

هند : مو أنتي ما تبينه وطلبتي الطلاق والكل وافقج خلاص بعد احتفلي

نوره : ولا يا هند ما ني عارفه مصلحتي وين أحس اني ضايعه ، وعمي أجل الطلاق شهر مدري ليش

هند : ما ادري عن عمي يمكن يبيج تغيرين رأيج .

نوره : لا يمكن اغير رأي حتي لو بعد سنه

وصلت ام راشد وخذت منها نوره العقد والساعة وراحت لصالون رشا شيك عند أماني ، كانت حفلة الملجة بحديقة بيت جدهم لأمهاتهم أصر أنه تكون الحفلة ببيته لأنه اللي يبي يتزوج أحفاده بنت بنته وولد بنته ، وكان بيته بالجابرية . مرت أم راشد نوره بالصالون ومعاها تهاني وهند ، أوصلوا لمكان الحفلة وكان بيت كبير صحيح بناءه قديم يمكن أهم أول من نزل منطقة الجابرية لكنه كان كبير حيل وله حديقه كبيرة كانت الحفلة بالحديقة وكانوا حاطين فيها خيمة كبيرة وزين مدخلها بالورود بلون مسكة يد أماني البنفسجي مع الأوف وايت والطاولات الدائرية والخدمة من الموفنبيك والحلو من الخباز بطلب خاص والدي جي الرندي ، وكان بإستقبالهم أم يعقوب وأم أحمد ، أول ما إنزلت نوره راحت للمغاسل علشان تفصخ عبايتها وتعدل من شكلها ، كانت لابسة بدلة بلون أخضر روتانا علاليق وقصته مخصره ومن تحت واسع ومعاه احزام عبارة عن كرستالات باللون الأخضر والأبيض مشكوكة مع بعض ونازلة لي الارض ومسويه شعرها شينيون ومكياجها لبناني بسيط يكفي ترسم العيون وطبعا إلبست العقد اللي بنفس لون بدلتها وساعتها الألماس .

ريم : نوره هلا والله

نوره >> لفت صوب الصوت : ريم هلا وغلا ، إنتي معزومه ؟

ريم : إي المعرس رفيج اخوي خالد .........أنا وأمي وداليا ، وإنتي منو عازمج

نوره : أماني العروس رفيجتي ، أنا معاي امي وتهاني وهند

ريم : يلا تعالي معاي علشان تسلمين على امي .

نوره >>> امبيه لا يكون بعد يعرفون غدير اروح فيها يا رب سترك

راحت نوره لخيمة الحفلة وريم كانت ماسكة ايدها ما تبي تهدها ووصلت لي أمها علشان تسلم عليهم

نوره : السلام عليكم

ريم : يمه لقيت نوره ، العروس رفيجتها

ام خالد : هلا نوره اشلونج ، ما شاء الله كاج جنج البخت ليش يقولون انج منهاره وصرتي مينونه

داليا >> قامت سلمت على نوره : هلا نوره اشلونج .

نوره >> ما همها الكلام يكفي اللي صار بعد اشتبي بتحطني مجنونه : هلا داليا ... عن اذنكم

ريم : داليا تعالي نسلم على خالتي ام راشد وتهاني وهند

وراحوا مع نوره أما ام خالد ما تحركت من مكانها وتهاني وهند وام راشد قاموا لها وسلموا عليها .

أوصلت أماني وكانت دخلتها على أغنية يا بدر بصوت راشد الماجد ، وكانت جميلة بكل معنى الكلمة بفستاها الأف وايت والمزين بكريستالات صغيره بلون البنفسج مع مسكتها البنفسجية وفيها ورد صغير باللون الابيض :


حد منكم شاف في الدنيا بدر
مقبلٍ يمشي و من حوله بشر
من حلاه يزف للناظر ضياه
ان ظهر للناس و إلا ما ظهر
هذا ما هو بدر ليل يختفي
مع طلوع الصبح و بزوغ الفجر
او بدر يصبح بعد مده هلال
هذا بدر مكتمل طول الشهر
ولا الـــــــــــه إلا اللـــــــــــــه
على النبي محمد ويا الله صلوا عليه
هي عروس النور في هذا الزمان
هي ملاك بس في صورة بشر
من غلاها نقول صلوا على الرسول
ياللي شفتوها بقلب ونظر
ولا اله ألا الله ، ولا اله الا الله
على النبي محمد ويا الله صلوا عليه
الف الصلاة والسلام عليك يا حبيب الله محمد
والا اله إلا الله ، ولا اله الا الله ،
الله يا نور بهالدنيا نراه
مستحيل ان نشوفه في بشر
والتقت شمس الظهيره بالقمر
وفي محياها بدا الصبح بضياه
مشرق واخدودها واحة زهر
والعيون اللي كما عيون المها
تمتزج بها البراءة بالسحر
الليله الليله محلاها الليله
الليله الليله حلوه وجميله
ولا اله الا الله ولا اله الا الله
وعلى العروس اسم الله
شعرها ليل كسى الدنيا دجاه
حالك متحدر كنه نهر
يحسبه قطعة حرير من ضياء
والحقيقه هو حرير من شعر
والحسام اللي صفا الوجنه كساه
يبعث اشواق الحواجب للثغر
والثنايا كالبرد بين الشفاه
او كحبات الندى والا المطر
الليله الليله محلاها الليله
الليله الليله حلوه وجميله
والا اله الا الله وعلى العروس اسم الله


قاموا البنات ولفوا حواليها ورقصوا نوره وغدير ومرام وباجي بنات عمها وخالاتها . وصورا معاها .

كان رقم التلفون موجود على السماعات وبسرعة نوره ارسلت رسالة { ابي اغنية راشد الماجد نوره } قال المقدم الأغنية مهداة لكل بنت اسمها نوره


الحليو كله ينتظر تين
بقدوم نوره زاد نوره
يا عمة جموع المزايين
يفرح بج الحفل وحضوره
الحفل كله يطيب ويزين

يكمل مع نوره سروره ،
حرفين قلب وعقب حرفين
قلبي أنا وحروف نوره
مجلسج في قلبي وفي العين
مطبوع لج بالعين صوره
مفروش لج ورد البساتين
والورد كله يصيح نوره
الحفل يولع نار تدرين
والكل منج يضيع دوره
ويغار منج الزين والشين
ماتوا قهر بأسباب نوره



بعد ما ارقصت نوره كان اكثر شي تحاتيه أن يدخل خالد مع المعرس بسسسسسسسس الحمد لله الجد رفض رفض قاطع ان احد يدخل مع المعرس غير أبوه وأخوانه وأبو العروس واخوانها ، كان خالد يتأمل يشوف نوره وخاصه إنه يدري انها رفيجة أماني ، مع زفة المعرس قعد خالد بسيارته وما رضى يتحرك تعذر إنه ينطر أهله والصحيح إنه كان ينطر نوره يمكن تطلع .......... نوره تعمدت ما تطلع من الحفلة إلا بعد ما تروح أم خالد وبنات عمها خوف لا يكون خالد اللي موصلهم ويشوفها وإهي طالعه ، وخالد عينه على كل وحده طالعه من بعيد واهو قاعد بسيارته تمنى إنها تطلع قبلهم أو حتى يتأخرون أهله بالطلعه بس وينها نوره .

ريم : هلا خالد >> بعد ما اركبت السيارة والباب الثاني اركبت داليا وجدام أمهم

داليا : واي ريم شفتيها نوره اشحلاتها ..... قمر قمر لو احلف والله لأقول أحلى وحده بالحفلة

خالد >> فز قلبه : ............

ام خالد : خلاص داليا سكتي

داليا : ليش اسكت بعد خلاص بعد شهر بتطلق حسااااااافه عليها

ريم : اي والله يمه ، صاجه داليا اتهبل نوره طول وعيون وساع والكل كان يسأل عنها

خالد : نوره بنت عمي طويله ؟

داليا : اي طويله وبيضه وحلوه مو مثل ما قالت امي عنها

خالد >>> طالع صوب امه وعلامات استفهام : يمه ليش قلتي انها قصيره

ام خالد : خلاص خالد إهي اطلبت الطلاق وبتخلص منها بعد شكو تعرف مواصفاتها وبعدين المكياج والكعب يغير بالبنات
داليا : لا والله هاذي نوره وزاد جمالها مع المكياج ..... ريم شفتي بدلتها لونها روتانا عجيب من valentine والعقد اللي عليها يهبل يهبل .... والله يوم ارقصت على اغنية نوره الكل قال لايقه عليها الاغنية

ام خالد : اي اللي ما تستحي ما ارقصت إلا على الأغنية اللي فيها ماتوا قهر بأسباب نوره اشقصدها بهالأغنية يعني إحنا ميتين عليها وانه اهي اللي اطلبت الطلاق تولي ، الله فك خالد منها ، بس باطه جبدي بغيت خالد اللي يطلق قبل مو إهي اللي تطلب . وأبوك ليش أجل الطلاق شهر مدري شنو تحت رأسه

خالد >> حس بضيقه الوصف ينطبق على حبيبته والكلام عن بنت عمه شالسالفه : يمه خلاص بتروح بنصيبها .

وصلوا البيت انزلت ام خالد وداليا أما ريم قالت لخالد : خالد حسافه تضيع نوره من ايدك كنت اتمنى انك تصمم تشوفها والله ما تتخيلها جميلة وجامعية وعقل وثقل واخلاق حسافه يا خالد .


خالد طالعها وحس بحيره تناقض بين كلام امه عن نوره قبل لا يملج عليها وكلام خواته الحين والمشكلة انهم كأنهم يوصفون حبيبته نوره ............ وسيارتها اللي واقفه عند بيت عمه ............حاس بحيره 


البارت ( 17 )
---------------------





ثاني يوم الصبح خالد بالشركة أول يوم من الدوامات >>> مرزوق يتصل بك

خالد : السلام عليكم

مرزوق : وعليكم السلام ، هلا بخالد

خالد : هلا والله مرزوق هااااااا اشسويت

مرزوق : خالد الرقم اللي عطيتني اياه بأسم باكستاني ، بس السيارة بأسم عمك فهد اشفيك ما تدري منو صاحب السيارة

خالد : هااااااااااااااا السيارة بأسم عمي فهد

مرزوق : اي اشفيك ما تعرف سيارة عمك

خالد : زين مرزوق مشكور ، ونخدمك بالافراح

مرزوق : من هاذي كثر ، بأخذ الثانيه

خالد : ههههههههههههه الله يهنيك ، بس ما اعتقد تقدر

مرزوق : يا بن الحلال خلنا نحلم دام ما نقدر على اللي عندنا سلم يالغالي

خالد : مع السلامه

حط ايده على رأسه شالسالفه التلفون المقطوع باسم باكستاني سيارتها بأسم عمي فهد ....................... منهي نوره .......... المواصفات اللي قالوا خواتي عن نوره بنت عمي فهد تنطبق على نوره خليفه ....... فكر شوي هالأسم مار علي : خليفه عبدالله الـــــ وين أنا قاريه ...................... عصر مخه وييييييييييييييييين وبدى يتذكر الملجه الملجه الشاهد نفس الاسم وبسرعه فتح الدرج كان حاط صوره من الملجه وشاااااااااااف الأسسسسسسسسسسسسسسسسم اي هذا نسيب عمي وخاااااااااااااااال نوره

أي لعبه لعبتي علي فيها يا نوره ............... إتني زوجتي وإلا بنت خال نوره ... وإلا شنوووووووووووو .............. حس انه تعبان يبي يتأكد مو عارف اشلون ؟؟؟؟؟؟ واذا اطلعت انها بنت عمي نوره ليش تطلب الطلاق ؟ ولما تعرفت علي ليش ما قالت لي اسمها الحقيقي شالساااااااااااالفه يا نوره .............. ولما طلال اتصل يسأل عن سالفة اني ما أبيها . وأنه نوره إهي اللي تبي تطلب الطلاق ......... يعني شنو ؟؟؟؟؟؟ ألف سؤال برأسي .......

فكر يتصل على أحمد يخليه يسأل زوجته عن نوره ..........بس خاف تكون زوجته مع نوره تلعب عليه وما راح تعلمه الصج ............. رأسه بينفجر مو قادر يفكر

نوره حبيبتي إهي نوره بنت عمي .................. وإذا كانت بنت عمي وزوجتي ليش ما قالت وإلا إهي بعد مأخذتني غصب زين و الحب اللي بينا وهــــــــــم وهــــــم لالالالا .......أبي اعرف الحقيقه ومنها مو من أحد ثااااااااااااااااني ...........بس اشلوووووووون؟

ثااااااااااااااااني يوم


يوم السفر : اقعدت نوره من الصبح وأخذت شور وجيكت مره ثانيه على جنطتها وإلبست بنطلون جينز أسود مع قميص بيجي مخطط بالخفيف باللون الاسود لنص الساق وجاكيت ساده بيجي من بربريزخذته معاها باليد الجو بارد بلندن وجوتي فلات من بربريز مع جنطته وبنفس الوقت >> طق الباب : نوره

نوره : هلا يمه .......... صبحج الله بالخير

ام راشد : صبحج الله بالنور يالغاليه ، طلال يقول نزلي جنطتج ولبسي بنروح بعد ساعه المطار ونزلي تفطري

نوره : اللحين بنزل يمه خلي سيلفيا تجي تأخذ الجنطه >> نوره حطت كريم حماية ومسكره وكحل خفيف وقلوس ملمع وإنزلت .

نوره : السلام عليكم

طلال : وعليكم السلام اتصل عليج ليش تلفونج مغلق

نوره : إي نسيته من أمس كنت حاطته على الشحن

طلال : زين افتحيه

نوره : ليش

طلال : وليش مخليته مغلق افتحيه علشان اذا رحنا المطار ، انا بقعد مع رفيجي جمال وانتي وامي بروح ، واتصل عليج اذا أبي شي

نوره : خلاص اذا رحنا المطار افتحه

طلال : نوره اشفيج افتحيه من اللحين ترا ما راح يخلص الشحن بدقيقه

نوره : زين زين كاني فتحته

خالد قعد من النوم الساعة 11.30 ما نام الليل كله من التفكير ، ووده يعرف منو اللي يسوق السيارة اذا بنت عمه يعني إهي نفسها نوره ، اتصل على طلال يمكن يقدر يأخذ منه معلومات >>> خالد يتصل بك

طلال >> كان توه بصكر الجهاز لأنه راكب بالطيارة : السلام عليكم

خالد : وعليكم السلام ، طلال اشلونك

طلال : بخير الله يسلمك

خالد : طلال وينك ؟

طلال : بالمطار

خالد : وين ان شاء الله بتروح

طلال : لندن

خالد : رايح بروحك وإلا معاك شباب

طلال : لا والله ، أنا رايح علشان امي عندها موعد مع دكتور القلب ومعاي نوره

خالد : اممممم تروحون وتردون بالسلامة وان شاء ما تشوف شر عمتي ام راشد

طلال : الله يسلمك

خالد : طلال بس بغيت اسألك السيارة البي أم الكحليه هاذي سيارة فايز

طلال : لالا هاذي سيارة اختي نوره . ليش

خالد : لا بس خوش سيارة قلت اذا ببيعها بأشتريها

طلال : افا ما تغلى عليك اللحين اخلي السايق يصفطها عند بابكم

خالد : ههههههههه ، تسلم يا ولد عمي ، اقول طلال وين بتسكن بلندن

طلال : ان شاء الله حاجز بفندق كمبرلاند

خالد : ما اطول عليك تروح وترد بالسلامه ، مع السلامه

طلال : مع السلامه

خالد تأكد أن نوره بنت عمه إهي نوره حبيبته بس ليش ما علمته ..........يعني إهي من قبل ما تبيني وإلا اعرفت إني ما أبيها وتبي تتأكد بنفسها واللي كان بينا شنووووووو أسمه يا نوره .......حـــب أو خــــــداع ..........وتذكر أنه قالها أن امه معارضه زواجه من بنت عمه واهو بعد ما يبيها !!!!!!!!!!!!!!!! اف أنا شقلت لبنت عمي وزوجتي ؟؟؟؟؟؟؟؟؟؟؟؟

==========

خالد على طول أول ما صكر التلفون قام طلع جوازه وتأكد انه فيزته لبريطانيا ما انتهت كان مسويها لخمس سنوات قبل سنتين ، وأتصل على سكرتيره يحجز له تذكرة لندن وسكن بفندق ماريوت . وبسرعه أخذ له شاور ولبس ونزل بيروح الشركة يخلص شغله قبل السفره

ام خالد : هلا حبيبي وين رايح

خالد : هلا يمه ، يمه إحتمال اسافر باجر لندن اسبوع

ام خالد : هو ليش ؟

خالد : عندي شغل ، الشركة اللي نتعامل معاها اتصلوا يبوني أوقع اوراق مهمه

طلع ابو خالد من غرفة المكتب : هلا خالد

خالد : هلا يبه .

ابو خالد : بتروح الشركة

خالد : إي يبه بروح اللحين وبقعد لين اخلص الشغل كله ، يبه أنا بسافر لندن باجر لمدة اسبوع ، وانت مر الشركة اذا في بريد مشه لين ارد

ابو خالد : ليش بتروح لندن

خالد : هاااااا وصلني فاكس البارحه من الشركة اللي نتعامل معاها ويبون اي علشان اوقع أوراق مهمه .

ابو خالد : بس انت يوم تسافر لهم آخر مره وقعت لعشر سنوات

خالد : اي يبه بس يقولون في اوراق عدلوا عليها ولازم توقيعي


ابو خالد : زين اذا وصلت طمني ودزلي الاوراق بالفاكس او بالايميل بشوفهم

خالد >> توهق : ان شاء الله ، انا رايح لا تنطروني على الغدا بقعد بالشركة لي عقب العصر

ام خالد : زين يمه بس مو تنسى نفسك وما تأكل شي

خالد : يالله مع السلامة 

البــــــارت ( 18 )
----------------------------



لــنـــدن : وصلوا فندق كمبرلاند وكانوا مأخذين غرفتين بينهم باب لنوره وأمها وغرفه لطلال ، طبعا ام راشد ريحت على السرير اما نوره وطلال قالوا بيروحون يتمشون بشارع اجورد رود ويشترون اغراض من محل الوادي الأخضر ، من بعد ما شرت نوره أغراض لأمها جلسوا بكافيه pret .

طلال : نوره باجر ان شاء الله الساعة تسع بالضبط تكونين جاهزه انت والوالدة

نوره: الساعة جم موعدها مع الدكتور

طلال : الساعة عشر ونص بس على ما يوصل ابو علي السايق ونروح للمستشفى بتكون الساعة عشر

نوره : وباجر بس يشوفها الدكتور والا في فحوصات

طلال : باجر يقابلها الدكتور ويكتب لنا انواع الفحوصات اللي طالبها ، واروح احط مواعيد الفحص اما ثاني يوم او بعده بأيام

نوره : اوكي بس لما نطلع من المستشفى بروح على طول محل هارودز

طلال : لاحقه على التسوق قاعدين عشر ايام

نوره : ادري بس ما ابي ارد الفندق وامي اذا دخلت الغرفة بس مار اح تطلع منها وانا أبيها تمشي شوي بسها قعده . وأدري اهي ما راح تتمشى معاي بشارع اكسفورد بس هارودز محل بترضي تمشي فيه .

طلال : مني لباجر يصير خير

نوره : زين ، يالله قوم تأخرنا على أمي

==================

ثاني يوم بيت ابو خالد : نزل خالد ومعاه جنطة السفر

خالد : السلام عليكم

ام خالد : وعليكم السلام

خالد : وين الوالد وخواتي

ام خالد : ابوك راح يأخذ ابرة السكر ، ريم بدوامها وداليا راحت المدرسة

خالد : يمه أنا بسافر اللحين ، وأبيج إذا رديت من السفر تكلمين مرت عمي فهد إني أبي نوره وما راح اطلقها ،وتحددين العرس معاهم

ام خالد : شنووووووو ليش ؟

خالد : لأني ابي بنت عمي تكون زوجه لي

ام خالد : نعم

خالد : اي يمه أبيها ، لا تفرقين بيني وبينها

ام خالد : بس اهي اطلبت الطلاق ما تبيك

خالد : و أنا أبيها . وما راح اطلقها

ام خالد : يعني شنو بتأخذها غصب ، وبعدين انا ما أبيها تصير جنتي .

خالد : لا تنسين انتي اول كنت تقولين انه جدتي كانت رافضه زواجج من ابوي ومع هذا تزوجج واللحين انتي واقفه بيني وبين بنت عمي ، يعني تعيدين نفس القصة

ام خالد >> طقتها البوه : اي بعاند مثل جدتك

خالد : بس تذكري جدتي وافقت بالنهاية >> وقام حب رأسها وشال جنطته وطلع وعند باب البيت شاف ابوه وسلم عليه وراااااااااح المطار

ساري وأصوت لك أبيك
النظرة في عيوني تبيك
والرعشة في قلبي تبيك
ساري
شعوري ذا الليله غريب
كيف الحبيب يشكي حبيب
أنا ملكتك وانا فقدتك
ليتني لما عرفتك ما تركتك
ساري
لما عيوني عانقوك
في غمضة وحده ضيعوك
اسأل زماني والمكان
أجمع سواليف الحنان
أنا ملكتك وأنا فقدتك

لتيني لما عرفتك ما تركتك
ساري
قلبي وليلي به سرى
واللي جرى لي ما جرى
أمشي وادور في الوجوه
تايه عيونك توهوه
ساري
( ابداع : خالد الفيصل )

البارت ( 19 )
==========




خالد بالطيارة قلبه حاير نوره اللي عشقها أهيا نفسها نوره بنت عمه وزوجته يتذكر لما كانت تقوله شوف بنت عمك عطها فرصه ليش ما حاول ، آآآهـــــ يا نوره تحبيني وإلا خلاص انا بالنسبة لج تجربه وانتهت او مجرد انتقام لكلام سمعتيه مني عن بنت عمي إللي إهي انتي ، ليش يا نوره ما قلتي لي الحقيقة . وأنتي تعرفين مشاعري ، وإلا تظنين اذا عرفت انتي منو بكرهج لي هالدرجه شكيتي بمشاعري .

مستشفى كرومويل لندن : كان موعد ام راشد مع دكتور القلب بعد ما ادخلوا عليه ام راشد ونوره وطلال قابلهم دكتور القلب اللبناني

الدكتور : كيفك ام راشد

ام راشد : الحمدلله

الدكتور : ام راشد ، هلا لنا سنه من سوينا العملية حاسه بشي مضايقك

ام راشد : لا والله ، الحمد لله

الدكتور : ان شاء الله نعمل لها فحوصات مشان نتأكد من سلامة الشرايين وكل شي ونتطمن عا صحتك ، طلال أنا راح اكتبلها الفحوصات وانت عليك تأخذ المواعيد وبعد ما تطلع النتيجة تسجل لها موعد

طلال : يعطيك العافية دكتور ..... >> وأخذ الأوراق وراح يحط المواعيد

طلعوا من المستشفى وعلى طول خذوا تاكسي واتجهوا لمحل هارودز وطلال قعد بستار بكس . أما نوره وأم راشد راحوا يفترون بأدوار المحل

( طيارة خالد طارت من الكويت الساعه ثمان الصبح - طيران الخليج >> مودعايه لهم - ووصل لندن حول الساعه 2.30 الظهر ) وصل خالد لفندق ماريوت وراح لغرفته ورتب ملابسه واخذ شور ونزل على طول يتمشى بالهايد بارك واتصل على طلال ولقى خطه مفتوح >> خالد يتصل بك

طلال : السلام عليكم

خالد : وعليكم السلام ، طلال أنا توني واصل لندن عندي شغل للشركة .

طلال : حمدلله على السلامه ، انت بأي فندق ؟؟

خالد : والله نزلت بمريديان .

طلال : خالد أنا اللحين بمحل هارودز ، اذا خلصوا أهلي من التشري مريتك

خالد : اوكي انتظر اتصالك

طلال : اوكي صار ، مع السلامه

خالد : مع السلامه .

خالد كان يتمشى بحديقة الهايد بارك ، بسااااااااط اخضر والجو منعش والسماء منثر عليها قطع الغيوم مثل الديباج الابيض ، وقرب من البحيرة وشاف فيه وجه نوره ، وتذكر اغنية عبدالمجيد عبدالله ندندن يغنيها



احب الزين مهما كان غالي ....... ولو هو صعب انا احب الصعايب
ولا يهدى ولا يرتاح بالي .......الين ارواحنا تصبح حبايب

احب الزين يسهر لي لحالي ....... يذوب العشق وهو في العشق ذايب
اشوف الكون لو تغيب خالي .......وانا ظني مع المحبوب صايب

انا ماني ابد واحد خيالي ....... انا تعودت واشقتني الركايب

اجود بمهجتي للي في بالي ....... حبيبي اللي جمع كل الغرايب

ويستاهل وراس اليوم عالي ....... مدام انه يعدي باللهايب
بروحي بالهوى وبكل مالي ....... هويته والهوى لاغلى الحبايب



وأخذ طريجه لى محل هارودز أول ما وصل وقف قريب من المحل يشوف اللي يدخل ويطلع تمنى يشوفها ، كان متردد يتصل على طلال أو انه يشوفهم من ابعيد مع هالزحمه اشلووووووووووووون ............. انتبه لمحطة التاكسي وأول تاكسي هااااااااااااا نوره هاذييييييييييييي نوره وطلال وأمهم

آآآآآآهـــــــــ يا نوره ما خاب ظني تأكدت إنج نوره ............ليش ؟؟ بعرف ليش ما تبيني ؟ والا شنو بالضبط اللي صار ؟ أبي اعرف القصة .................... بعرفها بس هالمره بطريقتي مو بطريقتج ................ اذا انتي اوهمتيني بحبج أنا حبي صادق ولا يمكن اتخلي عنج وما اصدق انج ما تبيني بس اشلون اعرف وأتأكد من مشاعرج ..............؟؟؟

ركب الباص اسرع له بالرده للفندق وانتظر اتصال من طلال

عند طلال

طلال : نوره انزلي انتي وأمي أنا رايح اشوف واحد من ربعي توه واصل لندن >> ما حب يقولها إن خالد موجود علشان ما يحرجها .

نوره : زين أنا وأمي بنروح مطعم فتوش علشان نتغدى وبعدين بودي امي الفندق ، وعقب بورح محل دبنهامز بس شوي

طلال : توج متسوقه من هارودز

نوره : طلال اشفيك أنا اجهز لسنة كامله علشان بالديره ما اروح السوق

طلال : لا والله ما تروحين السوق .

ام راشد : خلها تروح أنا بقعد ارتاح ، وانتي لا تتأخرين

طلع طلال من الفندق واتصل على خالد وواعده يمره بريسبشن الفندق

خالد >>>قام اول ما شاف طلال : هلا والله بولد عمي ونسيبي

طلال >> جنه سمع شي غلط : هلا والله حمدلله على السلامه شلونك أمس لما كلمتني ما قلت إنك بتجي لندن

خالد : أبد اول ما صكرت التلفون منك أتصلوا الشركة اللي نتعامل معاها وقالوا لازم أي أوقع اوراق مهمه ............ اشوه بسرعه حصلت حجز بقعد اسبوع .... بشر عن عمتي اشلونها

طلال : الحمد لله طيبه اليوم كنا عند الدكتور وكتب لها تحاليل وسونار ، موعدهم عقب يومين . >> نوره يتصل بك

طلال : هلا نوره خير

نوره : أنا وصلت أمي الغرفه وبطلع بروح دبنهامز

طلال : اللحين بتروحين دبنهامز زين خلاص لا تأخرين

خالد >> سمع نوره بدبنهامز : طلال أنا اللحين استأذن حدي دايخ من أمس ما نمت .

طلال : إي والله ارتاح وباجر أشوفك اذا خلصت شغلك ، بروح عند الوالده قاعده بروحها

خالد : مع السلامة >>>>>>>>> وحط نفسه بيروح يصعد

طلال مشى وخالد من ابعيد يتبعه ..................أول ما شافه دخل بوابة فندق كمبرلاند بسرعه رككككككككككككض جنه أحد لاحقه وأول محل دبنهامز بشارع اكسفورد وأقرب واحد للفندق ............. وقف عند البوابه ويدعي { يآجـآمع الناس في يوم لا ريب فيه اجمعني مع ضآلتـي } ............. تذكر نوره والعطور ...........وسيييييييده لركن العطور هاااااااااااااذي نوره

خالد : نووووووووووره

نوره : ................................. >> العيون بسرعه بدت تلمع تجمعت فيها الدموع

خالد : نوره >> ما عرف شنو يقول

نوره : هلا خالد ، أنت بلندن

خالد : هلا نوره ............ أنا ياي لندن عندي شغل ، وأنتي طمنيني عليج ليش يايه لندن>> ومسك ايدها يسلم

نوره : أنا ..........أنا يايه مع أمي وأبوي تدري مريض

خالد >> يا جذابه بعد للحين بتجذبين بنشوف يا نوره اش طول حبل جذبج : ما يشوف شر ... صكرتي التلفون بسرعه بويهي حتى ما خليتني ابارك لج ؟

نوره : هااااااااااا على شنو ؟

خالد : ملجتج مو تقولين بتأخذين ولد عمج غصب ؟

نوره : إي.............>>>>> ببجي ودي ألمه وأبجي ما هدت ايده أبيييييييييييييييه

خالد : حتى أنا يا نوره غيرت رأي ما أبي اطلق بنت عمي .......... مثل ما أنت بتأخذين ولد عمج غصب أنا بعد بغصب نفسي على بنت عمي .

نوره >>>> افتحت عيونها جنه احد معطيها طراااااااااااق : نـــــــــــعـــــــــــم

خالد : إي وأنا أول ما أرد من السفر ، بخلي أمي تروح تطيب خاطر نوره وتقنعها تغير رأيها عن الطلاق

نوره : بس أنت قلت إن نوره إهي اللي طالبه الطلاق يمكن ما ترضي

خالد : لا بترضى ............... وبقنعها واذا ما رضت بأخذها غصب ، علشان احس نفس احساسج لما تكونين مع ولد عمج وأنتي ما تبينه وأنت تبيني وأنا أبيج ...........صح يا نوره انتي للحين تحبيني

نوره : .................

خالد : نوره ........... تحبيني ........ وإلا خلاص ضاع حبي بقلبج مسحتيه وإنتيهت من حياتج ............. ابيج تقولين الصج تحبيني

نوره >> دمعت عينها وانزلت دمعتها خوف من اللي جاي أمبييييييه خالد غير رأيه ويبي يتزوجني اشلووووووووووون اواجه اشراااح يسوي فيني : ...................

خالد >> مسح دمعتها : نوووووووره تحجي تحبيني

نوره : اي احبك والله احبك

خالد : نوره انا قاعد جم يوم بلندن وأبي اشوفج كل يوم خلينا نودع بعض قبل فراقنا ..... مو تقولين كل حبيبين نهايتهم فراق او زواج ................ دام نهايتنا فراق .....خلينا نفترق بذكرى حلوه بدال لا نذكرها بدموع نذكرها بإبتسامه

نوره : بس أنا معاي أخوي وامي آآآآآآآآآآآ وأبوي طبعا المريض

خالد : وين تلفونج ؟

نوره : كاهوا >>>>>>>> تله من ايدها ودق على تلفونه رنه

خالد : أتصل عليج ونتفاهم ..........زين

نوره : زين

خالد : أمشي خلينا نشوف شنو تبين تشترين من دبنهامز

نوره : لا خلاص ما لقيت اللي أبيه >> طلال يتصل بك

نوره : أمبيييييييييييه خالد مع السلامه آآآآآآآآهذا أبوي يتصل لازم ارد الفندق

خالد : ابوج زين ردي عليه ، و خليني اوصلج لي الفندق وين ساكنه

نوره : أنا ................ فندق ماربل ارش ........ ما يحتاج توصلني أنا اروح بروحي يالله حبيبي باي

خالد : بااااااااااااااي يا قلبي ترا بتصل عليييييييييييج

نوره >>>> راحت تركككككككككككككض بره المحل والشارع اليوووووووووم الجو مو طبيعي ............. قلبها ضايع بين الفرحه بشوفة خااااااااااااالد ومرعووووووب من المشكله الجديده بحياتها .................... خالد غير رأيه ويأخذ بنت عمههههههههههههه أمبي اشلون الدبره .


البــــارت ( 20 )
----------------------


أول ما أوصلت نوره الفندق >>> كان خالد يتبعها من بعيد يبي يتطمن إنها اوصلت سالمه ..........

طلال : اشفيج جايه تركضين ، اشوف ما بيدج شي

نوره : هااااااا مالقيت الكريمات اللي كنت أبيها خالصه >>> وحطت تلفونها على الصامت

ام راشد : نوره ............ توها اتصلت على ام جابر أخت جارتنا إهي إهنيه بلندن جايه علاج ولزمت نمرها بشقتها ساكنه بعمارة البارك وست ، قومي خلينا نروحلها ، ترا المره ما تقدر تطلع إلا للمستشفى حدها تعبانه ، وبنروح نوسع صدرها صارلها ثمان تشهر واهي بهالديره عسى الله يفك عوقها ................ نوره يالله قومي

طلال : نوره .................اشفيج قومي بوصلج انتي وأمي


نوره : زين ...........

البوابه رقم ( 8 ) ضغط طلال على رقم الشقه ( 821 )

جابر : yes

طلال : هلا جابر ............ افتح لنا الباب أنا طلال ومعاي الاهل

جابر : يا هلا ومرحبا ............ ادخلوا >> نزل جابر وطلال وراحوا ستاربكس اللي بشارع اجورد رود ..............

ام جابر : حيا الله اهل الديره ، يا زين هالريحه ريحة اهل الديرة ، شوفتج يا ام راشد تفرح قلبي جني رديت للديره وانا بمكاني

ام راشد : الله يحيج ، اثر الشوق ذابحج

ام جابر : اي والله يا ام راشد ، ضاقت فيني الدنيا ، واشتقت لأهل الديره ، صبر جميل والله المستعان.

نوره : ان شاء الله خالتي تردين بالسلامه وبصحه وعافيه

ام راشد و ام جابر : آمين

تمت ام راشد وام جابر يسولفون على الديره واهلها والعلاج والامراض ما خلو شي ............... ونوره لاهيه بتلفونها ................>>> 00965990 كان رقم خالد يتصل عليها وإهي تشوفه وخايفه ترد ....................... اشلون راح تتصرف معاه حست إنها تهورت لما كلمته بمحل دبنهامز ............... واشلون خلته يأخذ رقم تلفونها وواعدته تشوفه كل يوم ..................
.مسج { ردي علي نوره لا تجننيني ......... اذا ما رديتي بروح لأبوج وأقوله عن علاقتنا ، وبخرب عليج حياتج }

بسم الله هذا اشفيه ...............دزتله مسج { انا طالعه ما اقدر ارد عليك اذا رديت الفندق اكلمك }

ردت نوره الفندق مع امها واحتارت اشلون تكلمه >> دزتله رساله { خالد أنا معاي امي بالغرفة وما اقدر اكلمك ....... أرجوك احلفك بحبنا ابتعد عني }

رد لها الرساله { نوره أنا حلفت لج لا يمكن اتخلي عنج ...... وصدقيني أنا عند وعدي }

بجت نوره وإهي كاتمه صوتها ما تبي امها تنتبه لها ....................... يعني ما راح اخلص منك يا خااااااااااااااااااالد

ثالث يوم لهم ب لندن : انزلت نوره وأمها وطلال يتفطرون بمطعم الفندق >>> جابر يتصل بك

طلال : السلام عليكم

جابر : وعليكم السلام ، هلا طلال اشلونك

طلال : بخير الله يسلمك

جابر : طلال ، الله يعافيك أبيك تروح معاي المكتب الصحي اذا ما عندك شغل

طلال : لا والله ما عندي شي ، اخلص من الريوق وأمرك

جابر : صار سلم

طلال : يمه هذا جابر يبيني اروح معاه المكتب الصحي

نوره : لا والله وأنا بروح السوق اشلون يعني

طلال : انطري لما ارد

نوره : نعم اللحين الساعه 9.30 وأنت بتروح المكتب الصحي وأنا اعرفهم ما يخلصونكم مبجر بيروح علي الوقت والسوق يصكر الساعه 5.30 العصر ما يمدي الوقت

ام راشد : والله انا ماني رايحه معاج بروح عند ام جابر وانتي كيفج روحي بروحج تدلين لندن عدل مو اول مره تجين

طلال : اي نوره ، خطوتين بينج وبين شارع اكسفورد روحي بروحج

نوره : خلاص اروح بروحي

شارع اكسفورد : محل سيلفريدج

خالد >>>>>> اتصل اكثر من 10 مرات على نوره ولا راده عليه

تضايق وقال اروح سيلفريدج اشتري لأمي العطر اللي تبيه من الصبح دازتلي مسج .... دخل من البوابه .............. الفحته ريحت العطور وتذكر نوره وعطرها ............ ليش ساحبه علي اتصل ولا تردين .............. ليش العناد وأنتي امس تحلفين انج تحبيني.......... كيفها اهي اللي حطت نفسها بهالموقف اول ما ارد بتصل على طلال واعلمه بسالفتها وشنو سوت فيني نوره ........................ والله خايف اذا سويت جذي افقد نوره للأبد ............. احترت معاج يا نوره ......................فتح تلفونه نسى اسم العطر ......... توه بيقول اسم العطر ............... آآآآآآآآآآهـــــــــــ نووووووووووووووووره

خالد : نوووووووووره

نوره >> تيبست بمكانها : ...............

خالد : هلا وغلا بنوره تتهربين مني >>>> ومسكها مع زندها وجرها معاه لي بره المحل ويمشي ويمشي يبتعد عن زحمة الناس ودخل بسكه ضيجه بعيده عن الزحمه وبنهاية هالسكه كافي بركن بعيد وهادي ما فيه احد .

نوره : خااااااااااالد خاااااااااااااااالد

خالد : ولا كلمه ............. بس نوره حرقتي قلبي .......... امس شنو قلت لج مو أبيها وداعيه ............. ومو قلتي انج تحبيني .............. حطي عينج بعيني وقولي غير هالكلام

نوره : ....................

خالد : تعالي نقعد اهنيه ونتفاهم

نوره : خاااالد ، أنااااااااااااااااااااا ..........افهم موقفي ما اقدر اشوفك لازم ابتعد لازم اتعود على فراقك ................خاااااالد حبيبي والله بينا سور عالي ما اقدر اتجاوزه

خالد : نوره شوفيني ............. هالسور اللي تقولين عنه أنا بهدمه ولا تسأليني اشلون .... بس ابي اعرف قلبج منو فيه ، اصدقيني القول لا تخدعيني

نوره >>> ما تحملت واعيونها تنزل منها الدموع واهي تتذكر انه السور امه واهي تبي خالد ما يخسر امه ...............: أحبك ولا ملك قلبي غيرك .............. بس الفراق مكتوب علينا لا تعاند ولا تدور وراي خااااااااااااالد ارجوك

خالد : لي هالدرجه يا نوره حاسه اني ما اقدر ادافع عن حبنا

نوره : ..................

خالد : شوفيني نوره لا تتهربين ............ انتي شايفه انه حبج بقلبي ضعيف واقدر انساج بسرعه .......................... أنا راد للديره وبنشوف يا نوره سورج اللي بنيته والا حبي اقوي

نوره >>>>>>> قامت تبجي

خالد >>> وقفها وحظنها ومسح دموعها : بس نوره ...........اهدي ابيج تثقين فيني ...... وصدقيني اتركي كل شي علي ولا تحاتين شي

نوره : يعني شنو ، انت تدري انا بأخذ ولد عمي

خالد : لا تفكرين بأي شي اللحين ........ ابي اعيش معاج اليوم احلى رحله سياحيه ، وباجر يصير خير

نوره >>> ابتسمت ظنت ان خالد يسوي جذي لأنه صادفها ب لندن وبيستغل هالشي للعب والوناسه واذا رد الديره بينسى : خلاص اوكي ............ ترا بس اليوم بقعد معاك لأنه باجر عندنا مواعيد بالمستشفى

خالد : خلي باجر لباجر ................ هالكافي عندهم ايس كريم عجيب خلينا نأخذ منه وبعدين نبدي المغامره

نوره : هههههههههه اي مغامره

خالد : اكلي اللحين وبعدين بتعرفين

بعد ما خلصوا الأكل قام خالد ومسك ايدها .............وطلع كرت الباصات وقالها : الله نوره بنبدي المغامره

نوره : اي زين فهمني شنهي المغامره

خالد : انا من كنت صغير اذا يت لندن امسك كرت المواصلات واركب اول باص واول محطه يوقف عندها انزل واركب الثاني وجذي الف لندن واتعرف على اماكن يمكن السواح ما يشوفونها

نوره : بتلف فيني لندن لالالالالالالالالالالالالالا ههههههههههه

خالد >>> جرها من ايدها وصعدها معاه الباص >>>>>> كان متعمد علشان يتم لاصق فيها ولا يهد ايدها وبنفس الوقت يبيها تضحك لأنه الياي بالديره الله يعينه عليه .

صعدوا من اول محطة اقبال سيلفريدج وانزلوا بميدان البيكاديلي ومنه الى ريجينت ستريت ولفوا شوارع وايده كثر ما كانت نوره تروح لندن لكن حست بأنها أول مره تشوفها ، وآخر شي تغدوا بمطعم Billa Atalia ، كانت الساعه تقريبا ثلاث بعد الظهر

نوره : خالد أنا لازم ارد محل سيلفريدج اخذ لي لو بدله وحده على طلعتي جذي من الصبح وارد ما معاي شي بيذبحني اخوي .

خالد : لا ما يقدر يقولج شي اتصل عليه واقوله نوره معاي

نوره : لا والله تستخف دمك حضرتك ............. يالله خلص ما ابي اتأخر

خالد : يالله انا بعد بمر المحل .......... الله يهداج طلعتيني منه وانا ناوي اشتري منه عطر للوالده موصيتني عليه

نوره : انااااااااااااااا اي الحق علي صار اللحين 

البارت ( 21 )
-----------------------------



رابع يوم : خالد قعد من الصبح راح للشركه اللي يتعاملون معاها وقال انه يبي نسخه من العقد اللي وقعوا قبل سنتين .

نوره وأمها وطلال من الصبح بالمستشفى لعمل التحاليل والسونار والاشعه لأم راشد

المساء بعد ما ردوا للفندق >>> خالد يتصل بك

طلال : السلام عليكم

خالد : وعليكم السلام ، هلا والله بطلال

طلال : هلا الله يحيك اشلون شغلك عسى خلصته

خالد : اي والله الحمد لله ، أنا بكافي moon light بشارع اجورد رود تقدر تمرني

طلال : اي والله خلك اللحين نازل

خالد : يالله ناطرك

طلال : يمه انا نازل بروح عند واحد من الربع

نوره >>> كانت تلعب بتلفونها وتتذكر خااااااااااالد ومتردده ترسل له رساله والا اللي صار امس مغامره مثل ما قالها وبس .

بكافي moon light :

خالد : هلا طلال

طلال : هلا خالد ، هاا بشر خلصت شغلك

خالد : اي الحمدلله وانت بشر عن عمتي اشلونها ؟

طلال : الحمد لله سوينا اليوم التحاليل والسونار والاشعه وبعد ثلاث ايام موعدها مع الدكتور اذا ان شاء الله زينه ردينا الديره ........مليت زهقت وانا ما صار لي اربع ايام الله يعين اللي يقعد بالشهور ومع مريض

خالد : الله يتمم عليها الصحه والعافيه ويشفي كل مريض ............... طلال ابيك تسمعني عدل بسالفه

طلال : خير خالد في شي

خالد : نوره

طلال : اشفيها

خالد : اممممممم أنا غيرت رأي وماني مطلقها ، صراحه بنت عمي وما راح القى احسن منها زوجه لي .

طلال : والله يا خالد فاجأتني ، بس هالموضوع خلصنا منه ، واذا بتكلم فيه عندك أبوي اهو اللي بيده الشور

خالد : هذا رأيك

طلال : خالد ، إحنا سمعنا ان امك اهي اللي معارضه هالزواج وانت بعد ما تبي نوره شاللي غير رأيك

خالد : أناااااااااااا في البدايه ما كنت ابيها بس اللحين غيرت رأي وفكرت أنا ما تصلحلي إلا بنت عمي ، وأمي بحاول اقنعها واغير رأيها

طلال : يعني أمك للحين معارضه .

خالد : طلال امي مقدور عليها ، بس انا ابي منك طلب ، ابيك تغير رأي نوره بطلب الطلاق اقنعها اني أبيها ومقتنع فيها وان محد جبرني اني اغير رأي . هذا قراري بروحي

طلال : والله يا خالد اذا كلمت ابوي ، واهو شاور نوره انا بقولها هالكلام ، بس انت تقدر تغير رأي امك ............. ترا نوره اللي خلاها تصمم على الطلاق اهو رأي امك ........ يعني اذا امك للحين معارضه نوره بعد بتصمم على الطلاق

خالد : خل امي علي وانت اقنع نوره

طلال : ان شاء الله ، والله يقدرني اني اغير رأيها والله أنا مابي لنوره الطلاق وانت يا خالد عزيز وغالي

خالد : تسلم يا ولد عمي ، ولا تقول لنوره اني شفتك ب لندن اخاف تظن اني مستحي وقلت هالكلام ................. خله لما نرد الديره

طلال : صار ولا يهمك

وكملوا سهرتهم بالكافي

===============

خامس يوم : قعد خالد من الصبح واتصل على السفريات وقدم حجزه لنفس اليوم للسفر بطيارة الساعه 12.00 بالليل .........................>> { حبيبتي أنا مسافر للديرة ديري بالج على نفسج .......... وصدقيني لقانا قريب }

نوره : انتبهت لرنة المسج وافتحتها >> وردت عليها { توصل بالسلامه يالغالي ........... احبك .............. وهذا فراقنا كل واحد منا له طريقه }

واتصلت على أماني تعلمها بآخر التطورات

أماني : هلا وغلا

نوره : الله يحيج ، اشلونج يا عروس

أماني : واي اي عروس أنا من سافرتي وأنا افتر على محلات الاثاث أجهز الشقه

نوره : الله يعينج ، أماني أنا شفت خالد بلندن >>>>> وقالت لها السالفه كلها

أماني : والله يا نوره أنتي وخالد قصه كل ما ابتعدت عنه الصدف تجمعكم ، الظاهر ما عرفتي تصكرين ستارة المسرحيه عدل .................... سمعي انا ما راح اسوي عرس بس تخلص الشقه بسافر مع أحمد شهر عسل وبعد ما ارد بسوي استقبال ........... عاد بحط بحسابج فلوس وابيج تتسوقين علشاني

نوره : تأمرين أمر يا قلبي ................ دام الحمد لله الوالده صحتها زينه لج مني بفتر بطلال وبخليه يدعي عليج ..........

أماني : ههههههههههه ........... يالبايخه لا تقولين له انه لي

نوره : لا حبيبتي بقول انه لج علشان يستحي ويفتر معاي بالمحلات

اماني : جان قلتي لخالد يطول المده بلندن وافتري معاه

نوره : اماني ، قلبي طعنتيه أييييييي ، انا شفته مرتين وأحس انولدت من جديد اشلون لو اشوفه كل يوم شنو بصير فيني

أماني : أبد بهداج الله وبتعترفيله انج زوجته

نوره : اقوووووووووووول عطيتج ويه يالله باي ......... ودزيلي مسج بطلباتج والقياسات .

اماني : مع السلامه يا حبي

=====================

الكويت : بعد وصول خالد بيوم ، اتصل خالد على عمته ام بدر وقال انه بزورها يبي يعرف اهي ليش بنفسها جت بيتهم وكلمته عن الطلاق واطلبت منهم بتصميم انه يطلق نوره

ام بدر : حيا الله من زارنا

خالد : الله يحيج عمه اشلونج

ام بدر : بخير الله يسلمك ، مو من عوايدك تمرني ، وابيج ضروري خير


خالد : الخير بويهج عمتي .

ام بدر : قول خاااااااالد خير

خالد : عمه ، تذكرين لما ييتينا برمضان وطلبتي مني اطلق نوره ، عمه ابي اعرف السالفه عدل

ام بدر : اي سالفه يا خالد وانت تدري عن كل شي

خالد : لا ما اعرف شي ................ ابي اعرف انتي شنو سمعتي وشنو تعرفين يمكن ظالمتني

ام بدر : لا والله ما ظلمتك ، امك تمشي وتسولف تقول انك مغصوب على بنت عمك واهي بعد ما تبيك تأخذها وحالفه انها تطلقها عقب ما تعلقها جم شهر .......... خالد مو هذا الاتفاق اللي بينك وبين امك ؟

خالد : عمه ............ أنا غيرت رأي اللحين وابي نوره زوجه لي وابيج تقنعينها اني شاريها ، وخليها تهون عن فكرة الطلاق .

ام بدر : وشاللي غير رأيك ، أبوك رد ضغط عليك مره ثانيه

خالد : لا ابد ، بس انا استخرت ، وشفت ما كو احسن من بنت عمي زوجه لي

ام بدر : وامك يا خالد ،

خالد : بكلم امي واقنعها تروح لنوره وتقولها انها تبيها زوجه لي

ام بدر : خالد والله انت ونوره حسبت عيالي ولكم معزه بقلبي من محبت اخواني وابي لكم الخير وما ودي يكون بينكم طلاق اذا انت صادق بنيتك لك مني اوقف معاك .

خالد >> قام وحب رأس عمته : وهذا اللي ابيه منج ................ مع السلامه

ام بدر : الله يحفظك ويهداك

ببيت ابو خالد

خالد : يمه ، عمتي ام راشد بترد الديره بعد جم يوم وانا ابيج تروحين لهم وتكلمين بالموضوع

ام خالد : ما راح اروح لهم ، والبنت اهي اللي عايفتك ليش متمسك فيها

خالد : يمه بنت عمي وابيها ، واهي مو عايفتني ، اهي طالبه الطلاق لأنه انت ما تبينها زوجه لي

ام خالد : دام قلتها بنفسك اي انا ما ابيها

خالد : يمه أنا أبيها وخلاص

ام خالد : نعم وليش متمسك فيها جذي ، وبعدين انت كنت ما تبيها ليش غيرت رأيك

خالد : يمه أبيها وبس ، وبتمسك فيها مثل ما تمسك ابوي فيج......تكفين يمه روحي لهم

ام خالد : شوف تبيها كيفك تزوجها ................. روح مع ابوك وكلم عمك بس انا طلعني من السالفه

خالد : يمه هذا رأيج

ام خالد : اي ،

خالد راح لأبوه بالمكتب

خالد : السلام عليكم

ابو خالد : هلا خالد حياك تعال ، انا شفت العقد اللي جايبه من لندن نفس اللي موجود عندنا

خالد >> اش هالوهقه : اي يبه ما غيروا شي كانوا بس يبون يتأكدون انها نفس النسخه اللي عندنا

ابو خالد : الله يهداهم وعنوك تسافر وكانوا يقدرون يدزونه بالفاكس

خالد : يبه ، ابيك بموضوع ثاني

ابو خالد : خير

خالد : يبه ابيك تروح معاي عند عمي فهد ونكلمه بخصوص نوره .......... أنا أبيها وما بي اطلقها

ابو خالد : والله يا خالد اللي شفته انه نوره حالتها تعبانه ومدري اشفيها تصيح وتبجي وتقول ما تبيك وجايتها حاله ما يعلم فيها الا الله

خالد : بس أنا ابيها ومابي اطلقها

ابو خالد : وتبي تضر بنت عمك تراهي تعبانه ومصممه على الطلاق

خالد : يبه انت بس امش معاي وانا اللي اتكلم

ابو خالد : والله كيفك تبينه نكلمه حاضر ، بس انت ليش ما تكلمت يوم اطلبت الطلاق توك تحجي

خالد : هااااااااااااا المهم اللحين احنا نكلم عمي .

===============

ثاني يوم بديوانية ابو راشد ................. خااالد كان يفرك ايدينه مو عارف اشلون يفتح الموضوع .............

ابو خالد : ابو راشد خالد جاي ويبي يكلمك بموضوع نوره

ابو راشد : خير

خالد : عمي ، أناااااااا ما ابي اطلق نوره ، واهي بنت عمي واذا تعبانه اصبر عليها

ابو راشد >>> طالع اخوه ما وده يقول عن السبب الحقيقي علشان ما يحرجه : بس يا خالد احنا خلصنا من
هالموضوع ............ ونوره ما تبيك ، ومصممه على الطلاق

خالد : اسألها مره ثانيه يمكن هدت وغيرت رأيها وانا مستعد انطرها لين ما تحس انها صارت زينه وبعدها نحدد العرس

ابو راشد : خااااااالد ، اظن طلال فهمك السبب اللي خلا نوره تطلب الطلاق واحنا معاها ، طلقها يا خالد ، واذا احد جابرك تقول هالكلام ترا أنا مستعد اوقف بوجه

خالد : لا لا يا عمي ................ محد جبرني ارد عن طلاقها ، انا شاريها وأبيها زوجه لي

ابو خالد >> حاس انه ضايع بالموضوع وخاصه انه ابو راشد قال لخالد طلال فهمك !!! شنو يقصد !!!

ابو راشد : على العموم نوره مسافره مع امها وطلال لندن واذا ردوا ان شاء الله نشاور البنت مره ثانيه

خالد >> قام حب رأس عمه : طلبتك عمي تقنع نوره ترد برأيها ، أنا شاريها وأبيها .

ابو راشد >> مستغرب من التغير وخاصه انه خالد كان اهو اللي رافض الزواج من نوره مو العكس شاللي غير رأيه ؟؟؟ : يصير خير خل نوره ترد بالسلامه

وأبو راشد بسرعه غير السالفه بسرعه يبي ينطر طلال لأنه يمون على خالد ويقدر يأخذ منه السبب الحقيقي ليش خالد غير رأيه .

البارت ( 22 )
==================


يوم ردت نوره من السفر : كانت طيارتهم توصل الديره الساعه 7.30 المساء والبيت متروس من الأهل هند وتهاني وأمهاتهم والعمات والخالات ينتظرون وصولهم بالسلامه .

نوره : هلا عمتي

ام بدر : حمد لله على السلامه ، تعالي ابيج بكلمة رأس

نوره >> وراحوا بالصاله الداخليه : خير عمه

ام بدر : شوفي يا نوره ، انا جاني خالد وطلب مني اقنعج تغيرين رأيج بالطلاق اهو شاريج ويبيج زوجه له

نوره : شنو ؟؟؟؟؟؟؟؟؟؟؟ عمه أنا اللحين ما أبيه ، انا ماني لعبه بيده اليوم ما يبيني وباجر يبيني

ام بدر : ليه يا نوره ، خالد غير رأيه ومتمسك فيج ، وبعدين لا تنسين اهو ما طلق انتي اللي طلبتي من كلام سمعتيه ، لو كنت ناطره جان غير رأيه من غير ما تدرين


نوره : وانا تبيني انطر لي متى ؟؟ كل يوم اقول اليوم يبيني واليوم الثاني لا ما يبيني وانطر واشوف حضرته شنو يقرر

ام بدر : لا ترديني يا نوره ، انا جايتج ومتوسطه لخالد ، مالي خاطر عندج ، والله يا نوره انه معزتج عندي مثل عيالي وابيج ترتاحين بحياتج ، وما تصدقين اشكثر فرحت يوم قالوا خالد بيأخذ نوره ................... فرحت جنه مأخذ وحده من بناتي

نوره : عمه

ام بدر : تكفين يا نوره لا تردين خالد دام ولد عمج شاريج لا تبيعينه

نوره : بس يا عمه اذا امه للحين ما تبيني انا لا يمكن اخذه هالشي وصليه له

ام بدر : لا اهو وعدني انه يقنع امه ، وان شاء الله بتقنتع واهي بنفسها بتزوركم وتحدد معاكم العرس

نوره >>>>>>>>> سهت نوره بين خاااالد وموقفه منها اذا عرف اهي منو وبين معاند امه .............. وهذا الشي اللي راح تتمسك فيه اذا امه ما رضت فيها لا يمكن تتنازل عن الطلاق . حتى لو عرفها خاااااااااااااالد ، ما انتبهت للأتصال اللي يمها

ام بدر : هلا خالد ........... شوف انا كلمت نوره اهي وافقت بشرط ان امك ترضي فيها وتوافق عليها .............وإلا يا خالد تراهي مهي متنازله عن الطلاق .

خالد : قوليلها ما يصير خاطرج الا طيب ، بخلي امي توافق وتقولها بنفسها .

====================

ثاني : يوم بيت ابو خالد

خالد : يمه الله يخليج ..........علشاني روحي لهم وقوليلهم انج موافقه على زواجي

ام خالد : خلاص يا خالد ............ انا قلت ما راح اروح ، وانت اذا تبيها تمم الزواج وطلعني من هالسالفه .

ريم : السلام عليكم

خالد : هلا ريم ، تعالي اقنعي امي خليها تغير رأيها وتقول لنوره انها موافقه على زواجنا

ريم : ليش ، انت غيرت رأيك

خالد : اي ابيها ، ونوره شارطه ما تنازل عن الطلاق إلا اذا امي رضت

ريم : صج والله ، خلاص يمه وافقي ليش معانده

ام خالد : رييييييييييييييييم ، موشغلج ، خالد يبيها خل يأخذها بس انا طلعوني من الموضوع انت اللي تبي تتزوج مو أنا

خالد >>> تضايق وطلع من البيت بسرعه ضاع بين امه وزوجته كل وحده معانده من صوب >>> 990 يتصل بك

نوره : هاااااااااااا خالد >>>>>>يوه نسيت كان ماخذ رقمي لما كنت بلندن : آلووووو

خالد : نوره حياتي تعبان ........ قولي لي شسوي

نوره : خالد ............ اشفيك يا عمري

خالد : بنت عمي ... مو قلت بتمم زواجي منها ...........أنا اقنعت عمتي اني ابيها بس المشكله بالوالده ............. شوري علي نوره شسوي .

نوره : هااااااا خاااالد ما ادري هاذي حياتك ............حاول بأمك

خالد : وان ما رضت ......... تهقين بنت عمي بترضى واهي شارطه على ما تهون عن الطلاق الا برضى امي ............. نوره تهقين ليش بنت عمي شارطه هالشي

نوره : ما ادري ......... بس اللي اعرفه رضى رب العالمين من رضى الوالدين ......... وبنت عمك ما تبيك تخسر رضى امك ووووووووو يمكن بنت عمك هالشي ما ترضاه على امها اشلون بترضاه على امك

خالد : هذااااااااااا السبب

نوره : هااااااااااااا ما ادري انا اقول يمكن

خالد : بشوووووووف وبحاول مره ومرتين لين ترضى امي .......... والله يا نوره ضعت بين امي وبنت عمي ...........أناااااااااا اللي قلبي محترق

نوره : حياتي ........... ونور عيني ........ الله يوفقك بحياتك ويسعدك

خالد : ويسعدج يا نوره مع ولد عمج ............ مع السلامه

نوره : مع السلامه

===================

بنفس اليوم المساء ببيت ابو خالد

كانت ريم قاعده بغرفة المكتب وتتصفح بكتاب مقلوب ............ ناطره ابوها .

ابو خالد : السلام عليكم

ريم : وعليكم السلام ، يبه اشلونك

ابو خالد : بخير الله يسلمج ، اشوفج تقرين الكتاب بالمقلوب

ريم : هااااااا >> وقامت صكرت الباب : يبه ابيك موضوع مهم بس حلفتك ما تقول اني انا اللي قايله

ابو خالد : خير ريم عسى ما شر ، عسى مو زعل بينج وبين اسامه

ريم : لا يبه الحمد لله ، ما بينا الا الخير .

ابو خالد : اي يا بوج خليج عاقله كلها اسبوعين وتروحين بيت رجلج ، والله يسعدج ويوفقج ويرزقج بالعيال الصالحين

ريم >> استحت : يبه ، بس انا ابيك بموضوع ثاني ، بس احلف ما تعلم امي اني انا اللي قايله

ابو خالد : اي قولي

ريم : يبه مو خالد غير رأيه ويبي يتمم زواجه من نوره بنت عمي

ابو خالد : ايه

ريم : بس في شي معطل هالزواج

ابو خالد : شنهو ؟

ريم >> تبلع ريجها وايدينها تنفض : يبه امي مو راضيه توافق على الزواج ونوره معانده تقول اذا امي مو راضيه اهي ما تبي خالد وبتصمم على الطلاق .

ابو خالد : شنو ؟ ومن متى هالحجي ؟

ريم : يبه ما ادري ، بس هذا اللي فهمته . يبه الله يخليك لا تقول اني انا اللي قلت هالكلام

ابو خالد : خلالالالاص روحي >>> اتصل على خالد

خالد : السلام عليكم

ابو خالد : وعليكم السلام ،خالد وينك ابيك ضروري اللحين بالبيت

خالد : يبه أنا عند الباب اصفط السياره وانزل .

اتصل على ام خالد >> آلوووو

ابو خالد : نواااااااااااال انزلي تحت عندي بالمكتب ابيج ضروري

بالمكتب عند ابو خالد :

خالد : السلام عليكم

ام خالد : هلا حمد ، خير ليش مناديني

ابو خالد : شنو قاعد يصير من وراي وانا آخر من يدري

ام خالد >>> انصدمت وطالعت خالد

خالد >>>>>>> نزل رأسه ما كان يبي امه وابوه يتهاوشون بسبته

ابو خالد : تحجوا ، ليش ساكتين

ام خالد : انت عن شنو تتكلم

ابو خالد : عن رفضج زواج خالد من بنت اخوي نوره .................... ليش تطالعيني منصدمه ............ نوال أنا اللي وقفت ضد امي علشان اخذج واقنعتها علشان اطلع من بيتها واعيش معاج بالمكان اللي انتي تبينه ................تجين عقب ثلاثين سنه وتسوين نفس الشي ......... توقفين بين اثنين وتبينهم يتطلقون ............ ليش نوال تحجي يا نوال

ام خالد : حمد ........... خالد من قبل الملجه ما كان يبي بنت عمه .........بس ما ادري اشفيه عقب ما قالت ما ابيك رد بكلامه وقال انه يبيها

ابو خالد : هااااااااا يا خالد شنو ردك

خالد : يبه أنا صج بالأول ما كنت أبيها ............... بس اللحين ابيها بنت عمي وماني لاقي احسن منها زوجه لي .......... بس امي مهي راضيه تغير رأيها

ابو خالد : هااااااااااا يا نوال اشرايج بالكلام اللي يقوله خالد

ام خالد : اي ما أبيها هالبدويه زوجه لخالد

ابو خالد : ما هقيتج يا نوال تطعنيني عقب هالعمر ، انا اللي تخليت عن اهلي علشانج ، وصلت رسالتج .................. أنا اللي اللحين اقولج اللي ما يبي اهلي أنا بعد ما أبيه

ام خالد >>> والصدمه على وجهها : حمد مو قصدي انت فهمتني غلط

ابو خالد >> قام بسرعه وطلع لغرفته وقفل الباب

ام خالد : أنت ليش قلت لأبوك

خالد : يمه انا ما تحجيت ، وبعدين اول وتالي أبوي يبي يعرف >> خلاها وراح لغرفته

تمت ام خالد بالمكتب ................. وشوي وتسمع صوت احد ينزل من الدرج ........ قامت تشوف ..........وإلا ابو خالد معاه جنطه وبيطلع من البيت

ام خالد : حمممممممممممد حمممممممممد وين بتروح ؟

ابو خالد : مو مهم يا نوال ، انتي هدمتي كل شي خلي عنادج ينفعج وتكبرج اللحين فهمت اسبابه انا ما اشرفج أنا البدوي ............ اللي اخذتيه من اهله ، أهو اتبعج لأنه يحبج وانت أخذته وتبريتي من اهله وما تبين تتذكرين اصله ..............

ام خالد : حلفت ما تطلع من البيت واللي تبيه اسويه ، والله حياتي ما تسوي من دونك ، أنت سندي بهالدنيا ان طلعت والله اموت ، تكفى يا حمد ............... سامحني غلطت اعترف بس لا تخليني والله اموت ............. انت حياتي وروحي بهالدنيا >>>>> وبجت حست انه اذا طلع حمد روحها بتطلع معاه .

ابو خالد : جان تبين رضاي باجر ، تروحين بيت اخوي فهد ، وتقنعين نوره بأنج موافقه على هالزواج وما تطلعين من بيتهم إلا وأنت محدده الزواج

ام خالد : ان شاء الله ، بس رد >> وتلت منه الجنطة وراحوا لغرفتهم

===================

ثاني يوم بعد الظهر : خالد توه كان راد من الشركة ويسمع امه تتكلم بالتلفون

ام خالد : حمد لله على السلامه يا ام راشد ، وان شاء الله بمركم اليوم بعد المغرب

ام راشد : الله يسلمج ، وحياج الله

شافت خالد واقف يطالعها

ام خالد : اشفيك ، اي هاذي مرت عمك اللي اكلمها بزورهم اليوم وبكلم نوره وعساها توافق وترضى وتشيل فكرة الطلاق من بالها

خالد >> من سمع كلام امه قام يحب رأسها وايدينها : الله يخليج لي يا يمه الله يطول بعمرج

ام خالد : زين خالد ، انت عمرك ما شفتها اشرايك تشوفها اليوم دام ملجت كل هالاشهر ولا هي شافتك ولا انت شفتها ، يمكن بعد تغير رأيها ولا تعجبها

خالد : لا ما يحتاج اشوفها ، انا راضي فيها من غير ما اشوفها ، بس ابيج تحددين بسرعه الزواج

ام خالد : حتى انت امس ابوك يقولي لا تطلعين الا وانتي محدده الزواج

خالد : خلاص تدرين انتي روحي لهم وانا بتصل على الصالات وبشوف اقرب موعد

ام خالد : عشتوا على شنو العجله ، هذا وأنت ما شفتها اشلون لو شايفها شنو بتسوي؟

============

بعد المغرب :ببيت ابو راشد

ام راشد قالت لنوره انه ام خالد بتزورهم مع بنتها ريم ومصممه الا تشوفها ، كانت نوره قاعده بغرفتها وفاتحه الكبت تشوف شنو تلبس ؟ تذكرت كلمة ام خالد لما قالت ما ابي البدويه تصير جنتي ........... شافت دراعه حرير مغربيه لونها ليموني ومطرزه باللون الذهبي ومشغوله بالدانتيل الفرنسي وحزامها عريض ........... قررت تلبسها ....... واستشورت شعرها وزينته بشريطة مطرزه بنفس تطريز ولون الدراعه ..........واكتفت بكحل اسود عربي عطى عيونها وسع على وسعهم ........ وانزلت تحت عند امها :

وصلت ام خالد وريــــــم لبيت ابو راشد لقوا من الترحيب اللي ما حسسهم بالاحراج .

ام خالد : والله يا أم راشد أنا اليوم يايه مو بس أتحمدلج بالسلامه ، أنا أبي نوره تغير رأيها وتشيل فكرة الطلاق من رأسها

ام راشد >> تفاجأت ، لأنه محد قالها : والله يا أم خالد ، ما جانا من حجي يكفينا ، وبنتنا عندنا وولدكم عندكم ، وان شاء الله ما بينا زعل ، بس هذا طلب نوره

نوره >> نزلت رأسها وأغرقت عيونها بالدموع كثر ما هي مشتاقه لخالد وتبيه كثر ما هي خايفه لا يدري انها نوره حبيبته ............

ام خالد : أدري يا أم راشد ، انه نوره ما طلبت الطلاق إلا من كلام وصلكم ، >> وقامت وحبت رأس ام راشد : وهذا رأسج وأحبه وتأسف على كلام سمعتوه ضايقكم >> وألتفت على نوره وكانت تبي تحب رأسها

نوره >> وقفت ومنعت ام خالد انها تحب رأسها ، وأهي حبت رأسها : خالتي دام جيتي بنفسج وتعذرتي أنا خلاص غيرت رأي وبشيل فكرة الطلاق من رأسي

ام راشد : نوره اصبري احنا للحين ما شاورنا أبوج

ام خالد : ابو خالد بالديوانيه مع ابو راشد ويأخذ رأيه ، طلبتج يا ام راشد لا تعسرين زواج خالد ونوره ، والله انه خالد طالع من العصر يدور حجز للعرس . >> ام خالد يتصل بك

ابو خالد : هلا ام خالد

ام خالد : حمد كلمت ابو راشد

ابو خالد : يقول اذا رضت نوره اهو ما عنده مانع

ام خالد : طلبتك خل يتصل على ام راشد ويقول لها انه موافق

ريم >>> خالد يتصل بك

ريم : هلا خالد

خالد : بشري شنو صار

ريم : مبروك ، ان شاء الله بنرقص بعرسك قريب

خالد : خلاص قوليلها العرس بتاريخ 15 / 11 / حجزت صالة الرايه

ريم : شنو بعد شهر وعقب عرسي باسبوعين ما يمدي .

خالد : لا يمدي وانا مستعجل

ريم : زين ما تبي تشوف نوره ، ترا انت ولا مره شفتها

خالد : لا ما يحتاج اشوفها بالعرس ، وسلمي عليها ، مع السلامه

ريم : نوره .... الله يعينج ترا العرس عقب شهر بالضبط 15 / 11 خالد يسلم عليج ، اقوله ما تبي تشوف نوره يقول لا خليها بالعرس ،

نوره : ما يبي يشوفني ؟؟

ريم : خليه يولي اهو لا يشوفج بس انتي تقدرين تشوفينه >> وافتحت بوكها وطلعت صوره وعطتها نوره . : تراه مو احلى منج انتي قمر عنده ، خالد امه داعيتله اللي خذاج .

البارت الأخير ( 23 )
==================





صالون حنان دشتي بغرفه خاصه حاجزتها نوره عن ازعاج الصالون .

اماني : الف مبروك يا نوره

نوره : خايفه يا أماني ، خالد رافض انه يشوفني الا بليلة العرس مدري خايفه لا يتفاجأ فيني ويسويلي سالفه بالصاله والله فضيحه

أماني : حبيبتي لا تخافين بتصيرين احلى مفاجأه له .

نوره : بس اهو يظن اني تزوجت ولد عمي واهو أخذ بنت عمه اللي عمره ما شفاها

أماني : بس بالحقيقه اهو يحبج انتي

نوره : تصدقين البارحه دازلي مسج شوفيه { باجر عرسي ...... بأخذ بنت عمي .... بس اللي تملك القلب أنتي يا نوره ...........انا بروحلها روح بلا قلب ...... وأنت الله يسعدج مع ولد عمج }

أماني : واي نوره اخاف يغمى عليه بالصاله اذا شافج .......... صح يا رب سترك

نوره : اماني تكفين خليج يمي اخاف يصير شي انتي تنقذيني

اماني : واي أنا بقعد اقرى وادعي طول ما هو موجود تعمي عينه ما يشوفج لين تطلعين معاه من الصاله وذيج الساعه يسوي اللي يبي

نوره : آمييييييييييييييييين

صالة الرايه : زينت بديكور ملكي بأرضيه باللون العنابي وكراسي باللون العنابي والذهبي ........ اعلنوا عن دخول العروس ، كانت نوره لابسه بدله من تصميم ريتشارد الطويل كوكتيل مشغوله بالدانتيل والاشوارفسكي ومسكة ايدها بالورد العنابي والنمنم الابيض ومزين بالاكريستالات بداية دخلتها اغنية ماجد المهندس


يا بنفسج هالوجود وياسمينة هالبشر
يا خزام الكون كله فل ونرجس الحياه
تلتقي بوجهج يا نوره كل اطياف الكري
وبحروف اسمك يغني كل طير في سماه

وبعدها شعر كان خالد مختاره




اعتزلت الشعر من حبيت"نوره"

حالفٍ ماأكتب بعد نوره قصيد
لاتناقشني ولاتبدي المشوره
والكلام اللي سمعته ذا أكيد

ذا قراري وكلٍ أدرى في أموره
لاتدخل وأبتعد عني بعيد

لاتزيد القلب لاتدمي شعوره
لاتخلي الناس فيني تستزيد

حبها اللي ذوب القلب في بحوره
وإنصهر في داخل أعماقه الجليد

لجلها ياما تحمل كل خطوره
مايهم مهما حصل قلبي عنيد

ليتها تدرك فرح قلبي وسروره
لاإحتواني صوتها والله عيد!!

تذبل ورود الغلا وتفقد عطوره
لاتلاشى صوتها وأقفى بعيد

حبها مثل النسم وأكثر ضروره
حبها خلاني إنسانٍ جديد

ياهني اللي سكن في قلب "نوره"

وبعدها أغنية عبدالمجيد عبدالله + راشد الماجد :



سموا بأسم الله على اللي ما لروعتها حدود
ملهمة كل الزهور فاتنة كل الورود
عطرت نور الليالي واذهلت قلب الوجود
واتركت كل البرايا تنظر بصمت وسكون
وافيه سمت ومعاني عاليه قدر ومقام
والوفا والطيب كمل حسنها بنت الكرام
هاذي احلى بنت في الدنيا وفي كل الانام
للمكارم نبض قلب وللغلا قرت عيون

أرقصوا حواليها صديقاتها وبنات عمانها وعماتها وخوالها ، لين اوصلت الكوشه وبعد ساعه من الرقص والتصوير

اعلن عن زفة المعرس : خالد ببشته الاسود وطوله ووجه اللي ينور من فوزه بحبه بالأخير معاه يمشي للكوشه ابوه وعمه ابو راشد وأخوان نوره طلال وراشد ( فايز دين ما يدخل الصالات ).

ويا معيريس عين الله تراك .......... القمر والنجوم تمشي وراك

وقف سلم على امه وخواته وحب رأس عماته وعمة الجديده ام راشد ، كانت نوره منزله رأسها وتنفض ، قربت منها ريم ومسك ايدها ووقفتها وقالت لها ابوي وعمي يبون يسلمون عليج >>> كانت خايفه ولا التفت لخالد وسلمت على ابوها وعمها واخوانه طلال وراشد .......و ما حست الا باللي يمسك ايدها ويقرب منها وهمس بإذنها

خالد : ليش تنفضين اهدي ، انا ادري انج نوره من كنا بلندن .

نوره >> ارفعت عيونها وطالعته وأول ما حطت عينها بعينه نزلتهم وبسرعه اقعدت

وقعد يمها خالد ، قربت منهم ريم واقعدت يم خالد وداليا يم نوره والزقوا فيهم علشان يصورون وريم : خااااااالد ها اشرايك بنوره حلوه

داليا >> تصيح من الصوب الثاني : خااالد نوره اشرايكم ببعض ، عاد هاذي اول مره تشوفون بعض

خالد > ضحك : هههههههههههههههه أما نوره >>>>> وجها قلب أحمر



