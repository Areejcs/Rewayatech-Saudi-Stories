ღღ 
ღღღست فتيات .. لهن ماضيهن ... ولهن أطباعهن ..... ولكل منهن اسلوبها ورؤيتها ..
و عالم خااص بها .. يحمل أفرااحها ، أحزانها ، طموحاتها ، ذكرياتها .. منها الجميل ومنها المؤلم ..
جمعت الحياااه بينهن .. في ظروف قاسيه .. وقهر دنيا ..
فـ تشاركن في همومهن افكارهن ومشاعرهن .. 
عنوانهن في الحياه ..
لا طعم للحياه بدونك فأنتي أختي صديقتي وتؤام روحي ..
اليوم اجتمع نبض هؤلاء الفتيات ليكون حكايهـ ..
حكايه واحده ولكن ......... ست فتيات .. ولكل فتاه حكايه .. وظرووووف ..
فـ هل سيقضي على هذه الظروف أحلاام مراهقاات سادها اللون الوردي .. لـ تتفتح الورود في البساتين .. و تهل الأمطاار على الأشجار .. ويعم النور بين شواارع المدن ..
وهل لـ جرح كل فتاه منهن طبيب ............؟؟
هنا السؤال هل لـ جرحي من يداويه ..؟؟ هل لأحلامي من يحققها ..؟؟ هل هنااك من يخرجني من هذه الدوامه .. ؟؟ متى سـ يُفكـ أسري وأصبح حره كـ الفراشه أرفرف وأطير ..؟؟ 
متى ومتى ومتى ........؟؟؟ احترت ولم أعرف الاجابه بعد ....؟؟ 
سـ أنتظر ...
نعم سـ أنتظر ...
انني اليوم أمسك قلمي ... وأحتضن هذا الدفتر الأبيض .. الذي سطرت بين أوراقه .. حياتي بكلمات وجمل قصيره .. تحمل معاني كبيره .. تحمل أحزاني وذكرياتي .. تحمل مأساتي ... تحمل كل ما يجوب في قلبي ومخيلتي ...
ولكن من سيحرق هذه المذكرات .. ويخرجني من هذه الدوامه ..

>>>>>>>>>>
ست بنات خليجيات .. طبعا ما يحتااج نذكر من وين هن ..؟؟ لأن الكل يعرف دول مجلس التعاون .. ست دول بشبه الجزيره العربيه .. الحمدلله رب العالمين .. الأمان عام هذي الدول .. نختلف ببعض الأشياء لكن يظل ديينا وأصلنا ولغتنا .. وتاريخنا ... كل هذا يربطنا مهما افترقنا أو اختلفنا في بعض وجهات النظر ..
....
مـــلاك : من دولة الامارات العربيه المتحده عمري 21 سنه .. أدرس تمريض عايشه في دبي مع أخوي لأن أبوي وأمي متوفين الله يرحمهم .. أخوي طيب والحمدلله معوضني عن كل شي .. بس مستحيل يعوضني عن حنان وعطف الأب والأم .. طبعي قاسيه كثير مع اللي حولي وأتعامل مع الكل بطريقه دبلوماسيه .. شعاري لا للحب والعطف .. يمكن لأني أنا فقدت الحنان .. عشان جذا يصعب علي اني أعطيه لغيري ..
ღღღ
أريج : من سلطنة عمان عمري 21 سنه .. أدرس تمريض .. أكيد كثير استغربو مني ويقولو عمانيه وفي دبي .. أقول ايوا لأني مقيمه في دبي و عمان ما تبعد كثير عن الامارات .. كان حلم حياتي أني أدرس في دبي وأعيش فيها .. واليوم تحقق حلمي.. عايشه مع الوالده في شقه .. أبوي متوفي من سنين .. من وأنا صغيره .. من كذا واحد من عمامي عايش في الامارات .. وجابنا لـ هنا .. ويصرف علينا .. طبعي حساسه كثير .. أخذ الأمور وأفكر بها بقلبي .. و مش من عقلي .. يعني العاطفه عندي تسود كل شي ..
ღღღ
نور : من المملكه العربيه السعوديه عمري 21 سنه .. أدرس تمريض .. عايشه في دبي مع خالتي .. خالتي سعوديه وماخذه واحد كويتي .. بس أنا أمي سعوديه وأبوي سعودي .. الله يرحمهم .. من توفو جيت عشت مع خالتي وزوجها اللي له تجاره بالامارات .. يحبوني وأحبهم كثير .. أنا فااقده حنان الأم والأب من وأنا صغيره .. من كذا أحاول أعوض اللي حولي وأعطيهم اللي أقدر عليه عشان يبادلوني الحنان والحب اللي فقدته .. يعني حبوبه ..
ღღღ
شوق : من دولة الكويت عمري 21 سنه .. أدرس تمريض في دبي .. ما أنكر انه التمريض دخلته غصب لأنه بنت خالتي نور قالت بتدخل تمريض فـ قلت .. اش حقه ما أدش وياها ونحن بكل صغيره وكبيره مع بعض يت ع التخصص .. بس بيني وبينكم .. آنا أحب الجكجكه .. ( التصوير ) يا معوده اش هي الجكجكه ههههه .. لكن لجل عيون نور دخلت تمريض .. ابوي يابنا للامارات بالتسعينيات لأنه جدي عنده فرع من معرض السيارات اهني في دبي .. ويوم جدي توفا .. طلع الفرع اللي هنا من نصيب أبوي .. يعني ورثه .. وتركنا ديرتنا ويينا لديرتنا الثانيه اللي هي الامارات .. طبعي مزوحه .. مرحه .. أخذ الأمور ببساطه .. مهمله نوعا ما ..
ღღღ
روان : من مملكة البحرين عمري 21 سنه أدرس تمريض .. أمي أجنبيه .. عندها أشغال كثيره في الامارات .. وأبوي بحريني هم عنده أشغال .. بس اهوه يوم بالبحرين ويوم بالامارات ... ماكو مكان محدد .. بس أمي بالامارات .. وتحديدا في دبي لأنها تروق للأجانب أكثر من مكان ثااني .. آنــــــــــــه بطبعي حساسه ودلوعه لأني البنوته الصغيرونه والوحيده بالبيت .. غير ان أبوي وأمي لاهين بشغلهم .. فـ يوفرون لي كل شي .. لكن في شي نسوو يوفرونه لي .. اللي هو الحنان ... شكلي يوحي بأني برستيج وهالشي يخلي اللي حولي يعتقدون اني مغروره بسبب شكلي أو فلوسي .. بس العكس أنا جدا متواضعه مع اللي أعرفهم .. واللي ما أعرفهم .. ما أنكر اني أغتر عندهم بعض الوقت ..
ღღღ
بدور : من دولة قطر عمري 21 سنه .. أدرس تمريض عايشه مع أختي بالامارات .. أختي زوجها اماراتي من دبي .. أما نحن قطريين .. الوالد والوالده وهم أخواني بالبدايه رفضو أعيش بالامارات مع أختي .. بس أنا من يوم خلصت الثانويه بـ قطر وأقنعهم الا أكمل بالامارات.. وحبيت أكمل اهني .. وداام أختي عايشه اهني ما بتغرب .. يعني مع أهلي ... ووافقو اني أدرس في دبي .. الين ما أخلص دراسه .. وارجع لقطر .. طبعي عنجهيه أحب اتفلسف .. من الابتدائي وأنا النابغه بالصف .. حياااتي كلها أكشن أفلاام رعب ..

ღالحلقه الأولىღ



في احدى فلل دبي الراقيه .. فله تسودها الأمان والتفاهم بين أهلها ..
يوم الأربعا الساعه تسع الصبح نزلت ملاك رشت أخر رشه من العطر اللي تهوا ريحته .. وشافت شكلها في المرايه .. : ياربي اليوم شكلي صاير شاحب .. بس أنا من ذكائي نمت متأخر أمس ..

توجهت ملاك للباب وطلعت من الحجره .. شافت الممر فاضي .. : أوووف هذا ميووود صدق يذل الواحد .. أرووح أوعيه أحسن لي ..

ملاك وهي متجهه لحجرة أخوها مايد .. دقت الباب : ميود .. ميوود أخوي قوم بسك رقااد .. الساعه تسع ..

مايد : لا رد ..

ملاك : ميوود فديته قوم .. بتتأخر ع دوامك ..

مايد : لا رد ..

ملاك وقفت يدام البااب ودقته بقوه .. وقالت بصوت عالي : بتتأخر وعقب بتقول ملاك جييه ما وعيتيني ..

ثواني الا وينفتح الباب بدفاشه : قـــــــــمــــــــــت ..

ملاك تنط وهي رااجعه لورا : بسم الله .. انزين شوي شوي ياخي ..

مايد يضحك : هذي انتي اللي تقومين بدفاشه .. تعلمي الرقه ..

ملاك بأسلوبها : والله أنا ما أحب حركات بنات هاليومين ماال المياعه .. وانت تعرف طبعي ..

مايد : زين زين .. عرفنا يالمغروره.. 

ملاك : زين انك عرفت هههه .. بس مغروره ما أسمح لك تراني متواضعه

مايد : مداح نفسه .. يباله .....................

ملاك تسبقه وتقول : يباله بوسه .. ههههههههههههه

مايد يضحك : دبه ... يلا سيري خل الدريول يوصلج ..

ملاك : لا أبااك انته ههههه

مايد : بتأخر أنا .. هب ناقص تتأخرين ع الجامعه ..

ملاك : أوكي بسير مع الدريول ..

مايد : تريقتي ..؟؟

ملاك : لأأ وانته ..؟؟؟

مايد : توني نااش من الرقاد اش هالسؤال الغبي ..؟؟ هههه

ملاك تضحك : ههههه شفرت .. تتريق وياااي ..؟؟

مايد : لأأأ بتريق في الدوام ..

ملاك : أز يو لاايك براذر ..

مايد : يلا بروح بتسبح ..

ملاك : نعيما مقدما .. وأنا رايحه اتريق ..

مايد : عندج بيزات ولا ...؟؟

ملاك : حرام عليك تونا بدايه الشهر ما صرفت واايد هههه

مايد : الحمدلله .. نعمه .. أول مره ملااكوه ما تصرف هههه

ملاك : لا بس التهيت مع ربيعاتي وجذا ..

مايد : أوكي عاد بلا هذره زايده .. سيري وخليني اتجهز عسب لا اتأخر ع الدوام ..

ملاك : هههه أوكي أوكي .. ريلاااكس ..

مايد ابتسم : اجلبي ويهج يلا ..

ملاك : هههه على أي صفحه ..

مايد : بلا سخافه ملاك ..

ملاك : أوكي مع السلامه ...

مايد : الرب لج حافظ ..

ملاك نزلت من ع الدري وهي تركض .. الين وصلت تحت وبصوت عالي : أمي فااطمه .. أمي فااطمه ..

فاطمه مره كبيره بالسن .. بالأول زوجها كان يشتغل عند ابو مايد .. بس يوم توفا زوجها .. ابو مايد قال الا تيي فاطمه مع عيالها لـ بيتهم ويسكنون بالملحق .. بس فاطمه رفضت .. لأنها بتكون عااال عليهم .. وابو مايد عطاها فكره انها تطبخ لهم وتسوي بعض الأشيا مثل انها تتحكم بالخدم وكذا غير انها تشوف مايد وملاك يوم هم صغار وبالمقابل سكنها يكون عندهم ومصرفها هي وعيالها على ابو مايد .. ع اساااس انها وحده منهم وفيهم .. ويوم ابو مايد وأم مايد توفو .. فاطمه ربت ملاك ومايد ..... مايد يوم كبر شاال فاطمه على عينه وراسه لأنها ربتهم وبمثابة الوالده لهم ..

فاطمه : نعم بنتي .. يايه يايه ..

ملاك تضحك : وينج ..؟؟

فاطمه : موجوده .. بس يالسه أناازع بالخدامه اليديده .. غربلااتها حتى العسل ما تعرفه ..

ملاك تطالع طاولة الريوق : أمي متعبه روحج مسويه وايد أكل ..

فاطمه : هي ... بنيتيه .. 

ملاك تيلس ع الطاوله : بس خساره ما أروم أكله مسويه ريجيم ..

فاطمه : واش لج بنتي بالرجيم ..

ملاك تضحك : ماما عسب ما أمتن .. واستوي متينه ..

فاطمه تضحك : الله يهديكن يالبناات ..

ملاك تضحك : امييين

فاطمه : شو مسويه بروحج ..؟؟

ملاك تطلع شعرها من الشيله : حلو لونه ..

فاطمه : جنج اسده هههه

ملاك تبوز : زعلتيني ماما ..

فاطمه : لا ولا يهمج .. بس مب جنه واايد فااتج اللون

ملاك ترفع شعرها : لا أماايه ها النيو لوك مالي 

فاطمه : الحينه هذا اللي يسمونه نيو لوووك

ملاك تضحك : هي امييه هذا ..

فاطمه : عاده ما نبااه خلااص هالنيو لووك ..

ملاك : ههههه فديتج مال أول صدق .... صح اش حال بنتج موزي ..؟؟

فاطمه : بخير الحمدلله .. فالعين مع ريلها ..

ملاك : ما بييون هالأسبوع ..؟؟

فاطمه : لأأأ ..

ملاك : زين ربي رزقج بنيه .. الأولاد ما منهم فايده هههههه هكو ولدج راشد محد

فاطمه : وين حليلهم ما في أحسن من الأولاد ..

ملاك وهي تضحك : اماايه صح ولدج رااشد مب نااوي يرجع من المانيا..

فاطمه : ترااه بيستوي دكتور وهذي أخر سنه له ..

ملاك : هي ماشالله صاار له عشر سنين متغرب عن البلاد ..

فاطمه : هاانت مب بااجي شي .. وبيرجع معااه الشهاده ..

ملاك : هي بستوي خقاااق عقب ..

فاطمه : وين .. لا انشالله يكون متواضع .. من تواضع لله رفعه ..

ملاك : اذكر قبل عشر سنين يوم راشد تخرج من الثانويه كان عمري 11 سنه وقتها يوديني الدكان ويااه ..

فاطمه : هيييييييه الله يرحم اياام أول .. الحين كلكم كبرتو وبتيبون عياال بعد ..

ملاك تضحك : لا تفاولين عليه ماما ههههه

فاطمه : ومن اللي يفاول ع بنته يا بنتي ...؟؟ هههه

ملاك : مامااااي .. لاحظتي ان انتي عندج ولد وبنت ونحن بعد ولد وبنت هههههه

فاطمه : هي ههههه

ملاك وهي توقف وتشرب العصير .. : يلا عاد بروووح تأخرت ع الكليه ..

فاطمه : ما كليتي شي ..؟؟

ملاك وهي تركض ومعاها في يدها البلاك بيري والكتب : بااكل فالجامعه مامايه .. يلا بااايو ..

فاطمه : شوي شوي بنتي .. الله يحفظج ..

ملاك تلبس نظارتها وهي تنزل من ع الدري بسرعه وتصرخ : عمرااااااااااااااااااااااااااان ..

عمرااان من عند البااب قاام بسرعه وقااال : نعم ..

ملااك : ييب السياره عمران .. حرقتني ع الشمس ..

عمراان بسرعه يروح صوب السياره ويحركها لأنها أوريدي كاانت شغاله .. ويتجدم بها للفله .. ويوقف السياره وينزل .. يفتح البااب لملااك ..

ملاك تتدخل وتقول : شكرا ..

عمران يروح ويركب السياره ..

ملاك تطالع شكلها فالجامه .. وتعدل بالجحال .. وتقول : جييه متأخر اليوم ..

عمران يحرك السياره : سوري مس .. بس هادا نفراات خدامه جديد واايد في قرقر مع ماما فاتمه ..

ملاك تضحك : زين سوق سوق .. وطالع دربك ..

عمران بطبعه حبوب ودريول جديم قاال : شغل يالتااكسي .. سوق سوق .. روووه يمين ..

ملاك تضحك : لا شو اصبحنا واصبح الملك لله ... اشو يا التاكسي بعد ههههه ..

عمران يضحك : هادا غنيه واااجد هلوو ..

ملاك تضحك : ترااك تشبه السواق مال التاكسي هههه

عمران : مس مره تانيه انتي في سوي تلفون عشان أنا في يجهز سياره بدري ..

ملاك : أوكي .. مر ع بيت بدور ..

عمران : هادي اللي في ساكنه جميره ..

ملاك : لا لا .. اللي عند البيوت العربيه ..

عمران : بس هادي بنيه في شويه باقل ( مينويه ) مس ..

ملاك تضحك : عنلاااتك لا ترمس ع ربيعاتيه ..

عمران : هيه في كل مره يقول انته لااازم في يلبس كندوره انته قديم داخل هذا بلااد .. 

ملاك تضحك : عنلااتها حتى انت تتفلسف عليك

عمران : شو مس ..؟؟

ملاك : ماشي يلا بسررررعه .. هههه

عمران : أوكي الهين في يروووه سااروخ ..

ملاك تضحك : عن تذبحنا بس ..
/
.
/
في فله أخرى من فلل دبي .. الكل قاااعد على طاولة الطعااام يتريق ما عدا طلاب المدارس لأنهم في المدرسه ..

ام عبدالعزيز : يما شوق وينها بنت خالتج نور ..

شوق : يما نور بدارها ..

أم عبدالعزيز : هو ما تبي تتريق ..؟؟

شوق : امبلى بس تتجهز بتيي ..

بو عبد العزيز وهو ينزل من ع الدري : صباح الخير يا عياال ..

الكل : صبااح النور ..

بو عبدالعزيز : وينها نور ..؟؟ غريبه مب ويااكم ..؟؟

شوق : بدارها يبا .. تتجهز وبتيي ..

بو عبدالعزيز : أم عبدالعزيز .. لما عبدالعزيز يقوم من النوم قولي له ييني المعرض ..

أم عبدالعزيز : انشالله

بو عبدالعزيز ابتسم : اش فيج ...؟؟

شوق ماده بوزها : عبدالعزيز أمس يقول لي ماكو طلعه هالويك اند مع البنات ..

بو عبدالعزيز : ما عليج منه .. أنا ابووج ..

شوق تبتسم وتبوسه ع راسه : يا أحلى ابو انته ..

بو عبدالعزيز : يعل ربي يحفظج ..

أم عبدالعزيز : يا بو عبدالعزيز .. ترا بنتك الهنوف وضعها كلش مو عاجبني هاليومين ..

بو عبدالعزيز : خير انشالله ..شـ مسويه بعد ..؟؟

أم عبدالعزيز : قاامت تطول لسانها على الفقيره نور ..

بو عبدالعزيز : تشوفينها تغاار ..

أم عبدالعزيز : حتى ولو بس ما تطول لسانها ع البنيه .. بروحها يتيمة ..

بو عبدالعزيز : أنا بحاجيها وبخلي الثنتين يجتمعن ..

أم عبدالعزيز : تسو خير ..

شوق تبتسم : قـــــــــوه ..

نور : الله يقويج ..

بو عبدالعزيز : هلا بنتي .. تعالي كلي ..

نور تطالع ساعتها : وااجد تأخرنا ع الجامعه عمي ..

بو عبدالعزيز : ما فيها شي بنتي .. اكلو وروحو ..

نور : ما فيني بتفوتني المحاضرات .. وحنا على أخر السنه .. مش بااقي شي ..

بو عبدالعزيز يطالع أم عبدالعزيز : هالبنيه ودي أعرف كيف عايشه ..

أم عبدالعزيز تضحك : خلها ع راحتها ..

نور تضحك : هههه ع المويه عمي ..

بو عبدالعزيز : ههه يلا الله يحفظكن روحن لا تتأخرن ع المحاضره

شوق توقف وتبوس راس ابوها : بااايو مامي دادي ..

نور تبتسم : امشي بسرعه يا شيخه بلا مامي وداادي ..

شوق تمشي : زين يا معوده .. لا يحوشج جنون البقر بس هههه

نور تعقد حياتها : يا سخفك يا شوق ..

شوق : هو اش فيج من صبااح الله خير زعلانه .. ؟؟؟

نور : بعدين بخبرك بالجامعه يلا ..

شوق باستعبااط : تبين مويه ..؟؟

نور تتخصر : تتمسخري حضرتك ..؟؟

شوق : كلاامج غريب ههههههههههه

نور : يا شيخه رحي زين .. يعني انتي اللي كلامك حلو ..

شوق : كلنا عرب ولا فرق بيننا ..

نور : زين انك عرفتي لحالك هههه يلا امشي لا نتأخر أكثر ..

شوق : سؤال قبل لا نركب السياره ..

نور توقف وتطالع فوق : ياربي هالبنت ودها تذبحني ..

شوق تضحك : هو اش فيج شبيتي ..

نور : منك .. أعوذ بالله اسألي لا نتأخر ..

شوق : البنات كلهم بييون ولا ..؟؟

نور : اي كلهم بيجون .. ما حد بيغيب ..

شوق : ايه زين .. 

نور : وليييش بلا ..؟؟

شوق : يعني لو وحده بتغيب .. بغيب أنا الثانيه وبروح بنخمد ..

نور : ايوا وااجد عليكي .. اقوول يلا اركبي لا نتأخر أكثر .. كل يوم حنا على هالحال ..
/
.
/
في احدى البيوت من البيوت العربيه 

بدور : اقووول حميدااان وش ذي الخربطه اللي مسويها ..

حمدان يمد بوزه : بخبر باباتي عليج ..

بدور : رح زين يا ريااال .. ميره تعاالي شيلي ولدج عني لأدوسه وأنا ماشيه ..

ميره تيي من المطبخ : شـ مسوي بعد ..؟؟

بدور : طاالعي شو مسوي بأوراقي ..

ميره تشيل حمدان : أنا كم مره قلت لك لا تلعب بأغراض خاله ..

حمدان يصيح : بخبر باباتي عليكم ..

ميره : انا اللي بخبره عن سواد وجهك .. لاعب بأوراق أختي ..

حمدان : ما أهبها ما أهــــــــبها .. هادا بيتنا ..

بدور تضحك : ايــه انت بس تعاال لـ قطر ان ما ذليتك وخليتك تبوس ريولي ..

ميره : هههه يلا تجهزي بروح بقول لـ معضد يوديج الكليه ..

بدور : الا ما يحتاااج اليوم ملاك بتمرني ..

ميره : أحسن ههه بتوفرين ع ريلي المسكين ..

بدور : هي منا عينكم ارجع قطر وتفتكون مني ... هههه

ميره : روحي لا تأخرين ملااك ..

بدور تطالع فونها : هذي وصلت ..

حمدان يصيح : وديني وياااج ..

بدور تطلع لسانها : مو هذا بيتكم .. هذيج سيارة رفيجتي ماكو تيي ويانا ..

حمدان يصيح : بلوووووووووووووح ..

بدور تطلع وهي تضحك على حمداان .. 

حمدان يصيح : ما ودتني ..

ميره : ترااك قطعت أوراقها .. 

حمدان : ما بقطعهم ..

ميره : انت قطعتهم وخلاااص .. ماشي فاايده ..

حمدان : ابا ارووووح ..

ميره : بروووح بقوم ابوووك أحسن لي من حشرتك ..

ميره تلف وتشوف معضد جدامها .. تبتسم : زين قمت بروحك ..

معضد يبتسم : صبااح الخير ..

ميره : صبااح النور والنوير ..

معضد : شـ السالفه من صباح الله خير صيااح وحاله ..

ميره : هذا ولدك مقطع أوراق الكليه مال بدور ..

معضد : قلت لها مليووون مره لا تحطهم ع الأرض ..

ميره : شـ تسوي المسكينه طول الليل تذااكر ..

معضد يضحك : هي بااين .. الكتب بصوب وهي يداام ام بي سي أكشن ..

ميره تضحك : ما علينا .. تتريق ..

معضد : لا بدور بتتأخر ع الكليه .. بوصلها وبااكل برع ..

ميره : بدور رااحت ..

معضد مستغرب : روحت ......؟؟

ميره : ايــه مع رفيجتها ملاك ..

معضد : ولييش ..؟؟ كنت بوصلها ..

ميره : هذي مب أول مره معضد وبعدين عادي ..

معضد : قلت لج كذا مره البنيه ما تطلع مع ربيعاتها كل يوم ..

ميره : عادي وأنا أعرف رفيجاتها ..

معضد : هلج موصينا عليها ونحن مخلينها ع راحتها .. وبعدين ربيعاتها قولي يمكن ثنتين منهن بس ماااشي حالهن والبجيه الله يستر عليهن ..

ميره تبتسم : يلا انشالله كلها كم شهر وبترجع قطر ونفتك هههه

معضد : بس بعد هذي أمانه عندنا ..

حمدااان ميت صياااح : ودوووووووووني ..

معضد يلف مبتسم : هذا بعده على نفس الحاال ..

ميره : يخربط بأغراضها ويشتمها ويقول هذا بيتنا وأخر شي يزعل يوم تطلع ..

معضد : يحبها هههه

ميره : بس بعد موبس حمدان المينون .. بدور هم دبل عن حمدان .. حاطه دوبها بدوبه .. وتحب تطفر فيه ..

معضد : ميرووه لا ترمسين واايد طلعي لي ريوق ..

ميره تضحك : أوكي الحين بروووح ..

حمدان ايي عند ابووه ويقوول : بابا ودنا كتر ..

معضد يضحك : بوديك كتر هههه بس ليييش تبا تروح ..؟؟

حمدان : بدور كل يوم تروح كتر عند يدي ونحن ما تودينا ..

معضد يضحك : حبيبي بدور ما تروح قطر بدور تروح الجامعه وترجع ..

حمدان يعاند : لاأأ لأأأ لأأأ ابا اروووووح كتر عند يدي ..
/
.
/
تطلع من المسبح .. وتروح تقعد ع الكرسي ... وتبدا تشرب العصير البارد .. ثواني الا ويرن موبايلها .. تبتسم وترد بروووح ..

روان : هلا والله بالغوالي ...

اريج : هلا فيج ..

روان : اشلونج ....؟؟

اريج : زينه انتي ويش أخبارج ..؟؟

روان : نشكر الله .. 

اريج : تأخرتي كثير .. تعاالي بسرعه ..

روان : هههه الحين طلعت من المسبح ..

اريج : ونحن قلنا للبنات انه بنروح الجامعه بدري اليوم ..

روان : ربج ما كتب .. ههه وبعدين كان ودي اليوم اتسبح ..

اريج : انزين بسرعه غيري ومريني ..

روان : هههه بس اشرب العصير وأتأمل شكل المسبح وبييي ...

اريج : لا تتأخري واجد ..

روان : ايـــه انشالله ما بتأخر .. انتي جاهزه ..؟؟

اريج : ايوا صاار لي ساعه واقفه انتظرج ..

روان : خلاااص مسافة الطريج وأنا عندج ..

اريج : انتظرج

روان : اتصلي بـ ملاك خبريها ان بنتأخر ..

اريج : خلااص أنا بتصل فيها وانتي تجهزي ..

روان : أوكيك .. يلا بااايو ..

اريج : باااي ..

روان بعد ما قفلت ... قالت بصوت عاالي : ستريـــــــــــــا جهزي لي الحمام باتسبح ..

أم روان ( صوفيا ) يايه من بعيد : Good morning my daughter ( صباح الخير بنتي )

روان : Good morning mam ( صباح الخير أمايه )

صوفيا : What happens rawan ( شو صاير روان )

روان تطالع أمها وهي تشرب العصير : No thing mam ( ولا شي أمايه )

صوفيا : You are too late ( انتي متأخره وايد )

روان : Yes’ I too late ( هي وايــــد متأخره )

صوفيا : Go to college ( يلا روحي للكليه )

روان : After five minute ( عقب خمس دقايق )

صوفيا : Dear I’ll go to the company ( انزين حبوبه بروح الشركه انا )

روان : I am also go to college ( وأنا بعد بروح الكليه )

صوفيا : bye

روان : bye mam

روان تقوم من ع الكرسي .. وتمشي بسرعه لحجرتها .. أول ما تدخل .. تصرخ بصوت عــــــــــاالي ..

روان : ســـــــــــــــــــــــــوزي .. جيت أب .. طولـــــــــــتي بالنومه يلا بيبي ..

سوزي تتحرك بالفرو اللي عليها .. روان تروح تشيلها وتقول : ما بسبحج اليوم خلي الخدامه تحممج .. لأني متأخره .. أوكي بيبي .. هههههه
/
.
/
في شقه من الشقق في دبي ..

اريج تبوس راس أمها : ها أما .. تاكلي شي .. أجيب لج ..

أم أريج .. ( خاله أمينه ) لا بنتي .. كليت ما أبغي بس انتي جهزي حالش عشان تروحي الكليه ..

اريج : انشالله يالغاليه ..

أم اريج : من بيوديش ..؟؟

اريج : هذي صديقتي روان بتمرني ..

أم اريج : فيها الخير والله .. من دخلتي هالكليه وهي معااش ..؟؟

اريج : ايوا .. يلا أمي أنا بروح بلبس عبايتي وبنزل ..

أم اريج : الله وياااش بنتي ..

اريج تبتسم : تبغي اجيب لج شي من برع ..

أم اريج : لا سلامتج بنتي ..

اريج تروح صوب حيرتها وتااخذ العبااه وتلبسها بسرعه وتلف الشيله وتاخد دفتر المحاضرات والموبايل وتظهر وهي تربع ..

خاله أمينه : شوي شوي بنتي لا تطيحي ..

اريج تضحك : انشالله ماما ...

تطلع اريج من الشقه وتمشي بسرعه من ع الدري .. تسمع صوت واااحد ..

.............. : الناس مخترعين المصعد بس بعده شي نااس فقر ما يعرفون له ..

اريج سوت له طاف ومشت .. ثواني الا وايي يدامها فجأه ويقول بعصبيه : لما أكلمج تردين عليه سمعتيني ..

اريج تطالعه باستحقار وتقول : اترك يدي لو سمحت ..

محمد : لما أكلمج تردين علي ..

اريج تسحب يدها بقوه وتقول : والله ان ما تركتني بحاالي شوف ايش بسوي فيك ..

محمد يبتسم ويسند ع اليدار : شو بتسوين يا حلوه ..

اريج تمشي بسرعه وتقول : صدق ناس فاضيه ..

اريج توصل لتحت البنايه وتوقف تطالع الباركنات .. وتطالع ساعتها : أووووووف وينها هذي تأخرت كثير ..

ترفع راسها ولا تطالع روان تنزل الجامه وتقول : هللللللللللللللللو دير ..

اريج تبتسم وتروح للسياره : هلأأأ .. زين جيتي ..

روان : حياج أختي حياااج ... اش حقه معصبه يالحبيبه ..

اريج تبتسم : كالعاده حمووود اللي ما أطيق اشوووف وجهو طلع بوجهي اليوم ..

روان تبتسم : ههههه هذا لو يقدر يبوس التراب اللي تمشين عليه ..

اريج : لا شكرا ما ابغا ..

روان تضحك : تببيييين ادري .. انج تبييين هههه

اريج : رواني اللي فيني مكفيني .. جيتي تزيدي علي ..

روان تضحك : خلااص ولا يهمج .. بقفل حلجي الحين هههههه

اريج : قولي له يسوق بسرعه عشان نوصل الكليه من وقت .. 

روان : لا خليه يسوق على رواااق ع قولتهم هههه عشان ابي اسولف معااج يالدبه ..

اريج : وش جديدج ..؟؟

روان : لا والله .. من صجج تتكلمين ..

اريج : ولا شو قالو لج ..؟؟

روان : يختي أمس شفنا بعض هههه ما يبي له نسأل عن أحوال بعض ..

اريج : اتصلي بـ ملاك سأليها وينهم ...

روان : تقول مرو على مطعم خذو لنا ريوق ..

اريج : زين سوت والله اني جوعـــــــــــانه موووت ..

روان : مجاعه أعوذ بالله هههههه

اريج : لا .. أمي قالت افطري بس ما اشتهيت .. يعني أكل بروحي .. فـ ما اشتهي ..

روان : ايــه وأنا بعد ..

اريج : أقـــول بابو شخبارك اليوم ..

روان تضربها ع يدها وتقول : عشرين ألف مره قلت لج اسمه مو بابو ..

اريج تضحك : يختي عاجبني الاسم هههه

روان : سمي ولدج بهالاسم عـــــــــــــاد ..

اريج : لا لا بسمي هذا دريولج .. ولدي ما بسميه بابو ههههه

روان : عشرين مره قلت لج اسمه جيري ..

اريج : هههههههه يا بنت .. والله ضحكتيني .. ذكرتيني بتوم وجيري ..

روان : خربت اسم الدريول المسكين هههههه
إڷـےٍ آڷلْقٍــآءْ فٍـےٍٍٍ آڷحًـڷقْهٍـ آڷقًــآدٍمْـهٍـ


ღ الحلقه الثانيه ღ


>>>>>>>>

في سيارة ملاك .. ملاك وبدور يالسات ورا .. 

ملاك : خير انشالله شاقه الحلج من صبااح الله خير ..

بدور : هههه حرام الواحد يستانس ..

ملاك : لا بس فرحينا ويااج ..

بدور : الله يسلمج حمدان مقطع لي أورااق الجامعه .. وتضاربت ويااه .. والحين يوم طالعه يبي ايي ويااي وغير جذي يقول هذا بيتنا مو بيتكم هههه .. اقول له بس تعاال قطر وبنشووف من بيبوس ريلي ..

ملاك تضحك : ههههه الله يحفظه اشتقت له وااايد ..

بدور : اتصلتي بالبنات ..

ملاك : لااأأ أمس بليل بس كلمت روان ..

بدور : اش قاالت ..؟؟

ملاك : اهيه واريج بييون الجامعه بدري .. أما نور وشوق الله يستر لو شوق ما انخمدت ع قولتها ههههههه

بدور : هي هذي حياتها هالشكل .. طول الوقت نوم ..

ملاك تضحك : لا تسمعج وتغلس عليج .. وتخليج تطلعين من طورج .. خخخ

بدور : ع طااري التغليس .. لحضه شوي ..

ملاك : ليكون ..................

بدور تقاطعها .. وتشغل الفون وتحطه ع التسجيل وتقول : السلام عليكم عمران .....

عمران ما صدق عطووه فيس : وأليكم سلاام ..

بدور : كيساااهي ..؟؟

عمران : زين الهمد لله .. انتي كيف أحوالك ..؟؟

بدور فيها الضحكه : مب أنـــــا قايله لك تلبس الكندوره ..

عمران : ما أندي ..

بدور : بفصل لك وحده بس تلبس سمعتني ..

عمران : انشالله ..

بدور تطفي التسجيل : بحطه كله لما بروح قطر بسمعه للبنات ههه .. في واايد تسجيلات تموت ضحك هههه

ملاك : حتى هذا المسكين ما سلم منج .. هههه

بدور : سكتي سكتي الدوريه وااقفه عسا خير ..

ملاك : اوووووف لااازم يعطلونا .. 

بدور : صدقج روحنا متأخرين يجون يأخرونا زياده بتفاهاتهم ..

ملاك : ما عليج السياره ما عليها لا مخالفات ولاشي .. حتى عمران ليسنه تونا مجددينه ..

بدور : زين ...

توقف سيارة ملاك .. ويي دورهم لما يوصلون صوب التفتيش .. عمران ينزل الجامه .. 

الشرطي : السلام عليكم ..

عمران : وعليكم السلام ..

الشرطي : الليسن والملكيه ..

عمران يطلع الليسن من البوك ويعطيه للشرطي .. الشرطي يطالع الليسن ويقول الملكيه ..

عمران يمد يده للطبلون عسب يطلع الملكيه .. بس ما يحصلها ويقول : مس ملاااك ملكيه ما في هني ..

ملاك مستغربه : عيل وينها ..؟؟

عمران : ما أعرف ..

الشرطي بتكبر : خلصونا بسرعه ورانا شغل واذا مب وياكم خذ السايد اليمين والشرطي هنااك بيرمسك ...

ملاك من طرف عينها : هب ويانا أكيد دام ما حصله ..

الشرطي : انزين خذو السايد اليمين الشرطي هنااك بيرمسكم ..

ملاك ترمس الشرطي : اكتب مخالفه وخلااص .. يلا فكنا .. ورانا كليه ..

الشرطي يطالع ملاك باستحقار .. ويكتب المخالفه .. ملاك تطالع بدور وتبتسم .. وترد تطالع برع من طرف عينها ..

الشرطي يعطي المخالفه لـ عمران ويقول : سددوها بأقرب وقت ..

عمران يحرك السياره .. ملاك تقول : عمراان وين الملكيه ..؟؟

عمران : سياره مال انتي هاداك اليوم بابا مايد في يروح وياها ابوظبي .. يمكن طلع ملكيه ..

ملااك : صاار خير ..

بدور : زين سويتي فيه ..

ملاك تبتسم ابتسامه شيطانيه : لا يغرج ترا الشرطه يرمسون باحتراام مافي شرطي يرمس بهـالأسلوب..

بدور : وهذا لييش يتكلم بهالأسلوب ..؟؟

ملاك : ما عرفتيه ...؟؟

بدور : لأأأ ما عرفته ..

ملاك : هذا حميد مباارك الـ .................

بدور تفتح عيونها : ولد عمج .......؟؟

ملاك : هي .. وعلى فكره اهو مب مفتش .. ملاازم بس يوم شاف سيارتنا يااه صوبنا ..

بدور : صج ما يستحي ..

ملاك : ع بااله بشيله على رااسي .. ما درا لا هو ولا عشره أمثااله ييبون رااسي ..

بدور تضحك : والنعم ... ( تطالع عمران وتقول ) شو أخر فلم هندي ناازل ..

عمران يهز راسه : ما في يأرف .. أنا ما يرووه سينما ..

بدور : يتني فكره ...

ملاك تلف وتبتسم : وش هي فكرته بعد هههههه

بدور : نروح السينما اليوم بليل ونااخذ ويانا عمران ونلبسه كندوره ونخليه يودينا ..

ملاك ضحكت وقاالت : ههههه عنلاااتج ..

بدور : ترا والله من صدقي ..

ملاك تضحك : بنشوووف عقب بنرمس البنات ..

عمران يشق الحلج : تودوني سينما ..

ملاك تضحك : الا هو ثلاااثين درهم تذكرة الدخول .. سير بأي وقت روحك ..

عمران : مافي يعرف كيف يدخل ..

ملاك : هي عااد هذي حاله ثااانيه ههههه

بدور : جد عجبتني الفكره .. ناخذه معانا ..

ملاك : عاد لاازم ندش نشوف فلم هندي ..

بدور : ايـــه حلاته الهندي لو كان أكشن ..

ملاك تضحك : ويدي ماال أول ..

بدور : دخلت أمس ع موقع القرااند سينما وقعدت اشوووف شو من افلام هالأسبوع ..

ملاك : عسا طلعتي بشي زين ..؟؟

بدور : اهوه مو زين زين .. بس في فلم هندي اسمه شابيت .. عاد رحت يمين ويساار لما عرفت اسم البطله كايا والبطل أمان ..

ملاك : اساامي عجيبه هههه

بدور : سمي عيالج خخخخ

ملاك : سيري لاااه هههه

بدور : بس شكله الفلم روعه .. لأنه رعب ويتكلم عن اللعنه اللي تحل ع العايله ..

ملاك : بنشوووف اذا بنظهر اليوم ولا لأ ..

بدور : وترا الفلم غير يعني .. مقلدين الأجانب مش مثل الأفلاام الباقيه .. يطلع شرير ويااخذ البطله .. لا هذا شي مثل .....................

ملاك تقاطعها : عرفنا أكشن ههههه ..

بدور : بس المشكله ان الفلم بااجر ..

ملاك : هي باجر بنروح من قال اليوم .. اصلا اليوم الأربعا يالذكيه ..

بدور : هي صح كيف راحت عن بااالي ..

ملاك : ياربي متى ايي باجر ونتيمع شرات العالم والناس لا هم دراسه ولا كليه ..
/
.
/
دخل الشركه وكله هيبه .. شااف الموظفين وقاال : السلام عليكم ..

الكل وقف وقال : وعليكم السلام ..

مايد قال للسكرتير: يوسف ارسل بو سالم مكتبي ..

يوسف : طال عمرك بو سالم بعده ما يا ..

مايد يعقد حياته : خير فيه شي ..

يوسف : ما أدري والله طال عمرك ..

مايد : انزين شكرا .. بس لا يا قول له يدش مكتبي

يوسف : انشالله ..

مايد دخل مكتبه .. ورااح للمكتب ويلس .. ما عصب ليش بو سالم متأخر لأنه بوسالم يعتبر مثل الوالد وكبير فالسن .. ومايد يشاروه ببعض الأشغال في الشركه .. 

ثواني الا والباب يندق .. مايد : ادخل ...

يدخل يوسف ويقول : طال عمرك الأستاذ بوسالم يا ..

مايد : دخله المكتب ..

يوسف : انشالله .. تبغي شي ثااني طال عمرك ..

مايد : لا شكرا ..

يطلع يوسف وثواني الا ويدش بو سالم .. بو سالم ابتسم وقاال : صباح الخير ..

مايد وقف ورااح يبوس راسه : صباح النور عمي ..

بو سالم يروح للكرسي ويقعد ويقول : اش حالك ولدي ..

مايد : بخير الحمدلله ومن صوبك عمي ..؟؟

بوسالم : بخير ولدي .. اسمح لي عاد تأخرت ..

مايد : مسموح وبالحل .. الشركه شركتك وتامر وتنهي ع كيفك .. 

بو سالم : تسلم ولدي اصيل والله على أبوك ..

مايد : الله يرحمه ويغمد روحه الجنه ..

بوسالم : آمييين ..

مايد : خير عمي انت متصل بي امس الساعه عشر بليل وأنا كنت راقد .. 

بو سالم : كل خير يا ولدي ..

مايد : شو السالفه عاد عمي ..

بوسالم : ولدي بغيت اقول لك اني اسبوعين ما بيي الشركه ..

مايد مستغرب : اسبوعين .............؟؟

بوسالم : اسمح لي عااد ..

مايد : مسموح عمي .. الشغل براايه .. بس صااير شي عندكم .. سالم ولا سعاد صاار بهم شي ..

بو سالم : لا ما فيهم الا كل خير .. بس بنتي سعاد بتتزوج انشالله ..

مايد انصدم من كلام بو سالم بس اخفى ملامح الحزن وقاال : سعاد .............؟؟

بو سالم ابتسم : هي أختك سعاد بتتزوج انشالله .. تبي تشتري أغرااض لعرسها والعرس انشالله بيكون قريب بعدنا ما حددناه..

مايد حس بضيج .. ابتسم وقاال : ع البركه عمي ..

بوسالم : الله يبارك في حياتك يا ولدي .. عقبالك ..

مايد ابتسم بحزن وقاال : ما أظن انني بتزوج عمي ..

بوسالم مستغرب : ولييش يا ولدي ..

مايد تمالك أعصابه وقاال : امزح عمي .. بس أنا وين والزواج وين .. الشغل مب مخلي فيني خير ..

بو سالم : هي .. وترا الزواج يعني انك تكمل نص دينك .. تزوج أحسن لك ههههه

مايد : لا عمي كل شي بوقته حلو ..

بوسالم يمزح : بااجر بيبيض شعر راسك وبتتحسف و بتقول عمي بو سالم قال لي .. هههه

مايد يضحك : هههه لا بتزوج قبل انشالله ..

بوسالم : يلا عيل ولدي سعاد وسالم فالسياره يتريوني بوديهم ويااي السوق ..

مايد : عمي ارتاح انت بطرش الدريول ..

بوسالم : سعاد تقول الا أختار لها أشيا ع ذوقي ههه .. عاد تعرف البنات انت ..

مايد يضحك : هههه .. عمي لو قاصركم شي ولا شي .. خبروني أنا حاضر وأنا بمثابة ولدك ..

بوسالم : لا ولدي الحمدلله كل شي متوفر ..

مايد : سلوم ويااك ..؟؟

بوسالم : هي هذا أبد ما يفارقني ..

مايد : عيد ميلاده بعد شهر ...؟؟

بو سالم : هي هههه بيدش ثلتعش سنه ..

مايد : غريبه اليوم غاايب عن المدرسه ..

بوسالم : مريض شوي .. وخذيت له غياب ..

مايد : الله يشفيه انشالله ..

بوسالم : يلا عاد ولدي بسـتأذن أنا 

مايد : تو الناس عمي ماشربت لا جااي ولا اقهوى ..؟؟

بوسالم : العيال في السياره ولدي 

مايد : عيل الله وياك ..

بوسالم : مع السلامه 

مايد : مع السلامه عمي 

بعد ما يظهر بو سالم مايد يفتح المعاقم مال الكندوره ويرجع راسه لورا الكرسي ويااخذ نفس طويـــل ..... ويقول في خاطره .. راااحت راااااااحــــــــــت اللي كنت أتمناها .. راحت اللي كنت أحلم فيها .. خـــلاص يا مايد مالك أحد في هالدنيا .. قلت يمكن هذيل بيصيرون عيلتك بس للأسف خذوها عنك .. خذوووها ياماايد .. بس لأأأأ سعاد لي أنا .. هي سعاد لي .. من وأنا صغير كنت أحلم فيها .. لا يمكن أخلي غيري ياخذها .. وبنشوووف هالأسبوع شو بيصير ..؟؟ والله لأخليــه يندم اللي فكر فيها مجرد تفكير مب بس اللي بيلمسها .. والبادي أظلم .. بنشوووف يا سعاد بتكونين لـ مين ..؟؟

يندق الباب ويدخل يوسف : طاالع عمرك في أوراق يبونك توقع عليها ..

مايد يرفع راسه ويقول بعصبيه : ماباا أوقـــع ....... أجل كل شي ..

يوسف ينزل راسه ويقول : بس طال عمـــــــرك ..........................

مايد يقاطعه بعصبيه : قلت لك مابــــــــــــــــا أوقع ..

يوسف ينزل راسه ويظهر .. عرف انه مايد لا يمكن بيسوي شي في شي مضايجه يعني اليوم الله يعين الموظفين وكافة الشركه .. لأنه مايد أعصاابه لما تضرب ما يعرف شو يسوي ..

مايد لف نظره شااف التلفون يرن .. ضغط على زر الاغلااق وقاال : الله يلعنها من ساااعه .. 

سحب درج الطاوله وطلع سيجاه وولعها .. وبدا يدخن .. شفط كميه كبيره ترييا .. وطلع كمية دخان أكبر بسرعه اللي يشوفه يعرف انه معصب ..

قال بشيطانيه : بنشوووف يا سعاد انتي لـ من ...؟؟
............................
دخلت الكليه وهي تمشي بغنج ودلال .. شافت البنات من ظرف عينها .. هذا طبعها .. تجدمت عن الكرسي وفرت الدفتر ويلست ..

بدور يايه وهي تمشي بطريقة ممثل عجبتها مشيته فالمسلسل أمس .. وابتسمت لـ ملاك .. قالت : اش رااايج ..؟؟

ملاك تضحك : جنج الا بقره تمشي .. هاااع ..

بدور تمد بوزها : مووووولت .. اصلا انتي ما تعرفين ..

ملاك : شو هالمشيه .. تقولين ناقه ههه

بدور : هذي سواها أمس الممثل الأجنبي فالفلم ..

ملاك : قولي من اول متأثره ..

بدور تقعد يمب ملاك : تصدقين ............................

ملاك تقاطعها : أدري أدري .. ما طالعت الفلم ولا أعرفه ..

بدور : بس والله عجيب ههههه ليييش انتي جذي ..

ملاك : أنا لا مع التلفزيون ولا مع النت .. وااقعيه ياماما هههه

بدور : بس أفلام ما يخاالف يا ماما هههههه

ملاك : ماأحب شي اسمه افلام مسلسلات شو ماشي شغل .. اصلا من صغيره متعوده ما اشوف ..

بدور : بصراحه .. انتو على كثر فلوسكم بس تربيتكم غريبه تصدقين ..

ملاك تضحك : ولييش انشالله ..؟؟ ههههه

بدور : عندج تلفزيون بالحجره .. وعندج لاب توب وجهاز حتى البلاك بيري بعد بس بعد ما تقربين صوبهم ..

ملاك : شفتي كيف هههه

بدور : بس لااحظت هالشي عند وااايد نااس ..

ملاك : ما قمت أدش النت واايد الا يوم ابا شي .. أخذه .. واطلع خلااص ..

بدور : بس المسلسلات والأفلاام .....................

ملاك تقاطعها : بدريه سكتي .. ههههههه ما أحب والله ما أحب ..

بدور تطالعها بطرف عينها : بدريه بعينج هههه

ملاك : هكو قووم نور وشوق وصلن ..

شوق تمشي .. واحد اثنين وتتدور .. وتبتسم مع غمازتها .. والكل يطالع صوبها ..

بدور توقف وتقول : وااحد اثنين ..

نور بهمس لشوق : استحي ع وجهك فضحتينا ..

شوق بصوت عالي : وأنا اش لي فيهم .. مو بس كليتهم .. حتى نحن لنا رب ..

ملاك تطالع بعيد .. وتقول بصوت وااطي : أنا ما أعرفها صدقوني ما أعرفها ..

بدور تدز ملاك : اش فيج .. ترا عاادي ..

شوق تركض وتيي صوب البناات : اوبـــــــــــــــــــــــــــــــــــــس ..

ملاك : اعقلي يا حرمه ..

شوق تقلد ملاك ( ترمس اماراتي ) : ياريااله ودري هالسوالف صيري شرااتي ..

ملاك تضحك : مرررره هب رااكب ..

نور : السلام عليكم ..

ملاك : وعليكم السلام هلا نواري ..

نور : كيفكم ..؟؟

بدور وملاك : بخير وانتي ..؟؟

نور : الحمدلله .. ( تضرب شوق بخفه ) وجع فضحتينا ..

شوق : اش سويت يعني .. لا هو حرام ولاهو عيب ..

نور : بلا عيب ..

شوق : لأأأ ماهو عيب ..

ملاك : خلاااااااااااااص بنااات .. وشوقاني بلاها هالحركات ..

شوق : أدري .. بتقولون .. شلتنا معروفه بالبرستيج والاتيكيت وووووووووووو ... تراني والله تعبت من هالرسميات ..

ملاك : ما يخالف سوي اللي تبين بس يدامنا ..

شوق : بس أنا طبعي هالشكل .. أحب أسوي حركاات 

بدور : خلاااص .. يعني بتتضاربون ع سالفه ما تسوى ..

نور : ايه قفلو ع الموضوع لأني ابي أتكلم معاكم بشي ..

ملاك : خير انشالله ..

نور : لحظه البناات كلهم يجو .. بعدين ..

بدور : اتصلي اتصلي ..

شوق : ايه ملاكو اتصلي .. خل يييون ما فيني استحمل من أمس وهي باطه جبدي وما تتحجى .. شي مهم وشي مهم .. بيصيبني جنون البقر والسبه نوروووه ..

ملاك تضحك : هههه ابد ما يتوزين عن سوالفج .. الحين بتصل بـ روان واريج اشوف وينهن ..

شوق : ايه عجلي دخيلج.. 

ثواني الا واريج وروان يدخلن .. شوق بصوت عالي : ما بغيتو ...

نور تقرصها : اسكتي ..

بدور : تعالو بسرعه ..

ملاك : بدوروووه عن الفضاايح ..

روان تبتسم وتيي هي ومعاها اريج .. الين وصلن .. روان : هااااااااي قاااااااااااايز ..

بدور تسوي حركات أجانب : هااااااااااااي 

نور بهمس : اسكتي ... 

ملاك : فضيحه هذي وشوقاني ههههه

اريج : وأخيرررررررا وصلنا ..

نور : ايــه ما بغيتو ههههه

اريج : وش درااني .. اسألو هذي اللي جالسه تتسبج فالمسبح اليوم ..

روان ابتسمت : يعني فخااطري محد يقدر يمنعني .. ههههه

ملاك : انزين يلا نرووح الحديقه قبل لا تبتدا المحاضره ..

روان : ايـــه لأنه حدي أبي أعرف شـ اللي شااغل باال نور ..

نور تبتسم : يلا نروح الباارك ..

ملاك : ترييو شوي بقول للعامله تييب الريوق ..

شوق تتخصر : لا والله تشتغل عندج .. شيليه بروحج ..

ملاك : برستيجي ما يسمح لي ههه .. وبعدين دام تبين انتي شيليه ..هههه

شوق : لا لا خليها تييبه .. حتى أنا برستيجي ما يسمح لي .. هههه

بدور : تبوني أمط شعري .. يلا ع الباارك بسرررعه .. الفضول ذابحني ..

نور مبتسمه : يلا عشاان اخبركم ..
/
.
/
بو سالم : وين تبون تروحون بعد .........؟؟

سعاد مبتسمه : نبا نروح العربي سنتر بااخذ لي شوية شغلااات ...

سالم يمد بوزه : طاعو قاالت العربي سنتر ..

سعاد : هي .. ما فيني ارووح مكان ثااني ..

سالم : النااس تتزهب من أمااكن ثانيه ونااس من بلااد برع ..

سعاد : بس أنا ابا الشغلات منه ..

سالم : جاان تقولين دبي مول ..

سعاد : ما عندي فلووس واايد .. يوم تشتغل ييب لي وفالك طيب كل شي باخذه من دبي مول ..

بوسالم : عيب يا عيال وانت سالم .. لا تكلم أختك جذا ..

سالم : هي اللي تقهر .. تقول العربي سنتر .. ودنا مكان ثااني أبويه ..

سعاد : بس ميزانيتي ما تسمح ..

بو سالم : صج تقول أختك .. ويوم ثااني بطلعك مكان ثااني ..

سالم : تقولون بس ما تطلعوني ..

بو سالم : ماايد دوم يطلعك .. 

سعاد من سمعت اسمه ملامحها تغيرت .. بو سالم قاال : مو صح سعااد ..؟؟

سعاد هزت راسها وبابتسامه باهته : صح ابويه ..

سالم : والله ميوود أحسن عنكم كل مكان يوديني ..

بو سالم : انزين اطلع ويااه وخلك ساكت الحين ههه ..

سالم : ملاك من زمان ما شفناها ..

سعاد عشان تنسى : هي صح ابويه ملااك من فتره ما يت عندنا ..

بو سالم : أكييد بتيي يوم بتدري انج انخطبتي ..

سعاد : هي خل تيي .. لأني عقب يمكن ما بشوفها ..

بو سالم : لا انشالله تشوفينها دوم ..

سعاد : انشالله ابويه 

سالم : ملاك مستويه دبه ههههههههه

سعاد : قول جذا يدامها بتاكلك هههه قامت تسوي ريجيم قاسي أونها .. معنه جسمها واايد حلو ..

سالم : يوم بكبر بتزوج من وحده تشبه ملاك هههههههه

بو سالم : وقرر يتزوج الرياال هههه

سالم : احلم ابويه هههه

بوسالم : زين انك تعرف ههه .. اهتم بدراستك أحسن لك ..

سعاد سرحت بفكرها لـ بعيــــــــــــــــــد ... أحبج سعاااد أحبج ... سعاد أنا اباج زوجه لي .. كلام داار بيني وبين مايد قبل عدة سنوات .. قبل اربع سنين .. كان عمري وقتها ستعش سنه .. واهو كان عمره بالنسبه لي كبير .. كان وقتها عمره اربع وعشرين سنه ... قاال لي اوعديني ما تاخذين غيري .. بس أنا خنته .. واافقت على غيره .. غصب عني مجبوووره .. ايـــه مجبوره .. اشيا كثيره تصير بالحياه ونحن مب راضين عنها وغضب عنا نرضا ونتأقلم معاها .. لكن هذي الحياه .. يوم حلوه ويوم مره ولازم نعيشها بكل الحالات .. ~

وعاها من فكرها صوت ابوها وهو يقول : شو تشربين بنتي ...؟؟
/
.
/
ملاك ابتسمت وصرخت بأعلى صوتها : أووووووووووووه ماااااااااااااي جااااااااااااد ..

شوق : هيييييييييييييه متى صاار ..؟؟

البنات كلهن ابتسمن ... نور بدت تصيح ...... ملاااك مسكت نور وقاالت : اش فيج نواري ...؟؟؟

اريج : نوري حبيبي لييش الصيااح ..؟؟؟

نور تضم ويهها ليدينها : محد رااضي يفهمني ...

ملاك : دااامج حصلتي البعثه لييش تصيحين ...

نور : ما أقدر أترككم ...

بدور : بس مستقبلج أهم مننا يا نور ..

روان : ايــه انتي سافري وأنا بعد بكلم الوالد يسفرني ..

نور : أنا وانتي وملاك بنسافر .. بس شوق عندها أهل واريج ما تقدر تترك أمها وبدور أخوانها ما رضو انها تجي الامارات الا بعد اقنااع يعني بيخلوها تروح لألمانيا ..

شوق هزت راسها : ايــه من هالناحيه صح ..

ملاك : مستقبلج أهم عننا يا نور ..

نور : بس انتو حيااتي .. مقدر اترككم .. تعودت عليكم خلااص ..

روان : مثل ما تعودتي علينا تقدرين تنسينا .. وهذي دراستج ..

نور : بس أنا مابي .. ابي أقعد هنا وعندكم ..

بدور : سؤاال ...؟؟ الحين يوم انج بتسافرين بتستفيدين ..؟؟

نور : أيــه أكيييد .. بس أنا مابي اروح اتغرب أكثر من ما أنا متغربه ..

روان : لا تقولين جذي .. انتي بين أهلج نور ..

نور تصيح : أهلي وينهم عني تركوني لحالي وراحو ..

ملاك : لا تقولين جذي نور .. ونحن وين رحنا ..

اريج : خــلاااص لا تسافرين نور .. 

نور : ايـــه ما بسافر ..

شوق : هيييييييييييييييييه .. يعني ما بنفترق ..

نور تمسح دموعها : لا انشالله ما نفترق ..

بدور تتراقص : هي وهي وهي ... شلتنا بتضل كامله الحمدلله هههههههه

نور تبتسم : أدري شفتي الحركه بفلم ههههههههه

البنات كلهن : ههههههههههههههههه

اريج تبتسم : يلا نروووح نااكل ..

روان : هذي من الصبح تبي تااكل .. يلا نااكل قبل لا تموت علينا ههه

نور : أنا كمان جوعانه ما فطرت بسبب هالموضوع ..

بدور : بااكل بيتزا اليوم هههه

نور : هاذي كمان شافتها بالمسلسل ههههه عشان كذا تبي تااكل بيتزا هههه

شوق : ايــه هههه .. أنا ودي أتريق مره ثاانيه .. شوي وبنفجر ههههه

ملاك : يلا قمنا عيل يا حلوووات لأني أنا بعد ميته يوووع هههه

اريج تسحب الكرسي وتييبه للطاوله وتقعد .. : أنا حجزت لي مقعد ..

بدور : وأنا بعد ..

روان : يلا الكل يسحب له كرسي عشان نكون مع بعض ..

ملااك : هي انتي ... انتي ................................

العامله تبتسم : وااات ..

ملاك : تعاالي خذي الكام وصورينا هههه

العامله ما صدقت .. ملاك عطتها الكام وقاالت : اضغطي على هذا الزر ..

العامله صورتهم وكل وحده معها سكينه وشوكه واللي معاها الكابتشينو واللي الكرواسون ........... الــــــــــــخ

بعد التصوير .. روان : يلا اكلو بسرررعه لا تبدا المحاضره ههههههه

شوق : ايــه ما فيني بطني يصوصو بعد اليوم ههههه

بدور : فاضحتنا شوق .. اربع وعشرين ساعه بطنها يصوصو .. كله يوعانه هههه

شوق : شسوي ربج خلقني جذي هههه

اريج : سمو وكلو .. لأني ميته جوووع ..
/
.
/
الساعه ثنتين الظهر .. الكل في بيته ما عدا ... الـ 666666666666666666

مايد دخل الفله وهو هلكان وأعصابه بروحها ضاربه .. ما يقدر يستوعب أي شي أكثر .. اللي فيه مكفيه .. 

دخل الصاله وقاال : السلام عليكم ..

فاطمه : وعليكم السلام ولدي ..

مايد حبها ع راسها وقاال : بروح برقد أمي ..

فاطمه : ما بتاكل ولدي ..

مايد : لا أمي .. هب مشتهي .. بروح برقد وبتغدا العصر ..

فاطمه : ع رااحتك وليدي ..

مايد : وينها ملااك ..؟؟

فاطمه : مع ربيعاتها برع .. بتتغدا في المول ع قولتها ..

مايد : أووووف ..

فاطمه استغربت ليييش سوا جذي .. مايد ما يعصب على ملااك لأنه هم أصلا تربيتهم كانت جذي .. كل وااحد يمشي بشوره .. غير انه ماايد يعرف ربيعات ملاك ..

فاطمه : ولدي صااير شي ..

مايد هز راسه وقاال : لا مب صااير شي ..

فاطمه : تعباان ..؟؟

مايد : لا .. لا تحاتين أمي ..

مايد صعد ع الدري ورااح لحجرته ... فر الغتره والعقاال ع السرير ورمى روحه .. تنهد .. وقاال : الله يلعن الساعه اللي افترقنا فيها .. بس والله براااويج .. ان محد يستحقج غيري ..

رن تلفون ماايد .. بدون ما يطاالعه .. قفل في ويه اللي يتصل فيه ... ثواني الا ويرجع التلفون يرن .. مايد يطالع التلفون ويرميه بعصبيه ع الأرض ويقول : مب ناااااااااقصنك انت الثااني ..
/
.
/
قاعدين يتغدون ...

حمدان : بابا بتوديني كتر ..

معضد يضحك : هي بوديك بس لا تزعل ..

حمدان : هي عشاان بدور لاااحت كتر وبعدها ما رجعت ..

معضد يعقد حياته ويقول : ميره ..

ميره من المطبخ : هلا معضد ..

معضد : تعاالي ...

ميره : لحظه بس اييب المااي ..

معضد : أوكي بسررعه ..

ميره تطلع ومعاها الأكواب والمااي وتحطهم وتيلس .. وتطلع لـ معضد وحمدان فالصحون ..

معضد : بدور ما رجعت ..؟؟

ميره : لا بعدها ..

معضد : وينها ..؟؟

ميره : مع رفيجاتها بتتغدى برع ..

معضد مستغرب : وكيف تخلينها ..؟؟

ميره : يعني يوميا ع نفس الموال .. يا معضد البنيه مع رفيجاتها ما فيها شي ...

معضد : بس مو حلوه كل يوم البنيه محد .. وما ترجع الا ع اذان العشا .. تراها بنيه فكري بهالشي .. حتى الأولاد يرجعون الظهر ..

ميره : ما يصير الا كل خير .. والحمدلله الدنيا أمان عاد مو لذيج الدرجه ضاايعه ..

معضد : بنشوووف شو أخرتها ..

ميره تبتسم : اكل انت اكل .. لا تشيل هم ..

معضد : بسم الله ..

ميره : وانت حمداانوه اكل ..

حمدان : بتودوني كتر ...؟؟

معضد يضحك : بنوديك يا بابا بنوديك .. بس انت كل ..

حمدان : قولو والله بتودوني بااكل كل هالأكل ..

ميره تضحك : جااااان زين والله .. هههههه
/
.
/
في مول الامارات وتحديدا ردهة المطاعم .. البناات يالسات ثلااث يدااام ثلاااث .. 

ملاااك : والله هالبيتزا شي شي بمعنى الكلمه ..

روان : ايــه تراكم يوميا طالبين لي من ماكدونالدز .. خلونا نغير ..

شوق : أحس روحي بمتن والسبب انتو ههههه

بدور : ايـــه يوميا جانك فود .. أخر شي بنصير بو تمبه وما نقدر ندخل من بااب المول بعد هههه

نور : الحمدلله شبعت ...

ملاك : توج يا حرمه .. ما كليتي شي ..

نور : لا أكلت كثير .. يلا شوق نرجع البيت ..

شوق : بااكل بعد ..

نور : هههه يا شيخه كليتي الصحن كلو يلا قومي .. عمي بيتصل فينا بعد شويه ..

شوق وهي ماسكه قطعة البيتزا : يلا سي يا بنااات ..

البنات : سي يووو ...
إڷـےٍ آڷلْقٍــآءْ فٍـےٍٍٍ آڷحًـڷقْهٍـ آڷقًــآدٍمْـهٍـ

ღ الحلقه الثالثه ღ

نور : باااي بنااات .. بشووفكم بكره انشالله .. وعاد بكره الجمعه بتكون أحلى هههه

البنات : باااي ...

بدور تلفونها يرن .. تقول : اسمحو لي ..

بدور ترد : آلو ... 

ميره : هلا بدور ..

بدور : هلا ميره ..

ميره : وينج ..؟؟

بدور : في مول الامارات ..

ميره : أوكي ثووااني وبيجيج معضد .. 

بدور : برجع مع رفيجتي ..

ميره : لا ما في .. معضد بيتصل فيج وطلعي للباركنات ..

بدور : انزين .. يلا بااي ..

بعد ما قفلت .. اريج تطالع بدور وتقول : خيـــر ..؟؟

بدور : هذي ميروووه تقول معضد بييي ياخذني ..

روان : ايـــه أحسن لج لأنه كلنا بنرجع .. صاارت جريب الثلااث ..

بدور : يلا عاد مع السلامه ... اشوفكم بااجر ..

البنات : مع السلامه ..

مشت بدور عنهم .. اريج : أنا بعد لاازم اروح .. أكيد أمي تحاتيني ..

مــلاك : أنا برووح ألحين .. تعالي ويااي ..

اريج : أوكي ..

مــلاك : يلا رواني .. نشوفج ع خير ..

روان يالسه : أوكي .. بتتركوني برووحي .. هههه

اريج : بنشووفج بكره هههه

روان : يلا عااد مع السلامه وأنا بنام اهني بالمول ههههههه

ملاك : اتخيل شكلج هههه

اريج : يلا ملاااكو أكيييد الوالده تحاتي ..

ملاك : طراره وتتشرط ههههههه

اريج : امشي لادوسج يالدبه .. من الطراره ههههه

روان ابتسمت على حركة ملاك واريج .. ورااحت لـباسكن روبنز تطلب ايس كريم .. ورجعت تيلس ... وهي تاااكل الأيس كريم ...

ثوااني الا ويي واحد جدامها مبتسم .. روان ما رفعت نظرها .. عرفته .. وتمت تااكل من الآيس كريم ...

مروان ابتسم وقاال : اش حالها حبيبة القلب..

روان ابتسمت : بخير .. تسأل عنك ..

مروان : زين زين ...... يعني ما نستنا ..

روان تعدل قعدتها وتقول : حيااك اقعد .. 

مروان ييلس ويقول : راااحن البنات ..؟؟

روان : ايــه .. باجر بنشوف بعض ..

مروان : زين .. المهم بغيت أقول لج اني بسااافر الأسبوع اليااي ..

روان متخرعه : بتسافر ...............؟؟ خير واش له ..؟؟

مروان : ماشي .. بزنس ..

روان : آهااا .. عاد الله يوفقك ..

مروان : آمييين ..

روان : متى بترجع ..؟؟

مروان : ما أدري الا هم يوم يومين ..

روان : بشتااق لك يالدب ..

مروان : أنا أكثر يالهرمه هههههه

روان : يلا أنا برجع البيت ..

مروان : تو النااس ..

روان : بروح برقد لأنه بااجر بنروح للمستشفى عندنا تدريب وما بنرجع بيوتنا الا المغرب ..

مروان : غريبه ما بتروحون السينما بااجر ..

روان : لا لا .. يوم الجمعه بنروووح هالأسبوع ..

مروان : آهاا .. يلا موفقين انشالله ..

روان : الله يعينا بااجر ع المستشفى هههه

مروان : هذا وانتي ممرضه تقولين جذي .. لو دكتوره ..؟؟

روان : توني ادرس هههه ما صرت ممرضه .. بس لو دكتوره تطالعني من أول ما اشوف المرضى بيغمى عليه هههه

مروان : ههههه يلا .. تبيني أوصلج ...؟؟

روان : لأأأ بروح مع سواقي .. يلا عاد بااي ..

مروان : باااي ..
/
.
/
العصر الساعه خمس ونص بتوقيت مدينه دبي .. 

ملاك نزلت من ع الدري ورااحت صوب تلفون البيت وهي بعدها تتثاوب لأنها توها ناشه من الرقااد .. دقت الرقم .. محد رد عليها ملت وصكرت التلفون ..

قالت بصوت عاالي : ميري .. يا ميـــــــــري ..

ميري يايه وهي تقول : يس مس ملااك ..

ملاك تحط ريل ع ريل : سوي لي عصير برتقال وسندويشه جبن .
.
ميري : ما تبين عيش ..؟؟

ملاك : شو مسوين ..؟؟

ميري : مجبوس لحم ..

ملاك : لا ما فيني روحي متغديه دسم .. بصير بو تمبه عقب .. بس ييبي لي اللي قلت لج عليه وازقري لي أمي فاطمه ..

ميري : ماما فاتمه رااحت سوق ..

ملاك تعقد حياتها : ليييش ...؟؟

ميري : تشتري اشياااء حق البيت مع عمران ..

ملاك هزت راسها بتفهم : هي هي .. انزين سيري سوي لي أكل بسرعه ...

ميري : أوووكي ...

ملااك وهي تقرا الجريده .. ثواني الا وتلفون البيت يرن .. ترد وتقول : هلأأأ .. هلا والله ..

اريج : هلا وغلاا ...

ملاك وهي تقلب صفحات المجله : وينج ما تردين ...؟؟

اريج : موجوده بس كنت ناايمه وما سمعت التلفون ..

ملاك : هي أنا بعد كنت رااقده توني نشيت ..

اريج : شو الأخباار ..؟؟

ملاك : ماشي يديد .. تجهزتي لبااجر ..

اريج : بس بنلبس هاللبس الأبيض تقولين مومياااء هههه

ملاك : ههه تشبيه فااشل .. بس صدقج .. هب شي ..

اريج : يعني لاازم يودونا للمستشفى بكره ..

ملاك : بس هو أحسن لأنه نتدرب .. يعني يوم بنشتغل ما بنكون ميح ههههه

اريج : بيودونا مستشفى راشد ..

ملاك : هي بيدربونا هنااك ..

اريج : تونا ببداية السنه الثالثه ..

ملاك : ياربي .. ما ودي تيي أخر السنه ههه .. أحلى شي انه نحن مع بعض ..

اريج : انشالله ما نفترق ..

ملاك : الله يسمع منج ...

اريج : بكره لين المغرب بنقعد في المستشفى ..

ملاك : هي بس في بريك في التدريب ..

اريج : كم ساعه ..؟؟

ملاك : ما أدري والله بس في كذا بريك مو بريك وااحد هو ..

اريج : ايوا سمعت البناات يتكلمون اليوم ..

ملااك تبي تتكلم بس سمعت صوت أخوها .. مايد وهو يقول : أمي فاطمه ...

ملاك : اقووول اروجه حبيبي بتصل بج عقب أخوووي ماايد موجود ..

اريج : أوكي .. يلا بااي حياااتي ..

ملاك : بااياات ...

بعد ما قفلت ملااك شاافت ماايد وهو ينزل من ع الدري ابتسمت وقاالت : هلااا ميووود ..

مايد وهو يلبس الكاب : هلأأ ..

ملاك : اشوفك كاااشخ بالجنز ..؟؟

مايد بجمود : حراام الواحد يلبس ع كيفه ..

ملاك ما جادلته عرفت فيه شي .. قالت : فيك شي ..

مايد بعصبيه : قلت لج لأأأ .. اسكتي الحين الله يخليج ..

ملاك : زين زين .. ما قلنا شي يابوي ..

مايد بعصبيه : وينها أمي فااطمه ..؟؟

ملاك : شو مسويه لك الفقيره ..؟؟ لا تطلع حرتك فيها ..

مايد : ملاك بلا أسألتج التافهه .. وينها ..؟؟

ملاك : محد روحت الجمعيه مع عمران ..

مايد : انزين بس تيي قولي لها اني بااجر بعزم ربعي ..

ملاك : انزين بقول لها ..

مايد : سلااااااااااام ..

ملاك تمد بوزها وهو طاالع تقول : بااي .. ( بعد ما طلع ) مدري اش فيييه هذا الثااني .. اللي يشوفه يقول حركاات مرااهق .. هههه بس أكيد الأخ عااشق ..

ميري : نعم مدام ..

ملاك تمد بوزها : ماشي .. ما ارمسج .. حطي الأكل وسيري سوي لي بشاميل حق العشا ..

ميري : أوكي ..
/
.
/
نور : شوقي قومي بسك نوم يالدبه ..

شوق كلها رقااد : ما بي مابي .. قومي نوور ..

نور تهزها : شوووق يلا قومي .. يلااا ..

شوووق : أوووووووف نوااري خليني أناام ..

نور : شوق حبيبتي قومي .. أمك مو موجوده بنسوي العشا ..

شوق : سويه بروحج ..

نور تطفي المكيف : أوكي .. خليك ناايمه مثل منتي ... وأنا برووح ..

شوق ترفع راسها وودها تذبح نور بس للأسف نور طلعت .. شوق رجعت راسها بقوه ع الوساده وقاالت : معليه مردوده يالدبه .. بوريج ... بس شغاله تطفي لي هالتكييف ..

نور تضحك من ورا البااب : اجل اصحي ياماما .. يلا بسرررعه ..

شوق تقوم بكشتها وترووح عسب تتغسل .. وهي تتحرطم : ان ما وريتج يانوروووه الدبه ما بكون شووق ..

نور ترجع الحجره وهي تضحك : يلا قومي .. بنسوي شي للعشا أمك مو هنا ..

شوق وهي تنشف ويها : وينها ..؟؟

نور : رااحت للجمعيه مع أبوكي 

شوق : ولييييييييييش ما ودوني ..

نور : ودي أعرف انت ليييش كل مكان لاحقتهم ..؟؟

شوق : لأني بنتهم يالذكيه ما يبي لها شي ههههههه

نور : انزين يلا تعاالي نسوي العشا ..

شوق : يلا .. عبدالعزيز اهني ..؟؟

نور : وأنا أدري عنو عشان أعرف اذا هوه هنا ولا لأأأ ..

شوق : ايــه انتي وايد عليج لو تعرفين انج موجوده بهالحياه ولا لأأ ههههه

نور : يا ثقل دمك يا شيخه .. يلا نسوي شي قبل لا يجو ..

شوق : روحي .. أنا بصلي العصر وبيي ..

نور : يا حبيبي .. قاالت تصلي قاالت .. المغرب بيأذن وانتي بتصلي العصر ..

شوق : رااحت عليه نومه شسوي هههه

نور وهي طالعه من الحجره : انتي كل يوم تروح عليك نومه مو غريبه عليك هههههه ..

الهنوف يالسه تطالع تلفزيون .. قالت : قصرو حسكم موقاادره اسمع من أصواتكم ,,

نور سوت لها طااف ورااحت المطبخ .. الهنوف لحقتها الا تغلس عليها ... دخلت المطبخ وقعدت ع الكرسي .. وبدت تااكل من المكسرات اللي ع الطاوله ...

نور : كيفك الهنوف ..؟؟

الهنوف : بخير .. ونحن عايشين مع بعض ما يحتاج تسألين عن الحال ..

نور طالعتها بنظره وقاالت : حبيت اسأل .. وبعدين صحيح نحن بنفس البيت بس ما نتكلم مع بعض ..

الهنوف بغرور : ايــه ما أحب أتحجى مع أي أحد ..

نور بدت تقطع سلطة العشا وقاالت : الهنوف حبيبتي عطيني الكاتينج بورد الثااني هذا ما يصلح ..

الهنوف وقفت وقاالت بصوت عاالي : ما أشتغل عندج ست نور .. واحمدي ربج انج ساكنه ويانا ...

نور طالعتها ونزلت رااسها وقاالت : شكرا الهنووف كلك ذوووق ..

ثواااني الا ويسمعن صوت وااحد بعصبيه : الهنووووف ...

الهنوف تلف متخرعه .. تشوف عبدالعزيز .. وتقول : نعم ..

عبدالعزيز : تعاالي ابيج 

الهنوف : ما يخصني هي اللي بدت ..

نور : عبدالعزيز خليها .. ايــه أنا غلطت .. وبعدين حنا بناات نتفااهم لحالنا 

عبدالعزيز يطالع نور ويقول : خلج انتي .. وانتي يلاا تعااالي ابيج ..

نور : عبدالعزيز الهنوف ما تعرف الكلام اللي تقوله وأنا مسامحتها عاادي لساتها صغيره

الهنوف تطالع نور بنظره : ايــه سوي روحج البريئه اللي ما يخصها بشي ..

نور : الهنوف اهدي ..

ثواااني الا وتدش شوق وتقول : اش صااير ..

عبدالعزيز يلف ويهه ويبي يطلع من المطبخ قاال : الهنووف تعاالي ابيج .. وان ما ييتي حسااابج معااي بعدين

الهنوف طالعت نور باستحقار : كل البلاوي تييي من تحت راسج ..

شوق : الهنوف اش هالحجي ..؟؟

الهنوف تطالع شوق بغرور : بعدج مسكينه ما دريتي عن بنت خالتج ..

شوق : الهنوف : سكتي ..

الهنوف : بروووح دااار عبدالعزيز أحسن لي .. قااعد ينطرني ..

شوق : ايــه روحي فكينا من شرج ..

بعد طلعت الهنوف .. شوق قاالت : نوااري اسمحي لنا بعدها صغيره ..

نور : لا عاادي وبعدين مثل ما قلتي بعدها صغيره ..

شوق : خلج منها عبدالعزيز بيأدبها الحين ..

نور : حراام ما سوت لي شي ..

شوق : بس بعد يبي لها تأديب هالبنيه ..

نور : روحي لها لا يسوي لها عبدالعزيز شي ..

شوق : لا ما بيسوي لها شي وبعدين هو بيفهمها وبس ..

نور : ياريت تفهم .. 

شوق تبتسم : الحين يالدبه انتي خذيتي بخاطرج ..؟؟

نور : لا بالعكس أنا أعتبر الهنوف أختي الصغيره ..

شوق تعقد حياتها : وأنا ..........؟؟

نور : ولا تزعلي هههه وانتي بعد تؤامي ..

شوق : لا نحن ست توائم ..

نور تضحك : ايـــه تخيلي لو نحن ست توائم ..

شوق : لا ما أتخيل أحسن لي هههه .. أمنا بتكون مااتت وهي تولدنا هههه

نور : الحمدلله ان ربي جمعنا مع بعض ..

شوق : الحمدلله ..

نور : يلا نسوي أشياااء العشا بسرعه لا يجون خالتي وابوك من الجمعيه وحنا بعدنا ..

شوق : وينها تسالي خليها تسوي العشا ..

نور : عشان مثل المره اللي فااتت عبدالعزيز وابوك ما ياكلو ويقولو ما نااكل من يد الخادمه هههه

شوق : ما بنقول لهم هههه

نور : بس يباان اذا هو من يدنا ولا يدها ياحلوه هههه

شوق : يلا نتوكل ونسوي قبل لايأذن العشا ههههه

تدخل الهنوف المطبخ وهي محتشره وتصيح : كله منج فرقتي بينا حسبي الله عليج ..

شوق تمسك الهنوف وتقول : مسحيها بويهي نوراان .. أنا بسكتها ..

نور تروح للهنوف وتقول : شوق خليني معاها لحالنا ..

شوق : ما أقدر ما تعرفين الهنوف شو بتسوي ..

نور : لا خلينا لحالنا .. الهنوف أبغى أكلمك شوي ..

الهنوف تدف نور وتقول : بسير دااري أحسن لي ..

نور سندت ع اليداار وطالعت شوق وقاالت : أكيد بيوم بتعقل ..

شوق : نواااري لا تاخذين بخاطرج بعدها ياااهل ..

نور : ادري .. 

شوق : سيري ريحي انتي وأنا بخلي الخدامه تساعدني ..

نور : لا بقعد معاكي ..

شوق : انتي ريحي شوي .. وتعالي ..

نور مسكت راسها : ايــه الظاهر يبي لي أريح شويه .. راااسي قاام يوجعني ..

شوق : روحي ارتااحي وبعد شوي بيي لج بروحي ..

نور ابتسمت ورااحت للحجره وهي حااسه الدنيا ضااايقه عليها ودها تموت أو يستوي بها اي شي .. ما قاامت تتحمل أكثر غربتها غير بعاادها عن أهلها .. كل شي صاار يذكرها ... كل شي ضاااق عليها .. 
/
.
/
دخلت روان البيت من بعد ما رجعت من السوق ومعاها ملابس وأشيا لباجر ..

صوفيا : Welcome , dear ( هلا عزيزتي )

روان : Hello mam ( هلا أمايه )

صوفيا : Come eat ( تعالي كلي )

روان : I don’t want , thanks ( مابا شكرا )

صوفيا : Why you don’t like to eat ( لييش ما تاكلين )

روان : I ate with my friends ( كليت مع ربيعاتي )

صوفيا : Your father will come tomorrow ( ابوج بيي باجر )

روان : Good news( أخبار حلوه )

صوفيا : I wanted to tell you just ( حبيت أخبرج وبس )

روان : Fine , but what is needed ( طيب ، بس شو المطلوب )

صوفيا : You be here ( تكونين موجوده )

روان : I don’t know , likely I go out with my friends because tomorrow is Thursday (ما أدري .. يمكن بطلع مع ربيعاتي لأنه باجر الخميس )

صوفيا : You must be here ( لازم تكونين موجوده )

روان : Oh god , tomorrow Thursday I go out with my friends ( يا ربي .. باجر الخميس بطلع مع ربيعاتي )

صوفيا : What can I say if your father ask me ( شو بقول لأبوج لو سألني )

روان : Any thing , sure I would go out ( اي شي لأني أكيد بطلع )

صوفيا : don’t go out ( لا تطلعين )

روان : No , i’m going ( لأأأ ... أنا بطلع )

صوفيا : talk your father .. if he asked where rawan ( عاد رمسي ابوج لو سأل عنج )

روان : No , you tell him ( لا .. انتي خبريه )

صوفيا : do not go ( لا تطلعين )

روان : NOOOOOOOOOOO ( لاااااااااااااااااااااا )

صوفيا : stupid ( ******** )

روان تبتسم وهي تصعد ع الدري وتقول .. : والله حاله ... وين القاها الحين من أمي ولا من أبـــوي .. كل واحد لاهي بحياته .. وآنـــا لاهيه بحياتي .. يلا بس الله يستر علي ههههه اتصل بـ بالبنات وأسأل عن الأخبار وشو التجهيزات لبااجر أبرك لي ..
/
.
/
اريج تحط رااسها على ريل أمها وتقووول : فديتج العبي بشعري ..

أم اريج تبتسم وتقووول : كبرتي يالشيطونه ههههه

اريج : بس بعدني بنظرج أصغر وحده هههه صح ..

أم اريج : الله يحفظج انشالله

اريج : ماما ما بتروحي بيت شوق ..؟؟

أم اريج : بشوف هالأسبوع انشالله اروح لهم ..

اريج : هي روحي لأن أمها تسأل عنج ..

أم أريج : كنت بروح بس انتي تعرفي رجولي ما تستحمل .. حتى الألم زاايد ..

اريج : يلا انشالله تصحي قريب ..

أم اريج : انشالله ..

أريج : بشوف الفتره الجايه بس يخفو علينا بوديج المستشفى مره ثانيه ..

أم أريج : ما يحتاج انشالله بصحا قريب ..

أريج : لأأأ بوديج ..

أم أريج : هههه انزين .. يلا قومي نتعشا ..

أريج : ايوا لأني ميته جــوع ..

أم أريج : أريج ردي ع التلفون ..

أريج : طيب ماما ..

أريج تتجدم عن التلفون وترد : هلا ...

بدور : يالدووووووووبه وينج ما تردين ..

أريج : هذيني رديت اش فيج ههههه

بدور : أقصد ع موبايلج ..

اريج : ايوا ... الموبايل بالحجره وأنا جالسه مع أمي برع ..

بدور : هاااه عن شو تسولفون هههههه

اريج : ما لج خص ههههه بيني وبين أمي ..

بدور أونها زعلانه : الحين ها جزااي الخااينه .. خلااص يلا بااي ..

اريج بسرررعه : يالخبله زعلتي ..........؟؟

بدور تضحك : وأنا أقدر أزعل ..

اريج : ههههه يلا لا تزعلين ..

بدور : انزين قولي لي اش كنتو تقولون ..؟؟

اريج تضحك : انزين يالحشريه ههههه
/
.
/
ملاك تبتسم وهي تطالع شكلها بالمرايه وتقول : ها أماايه اش راايج الحين ..؟؟

فاطمه وهي يالسه ع السرير وفيها رقاااد : حلوه بنتي حلوه ..

ملاك تضحك : شقاايل حلوه وانتي ما شفتيني ..؟؟

فاطمه تطالعها وتبتسم : عقبااال ما تلبسين هالبدله لما تروحين الدوام ..

ملاك تبتسم : آمييييييين ..

فاطمه : بااجر الساعه كم بوعيج ..؟؟

ملاك : ثمان .. لأني بروح تسع ونص بس لما أتجهز الوقت بيمر ..

فاطمه : انشالله بوعيج ثمان ..

ملاك : ماماتي شكله فيج رقاااد بالقو ..؟؟

فاطمه تبتسم : هي صاارت تسع ونص وأنا مب من وعوايدي اتم ناشه بعد الساعه تسع 

ملاك تبتسم : يلا عيل روحي رقدي 

فاطمه : تصبحين ع خير 

ملاك : وانتي من اهله

تمشي فااطمه ثووواني الا وملاك تتذكر شي وتقول بسرعه : أمايه أماايـــه

فاطمه تلف وتطالع ملاك وتقول : خير بنتي

ملاك : أماايه صح ميود قاال بااجر عازم ربعه 

فاطمه : ع الغدا ولا ع العشا ..؟؟

ملاك : جذي عاد ما ادري 

فاطمه : خلااص بروحي برمسه 

ملاك تبتسم وتقول : أوكي 

فاطمه طلعت وهي يالسه تطلع من الحجره ثواني الا ومايد يقول : مساء الخير 

فاطمه وملاك : مساء النور 

مايد : اش حالكم ..؟؟

فاطمه : بخير ولدي وينك ..؟؟ ما ييت ع العشا

مايد : لا أماايه كنت مشغول شوي 

فاطمه : هي دام جذا زين الله يوفقك

مايد : أمييين ( يطالع ملاك ويقول ) خبرتيها ..؟؟

ملاك تهز راسها : هي خبرتها 

فاطمه : خبرتني أختك بس ع العشا ولا ع الغدا ..؟؟

مايد : اللي يريحج بس أنا أقول لو ع العشا أحسن لأنه باجر الخميس 

فاطمه : عيل انشالله بجهز كل شي 

مايد : مشكووره أمايه متعبينج ويانا

فاطمه : لا ولدي انتو عيالي لا تعب ولاشي 

مايد يبتسم : داقنج رقاااد بالقو ..؟؟

فاطمه تبتسم : هي بسير برقد قبل لا أرقد اهني .. تصبحون ع خير 

مايد وملاك : وانتي من أهله 

ملاك تبتسم وتقول : ميود حلوه أنا ..؟؟

مايد يسوي طاف ويرفع يده بالسويج ويقول : صدق متفيجه 

ملاك تبوز وتقول : ليييييييييش ..؟؟ تعاال بتعزم ربعك بااجر 

مايد يسند راسه ع البااب ويقول : هي .. ساعدي أمايه

ملاك : سوري خيو .. بظهر بااجر .. بنروح مستشفى راشد بنتدرب

مايد يطالع ملاك من فوق لتحت مستغرب : بتروحين بهذا اللي لابستنه ..؟؟

ملاك تهز راسها : هي ليييش فيها شي ..؟؟

مايد : ماشي تلبسين هذا 

ملاك تمد بوزها : اولا من اول ما قلت لك بدش تمريض قلت لك لا تجادلني بشي يخص دراستي ..

مايد : الحين يوم انه دراستج تخالفين دينج

ملاك : ومنو قااال ..؟؟

مايد : هاللي لابستنه

ملاك : القميص طويل وبلبس شيلة مافيها شي كل الممرضات يلبسن جذا

مايد يطالع تلفونه : ما أدري براااايج انتي اللي بتتحاسبين 

ملاك : يا ربي تعبت وأنا أفهمك ما فيها شي

مايد : أنا ساير ارقد احسن لي 

ملاك : ما تعشيت

مايد : تعشيت برع مليون مره أقول لكم .. يلا تصبحين ع خير 

ملاك مستغربه وماده بوزها : وانت من أهله

هذا اش فيه يطالعني جذا .. أكيد فيه شي ميود ما يعصب بسرعه .. اش فيه محتشر وجالب الدنيا اليوم علينا..؟ ليكون أنا مسويه شي غلط لا سمح الله .. لا لا ما أعتقد .. بس شو السالفه ميود ماله خاطر بأي شي اليوم .. أكيد السالفه فيها انه ..

تجدمت ملاك عن السرير ورمت روحها .. طالعت الساعه وقالت : ويه صارت عشر الا ربع وأنا بعدني .. ارقد الحين أحسن لي ما فيني بااجر عيوني تتنفخ .. ورانا شغل وحاله .. لازم اريح ..
/
.
/
روان تبتسم وهي تدخل الحجره ترمي عباتها ع الأرض وتفر شيلتها بصوب وتطلع النعال وترمي روحها 
ع السرير وهي مبتسمه وماسكه فونها وتتكلم ....

روان : ايــه حبيبي توني رجعت ..

مروان : يلا الحمدلله ع السلامه .. هههه توني تطمنت عليج

روان : هههه لهالدرجه خايف علي يالدب 

مروان : دب فعينج وبعدين أخاف ع قلبي مع أخاف عليج

روان : خقاااق واااااااااحد

مروان : مستويه البنيه اماراتيه أشوووف

روان : ايـــه غصبا عنك مو بتزوج منك بااخذ الجنسيه وطلقني هههههه

مروان بزعل : دبه

روان : وأنا اقدر والله لو اني من شرق آسيا ولا جنوب أفريقيا المهم أكون مع مرواني 

مروان يبتسم : اشتقت لج حبيبي 

روان : وأنا أكثر والله

مروان : نتلاقى بااجر ..؟؟

روان : لا ما فيني حبيبي .. باجر بيودونا لـ مستشفى راشد وغير جذي بنرجع المغرب بكون هلكانه والحين كلمت البنات كنسلو طلعت باجر

مروان : أحسن .. هههه

روان بقهر : لا والله واش حقه يعني ..؟؟

مروان : مقهور كل خميس تظهرين مع ربيعاتج وأنا لأأأ هههه

روان : انطر يالدب دورك يااي هههه

مروان : وبعد ......؟؟

روان : ماشي جديد

مروان : امرررره امممممرررره

روان : لا الله يسلمك توني تضاربت مع أمي

مروان : وليييش انشالله ..؟؟

روان : ماكو بس تقول لاازم أكون موجوده بااجر بالبيت

مروان : لييش صااير شي ..؟؟

روان : لأأأ لأنه ابوي بييي من البحرين تدري لاازم أكون موجوده ..

مروان : وليش أمج معصبه

روان : قلت لها مابكون بالبيت لأني بطلع مع رفيجاتي بس اهيه عصبت ومدري شو 

مروان : صدقها ابوج يااي 

روان : رووح زين .. الحين هم لاهين عني .. يوم يبون اروح لهم يبوني وبس .. لا والله حامض ع بوزهم

مروان : بعد هذيل أمج وأبوج

روان : بس السالفه انتهت وخلااص لأن رفيجاتي كنسلو الطلعه .. بنرجع المغرب يعني كل وحده هلكانه وين فينا شده نطلع 

مروان : هي صح .. بس سمعي كلام أمج وابوج سمعتيني ..

روان : ايـــه انشالله من عنوني يا عنوني

مروان : فديت هالعنون والله هههه

روان : اقول حبيبي .. I will sleep لأنه بااجر ورااي قومه من الصبح

مروان : me too my love

روان تضحك : ودي أعرف .. أنا أمي أجنبيه أتحجى انجليزي انت ليييش تتحجى ههههههههه ..؟؟؟

مروان : الله يسلمج لأنه حبيبتي أمها أجنبيه .. عرفتي الحين ليييش 

روان تهز راسها : ايــه ايــه فهمت ههههه طلع في صلة قرابه

مروان : يلا عاد بودرج حبي برقد

روان : وأنا بعد .. تصبح ع خير حبيبي ..

مروان : وانتي من أهله .. باااي
/
.
/
شوق تحط اللي بقى من الأكل في الثلاجه : والحين انتي لييييش ما تعشيتي ..؟؟

نــور بضيج : شوقووو .. قلت لك ما لي نفس .. وبعدين كليت وقت المغرب ..

شوق : بس بعد لااازم تاكلين مو زين اللي تسوينه ..

نور : يختي ابغى انحف مافيها شي هههه

شوق : انزين يلا نروح ننام ورانا قومه من الفجر بااجر 

نور : ما فيني نوم .. روحي نامي

شوق : نوراااان انتي فيج شي صح ..؟؟

نور : ومن قااال .. مافيني شي روحي نامي يلا

شوق : أوفووو .. نوراان تبيني اقتلج .. قولي اش فيج ..؟؟

نور : يووووه قلت لك مليون مره مافيني شي يا شوق

شوق : مب مصدقتج انتي فيج شي أدري يالدبه 

نور : ياربي منك ياشووووق

شوق توايج من باب المطبخ : كلهم رقوود يلا قولي اش فيج ..؟؟

نور تنزل دموعها : شوق أنا تعبت ...................

شوق : من شو تعبتي ..؟؟ نواري ما أذكر انج جذي 

نور تصيح بصمت : من كل شي شوق من كل شي .. والله ما قمت أستحمل أعيش بهالدنيا أكثر من كذا والله اني تعبت يا شوق ..

شوق تتجدم عن نور وتيلس حذالها وتسمح ع شعرها : نوراااان كيف من كل شي .. يعني مليتي منا .. نحن أهلج ورفيجاتج ... مليتي منا ..

نور تهز راسها : لأأأ .. بس ما قمت أستحمل أعيييش أكثر من كذا .. أحس روح ثقيله عليكم .. غير ان وجودي ماله أي معنى .. حتى السفره يمكن أغير رايي واسافر

شوق : نوراان اش هالحجي ..؟؟ وبعدين من قاال انج ثقيله علينا بالعكس نحن أهلج لو ما تحملناج من بيتحملج .. وابوي وأمي وخواني كلهم مستانسين من وجودج ولو على الهنوف امسحيها بوجهي .. لأن الهنوف توها مراهقه وصغيره ما تعرف اللي تقوله ..

نور : بس بعد يا شوق أنا مو مرتاحه ..

شوق : كيف مو مرتاحه .. فهميني عطيني سبب مقنع .. ولو ع السفر مارااح أقول لج لا تسافرين .. بس اهني كلنا بنفتقدج وخاصتا بنااات الشله .. والله ان كلنا نحبج وتعودنا عليج نوراان ..

نور تمسح دموعها : مدري ياشوق مدري أحس حاالي مخنوقه ودي أسوي اي شي .. بس أطلع من الحاله اللي أنا فيها 

شوق : انتي لا تفكرين وشيلي فكرة انه نحن مضايجين منج وبتصيرين أحسن بس لا تفكرين ..

نور : بسوي كذا .. انشالله خير .. والسفره أنا كثير محتاره منها مدري اسافر ولا لأأ

شوق : شوفي نورااني انتي تبين تسافرين مو لأنج تبين تكملين أدري انج تبين تروحين لأنج تبين تبتعدين عنا بس يا نور هذا مولصالحج وهناك بتغتربين أكثر من ما انتي مغتربه أهني .. اهني ع الأقل انتي بين هلج وناسج والكل يحترمج لأنج منا وفينا

نور : يا شوووق مدري وش أخرتها ..

شوق : توكلي ع ربج ومب بااجي شي ع السنه وتخلص وبتتوظفين انشالله وكل شي بينحل

نور : انشالله

شوق : والحين يلا قومي عشاان ننخمد

نور : يا شيخه روحي نامي لحالك ما فيني نوم

شوق : يلا وقت الخمده الحين هههه بسرعه يلا قومي ما فيني أمي تقوم وتقول لييش شوق نايمه ومو ماخذه معااج نور .. وتصير تفرقه عنصريه وأنا أغاار هههههه

نور تضرب شوق : والله بقتلك يا شوق .. روحي نامي وخليني بحاالي

شوق تتثاوب : بروح بنام انتي شكلج ينيه ما ييج نوم 

نور : صلي ع النبي عن تحسديني هههه

شوق : تصبحين على خير 

نور : وانتي من أهله 

ياربي مدري شسوي .. كلهم يبغوني بس أنا مدري ليه أحس أوقات اني ثقيله عليهم .. يمكن صحيح مثل ما قالت شوق أشيل الفكره من باالي ويصير كل شي أوكي .. احترت والله ..

................ : مسااء الخير 

الأحد 25-7-2010, 12:30 AM 
إڷـےٍ آڷلْقٍــآءْ فٍـےٍٍٍ آڷحًـڷقْهٍـ آڷقًــآدٍمْـهٍـ


ღ الحلقه الرابعه ღ

لفت نور متخرعه وقاالت : بسم الله الرحمن الرحيم ...

شافت عبدالعزيز .. ابتسمت وقاالت : مساء النور 

عبدالعزيز ابتسم : هههه اش حقه خفتي .. كل هذا خوف يالخوافه ..؟؟

نور ابتسمت : لا بس كنت سرحانه شويه

عبدالعزيز بنص عين : بمنو تفكرين ..؟؟

نور : ماحد .. هههه شوق طلعت الحين عشان تروح تنام قلت أجلس شوي لحاالي لكن شكلي من اليوم ببطل جلسه ههه

عبدالعزيز يبتسم وهو يطلع المااي عشاان يشرب : يالخوافه ... نامي مبجر مو زين السهر ..

نور تبا تطلع : طيب 

عبدالعزيز : نــور لحظه شوي

نور لفت وقالت : سم 

عبدالعزيز : سم الله عدوينج .. نور ابي أسألج انتي خذيتي بخااطرج من الهنوف ..؟؟

نور ابتسمت : لا بالعكس الهنوف أختي الصغيره وماني بصغيره عشان أشيل بخااطري منها 

عبدالعزيز : ماشالله عليج يانور الله يحفظج .. وما عليج من الهنوف غسلت لج شراعها وأدبتها اليوم

نور : عبدالعزيز بليز لا تسو معها كذا .. الهنوف صغيره بتكبر وتعقل

عبدالعزيز هز راسه وقال : أوكي .. لا تفكرين بالسالفه الحين روحي نامي

نور : طيب .. تصبح على خير

عبدالعزيز : وانتي من أهله 
/
.
/
نزلن مب بااص الكليه وكل وحده تمشي بلبس الممرضات .. دخلن المستشفى ورااحن للقسم اللي بيتدربن فيه 

المشرفه : بناااات من الساعه تسع ونص الين عشر وربع بريك .. يلا كل وحده تاخذ لها استراحه ساعه الا ربع عشاان نبدا شغل لأن البريك الثااني بااقي عليه وقت ..

اريج تطالع روان : يلا روان نروووح نااخذ لنا نص ساعه راحه 

روان : ايـــه يلا نروح الكافتيريا

اريج : وين بااقي البناات

روان : أظن يو بالباص الثااني

اريج : ايـــوا أول مره أكتشف ان بنات الكليه كثاار ههههه

روان : ايـــه ههه .. يلا نروح أكيد بنحصلهم بالكافتيريا لأن في مجموعه وصلت قبلنا بخمس دقايق ..

اريج : يلا نقعد بأخر طاوله

روان : هذول البنات يو .. يلا نروح لهم ونروح نقعد عقب 

اريج : يلا

تجدمن أريج وروان عن البناات .. اريـــج : هاااي

بدور وشوق : هايــــات 

روان : وين ملاك ونور ..؟؟

شوق : بالدفعه اللي بتيي بعد خمس دقاايق 

روان : ماشالله مقسمينا اليوم عدل

بدور : ايـــه سواقنا اليوم لؤطه .. خطييييييييير مبين عليه يشوف أفلام هنديه واايد

روان تضحك : هههه انتي هذا اللي يهمك

شوق : النااس تفكر بالتصوير والتصميم وهذي رااحت للأفلام الهنديه مره وحده ههههه

اريــج : يلا نحجز لنا طاوله قبل لا يحجزون كل الطاولات

روان : ايــه صح .. يلا ترا اليوم نحن محتلين المستشفى 

اريج تسحب الكرسي صاارت تسع ونص وخمسه .. نور وملااك على وصول

روان : ايــه شوق دقي ع نور .. قولي لها هي وملاك ييون الكافتيريا

شوق : أوكي .. الحين بدق عليها

بدور تطالع موبايلها : بناات بنااااااااات

شوق ماسكه التلفون وتأشر بيدها : لحظه لحظه اذا أكو موضوع مهم لا تحجون فيه الين ما أخلص مكالمه هههه

بدور : انزين انزين يلا خلصي بسرعه

شوق : آلــــــــو هلا نورااان

نور : أهلين شوق

شوق : أقوول انتي والجنيه اللي ويااج تعالو لـلكافتيريا

نور : طيب ..بس منهي الجنيه ؟؟ هههه

ملاك من يمب نور : قولي لها أني ملااك هب جنيه .. عن تغاار هذي أم السعف والليف هههه

بدور بصوت عاااالي كل اللي بالكافتيريا سمعوها : قـــولي للجنيه اللي غلطو بتسميتها يوم يكتبون اسمها بشهادة ميلادها .. انتي أكبر جنيه ههههههه

ملاك تلصق بنور و تصرخ بصوت وااطي بالتلفون : أقوول كراهيه اسكتي .. انتي اللي غلطو يوم يسمونج شوق يالحقد والكراهيه

نور : اسكتي انتي وياها .. خلاااص انتي شوق وهي ملااك أنا ظلمه .. بس اسكتو دخيل أمٍ جاابتكم اسكتو .. وجعتو لي رااسي من الصبح .. اعوذ بالله

روان تضرب شوق : ويع انشالله فضحتينا شوفي كل اللي بالكافتيريا قاامو يشوفونج 

شوق تضحك وتقول : أقووول نوراان بصكر أنا اللي يمبي شاابين ضو .. شوي ويذبحوني .. ههههه

نور : ههه طيب يلا بااي الحين بنجي لكم للكافتيريا ..

صكرت نور وشاافت ملاك ابتسمت وقاالت : هذي الدبه عليها حركاات بزران استغفر الله

ملاك تضحك :هي والله بس عيدي الكلمه اللي قلتيها 

نور مستغربه : ايــش قلت ..؟؟

ملاك : عيدي عيدي حركاات شو ..؟؟؟

نور مستغربه : حركاات بزرااان .. ليييش ..؟؟

ملاك : تضحك : ههههه حلوه هاااي حركاات بزرااان هههه تعيبني رمستج يالدبه ههههه

نور : روحي يا شيخه .. قاالت تعجبني قاالت .. أقووول ملااكو شوفي جدامك لا تطيحي ...

ملاك تطالع يدامها وتنصدم يالفعل زين نور حذرتها .. في بااب وضحكت : هههه زين قلتي لي ولا كنت بتعالج اليوم بداال ما أعاالج النااس ههههه

نور : هههه وين كافتيرياتهم هذولي بعد 

ملاك : تعاالي عند الممر اللي بالأخر .. أعتقد هنااك

نور وملاك يمشون .. نور : ملاك .. تخيلي لو انك مكاني .. اش بتسوين ...؟

ملاك مستغربه : كيف اش بسوي ..؟؟

نور : يعني لو انك عايشه مع خالتك وعيالها اش بتسوي ..؟؟

ملاك : عادي لأنهم بيكونون أهلي ..

نور : ما أعتقد : أكيييد بتحسي انك ثقيله عليهم

ملاك : لا نو وي .. وبعدين انتي ماشالله خالتج وزوجها مافي أحسن منهم ..

نور : ايــه بس بعد ..

ملاك : لا بعد ولا قبل .. انتي حسااسه واايد وتهتمين لمشااعر النااس اللي حولج ..

نور : أحسن منك انتي ما تهتمي لمشااعر اللي حولك

ملاك : بس في نظري هـ الصح .. وبعدين انتي تبدين مصلحة غيرج ع مصلحتج ..

نور : أدري .. أحااول أعوض كل اللي حولي باللي فقدته من حناان

ملاك : شفتي ان كلاامي صح

نور : لكن أنا لحالي محتااجه حناان .. لأني فاقدته ..

ملاك : يلا الحمدلله ع كل حال ... خالتج زينه وأهلج زينين .. احمدي ربج مب أنا .. اللي عندي أخو واحد وبس .. وعيااال عمي وخاالي ولا يعرفونا بعد

نور : هذي الدنيا .. كل النااس صاارت كذا

ملاك : بس مو كل أصابع يدج سوا .. أكيييد فيه زينين ..

نور تمط خد ملاك : هذي انتي قصدك هههههههه

ملاك تضحك : هي أنا زينه بعد شو هههه

نور : يالواثقه انتي

ملاك : أقوول نوراان بلا هذر.. ضيعنا الدرب ..

نور لفت يساار : لا هذي هي الكافتيريا

ملاك : زين ما بغينا نوصل لها

نور : يلا ندخل

ملاك : يلا .. لأني صدق ميته يوووع ومتولهه ع البنات 

نور : مين أكثر البنات ولا اليوع ع قولتك ههههههه

ملاك : أونها ترمس اماراتي زين زين تطورات ههه ... البنات أكيد

نور : ايــوا اش هالغبااء فرقونا

ملاك : وقت الرجعه نبا نكون مع بعض

نور : ايــه بنكلم المشرفه

ملاك : ما أظني توافق

نور : ولا أنا ما أعتقد انها بتوافق

ملاك : وقتها بيصير خير .. يمكن رجعنا بالسياره هههه

نور : دوري معي ع البنااات

ملاك ونور يلفون بنظرهم .. ملاك : هذيل اللي يالسين ع طرف

نور : ايـه شفتهم ... يلا نروح لهم

نور وملااك يمشوون لما يوصلن للبنات .. نور : مرحبا بناااااااااااات

البنات : مرحبتين ..

شوق توقف وتسترجل .. وتسوي روحها اماراتي .. ولابس غتره وعقال وتقول : مرحبتين كبااار .. حيااج أختي حيااج

ملاك تضرب شوق ع الخفيف : يالكرااهيه شو مسويه بعد .. أونها تستريل هههه

اريج تسحب شوق من بدلتها : اجلسي مع رااااسج فضحتينا ..

نور تسحب الكرسي وتيلس : ايـــه والله أنا أشهد انها فضيحه وعار علينا ههه

شوق تمد بوزها : لا والله .. اقووول انتي ويااها سكتن لأوريكم شغلكم

روان : فضحتنا كل اللي بالكافتيريا يطالعونا

بدور تسوي حركات : طبعا لجمالنا ياماما 

شوق تمسك يد بدور : طبعا .. حنا أحلى بناات بالكون

نور : لا والله يالواثقات انتن 

ملاك : والله هالبنتين فضيحه هههه

اريج : شكلي بهج من المستشفى بكبرها والسبه هالثنتين ..

نور : بناات بطلو غلااسه يلا نااكل قبل لا يخلص البريك

روان : اي والله أنا ميته جوووع .. طلعت بدون ما أتريق

بدور : اي .. انتن يوميا تطلعن بدون ما تفطرن .. مجااعه مب محصلين أكل ههههه

اريج : يعني انتي مب ويانا ها هههههه

شوق بصوووت عاالي : أقووووووووووول محمد ......

روان تضرب شوق ع يدها بقوه شوق تخرعت وتيبست مكانها .. لفت طالعت روان وقالت : هو اش فيج ما سويت شي غلط 

روان : يالخبله اهني نحن مو بمطعم روحي اطلبي بروحج

نور ميته ضحك : والله انك حركااات يا شوووق ... منتي بهينه 

شوق : أحم أحم طبعا ياماما ولا اش قالو لكم

ملاك : بدور وشوق روحو طلبو لنا أكل ..

روان توقف : لا مب ناقصين فضاايح أكثر عن جذي هههه بنروح أنا وأريج

نور : عين العقل هههه .. ما فينا ننفضح أكثر والسبه هالمفعوصتين

روان : ههه اش تبون ..؟؟

ملاك : كالعاده كلنا كرواسون جبن وعصير برتقال 

روان : أوكي .. ( وتمشي روان ومعاها اريج ويروحن صوب الكافتيريا )

بدور تطالع شوق وتقول : شفتي الفلم الجديد ماال أميتاب باتشن ..؟؟؟

شوق مبطله عيونها : لا والله .. ومتى نزل ..؟؟

بدور : هالأسبوع .. ويــه ما دريتي .. شاروخان معاااه

شوق تسوي روحها طااحت وتنزل تحت الكرسي : ( ترمس اماراتي ) يا ويل حاالي ع المزيون ..

بدور : لا بس الفلم قريت عنه .. انه مسوي زلزال بعاالم الأفلاام

شوق : خلاااص نزليه وانسخيه على سيدي وعطيني ايااه

بدور : اي اليوم انشالله أول ما برجع البيت بنزله 

نور تتمنى : أنا مدري متى الناااس بتعقل وتترك تفاهاتها

شوق : لا والله قالو لج ذي تفاهات ..

نور : مدري .. كل وحده بتتزوج وتجيب عياال وبعدكم ع الأفلام ..

بدور : نحن أحرااار يا أختاه

ملااك : أقوول نوران خليهن هذيل مفقود الأمل منهن انهن يعقلن ..

نور تضحك : هههه اي صح ..

شوق : وأخيرااا يابو الأكل .. ويـــه ما بغو .. مت جوووع 

نور : بطنك قااعد يصوصو ..؟؟

شوق : ايــه وأنا من متى بطني ما صوصو هههههه

ملاك : وانتي الصاجه .. اربع وعشرين ساعه كاالعاده ..

روان واريج يايات .. اريج ابتسمت وهي تحط الأكل ع الطاوله .. وروان بعد .. ويلسن ,,

روان : يبت كاباتشينو عشان نصحصح اليوم هههه

بدور : زين سويتي لأنه فيني نوم هههههه وورانا تدريب ..

ملاك : بناات أول ما نخلص أكل نااخذ لنا لفه ع المستشفى قبل لا يخلص البريك

نور : ايــه لأن الصراحه ودي أستكشف ههه

روان : خلااص كلنا بناخذ لفه ..

اريج : ما ينفع نحن ست .. كثاار

روان : عااد أنا اكيد مع أريج من معانا بعد ..؟؟

ملاك : وأنا مع نور أكيييد ..

شوق : عااد أنا وبدور نبي نكون مع بعض ..

نور : خلااص كل اثنين لحالهم ..

بدور تقلد نور : عين العقل يا وخيتي ..

نور تضحك : روحي يا شيخه ..

ملاك وهي تااكل : كلو بناات قبل لا يخلص البريك ونبتلش بالعلااج هههه

روان وهي تشرب الكابتشيو مره وحده : اشربو كاباتشينو عدل لا تنامون وانتو تعالجون المرضى هههه

نور : أي قسم بتروحون ..؟؟

بدور تطالع شوق بنظره : أكييييد قسم الرجاال 

شوق تضحك : ايــه قسم الرجاال فنتك

نور : الله يعين .. لا لا مافي 

بدور : ما يخصج .. نبي نروح 

ملاك : تبون تروحون تطفرون بالناس بداال ما تعالجون ..؟؟

بدور : بس وقت البريك .. وبعدين التقسيم عند المشرفه مو على كيفنا ..

ملاك : هي صح

اريج : الله يعين اللي بتروحون لهم هههه

نور : اي والله الله يعينهم مسااكين اشفقت عليهم

شوق : وانتو ...؟؟

نور : مدري شو تقولي ملاك ...؟؟

ملاك : أي مكاان بس قسم الأطفاال لأأ

نور : اي أدري قلبك ما فيه شفقه ههههه

ملاك : نشووف نروح لقسم النسا

نور : طيب .. 

روان : بقى نحن .. وبنروح لقسم الأطفااال

نور : بس ياجماعه على كيفنا يعني لو طلعنا من القسم وقت البريك عادي لأنه اختيارنا هذا ووقت البريك نروح للمكان اللي نبغي

ملاك : هي صح ..

بدور : أول ما نخلص لفه من قسم الرجال بنروح لقسم الأطفاال هههه

شوق : ايـه ودي أبجيهم لي يقولون بس هههههه

نور : حرام عليكي شوووق .. ما يستاهلو

بدور : مالج خص يالحنونه خلج بحاالج هههه

نور : ههه طيب .. يلا أنا شبعت ..

روان : وأنا بعد

ملاك : الظاهر كلنا شبعنا وخلصنا أكلنا

اريج : يلا عاد نتفرق ..

شوق : قومي بدوروووه نروووح نمسك لنا كم من وااحد هههه

ملاك : استغفر الله هههه الله يهديكن ..

بدور : ويهديج ويانا هههه

نور : بنلتقي عند غرفة الممرضات بعد نص ساعه ..

روان : اي لما يخلص البريك بنلتقي أوكي ..

ملاك : اتفقنا .. يلا كل وحده تروح تشوووف شغلها ..

افترقن البنات وكل وحده راحت مع خويتها للقسم اللي تبا .. عسب يستكشفون ويتعلمون بنفس الوقت & يتسلون ..

روان وأريج دخلن قسم الأطفال ..

اريج : شو نسوي الحين ..؟؟

روان : نروح ندخل حجر المرضى ونشوووف الأطفال ونلعب ويااهم

اريج : تعاالي في طفل وااقف هنا نروح له

روان : ياربي شو حلو 

اريج : هههه يشبه أحد بس ما اعرف منو 

روان : فديته يشبه حمدان ولد أخت بدور

اريج : ايوا مرررررره

روان : تعاالي نروح له

اريج : أوكي لا

روان وأريج يتجدمن عن اليااهل .. روان تقول : صبااح الخير يا بطل ..

اليااهل يبتسم .. مبين عليه فوضوي : صباااح النور 

روان : ممكن نتكلم ويااك يابطل ..؟؟

اليااهل : هي

روان : انزين تعاال نقعد بصووب

اريج : الكرااسي اللي عند البااب فاضيه يلا نقعد

روان مسكت يد الولد وقاالت : خبرني يا حلو شسمك ..؟؟

الياهل : رشوووود 

اريج تضحك : هههه عاشت الأسامي يا بطل

الياهل ابتسم روان قالت : كم عمرك ..؟؟

الياهل : سبعه

اريج : العمر كله حبيبي .. صف كم انته ..؟؟

الياهل : أول 

روان : شاطر ..؟؟

الياهل : هي أنا شااطر

اريج : اش فيك يااي المستشفى ..؟؟

رشوود : عندي ربو 

اريج : ياقلبي انته الله يشفيك

روان : انزين يا بطل خبرني انت كم أخو عندك ..؟؟

رشود : اثنين

روان : بطل يا شااطر انته

رشوود : انتي دكتوره

روان ابتسمت : لا حبيبي أنا ممرضه

رشوود : تعطين ابره ...؟؟

روان : هي اذا ما تسمع الكلام بعطيك بس لو تسمع ما بعطيك

رشووود : أنا شااطر أسمع الكلام

روان : عفيه عليك يالبطل

رشووود : أخووي اهني

روان : صغير ولا كبير ..؟؟

رشووود : كبييييير هو شرطي يروم يذبحنا

روان : حبيبي بس الشرااطي ما يذبحون اهمه بس يمسكون الحرامي عسب لا يبوقون 

رشووود : أنا أحبه

روان : خلااص انزين أنا بصير أختكم أوكيييه

رشوود ابتسم : أوووكي هههه

روان : أنا مسكينه ما عندي لا خوات ولا أخوان .. من بيدافع عني

رشووود : أنا هههه

روان : خلااص بصير أختك وكل يوم بييب لك حلاوه أوكي ههههه

اريج : رشووود وين ماما ..؟؟

رشووود : داااخل في الحجره 

اريج : انت من ويااك اهني بس ماما ..؟؟

رشووود : هي أخوي الكبير كل يوم ايي عندي

روان : هيييه ياشاطر انت تسمع كلااام ماما وبابا

رشوود : ما عندي بابا .. ماما تقول انه مسافر

روان طالعت اريج وقالت : مسكين أكيد يتيم 

اريج : انزين حبيبي خبرنا انت تسمع كلام ماما

رشووود : هي اسمع كلاام ماما وأخوي بعد

روان : عندك أخت ..؟؟

رشوود : عندي وحده صغيرررره كله تصيح

اريج : هههه فديتها 

رشووود : انتي عندج

اريج : لا أنا بعد ما عندي لا خوات ولا أخوان

رشود : خلااص تعاالي معانا عشاان تستوين أختنا 

اريج ابتسمت : خلااص أنا وروان بنجي معاك ونستوي أخواتك ..

رشوود : انتي اسمج روان ..؟؟

روان ابتسمت : هي حبيبي ههه

رشود : هذي شو اسمها ..؟؟

روان : اسمها أريج 

رشود عقدت حياته : شو ...؟؟

أريج ابتسمت وقالت : اسمي أريج ههه

رشود ابتسم وقاال : اسم عصير ههههه

أريج : ههههه بزعل منك .. تنكت على أختك الكبيره ههه

رشوود ابتسم وهو يطاالع وراا روان وأريج روان قالت : شو تطالع حبيبي ..؟؟

رشوود مبتسم : أخوووي ياااي .. اخوووي ياااي

روان لفت عسب تطالع .. انصدمت .. وقالت بصدمه : مرواااان ....؟؟


الأربعاء 28-7-2010, 11:53 pm

إڷـےٍ آڷلْقٍــآءْ فٍـےٍٍٍ آڷحًـڷقْهٍـ آڷقًــآدٍمْـهٍـ ..


ღ الحلقه الخامسه ღ

أريج طالعت روان مستغربه وقاالت : روان اش ياااب مروان ..؟؟

روان بصوت واطي : ما أدري

أريج : قلتي له يجي ..

رشووود يرد ع سؤالهم ويقول : هذا مروووووااان أخوووي 

أريج حست ان الوضع ما يطمن مسكت رشوود وقاالت : حبيبي يلا نروح الألعاب

رشووود يصاارخ : لأأأ بتم عند أخوووي

أريج : لا حبيبي نروووح

رشوود يسوي لها طااف ويركض لمروان ويحضنه .. مروان يبوسه وهو يطالع صوب روان مستغرب .. ويمسك يده ويمشي معااه الين يوصل جريب روان ويقول له : حبيبي رشوود خذ لعبتك وسير الألعاب

أريج تمسك يد رشوود : يلا رشووود

رشوود : ابا أقعد اهني عند أخووي

مروان : حبيبي سير الألعاب وبيي لك ألحين

رشود : انزين

اريج تمسك يد رشوود وتمشي معااه للألعاب .. روان تطالع مروان مستغربه .. مروان ابتسم : بلااااج ...؟؟

روان بعدها مصدومه .. قعدت ع الكرسي وقاالت : أخوووك هذا ...؟؟

مروان ابتسم وقاال : هي لييش ..؟؟

روان : ما قلت لي ان عندك أخو

مروان : توج عرفتي شو الفرق يعني

روان : ايه صح بس انت ما قلت لي

مروان : شكلج تبين تتضاربين هههه الحين عشاان ما قلت لج تسوين سالفه صاار خير

روان تهز راسها : أول مره أعرف ان عندك أخو صغير ..

مروان : خبرج الهرم ..

روان وقفت : مروان ما أدري لييش انت ما تخبرني معني أنا عن كل صغيره وكبيره بحياتي أخبرك

مروان : رواني فديتج انتي اللي فيج مكفيج يعني أزيدج باللي عندي

روان : آسفه حبيبي .. بس بعد عاادي مافيها شي

مروان ابتسم : يلا برووح أنا صووب الوالده قبل لا تجكني وتقوول شو تسو مع البنيه هههه

روان ابتسمت : أوووكي .. يلا وقول لأريج تيي عندي

مروان : أوكي .. بااي ..

روان ابتسمت .. طلع مرواان عنده أهل .. أول مره تعرف هالشي .. ما تدري لييش من يوم ما كلمته ما سألته اذا عنده أخوان أخوات .. حبته بدون ما تدري عنه أي شي .. يمكن لأنه عطاها الحب والحناان اللي فاقدته ببيتهم .. 

.................. : هلللللللللللللللو

فزعت روان وقاالت : هلاأأأ هلا أريج

أريج تبتسم : وين رحتي ..؟؟

روان : موجوده بس سرحت شوي ..

أريج تمشي مع روان : وين سرحتي ههه ..؟؟

روان : مستغربه .. طلعت ما أعرف أشيا واايده عن مرواان

أريج : ما أدري والله انتي اللي وياه مو أنا

روان : ما فكرت بيوم أسأله عن حياااته بعد

أريج : يعني تخيلي لو طلع فقير بتتزوجينه ..؟؟

روان : اي أكيد المهم أحبه ويحبني مو مهم اذا من أي قبيله أو من أي عشيره 

أريج : عين العقل هههههه 

روان : استويتي لي نور ههه

أريج : بس انتي تعرفين عنه واايد أشياا أعتقد

روان : اي أعرف انه شرطي يعني متوسط الحال لا هو غني ولا هو فقير .. اذا انه غني كنت لاازم بتأكد اذا يجذب علي ولا لأأ بس هو متوسط الحال ما أعتقد انه له حاجه عندي .. عاايش حياته بلا هموم وشي .. مع ذلك ما أدري ليييش يحب وحده مثلي .. حياتها هموم ومشااكل ..

أريج : ما تعرفين للناس الحين

روان : لا مستحيل مروان يحبني لفلوسي .. يا اريج مروان أكبر من جذي بوااايد ..

اريج : ما أقدر أقول لج والله بس بعد الحذر زين

روان : ايــه الحذر زين .. بس مروان هم زين هههه

أريج : يلا يلا نروووح نلف ع مرضى ثانيين

روان : يلا اش ورانا هههه
/
.
/
في قسم النسا وتحديدا صووب المدخل 

نور : ياربي ملوكه كنا نروح لقسم الأطفال أحسن هههه

ملاك : هي صدقج شو بنسوي اهني كلهن حريم وتشوفين كل وحده مع البيبي ولا رااقده ..

نور : نروح لقسم الأطفاال

ملاك : لا لا نتم اهني هههه

نور : نحكي هههه

ملاك : هي نسولف .. يلا نروووح نيلس ع الكراسي اللي بالانتظار

نور : يلا 

ملاك تمشي : اقووول نوااري 

نور : قولي يا حلوه هههه

ملاك : تدرين أوقااات أحس روحي مستانسه لأني وياااكن ..

نور : وأنا كماان بس ما تعرفي يمكن لما ربي جمعنا خيره لنا

ملاك : انشالله .. والله ما أتوقع نفترق

نور : ولا أنا .. اصلا رفضت المنحه اللي جتني بسببكم هههه

ملاك : ههههه يايه الحين تتمننين علينا ها ...؟؟

نور : لا والله بس والله اني حبيتكم جد من كل قلبي .. مقدر اترككم هالحين 

ملاك : عسا ربي لا بفرقنا

نور : آمييين

ملاك : شو شعووور القلب ههه ..؟؟

نور : بعدو خااالي .. ههه وانتي ..؟؟

ملاك : ماشي .. أصلا أنا من صغري ما أحب أحد بهالدنيا حتى انتو ما أجذب عليج بس أحسكم ربيعاتي ومجرد صداقه متينه بينا .. بس حب حب لأأأ لأنج أدرى بطبعي 

نور : تدرين ملاكي ودي أقول لك شغله

ملاك : قولي أتقبل النقد عادي ههه

نور : انتي يقولو عنك ما عندك شعور وكذا بس أحس انك مخبيه كل اللي فيك من أحاسيس 

ملاك : لا أنا بعد أقول لج صدق اني ما أحس .. قلب بلا رحمه ههههه

نور : لا تحاولي ما بصدقك ..

ملاك : برااايج بس صج والله أنا قلب بلا رحمه وبامكاني اثبت لج الحين ..

نور : ما علينا أخااف لا تضربي أحد وهو ماااشي هههه ... وبعد .................

ملاك : انتي شو أخباارج ..؟؟

نور : أمس تخانقت مع الهنوف

ملاك : وياذي الهنوف اللي مو طايعه تودرج 

نور : مدري ليييه تحس اني ماخذه مكانها معن ابوها وأمها أبد ما فرقو بينا

ملاك : ما تدرين والله .. وبعدين ياااهل الهنوف

نور : ايه أكيييد يوم من الأيام بتكبر وبتعرف الصح من الغلط

ملاك : وبعدين في سن معين لاااازم البنت تحس بالغيره زياده ع اللزوم من كل اللي حواليها

نور : اي أذكر بالثانوي ههههه لما نتخانق أنا وشوق على أشيا تافهه والسبب الغيره

ملاك : حظج ههه عندج أحد هب أنا ماالت عليه .. حتى أخت ما عندي وبناات عمي وخااالي الله يستر عليهن ..
نور مستغربه : ايه ملاااك انتي ما تروحي لعمامك وأخوالك أبداا .. 

ملاك هزت راسها : لأأأ أبدا ...

نور : طيب ليييه ..؟؟

ملاك ترفع جتوفها : سالفه صااارت ونحن صغاار من يومها عمامي ما يطيقون أبويه .. وخوالي انتي أدرى ما عندي الا خاال وااحد ومب بالامارات .. من يوم ساافر للمنحه وهو ما رجع .. تزوج بأمريكا بعد ..

نور : والله الدنيا عجيبه وغريبه

ملاك تطالع نور بنظرة حزن : هي وااايد غريبه .. واايد نااس يعتقدون ان فيه ناااس عايشين ع الطااير وحياتهم .. ما يدرون ان كل بيت وله مشاكله وأسراره ..

نور : اي صح .. في كثير نااس ما تدري بأن نااس تمر بهالضروف 

ملاك : هو حسب .. أنا عن نفسي شفت واايد نااس عايشين أخس عنا .. يعني الحمدلله ع كل حااال

نور : الحمدلله

ملاك : وانتي شخبااار عمامج ..؟؟ صار لهم سنه ما يو الامارات ..؟؟

نور : لأأأ عمّاني كلهم بالسعوديه وما يقدرو يجو .. يعني يتركو عيالهم علشاني 

ملاك : دنيا غريبه ..

نور : شكلنا قلبنا الجلسه هم وحزن 

ملاك : هههه هي شكلنا جذا

نور : عكس بدور وشوق اللي جالسات يتحرشن بالناااس هههه

ملاك : هههه صدقج هالثنتين مالهن أماان تودريهن رواحهن بالمستشفى 

نور : تعاالي نروح لقسم الأطفال 

ملاك : وع ع ع .. لا لا مابي .. 

نور : يلا عاادي ماحد بيضايقك 

ملاك : ما احب أحتك بالنااس

نور : والله ملاكي يوم تكوني اجتماعيه حلو ..

ملاك : ما احب .. أحب العزله أنا

نور : بكيفك .. بس بتندمي .. لأن كثير اللي بيحبوك أكيد ..

ملاك : والله ما أحب أتعرف ع أي أحد نوراني .. هذا طبع فيني .. حتى واايد أوقاات ما أرد ع النااس اذا كلامهم ما يعجبني ..

نور : غريبه انتي هههه ما علينا يلا نروح لروان وأريج

ملاك : يلا .. بس بشرط 

نور : أمري ههه

ملاك : ما يامر عليج عدو .. بس ما نحتك مع اللي فالقسم 

نور : أوكي من عيوني ههههه
/
.
/
في قسم الرجال .. 

شوق تمشي وهي تطالع الكل من طرف عينها .. يمبها بدور اللي يالسه تسولف في التلفون مع ربيعتها من قطر ..

شوق تقرص بدور وتقول بهمس : خلصي بسرعه يلا ..

بدور تعقد حياتها بمعنى تريي عليه شويه بلاااج محتشره أعوذ بالله ..

بدور تلف وتلعب بالشيله وهي ترمس في التلفون جنها بدنيا ثاانيه ولا جنها بالكون .. الين وصلن لصوب الحجر ..

بدور صكرت وقاالت : تسلم عليج 

شوق : الله يسلمها ما بغيتي تخلصين ..؟؟

بدور ابتسمت : خلصت ... يلا نفتر ع المرضى ..

شوق : هذي الحجره مدري من رقمها عاجبتني

بدور : لا لا ما ندخل الحجر من برع أوكي بس ما ندخل

شوق تمشي : روحي زين بدخل يعني بدخل ..

بدور : انتظريني انزين ..

شوق تدق البااب ثلاااث وتدخل : السلام عليكم ..

اللي في الحجره : وعليكم السلام 

شوق تطالع اللي جدامها وتقفط .. ترد ورا وتهمس لـ شوق : شاللي بلشنا .. وااحد مبين عليه صغير بالعمر

بدور مبتسمه : تستاهلين 

شوق : شاللي يخلصنا الحين

بدور : انتي اللي دشيتي وأنا شو يخصني هههه

شوق تبتسم : أحم أحم .. السلام عليكم

الولد : وعليكم السلام

بدور تساعد شوق و مرتبكه نوعا ما : هههه نحن يايين نشوف الضغط عندك ..

الولد مستغرب : شو يخصه في الضغط ...........؟؟؟

بدور ارتبكت أكثر : أوووه نسيت شكلي غلطانه بالحجره

الولد عقد حياته : كيف ..؟؟

بدور : لاازم نرووح للحجره اللي جنبك 

الولد بسخريه : أقوول ما حصلو أحد غيرج يوضفونه ..؟؟

بدور عصبت : لو سمحت يا أخ

الولد : روحي شوفي مرضااج الله يستر عليج

بدور تتخصر : وانت اش لك فيني .. لانت ابوي ولا أخوي

الولد نزل راااسه .. شوق مسكت بدور من يدها وقاالت : بدورووو هذا من المرضى ما ينفع تتكلمين معااه بهالأسلوب 

بدور تقول : انزين انزين .. ( تطالع الولد ) يلا بااي

الولد : تريي تريي سستر

بدور تلف : نعم

الولد : تعاالي جيكي ع المغذي لو سمحتي صاار له سااعه أحسه ما ينقط

بدور : شوق شووفيه

الولد ابتسم : لا اباااج انتي

شوق تطالعها بمعنى : شو يخلصنا منه

بدور : آسفه ورااي شغل

الولد : انتي ممرضه تعاالي شوفيه ما بياااخذ منج وقت ..

بدور تطالع شوق باستسلاام وتتجدم عن الولد وتجيك ع المغذي .. وهي يالسه تجيك عليه .. قالت : خير لييش مرقد ..؟؟

الولد : سويت حاادث 

بدور بطلت عيونها : حاااااااااااااادث .......؟؟

الولد ابتسم : هي .. كنا فالبر والسياره انجلبت من ع العرقوب 

بدور : عسا بس الاصابه مب جاايده ..؟؟

الولد : لا بس ريولي تعورت .. وبعد العمليه الحين الحمدلله واايد أحسن

بدور : الحمدلله

الولد يون : عورتيني ...

بدور تطالع انها حطت الفاايل اللي ع الطاوله ع ريله .. شاالت الفاايل بارتبااك وبسررعه : آآآآآسفه ما كنت أقصد

الولد يغمض عيونه : شكلج انتي دوووم متسرعه هههههه

شوق ردت قاالت : اي هذي متسرررعه وااايد

الولد ابتسم : ممرضات اهني انتو ..؟؟

بدور: لا حنا بثاالث سنه جاايين تدريب ..

الولد : شي طيب .. 

بدور : ما عرفتنا ع اسمك ..؟؟

الولد مستغرب : اسمي أحمد 

بدور ابتسمت : عااشت الأسامي .. ويااك شوق وبدور ..

الولد مبتسم وبنفس الوقت مستغرب : انتن غييير ..

بدور ابتسمت وقاالت : هههه أدري .. حنا مو من الامارات .. أنا قطريه وشوق كويتيه 

الولد هز رااسه بتعجب وقاال : والنعم والله

بدور : ينعم بحااالك ..

الولد : عايشاات اهني

بدور تركب المغذي الجديد : ايـــه في دبي .. ومن دهر هههه

الولد : شي طيب ..

بدور : يلا عااد نحن طولنا ... لاازم نروووح

الولد : تو النااس

بدور : لا طولنا .. انت لاازم ترتااح .. والسموحه ع الهذره الزاايده ههه يمكن وجعنا رااسك

أحمد : لا بالعكس ههه .. تعاالو مره ثاانيه

بدور : انت شكلك نااوي تظل هنا بالمستشفى ..؟؟ ههههه

أحمد : لا من قاال ودي أطلع اليوم قبل بااجر ههههه

بدور : ههه زين .. يلا عااد نحن بنروح .. يلا شووق

شوق ابتسمت : يلا ... مع السلامه أحمد

أحمد : مع السلامه .. 

ظهرن شوق وبدور من الحجره وهن يتنفسن بصعوبه .. بدور وهي تطالع شوق : كله منج يالدوووبه

شوق تضحك : لا بس كنتي لؤطه ماشالله عليج هههه تردين ع كل شي

بدور : اي قولي ان مذلتي عاجبتج ..

شوق : من قااال ههه بس شكلج طررر ههههه 

بدور : والله فضيحه الحين شـ بيقول عنا الولد 

شوق : يقول اللي يقوله .. بكيفه هو ..؟؟ وبعدين نحن ممرضات ندخل المكان اللي نبي بالمستشفى هههه

بدور : هذي انتي الخبله .. حسبالج مستشفى ابوج

شوق : انتي 

بدور : انتي

شوق : أقوول يلا نروووح لمكان ثااني

بدور : لا لا ما فيني أبتلش مره ثاانيه

شوق : يلا بؤبؤ .. حرااام

بدور : قلت لج مابي تدخلين ادخلي بروحج

شوق تمشي ورا بدووور : أوووف منج صج معقده 

بدور : لو اني معقده لا ترافجيني

شوق : وأنا أقدر

بدور تلف وهي تضحك : زين انج تعرفين

شوق : أقووول يلا نروووح للبنات لأنه صاار ملل

بدور : ايـــه مو بااقي شي ع البريك بيخلص

شوق تطالع الساعه : ايـــه باجي خمس دقااايق يلا نروح لحجرة الممرضات بنتظرونا

بدور ابتسمت : ايـــه يلا .. يااارب يبلشونج بمريض يطلع لج روحج

شوق : ههه لا انشالله يبلشونج انتي

بدور : يلا نروووح ...

البنااات كلهن تجمعن بحجرة الممرضات ... ( كل البناات اللي يايات يتدربن ) وقسمو البناات لمجموعات .. وطبعا بنات الشله مش مع بعض لأنه التقسيم ع الشخص اللي مشرف عليهن .. وهو دكتور من الجامعه .. وتم تقسيم البنات .. صح تفرقن لكن مع ذلك .. قلب كل وحده مع الثاانيه ..

كيمرة << خليجيات في الامارات << 

عند نور <<< عليها تعطي الدوا لواحد شاايب في قسم الرجاال ...

نور دخلت الحجره بعد ما دقت البااب .. ومعاها وحده ثاانيه من المتدربات

نور والبنيه : السلام عليكم 

الشايب : وعليكم السلام والرحمه

نور ابتسمت وتقدمت عنه وقاالت : كيفك أبويه ..؟؟

الشايب : هب بخير

نور : له له .. خييير انشالله

الشايب : من المغذي اللي حاطين لي ايااه هالدختر

نور ابتسمت : انشالله تصح وتطلع بالسلامه

الشايب : آمييين

نور : يلا أبويه وقت الدواء هالحين

الشايب : ذلوني بهالدوا 

نور بهمس : شـ يخلصنا من ذا الشاايب 

البنيه ابتسمت : ابويه لاازم تاخذ الدوا

الشايب : خلااص حطي لي ايااه وبشربه روحي

نور : لا ابويه أنا بعطيك ايااه 

اندق البااب ودخل وااحد بالعشرينيات .. وقاال : السلام عليكم

نور والبنيه والشايب : وعليكم السلام

الشاب : كيف الحال أبويه ..؟؟

الشايب : هب بخير ولدي .. اربع وعشرين ساعه هالدكاتره يعطوني هالدوا .. يابوك متى بنطلع ونفتك

الشاب ابتسم : ابويه خذه وانشالله بتصير اوكي وبيرخصونك

الشايب : خل تحطه وبشربه روحي

نور : ابويه لاازم حنا نعطيك الدوا ..

الشايب : قلت لج بنتي حطيه

نور طالعت الولد وقاالت : انت بتعطيه ..؟؟

الولد ابتسم : هي حطيه خلااص روحي بعطيه

نور : أكيييد .. لأن ما فينا نتحمل المسؤوليه

الولد : هي أكيييد

نور : طيب خذه 

الولد : أوكي شكرا

نور : مهره يلا نروح للمريض الثااني 

البنيه : يلا 

>>>> عند ملاك <<<<

ملاك رايحه راجعه : أووووووووول ياربي يعني حبكت علي أنا يحطون لي يااهل أطعمه .. أووف 

ثواني الا وتدش الممرضه الثانيه : ملاك دورج

ملاك : يعني لااازم يهااال

الممرضه تبتسم : شكلج ما تطيقين اليهاال هههه

ملاك : هي امرررره صياحين .. يلا تعالي امسكي لي الياااهل عسب أطعمه

الممرضه : هذا التطعيم اللي بالشهر الثااني 

ملاك : الله يستر عاد توه صغير

الممرضه : هي وااايد صغير

ملاك : الله يعيني .. تعاالي ساعديني بس هههه

>>>> عند شوق <<<<

شوق : ماشاافو يحطوني الا مع شريفة مكه هههه

اريج : اسكتي يلا نررروح للمره هههه

شوق : ههه يلا .. حظهم بدور ونور رااحو لقسم الرجاال 

اريج تكش على شوق : هاللي يهمج

شوق تغمر لها : اي يعني حراام الواحد يزيد الرصيد اللي بجيبه ههه

اريج : اقووول شوووقووو جابلي شغلج

شوق تبتسم : تعتقدين بدور ونور اش قاعدين يسوون ..؟؟

اريج : نور مجابله شغلها .. بس بدور أعتقد انها يالسه تتطمش ع النااس .. تراها صديقتك

شوق تضحك : زين تسوي هههه

اريج : شووقوو سكتي خليني اجاابل شغلي

شوق : هههه يلا ندخل للحجره 18 علينا نشوف حالة المره

اريج : شو فيها ..؟؟؟

شوق : حامل بالشهر السابع بس عندها نزيف

اريج : الله يستر .. بس هذا شغل دكاتره مو شغلنا

شوق : بس بنشرف عليها .. لما الدكتور يجي 

اريج : يلا بسرررعه لا تموت المره ونتحسف طول عمرنا 

شوق : اي صدقج هههه يلا بسرررعه ..

>>>> بدور <<<<

تطالع الورقه .. شاافت مكتوب اسم المريض وحالته .. وشو صااير له وهي تقرا .. رفعت رااسها شاافت رقم الحجره .. 

بدور : هذي الحجره اللي لاازم ارووح لها ...

تجدمت بدوور .. دقت البااب ودخلت وهي معاها قياس الضغط ومغذي جديد .. ومقيااس الحراره ..

دخلت بدور .. : السلام عليكم ..

الولد : وعليكم السلام ..

بدور منصدمه : انت ...؟؟

الولد ابتسم وقاال : انتي ...؟؟

بدور : هههه ايــه أنا .. 

الولد : صدفه حلوه 

بدور : هههه لا مو صدفه .. ارسلوني اغير المغذي واقيس الضغط

أحمد : زين .. ضغطي كاان وااصل المليون اليوم ههه

بدور : مو لهالدرجه عااد ما يوصل لمليون ههه

أحمد : منج .. الصبح دخلتي جذي ههه

بدور : السموحه .. بس كنا نلف ع المرضى 

أحمد : آهاا

بدور تمسك يده وترفع الكم : يلا عشاان أخلص شغلي 

أحمد مد يده وقاال : قلتي لي انج متدربه

بدور : ايـــه

أحمد : اها .. يلا عقباال ما تخلصين وتتوظفين

بدور : آميييين نفتك ع الأقل

أحمد ابتسم : متوهقه شكلج

بدور تطلع المعذي الجديم عسب تركب اليديد : ايـــه ههههه

أحمد : بااجر عمليتي 

بدور بطلت عيونها : مو انت تقول سوو لك العمليه

أحمد : هي بس بيسوونها مره ثاانيه .. الأولى ما نجحت بعدني ما اروم أمشي

بدور : آهاا .. يلا معافى انشالله .. عاد أنا بروح بشووف شغلي

بدور تجدمت عن البااب .. أحمد زقرها وقاال : أخت بدور ..

بدور لفت ابتسمت : ماشالله حفظت اسمي ههه

أحمد نزل راسه وقاال : هي ههه .. ( رفع راسه وقاال وهو يطلع كرت من الدرج اللي يمبه وقاال ) ترا أنا مدير العلاقات العامه بـ مستشفى ............... اذا حبيتي تتوظفين عقب ما تخلصين

بدور خذت الكرت وقاالت : مشكوور ما تقصر 

أحمد ابتسم : لا تتردين لو تبين تتوظفين .. أو تتصلين .. اتصلي بأي وقت عادي عندي

بدور ابتسمت : مشكوور ما تقصر .. اذا احتجتك أو احتجت للوظيفه تأكد ما بتردد بتصل فيك

أحمد ابتسم : زين تسوين ههه

بدور ابتسمت : يلا عااد بروح بشووف شغلي أنا

أحمد : موفقه ..

بدور ابتسمت وطلعت من الحجره .. سندت رااسها ع اليداار اللي يمب الحجره وطاالعت الكرت .. ابتسمت وحطت الكرت بمخبااها وقاالت : ياربي عليييه اسلوب وشكل وشخصيه .. يهببببببل يا نااااااااااااااااس

>>> عند ملاك <<<

تجدمت عن الكرسي اللي بالكافتيريا .. وهي تطالع الساعه .. يلست وقاالت : ياربي مرن ثلاااث سااعات وبس .. شو هذا شكله اليوم مب نااوي يخلص 

ما حست الا ووحده تغمض عيونها من ورا .. ملاك تمسك يد البنيه : مييييين ... بلييييز شوووقاني بلا مصااخه روحي هلكانه من اليهاال اللي عندي ..

روان تشيل يدها وتبتسم : اش فيج يالدبه .. أنا روان هههه

ملاك تبتسم : هههه سوري ما عرفتج

روان : اش رااايج بشغلي ..؟؟

ملاك : تنفعين تستوين أم ههههه

روان : شفتي اللي كان بالقسم .. حليو وعمره سبع سنوات

ملاك : هي هذا اللي لااصق فيج

روان : أخو مرواااني هههه

ملاك تبتسم : طلع مروانج عنده أخو ..؟؟

روان : ايـــه اليوم دريت

ملاك : هلكوني اليهااال .. حسبي الله عليهم واااااااء وواااااء .. قمت ما أسمع

روان : انتي شكلج يوم بتتزوجين ما بتيبين عياال هههه

ملاك : هي شو ابا بصدعة الرااس الله يخليج ههه

روان : بنشوووف عقب شو بتسوين هههه

ملاك : هلكنا اليوم .. دبلونا عدل

روان : الله يعينا يوم نتوظف

ملاك : هي صدقج الله يعينا

روان : وين البناات ..؟؟

ملاك : نحن اللي عند الأطفاال كلنا عندنا بريك .. والبااجي يمكن عقب شوي 

روان : ياربي انشالله الحين يخلصون مو شي بدونهم

ملاك : هي صدق ملل بدون البنات هههه

روان : هه .. كاهي نور يت 

ملاك ابتسمت : هههه بنشوووف شو صاار وياها

نور حطت الجنطه ع الطاوله ويلست بتعب وقاالت : ويـــه الحمدلله خلصنا

ملاك : بعدنا ماما الا هو ساعه وحده بريك وبنرجع نشتغل

نور : لا بس الصراحه .. من جد تعب

روان : ايـــه وااايد

شوق ياايه بسرررعه واريج تمشي شوي شوي ..

نور : هذي الخبله جت هههه

شوق تضرب نور بالجنطه : خبله بعينج يالدبه .. وشووو أخبااااااااااااركم صبااياا ..

روان تبتسم : منااح .. اقووول حجيه يلسي لا أطقج بنعاالي

شووق تضحك وتيلس : يالسلحفااه اسرعي

اريج وصلت وتقول بتعب : هلا بناات

ملاك : هههه شكلج هلكتي عدل

اريج : اي لاازم .. مو حاطيني مع شوق الهبله

شوق تحط ريل ع ريل .. : أنا الصراحه مرتااحه كل شي اريج تسويه عني ههههه

روان : اشفق عليج يا اريج

نور : اي والله حاسه بألمج ههههه

اريج تيلس : الله وااحد ما بروح مع شوق مره ثاانيه

شوق : ما تقدرين .. قسمونا وخلااص غصب عنج معااي ههههههه

اريج : هذي تنفع لها بدور الهبله

ملاك : عز الله المرضى راحو فيها من وراا هالثنتين ..

روان : ههههه اي ع طااري الهبله بدورووووه وينها ..؟؟

نور : والله ما شفتها بالقسم معي .. معنها معي 

روان : تشوفونها شردت ههههه

شوق تتصل : لحظه بشوفها الحين

اريج : لا صكري صكري .. هذي بدور يايه

بدور تركض وهي مبتسمه : هللللللللللو قااااااااااااايز

شوق : هلوااات .. شو الشغل معاااج

بدور : تمام التمااام 

شوق : زين زين هههههه

نور : أشك انك ما تحركتي من مكاانك صح هههههه

بدور : لا والله كديت كد ... الين ما عظامي تكسرت

ملاك : عيل شو السر ورا هالابتسامه ..؟؟

بدور : ههههه ما بقول ...

روان تقرصها : يلا قولي بسرررررررررررررعه

بدور تمسح يدها مكان القرصه وتقول : آآآآآآآآي يالحيوانه عورتيني 

روان : حيوانه بعينج يلا قولي

بدور : هأ هأ ما بقوووول لا تحاولون

اريج : أكيييد شافت لها واحد مزيووون هههه

بدور : ما بقول ما بقول 

شوق تغمر لها : قولي لي أوكي 

بدور : ايــه لما نكون بروحنا

ملاك تبتسم : أدري شوقاني بتخبرنا ما نهون عليها

شوق : لا لا بدور ما بقول لهم ههههه لا تصدقينهم

بدور : قلت لكم بتعرفون وراااكم مستعجلين مع هالرااس ههههه

شوق تضربها بخفه : يالخبله قولي بسرررعه عاد

بدور طلعت الكرت من جيبها : تشوفون هالرقم الكشوخي ..؟؟

روان مبطله عيونها : ايـــه نشوفه 

بدور : أحم أحم سوووف نتقاابل

ملاك : عنلاااااتج يالهرمه ... شقاايل تعرفتي عليه

بدور تنزل راسها مستحيه : احم احم كاان يااي بـ خيل وهو الفاااارس .. وعاد أنقذني وصرنا مع بعض 

شوق تضربها : يالخبله قولي كييييييييف

بدور ابتسمت : انزين انزين .. شوق مو صح الصبح دخلنا على وااحد يالغلط

شوق : ايــه أذكره هذا اللي اسمه أحمد

بدور : اي هو .... أحم أحم وطلع من مرضااي ياحلواات هههه .. ويوم رحت له تعرفنا وعطاني رقمه اذا أحتااج مساعده ولاشي 

نور : يعني انتي بتتعرفي عليه

بدور : ما أدري والله بس أكثر ظني اني ما بتصل الا وقت الحاجه

اريج : ما أظن .. أعتقد بتفلسين الرياال من كثر ما تتصلي فيه هههه

بدور : مو لذي الدرجه هههه بس مدري .. شكلي بتصل هههه والله يابناات مزيووووون

شوق : ايه مزيون .. بس حراام سوا حادث

بدور : هييييييييييييييه يتني فكره

ملاك : شو هي ..؟؟؟

بدور : باجر عمليته .. عاد أنا بتصل عقب بااجر على أسااس اني أتطمن عليه ومن هنا نقطة الصفر هههههه

روان : احذري لا يكون لعاب ولاشي

بدور : لا لا بس تسليه لا أكثر

ملاك : الله يهديج ..

بدور : طالعي روحج هههههه

ملاك : ويهدينا جميع هههههه 

شوق : بس والله حدددددددده استااايل أسلوب وذوووق

بدور بنص عين : بعيد بعيد ممتلكاتنا شوفي لج غيره هههه

شوق : هههه ومن قاال اني ابيييه .. عندي غيره عشر 

اريج : الله يستر عليكم

نور : ايــه والله الله يستر عليكم

روان : ههههه اريج ونور برا قائمتنا

بدور : ايـــه هذيل شريفات مكه .. هههه يعني الواحد يعيش حياته

نور : و ايش الفاايده من انك تعيشي حياتك وانتي قااعده تضيعيها

روان : تسليه وبس .. لكن أوقاات التسليه تخليج تصيرين اسيرة الحب ههههه

بدور : وااااااااي بنااات لحقو علي بموووت هههههه 

اريج : بسم الله عليج .. الحين كل هاللي صااير لج من المزيون اللي شفتيه 

بدور تتهوى : واااي وااااي جبو عليه ماااااي 

ملاك تبتسم : لو ندري ان المزااايين يسوون بنا جذا .. عااد ما نبا نشووف المزايين ..

بدوور : والله انه عذااب عـــــــــذاب تعرفون شو يعني عذاااب 

نور تأشر بيدها مب مهتمه : لما تخلصو سوالفكم التافهه ذي نادوني انا بالاستراحه اللي بقسم الأطفال

شوق : نور انطري ..

نور أشرت بيدها : ما بغى ..

اريج توقف : وأنا بعد برووح مع نور ..

الأحد 1-8-2010, 12:25 am 


إڷـےٍ آڷلْقٍــآءْ فٍـےٍٍٍ آڷحًـڷقْهٍـ آڷقًــآدٍمْـهٍـ ..



ღ الحلقه السادسه ღ

ملاك تطالع : شكلنا كلنا بنروووح ههههه

شوق لوت بوزها : هالثنتين شريفاات مكه ..

ملاك تأشر بيدها : وانتن الثنتين صاايعاات بااانكوك هههه 

بدور : لا يختي يعني انتي أحسن منّا 

ملاك : أنا ورواااني بحدود المعقول يعني روان مروان بحياتها وبس وأنا ما أحب

شوق بنص عين : روان مصدقينها بس انتي أبد ما نسمع عن سوالفج وربيعاتج هذيل مااال المسن وينهم

ملاك : مساافره وبعدين اش تبون بها هههه الا وحده

بدور تسأل بحيره : ملوووك ممكن سؤال ..؟؟

ملاك : سألي ..؟؟

بدور : كيف صااار لج معااها سنتين ولا تعرفون شي عن بعض..؟؟

ملاك : بسهوله لأن محد فينا يسأل الثااني عن خصوصياته

بدور : لأأأأ السالفه الا يكون فيها انه

ملاك : كيف يعني ما فهمت عليج

بدور : انتي تقولين انج شفتيها ..؟؟

ملاك : هي شفتها فيس تو فيس

روان : كيف شفتيها ..؟؟

ملاك : قبل سنتين في فرنسا لما تخرجت من الثانويه وساافرت الصيفيه هي شافتني ..

روان : آهااا ,,, وهي اش كانت تسوي هنااك ..؟؟

ملاك : تدرس بفرنسا قبل سنه تخرجت ورجعت البلااد .. هي تقول جذي

بدور : انتي متأكده انها بنيه

ملاك : هي والله متأكده 

شوق عقدت حياتها وقاالت : وهي كلامها نفس الشي

ملاك : هي نفس الشي .. اصلا أنا ما أكلمها وااايد تبين ميود يذبحني

شوق : والله ما نقدر نحكم نحن لا شفنااها ولا كلمنااها

ملاك : وبعدين ارمسها ع المسن بعد .. بس ما أعتقد أخوووي يرضا بصداقات النت

بدور : يعني انتي تشبكين هههه ..؟؟

ملاك : سم تايمز .. 

بدور : عندج صورتها ..؟؟

ملاك : هي ع المسن .. اهيه عادي عندها تحط صورها ..

شوق ابتسمت : صج والله نبي نشوفها هذي الفرند الغريبه ماالج

ملاك : خلاااص تم الليله انشالله بحدر وبتشوفونها

شوق : هييييه والله من زماان ودي اشوفها واتعرف عليها

ملاك : هي مو انها حلوه حلوه بس عليها جمااال واسلوبها لبق جدا

روان : كيييف عااايشه حياتها

ملاك : اللي أعرفه انها وحيده وعاايشه بروحها في بوظبي .. واسلوبها جدااا شاااعري

روان : آهاااا

ملاك : أعرف عنها أشياا كثيررره لأنها من النوع الصريح وبعدين نحن ما نعرف بعض ذااك الزود وهالشي ما يمنعها من انها تقول عن حياتها مش عن خصوصياتها

بدور : ودي اشوفها بس .. أحسها بالفعل غييير

ملاك : هي لأنها صج صج غيييييييير .. مدري من تعرفت عليها يوم اتضاايج اتصل بها وهي تتصل بي ..

روان : ما فكرتي انها بيوم تبي منج شي .. مصلحه ..؟؟

ملاك : لأأأأ مستحيل وبعدين لو تبا شي مني فـ أنا قلبي مقفل ههههه وبعدين اهيه ما عندها أخواان عشااان تخطبني ههههههه

شوق : ملوك ليييش انتي جذي ..؟؟

ملاك : محد يناقشني .. لأني مستحييييل أتغير بيوم من الأيااام

شوق : الا بتتغيرين يا ملوووك محد يظل بنفس حاله

ملاك : الكل بيتغير الا أنا ههههه وبعدين اهيه مش بربرجيه بزياااده .. نتناقش بمواضيع لها هدف تقدرين تقولين فيلسوفه هههه

روان بطلت عيونها : الله يعفينا ياارب ... انتي وهي شكلكم كاابوس هههه

ملاك : لأأأ بس الشاعريين بهالدنيا .. مو قصدي الشعراااء لأأأ اللي أحساسيسهم تغلب كل شي توقعي ان هذيل مرو بأزمه عاطفيه

روان : جااايز

شوق : ايـــه هذي اللي تكلمينها مرت بأزمه عاطفيه من جذي تشوفينها شااعريه بزياده

بدور : مو شرط .. عاادي وااحد يكون عاايش مع نااس ويمرون بأزمه عاطفيه بيتأثر فيهم

ملااك : هي صح كل شي جاايز

روان : الله يبعدنا ..

بدور : آمييين وربي يجمعج مع مروانج ههههه

روان : اي آمييين .. فديته مرواني والله

شوق : ملاك شـ اسمها ..؟؟ انتي من تتحجين عنها بس تقولين اللي أكلمها

ملاك : هي تحب اسم غرام وتقول ازقريني غرام

بدور بطلت عيونها : سنتين تكلمينها وما تعرفين اسمها ............؟؟

ملاك : هي والله ما أعرف اسمها .. وبعدين أنا اصلا ما أحدر المسن ..

شوق : غريـــــــــب أمرج ... كيف ما تعرفين اسمها

ملاك : تعرفنا .. يومين ثلااث اسبوع .. وبعدين سألتها شو اسمج ..؟؟ ما رضت تقول ., قاالت ازقريني غرام

بدور مبطله عيونها : صج انها غرااام والله هههه

شوق : ما شكيتي بشي لما قاالت لج جذي

ملاك : لأأأ لأني شفتها أقول لج بـ فرنسا تلاقينا مستحيل يطلع ولد هههههه

روان : بالفعل أمرج غريب ملوووك

بدور : اسألج انزين ..؟؟

ملااك : هههه اليوم جنكم أول مره تعرفوني ... اسألي يا حلوه 

بدور : الحين أخوووج يدري ولا لأأأأ

ملاك بطلت عيونها : أكيييييييييد لأأأأأ تبينه يذبحني .. وبعدين أنا أكلمها ع المسن وبس وناادر ما يصير بينا آلو الا في حال أنا متضايجه اهيه متضايجه أو أحد فينا مسافر جذا يعني

شوق : ايـــه تخيلي يدري

ملااك : لا ما يصير .. وبعدين مستحيل يرضا بيحرمني وقتها من واايد أشيااا لأنه تدرين ماشالله خوانا يغارون علينا ولا يمكن أخو يرضا ع أخته لأنه الدنيا مالها أماان 

روان : ايــه أكيد بيقلب الدنيا

ملاك : بس كيف بيدري .. ميوود حليله مداري الشركه وكل شي من حلالنا .. غير هو اللي يبعد الأذى عني وعنه .. ومب مخلي حد من العايله يقرب مني .. لأنكم أدرى كيف علاقتنا العايليه

بدور : ايــه الله يعينه مسكين

ملاك تضحك : شفقااانه عليه هااا ..؟؟

بدور بحسره : اي والله ينشفق عليه حتى اللي بقلبه مافي رحمه بيشفق عليه

ملاك : تزوجيه انزين هههههههههههه

بدور : روحي زين ... بتزوج المزيون اللي تعرفت عليه اليوم ههههه

ملاك : والله أخوي يسوااه ويسوا طوايفه بعد هههه

روان : اي أكييييد دام هذا أخو ملاااك هههه

شوق : خلاااص زوجيني ايااه ههههه

ملاك : لا لا الا بدوووور

بدور : بخليه يشووف أفلاام رعب بليل وما ينااام هههه

ملاك : خلااص عاد بعدي عنه أحسن ههههه

روان : تدرون ابوي اليوم بيي الامارات 

شوق ابتسمت : صج والله

روان : ايــه اليوم بليل الساعه ثماان بيوصل لـ مطار دبي

بدور : خلااص بنستقبله هههه

روان : اي هههه .. أمي أمس بليل قاالت لي لاازم اليوم أكون موجوده وتضاربت ويااها عشاان أطلع معاكم هههه

ملاك : بس لييش تطلعين دام ابوووج ياااي

روان : مابي كيفي ..

ملاك : حمدي ربج عندج ابو غيرج ما عنده من هو ياااهل

روان : الحمدلله .. بس بعد ابوي وأمي موجودين بالاسم وبس .. بس بحياااتي مو موجودين .. حتى ما يسألوني عن درااستي

شوق : كلها فتره وبيصيرون أوكي انشالله

روان : ما أعتقد

بدور : ما تدرين الواحد يتغير بين يوم ليله

روان : ايــه ... بس خلاااص بشوووف ابووي لأن ما بنروووح السينما اليوم

ملاك : هي ما بنروووح اصلا بنرجع بيوتنا على آذان المغرب وين لنا خلق نتعشا بعد .. الله يخليج بننام ع طول

شوق : اي والله على طول بنخمد اليوم ههههه

بدور : انتي حياااتج كلها نوم بنوم ههههه

شوق : وانتي حياااتج كلها رعب برعب هههه

روان : هههه خلونا من هالسوالف .. ملوك اليوم بنشبك الساعه ثماان بليل حطيلنا صورة هذي اللي تتكلمين عنها .. الهااويه ههههه

ملاك : انشالله بحطها لكم

بدور : اليوم ملل والله

ملاك : نحن اليوم بييونا نااس ع العشا

روان مستغربه : حريم .........؟؟

ملاك : لأأأ أنا ما أعرف أحد هههه ربع أخوي

شوق : آهااا .. هههه خلااص أنا وبدور بنيي

ملاك : هي عسب أخويه يشوتكن ويطيركن مره وحده هههههههه

روان : انتي اخوووج يعرف ابوووي ..؟؟

ملاك : والله ما أعرف ما أتدخل بشغل أخوي أنا هههه

روان : غريبه بنفس المدينه ونفس المشاااريع وواايد ناااس ما تعرف بعض 

ملاك : هي شفتي كيييف

بدور : تتدرون تولهت ع ابوي وأمي وأخواني

شوق : كلها كم شهر وبترجعين قطر

بدور : هو ودي و ما ودي بنفس الوقت

شوق : ولييش انشالله ..؟؟

بدور : ودي اتم معاكم بناات

روان تطالع بدور : ونحن بعد .. اصلا محد فينا يحب يفترق عن أحد يحبه وتعود عليه

ملاك : انشالله نتم طول عمرنا مع بعض

روان : أمييين يارب 

ملااك تطالع ساعتها : بناات طولنا بالقعده ... البريك بيخلص ونحن بعدنا ما تغدينا ..

شوق : ايــه صح السوالف خذتنا

ملاك : اتصلي بـ نور وأريج خل ييون نتغدا وعقب بنرجع نشتغل

شوق : ايـه الحين بتصل ..

<<<<< 
بعد السوالف والناقشاات الساخنه والحلوه اللي داارت بين البنااات خلص البريك وردن اشتغلن .. مر الوقت وهن يشتغلن ويعالجن المرضى .. طبعا مافي شغله تيي جذا .. أكيد كل شي يبي له تعب وجهد .. لأنه عمر الشي ما يصير بسهوله .. وبعد ما بذلن مجهود .. وساااعااات متواصله من الشغل .. ما يجي بينهم الا بريك كم دقيقه .. خلصن شغلهن وخلص اليوم المتعب والشاق بالنسبه للبنات ورجعت كل وحده لبيتها ترتاااح من بعد يوم متعب >>>>>

نور طلعت من بعد ما خذت شاااور سااخن .. تجدمت عن المستواليت وشغلت المجفف وبدت تجفف شعرها 
نور تطالع شوق من المنظره : قومي تروشي 

شوق راقده ع السرير : ما فيني أحس روحي تعبااانه

نور : قومي تروشي بمويه ساااخنه وبتصيري أوكي

شوق : هي يبي لي .. أحس عظاامي قاامت تعورني

نور : بصرااحه كاان يوم حلو بس متعب بنفس الوقت

شوق : ايـــه متعب وااايد وااايد

نور تطفي المجفف وتتجدم عن السرير : قومي تروشي وصلي المغرب ..

شوق : ايـــه زين ذكرتيني قرب يأذن العشا وأنا بعدني المغرب ما صليت

نور : أجل قومي صلي بسرعه لا تفوتك الصلاااه ... معنها فاتتك

شوق توقف وتروح للكبت وتطلع لها ملابس : انزين

نور ترقد ع السرير وتتلحف : بعد ما تخلصي اطفي النور

شوق : أوكي .. يتنامين ..؟؟

نور : ايـــه لا تقوميني .. بقوم لحالي الساعه 9 ولا 10 بصلي العشا وبتعشى وبرجع بنام

شوق : ما بتشوووفين الساعه ثماان ملوك بتحط صورة اللي تعرفها ع المسن

نور : لا ما فيني .. هلكانه بناام وبعدين ملووك كمااان بتنام .. مستحيل بتقعد للساعه ثمانيه انتي ما شفتي عيونها كيف كاانت الساعه خمسه العصر

شوق : ايــه شكلها بتنااام

نور : يلا أجل اطفي نور لجل أنااام

شوق : انزين .. حتى أنا بتسبح وبنااام حدي تعبانه
/
.
/
ميره : اش قااعد تسوي ..؟؟

حمدان ابتسم لها : ارسم ورده

ميره : حق منو ..؟؟

حمدان : حق بدوور عشااان بااجر توديني كتر

ميره تضحك : مع رااسك يالدب هههههه

حمدان : ماما قولي حق بدور تودني عند يدي زين

ميره : انزين ..وين رااحت بدور ..؟؟

حمدان : حجرتها

ميره : أوكي خلك اهني أنا بروح لها

حمدان : زين بعدين بودي لها الورده

ميره مشت ورااحت لحجرة بدور .. دقت البااب .. محد رد عليها .. ردت دقته مره ثاانيه .. محد رد .. فتحت البااب .. ودخلت شاافت بدور طافيه النور .. ابتسمت .. شااافتها رااقده ومبين عليها هلكانه من شغل اليوم طلعت من الحجره .. ورااحت لـ حمدان 

ميره : حبيبي لا تروح لخاله ناايمه زين لا تزعجها

حمدان هز رااسه : زين

ميره تشووف البااب ينفتح .. ابتسمت وقاالت : هلا معضد

معضد : السلام عليكم 

ميره : وعليكم السلام

معضد يتجدم ويبوس حمدان ويشيله : شخبااركم ..؟؟

ميره : بخير انت شخبارك ..؟؟

معضد : بخير ... بدور رجعت ولا اييبها

ميره : لا رجعت نايمه

معضد ابتسم : غريبه الينيه رااقده هههههههه

ميره : ايه .. أنا روحي استغربت ههههه

معضد : هههه

ميره : تشوفها من التعب ناامت ههه

معضد : هي حليلها ههههه .. ميروووه حيااتي جهزي روحج بااجر بنروووح العين عند أهلي الصبح

ميره : أوكي 

معضد : خبري بدور بعد

ميره : كالعاده بدور ما ترضى انها تيي

معضد : ولييش انشالله

ميره : تدري بها انت ما تحب تحتك بالنااس

معضد : ومايصير نودرها روحها

ميره : لا بنوصلها بيت رفيجتها اريج .. تعرفها البنيه زينه وما عندها لا اخوان ولا ابو بس هي وأمها

معضد : مو حلوه كل ما نروح أختج تروح لهم

ميره : عادي حبيبي وبعدين أنا أعرف أريج وأمها عدل 

معضد : داام أريج أوكي .. بس البجيه لأاأأ كل وحده عندها أهل مو زين

ميره : أوكي .. بااجر متى بنطلع

معضد : الساعه عشر الصبح انشالله

ميره : أوكي خلاااص انشالله تسع ونص بنكون جاهزين
/
.
/
تفر روحها ع السرير وتقول : أمي اطفي النور

أم اريج : بنتي ما تعشيتي مو زين

أريج : مابغا ماما .. مب جوعانه

أم أريج : مو زين بنتي

أريج : كليت بالمستشفى .. فيني نوم ماما ..

أم أريج تروح لها وتلحفها وتسمح ع شعرها : انزين ناامي خلااص

أريج تبتسم وتمسك يد امها وتبوسها وتقول : الله يخليج لي يااارب

أم أريج تبتسم : أمييين .. يلا ناامي

أريج تغمض عيونها وتقول : خليج عندي لما أناام

أم أريج تبتسم : انزين هههه

أريج تغمض عيونها وتقول بتعب : تعبنا اليوم عدل

أم أريج : لااازم الوظيفه جذي يا أمي

أريج : اي والله تعب

أم أريج : خلااص كلها كم شهر تتخرجين وتتوظفين انشالله

أريج : انشالله وأصير ممرضه هههه

أم أريج : الله يوفقج يارب

أريج ابتسمت : آمييين .. تونسنا أنا وصديقاتي اليوم بالشغل وااجد

أم أريج : زين الحمدلله .. كيف البناات مع الشغل

أريج : كلهم مثلي هههه

أم أريج : هههه الله يخليكم لـ بعض يارب

أريج : أمييين

أم أريج : عمج اتصل اليوم فيني

أريج : شخبااره ..؟؟

أم أريج : زين الحمدلله

أريج : شخباار زوجته ..؟؟

أم أريج : رااحت لبناان

أريج عقدت حياتها : ولييش ..؟؟

أم أريج : تراها لبنانيه أهلها كلهم هنااك

أريج : اي صح نسيت ان زوجته لبنانيه هههه

أم أريج : يلا زين عندج عم يسندنا ويكون ذخر لنا

أريج : بس بعد عمي بعيد عنا واايد

أم أريج : احمدي ربج ان عمج أحسن من وااجد نااس في اعمام ما يعرفون بناات أخوهم

أريج : من هالنااحيه صح .. الحمدلله

أم أريج : الحمدلله على كل حاال .. يلا نامي

أريج تغمض عيونها وتمسك يد أمها : لا تتركيني 
/
.
/
ملاك تحط راسها ع السرير وتقول بتعب : أمي فااطمه

فاطمه : نعم بنتي ..؟؟

ملاك : أماايه بندي الليت برقد

فاطمه : ما تعشيتي بنتي

ملاك : مالي خااطر مابا 

فاطمه : هب زين لصحتج بنتي 

ملاك : أماايه قلت لج مابا والله هب يوعانه

فاطمه : ع راااحتج انزين .. أنا بروح بشووف ربع أخوج يمكن يو بننجب لهم العشا

ملاك : اوكي بندي البااب أماايه

بعد ما طلعت فاطمه ملااك سندت رااسها ع السرير .. فيها نوم من التعب والارهاااق .. تذكرت شي .. لفت شاافت تلفونها .. ابتسمت مب باجي شي وبترد غرام من فرنسا .. وهم راشد بيرجع بس راشد بيرجع بعد فتره .. أتخيل رااشد كيف بيكون .. أكييييد كبر واايد .. ياااه قبل كم من سنه .. كان وقتها عمره ببداية العشرين .. تقريبا 24 أو خمس وعشرين ألحين أكيييد شااب من الدراسه هههه .. غرام بحيااتها ما قالت لي كم عمرها .. يعني يمكن حكاية غرام تنربط بحكاية راشد .. لا لا مستحيييل أصلا .. غرام في فرنسا وأنا شفتها فيس تو فيس يعني مستحيييل .. غير انه راشد يعرفني وغرام تعرفت علي ...

ابتسمت ملاك وهي تطالع تلفونها ... ياربي اشتقت لصوت غراااموووه معنها ولاشي بالنسبه لي .. مجرد انسانه اشكي لها تبكي لي .. عجيبه الدنيا واللي فيها أعجب الصراحهـ ..

ابتسمت ملاك وهي تسمع فونها يرن ... خذته من ع الكوميدينه .. شافت رقم بداية خطه خط فرنسه ترددت ترد .. مايد لو يدري بيذبحني أنا منو قال لي أعطيها رقمي ياربي شسوي .. وردت وهي خاايفه : هــــلأأأأ هلا والله بهالصوت

غرام تضحك : هلا والله

ملاك : لج وحشه والله

غرام : وأنا أكثر والله 

ملاك : جيييف حااالج يالدبه ..؟؟

غرام : بخير ربي يعافيج انتي اش حالج ..؟؟

ملاك ابتسمت : هب بخييير اممممرررره .. وينج لا تمسجين ولا تتصلين ..؟؟

غرام : هالأسبوع كله انشغلت بـالسفر وأهل فرنسا هههه

ملاك : هي هي أهل فرنسا نسوووج اللي تشكين لها

غرام : لا والله بس تدرين الفاااتوره هههههه

ملاك بجديه : ما عليج .. اذا احتجتي اي شي أنا حاضره .. ليكون تترددين

غرام : لا والله .. أخذ عنج بيزات هالناااقص

ملاك : لييش جذي انزين عادي ما فيها شي أعرفج وتعرفيني 

غرام : بعد لأأأ وبعدين أنا مب محتاايه الحمدلله

ملااك : برااايج انزين لاتنسين الصوغه

غرام : هههه انشالله برد يوم الخميس ..

ملاك : صج والله

غرام : هي يوم الخميس برد بس مطاار بوظبي

ملاك باحباط : ولييش مب دبي ..؟؟

غرام : تدرين عااد عااايشه في بوظبي .. بس أرتب أموري وأوراقي وبيي دبي 

ملاك : هي لأني صدق صدق ابا اشوفج .. صاار لي سنتين هب شايفتنج

غرام : هههه اصلا انتي ما شفتيني الا قبل سنتين

ملاك : هههه أدري بس ما يخاالف أشوفج مره ثاانيه

غرام : لا سمحي لي عاد

ملاك باحباااط : وليييييش انشالله

غرام : بشوووف بفكر وبرد عليج

ملااك : ياربي .. بس ما فيها شي

غرام : لا سمحي لي .. هي مره وحده صاارت ولا يمكن تتكرر

ملاك : أوكي براايج المهم تردين الامارات

غرام : برد انشالله الخميس

ملاك : هههه بتنورين البلاد

غرام : أدري هههه

ملاك : أونج عاد يالواثق

غرام : هي ليييش حرام الواحد يثق بروحهـ .. بالعكس الثقه شي واايد حلو .. ويوم أي أحد يقول عنج نااقصج هالشي .. بيني له ان هالشي مب ناقصج .. بس لما تكونين بروحج عدلي هالشي اللي ناقصج

ملاك ابتسمت : تدريين غرامي انج غيرتي واايد اشياا بحياااتي
غرام : هههه حلوه هاي غرامي

ملاك : ههههه ادلعج اش فيها يعني

غرام : زين وبعدين الثقه مب عيب ولا حراام .. بس بحدود يعني ما توصل لغرور

ملاك : هي صح .. تدري اني قبل لا اعرفج اي أحد يقول لي شي أصيح .. اذا انتقدوني اللي حولي .. بس الحين هالشي صااار أكثر شي عادي عندي .. ابين لهم ان هالشي ما أثر فيني بس لما أكون روحي أحااول اشووف هل كلامهم صح ولا غلط 

غرام : هي صح اللي تسوينه

ملاك : ها ما لقطتي لج واحد من فرنسا هههه ...؟؟

غرام : هههه لا كلهم خسفين شبااب بلاادي أحلى ههه

ملاك : هي أكيييد اصلا مافي أحلى من عيالنا هههه .. 

غرام : والله الشعر الأسود والعيون السود ماشي أحلى عنهم ههههه

ملاك : ههه والنعم بنا والله

غرام : اش حاال ربيعاتج ..؟؟

ملاك : تمام ما يشكون بااس

غرام : يلا الحمدلله .. مب ناااويه تظهرين اليوم

ملاك : لا ويـــن مالي باارض وبعدين هب متفيجه أظهر لأن اليوم ودونا لـ مستشفى راشد عسب يدربونا

غرام : آهاا شي طيب والله

ملاك : كان يوم حلو بس متعب

غرام : هي ترا هذا هو الشغل

ملاك : أقول غرامي
غرام تضحك : قولي انتي صندوق اسرار غرامج هههه

ملاك تبي تتهرب وتصكر : هههه حلوه هااي انا صندوق اسرارج .. المهم يلا عاده أنا برقد لأن حدي تعباانه توني رديت من المستشفى

غرام : أوكي عااد

ملاك : يلا تصبحين ع خير

غرام : وانتي من أهله كاتمة اسرار غرامج هههه

ملاك ابتسمت وصكرت .. طالعت التلفون .. والله انها عجيبه وفنتك .. شخص ثاااني وغير عن الباجين بس مع ذلك نو ويـــه افتح لها بااابي السبب الأول لا يمكن أثق بأي شخص .. غير ان اللي قاعده أحسه يمكن بيوديني في داهيه أبي أتخلص منه بأي طريقه .. ع المسن أوكي بس اني اكلمها ع الموباايل مو حلوه بحقي وبعدين مو حلوه أقول لها كل أسراااري افرض ما طلعت زينه شسوي يعني واذا أحد دازها لي فـ مستحيل أحب أحد مثل ما أنا فقدت الحب ما بعطيه للي حولي لأني ما حصلته كيف أعطيه لغيري .. شي صعب علي أعطي شي وبعدني مب محصلته .. 

غمضت عيونها على أمل تقوم اليوم الثااني وتصير نقااط تحول كثيره بحياتها مو بس نقطة تحول وحده
/
.
/
روان تجدمت عن المستواليت وبددت تسحي شعرها المبتل وهي ترمس في التلفون ..

روان مبتسمه : هلا حيااتي

مروان : هلا رواااني

روان : اش لونك ميمو ..؟؟

مروان يضحك : لوني حنطااوي ههههه

روان تضحك : بلا ملاااقه هههه اشلونك ..؟؟

مروان : هههه اقول لج لوني حنطاوي

روان تأفأف : شكلي بصكر هااا ..؟؟

مروان يضحك : هههه بخير غلايه انتي اش حالج ..؟؟؟

روان : بخير ما نشكي باااس

مروان : دوم يارب 

روان : يدوم عزك ونبض قلبك حياتي

مروان : شو كااان اليوم

روان : بصراحه بصراحه يوم شااق ومتعب لدرجة الموووت

مروان : له له له .. وجييييه ..؟؟

روان تتعطر : الصراحه واايد شغلونا .. من مريض لـ مريض .. تعب الصراحه

مروان : أونج تبين تشتغلين بعد

روان : ههه اي أكيد بشتغل اش فاايده الجلسه بالبيت

مروان : تربين عياااالج هههه

روان : أول خلهم يجون وبعدين بنشوووف مين يربيهم هههه

مروان : رواني عيالنا ماباهم يفقدون حنان الوالدين

روان : ايــه أكييييد حبيبي .. أنا مستحيل أخلي عيالنا يفقدون اهم شي أنا من طفولتي للحين فاقدته

مروان ابتسم : ايــه اباااج جذا شطوره هههه

روان : تدري اليوم يوم شفت أخوووك عجبني واايد

مروان : رشووود الهرم هههه ....؟؟

روان : ايـــه ماشالله عليه مؤدب واايد

مروان بسخريه : هي واايد مؤدب ههه

روان : ضحكني لما قال لـ أروجه .. اسمج نفس اسم عصير اريج اللي بنص هههههههه

مروان يضحك : حلفي بس قاال جذا 

روان : ايــه مب مصدقني هههه

مروان : ههههههههه والله انه حركااات رشووود

روان : الله يحفظه لكم

مروان : آمييين يارب

روان : تدري استانست لما عرفت انه أخوك

مروان ابتسم : انتي ما تعرفين شي عني ههه

روان : ايــه لأني وجعت لك رااسك وأنا أشكي لك عن مشاااكلي اللي مع أمي وأبوي

مروان : لا بالعكس شو هالرمسه رواني

روان : ههههه .. متى طلعت من المستشفى اليوم ..؟؟

مروان : يلست نص ساعه وظهرت بسررعه تدرين دوااام

روان : ايــه الله يساعدك .. ورشوود تكلم عن شي هههه

مروان : لا هذا من تعطينه لعبه ولاشي يسكت ويقعد يعاابل بالشي الين ما يمل منه هههههه

روان ابتسمت : هههه فديته أنا .. أقوول حبيبي أكو أحد يطق بااب الحجره بشووف منو 

مروان : أوكي خذي رااحتج .. بصكر عاد أنا

روان : لا لا خلك عاادي بس بشوووف من ..

تجدمت روان عن البااب وفتحته ... شافت الخداامه وااقفه يداام الباااب ..

روان عقدت حياتها : خير اش تبين ...؟؟؟ أنا مو قايله لكم محد يصحيني بناام

الخدامه : سوري مس روان .. أمج تبااج

روان تتأفف : اش تبي ذي بعد ..؟؟؟

الخدامه رفعت جتوفها : ما أدري

روان وهي تصكر الباااب : سيري قولي لها ناايمه 

الخدامه : ماما تبااج بسرررعه

روان تأفأف : أوكي أوكي بييي قولي لها تغيير وبتنزل

الخدامه : أوكي

روان ترد ترمس مروان وتقول : أوووف هذيل يبوني تحت مدري اش يبون 

مروان : رواني سيري شوفي يمكن أمج تبا شي ضروري منج

روان : لا لا أكيييد ابوي يااا

مروان : سيري سلمي عليه انزين

روان : لا والله .. يعني من شوقي الزاايد اروح اسلم عليه

مروان : عيب هالرمسه رواني

روان تمسح دموعها : مروااان رجاءا لا تناقشني لما اتكلم عنهم لأنه ودي أطلع كل اللي بقلبي وما أشووف غيرك

مروان : اهدي حيااتي انتي أعصااابج تعباانه

روان : أوووكي حبيبي

مروان يبا ينسيها : كليتي الخدااامه حشا هههه

روان ابتسمت : ايـــه هذيل أتعامل معهم بذا الاسلوب

مروان : حراام عليج ترااهم بشر

روان : بس ما يفهمون

مروان : تبيني ازعل منج .. مو زين تعاملينهم جذي .. لا تسولفين معاهم بس كلميهم باسلوب زين وراااقي 

روان تبتسم : أدري ان اسلوبي منحط ههههه

مروان : همممم اهوه هي بس بيصير أوكي مع الأياام انشالله

روان ابتسمت : انشالله يصير أوكي

مروان : أكيييد بيصير أوكي ههههه

روان ابتسمت : أقوول حبيبي أنا بنااام

مروان : هي شكلج تعباانه من الدوااام

روان : ايـــه وااايد

مروان : أوكي عاد حبي أنا بعد برقد ... تصبحين ع خير

روان : وانت من أهله ياقلبي

روان بعد ما صكرت تجدمت عن السرير .. حظنت سوزي وقاالت : نامي حيااتي ناامي 

شاافت التلفون ورمته ع السرير ع صووب ابتسمت فديته مرواني .. والله انه أغلى البشر حتى أغلى من أمي وأبوي يمكن لأن بقربه لقيت الدفا والحنااان اللي فاقدته .. مقدر أعييييش بدونك يا مرواني .. مقدر أعيش بدونك انت صرت لي حياااتي وكل شي بهالكون ...

سمعت صووت خطووواااات تتجدم عن حجرتها بسرررررعه دخلت في الفراااش وغطت روحها .. تظاااهرت بالنوم وهي في دااخلها ميته صياااح ميته قهر على حالها

حست بباب الحجره يتبطل بس رد تصكر .. شالت اللحاف شاافت صوب البااب نزلت دموعها .. ع باله انه بجيته ليوم واااحد مشتااقه له وبطلع له من حجرتي وأنا أركض من الفرح ما درا اني اباا اطلع من حياتهم واباهم يطلعون من حياااتي لأني بالفعل ما عدت أستحمل وجودهم بحياااتي كرهت وجودي بهالدنيا والسبب هم .. يعني حبكت علي أنا .. ان ابوووي يااخذ أجنبيه .. حبكت علي ابووي ياااخذ كاافره لا علمتني على ديني .. 

بسببها أنا عايشه بضياااع بسببها أنا يالسه أخطأ .. أدري اللي أسويه خطأ بس محد موجود يمنعني من الخطأ اللي قااعده أسويه .. ومحد معصوم بهالكون من الخطا .. لكني ابي أحد يحذرني ويقول روان هذا الدرب الغلط انتي ماشيه فيه بس للأسف كلنا بالهوا سوا .. كلنا فاااقد حنااان كلنا له هموووم ومشااكل ... للحين محد فينا حصل احد يطلعه من الدوامه اللي هو فيها ... ويطلعه من الجحيم اللي وااقع فيه ... آآآهـ يالزمن شكله مكتوووب لنا العنا بعمرنا ..

الأربعاء 4-8-2010, 12:26 am

إڷـےٍ آڷلْقٍــآءْ فٍـےٍٍٍ آڷحًـڷقْهٍـ آڷقًــآدٍمْـهٍـ ..


ღ الحلقه السابعه ღ

بعد ما الكل رااح لبيته طلع من ميلس الفله .. وهو هلكااان .. دخل الصاله شااف كل الليتات امبنده .. تجدم عن المصعد بعد ما ضغط ع الزر دخل .. الين ما وصل للقسم وطلع .. مشى شااف الممرات كلها فااضيه .. كالعاده بيتنا كأنه بيت مهجور .. لولا أمي فاطمه حتى الصبح بنحس بهالاحسااس .. بس الحمدلله عندنا أمي فاطمه .. دخل حجرته .. فتح معاقم الكندروه ورمى الغتره ع الكنفه وفر روحه ع السرير ... غمض عيونه بتعب ..
تذكر كل لحظه بحياااته طاافت .. تذكر كيف يهوا التراااب اللي تمشي عليه سعاد .. تذكر يوم انه يقول لبو سالم هو اللي بيرجع سالم وسعاد من أي مكان يروحون له .. عمره ما ذل نفسه لأي أحد كثر ما ذل روحه لـ سعاد عشااان يكبر بيعنها ,,, وآخر شي هه أخر شي ماصااار غير انها بادلتني بالجفا ووافقت على غيري وأنا اللي كنت حاااط لهاا مكانه بقلبي غير عن بااجي النااس أنا اللي كنت أقدرها وأحترمها أكثر من أي انسان .. بس هذا الزمن غدااار ..... 

ماحس ماايد الا وهو يغط في سااابع نومه .. تمنى انه ينااام نوم هنيه بس ويـــن وأغلى نااسه بتكون لغيره بعد شهوور .. بعد ما حطا آمااال .. لكن للأسف بالأخير تحطمت أماله ..
/
.
/
يوم الجمعه الساعه عشر الصبح بتوقيت مدينة دبي 

أريج تجدمت من باااب الشقه وهي مستانسه .. فتحت الباااب وابتسمت : هلا والله هلا بحبيبة قلبي بدوره

بدور مبتسمه وتبوس اريج : هلا حياااتي

اريج : حياااج حيااااج

بدور تدخل وتشوف الشقه : وينها خالتي

اريج : موجوده بحجرتها تقرا قرآن

بدور : آها عيل خليها ع راحتها لما تخلص نروح لها

اريج : اللي تحبين هههه

بدور تطلع عباتها وتعطيها لأريج وتقول : هاااج علقيها

اريج وهي تعلق العبااه ع الشماعه : من جابج ..؟؟

بدور : منو بعد أكييييد معضد هههه

اريج : مسكين نسيبج معذبته مسويته دريولج ههه

بدور : عيل شو فايده ريل أختي ههههه

أريج تضحك : اي هههه لو عندي أخت كنت بسوي بزوجها كذا هههه

بدور : يعني بتسوووين بزوجي كذا ههههه

اريج : ومنو قاال انج أختي ههههههههه

بدور تبوز : ماالت عليج .. زعلتيني 

اريج : امزح زين ههه .. الساعه كم نمتي؟؟

بدور : أول ما رجعت البيت على طووول نمت ما فيني اسهر

اريج عقدت حياتها : غريبه أول مره بدوروووه ما تسهر هههه

بدور تضحك : هههه شفتي كيييف

اريج : هههه اصلا وين لج باارض سهر وانتي عظامج متكسره من الشغل والكد

بدور : اي والله صجج .. وين الواحد له باارض يسهر وهو طول اليوم يكد كد

اريج تبتسم : شو تشربين ..؟؟

بدور : أماانه ما تقومين

اريج توقف : لا والله تبيني ما أضيفج

بدور : اروجه أمنتج الله ما تقومين .. وبعدين الشقه شقتي هههه لما أبي شي بروووح بااخذ بروحي

اريج ابتسمت : لا تتردين ع قولتج الشقه شقتج ههههه سوي اللي تبين

بدور : ههه افا عليج

اريج : اشغل لج التلفزيون .. ؟؟ اييب لج اللابتوب ..؟؟

بدور تضحك : لا لا مابي .. بقرا سورة الكهف

اريج : اي أنا بعد لأني ما قرأتها بعدني

بدور : يلا عااد ييبي لي قرآن هههه وعطيني شيلة صلااه

اريج : سيري خذي بروحج من الكبت ههههه

بدور : لا والله وهذا اكراام الضيف عندج هههههههه

اريج : مو انتي تقولين البيت بيتج سوي كل شي بروحج هههه

بدور تضحك : هههه والله انج حركااات يا اروجه ههههه
/
.
/
شوق طلعت من الحمام وانتو بكرامه .. تجدمت عن المجفف وقااالت : نـــــــــــــــور بسج نوم قومي يالدبه

نور تتجلب : هممممم شوووق خليكي بحااالك واطلعي برااا .. 

شوووق تتجدم وتفر الوساده ع نور : قومي يلا بسج ..

نور تحط الوساده ع راسها : يووووووووووووووه اطلعي برااا شوووق

شوووق ابتسمت : أوفو .. والله حاله قومي يما ترا اليوم الجمعه قومي أحسن لج

نور تفتح عيونها : طيب طيب بصحا بس انتي اطلعي وخليني بحااالي

شوق تبتسم : لأأأأأأأأأ مثل ما انتي حارمتني النوم أنا بحرمج اليوم هههههه

نور قعدت وهي ترجع شعرها ع ورا : هه صحيت ايش تبغي كمااان ...؟؟

شوق مبتسمه : ماكو .. يلا قومي تغسلي 

نور قاامت وهي تتأفف : استغفر الله منك يا شوق

شوق ابتسمت : يلا انطرج عشان نتريق سوا

نور : مابي افطري لحالك

شوق تطالع ساعتها : ما أشتهي الا أكل ويااج

نور طفرت من شوق وتأففت : طيب طيب بلحقك هالحين

شوق مبتسمه : يلا انطرج يوووووبا ..

نور تقلدها : انشالله يوووووووما ههههه

شوق روحت صوب المستواليت ورفعت شعرها بقباضه وحطت قلوز ع السريع وتعطرت وطلعت من الحجره وروحت صوب الصاله ..

شوق : صبااااح الخير 

أم عبدالعزيز وبو عبدالعزيز : صباااح النور 

شوق تبوس راس أبوها : اشلونك يبا ..؟؟

بو عبدالعزيز : بخير بنتي انتي اشلونج ..؟؟

شوق مبتسمه وتبوس راس أمها : تمااام التمااام

الهنوف مبتسمه : بوسي رااس معزبتج بعد مو بس رااس أمج وابووج هههه

شوق ضحكت : يلا مناااك هالنااقص ابوووس راااس يهالو البيت هههه

الهنوف : وينها تؤامج السيامي مو وياااج


بو عبدالعزيز : ايه وينها نوراان ..؟؟

شوق تيلس وتقول : تتسبح والحين بتيي

أم عبدالعزيز : انزين انتي قومي تريقي 

شوق : مابي بنطر نور

أم عبدالعزيز : انزين ريوقكم بالمطبخ جاااهز تريقو زين

شوق : انزين انزين هههههه

عبدالله ينزل من فوق وهو يركض أم عبدالعزيز تصرخ : شوي شوي يا اصبي عن تتعور

عبدالله يضحك وهو يتنفس بسرعه ويصاارخ : يمــــــــــا .. يبــــــــــــا لحقو علي هههههههههه

بو عبدالعزيز مستغرب : اش فيك يا اصبي ..؟؟

عبدالله : ههههههه نور .. نــــــــور

أم عبدالعزيز متخرعه : هو اشفيها البنيه ..؟؟

عبدالله : ههههههههههه اول ما طلعت من الحمام فريت لها صرصور ههههههههه

أم عبدالعزيز تحط يدها ع قلبها : المسكينه مب متهنيه بولا يوم بحياتها ..

عبدالله يضحك : ههههههه تستاهل .. الدبه دشت الحمام تتسبح مره ثااانيه 

أم عبدالعزيز : حسبي الله عليك من اصبي

بو عبدالعزيز : زين جذي بتزعل البنيه

عبدالله : لا يبا نور تحبنا ما تزعل

الهنوف لوت بوزها : اي بااااين انها تحبنا

شوق طالعت الهنوف بنظره خلتها تسكت وقاالت : عبووود ايــــه نور تحبنا ما تزعل

أم عبدالعزيز : انزين عبيدان ان قربت ناحيتها الحين يا ويلك ويا سواااد ليلك ...

عبدالله يضحك : لا انشالله المقلب الياااي الجمعه اليااايه ههههه

بو عبدالعزيز : الله يعين البنااات بهالبيت .. الصبيان مو مخلين فيهم خير هههه

أم عبدالعزيز تطالع عبدالعزيز ناازل : هلا والله هلا بنور بيتنا هلا بوليدي

شوق والهنوف يبوزون : اي الدلع هذا كله للصبيان أما نحن لااا صفر ع الشمال

عبدالعزيز ينزل ويقول : انتو اش لكم رازين فيسكم أم وولدها

ام عبدالعزيز تضحك : ايــه انتو اش لكم

عبدالعزيز يبوس رااس أمه وأبوه : اشحالكم ..؟؟

بو عبدالعزيز : بخير يا وليدي انت اشلونك ..؟؟

عبدالعزيز : بخير وسهاله

شوق تلوي بوزها : الأخ قاام يتحجى اماراتي

بوعبد العزيز يضحك : وانتي شكو كيفه ههههه

شوق تطالع نور وهي يايه ومعاااها ضاري : يا مرحبا يامرحبا نورج غطا ع الكهربا

ضاري وهو مبتسم : نور نور ولا نوري أنا هههه

شوق : قلت نورج ما قلت نورك

ضاري يطالع نور ويقول وهو يمزح : ايـــه مسويه لها غسيل مخ ههههه

نور تبتسم : لا لا أنا بس أروح لمكان ينور على طول ههههه

ضاري : كانو يسمونج لميس مب أحسن ههههههه

نور تبتسم : رح زين .. تتريق عليه هههههه

ضاري ونور يوصلون تحت مع بعض .. نور : السلام عليكم

الكل : وعليكم السلام ..

نور تتجدم عن شوق وتيلس يمبها .. ضاري يحج راسه ويقول وجنه مب فاااهم : الحين سؤال انتو الثنتين اربع وعشرين ساعه مع بعض ما تملون من بعض 

شوق : تف تف تف .. عن الحسد

نور : ههههه لييش شايفنا ايش عشاان نمل من بعض

ضااري يطالع عبدالعزيز : والله أنا لو اقعد خمس ثواااني مع عبدالعزيز ولا عبود أمل منهم

شوق : هذا انت نحن الحمدلله ما نمل من بعض

عبدالله : بنااات والعياااذ بالله

نور ابتسمت وهي تطالع عبدالله : هذا انت وعمرك 12 سنه ماخذه فكره عنا لما تكبر اش بتسوي هههههه

عبدالله : ما بتزوج أنا خلاااص قررت

شوق : ايه بنشوووف بس يوصل عمرك 18 سنه يما ابي أخذ فلاااااااااانه

عبدالله بسخريه : أنا مو مثل بعض الناااس

ضاري يضربه بخفيف ع راااسه : يعني أنا اللي قلت ابي اتزوج هههه

عبدالله : ايـــه مو انت 18 سنه

ضاري : بس ما قلت ابي اتزوج هههه

عبدالعزيز : استحو ع ويهكم ألحين أنا اللي مدري صااك كم وما أسولف جذي

ضاري يضحك : انتو ماال أول نحن تطورنا هالأشياااء عاديه عندنا هههههه

أم عبدالعزيز : الله يستر بس على هالجيل 

>>> لحظه تعريف <<<
عبدالعزيز 26 سنه
شوق 21 سنه
ضاري 18 سنه
الهنوف 15 سنه
عبدالله 12 سنه
>>>>>> <<<<<<

شوق : هو يما .. لهالدرجه طايحين من عينكم هههههه

بو عبدالعزيز : لا بس سوالفكم غير اول البنيه ييبون لها طاااري العرس تنخش وتختفي هههه بس الحين الوحده ما تعدي الاثنعش سنه .. فستاان عرسي وميكب عرسي وعياالي اساميهم ووووو

عبدالعزيز يضحك : ههههه الهنوف يقصدونج

الهنوف وقفت طالعت عبدالعزيز بنظره انها زعلانه منه وقالت : برووح داااري بذااكر

ضااري يطالع الهنوف وهي تصعد : بل حتى يوم الجمعه مذاااااااااكره 

بو عبدالعزيز : صل ع النبي عن تحسد البنيه هههه

عبدالله : اي صدقه .. البنااات عقلهم بس بالدراسه .. مب عقل ماشالله اش كثر بيستوعب

عبدالعزيز يبتسم : أحسن عنك وعنه يا فااالح

ضااري : مو لهالدرجه عااد ههههه

نور تهمس لشوق : قومي نفطر ميته جوع

شوق : بس نيلس شوي سوالفهم حلوه 

نور : وأنا بمووت هنا

شوق : الأسبوع كله كل وااحد لااهي بحياته الا هو يوم وااحد 

نور : اذا جاني فقر دم كله منك

شوق ابتسمت : اي عاادي ههههههههه

أم عبدالعزيز : بنااات شو السالفه .. كل وحده تتحجى وهي لااصقه في الثانيه

شوق : ماكو يما سوالف بناااات

بو عبدالعزيز : خلي البناات بحالهن يـأم عبدالعزيز ههههه

شوق : اي صح يقول أبوي ههه

أم عبدالعزيز : أخااف بس ان وحده تخرب الثاانيه

شوق تبطل عيونها : اش قصدج ..؟؟؟

أم عبدالعزيز تضحك : ما اقصد شي

ضاري يبتسم : وااضحه .. انتي بتخربين نور هههههههه 

شوق ترفع خشمها : وليييش يعني نور ما بتخربني

عبدالله يبتسم : لا مسكينه نور على نياتها ما تعرف شي هههه

نور تطالع بنص عين : خلك بحالك انته ههههه

عبدالله : وأخيرااا نطقت هههه

شوق : الله يسامحكم خلااص نور مابمشي معااج دام بخربج ههههه

نور ابتسمت : يالدبه هههه

عبدالله : يما يبا بروووح الدكان تبون شي

عبدالعزيز يضحك : اي لاهنت ييب لي مصاااص بو ربع ههههههه

عبدالله يضحك : هههه انشالله يلا مع السلامه

أم عبدالعزيز تضحك : حسبي الله عليكم انتو حيااتكم كلها جذي مصخره وهبااال كبرتو اعقلو

عبدالعزيز يطاالع ضااري ويقول : فهمت تقصد منو ..؟؟

ضاري يبتسم : ما يبي لها .. أكيييد عبود .. أنا برا القاايمه ههههه

نور توقف وشوق بعد توقف معاها : عاد نحن بنروووح نتريق 

/
.
/
معضد وهو يسوق السياره : ميره ترا مو زين جذي 

ميره : شسوي لها يعني اهيه ما تبي تيي أجبرها

معضد : هي اجبريها مو حلوه تتم بيت النااس

ميره : بس نحن نعرف أريج وأمها زين

معضد : أدري حتى أهلي يعرفون أمها .. لأنه أمها كانت من منطقه قريبه من العين بس بعد مو حلوه نثقل ع النااس

ميره : لا لا اريج تحب بدور وهم أمها بعد .. بس بعد أنا اقووول لبدور تعاالي معااي نروح لبيت أهل معضد ما تبي مدري شسوي لها 

معضد : والله أختج حااله

ميره تضحك : دلع بناات

معضد : خبله يبا لها أحد يعقلها

ميره : أدري والله بقطر لولا خواني وابوي كااانت البنيه كل يوم بمكااان ههههه

معضد : يلا الله يهديها

ميره : ترا أنا كنت جذي هههههه

معضد : أدري هههه ولا أنا لييش خذيتج

ميره تبوز : يعني خذيتني لخبالي 

معضد ابتسم : زين انج تعرفين روحج هههه

ميره : الله يساامحك هههه

حمدان واقف في النص : بدور لاااحت كتر ..؟؟

معضد يضحك : ومنو قااال ..؟؟

حمدان : هي تقوول الوووح عند يدي

ميره : هالبنيه مخبله بالولد 

معضد يضحك : أشوووف طاالع أهبل ع منو ههههه

ميره : الله يسامحك تنكت ع أختي

معضد : هم أختي أنا مو أختج بروحج

ميره : لا بدور أختي وبس مو أختك

معضد : ههه لا لا أختي

حمدان : لأأأ مو أختكم أختي أنا عثاان توديني كتر

معضد : هذا يوم انها محد أختك .... لو انها بالسياره ويانا يهددها ويقول لا تتكلمين ولا بنزلج من السياااره ههههه

ميره : اي والله معذب أختي المسكينه بيتنا ومالنا وسيارتنا وهذا مو مالج .. هههه

معضد : حمدااانوه نحن وين راايحين ...؟؟

حمدان : بنروووح عن يدوووه العوده

معضد : تحبها ..؟؟

حمدان : هي لأنها تعتيني حلاوه وتوديني عند ثيفااان

معضد : ومنو سيفان هذا بعد

ميره : سيف ولد مبارك .. ولد بنت عمك

معضد يتذكر : هييييييييه تصدقين اني ناسي ههههه

ميره : بدور أبد ما تحب سيف هههه دايما يفشلها جدااام الكل هههه هو وحمدان

معضد : هههه ترااه ربيع حمدانو ولدج شو تبينه يطلع ههههه
/
.
/
ملاك طلعت من الحجره وهي مبتسمه شاافت فاطمه بويهها وقاالت : صبااح الخير

فاطمه : صباح النور بنتي

ملاك : شو الأخبااار ..؟؟

فاطمه : ماشي يما روحي تريقي

ملاك : مابا بتغدا مره وحده ترااه وقت الغدا .. ميود فالصلاه ..؟؟

فاطمه : لأأأأ رااقد بعده

ملاك : غريبه رااقد للساعه اثنعش مب بااجي شي ع صلاة اليمعه وهذا بعده راااقد

فاطمه : وعيته ما قااام

ملاك : بروووح بوعيه عن تفوته الصلاة

فاطمه : أوكي

ملاك تتجدم عن حجرة مايد وتدخل القسم .. وتروح للحجره تدق البااب .. : ميووود قوووم

مايد ما رد .. عرفت انه راااقد .. فتحت البااب ودشت .. تجدمت عنه بدت تهزه : ميووود قوووم عسب تسير المسيد اليوم يوم اليمعه

مايد حطا الوساده ع رااسه وقاال : خليني ارقد

ملاك : بتفوتك الصلاااه ميووود

مايد فتح عيونه وقاال : جيييه الساعه جم ..؟؟

ملاك : اثنعش يلا قوم روحك متأخر

مايد يلس وقاال : أوكي خلااص بنش

ملاك قاالت وهي تطلع : أوكي 

تجدمت ملااك عن الدري وقاالت وهي تنزل : أمي فااااطمه

فااطمه تجدمت عن الدري وقاالت : نعم بنتي

ملاك : تصدقين اليوم فخااطري اسولف وياااج

فاطمه تضحك : انتي كل يوم تسولفين وياااي اش معنى اليوم

ملاك : لا لا اليوم بزيد الجرعه هههههه

فاطمه : هي زيديها زين ههههه 

ملاك وصلت لعند فاطمه وقاالت : يلا نقعد
فاطمه : بنتي الأكل ع الناار


ملاك : خل الخدم يسوونه 

فاطمه : أخوووج ما بياااكل منه

ملاك : وهو اش دراااه انج مب مسوتنه

فاطمه : بيعرف .. 

ملاك : أعوووذ بالله قرون استشعار عنده ههههه

فاطمه : قولي ماشالله عن تحسدين الولد

ملاك : هههه ماشالله ماشالله 

فاطمه : بنتي بروح بشوووف الأكل وأول ما أخلص بيي بقعد وياااج

ملاك : انزين اتريااج ماما أوكي

فاطمه : انزين

ملاك ابتسمت لـ فاطمه وتجدمت عن تلفون البيت .. شافت موبايلها .. ولا مكالمه فائته .. أكيييد البناات أمس كل وحده رقدت على طول محد تريا أحد .. هههه لو انهم سهرانين كنت بروح فيها لأني ما حطيت الصور
بتصل ع أروجه أحسن لي .. نور وشوق أكيد مشغولات مع أهلهم وبدور عندها ريل أختها اليوم وياااهم ورواني أبوها يااا من البحرين .. محد غير اروج فااضي ..

ملاك دقت الأرقاام وترييت لما أحد يرد ع التلفون وقاالت : آلــــو

خالو أمينه : السلام عليكم

ملاك فرحت : وعليكم السلام .. هلا والله هلا بخالوتي 

خالو أمينه : هلا بنتي شخبارج ..؟؟

ملاك : بخير ربي يعافيج خالو .. انتي اش حالج وشخباار ريلج ..؟؟

خالو أمينه : بخير الحمدلله بنتي 

ملاك : يلا انشالله دوم 

خالو أمينه مبتسمه : تبين أريج

ملاك ضحكت : هههه تعرفيني .. هي ابا ارمسها

خالو أمينه : ثواني بس

ملاك : أوكي 

ترييت لما اريج اتيي ترد ع التلفون .. اريج يت وردت : السلام عليكم

ملاك : وعليكم السلام

أريج : هـــلاأأ .. هلا بهالصوت هههه

ملاك : هلا بج زوود .. يمعه مباااركـــه

أريج : علينا وعليج

ملاك : شو الأخبااار ..؟؟

أريج : بدوروووه عندي

ملاك منصدمه : لا تقولييييييييييييين

أريج : والله ولو مب مصدقه هذي يمبي

ملاك : أونكم عاااد متيمعين من ورانا ... من ورااانا ها ..؟؟

أريج : لا والله هههه .. بس أختها ونسيبها راحو بيت أهله فالعين وتدرين عاد بغرور بدور ما راااحت

ملاك : والله انها خبله هههههه .. أحيدهم هنااك مزايين .. خل تروح يمكن تلقط لها وااااحد

أريج تضحك : اقوول لها .. ما تبا الدبه

ملاك : لا لا نحن نبااها تتم في دبي أحسن ما رااحت ههههه

أريج : هه الدبه طلعت من الحجره

بدور تصرخ : منوووووووو الدبه ..؟؟ وقاعده تكلمين منو هااا ...؟؟

اريج : ملااااك

بدور تضحك : هاتي هاتي بكلمها

اريج : لحظه أكلمها شوي 

بدور تسحب السماعه : اقوووووول لج هاااتي بكلمها 

أريج تضحك : انزين انزين خذي هههه

بدور : هـــلا بجازوره هلاأأأ

ملاك تضحك : محد غيرج يالبوتمبه

بدور تطالع روحها : لا ويــــــن أنا رشيقه والله

ملاك : وأنا ارشق هههههه

بدور : خلج من هالسخافات .. الا قولي لي مب ناويين تييون اليوم

ملاك : مدري بعدنا ما قررنا

بدور : هذي اروووج مدري كيف مستحمله تقعد في الشقه .. ملل والله

ملاك : ههههه تعودي يمكن بياخذج وااحد بيسكنج في شقه

بدور : لا انشالله هههه ابا بيت 

ملاك : انزين بتفق مع البنات وبنشوف وين بنطلع

بدور : ايـــه دخيلكم اليوم نطلع

ملاك : يمكن ما بنطلع لأنه ابو رواني يااا احتمال ما بتطلع

بدور : لاااااا حرااام نطلع .. اليوم محد بيقول لي الا الساعه سبع المغرب تكونين موجوده ههههههه

ملاك : هي يالعياااره ودروج ورااحو دار الزين

بدور : هي هههه

ملاك : وجيييه ما رحتي يالدبه

بدور : في أحد يودر داار الحي الحين ويروح لداار الزين

ملاك : والله حلوه داار الزين وكنا بنيي نحن صوبج اليوم ونروح المبزره ولا هالأماكن

بدور : ما كانو بيرضون اني أطلع تدرين الطلب زااايد علي هالأياام ههه

ملاك : يالواثقه .. ويا راااسج

بدور : هههه سكتي لاأقول لخاله أمينه تيي وتضربج بملاااس المجبوس ههه

ملاك : واااااااااااااي تعدلون مجبوس 

بدور : اللي يسمع يقوول غوزي هههههههه

ملاك : شهيتيني والله هههه .. مدري أمي فاطمه شو يالسه تطبخ هههه

بدور بطريقه بدويه : منتي ببنيه سنعه .. ما تنفعين للزواج يااا مررررررره

ملاك تضحك : ويا راااسج .. يعني انتي اللي تنفعين

بدور : ايــه اقول لج الطلب بتزايد مستمر هههههه

ملاك : يالأخت ماخذه مقلب بروحج هههه

بدور : يلا مناااك .. اسألي حمداني لما اروح العين شو يسوون

ملاك : هههه شو يسوون يعني

بدور : والله كل البنات ينكسلن طلعاتهن فقد للتحدث مع المادموزيل بدور

ملاك بسخريه : لا والله

بدور : ايـــه اقول لج يبون توقيعي بعد ههههههههههه

ملاك تضحك : عن الخرط بدووووروووه ههههههههه

بدور تضحك : مو لهالدرجه عاد ههه مو بدور أنا .. صرت شاكيرا ههههه

ملاك : هانا مونتانا ماال اليهاال هذي ولا أشلي قلنا هي مره وحده ع الفاسقه هههههههه

بدور : اي صدقج هههههه خلااص ولا يهمج بنغيير الموجه

ملاك : اقووول بدوري بروح بصلي قبل لا يرجع ميود من الصلاااه .. ويحرج يقول بعدج ترمسين هههه

بدور : أوكي وأنا بعد بروح بصلي

ملاك : برتب مع البناات وبتصل بج أوكي .. سلمي لي ع اروجه

بدور : أوكي .. يلا حبيبتي باااي

ملاك : بباي 
/
.
/
رتبت الميكب وحطت اللمسات الأخيره .. ابتسمت ورااحت للقطه وشالتها 

روان وهي شايلتنها : اشلونها الحلوه 

القطوه بدت تقول مياااو .. روان حطتها ع جنب ورااحت للتلفون .. شافت ماشي لا مكالمات ولا رساايل أكيييد البنات انشغلن اليوم مع أهاليهن .. خذت التلفون وتجدمت عن البااب وطلعت

تجدمت عن الدري .. تذكرت أبوها موجود .. ياربي شسوي .. أكيييد بسلم عليه بس كيف بيعاملني .. مثل كل مره يعني شخبارج واشلونج واذا محتااجه شي ولا لأأ .. لي متى بيكونون اللي حواليني سطحيين لي متى ..؟؟ يعني أبد ما فكرو يسألون اذا نحن مقصرين بحقج ولا لأأأ .. 

تأأففت روان وقاالت : أفففففففففف يعني أنا اش لي .. أعيش حياتي أحسن لي .. لي متى بقول باااجر بيتغيرون وبااجر بيتغيرون .. بكيفهم حياتهم هم اذا تغيرو واذا ما تغيرو ما لي شغل فيهم 

تجدمت روان عن الصاله .. ويلست ع الكنفه وحطت ريل ع ريل ..

شافت الفون ودقت ع أريـــج بعد ما ردت : آلو السلام عليكم

روان : وعليكم السلام هلا خاله أمينه عاش من سمع صوتج

خالو أمينه : عاشت أيااامج بنتي

روان : اشلونج خالو

خالو أمينه : بخير بنتي انتي شخبارج ..؟؟

روان : بخير الحمدلله .. أقول خالوتي ممكن أكلم اروج شوي

خاله أمينه : اي بنتي الحين بناديها لج

روان : أوكي بنطرها

ثواني الا ويت أريج : هلا والله

روان : هلأأأأ اشلونج ..؟؟

اريج : تمام انتي شخبارج ..؟؟

روان : بخير الحمدلله 

أريج : تخيلي من عندي اليوم ..؟؟

روان بتساؤل : عمج ..؟؟

أريج : لأ لأأ هههه

روان : همممم عاد منو ...؟؟

أريج : بدوروووه بتبات عندي اليوم

روان تضحك : وااااااااااي حظكم يالخونه

اريج : والله مو خونه قرااار مفاجئ

روان تبوز : كنت بيي بنام عندج بس المشكله أبوي موجووود وتعرفين عاااد مايستوي وليييش ومدري وشو ههههه

اريج : ههه مره ثاانيه انشالله

روان : أقول اروج بصكر عنج لأنه ابوي رجع من صلاة الجمعه

اريج : أوكي باااي

روان صكرت من عند اريج ووقفت .. ابتسمت وبلعت ريجها .. تجدمت صووب ابوها وهو دخل الصاله .. روان وقفت يدامه وتصافحو بالأيدي وبااست راااسه ..

أبو روان : اشلونج روان ..؟؟

روان : بخير يبا انت اشلونك ..؟؟

ابو روان : بخير

روان : حياك يبا استريح

ابو روان تجدم عن الكنفه ويلس .. روان يلست بس في بينهم مسافه 

روان تأملت ملامحه ونزلت راسها .. السكون كاان سيد الموقف .. لهالدرجه يعني مستخسر تحضني وتلمني بشوق وحنين .. صاار لي شهرين مو شايفتك والسبب سفراتك وطلعاتك .. لا انت ولا أمي تفكرون بسفراتكم اللي زاايده عن حدها .. سفراتكم اللي خلتكم تهملوني وتنسون ان عندكم بنت توها ببداية عمرها يمكن تنحرف وتنجرف لدرب خاطئ .. يلا الله كريم 

روان رفعت راسها تطالع ابوها .. طالعته يطالع صوب الدري مبتسم .. روان رفعت راسها شاافت أمها نازله من ع الدري ..

أم روان ( صوفيا ) : هااااااااااي

ابو روان وقف وابتسم : هااااي صوفيا

روان ابتسمت وفخاطرها والله شوواااب اخر زمن ويعرفون للهاي والمااي الله يستر بس هههههه

صوفيا يت وسلمت على أبو روان .. وقالت بلغه عربيه مقطعه : نورت البيت 

ابو روان مبتسم : هههه أكيييد روان مو جذي ولا كيف ..؟؟

روان ابتسمت وقاالت : اي يبه منورنا

ابو روان : صوفيا قولي لهم يطلعون الغدا

صوفيا : كلمتهم

روان ابتسمت وهي تطالع أمها .. الحين كل هذا عشاان ابوووي حتى الكلاام اللي تقولين ما اعرف اتكلم عربي عشانه تتكلمين .. وأنا لو أتكلم بس كلمه عربي جدامج تقولين شو هالسخافه والتخلف هه الله يستر بس

ابو روان : بنتي ناقصج شي ..؟؟

روان هزت راسها : لأأأ كل شي عندي

ابو روان : ايـــه اذا ناقصج شي خبريني واجيب لج ايااه .. حتى لو لبن العصفور هههه

روان ابتسمت .. اش فايدة لبن العصفور لو فااقده وجودك معاااي اش فاايدة لبن العصفور اللي تقول عنه لو انت مب معااي وأكبر همك اشغالك وتجارتك .. 

روان ابتسمت : يبا اليوم المغرب بطلع مع رفيجاتي

ابو روان ابتسم : وين ..؟؟

روان فخاطرها .. أنا يوميا اطلع ومحد يسألني .. الحين يوم انك ييت تسألني .. بس يلا ما علينا : يبا بنروح السينما

ابو روان : مع رفيجاتج هذول الكوكتيل ههههه

روان ابتسمت : اي يبه

ابو روان : أوكي وأنا وأمج بعد اليوم بنروح لعشااء عمل

روان ابتسمت : خلااص أنا بروح مع رفيجاتي

ابو روان : على رااحتج بنتي

حتى بيوم الجمعه اللي الأبو ينطرهاليوم من بداية الأسبوع الين ما ايي عشاان يطلع عياله ويكلمهم ويلعب معاهم انتو عندكم بهاليوم عشاااء عمل .. ما أقول غير الله يستر ع اللي عايشين بنفس حالتي والله يستر علي


الأحد 08-8-2010, 12:28 am 
إڷـےٍ آڷلْقٍــآءْ فٍـےٍٍٍ آڷحًـڷقْهٍـ آڷقًــآدٍمْـهٍـ ..

ღ الحلقه الثامنه ღ

الساعه سبع المغرب بتوقيت مدينه دبي .. في احدى المقاهي اللي تصير فيها التجمعات الشبابيه

حمود يضحك : ياريااال بلاااك من البارحه وانت مب على بعضك ..؟؟

مايد يبتسم : ماشي بس شوية خربطه في الشغل

حمود : ياريااال انسى اليوم يوم اليمعه .. وبعدين العمر يخلص والشغل ما يخلص

مايد : هي وانت الصاااج

حمود : اطلب لك ..؟؟

مايد يأشر بيده بالنفي : لا ويـــن أنا ووين الشيشه يارياال

حمود : جرب انزين مافيها شي 

مايد : لا لا مشكووور وبعدين أنا يالله يالله ملحق عالسيجاره تبااني مره وحده اشيش هههه

حمود : ما فيها شي

مايد : بتكبر وبتعقل هههه

حمود : تعاال بتداوم بااجر

مايد وهو يطالع اللي داخل واللي طالع : لأأ ما أظن

حمود مستغرب : خير عسا ما شر ...؟؟

مايد : كل خير .. بس أحس روحي تعباان هالأيام ..؟؟

حمود : أوديك المستشفى ..؟؟

مايد : لا حبيبي مابا .. مافيني الا كل عافيه

حمود : انشالله ما فيك الا العافيه

مايد : بتروح السينما اليوم ..؟؟

حمود : لا مابا .. زحمه ياريال

مايد : هي واايد زحمه

حمود : انت بتروح ...؟؟

مايد : لا بس بوصل الأأهل وبرد البيت

حمود : تعال نروح صوب البحيره نحن 

مايد : بحيرة خالد ..؟؟

حمود : هي نستانس شوي .. ياريال ملينا اربع وعشرين ساعه دوام وشغل 

مايد : هههه وانت الصااج .. بس ما اروم بوصل الاهل

حمود : خل الدريول بوصلهم

مايد : بشوووف يصير خير وقتها

حمود : شوف انت وبعدين شكلك تعباان يبالك ترفه عن روحك

مايد : هي صدق .. تعاال انت اش سالفتك اليوم الا تبا تروح البحر هههه

حمود : شنسوي ملينا المراكز

مايد : هي صدق والله ههه .. عن اذنك حمود حبيبي

مايد يرد ع التلفون : السلام عليكم

ملاك : وعليكم السلام
مايد : هلا 

ملاك : تعااال وصلني 

مايد : قولو حق الدريول يوصلكم
ملاك : أوكي يلا مع السلامه

مايد : مع السلامه

ملاك طالعت التلفون مستغربه هذا اش بلااه يجمع كل شي .. أهااا أكيييد ربعه عنده عسب جذي يقول يوصلكم بداال ما يقول يوصلج .. ههههه يلا ارووح أقول لـ عمران يوصلني .. شكلي واايد تأخرت ع البنااات
/
.
/
في دبي فيستفال سيتي واقفات يدام المصعد 

روان تدخل وتقول : هلوووو

البنات : هلا والله

روان : اش فيكم واقفااات اهني ..؟؟
نور : ننتظر ملاك 

روان : وأنا اقول أنا متأخره طلعت ملووك متأخره

شوق تطالع ساعتها : ايـــه بتصير سبع ونص وبعدها مايت

اريج : انشالله بتوصل الحين

بدور : اي بناات أول شي بنروح نشتري شوية خرااابيط وبعدها نتعشا والساعه تسع ونص بندخل السينما

روان : بس أول ما نوصل احجزي تدرين عاد سينما فستفال أوقاات تفول وما تلقين لج حجز

شوق : اي ماشالله ذااك اليوم طافني الفلم والسبب هالزحمه

روان : هذي ملوووك وصلت

ملاك تدخل : السلام عليكم

البنات : وعليكم السلام

شوق : وينج يا معوده ..؟؟

ملاك : ميود اتصل بي ويقول خلي عمران يوصلج هو مشغول

بدور تشق الحلج : عمرااااااان ..؟؟

ملاك باستغراب : هي عمران جيييه تبينه بشغله ..؟؟

بدور : بندخله السينما ويانا ههههههه

ملاك : سكتي يا حرمه ههههه

روان : يلا بنااات نروح نشتري لأنه ما عندنا وقت 

شوق : عاد أنا بروح بحجز لنا 

بدور : اي روحي ما بنحصل مقاعد فاضيه من الزحمه

ملاك تطالع اريج وتقول : شو مسويه بروحج

اريج تطالع بوتها وتقول : حلو ..؟؟ 

ملاك : هههه هو حلو بس أول مره ما تلبسين جعب هههه

اريج : قلنا نغير هههه مو كل مره كعب مليت

نور : اي غيري استايلك كل مره ههههه

ملاك : بناات اي فلم بنشوووف

بدور : الفلم اللي قلت لج عنه قبل أمس

ملاك تبتسم : اها هههه .. ماال كايا وأمان

بدور : ايــه هو عليج نور

روان : والله أنا ولا أعرف نحن شو بنشوووف المهم عندي أطلع معااكم ههههه

نور : وأنا كماان ههههه

اريج : هذي بدور اللي تعرف بهالشغلات ههههه

بدور : مو بس أنا و شوق بعد ههههه

ملاك : نوراان جيييه ما يبتو الهنوف وياكم

نور : ما رضت تقول عندها بروجكتات للمدرسه

ملاك : الحمدلله نحن مفتكين من المدرسه هههههه واجبات ومشااريع وحاله .. الحين لأأأ ادرسي الماده وخلصيها ونطي ع اللي بعدها .. وأخر شي اشتغلي هههه

اريج : اي والله صدقج .. ممله المدرسه الجامعه أحلى

نور : بس المدرسه فيها أشيا كثير حلوه .. تتمنين ترجعين للماضي

بدور : من هالنااحيه ايــه صح هههه

ملاك : هي شوقاني يايه .. ادعو حصلت هههه

بدور : اي أكيد حصلت وبعدين توها الساعه سبع

نور : وين النااس تجي هنا من العصر وتاخذ التذكره وتدور هههههه

روان : يبي لنا نسوي جذي هههه المره الياايه أوكي

شوق وصلت : وأخيرا .. يلا الساعه تسع وعشرين دقيقه الفلم بيبدا

روان : يعني ما أخروووه عشر دقاايق هههه

شوق : ولا يهمج بقول لهم أخرو عشر دقايق رفيجتي تبي جذي ههههه

ملاك : يلا نااخذ لنا بدل نفس شي

بدور : هالمره على ذوقي

نور : اكيييد بتختار لنا شي شافته بالفلم اللي شافته قبل يومين ههههه

اريج : اي والله صاادقه يا نور ههههههه

بدور : والله طالعي البربري اللي كانت لابسته .. طررررررررر

نور : قديـــــــــــــــــمه .. اسمعو ذي قااالت بربري

بدور : بربري بس الموديل رهــــــــــيب

ملاك : دامه رهيب هههه أوكي نبي ناخذه

بدور : بس وين بنحصله ههههههه هنا المشكله

شوق : بداال ما ناخذ من اللي شفناه مني ومناك .. خلونا ناخذ ع ذوقنا أحلى

روان : اي والله على ذوقنا أحلى

اريج : يلا بنات نروح نتشرى قبل لا يخلص الوقت 

بدور تقول بطريقه أجنبيه : ويقولون لنا جيم أوفر ههههه

نور تدز بدور بخفيف : ادري سمعتيها بفلم .. يلا تحركو قبل لا يخلص الوقت بسرررعه

مشو البنات وهن يضحكن مع بعض .. 

مرررر الوقت والبنات مع بعض .. اشترو اللي يبون وبعدها تعشو وبعد ما تعشن دخلن السينما يشوفن فلم ومررر الوقت والبنات مستانسات من الطلعه اللي ما تخلو من الضحك والسوالف والوناسه 
/
.
/
شــوق تطلع عباتها وهي تغني وتدندن : اللي جرى من ايده عسى الله يزيده كل ليله يطلع لي بقصه جديده .. يكذب عني و كل كذبه بمزاجي لكن يعرف كيف بالحال أصيده .. كل ليله يطلع لي بقصه جديده 

نـــور ابتسمت وقاالت : مسكين ما يدري اني أحبه وأريــــــــــــــده .. كل ليله يطلع لي بقصه جديده 

شوق تبتسم وتفر روحها ع السرير وتقول : وااااااااااااااي نواااري اليوم بصراحه يوم ولاأروع

نور تبتسم لشوق وتقول : اي والله اليوم ولا أرووووع

شوق تعدل يلستها وتقول : الملابس اللي شريناها حلوه واايد

نور : أحلى شي فيها اننا حنا السته نفس اللون ونفس الشكل

شوق : اي صح

نور : ههههه تعشينا كثييير شاكه ان بيطلع لي كرش قريب هههه

شوق تغمز لها : اهوه جذي ولا جذي الكرش بيطلع هههه

نور تضحك : اي صح ههههههه

شوق : الفلم كااان خطيييييييير

نور : ولا البطله حلوه بزياده

شوق : اي ماشالله عليها حلوه واايد

نور : بس أمان يشبه الفلبينين شوي هههههه

شوق : بس كايا حلوه واايد .. لكن الفلم رعب ورومنسي

نور : ريمكس هههههههه .. بس لاايق عليهم

شوق تغمض عيونها : تدرين نورااان تذكرت اليوم عيااال عمي

نور : اي صحيح وينهم ما قاامو يجو مثل أول

شوق ترفع جتفها : ما أدري والله .. أبوي يقول ان الشغل زاااد عندهم في الكويت .. من جذي عمامي ما يقدرون يتركون الشركات والمعاارض

نور : يلا الله يسهل عليهم

شوق ابتسمت : وعمامج ..؟؟

نور : ما يقدرون يتركون أولادهم لحالهم وتدرين ان عمااامي صغاار بالسن مو كباار كثير .. لا جو لااازم حريمهم يبون يجون

شوق : يلا الله كريم

نور : اي الله كريم

شوق : برووووح بااخذ لي دش سااااااااخن عشاان أناام عدل

نور : اسرعي أنا كمان بتحمم

شوق : هههه أوكي بس خمس دقاايق

نور : ياريت أعرفك تنامين في الحمام انتي ههههه مو بس تتسبحين 

شوق : هههه مو لهالدرجه عاد .. بتسبح وبطلع بسررررعه فيني نوم

نور : أجل اسرعي يلاااا 

شوق : انشالله عمتي

نور تبتسم وهي يالسه تطالع شوق تدخل عشاان تتسبح .. وتقول : عمتك بعينك

شوق تفتح بااب الحمام وانتو بكرامه وتقول : ما سمعت

نور تضحك وتقول : أقووول خلصيني فيني نوووم

شوق : ايه هين دواااج عندي بعدين

نور تبتسم وتطلع من الحجره .. تروووح صووب المطبخ .. تفتح الثلااجه عشاان تشوف لها شي تاكله .. 

.............. : بــــــــــــــــــــــــــــــــــووووو

نور تلف متخرعه وتقول وهي مفزوعه : بسم الله الرحمن الرحيم

ضااري يضحك : ههههههههههههه خفتي

نور تعقد حياتها : لا ياشيخ يعني اللي سويته شويه

ضااري يضحك ويقعد ع الكرسي ويحط راسه ع الطاوله وهو نااقع ضحك نور تسحب الكرسي وتقعد وتضربه ع يده وتقول : اش فييييك ..؟؟

ضاري يرفع رااسي وهو ميت ضحك : لهالدرجه خوافه

نور تضربه وتقول : ان ما بطلت هالحركاات يا ويلك مني سمعت

ضااري يمسح يده مكان ضربة نور ويقول : بلا هذي ضربة الحين

نور تعقد حياتها وتقول : تبغا تجرب غيرها يعني ..؟؟

ضاري يبتسم : لا لا شكرا هههههههههههه

نور : اسكت فضحتنا

ضاري : هههه نور طلعتي ردييه تخافين بسرررعه

نور : انتو بهالبيت تفزعون الواحد من كبيركم لصغيركم أعوذ بالله

ضاري : حتى حبيبة قلبج شوق ..؟؟

نور تهز راسها : اي شوق كمااان تفزعني أعوذ بالله

ضاري يضحك ويقول : والله انج مقلب يا نـــور هههههه

نور تعقد حياتها : ضوضو بزعل منك 

ضاري : شو شو ما سمعت ..؟؟

نور : بزعل منك

ضاري : لا لا اللي قبلها ..؟؟

نــور مستغربه : ايش قلت ..؟؟ قلت شي غلط ..؟؟

ضاري يضحك : لا اش قلتي ضو ضو

نور تبتسم : ايـــه يعني ايش ادلعك بلا هههه

ضاري يبتسم : اي شي الا دلعج اليربان هذا هههه

نور : وجـــع ما تستاهل أحد يدلعك

ضاري يبتسم : خلااص لا تزعلين هههه

نور : قم ذاااكر وراااك ثانويه عاامه يا ولد

ضاري : شو قالو لج داافوور اذااكر لج كل الكتاااب

نور : ايـــه دامك تبي تدخل الجامعه الأمريكيه لاازم نسبتك عاااليه كثييير

ضاري : ابوي بيدبر لي

نور تلوي بوزها : مهمل أعوووذ بالله

ضاري يضحك : من زينكم انتن البناات يعني .. حتى انتن كل شي فاشلات فيه ما عدا الدراااسه

نور تضحك : صل ع النبي ياولد

ضاري يبتسم : لا بحسدكم هههه .. يلا بروووح برقد

نور : رووح نوم العوافي

ضاري يبتسم : الله يعافيج حتى انتي ناامي يالخفاشه

نور ابتسمت وقاالت بهمس : يالزراااافه انت

ضاري يدور ويقول : نعم ...؟؟

نور تبتسم : لا ولا شي

ضاري يغمز لها ويقول : أدري انج قلتي عني شي بس بطوفها هالمره هههه

نور تبتسم : شطووور هههه ذكي

ضاري يبتسم وهو يتثاوب يقول : بروووح بنااام ما أقدر اسهر أكثر .. خالتج تقومنا من الفير اعووذ بالله تقولين خدم عندها

نور تبتسم : اي لمصلحتكم مو لشي ثااني

ضااري يرفع يده باهمال : اي مصلحه اي خراابيط الله يخليج ... يلا تصبحين ع خير

نور تبتسم ع خباال ولد خالتها وتقول : وانت من أهله
/
.
/
دخلت البيت .. رفعت ريولها ورمت الصندل ( الله يعزكم ) بطريقه مهمله وصبيانيه .. تجدمت عن الكنفه ورمت شنطتها وطلعت عباتها وفرتها بطريقه مهمله اللي يطالعها يقول انها بنت عشر سنين حتى اللي بعشر سنين يمكن ما رااح تكون مهمله لهالدرجه 

رمت روحها ع الكنفه وغمضت عيونها وهي تعبااانه ومرهقه .. ثوااني الا وتسمع باااب الصاله ينفتح وصووت ضحكااات ياايه من عند البااب .. فتحت عيونها بسرررعه وعدلت قعدتها ..

ابو روان مبتسم ومااسك يد أم روان يقول : مرحبــــــــــــا

روان : مرحبتين يبا

ابو روان يطاالع البيت وهو يلف نظره يقول : عسا ماشر

روان تهز راسه وتقول : لا يبا ماكو شي أنا اللي رميتهم بذي الطريقه

ابو روان يعقد حياته ويقول : في أحد مضايقج ..؟؟

روان تهز راسه : لأأأ يبا محد .. ها رجعتو من عشاء العمل مالكم ..؟؟

ابو روان : اي تونا رجعنا .. كنا مفتقدينج

روان ابتسمت : يبا تدري اني ما أحب هالسوالف .. أخر اهتماماتي التجاره

ابو روان هز راسه وقال : انزين بنتي يلا قومي ناامي الوقت تأخر

روان وقفت : انشالله يلا تصبحون ع خير

ابو روان : وانتي من أهله

روان تاخذ شنطتها من ع الكنفه وموبايلها وتمشي بسرعه وتصعد عسب تروح حجرتها .. بعد ما وصلت دخلت وقفلت البااي ورمت الشنطه بقوه ع الأرض وقاالت : هاللي الله قدركم عليه تسألوني من مضايقني هه واايد عليكم .. ماقالو هذي بنتنا أحق من الكل اننا نقعد معاها اليوم

تجدمت عن المنظره وفتحتها شعرها ورااحت صوب الكبت تطلع لها بجامه .. لفت فرت البجامه ع السرير .. شاافت الفون تجدمت عنه وخذت الموبايل وشااافت مكالمه لم يرد عليها .. تذكرت انها كانت في السينما وما سمعته يوم رن ..

دقت ع اعادة اتصال .. وترييت لمايرد .. : السلام عليكم 

روان مبتسمه وتفر روحها ع السرير : وعليكم السلام والرحمه

مروان يضحك : شو السالفه ..؟؟

روان تضحك : ماكو بس مستانسه لأني طلعت مع رفيجاتي

مروان : زين زين هههه ما طلعتوني وياكن هاا ..؟؟

روان : اش تبي بين البنات هههه

مروان : شو ابا بعد .. ابا رواني هههه

روان : لا لا اغاار جذي هههه

مروان : هههه شو كاانت الطلعه ..؟؟

روان : روعه الصراحه بمعني الكلمه روووعه يا مروااان

مروان : المهم استانستي ههه

روان : اي استااانست واايد وااايـــــــــد

مروان : زين عسى دوم تستانسين

روان : آمييين ووياك ههههه

مروان : توج رديتي

روان : اي .. صح ما رديت عليك لأني كنت بالفلم

مروان : لا عاادي حبيبتي أدري هههه

روان : اش دراااك ..؟؟

مروان : شكيت وبس هههه

روان : ايـــه ههه انزين مب نااوي تطلع اليوم

مروان : وين اطلع الساعه اثنعش ونص وتبيني أطلع ههههه

روان مبتسمه : ايــه والله هههه صااارت اثنعش ونص .. الوقت بسرررعه راااح

مروان : هي بسرررعه

روان : اقوول حبوب بروووح بتسبح عشاان أرقد

مروان : أوكي .. نعيما مقدما هههه

روان : الله ينعم عليك .. يلا بااي مرواني

مروان : بااي حبيبتي

روان صكرت عنه وطاالعت التلفون وهي مبتسمه .. حضنت التلفون وهي تقول : وااااااااي علني أفدااااه ياربي اش كثر أحبك مرواني .. ما تدري انك حياااااتي وانت اللي بقلبي وبس .. محد سكنه غيرك
/
.
/
بدور تطالع اريج وهي تضحك وتقول : ههههههههههههه عجبني يوم انه يضحي عشاانها

اريج : شكله يحبها ههههههه

بدور : اي أكيييد ولا ليييش كاان بيضحي بحياته عشانها

اريج مبتسمه : أحلى شي ان نهايته سعيده

بدور : ايــه ههه لو النهايه حزينه كنا بنقضي الليله صياااح ههه
اريج : هههه أمي بتتخرع علينا

بدور : في البداايه تخيلته واايد مرعب طلع ولاشي جداام اللي اشوفه

اريج : هي أكيييد ترااج طايحه جدااام هالأفلاام لاازم

بدور تضحك : هههه بربح بموسوعة جينس في تحطيم الرقم القيااسي في متابعة الأفلااام ههههه

اريج : هههه والله اني شااكه .. الظاااهر جذي هههه

بدور : اي والله تخيلي

اريج تضرب بدور ع الخفيف وتقول : يالدبه نااامي بسج أحلاام وخيااال

بدور ترفع رااسها وهي تطالع السقف : اي والله اتخيل يعني لو بيوم بصير ممثله يعني

اريج تضحك : ههههه هذا اذا ابوج وخوانج ما ذبحوج هههه

بدور تنخش تحت الفراااش : أجل بسني أحلااام هههه

اريج : هي أحسن بسج أحلااام

بدور تطالع اريج وتقول : اروووج تصدقين اني مشتااقه لهلي موووت

اريج : اكيييد صاار لج شهور مو شايفتهم

بدور تضحك : أنا أول يوم أغيب عنهم ابجي الين تجف دمووعي ههه

اريج : لاازم دلوعتهم ههههه

بدور : والله مشتاقه لهم حيييل أحس الحيااه مالها طعم بدونهم

اريج : أكييييد الحيااه ما يكون لها طعم بدون الأهل

بدور تبتسم : أذكر أول يوم الجمعه بس ببيت العم أو ببيت الخال .. أما الحين تغير كل شي هههه

اريج تبتسم : خذي درس ان الحااال ما يتم مثل ماهو

بدور : اي والله دوام الحال من المحال

اريج : تدرين ودي يكون عندي عياال عم

بدور : عندج عمج متزوج .. ما عنده عيال ..؟؟

اريج : لأأأ مرته لبنانيه وبعدها مو حامل

بدور : انشالله تحمل اليوم قبل بااجر هههههه

اريج تبتسم : هههه انشالله

بدور : خلاااص الله استجاب دعاائنا انشالله هههههه

اريج : اتصلتي بـ ميره ..؟؟

بدور : ايـــه المغرب اتصلت فيني وسلمت عليج وعلى خالو أمينه

اريج : الله يسلمها ويعافيها يارب

بدور ترفع حواجبها وتقول : أونهم يسألون عني ههههههه

اريج : يالهبله كنتي تروحين

بدور تعقد حياتها : لا والله وليييش يعني ..؟؟؟

اريج : يمكن تشوفج وحده وتاخذج لولدها هههههه

بدور تمد يدها ع اريج وتقول : لا استريحي جاان تبين روحي انتي هههه

اريج : لا لا شكرا ههههه بس حراام صاار لهم فتره يتصلون فيج البناات وأخر شي يوم ميرة تروح ما تروحين

بدور : ما أحب جو التجمعات العائليه في قطر أبوي وأمي يجبرونا

اريج تضرب بدور شوي شوي : والله انج حركااات

بدور تضحك : من يوم يومي حركاات ههههه

اريج : يالواثقه انتي .. اقوول نامي بس نااامي .. بااجر بتيي أختج وتقول هالات تحت عيون أختي هههه

بدور تبتسم : فيني نووم ولا كنت بشوتج لـأخر دبي ع الكلاام اللي قلتيه ههههه

اريج : نامي بس نامي هههه

بدور تتلحف : تصبحين ع خير

اريج : وانتي من أهله
/
.
/
ملاك تبتسم لشكلها اللي تشوفه يدام المنظره اللي بالممر قبل لا تدخل الصاله وتقول : أنا مدري متى أودع عادتي السيئه هاذي كلما ييت من مكان ايلس أطالع بروحي هههه شكلي معجبه بروحي

............ : مـــــــــــــــــلاك

ملاك لفت متخرعه صوووت منو هذا الغريب .. صوت ما تعرفه .. لفت ملااك بخوف وقاالت : بسم الله الرحمن الرحيم

ابتسمن وقاالت : شخباارج ..؟؟؟

ملاك ابتسمت وقاالت وهي خاايفه : بخير الحمدلله روعتيني ههههه

موزه تبتسم : لهالدرجه هههههه يلا السموحه

ملاك : مسموحه بس لا تعيدينها هههه شخباارج ..؟؟
موزه : تمام الحمدلله 

ملاك : حياااج دشي الصاله

موزه : لا بتم واقفه اهني لأني بروح القسم الحين

ملاك : غريبه يايه هالأسبوع أمي فاطمه تقول انكم ما بتييون

موزه : شـ نسوي عااد العياال الا يبون ييون ههه

ملاك ابتسمت : زين ييتو ترفهون عن أنفسكم شوي

موزه : هي أحسن من الصكه هههه

ملاك : وينهم العيال ..؟؟

موزه : رقووود

ملاك تطالع الساعه : هي الساعه اثنعش حليلهم لاازم يرقدون

موزه : في البداايه قلت بيي المغرب بس كنتي محد وجاان اشووف السياره دخلت قلت أكييد ملاك يت .. فـ قلت ايي واسلم عليج فرصه ميود محد

ملاك ابتسمت : فيج الخير والله زين تسألين عنا ههه مب نحن القاطعين

موزه : لا بالعكس وين قاطعين بالعكس انتو مو مقصرين ويانا

ملاك ابتسمت : من ذوقج والله

موزه : يلا حبيبتي بسير برقد الحين وبااجر الصبح انشالله بشوفج

ملاك ابتسمت : انشالله يلا أنا بعد بروح برقد

موزه : تصبحين ع خير

ملاك : وانتي من أهله حبيبتي 

موزه طلعت ملاااك ابتسمت وقالت : والله فيها الخير ماشالله ع تربيتهم أمي فاطمه ماشي أحسن من تربيتها .. فديتها الله يحفظها 

وصعدت ملاك عسب تروح ترقد من بعد يوم كاان مرهق ع الست بنااات وحلو بنفس الوقت
/
.
/
مايد : يلا حمود برد البيت أنا

حمود : وين تو النااس يارياال

مايد يطالع الساعه : وين تو النااس جريب الساعه وحده وتبااني أتم

حمود : ما ورااك لا حرمه تنشد عنك ولا أم جيييه تروح

مايد : فيني رقااد يارياال من نشيت ما رقدت

حمود يهز راسه : هي داام جذي روح ارقد ورااك دوام بااجر

مايد : هي السبت بداوم ... بس مالي باارض تعباان ما بداوم

حمود : رااحتك أهم 

مايد : هي أكييد .. يلا حبيبي فمان الله

حمود : فمان الكريم

مايد يبتسم له ويروح صوب السياره ويشغل السياره يقعد ويشغل ياقلب لاتحزن علينا لاتحزن يمكن يكون البعد لثنينا أحسن

مايد فتح معاقم كندورته .. لهالدرجه ياسعااد بعتي كل شي .. نسيتي كل اللي بينا .. نسيتي اني كنت ابني كل شي بـ حيااتي وأنا أتخيل انج بااجر بتكونين معااي بااجر بتشاركيني في كل شي أسويه ..

حرك السياره شوي عشان يطلع من الباركنات .. : آآآه ياسعااد ودي أعرف ليييش سويتي جذي ليييش نسيتي كل شي بينا .. يعني معقوله تخدعيني وأنا اللي كنت أبوس التراااب اللي تمشين عليه .. معقوله تنسين كل شي 
ما اقوول الا آآآه أنا اللي كنت عمي وما أشوووف اللي يصير حواليني .. انخدعت بحبج .. ودي أعرررف شاللي خلااااج تسوين جذي .. شاللي خلاااج توافقين وانتي متأكده اني أحبج وما كنت ألعب عليج .. من غيرتي حتى أنا ما كنت أرضى اني أنا أكلمج ..

سمع صوت هرن سياره ورا سيارته .. دق السكان بقوه وقاال وهو يصرخ : بلاااااااااااااك انزين بنتحرك 
حرك سيارته وهو باااله مشغووول سعاد شاللي خلاها توافق على ولد عمها وهي تحبني .. معقوله يعني ما كاانت تحبني .. لا لا سعاد مستحيل تسويها سعاد تحبني بعدها تحبني أكيييد في سبب ولا سعااد ما تبيعني أنا ماايد اللي حبيتها بكل وفا واخلاااص
/
.
/
نزلت وهي حاطه سماعات الام بي ثري في اذونها رفعت راسها طالعت عبدالعزيز يدامها سوت له طاااف وتجدمت عن المطبخ .. طلعت العصير من الثلاااجه وصبت لها في قلااص وخذته وطلعت من المطبخ

عبدالعزيز يالس في الصاله : الهــــنوووووف

الهنوف سمعته وسوت روحها ما تسمعه على أسااس ان سماعات الام بي ثري ما تخليها تسمع

عبدالعزيز تجدم عنها ومسك يدها ينبهها .. الهنوف لفت وشافته طلعت سماعه وحده وقاالت : خير اش تبي ..؟

عبدالعزيز : تعاالي بكلمج

الهنوف : خيير ..؟؟

عبدالعزيز : تعاالي ايلسي

الهنوف : ضروووري يعني ..؟؟

عبدالعزيز : قلت لج تعاالي يلا تعاالي

الهنوف هزت راسها وقاالت : انزين انزين بيي

عبدالعزيز يلس وقاال : ايلسي

الهنوف يلست وقاالت : خيييير

عبدالعزيز : طلعي هذا اللي بأذونج

الهنوف تطالع الام بي اللي وياها وتقول : اسمعك

عبدالعزيز : قلت لج طلعيه ابي أكلمج

الهنوف طلعته وقاالت : خييير

عبدالعزيز : زعــلانه ...؟؟

الهنوف : واللي سويته يعني شوي

عبدالعزيز : الهنوووف انتي كبرتي خلااص وحركااتج الباايخه مالها لزمه

الهنوف : طلعت أخرتها أنا البايخه يعني ..؟؟

عبدالعزيز : الهنوووف اسمعي انتي كبرتي .. افهمي الكلاام وعقب تحجي وقولي اللي تبين

الهنوف : قول اسمعك

عبدالعزيز : الهنوف ترا نور ما بتقعد ويانا طول عمرها اليوم ولا بااجر بأي لحظه بتروووح

الهنوف : فكـــه أحسن لنا ولها

عبدالعزيز : شوفي .. قلت لج لا تتحجين الا لما تفهمين بس الظاهر انتي ما تبين تفهمين

الهنوف : اي داام السالفه تخص نور ما بفهم

عبدالعزيز : الهنوف للحين أنا ياالس أكلمج عدل لا تخليني اعاملج باسلوب ثااني

الهنوف : انزين قول بسمعك

عبدالعزيز : ع الأقل لو ما تبين تكلمينها احترميها

الهنوف تتأفف : ما أحبها كيف تباني أكلمها عدل وأنا ما أواطنها

عبدالعزيز : الهنوف ترا هذي بنت خالتج مو غريبه

الهنوف : بعد ما أحبها ولا أواطنها

عبدالعزيز : انتي يومين بس كلميها عدل وشوفي كيف بتحبينها

الهنوف : بس أنا قلت لك مابي

عبدالعزيز : انزين دااام ما تبين تكلمينها كيفج ما أجبرج بس ابعدي روحج عنها واهاناتج لها اذا سمعتها مره ثاانيه بيكون حساابي معاااج عسير ياالهنوف

الهنوف تلوي بوزها : كلكم تحبونها أكثر

عبدالعزيز : من قاال ..؟؟

الهنوف : انتو تحاجونها عدل وأنا لأأأ

عبدالعزيز : انتي اعقلي وبنتحجى وياااج عدل

الهنوف : شو قصدك ..؟؟؟

عبدالعزيز : قصدي انتي فاهمته .. لو ما تبين تكلمينها كيفج بس لا تهينينها بنفس الوقت

الهنوف : انزين انزين .. مدري شو مسويه فيكم

عبدالعزيز : ردينا ع الطير ياللي

الهنوف : حتى جدامك يعني ما اقدر أتحجى

عبدالعزيز : انتي شكله الكلاام ما ينفع ويااج

الهنوف : داام تدري ما ينفع ليييش تكلمني

عبدالعزيز : الهنووف عدلي اسلوبج لأصمج كف يعلمج من انتي عشاان تعدلين اسلوبج

الهنوف توقف وتقول : اروووح دااري أحسن لي

عبدالعزيز يطالع الهنوووف تصعد ع الدري .. مدري متى بتعقل هالبنيه .. بكل شي طايشه ومتسرعه تحكم ع النااس من المظهر وبس أبد ما تفكر شو بيقولون عنها .. ع بالها كل اللي تسويه هي صح ونحن غلط ما أقوول غير الله يهديها ويهدي الجميع


الأربعاء 11-8-2010, 12:28 am 
إڷـےٍ آڷلْقٍــآءْ فٍـےٍٍٍ آڷحًـڷقْهٍـ آڷقًــآدٍمْـهٍـ ..

ღ الحلقه التاسعه ღ

يوم السبت الساعه خمس ونص بتوقيت امارة دبي

مــلاك تطالع موزه وتقول : ههههه حرااام تمو بعد ما قعدتو عندنا ولاشي

موزه : هههه فديتج المره الياايه بنيي نقعد عدل .. تدرين عاد دوامات

ملاك : هي والله الدوامات تبيض شعر الراااس هههه

موزه : يلا انشالله تتخرجين هالسنه وتفتكين

ملاك : منو قاال بفتك هههه لا لا بشتغل

موزه : زين تسلين روحج .. اسأليني أنا قعدة البيت ملل هذي الشهادة في الكبت هههه

ملاك : أحسن من لاشي يعني عندج شهاده يوم تحتاجين تشتغلين ما تتمننين عليهم شغلوني وشغلوني الشهاده تفيد هههه

موزه : هي صدق ما تعرفين لحاال الدنيا 
ملاك : عااد تعالو عندنا الأسبوع الياااي

موزه : ما أظن الأسبوع اليااي بنيي 

ملاك : ليييش ..؟؟

موزه : بكون مشغوله مع أهل ريلي يمكن الأسبوع اللي بعده

ملاك : على خير انشالله

موزه توقف : يلا عاد أنا بروح قبل لا ريلي يعصب

ملاك : ههههه اش له يعصب ..؟؟

موزه : يقول لي دوم اتأخر هههه

ملاك : هههه قولي له عاد ليييش نحن حريم

موزه : صدقج هههه يلا حبيبتي

ملاك تبوس موزه : تعاالي مره ثاانيه عاد وتطولين مب شرات اليوم قاصه علي بس ساعه يلستي

موزه : ههههه ولا يهمج

ملاك : سلمي ع الكل

موزه : يوصل انشالله وانتي بعد سلمي ع ميود

ملاك : يوصل هههه وينها أمي فاطمه

موزه : هي صح وينها طالعي ذكائي بروح بدون ما أسلم ع أمي 

ملاك : ههههه السوالف نستج

موزه : هذيها يايه

فاطمه يايه وهي مبتسمه : هاااه بتروحون ..؟؟

موزه : هي أمي بنروح

فاطمه : الله وياكم بنتي

موزه تبوس رااس أمها : مع السلامه أمي

فاطمه تطالع موزه طالعه : تريي بنتي بيي بسلم ع ريلج ما سلمت عليه حليله

موزه : أوكي تعاالي أمي

فاطمه تطالع ملاك : بنتي بروح ع النسيب وبيي لج

ملاك ابتسمت : أوكي أمي

ملاك طالعت فاطمه تطلع ابتسمت لها .. ورااحت صوب تلفون البيت .. أتصل ولا ما أتصل ياربي اتصل بـ منو .. هههه أحسن لي اليوم ما أتصل بأي أحد .. دوووم أتصل حياتي كلها رمسه في التلفون ههههه

ملاك : ميري .. ميــــريووووه يالدبه تعاالي

ميري ياايه تضحك : يس مدام

ملاك : سوي لي عصير وسوي حق أمي فاطمه جاي حمر

ميري : أوكي مدااام

ملاك : سكر مافي زياااده هااا .. ولا بجبه ع رااسج سمعتي ههههه

ميري تضحك : أوكي هههههه

ثواااني الا وتدخل فاطمه .. وتبتسم وتيي صوب ملاك : ها بنتي علومج بعد

ملاك : بخير أماايه انتي شو علومج هههه ..؟؟

فاطمه تيلس : ماشي غير ريولاتي قاامت تعورني

ملاك : أوديج الطبيب

فاطمه : لا مافيني اروح الدختر أخااف من الابر

ملاك تضحك : ههه أمي ما يخوف

فاطمه : بيروح العوار انشالله

ملاك : انتي الله يهديج لا تشتغلين عندج الخدم قولي لهم ييبون لج اي شي

فاطمه : ما أحب أقر بمكان وااحد يا بنتي

ملاك : انزين الحين ريولج تعورج يلسي مكان وااحد لما يخف العوار

فاطمه : ما أحب اليلسه

ملاك تضحك : امبونج تحبين تشتغلين هههههه

فاطمه : هي والله نحن حريم أول ما تطالعينا يالسات بس الحين كل وحده ماسكه لي هالتلفون وتسولف ولا يالسة لي تتكشخ

ملاك نضحك : أمي انتو غير ونحن غير

فاطمه : شاللي غير خبريني

ملاك : الحين كل شي تطور ههه 

فاطمه : خلج من ها ... خبريني وينه أخوووج من الصبح ما شفته

ملاك : اش درااني شكله راااقد

فاطمه : والخيبه ... طافته صلااة الفير والظهر والعصر

ملاك تضحك : يودي العصا وعلميه .. هههه فوق العشر لاازم نضربهم لو ماصلو

فاطمه : هي والله يبالي أسويها .. متغير واايد هالولد

ملاك تضحك : أونج أماايه قلتي ولد .. صااار رياال خلاااص اللي كبره بعضهم عندهم عياال بأولى روضه

فاطمه : بروووح بقومه

يسمعون صوت : روووحي قمت ما يحتااي

ملاك : صح النوم بو الشباب

فاطمه تعقد حياتها : شو ها طافتك كل الصلوات

مايد يتجدم ويبوسها ع راسها : شسوي أماايه تعباان

فاطمه تضربه بخفيف : يعني بتقول لربك بااجر كنت تعباان عسب جذا ما صليت

مايد : والله أماايه أصلي بس تعبااان ورااحت علي نومه

فاطمه : النااس الحين تمسي وانت توك ناااش من الرقااد .. وبعدين تعبان روح الدختر
مايد : لا ما يحتااي

فاطمه : بسوي لك دوا واشربه انزين

مايد كبده لاايعه : لا تقولييييييييين حلول .. لا فديتج بروح المستشفى وينغزوني مليوووون ابره الا هالحلول

فاطمه تضحك : حسبي الله ع ابليسك .. بعيد الشر عنكـ بس دير بالك ع روحك

مايد يبتسم : انشالله

فاطمه : تاااكل ..؟؟

مايد : خلج يالسه أماايه .. ملااك سيري نجبي لي 

ملاك تصاارخ : ميري .. مــــــــــــــــيري

مايد : قلت لج انتي سيري نجبي لي

ملاك : والله مالي بااارض .. وهذي ميري عنلااتها سريعه ثواني تطلع لك ايااه

مايد : انزين سيري قولي لها بسرررعه لأني بظهر 

ملاك : أوكي

فاطمه : وين بتظهر ولدي .. ايلس فالبيت شوي .. كله برع هالأياام انت

مايد : عندي شغيله أمي

فاطمه : الله يهديك حتى الخميس واليمعه عندك شغل

مايد يبتسم : شنسوي مكتوب لنا العنا بهالحياااه

فاطمه تبتسم : لا انشالله بااجر بتااخذ بنت الحلااال وبتقر فالبيت هههه

مايد تذكر شي .. نزل راسه ورد طاالع فاطمه وابتسم وقاال : عاايف البنااات أنا ما بتزوج

فاطمه تبتسم : بنشوووف بااجر يااي لي ركيييض أمي سيري خطبي لي بنت فلااان هههه

مايد ابتسم وعشاان يصكر ع الموضوع صاارخ وقاال : ملاااااااااااااااااك بسرررررررعه ما صاار غدا

ملاك تصرخ من المطبخ : أوكي أوكي عن احرق روحي بس

مايد يضحك : هذي مدري متى بتعقل

فاطمه : هههه يوم بتسير بيت ريلها

مايد : عاد نيوزها من الحين عسب تعقل

فاطمه : لا بعدها البنيه صغيييرررره

مايد يبتسم : وين صغيره ليكون سوت لج غسيل مخ وقاالت لج أنا صغيره هههههه

فاطمه تبتسم : خل البنيه بحالها ادري بك تحب تطفر بها
/
.
/
شوق تتأفف : أووووووووووووف ياربي .. الحين صاار لي ساعه أفهمك وانت مو رااضي تفهم

عبدالله : هذي انتي اللي ما تعرفين تشرحين

شوق توقف وتفر عليه الكتاب وتقول وهي محرجه : افهم بروووحك مو ناقصتك صاار لي ساعه أفهمه وأخر شي يقول ما تفهمين انتي

عبدالله ابتسم : اقووول هدي عن ينط لج عرج

شوق تمشي بسرررعه وتصدم في الهنوووف وهي ناازله .. شوق تصرخ : أووووووف شوووفو جدامكم 

بعد ما تصعد شوق وهي معصبه الهنوف ترفع يدها وتقول : هذي تخبلت

عبدالله يبتسم : الظااهر جذي ههههه

الهنوف مشت : شكلهم اللي بالبيت هذا كلهم ميانين

عبدالله يزااعج : يعني انتي العاقله 

ضاري وهو نااازل : شالسالفه

عبدالله : خواااتك اللي يرفعون الضغط

ضاري يبتسم : لييش شنو سوولك ..؟؟

عبدالله : وحده ما تعرف تشرح ووحده تقول عنا ميانيين

ضاري يبتسم له : اقوول قوم قوم عزوز عطاني سويج سيارته نروووح نفتر فيها

عبدالله مبتسم : صج والله

ضاري : اي والله

عبدالله : احلف بس ..؟؟

ضاري : ما تبا برااايك أنا راايح لا تيي وتقول ضاري لييييش ما طلعتني ويااك

عبدالله : لا بيي بس مستغرب كيف عطااك السياره وانت توك ماخذ الليسن

ضاري يبتسم : ذكاااء ياخي

عبدالله يمشي مع ضااري عشاان يطلعون : متى ابوي بيشتري لك السياره

ضاري : بعد ما أتخرج من الثانويه

عبدالله مبتسم : يعني مو بااقي غير كم من شهر

ضاري : اي وبكون حر ههههه

عبدالله : بالتوفيق عقباالي

ضاري : اركب يلا عن يشوفنا الوالد ويعصب

عبدالله : وبناااكلها بعدين هههه

ضاري يشغل السياره : وين تبانا نروح ..؟؟

عبدالله : دبي مول

ضاري : لا مافيني ع الزحمه عن تنشخط سيارة أخوك وبيحرم يعطينا اياها مره ثاانيه

عبدالله : خلااص ابن بطوطه

ضااري : أوكي .. يلا شغل المسجل

عبدالله يمد يده للمسجل ويشغل الأغنيه ويعلي الصوت ع الآخر ويبدا يزااعج ويرقص وهو مستانس

<<< داااخل البيت

شوق نازله : عبوووود .. عبووووود

نور : مو هنا 

شوق تلف بنظرها وتزااعج : عبووود تعاال نور بتفهمك عن ترسب وأبوي بيذبحني أنا

نور : الظااهر طلع

شوق تمسك رااسها : رحت فيها يعني


نور : رووحي للدريشه وشوفي يمكن قاعد في الحديقه

شوق تتجدم عن الدريشه وتشوف سيارة عبدالعزيز يالسه تتحرك من مكانها وتقول : يمكن طلع مع عبدالعزيز

نور : يمكن

شوق : خلاااص لما يرجع درسيه ما فيني ع هوااش ابوي

نور : أوكي

الهنوف تطلع من المطبخ وهي ماسكه الكولا وتمشي بغرور .. شوق : الهنوف شفتي عبدالله 

الهنوف سوت لها طااف وصعدت .. شوق : بييننوني هل البيت هذا

نور تضحك : ههه أكثر من كذا الله يستر

شوق تلف تطالع نور : اش قصدج يالدبه

نور تيلس ع الكنفه : ولاشي ولاشي تعالي اجلسي

شوق تفر الفروحه ع نور : لا قولي اش قصدج

نور : يا ماما قلت لك ولاشي هههه اجلسي

شوق تتجدم : شكلج معتفس رتبي شيلتج

نور تعدل شيلتها : والله متعذبه أنا مع الشيله

شوق : بااجر بتتزوجين وتروحين بيت ريلج دوري بكشتج هههه

نور : لا ياشيخه .. اقوول شوووق اسكتي لاذبحك

شوق تبتسم : ههههه نوااري أمس الساعه كم نمتي

نور : من حطيت رااسي على طول نمت

شوق : أنا ما يااني نوم

نور : ليييش ..؟؟

شوق : ماأدري

نور : فيك شي ..؟؟

شوق : لأأأ بس كنت أفكر بعياال عمي

نور تغمز لها : لا ياشيخه الموضوع بدا يكبر

شوق تضحك : لا يروح فكرج بعيد بس ودي أروح الكويت يوم يومين ونرجع

نور : بس تخلص السنه روحي اقعدي شهر

شوق : بشوووف يصير خير

عبدالعزيز ناازل وهو مبتسم : مسااء الخير

شوق & نور : مساااء النور

عبدالعزيز : اشلونكم ..؟؟

شوق : لوني أحمر ههههههه

عبدالعزيز : مليييقه .. وين الهنوف ماشفتها اليوم ..؟؟

شوق : المغروره بداارها

عبدالعزيز عقد حياته : كلهم مسوين اضرااب ما قمنا نشووف أحد

شوق تضحك : اي والله الظاهر جذي وأولهم نور

نور تضحك : هذي انتي موأنا يالدبه

شوق عاقده حياتها : هههه أقووول عزوز انت توك ما طلعت ..؟؟

عبدالعزيز : اول شي عزوز بعينج .. رياال اش كبري وتقولين لي عزووز

شوق تضحك : انزين استاذ عبدالعزيز من اللي حرك سيارتك ..؟؟

عبدالعزيز : ضاري طلع فيها ليييش ..؟؟

شوق بطلت عيونها : يا ويلي ويلاااه عبووود طلع مع ضااري يعني ما بيرجعون الا تاالي الليل وبااجر عليه امتحاان رياضيات

نور : بتروحين فيها يا شـــوق .. عبدالعزيز اتصل بـ ضااري خل يرجع عبدالله عنده امتحان ومو مذااكر

عبدالعزيز : بيرجعون المغرب ما بيطولون

شوق : أكييييد ..؟؟

عبدالعزيز : ايـــه أكييييد

شوق : والله ان ما وريتك يا عبووود ما بكووون شوووق

عبدالعزيز يضحك : عن ينط لج عرج بس .. أنا طاالع تبون شي

شوق : سيارتك مو اهني كيف بتطلع

عبدالعزيز : ابووج عنده معرض مو سيااره هههه

شوق : انزين ييب لنا عشا من برع

عبدالعزيز : ليييش محد بيطبخ ..؟؟

شوق : لأأ أمي رااحت لـ بيت رفيجتها وما بترجع الا على صلااة العشا لأنه الحريم متيمعين هناااك

عبدالعزيز : انزين انت ونور والهنوف اش خانتكم ..؟؟ سوو العشا أكل من برع مب ياييب

نور تضحك : الا هو يوم وااحد ارحمونا

عبدالعزيز : انتي وياها غصبا عنكم بتسوونه هههه واذا حسيت ان الخدامه ساعدتكم بذبحج انتي ويااها هههه

شوق : مكتوب لنا العنا يا نووواري هههه

نور تضحك : أجل يلا ندخل المطبخ عشاان نخلص بسرررعه

شوق تمر يمب عبدالعزيز : نرااك لاحقا أخي العزيز
/
.
/
روان تبوس رااس ابوها : مع السلامه يبا

ابو روان يبتسم : بشووف بس افضا برجع لكم

روان : تروح وترجع لنا بالسلامه يبا

بو روان : يلا بروح الحين ديري باالج ع روحج

روان : انشالله وانت بعد 

بو روان : انشالله يلا مع السلامه

روان تطالع ابوها اللي راايح عشاان يخلص اجراءات السفر .. امتلت عيونها دموووع مايدري اني ابيييه ما يدري اني محتااجه له ولحنانه .. لي متى بيهتمون لشغلهم وبيضلون مهمليني لي متى ..؟؟

روان مشت شوي شوي الين وصلت للبوابه .. رفعت راسها شاافت سيارتها .. تجدمت الدريول فتح لها البااب وصعدت .. 

ثواني الا وتلفونها يرن .. ردت : السلام عليكم

مروان : وعليكم السلام

روان : هلا مروان

مروان مستغرب : هلا روان .. اش فيه صوتج ..؟؟

روان تمسح دموعها : ما فيني شي مروان

مروان : امبلا روان انتي فيج شي أحد مضايقج

روان بدت تصيح : رد سااافر وتوه مو مكمل يومين

مروان ابتسم وقاال : عشان جذي متضايجه ..؟؟

روان : ايــه ع باالك هذا شي هين ابو ما يشوف بنته الا بالأشهر

مروان حس بضيجها بس قاال تشكيله ما ينفع يبكي لها لاازم يسااعدها : رواني مافيها شي الحين أنا عاايش بدون ابو احمدي ربج انه عندج ابو

روان : بس يامروان أنا محتاجه له من صغري وهو مو معااي وتاركني مع امي بروحنا مايدري اني ممكن أخذ ديانتها 

مروان : بس انتي بمجتمع اسلااامي ياروان وتدرسين اهني يعني ما بيضرج شي

روان : أنا أباااه يعييش معااي مروان .. ابوي طول وقته سفراات وشغل ابد ما يحط لي أنا حسااب حتى أمس رااح لعشا عمل اللي هو اليوم الوحيد بيكون عندنا

مروان : روان بيتغير انشالله محد يتم ع حاله

روان : متى يا مروان متى ...؟؟

مروان : اليوم بااجر خلج قويه لا تيأسين

روان : يلا انشالله تفرج بسررعه

مروان : هي ابااج جذا .. وبعدين تعاالي يالدبه ما حطيتي لي شي من اللي ابوج يابه من البحرين

روان تضحك : اش تبي انت وبييب لك هههه

مروان : كل شي يااابه هههه

روان : ولا يهمك كل شي يرخص عشاانك يالغاالي

مروان : انزين رورو حبيت أسأل عنج والحين يلا بصكر لأني مشغول شوي

روان : أوكي مرواني .. سلم لي على رشودي هههه

مروان يضحك : ولا يهمج ههههه

روان : يلا مع السلامه

مروان : مع السلامه

روان ابتسمت .. دايما يوم اكون مهمومه مروان يشيل عني .. ابد ما يرضى اني اكون زعلاانه .. أكبر همه يشووفني ابتسم ..

ياربي لو بيدي أكلمه اربع وعشرين ساعه عشاان ما أظل زعلانه هههههه

روان : اقووول جيري رووح لـلمحمصه أول وبعدين وصلني لـ بيت أريج أوكي

جيري : أوكي
/
.
/
أريج واقفه جدام بااب الشقه : ههه بشتااق لج .. وبفتقدج الليله

بدور تضحك : الا هم ساعات وبشوفج بااجر بالكليه

اريج : انشالله

بدور : اقووول يالدبه صاار لنا يومين مع بعض ولا حضرنا لباااجر

اريج : اللي يقعد ويااج بنسى طوايفه هههه

بدور : وااااااااي هذي ميرووه سوت لي مسد كول أكيييد هي وريلها تحت

اريج : ههههه يلا روحي لا ينسونج عندي هههه

بدور : أحسن هههه

اريج : اي والله أتمنى

بدور تبوس أريج : يلا حبيبتي بشوووفج بااجر

اريج : مع السلامه

بدور : بروح بسلم على خالتي أمينه هههه

اريج : يالسه في الصاله

بدور راااحت الصاله وبااست رااس خالو أمينه وقاالت : يلا مع السلامه خالو

أمينه : مع السلامه بنتي

بدور : سامحينا خالو اذا عبلنا عليج ولا لعوزنااج

أمينه : لا بالعكس بنتي ونستوني

بدور تضحك : ههه فديتج خالو

أريج : موباايلج يرن يالهبله

بدور تركض وتقول : ويـــه أنزل أحسن لي قبل لا يذبحوني

اريج تضحك : شوي شوي عن تطيحين يالدبه هههههه

بدور تصارخ وهي برع الشقه : ما بطيح لا تخااافيييييييييين ههههه

اريج تصكر البااب وتروح لأمها وتقول : هههه خبله هالبنيه

أمينه : يعني انتي أحسن منها هههه

اريج : حراام عليج ماما ههه

أمينه : فديتها طيبه

اريج : اي كثيييير

أمينه : بنتي موبايلج رن من دقاايق نسيت أقول لج

اريج : والله .. بروووح بشووف منو 

شالت التلفون عن الطاوله شاافت رقم روان .. اتصلت لها بعد ما ردت : السلام عليكم

أريج : وعليكم السلام

روان : هلا أروجه

أريج : هلا رواني

روان : اشلونج ...؟

اريج : بخير انتي شخبارج ..؟؟

روان : تمام الوالد توه ساافر

اريج : يروح ويرجع بالسلامه

روان : آمييين .. انتي فالبيت ..؟؟

اريج : اي فالبيت .. خير ..؟؟

روان : بيي عندج 

اريج : حياااج الله زين تسويين حدي ملانه ههه

روان : خلااص مسافة الطريج وبوصل

اريج : حيااج حبيبتي

روان : بدور عندج ..؟؟

اريج : توها نزلت بترجع بيتهم

روان : خسااره .. بس يلا بصكر عنج الحين لأني بيي لج

اريج : فانتظارج

روان : يلا باي حبيبتي

اريج : بااي حبيبتي
/
.
/
بدور نااازله بسرررعه وصلت للسياره ودقت الجامه بقوه .. حمدان نزل الجامه وطلع لسانه وقاال : ما بفتحه

بدور محرجه : حمووود افتح البااب أحسن لك

معضد يضحك : حمودي حبيبي افتح الباااب

حمدان مب رااضي وحاط يده ع اللوك ويقول : ما بفتحه ما ودتني كتر عند يدي

ميره : بتوديك المره الياايه انت افتحه بس

حمدان معااند : مابااا

بدور معصبه : حموود افتح البااب لاايييك بوكس يأدبك

ميره : حموود بعطيك حلاوه

حمدان شال ايده وقاال لـ ميره : عطيني حلاوه

بدور دخلت : السلام عليكم

الكل : وعليكم السلام

بدور : شخباركم ..؟؟

ميره : بخير انتي شخبارج ...؟

بدور : تمام

ميره : اشلون اريج وأمها ..؟؟

بدور : تمام الحمدلله سلمو عليكم

ميره : الله يسلمهم

بدور : اشحالك يالنسيب ..؟؟

معضد ابتسم : بخير انتي اشحالج ..؟؟

بدور : تمام .. ( طالعت حمدان ) وانتي يالدب والله اني بأدبك اليوم 

حمدان يطلع لسانه : يالدبه ما وديتيني وياااج كتر

بدور تضربه ع الخفيف : انت يالدب والله ان عدتها مره ثاانيه ما بوديك قطر ويااي هههههه

ميره : حراام عليج لا تحطين راسج براسه يا بدوور

بدور : خل يتأدب وبتركه بحاله

ميره : انتي لا تغيضينه وما بيسوي لج شي

معضد : هههه خليهم ميره بيكبرون ويعقلون

بدور : لا والله يعني أنا ياااهل

ميره تضحك : ههههه زين سويت معضد

بدور : شو يبتو لي من العين

معضد يضحك : ما ييتي ويانا ما يبنا لج شي ههههه ولا أقول ميروووه عطيها من ماي العين هههههه

بدور : ولا شي ولاشي

ميره : ولاشي هههه

بدور : زعلأأأنه منكم لا تكلموني زين حمووودي

حمدان : انتي ماييتي ويانا عشان جذي ما يبنا لج

بدور : خلااص المره اليايه بيي بس ييبو لي زين

حمدان : لا لا انتي ما وديتيني كتر ما بنييب لج صح بابا

معضد : هي صح

بدور : من بيفهم هالولد اني ما أروح قطر هههههه

ميره : جاان زين لو يوميا تروحين قطر هههه

بدور : اي والله جاان زين

معضد : خلااص حمدانو بنحبس بدور عشاان ما تروح قطر انزين

حمدان : انزين

بدور : عن يسويها صدق واقعد فالبيت أنا هههه

معضد : هي والله مو بعيده يسويها الهرم

حمدان يعقد حياته : منو الهرم ..؟؟

معضد يضحك : أبوووك بس اسكت لا تفضحنا

ميره : الله يهديك حمدانو هههههه

بدور : شخباار هل العين ..؟؟

ميره : كلهم بخير 

معضد : ينشدون عنج

بدور : كان ودي ايي بس مالي باارض

ميره : اي انتي بس قول ماشي فعل

بدور تضحك : تدرون بي عاد ما أحب اروح العين واايد

ميره : كل البنااات سألو عنج

بدور : والله ودي بس ما أحب التجمعات العائليه في قطر ابوي وأمي يغصبوني ههههه

معضد : خلاااص بنغصبج المره الياايه

بدور : همممم بشووووف حسب جدولي اليومي هههه

ميره : أعوذ بالله مو رفيجات تؤام سيامي هههه

بدور : صلي ع النبي لا تحسدينا

حمدان يلعب بجنطة بدور : بابا ودني دكااان

معضد : ماشي حبيبي وقت عشا الحين

حمدان يعاند : لا أبا اسير دكااان

ميره : حماده ماشي وقت العشا

حمدان يصيح : ودوووني الدكااااااااااان

بدور : عشان جذي ضروسك كلها متفلعه الله يستر بس في المستقبل شكلك بتطلع طبيب أسنان هههههه

معضد : لا لا ما نباااه يصير اي شي يخصه بالطب

بدور : وليييش انشالله ..؟؟ مافي أحلى من مجال الطب ههههه

معضد : أخااف يطلع مخبل ع خالته هههه

بدور : ويـــه ميرووووه شوفي ريلج ... ترااني برجع قطر ههههه

حمدان : وديــــــــــــني وياااااج
/
.
/
روان دخلت الشقه وهي تبوس اريج : شخبااارج ..؟؟

اريج : بخير انتي شخباارج ..؟؟

روان : بخير حبيبتي

اريج : حيااج دخلي

روان تدخل : وينها خاله أمينه ..؟؟

اريج : في الحجره تعاالي عندها سلمي عليها

روان : ايــه بسلم عليها اشتقت لها ههههه

اريج : تعاالي الحجره

روان تلحق اريج وتطالع خالو أمينه .. تتجدم عنها وتبوس راسها : اهلين خاله أمينه اشلونج ..؟؟

خالو أمينه : بخير بنتي انتي شخبارج ..؟؟

روان : تمام الحمدلله

خالو أمينه : عااش من شاافج

روان تبتسم : عااشت أيااامج فديتج

خالو أمينه : وينج ضاايعه هالأياام

روان : هههه تدرين خالو هالأياام قمت أطلع متأخر فـ ما اقدر أمر واسلم عليج

أمينه : داام الدرااسه مسموووحه هههه

روان : اشلونج بعد ..؟؟ واشلون ريلج ..؟؟

أمينه : ما أقدر أوقف واايد يرد لي الوجع

روان : ارتااحي خالو 

أمينه : هي اروووجه مو مقصره ويااي

روان تطالع اريج : من قدج يالدبه خالو تمدحج هههه

اريج : اي لاازم بنتها الوحيده ههههه

خالو أمينه : انتي بس ادعي لي ربي يشفيني

روان : اي والله بدعي لج من قلب وفي كل صلااه

خالو أمينه : الله يحفظج يابنتي من كل مكروووه

اريج : رواني يلا نروح حجرتنا

روان : خلينا يالسين شوي مع خالو

خالو أمينه : بنتي تبين تروحين روحي عادي 

روان ابتسمت : لا عاادي نقعد ويااج هههه

اريج تسحب روان : قومي يلا خلي امي تنااام وترتاح

خالو أمينه تضحك : الله يهديكم هههه

روان بعد ما يطلعن من الحجره : ذبحتيني هههه جاان تخلينا نقعد وياها شوي

اريج : بدور كاانت يالسه ويا أمي من الصبح هههه

روان : بعد نقعد وياها مسكينه تمل

اريج : لا لا تعاالي خبريني اش صاار في المطاار 

روان نزلت راسها بحزن وقاالت : مثل كل مره .. سفر وسفــــر وسفــــــــــر والله اني كرهت شي اسمه سفر والسبب أبوي

اريج تمسك ويه روان : حبيبتي أبوووج عنده شغل ومجبور

روان : بس مو مجبور يترك بنته الوحيده

اريج تهدي روان : رواني حبيبي لا تزعلين وبعدين ابووج مجبور لو انه مو مجبور ما كان ساافر

روان تمسك اريج : خلينا من أبوي وأمي أنا يايه اتسلى

اريج ابتسمت : شو نسوي

روان تروح حجرة اريج : اي شي تعاالي نشبك

اريج : أصلا مافي غير هالشي هههه

روان : اي والله صج الكل قااام يشبك هالأيام

اريج : حتى اليهال

روان تضحك : بس والله شي حلو يعني فيه أشيا واايد مفيده

اريج تبتسم : بس 99 بالميه مضره

روان ترفع جتوفها : لأن نحن ما نستخدمه بطريقه صحيحه غالبا

اريج تهز راسها : هي أكييييد في واايد ناس يستخدمونه باشيا غلط

روان : هههه يلا عاد دبه اشبكي ودي اشووف شو مطرشين لي البنات

اريج بنص عين : مروان ولا البناات ..؟؟

روان تضربها : اقول فكيني ويلا اشبكي

اريج تضحك : انزين انزين ههههه هذي انتي أول وحده تستخدمه غلط هههههههههه

روان : بلا شو .....؟؟؟


الثلاثاء 17-08-2010, 09:45 pm 
إڷـےٍ آڷلْقٍــآءْ فٍـےٍٍٍ آڷحًـڷقْهٍـ آڷقًــآدٍمْـهٍـ ..

ღ الحلقه العاشرهღ 

الساعه عشر بليل بتوقيت مدينة دبي 

شوق تضرب راسها بالكتاب وتصرخ : يا بـــــــــابــــــــــــا قلت لك معادله مو مثل أي مسأله تحلها

عبدالله يطالع صوب التلفزيون : وانا اش عرفني بالمعادلات

شوق تشد اذونه : طاالع طـــــــــــالع عشرين مره شرحت لك وما تفهم

عبدالله يقول وهو يطالع المباراه : اي أفهم افهم بس انتي عيدي

شوق تتأفف : أقوووول نور اطفي هالعله

عبدالله يصرخ ويأشر بيده بالنفي : لأأأ لأأأأأ لأأأأ خليه

نور تهز راسها وهي تمشي : لأأأ مافي يلا ذااكر

عبدالله : والله بدرس بس شغليه

شوق تضربه بالكتااب على راسه وتقول : وين بتذاكر وانت يالس تطالع التلفزيون

عبدالله : اووووووووف بذااكر بس شغليه

شوق تهز راسها : لأأأ ذاااكر عبود مو ناقصتك انت الثاااني

ضااري ينزل من ع الدري بسرررعه ويقول : شووق فــهــمــ ...........

شوق تقاطعه : وجع انشالله

ضاري يعقد حياته : ليييش اش سويت ..؟؟

شوق : العصريه طلعو ودارو والحين متذكرين ان فيه امتحانات عليهم بااجر

ضاري يرفع ايده ويقول : قومي لااه أقوول نور فديتج فهميني

نور تبتسم : تعاال بس مسأله وحده ما بقعد بشرح لك الدرس واحل تمارينه

ضاري يبتسم : أوكيك ياكيك

شوق تمد بوزها : الكلااام الحلو لها أما حنا صفر ع الشمال

عبدالله يضحك : زين انج تعرفين هههه

شوق تضربه بالكتاب : اسكت انت وحل المساأله

ضاري يبتسم : عدلي اسلوبج وبنمدحج ههههه

شوق : أقووول ذااكر انت ويااه وفكونا

الهنوف تطلع من المطبخ وتمشي بغنج وتروح صوب الدري عسب تصعد

ضااري يصرخ : الهنوووف

الهنوف تلف بغرور : خير ...؟؟

ضاري بسخريه عشان يرفع ضغطها : اجلبي ويهج ههههههههههههه

الهنوف بسخريه : على اي صفحه هاهاها ما تضحك 

ضاري يضحك : اقوول روحي دارج الله يستر عليج

عبدالله بنص عين : انتي هي اش فيج من الصبح داخله وطالعه من المطبخ

ضاري بسخريه : هذا اللي يسمونه تحطيم الرجيم القااسي هههه

عبدالله يكمل معاه : بتنتفخين بالأخير هههههه

الهنوف بسخريه : هاهاها تدري انك انت ويااه ملييييق

ضاري يطالع الهنوف وهي تصعد ع الدري : أعوذ بالله مغروره

نور تطالعه بنص عين : أختك

ضاري يرفع يده باستسلام ويقول : ما قلنا شي بس الصدق هههه

عبدالله يكش على المكان اللي كانت واقفه فيه الهنوف ويقول : ع بااالها ملكة جمال العالم شكلها ماشافت عليا
شوق تبتطل عيونها : من هي عليا ......؟؟

عبدالله متردد : من عليا .. .؟؟؟ أنا قلت عليا ..؟؟

شوق تقلده : لا يدتي اللي قااالت .. قول بسرعه منو ..؟؟

ضاري يضحك : خاايف .. رفيجته بنت ييرانا وتدرس معاه بالمدرسه ههههههه

نور تبطل عيونها : حتى انت اللي بعدك ما طلعت من البيضة تخاوي وبعدين ليييش عمي مدخلك مدرسه مشتركه ..؟؟

عبدالله يضحك : منو قاال يمزح وياكم ضروووي صح ضااري ...؟؟

ضاري : اقووول بيدش الفير وحنا ولا دارسين ولا كلمه

نور تأيده : اي والله

شوق ترفع راسها وتطالع فوق وتقول بحسره : شسوي مو أنا اللي نايمه الخميس والجمعه ويوم ايي السبت افتح كتبي بليل الساعه عشر

عبدالله يضربها ع ايدها بالخفيف : اشرحي بس انتي اشرحي 

شوق تسحب الكتاب منه بطريقه غجريه : هـــــــــــــات
/
.
/
بدور : وجــــــــــــــــع يالحيوان قووووووم عني

معضد يطلع من صوب المغاسل ويصرخ هو الثااني : بلاااااااكــــم انتي ويااااه

بدور يالسه ع السفره وهي تاكل وتطالع الفلم : الغبي ولدك وااقف جداام التلفزيون

معضد يضحك ويقول : حماده قوم عن التلفزيون

حمدان يهز راسه ويقول : لأأأ قاالت لي الغبي

معضد يضحك : قوووم الله يهديك قووم يلا

بدور تفر الريموت على حمدان : قووووم يالأهبل خلني أطااالع

حمدان يصرخ ويقول : انتي الأهبله <<<< أهبله ( هبله)

معضد مب قاادر يوقف من الضحك ويقوول : أهبله في عينك يقولون هبله هههه يلا قووووم

ميره تطلع من المطبخ وتقول : اي علمووووه على قلة الأدب وأخر شي انا اللي ابتلش

بــدور تصرخ : قوموووه الفلم بيخلص

معضد يمسك حمدان ويقومه ويقول : بوديك قطر قوووم يلا

حمدان يطالع ابووه : لأأأ بااجر بدور بتوديني 

بدور تطالعها بنظره ودها تذبحه : احلم انت احلم

حمدان يرجع للتلفزيون ويقول : ما بقوووم

بدور باستسلام : يا ولد الحلااال بوديك قطر والكويت والعراق بعد عشان يقصفونك ونفتك اش تبي أكثر ..؟؟ بس قوووم دخيل أمك وأبوك

حمدان يقوم وايي ييلس ع السفره ويطالع بدور : صدق بتوديني ..؟

بدور وهي تطالع التلفزيون : ايه بوديك بس اسكت

حمدان يمسكها من لبسها ويقول : قولي والله

بدور تضربه ع الخفيف : قوووم ولا ما بوديك

حمدان يروووح لأمه وأبويه اللي يالسين ع الكنفه ويشربون جاااي وييلس : بروووح بااجر ماما جهزيني

ميره تضحك : انزين

معضد : عز الله بااجر بتستوي الحرب العالميه

بدور منزعجه : وطو صوتكم

ميره تطالع معضد وتهمس : فضييييحه هالأخت

معضد : يـــاهل هههه

حمدان يقول : أمي أبااا جاااي

معضد بجديه : ماشي

حمدان بعناد : لأأأ أباااا

ميره تشفق على حمدان : حرااام بعطيه شوي

معضد بجديه : شو كل شي يباااه نسوي له .... بيخترب أخر شي

حمدان يعااند : لأأأ أبااا

معضد معصب شوي : حشا طفر بي هالولد

ميره تضحك : محد قاال لك دلعه من البداايه

معضد يطالع ميره بنص عين : هي ميروووه أنا اللي دلعته مبين

بدور وهي تطالع تلفزيون : وطـــو صوتكم دخيلكم دخيـــــــــلكم

ميره تضحك : انزين انزين 
/
.
/
ملاك تترجاه : ميووود حرااام

مايد يطالعها بنظره : قلت لج لأأأ يعني لأأأ

ملاك شوي وتصيح : ليييش انزين داام عندي الليسن وعندي السياره جيييه ما أروح بروحي

مايد يطالع الأخبار : قلت لأ يعني لأأأ لا تجادليني

ملاك : انزين ممكن أعرف السبب عشان ما أجادلك

مايد يطالع ملاك ويقول : بعدج ما تعرفين تسوقين عدل في الزحمه

ملاك تحاول تقنعه : عاد شقايل عطوني الليسن .. أعرف والله

مايد بهدوء : بس فـ الزحمه ما تعرفين

ملاك تجادله : قول انك ما تباني اسوق عاد جيييه الليسن وياااي

مايد بعده يجاول يقنعها : تعلمي وبخليج

ملاك تكلمه وجنها لقت الحل : خلااااص هالأسبوع بقول لـ عمران يعلمني

مايد يضحك : عسب تصير سواقتج شراات الهنود ههه

ملاك لفت ويهها بزعل : هي ترااك انت ما تبا تعلمني روحك 

مايد ابتسم : خلي عمران يعلمج عدل وسوقي

ملاك بسخريه : والله عاد جيييه الليسن معااي ..؟

مايد بجديه : ملاك لا تجادليني خلي عمران يعلمج شوي وبشوووف عقب

ملاك تبتسم : أوكي

فاطمه يايه من المطبخ : بعدكم ما رقدتو

مايد يطالع التلفزيون : بطالع الأخبار وبروح برقد

ملاك تبتسم : وين ييك رقاد وانت خمس العصر ناااش

فاطمه تأييدها : هي والله وين بييك رقاد

مايد يضحك : صلو ع النبي عن تصكوني بعين هههه

فاطمه مستغربه : اللهم صلي وسلم على سيدنا محمد .. اش فيكم صوتكم وااصل للمطبخ

مايد يطالع التلفزيون : بنتج تبا تسوق

فاطمه متخرعه : ويه ويه ويه

ملاك تطالع فاطمه باستغراب : جييييه أمااايه

فاطمه وهي خايفه : عاد يوم خذيتي الليسن ما قلت لأأأ بس يوم انج تسوقين روحج لأأأ

ملاك مستغربه وباحباط : وليييييش انزين ,,,؟

فاطمه : بنتي أخااف عليج من هالشارع

ملاك تضحك : أمي الكل يسوووق عادي

فاطمه : بس بعد مب زين أخاف يستوي بج شي لاسمح الله

ملاك تطالع فاطمه : أمي انتو ليييش جيييه شكاكين ما بيستوي شي انشالله

فاطمه بأسلوب حنون : انزين لا تسرعين بنتي

ملاك تضحك : وين أسرع ..؟؟ هالأسبوع عمران بيعلمني عدل 

فاطمه مستغربه : عاد شو فايدته هالتدريب اللي كنتي تروحين له

ملاك تفهمها : بس خذيت الليسن هناكي أماايه 

فاطمه تبا تفهم : هي انزين جيييه ماخلوج تسوقين

ملاك تكمل : امبلا بس صاار لي سنتين 

فاطمه : عيل خلي عمران يعلمج وانت بعد ميود علمها

مايد : مالي شغل خل عمران يعلمج وبشوووف 

ملاك بزعل : هي ترااا انت تسو للناس بس حق أختك لأأأ

مايد يطفي التلفزيون : بسير ارقد أحسن لي

فاطمه تبتسم : روح ولدي عسب تنش بدري

مايد ابتسم : تصبحون على خير

فاطمه & ملاك : وانت من أهله

بعد ما صعد مآيد .. ملاك : الحين لييش هو ما بيعلمني ..؟؟

فاطمه : والله ما أدري بس أخوج شكله متضايج هالأسبوع

ملاك باستغراب : يعني من ...؟؟

فاطمه : ما أدري والله بس يمكن من الشغل مثل ما يقول

ملاك تنكر : لا أمي ميووود ما يتضايج من الشغل وبعدين الشغل الحمدلله أوكي

فاطمه مستغربه : ما أدري عاد يا بنتي شو السالفه

ملاك : عاد أنا بشوووف وبخبرج

فاطمه : هي لأنه حتى ما قااام يااكل وكله رااقد مدري اش ياينه

ملاك : الله يستر بس عسى حد من عمامي مب قاايل له شي

فاطمه : لأ ما أظن

ملاك مستغربه : انزين أمي ليييش عمامي بعدهم ما نسو اللي صااار أبوي غلطته صغيررره

فاطمه : سيري ارقدي ملاااك

ملااك تلح : انزيييين حراام أماايه خبريني ليييييش ..؟؟

فاطمه : ملاكو سيري ارقدي يوم ثااني برمسج

ملاك : ما بييني رقااد أمي يلا قووولي

فاطمه تقوم : انتي ما بترقدين أنا بسير برقد

ملاك : لأأأ أمي تعاالي خبريني

فاطمه راايحه : بسير برقد انتي براايج .. أنا بنش الفير بااجر

ملاك تصرخ : انزين وعيني الساعه عشر أوكي

فاطمه : انزين تصبحين ع خير

ملاك : وانتي من أهله ماميتو
/
.
/
روان : يلا أروجه حبيبتي أنا بروح

اريج : تو النااس رواني

روان : لا حبيبتي صاارت الساعه عشر ونص وأنا برع البيت

اريج : أوكي عااد بشوووفج بااجر

روان توقف : وأنا بعد

اريج : ديري باالج ع روحج ولا تسهرين أبااج تكونين مصحصحه بااجر

روان تضحك : انشالله

اريج : سلمي ع مروانج هههه

روان : من عيوني والله هههههه

اريج : بتتصلين ع الدريول ولا كيف ..؟؟

روان : اي أكيييد اهوه تحت أصلا

اريج : اها أوكي عاد زين

روان تبي تطلع : يلا عاد حبيبتي مع السلامه

اريج : لحظه بلبس عباتي وبوصلج لتحت 

روان : لا حبوبه ما يحتاااي

اريج : لأأأ ودي أغير جو ههههه

روان : أوكي عاد لبسيها بسرعه ههه

اريج شالت عباتها من ع الشماعه ولبستها بسرعه ولفت الشيله وطلعت مع روان

روان ابتسمت : تعالي جذي بااجر للكليه هههه

اريج : هههه هي عشاان البنات يضحكون علي

روان : هههه طالع شكلج حلو خخخخ

اريج : امشي بس امشي لا تنكتين علي هههه

روان : ننزل من ع السلم

اريج ابتسمت : اي عشااان نتأخر ههه

روان : ونضعف مره وحده

اريج تضحك : عشااان ما يبقى فيج لحم وتصيرين عظم وبس هههه

روان بهمس : سكتي في أحد اهني

اريج تلف ويهها تطالع محمد اللي ساكن يمب شقتهم وتهمس : هذ محمد أمــــف

روان تضحك : ههههه حلفي بس

اريج : سكتي فضحتينا

روان تلف وتبتسم : اش حالك أخوي ..؟؟؟

محمد طالعها باشمئزاز وقاال : سيري الله يستر عليييج وانتي اريج ترابعين شراات هالأشكال

اريج تلف ويهها : ما يخصك يلا روااني

روان ابتسمت : ما قلنا شي انزين بس شخباارك

محمد سوالها طااف ومشى للمصعد اريج ابتسمت : أول مره ما يقووول في اختراع اسمه مصعد

روان تضحك : بس تدرين شكله متربي هع

اريج تبتسم : اي هو محترم بس قليل أدب معااي هههه

روان : خلينا منه يلا ارجعي وأنا بروووح السياره

اريج : أوكي يلا بااي

روان : باااي

اريج تبتسم وتلف عسب تصعد ع الدري شاافت محمد طلع من المصعد طالعته ولفت بغرور ورااحت للدري وصعدت 
/
.
/
مرت أياام الأسبوع عاديه وقمه في الملل من كليه للبيت أو من الدوام للبيت ... وجذي الين يااه يوم الخميس 
البنااات يالسااات يتريقن في الكافتيريا الساعه 11 وربع 

نور وهي تشرب الكوفي : ماني بجايه معكم هالأسبوع

شوق تتأفف : لو انتي ما بتروحين أكييد أنا بعد ما بروح

بدور : ولييش انزين والله الفلم روووعه وخطييير

نور : ما فيني كل اسبوع أطلع والله

بدور : يعني ورااج عياال عشان تدارينهم ..؟؟؟

نور تضحك : لأأأ من قااال بس مابي هالأسبوع

ملاك : هي أنا بعد مافيني ع صدعة ميووود

اريج : ليييش يعني شو بيقول ..؟؟

ملاك : هااك الأسبوع الين 12 كنت محد ولما رجعت ربج ستر انه مب موجود لو انه كان موجود كنت بروح فيها

بدور طفشت: اوفووو يعني لاازم كل وحده يطلع له ستين الف عله 

اريج تسأل : وانتي روان

روان تطالع البلاك بيري وترفع راسها : وأنا شو ....؟؟

بدور تسحب البلاك بيري وتقول : خلج من هالزفت ما بتيين معانا السينما ..؟؟

روان : ما أدري والله يمكن مو أكييييد

اريج : وليييش انشالله ..؟؟

روان : أمي تقول ان ابوي بيي اليوم وعنده عشاااء عمل بااجر وقاايل لاازم أكووون موجوده

اريج تهز راسها : آها .. غريبه مو من عوايدج تحضرين حفلات أمج وأبوج

روان : شسوي مجبوره متصل بأمي أمس ويقوول قولي لروان هالمره لااازم تحضر

بدور : قولي له مثل كل مره ما أحب

روان : اي المشكله اني قلت له بس مب راااضي يقول لاازم تحضرين ما أدري لييش

ملاك : عاد بدور واريج روحو انتو هب لااازم نحن

بدور : ما أحب

اريج : خلاااص نتيمع ببيت وحده

روان : بس أنا مب ويااكم 

ملاك : عاد خلاااص باااجر كل وحده تقر في بيتها ههههه

نور : اي أحسن حل 

شوق تطالع نور : أنا ابي أطلع

نور تطالع شوق وتقول : ياماما نسيتي ان أمك تقول بكره لاازم نرووح لبيت جارتكم مدري وش عندها ..

بدور تضحك : اي قولي جذي بالشينكم ههههه

نور : اي الصراحه هي بلشه ههههه

شوق : يعني لاازم نروح لبيتهم

نور : وأنا شسوي لك يعني خالتي تقول بنتها كملت 21 سنه ولااازم نحضر حفلتها ومدري وشو

شوق : بس أنا مابي

نور : تصرفي مع أمك حبيبتي قولي لأمك ما تبين

ملاك تبتسم : انتو بتروحون الحفله وروان بتروح عشاء العمل اللي مسويه ابوها وأنا بتم فالبيت مع أمي فاطمه وبدوروووه واروج اش بتسوون ..؟؟

بدور : أنا عن نفسي بطفي انوار حجرتي واعلي ع التكييف واشغل التلفزيون واقعد اطالع هههه

روان : خوووش فكره ههههه

ملاك : وانتي اروووج ..؟؟

اريج حطت ايدها ع ويهها وقاالت بملل : بنام من الساعه ثمااان 

روان تضحك : ديايه اروووج

اريج : شسوي يعني أقعد مع منو أمي وتنام بعد اذان العشا على طول

ملاك : يلا يصير خير بااجر انشالله

شوق : ملوووك اشلونها غراام ...؟؟

ملاك : تمام ماشي حالها

روان : اي صح هذي مب ناويه ترجع الامارات ...؟؟

ملاك : هي بترد هالأسبوع بس خلااص بقطع علاقتي فيها

روان : ليييش ..؟؟

ملاك : ما فيني ع صدعة ميووود لو درى 

بدور : هذا مجووود أخوووج مسوي لج حالة رعب

اريج : اي والله أنا اشهد مسوي لها حالة رعب الحمدلله ما عندي أخواان

ملاك تبتسم : ترييو بس بتتزوجون ريايلكم بيودونكم ههههه

شوق : أنا عن نفسي عبدالعزيز كلما لفيت ويهي اشوفه ههههه

بدور : ياعمي الحياااه حلوه

نور : اي انتي قولي كذا بس لما تروحين لـقطر ماسكينك من رقبتك هههه

بدور : اي والله لا تذكريني خليني أعييش حياتي بهالكم من يوم

شوق توقف : بنااات المحاضره بدت

ملاك توقف : هي والله يلا مافينا ع الصدعه

نور تبتسم : انتي اش فيكي كل اللي حواليك جاييبين لك صدااع ههههه

ملاك تبتسم : هي والله هههههه

بدور تضرب شوق بالجنطه : تحركي يالدبه

اريج : فضحتونا غربل الله عدوينكم

شوق تسحب البلاك بيري من يد روان : أقووول تحركي أخااف بدال لا تضربين المرضى ابر ضد الاأمراض تطعمينهم ابر انفلونزا الحب هههههه

روان : اش فيكم علي هههه كل شوي ساحبين البيبي من يدي أوووف

ملاك : عشتو قاالت بيبي قاالت ههههههه

بدور : رواني بعدج مال أول ههههه طلع الأي فون الحين

روان : اي بشتريه وبشتري أبوووه بعد ههههه

نور : بلا بلاك بيري بلا اي فون اهتمو لدراستكم أحسن لكم

شوق : عــــاشت عاشت المجتهده هههههههه

نور : امشو امشو لا نتأخر ع المحاضره ..
/
.
/
في الشـــــركه ...

مايد قاعد يرتب الأوراق وهو ماله خلق ... فجأه رن الموبايل .. مسكه وطالع الرقم و رجع حط الموبايل ع الصامت وكمل الأرواق .. رد الموبايل يرن .. طفر مايد جان يغلقه وسحب الأرواق لجهه وفتح معاقم كندورته ورجع راسه لورا وبدا يفكر .. وهو يفرك يده فرك من القهر ..

ودي أعرف شالسبب ..؟؟ شاللي خلاها توافق .. وأنا وين رحت .. هي تدري ومتأكده اني بتقدم لها شاللي سوته .. حرام عليها .. حـــــرام .. لهالدرجه أنا رخيص عندها .. لهالدرجه بسهوله وافقت ع ولد عمها وأنا وين رحت ..؟؟ ويــــــن راح حبنا الطاهر .. ياريت لو انها راضيه بولد عمها ..!! أدري انها تحبني بس ليييش سوت جذي لييييش .. أنــــا مآيد اللي مافي بنيه في هـ الكون بترفضني .. وانتي يا سعااد أنا اللي بعت كل بنات هالكون عشان أشتريج بعتيني بسهوله .. صج لا قالو خذ اللي يحبك .. وهي شكلها ما تباني الحين خلاص .. ما أقول غير اني حبيتج من قلب يا سعاد ولا زلت أحبج .. وبظل أحبج طول عمري .. 

أدري ومتأكد يا سعاد انج بتندمين ع القرار اللي اتخذتيه .. محد يستاهلج يا سعاد غير أنا اللي أقدرج وأعزج وبشيلج على عيني ورآسي .. ما اقول غير الزمن قآسي فرق بين الأحبآب ..

قطع على مآيد تفكيره صوت تلفون المكتب وهو يرن .. عصب مآيد .. 

طآلع التلفون وهو وآصل حده : اش يبون هذيل كل شوي متصلين بي .. أف مأ صآرت عيشه ..

وقف وشال التلفون معاه عشان يطلع من الشركه ويروح يريح .. بس فاجأه صوت دقة البآب ..

قال وهو طفران : ادخل .....

دخل السكرتير .. مايد : خيــــر حمود ....؟؟

حمود : أستاذ في وحده تبا تشوفك ..

مايد راح فكره لـ بعيـــــــــــــــــد ... معقوله تكون سعاد معقوله .. سعاد يايه تزورني لا لا ما اظن انها سعاد .. هي لييييش لأ .. يمكن سعاد تبا تبرر موقفها ..!! والله ما يندرا ...

قطع تفكيره صوت حمود وهو يقول : أدخلها طال عمرك ولا كيف .......؟؟

مايد مستغرب : عندها موعد من قبل .......؟؟

حمود : لا أستاذ ما أعرفها ...!! ولا عندها موعد

مايد عقد حياته : منو عيل .....؟؟

ليكون سعاد لا ما اظن عمي بو سالم مستحيل يخليها .. عيل منو .. خل تدخل وبنشوووف منو ....

مايد رفع راسه : دخلها حمود ..

حمود : حاضر طال عمرك ..تامر ع شي ثاني

مايد : لا سلامتك

حمود : خلاص بدخلها الحين ..

مايد : أوكي أترياها 

طلع حمود ومايد مستغرب سعاد ...؟؟؟ يآربي سعاد معقوله .....؟؟ شاللي يابها وكيف يت .. والله حيرتيني معاج يا سعاد ..!!
/
.
/
روان مبتسمه : ملآكي أبي أطلع

ملاك مستغربه : اش حقه بعد .......؟؟

روان : مرواني قاعد يتصل

ملاك : تريي توها بدت المحاضره وبتتطلعين 

روان : اي شسوي ما كلمته اليوم

ملاك : تريي عقب شوي اظهري برايج

روان : ابي الحين

ملاك : بلاج روان ما تفهمين تريي شوي ..

روان : بكلمه ملاكو

ملاك : ما بيطير تراه مروانج .. تريي وبتظهرين انشالله

روان تأفأف : أوكي 

ملاك تبتسم : زعلتي ....؟؟

روان : لأأأأأأأأأأ بس أبي أكلم مرواني

ملاك : يآربي منج .. قلت لج تريي ما بيطير

روان تضحك : أوكي أوكي

ملاك : انتبهي انتبهي ..

روان : حــــــــاضر ..

السير : هــــــــــــــــــــــــــــــدوء ..

ملاك تبتسم : جكنا ههههه
روان : اسكتي لا ياكلني ويآج ..

ملاك : ههه هي أحسن لنا نسكت ..
/
.
/
في احدى مدارس البنات الثانويه اللي في دبي ..

نوف : وانتي ليييييييييش تغيضينها ........؟؟

الهنوف : وأنا اش دراني .. بس ما احبها

نوف : حرام عليج نونو نور وأيد طيبه

الهنوف وهي تهز ريولها وضامه يدها : أدري 

نوف : عيل ليييش كل ها .......؟؟

الهنوف : بس جذي ما احب أحد يتدخل بحياتنا 

نوف : حرام عليج يالهنوف نور مالها غير الله ثم انتو من بطلت عينها ع الدنيا وهي مالها أحد

الهنوف : بس مب انه أهلي يفضلونها علينا

نوف : وين يفضلونها عليكم بالعكس والله اللي اشوفه انج أكثر وحده يهتمون لها بس لو تبطلين هالحركات

الهنوف : أول نور تطلع من حياتها وبعدين ببطل

نوف : اش دراج يمكن ما طلعت ...!!

الهنوف مستغربه : كيف يعني ..؟؟ بتعنس .......؟؟

نوف ابتسمت : لأأ يالغبيه يمكن عبدالعزيز تزوجها

الهنوف بتكبر وسخريه : عشتووووووووووووو

نوف : هههههههه اش فيج ......؟؟

الهنوف : لا والله يعني أخوي أنا يتزوج هذي 

نوف : شو بلاها تراها بنت خالتكم ..

الهنوف : حتى ولو بنت خالتنا ما نبيها ما نحبها

نوف : هذا كلام الكل ولا بس كلامج ..؟؟

الهنوف : كلامي أنا وبس وباجر بيكون كلام الكل ..

نوف : الهنوف حطي روحج مكان نور شو بيكون موقفج ..؟؟

الهنوف : عأدي .. ما فيها شي أدري اني عال ع أهل البيت اللي أنا فيه

نوف : لا لا صج الحين تخيلي ان انتي باجر بيكون عندج عيال وهم شوق بيكون عندها عيال ولا سمح الله صار شي وعيال شوق بقو عندج شو بتسوين ..؟؟

الهنوف : مو وقت هالحجي نوف ..

نوف : متى وقته عاد بعد ما يفوت الفوت

الهنوف : لأأ مو قصدي جذي .. بس مو وقته خل نستانس

نوف : لا تخيل صج

الهنوف نزلت راسها : ادري بحطهم بعيني .. ولا يمكن أسمح لأي أحد يضرهم

نوف : عأأأأأأأأأأأد ...........؟؟

الهنوف : بس كل شخص وله قدره يا نوف .. وبعدين يحلها ألف حلال ذيج الساعه

نوف استسلمت : ما باليد حيله .. برايج يلا نروح ناخذ لنا شي ناكله قبل لا يخلص البريك

الهنوف : يلا

نوف : بتروحين اليوم بيت يارتكم ..؟؟

الهنوف : لو نور بتروح ماني رايحه

نوف : ردينا ع الطير ياللي .. اقووول الهنوف قومي ناكل شي قبل لا يخلص البريك ترا ورانا فيزياء بعد البريك

الهنوف : أجل الله يستر علينا ههههههه

نوف : اي والله الله يستر ..

الهنوف : اليوم شكلها معصبه غوريلا

نوف : ههههههه حرام عليج .. وبعدين هي طيبه بس مع الكسالى جذي

الهنوف : اي الحمدلله أنا مو من الكسالى 

نوف تبتسم : ولا أنا 

الهنوف : يلا امشي قبل لا ياكلون اكل المقصف كله

نوف ابتسمـت : وين الهنوف ووين الرجيم .....؟؟

الهنوف تبتسم : مستطيلين متوازيين ولا يمكن نلتقي بيوم من الأيام 

نوف : تشبيه رائع يا أختاااه ههههههههههههه
/
.
/
روان تقرص ملاك : ملاكووووه

ملاك تأفأف : هذي أول وأخر مره أقعد يمبج سمعتيني

روان تطنز : لا والله ... قالت أخر مره 

ملاك : هي صدق .. تراج ذليتيني 

روان بسخريه : لا والله

ملاك تبتسم : كل شوي قارصتني أعوذ بالله منج

روان شوي وبتنفجر : بطلع خلاص ما استحمل

ملاك : مب باقي شي ع المحاضره وتخلص

روان صبرها نفد : ما فيني ملاك مافيني

ملاك : مروان ما بيطير وبعدين تقدرين تكلمينه بأي وقت ..

روان : ادري

ملاك : وعاد ليييييش كل هاللويه ...؟؟

روان : مشتاقه له

ملاك تقلدها : مشتاقه له .... ما اقول الا مالت عليج 

روان : يالخايسه مالت عليج انتي .. ما أسمح لج تتكلمين على مرواني

ملاك : مب مروان أعوذ بالله ساحرنج .. وبعدين ما قلنا عنه شي .. ههههه

روان : انزين انزين بطلع

ملاك : مب بأجي شي الا دقايق يا حرمه تريي 

روان : ما فيني والله

ملاك : أوكي برايج شيلي دفاترج استأذني من السير اروووحج واظهري برع 

روان تبتسم : وهـ يافديت روحج أنا

ملاك : كل ها عشان مروان ..؟؟

روان : اي وأكثر بعد ههههه

ملاك : يالله بالستر 

روان تضحك : يلا يلا بآي بطلع

ملاك تبتسم : الحمدلله ع نعمة العقل ..

بعد ما توقف روان .. بدور تأشر لـ ملاك من بعيد بيدها .... بمعنى شالسالفه ..

ملاك تبتسم بهمس : مآشي 

بدور تعقد حياتها وتأشر : ليييش وقفت ..؟؟؟

ملاك تأشر ع الفون وتقول بهمس : مروانها ..

نور تهمس وتطالعهن بنص عين وتقول : انتبهو وخلونا ننتبه

شوق تبتسم : انشالله أعوذ بالله

نور : أزعجتونا بأصواتكم اسكتو لا يجي السير ويقلعكم ..

بدور تضحك بهمس .. وتقول : مب بآجي شي هأنت الا هي دقايق
/
.
/
مايد سمع الباب يندق وقال : ادخل حمود ....

دخل حمود وقال : يت طال عمرك 

مايد : دخلها 

حمود يأشر بيده للبنيه ويقول : تفظلي أختي 

تدخل البنيه وتقول : السلام عليكم

مايد : وعليكم السلام والرحمه تفظلي أختي

تتجدم البنيه وهي متغشيه .. وتوقف جريب المكتب ..

مايد يطالع حمود ويقول : حمود خلنا بروحنا

حمود قبل لايظهر : انشالله طال عمرك

مايد يأشر ع الكرسي ويقول : تفظلي أختي

تتجدم الحرمه وتقول : زاد فضلك أستاذ مايد


الأربعاء 25-8-2010, 02:50 pm


إڷـےٍ آڷلْقٍــآءْ فٍـےٍٍٍ آڷحًـڷقْهٍـ آڷقًــآدٍمْـهٍـ ..

ღ الحلقه الحاديه عشرღ 

طلعت من الكلاس بسرررررررعه وراحت صوب الكافتيريا ويلست .. وعلى طول اتصلت فيه ..

رن الموبايل الين ما رد ..

مروان : مرحبآ 

روان تبتسم : مرحبتين .. صبآح الخير

مروان : صبآح النور والنوير ..

روان : شخبآرك ..؟؟

مروان : بخير الله يسلمج .. انتي اش حالج ..؟؟

روان : تمام الحمدلله 

مروان : شو الصحه ..؟؟

روان تضحك : ماشي كحه هههههه

مروان : دوم يآربي .. شو ما رحتي الكليه اليوم ..؟؟

روان : امبلا أنا بالكليه ..

مروان : وين البنات عاد ماشي حشره 

روان تضحك : ههههههه لو يسمعونك 

مروان : خلج ساكته عاد ههههه

روان : توني استأذنت من السير وطلعت 

مروان : كيف ..!

روان : قلت له راسي يعورني ههههه

مروان : ويا راسج الحين مب عشاني تودرين دراستج

روان : شسوي يوووبا تولهت عليك آننننننننه

مروان : فديت البحرينيه آنــــــــــــا هههههههههه

روان : اش دعوه ...!! 

مروان : وليييييييش طلعت هالكلمه

روان تضحك : عشان أذكرك اني بحرينيه

مروان : ويآ رآسج يالدبه .. انزين شو يديدج ..؟؟

روان : ماكو بس باجر بروح لعشاء العمل اللي يتكلم عنه أبوي

مروان : آها شي طيب والله

روان : تدري مروان ...!

مروان : روحه .. عيونه

روان : تسلم لي عيونك والله 

مروان : قولي ..؟؟

روان : تدري مالي خاطر اروح العشاء ..

مروان : وليييش انزين ..؟؟

روان : ما ودي والله وتدري ما أحب هالسوالف

مروان : انزين ليييش تروحين .. ما أحيدج تروحين ..!

روان : اي بس أبوي ملزم الا اروح وياهم 

مروان : ليكون تلبسين فستان ولا بدله ترا عشا العمل يكون مكس ..!!

روان : أدري بلبس عبايه وبعدين أنا متى طلعت بدون العبايه والشيله

مروان : هي أباج جذا ..

روان : شخباره اخوك بعده مرقد ولا ..؟؟

مروان : لا طلع خلآص ..

روان : الحمدلله ع سلامته

مروان : الله يسلمج غلاي

روان : مرواني الحين انت مشغول وله ..؟؟

مروان : لأ مب مشغول ..

روان : اي أشوه هههههه ودي اكلمك 

مروان يستعبط : متولهه عليه ..؟؟

روان بعصبيه وطفوليه : ع شووووووون عيييييل ..؟؟ 

مروان يضحك : خلاااص يوووبا عن ينط لج عرج بس ههههههه

روان : اي أقول بعد ..!!

مروان ببرود : وأنا مب متوله عليج

روان بصدمه : له له .. خلاص زعلانه

مروان يضحك : أنا أموت على شي اسمه روان ههههه 

روان : اي أبيك جذي لا تصير مثل هذيل اللي ما يعرفون شي اسمه فن التعامل

مروان : لا أفا عليج هههه أعجبج أنا
/
.
/
بعد ما خلصت المحاضره البنات طلعو من الكلاس .. نور وأريج طلعو أول شي ووقفو يدام الباب يتريون الباجي ..

طلعن بدور وأريج .. ولحقتهم ملاك ..

شوق : مبرووووك عقبال المحاضره اليايه ههههههههه

بدور : اي والله مبروك هههههه كل يوم بنجذب على عمرنا ونبارك لأنفسنا لما تخلص السنه

نور : مو باقي شئ ع السنه بتخلص خلاص ههههه

أريج : صح ملوك وين راحت روان

ملاك تمد بوزها : يعني ما تعرفون سوالف ربيعتكم راحت تكلم مروانها

شوق : اي وأنا أقووول البنيه اش فيها .. طلعت جذي يعني ..

بدور : آخ منها والله لو اني مكانج ملاك جان سطرتها عدل

ملاك : ههههههه كثر ما تسوون مروانها يتم مروانها ههههههههه

نور : هذي روانووو انهبلت والله قامت تطوف محاضرات والسبب مروان أحد يكلمه يابنات مو زين كذا بعدين البنت بتعيد الماده ولاشي كذا

ملاك : حليله هو روحه يرمسها ويقول لها بس هي عييت تفهم ..

بدور : مالكم شغل يلا يلا نروح ناكل بموت من اليوع

اريج : يلــــه أنا بعد ههههههه

ملاك : أكبر همكم بطنكم أعوذ بالله

شوق : يما منج عاد انتي شنو ..؟؟ هههههه

ملاك : ههههه ايوع بس أقاوم عسب ما أمتن

نور : يلا بسرررعه يمكن نلقى روان بالكافتيريا ..
/
.
/
مايد ابتسم وهو يطالع البنيه وقال : اش حالج أختي ..؟؟

البنيه : بخير الله يسلمك أستاذ ..

مايد : شو تشربين ..؟؟

البنيه : مشكور ما تقصر ..

مايد : ما يستوي .. خلاص عصير برتقال أوكي ..؟؟

البنيه : دامك مصر .. اللي يعيبك ..

مايد رفع السماعه ودق على حمود وقال : هلا حمود ........... قول لهم ييبون اثنين عصير برتقال ....... أوكي ........

بعد ما أنهى مكالمته .. رفع راسه وطالع البنيه وقال : ما عرفتج السموحه

البنيه : لا عآدي أستاذ أنا يديده .. ويايه أقدم على وظيفه ..

مايد ببرود .. يعني مالها علاقه بسعاد .. ضاع الأمل الوحيد اللي بداخله وقال : عندج شؤون الموظفين جان تقدمين أوراقج ..

البنيه : بس قالو لي لو ترمسين الأستاذ مايد شخصيا بتتوظفين بأقرب وقت ..

مايد : أوكي .. عطيني أوراقج ويصير خير ..

البنيه عطته الفايل وقالت : وياك وصايف .. عندي دبلوم بالحسابات المصرفيه وهم عندي خبره سنه ونص بشركة .............. وعندي دورات ..

مايد وهو يطالع الأرواق .. قال وهو متعجب : حـــــلو .... كم صار لج متخرجه ..؟؟

وصايف : سنتين .. خذيت الدبلوم وناويه ع الماجستير انشالله .. بس قلت أدبر أموري أول

مايد ابتسم وهو يطالع شهايد الخبره .. وقال : شكلج شاطره بهالسوالف ..

وصايف : انشالله أكون عند حسن ظنك أستاذ

مايد ابتسم : عيل خلاص من باجر بس يرتبون أوراقج والأسبوع الياي بتبدين دوام 

وصايف ابتسمت : بهالسرعه ..؟؟

مايد : جان تبين نأجل عادي ..

وصايف : لا بالعكس .. أصلا أنا محتايه هالفتره ..

مايد : أوكي خلاص عيل الأسبوع الياي

وصايف ابتسمت : مشكوور أستاذ ..

مايد : الشركه اللي كنتي فيها كم كنتي تستلمين ...؟؟

وبدا حديثهم عن الشغل والراتب .. وساعات الدوام ..... وأمور كثييييييييره تخص الشغل ..
/
.
/
دخلو البنات صوب الكافتيريا ...

ابتسمت لهم روان وقالت لـ مروان : يلا حبيبي بصكر البنات يو ..

مروان : أوكي .. ديري بالج ع روحج

روان : انشالله وانت بعد

مروان : أوكي .. بآي

روان : بآي

بدور ابتسمت : اش قاعده تسوين

روان : اللي تشوفينه ههههههههه

شوق : انتي ما تملين سؤال ..؟؟

روان مستغربه : من شو ..؟؟

شوق : اربع وعشرين ساعه تحاجينه ..!!

روان : قل أعوذ برب الفلق من عيونج

شوق : هههههههه لا تخافين عيوني مو حاره

نور : اطلبو أي شي بسررررعه لا أطيح عليكم هنا

ملاك : هههههههههه أريجوووه يلا اليوم دورج

أريج : شو تبون ..؟؟

ملاك : مثل كل يوم 

أريج : أوكي هههههه

بدور : بروح مع أريج

ملاك : أوكي فكه هههههههه

روان : اش صار بأخر المحاضره ...؟؟

شوق : اش صار يعني ..!! أكيد شرح في شرح

روان : ما طولتو ..؟؟

ملاك : هي حضرتج من يلسنا وانتي أبا أطلع وأبا أطلع ذليتينا ويا هالراس ..

روان تضحك : اي شسوي تولهت على مرواني

ملاك : الله يعافينا يارب منج ومن مروانج هههههههه

روان مبوزه : لا تقولين جذي بعدين بزعل منج 

ملاك تحط يدها ع حلجها : هه خلاااص بسكت بس لا تزعلين هههههه

نور : أوف جعت .. خل يجيبون الأكل بسررررعه ..

شوق : مب بطن ماشالله تنكر .. اش كثر تاكلين ..؟؟

ملاك تضحك : ورآحت فيها نووووووووور ههههههههه

نور تضحك : ما تشوف حالها .. والله انتي البطه مو أنا شوفي حالك اش كثر تاكلي ..

شوق : انزين سكتي فضحتينا ههههههههه

نور تضحك : شوفوها شوفوها .. الدبه تاكل وتاكل بس لما حنا ناكل تضحك علينا

ملاك : هي هي شطوره نور .. علميها شغلها .. 

نور تبتسم : شـــوق يالبطــــــــــــــه

شوق تمد بوزها ..

تقول : محد غيرج يالبـــــــــــــــتــــــــــــــــــه

ملاك تضحك : وزعلت البنيه ..

نور تبتسم : هههههه خلاص خلاص .. هذي اريج جت خلونا ناكل وحنا ساكتين لأني ميته جوع

ملاك : كلنا ميتين جوع ههههههه

روان : أشك انكم يايين من مجاعه

بدور : لا يا شيخه هذي انتي هههههه

روان : مو أنا اللي ميته ع الأكل

نور : ياربي منكم سمو واكلو بس ..

ملاك : اي ولا تراني بقضي ع الأكل كله ههههههه

نور تطالع الكل باكل ما عدا شوق .. استغربت وقالت : شوق اكلي

شوق بزعل : مــــــــآ بـــــــــــــآكل

نور : كل ذا زعــــــــــــــــــــــل ..........؟؟

شوق ترفع حياتها : اي زعلانه ..

ملاك : خلاص بنراضيج 

شوق : لأا لأا ما برضا أنا خلاص زعليــــــــــــــــــــت

بدور من ورا تصارخ : وع مووووووووولت عليج ذكرتيني بـ حمدددددآني يوم يقول زعليت ههههههههههه

شوق : حمدي ربج ذكرتج فيه ..

بدور : وه متى يكبر ويعقل هالولد

نور تبتسم : لما خالته تكبر وتعقل ههههههه

بدور : اش قصدج يالدبـــــــــــه

نور تطالع الكل ببراءه : ولا شـــــــــــــي هههههه

أريج : يلا كلو ولا تراني باكل أكلكم 

روان : مجآعه ههههههههههه

شوق : اكلو أنا ما باكل وياكم

أريج تسحب السندويشه وتقول : أنا باكلها عنج لأاني جوعانه

شوق تسحبها وتقول بسرررررررعه : لأا لا منو قال باكل باكل ..

نور تضحك : شفتو هههههههههههه

شوق تناظرها بعتب : ههههههه يالدبه 

نور : ما تقدر تقاوم الجــــوع .. والله انك هبله شوقاني ههههههه

ملاك : تراني باكل وان خلصت ووحده ما بدت .. باكل سندويشتها

روان : اش بلاكم ..؟؟ كلكم صايرين مجاعه هههههه

ملاك تأشر بعينها لـ نور بمعنى اباج بسالفه ..

نور : بنات عن اذنكم شويآت 

بدور : اي ترا اذنج معاج ما بناخذها ههههههههههههه

نور : يا سخفك يا بدووووري ههههه

بدور : رشي علي ملح هههههههههه

نور : يلا بروح التواليت

ملاك : نور بيي وياج ترييني
نور : يلا

ملاك : شويآت بنآت 

شوق : اش هاللهجه اللي كلها تخبيص ..

روان تبتسم : نازله موضة ههههههههه
ملاك تبتسم لهن وتلحق نور ..

نور تمسك يد ملاك وتقول : خير ..؟؟

ملاك : مو اهني تعالي الحمامات

نور مستغربه : اش صاير ملاكي ..؟؟

ملاك تفتح الباب وتدش .. نور تصكر الباب وتقول : ملاك حبيبتي شو فيج ..؟؟

ملاك خايفه : نواري ابي أقول لج شي .. بس محد يدري 

نور : أوكي قولي يا ملاك سرك في بير

ملاك : نواري أخوي مايد متغير ..؟؟

نور مستغربه : كيف ..؟؟

ملاك : ما ادري .. فيه شي بس مب طايع يرمس

نور مستغربه : أحد مضايقه ..؟؟

ملاك : ما ادري والله بس حالته ماتسر طول النهار راقد وبليل يطلع

نور متخرعه : ليكووووووووووووون .........................

ملاك تقاطعها : لا لا مو لهالدرجه عاد مايد يخاف ربه .. شي ثاني بس ما ادري شو ..؟؟

نور : مثل ..؟؟

ملاك : والله ما أدري يا نور ولا يا على بالي شي 

نور : يصير خير انشالله يلا نرجع للبنات طولنا

ملاك : نواري اباج عون تراني .. وبعدين ها يزاي أشكي لج

نور : لا ملاك لا تصيرين ماصخه وتفهمين غلط بس المكان مو مناسب أي أحد بيسمعنا

ملاك : وش السوا عاد ..؟؟

نور : بتصل فيكي ..

ملاك : ما ينفع 

نور : ليييش 

ملاك : شوقاني بتكون عندج وتبين الصراحه مابا أي أحد يدري غيرج .. 

نور : خلاص أجل بفكر بحل وبكلمك 

ملاك : أوكي أترياج نواري

نور : يلا بس نرجع للبنات طولنا 

ملاك : يلا 

نور : لا تفكري حبيبتي انشالله مافيه الا كل خير وشوية تعب وارهاق

ملاك : انشالله بس ما أعتقد

نور : انتي عيني خير وان شاء الله ما يكون الا خير

ملاك : الله يسمع منج نواري

نور : سرينا ؟؟؟

ملاك تبتسم : سرينا ............
/
.
/
ميره تطالع حمدان وهو ياكل : حمداني حبيبي كل شوي شوي

حمدان : مابي 

ميره : بتغص عيوني

حمداني : مابا

معضد يطلع من الحجره ويبتسم .. تبتسم له ميره وتقول : غريبه طلعت مبجر

معضد يلف ويقول : جان ما تبيني عادي ارد البس وارجع الدوام

ميره تضحك : ههههههه لا بس أسأل مو شي ثاني 

معضد يضحك ويقول : حمداني حبيبي ليييش ما رحت الحضانه ..؟؟

ميره : ما يبا .. يقول يبي يقعد معاي

معضد : بيني وبينج أحسن .. يوم يروح الروضه عقب بنحاسبه .. مب الحين من ثلاث سنين دخلناهم الحضانه

ميره تبتسم : اي صدقك هههههه

معضد : حمداني حبيبي تعال بوسني

حمدان وهو ياكل : مابا بابا

معضد : حشا مب يح اللي مسوي بك جذا

ميره تضحك : هههههههه تدري بولدك عاد عشقه اليح .. 

معضد يبتسم : باكله تراني حمداني

ميره تضحك : بيصيح الحين خله بحاله .. تعال اقعد حبيبي 

حمدان يصد ويطالع أمه ...ويقول : منو حبـــــــــيــــــــبش ..................؟؟

ميره تضحك : انت انت بس كل

معضد يتجدم عن ميره ويقعد : هههههههه غيور

ميره تبتسم : مب رايح بعيد

معضد : انزيييييييييييين ..............

ميره : وبعدين .......!!

معضد : ما عرفتي ليييييييش ياي ..؟؟

ميره مستغربه : تقول رخصوك ...؟؟

معضد : لأا شي ثاني

ميره مستغربه : عاد ليييييش

معضد يبتسم : ناسيه انه اليوم موعد المستشفى ..؟؟

ميره تبتسم : فديتك هههههه 

معضد : يلا تلبسي عسب نروح

ميره تبتسم : علني ما خلا منك والله .. 

معضد : مستغرب كيف نسيتي موعدج ..؟؟

ميره تبتسم : تدري عاد من أحمل أصير نسايه هههههه

معضد : توج أربع أشهر.. من الشهرالياي الكرشه بتبين هههههه

ميره : لا تضحك .. ترا الا شهور وتروح خلاص

معضد يبتسم : هههههه فديتج .. أوكي يلا استعيلي تراني خذيت ساعه وحده ريست وبس 

ميره : أوكي خلاص بس البس عبايتي ..

معضد يبتسم لـ ميره وهي ماشيه ويقول : أوكي حياتي

حمدان : بابا وين راحت بدور

معضد يحط يده ع راسه ويقول : راحت الجامعه باباتي .. بدور تروح تدرس

حمدان يبتسم : بابا انته ليييييش كل مره تعصب .........؟؟

معضد ابتسم : من ذكائك حبيبي هههههه يلا روح قول للخدامه تغير لك عسب نروح المستشفى

حمدان : مابا بابا بيعطوني ابره

معضد يبتسم : مب انت حبيبي ماماتك

حمدان يبتسم : ماما .......؟؟

معضد : هي حبيبي

حمدان : بيعطون ماماتي ايـــــــــبره

معضد : هي لأنها ما سمعت كلام ماماتها وسوت فوضه

حمدان ابتسم : أنا أسمع كلامك

معضد : أدري بك شاطر .. يلا حبيبي روح بسررررعه

حمدان ابتسم : انزين

ميره تطلع من الحجره وتقول : حمداني باباتي تعال عندي

حمدان : ماما بغير ملابسي

ميره : تعال أنا بغير لك

حمدان يبتسم ويقول بأسلوب طفولي : ماما بيعطووووج ابره ......؟؟

ميره تبتسم : لا حبيبي

حمدان : بابا يقول بيعطوووج ..

ميره : حبيبي بيعطوني دوا لأن في بطني في نونو

حمدان يطالع بطن ميره ويقول : وينه ما اشوفه

ميره : هي حبيبي ما تشوفه لأنه داخل 

حمدان : متى يطلع ..؟؟

ميره : بعد خمس شهور ونص جذي

حمدان : يعني كم ..؟؟

ميره : قلبي انت أسألتك كثيره هههههههه بيطلع قريب بس انت ادعي يكون نونو حلو

حمدان : انزين بنيه ولا ولد ........؟؟

ميره تبتسم : اليوم بنعرف حبيبي 

حمدان : خلوني اشوفه انزين

ميره تبتسم وهي تغير له : أنشالله حبيبي بس يطلع بتشوفه

حمدان : عاد كيف اليوم بتعرفون لو ولد ولا بنيه

ميره تبتسم : أه منك يالفيلسوف هههههه بيسوون لي شي اسمه تلفزيون

حمدان مستغرب : كيف

ميره : لو الين باجر بفهمك ما بتفهم ههههه ... باجر تكبر وتعرف بروحك هههههه

ميره رفعت راسها عشان تمسك يد حمدان ويطلعون .. شافت معضد متسند على بابا الحجره ويطالعها ..

ابتسمت ميره بحيا ونزلت راسها وقالت : حمدان يلا باباتي نروح

حمدان يطالع ابوه ويقول : عندنا نونو

معضد يبتسم : ههههه فديتك .. يلا نروح

ميره تبتسم : يــــلا ..
/
.
/
روان تبتسم لأريج وتقول : يالدبـــــــــــــه ادعي لي باجر ما أحضر عشاء العمل

أريج تطالع برع وتقول : لا انشالله تروحين له هههههههه

روان : دبـــــــــــه ترا الحين بنزلج من سيارتي

أريج : ما ترومين هههه

روان : الا أقدر ونص هههههههه

أريج : جربي

روان تضحك : بس لو انج ما تهونين علي

أريج : تدرين في خاطري اروح البحر

روان : بتحترقين بهالشمس 

أريج : لا بالعكس الجو حلو وبعدين نحن بنهايات شهر 12 يعني الجو حلو

روان : اي صدقج .. أقول جيري ودنا البحر

أريج تبتسم : يافديت روحج أنا هههههههه هذي الصديقه ولا بلاش

روان تبتسم : فديتج .. أقول أتصل بمروان ييي

أريج تكشر وتقول : الحين ودي أطلع وياج وأخر شي تقولين بتصل بمروان

روان تبتسم : اي خلاااااص ولا يهمج هههههههه بنكون بروحنا

أريج : اي خليج كذا أحسن ههههههههه

روان تبتسم : لييييييييش يعني كلكم تكرهون مروان

أريج : ومت قال نكرهه ..؟؟

روان : انتو كلكم تتضايجون منه ولا يبت طاريه

أريج تبتسم : لا ما ننزعج بالعكس ..

روان : عآد .......؟؟

أريج : بس انتي مروان صار كل شي بحياتج ..!!

روان تبتسم : اي لأنه اهو كل شي بحياتي

أريج : حتى ولو .. بس انتي أهملتي كل شي بالكون حتى روحج ودراستج من عرفتي مروان

روان دمعت : حتى انتو أقرب ناسي تقولون جذي ..!

أريج : رواني قلبوشه لا تفهميني غلط بس هالصدق لأنج أهملتي أشيا كثيره من عرفتي مروان

روان : بالعكس أروج مروان خلاني أشوف أشيا بالدنيا أنا بعدني ما شفتها ولا عرفتها .. وعاني من خيالي .. وطلعني من عالمي اللي كنت فيه

أريج : حتى ولو .. يعني ما تهملين روحج

روان : ومنو قال اني هامله روحي ..؟؟

اريج : الكل ملاحظ روان

روان تبتسم : ما عليج منهم وبعدين أنا الحمدلله أكل أشرب وألبس وهم أدرس 

أريج : والله هذي حياتج وانتي حره بس تأكدي اني أحبج

روان ابتسمت : أدري ... يلا يلا وصلنا البحر

أريج ابتسمت : من زمان ما ييت للبحر

روان : اليوم طلعي اللي بقلبج صج صج ههههههه

أريج تضحك : لا لا موصج خخخخخ

روان : دووووبه .. أقول حطي تلفونج ع السايلنت ما نبي ازعاج

اريج : لا حرااام أمي يمكن تتصل

روان : أها دام جذي خلاااص ..

اريج ابتسمت : وانتي حطيه ع السايلنت ..؟؟

روان : ما اقدر مروان بيتصل

أريج تضحك : ردينا ع الطير ياللي ...؟؟

روان تضحك : لا خلااااص .. يلا نتمشى ههههه

أريج تطالع البحر وتقول : رواني بقول لج شي بس أمانه ما تزعلين مني ...

روان تبتسم : قولي .....؟؟

أريج : روان أمانه محد يدري ..؟؟

روان : محد بيدري وما بزعل ..؟؟

اريج : روان أنـــــــــــأ ........................................

الخميس 9-9-2010, 12:22 am

عسآكم من عوّآده 
يتيمة زايد

إڷـےٍ آڷلْقٍــآءْ فٍـےٍٍٍ آڷحًـڷقْهٍـ آڷقًــآدٍمْـهٍـ ..


ღ الحلقه الثانيه عشرღ 

ملاك ابتسمت لها .. وقالت وهي داخله : السلام عليكم

فاطمه : وعليكم السلام ورحمة الله وبركاته

ملاك تتجدم عنها وتبوس راسها وتقول : اش حالج أمايه ..........؟؟

فاطمه : بخير بنتي انتي اش حالج وشو الدراسه اليوم

ملاك : عال العال أمايه هههه

فاطمه : دوم ياربي .. أمايه تراني ميته يووووووووووع

ملاك تضحك : ههههه جان تتغدين

فاطمه : اتريتكم عسب ناكل سوا

ملاك : فيج الخير والله أمايه ترا مو زين لصحتج

فاطمه : أي مو زين .. ما أحب أكل بروحي ماتييني نفس

ملاك تبتسم : أوكي عيل ما بخليج تيوعين أكثر بروح بغير وبنزل عسب ناكل

فاطمه : بس أخوج بعده مايا

ملاك : تعرفين أمايه عاد ميود امبونه يتأخر

فاطمه : هي صدقج يلا عيل بسررررعه سيري غيري عسب ناكل وأرقد من الفير وأنا ناشه

ملاك تبتسم : أوكي ثواني يالغاليه ..

تجدمت ملاك عن الدري صدت طالعت فاطمه .. وقالت فخاطرها .. ياربي اش كثر أحبها والله انها أمي صدق .. ربتنا وتعبت عشانا وبعدها تخاف علينا .. الله يحفظها ..
/
.
/
نور وهي تمشط شعرها : أقول شوق اش بتلبسين بكره ..؟؟

شوق تبوز : أووووف أصلا مابي أروح

نور : شوق ترا مو زين أمج عطت المره كلمه

شوق تبتسم : أدري وهذا اللي غاثني 

نور : أجل اش بتلبسين ..؟؟

شوق تأفأف : نورو شكلج ناويه تذبحيني انتي ..!

نور تضحك : و اش سويت أنا عشان أذبحك ..؟؟

شوق تبتسم : لا ولاشي ماشالله عليج ملاك

نور ابتسمت : ذكرتيني فيها واي فديتها هههههههه

شوق : ملييييييييييييييييقه ... يلا يلا قومي من يدام المرايه بسج أبي أتعدل

نور توقف وتروح صوب السرير : يلا شوق قولي اش بتلبسين ما أمزح ..؟؟

شوق : والله مدري .. بس عندنا البدله اللي شريناها ذاك اليوم .. محد شافها للحين

نور : لا لا مو حلوه وبعدين هي مو ساتره ما تنفع بحفلات ثانيه

شوق تبوز : عاد اش بنلبس ..؟؟

نور تبتسم : تذكرين الفستان اللي شريناه من فتره 

شوق باستغراب : أي فستان ..........؟؟؟

نور : مو فستان فستان هو كذا نفنوف بنوتي على دراعه

شوق ابتسمت : اي تذكرته هههههه

نور : اش رايك .........؟؟

شوق : والله ينفع أمي بتستانس عليه هههههه

نور تبتسم : اي طويل وأكمامه ساتره ههههه خالتي بتفرح

شوق : انتي شوفي بعرس عبدالعزيز اش بلبس 

نور تبتسم : بصراحه أنا عادي عندي أي شي تلبسين بس أمك ما أعتقد ترضى ع العاري هههههه

شوق : لا ترضى بس لما رفيجاتها يترسون راسها ما ترضى

نور : قصدك ينصحونها ههههه

شوق : يلا يلا نورو ننزل ميته يوع

نور تبتسم : أعوذ بالله جازووووووووره هههههه

شوق : ويه اسم الله عليه عن تصكيني بعين وأروح فيها يالدبه

نور تبتسم : اي شوق في قبيله في الكويت أموت على اسمها 

شوق باستغراب : أي قبيله 

نور : ما بقول لك هههههههه

شوق : أكييييييييد قبيلتنا ههههههه

نور : لا بس اسمها عجيب داش مزاجي

شوق : ما علينا يالدبه خبريني بتفتحين شعرج ولا كيف .....؟؟

نور : لأ لأأ وبعدين هي حفلة ناس غراب يعني لازم نكون رزان شوي ما نفلها كالعاده

شوق : اي وانتي الصاجه مو ناقصين يتحجون علينا

نور ابتسمت : يارب وحده تشوفك وتخطبك لولدها هههههه

شوق تكش على نور : مالت يعل عرسج قبل عرسي 

نور : آمييييين ههههه

صوت الباب وهو يندق ..!!!

شوق : منووووووو ....؟؟؟

.............. : آنا عبآدي 

شوق : ادخل

عبدالله يدش : السلام عليكووووووووو

نور: وعليكم السلام

عبدالله : مشكوره نور

نور باستغراب : على ايش ..؟؟

عبدالله رديتي السلام مو مثل بعض الناس شكلهم ما يعرفون رد السلام واجب

شوق : لا توني عرفت من حضرة عبودي

عبدالله يبتسم : ما علينا .. يلا نزلو الوالده مسويه خوش غدا

شوق : واي شهيتني روحي يوعانه ههههههههه

عبدالله : مجاعه أعوذ بالله

نور تبتسم : مو قلت لك شوق ههههههههه

شوق تفر عليكم المخدات : نزلو قبل لا أتغداكم انتو 

عبدالله : ويه بنقذ البطله قبل لا تاكلها سنووايت

عبدالله يروح لنور ويمسكها من ايدها ويقول : فله يلا بسررررعه قبل لا تاكلج الوحشه

نور تبتسم وهم يمشون عشان ينزلون ويتغدون .. نور : عبود اش سويت بامتحان اليوم ..؟؟

عبدالله : غشيت وغششت وبادلت ورق

نور تبطل عيونها : انت ما تستحي على وجهك

عبدالله يبتسم : لا ما أستحي

شوق : عيال أخر زمن والله

عبدالله يطالع أمه وأبوه وكل اللي ع السفره : السلام عليكم ياأهل القبور

أم عبدالعزيز تبطل عيونها : هو عبوووود اش فيك

عبدالله يبتسم : هههههههه أمزح يما

بو عبدالعزيز : شوق نور يبا تعالو تغدو

شوق : انشالله يبا 

نور تقعد وتبتسم : كيفك عمي ...؟؟

بو عبدالعزيز : بخير يبا انتي اشلونج ..؟؟

نور : الحمدلله تمام

بو عبدالعزيز : لا يغير عليج يارب

نور : ولا عليك

شوق : يما باجر متى بنروح ..؟؟

عبدالعزيز وهو ياكل .. حط ملعقته ع الطاوله وقال باستغراب : هالأسبوع بعد بتطلعون ..؟؟

شوق بسرعه : لالا من قال بنروح مع الوالده حفلة ميلاد بنت رفيجتها

عبدالعزيز يهز راسه ويقول : آها 

أم عبدالعزيز : والله المره تقول الساعه ثمان العشا

نور : انشالله نجهز

أم عبدالعزيز : اي ما ابيكم تأخروني

نور تضحك : أوكي ههههه

الهنوف تسأل ضاري : اش سويت بامتحان الرياضيات ..؟؟

ضاري : زين 

بو عبدالعزيز : متى بتبدي امتحانات نصف العام 

ضاري : خلاص يبا مو باقي عليها شي .. بس نخلص التقويم الثاني ونبدا بامتحانات الفصل الأول

بو عبدالعزيز : شدو الهمه ياعيال وخاصتا انت ياضاري أبي نسبه تبيض الويه

ضاري : انشالله يبا .. بس باجي وايد على أخر السنه

بو عبدالعزيز : لا وين الا هم خمس شهور وتخلصون دراسه

الهنوف تبتسم : يبا بنروح الكويت

بو عبدالعزيز : اي انشالله بس ادعولي

الهنوف : انشالله يبا
/
.
/
نزلت ملاك .. شافت فاطمه قاعده تتريا ملاك ع السفره ..

ملاك : أنا يييييييييت

فاطمه تبتسم : ههههه زين ييتي بغيتي تموتيني يوع

ملاك : اسم الله عليج يمه بعيد الشر عنج

فاطمه فديتج يلا اقربي بنتي

ملاك تيلس .. وتصب لها عصير .. وتبدا تاكل

فاطمه : شوي شوي بنتي عن تغصين

ملاك تبتسم : هههههه أمي أكل شوي شوي تراني

فاطمه : أدري بس بعد حاسبي

ملاك تبتسم : كبرنا خلاص أمي ههههه

فاطمه : الله يحفظكم

ملاك : ويحفظج فديتج

يرن تلفون البيت ......

فاطمه تبي توقف : بروح برد بشوف منو يمكن مايد

ملاك : لالا أمي ايلسي .. خل ميري ترد

فاطمه : لا أمي يمكن مايد

ملاك : لو مايد يتصل بي أو يتصل بج مو تلفون البيت .. خل ميري تشوف

ملاك تصارخ : ميييييييري .............. ميــــــــــــــــــــــــــــــــــــري ..

ميري ما يت ... ملاك : بروح بشوف منو لو أترياها بيصكر ..

فاطمه : اسرعي بنتي يمكن حد يبا شي ضروري

ملاك تتجدم عن التلفون .. وترفع السماعه ..... 

ملاك : السلام عليكم

............... : وعليكم السلام ..

ملاك مستغربه منو هذا ....!! : هلا أخوي .. بغيت منو ........؟؟

................. : فاطمه موجوده ..؟؟

ملاك استوعبت شالسالفه وقالت : هي هي .. ثواني أخوي

ملاك تصد تطالع فاطمه وتقول وهي مستانسه : أمي أمي

فاطمه مستغربه : خير امي منو .........؟؟

ملاك : أمي هذا راشد متصل بج 

فاطمه توقف وهي مستانسه وتتجدم بسرررررررعه عن التلفون ..

ملاك تعطيها السماعه : السلام عليكم

راشد : وعليكم السلام أمي

فاطمه مستانسه : هلا أمي .. هلا فديتك اش حالك طمني عن أحوالك انشالله بخير ومب ناقصك شي ..؟؟

راشد يبتسم : بخير أمي بخير 

فاطمه : دوم ياربي

راشد : انتي اش حالج واش حال الأهل انشالله كلهم بخير

فاطمه : بخير الحمدلله كلهم بخير بس مشتاقين لك ..

راشد : ههههههه خلاص خلاص مب باجي شي انشالله 

فاطمه : جيه متصل ع تلفون البيت ..؟؟

راشد : أتصل بج ما تردين

فاطمه : وي اسمح لي أمي تلفوني ناستنه في المطبخ

راشد : لا عادي يالغاليه

فاطمه : تامر ع شي وليدي تبي شي ..؟؟

راشد : لا أمي سلامتج بس ادعي لي

فاطمه : انشالله ولدي انشالله

راشد : تسلمين لي والله .. يلا عاد أمي مع السلامه

فاطمه : مع السلامه ولدي مع السلامه الله يحفظك .....

بعد ما صكرت .. ابتسمت لها ملاك : ها بشري أمي ...؟؟

فاطمه ابتسمت : بخير الحمدلله ويسأل عنكم

ملاك : تسأل عنه العافيه يارب .. شو الدراسه وياه ..؟؟

فاطمه : بخير الحمدلله مب باجي شي ويرد البلاد

ملاك ابتسمت : نحتريه عاد .. انشالله يرجع بالسلامه

فاطمه : انشالله .. يلا عاد الغدا برد

ملاك ابتسمت : يلا 
/
.
/
أريج متردده : روان أنــــــــــــــــــــا .........................

روان تقاطعها : انتي شنو ..........؟؟

أريج : روان أنا ... ما اقدر أقول

روان : بعد ما روعتيني .. تكلمي أريج اش فيج ..؟؟

أريج : روان أنا شاكه ملاك صاير فيها شي 

روان مستغربه : مثل ..؟؟

اريج : ملاك متغيره مو هي ملاك الأوليه .. شفتيها اليوم راحت مع نور

روان : اي عادي دايما نور وملاك مع بعض

اريج : بس ملاك كانت متضايجه وسارحه أكيد فيها شي

روان مستغربه : مثل 

أريج : والله ما أعرف بس جايز صاير لهم شي من عيال عمهم يمكن

روان : لا ما أعتقد .. 

أريج : والله ما أعرف لكن لازم نعرف شو فيها شكلها ما يطمن بالمره

روان : خير انشالله .. انشالله ما فيها الا كل خير

أريج ابتسمت : انشالله يارب ..
/
.
/
بدور تطالع حمدان : باباتك وماماتك ما بيتغدون ..؟؟

حمدان ياكل ويقول : ما أدري

بدور : عيب حمدانو تاكل قبل لا ييون أمك وأبوك يلسون ع السفره وياكلون

حمدان : بس انا جوعاااااااان

بدور : حتى ولو 

حمدان : بدور تدرين نحنا رحنا مسسفى

بدور تضحك : وين رحتو ........؟؟

حمدان : مسسفى أقولج مسسفى

بدور تضحك أكثر : وين قلت لي .......؟؟ عند منو

حمدان : مسسفى عند الدكتور

بدور تبتسم : و شو تسوون في المسسفى على قولتك ههههه

حمدان : نشوف نونو مال ماماتي

بدور ابتسمت : شفته

حمدان : لا ما خلوني أدخل

بدور : بس أصير دكتوره بخليك تدخل انزين 

حمدان يبتسم : انزيييين ووديتي كتر وياج

بدور تبتسم : من عيوني والله بوديك قطر عند يديده ويدي

حمدان : بابا يقول لو ولد نسميه سيفاني .. بس أنا أقول لا نسميه حمدان نفسي

بدور تبتسم : حبيبي ما يصير انته أخوه هههه

حمدان يزاعج : لأ نسميه حمدااااااااااااان

بدور : انزين انزييييييييين بس خلااااااااااص حشرتنا

حمدان يبتسم ولو بنيه أنا قلت نسميها ورده

بدور تنقع ضحك : شو تسمووونها ههههههههههه

حمدان : اقول لج ورده

بدور : ولييييييش يعني ههههههه 

حمدان : نحنا عنا أبله ياسمين أختي بسميها ورده

بدور : اقول حمدان انت شكلها فيوزاتك مره ضاربه كمل أكل حبيبي كمل يمكن كل ها من الجوع

حمدان : هذي ماماتي يت ..

ميره تبتسم : هلا بدور رجعتي ..؟

بدور تبتسم : لا ما رجعت ههههه 

ميره : دبه

بدور : هههه انتي تسأليني وأنا قاعده يدامج ..

ميره : معضد تعال الأكل برد

معضد من الحجره : أوكي ثواني

بدور : ها رحتي الموعد

ميره : وي ما خبرتج أنا ناسيه انه عندي موعد هههههههه

بدور : له له ولييييش ......؟؟

ميره : على بالي الموعد السبوع الياي بس طلع اليوم

بدور : ههههه أكيد بو حمدان ذكرج

ميره : اي لو مو جذي جان بيطوفني الموعد

بدور : يلا الحمدلله ..

ميره : حمدان باباتي انطر ابوك

بدور : لالا خليه ياكل هذا فيوزاته بالمره ضاربه

ميره تضحك : حرام عليج بدور لا تتبلين على ولدي

بدور تبتسم : وين أتبلى عليه حرام عليج ههههههه بس صدق فيوزاته ضاربه

ميره : ههههه مالت عليج

بدور : أغصان الجنه يارب .. انزين خبريني اش قالو لج

ميره ابتسمت : يقولون مو مبين

بدور : يلا انشالله بنيه هههههه

ميره : اللي ييي من الله حياه الله

بدور : شو قالو عن الياهل

ميره : بخير الحمدلله بس لازم بس أنا ناقصني كالسيوم

بدور : مو زين اشربي حليب وكلي جبن وهالسوالف عوضي اللي فقدتيه بالحمل

ميره : اي انشالله

معضد طالع من الحجره : أنا يييت

حمدان يبتسم : بابا تعال كل

معضد : ياي ..

ميره : تعال يابوي الأكل برد وغير انه متنا يوع ههههه

معضد ابتسم : يلا بسم الله

بدور : النسيب النسيب

معضد ابتسم : هلا بالخبله أخت حرمتي 

بدور تبوز : بدش 22 بعد كم شهر ويقول لب خبله 

حمدان ابتسم : ههههههه

بدور : زعليت أنا خلااااص زعليييييييييت وآيد بعد

حمدان : أحسن اشربي ماي بحر بعد

بدور : أوكي خلاص رايحه أشرب ههههه

ميره : وي اش فيكم على أختي خلاص كم من شهر وبترجع قطر

معضد ابتسم : أحسن فكه ههههه

بدور : خلاص برجع من اليوم

ميره ابتسمت : بدور حياتي لا تزعلين يمزحون وياج

بدور : أدري شو ع بالج اني مثلج أزعل على كل شي 

ميره طلعت عيونها : وأنا اللي أدافع عنج وأخر شي تقولين جذي

معضد يبتسم : أقول لج ان أختج حيه من تحت تبن 

معضد : شنو يعني باباتي ..؟؟

بدور : الله يسلمك يعني عصفوره بين ثلاث قطاو ..

معضد : بدورووووه تراني برجعج قطر ههههه

ميره : استحي على ويهج يابنيه 

بدور : ههههه أمزح انزين

ميره : باباتي ما عليك منهم هذا مو زين تقوله .. يعني ثعبان تحت قش 

بدور ناقعه ضحك : ونعم التشبيه هههههههههه

معضد تذكر شي : هي صح ترا باجر بنروح العين ..

بدور شرقت وهي تاكل : كح كح .............

ميره تعطيها ماي : شربي شربي ..

معضد يضحك : لهالدرجه هل العين ييبون لج الغصه ..

لا تقولون تاخذوني وياكم ..

معضد : هي بناخذج بعد شو

بدور : لا أمـــانه ميرو حطوني ببيت رفيجتي حرام حرام

معضد : لا ماشي

بدور : حرام ميره كلمي ريلج

ميره رفعت جتوفها : ما يصير ..

معضد : بتيين غصب

بدور : مابي والله ما أحب

معضد : الناس دوم يسألون عنج مب حلوه نقول لهم ببيت ربيعتها كل مره .. وبعدين بدور انتي تعرفين انهم يقربون لكم من قبل ما أخذ ميره

بدور : اي أدري بس بعد ما أحب أروح ..

ميره : تيين بدور مايصير كل مره نقول لهم ببيت رفيجتها ..

بدور تأفأف : أوكي أوكي خلاااص

معضد ابتسم : دبــــــــــــــــــه

بدور : ميروووه طالعي زوجج 

ميره : هو اش قال يعني ..........؟؟

بدور : دبه بعد شنو قال 

ميره : تستاهلين ههههههه

بدور بوزت : نشوف منو يي وياكم العين بنشووووف ..

أوفو الحين بيودوني العين الله يستر بس جان بتنعجب فيني وحده وتخطبني لولدها مثل ماصار بميره أختي .. أووووووووووف يعني لازم أروح العين والله حاله ..
/
.
/
دشت الشقه وهي تعبانه ... فسخت عباتها .... ما شافت أمها .. تجدمت عن حجرة أمها دقت الباب محد رد عليها .. دشت داخل .. شافت أمها راقده ..

أريج ابتسمت : فديتها أكيد تغدت ونامت ..

أم أريج بصوت واطي : دخلي يما دخلي

أريج دشت وابتسمت : قايمه يالغاليه ..؟؟

أم أريج : هي الحين حطيت راسي ووصلتي

أريج ابتسمت : ههههه خربت عليج نومتج 

أم أريج : لا عادي بنتي

أريج : تغديتي ..؟؟

أم أريج : اي .. انتي تأخرتي كثير ماشالله عليج

أريج ابتسمت : آسفه يما بس أنا وروان تغدينا برع

أم أريج : اي قريت المسج اللي طرشتيه

أريج : فديتج أنا ... عاد يلا نامي وأنا بروح بغير ملابسي .. لأنه مو باقي شي على أذان العصر ..

أم أريج : قوميني أخاف تطوفني الصلاه

أريج : من عيوني والله بس انتي ريحي نص ساعه

أم أريج : انزين
/
.
/
يوم الجمعه ..

ملاك دخلت المطبخ .. وطلعت لها قلاص وغسلته ..... تجدمت عن الثلاجه وطلعت العصير وصبت لروحها ... وخذت القلاص .. ويلست بدت تطق ع الطاوله بأصابعها ..

معقوله هذا راشد ..!! صوته متغير وايد .. قال مب باجي شي ويرجع البلاد .. وأخيرا ياراشد بترجع ... 
ابتسمت ... وشربت من العصير .. والله حياتنا معاك كانت غير ..! كانت شي ثاني .. ما تدري اش كثر مشتاقين لك .. 

معقوله ياراشد بس سمعت صوتك حسيت بهالشعور لو أشوفك اش بيستوي بي ..؟؟
ياربي يا راشد .. كل هـالسنين مو شويه والله موشويه .. شكلي كنت أكابر وأنا أقول اني محد سكن بهالقلب بعد .. 

لا والله أنا أشهد ان محد سكن هالقلب غيرك ولابيسكنه غيرك .. راشد ارجع بسررررعه ارجع ورجع لي روحي .. انت من رحت خذيت روحي وأحاسيسي كلها معاك .. ارجع ورجع كل شي معاك ..
آه يا راشد ما تدري اش كثر اشتقت لك ولـ طاريك وكل شي فيك ..

اتخرعت ملاك .. وصدت ورا : نعم ..!

ميري : مدام انتي وين في ..؟؟

ملاك مستغربه : اشو وين في يدامج بعد وين ..؟؟

ميري : أنا من ساعه يناديج انتي ما يسمع

ملاك : لا بس فيني رقاد

ميري : ايوا اليوم انتي مافي نام ظهر عشان جذي .. الحين ساعه خمسه عصر انتي بعده قايم من سباااه ..

والله من سمعت صوته وخبر جيته طار النوم من عيني وابو النوم بعد .. راشد رجع لي روحي مع الخبر اللي قاله لأمه .. وأخيرا بيرجع ويرجع معاه روحي ..

ميري : مداااام مـــــــــــدام

ملاك ابتسمت : هلأ .. سوري سرحت شوي

ميري : روهي نامي مدام مافي زين راس مال انتي واجد عور

ملاك ابتسمت : لا عادي .. اش تبين ..؟؟

ميري : بابا مايد في الصاله وماما فاطمه .. روحي يبونج 

ملاك : أوكي .. خلاص بروح

ميري : مدام انتي شو فكر ..؟؟

ملاك تبتسم وبطنازه : منو ماخذ عقلي غيرج ياحلوه ..

ميري تبتسم : ههههه روهي مدام ماما تريد انته ..

ملاك تبتسم على غبائها وتطلع ... مشت الين وصلت للصاله شافت فاطمه ومايد يالسين ..
/
.
/
يوم الجمعه الساعه سبع المغرب ...

شوق : نواري تعالي رتبي شعري من ورا

نور : ما أريد .. وبعدين أنا مو جاهزه بعدني

شوق : أوريج انزين .. 

نور ابتسمت : طيب طيب جايه 

شوق : يلا عاد بسرعه عشان أتمكيج

نور : أحط لك أنا ...؟؟

شوق : لا لا بروحي انتي مالج هادي ما يعجبني أنا مالي دفش

نور : على راحتك .. يلا بسرعه عشان أرتب حالي

شوق : أوكي ..

تبدا نور تسشور شعر شوق من تحت وتلفه ..

شوق تسأل نور : نواري بسأل لج سؤال بس جاوبيني بصراحه

نور : اسألي 

شوق : أمس ملاك اش كانت تبي منج

نور مستغربه : أنا ........؟؟

شوق : اي انتي

نور : ولاشي

شوق : لا تجذبين نوار .. ملاك اش كانت تبي منج

نور : قلت لك ولاشي

شوق : انزين ليييش كانت متضايقه لما رجعتو

نور : ما أدري

شوق : تدرين نور ..تكلمي

نور : شوق قلت لك مافي شي .. ليييش تكبرين الموضوع

شوق : على راحتج بس بنعرف كلنا

نور : كيف تعرفون ومافي شي

شوق : كملي كملي .. صكري ع الموضوع خلاص

نور : انتي اللي فتحتيه ..

شوق : وانتي مو طايعه تتحجين

نور : خلصت .. اش رايك ..؟؟ حلو

شوق تطالع روحها في المرايه : اي طالع يهبل .. 

نور : يلا عاد بجهز حالي

شوق : يلا بسرعه

نور كانت مخلصه الميكب .. بس باقي شعرها ... وهو من الأساس ناعم بس يبيله ترتيب .. رتبته وخلصت مثل شوق .. وراحت لبست ...

شوق : نوار خلصتي ..؟؟

نور : انتظري شوي 

شوق : اوف نورو تراج عله

نور تبتسم : هههههههه خلصت خلصت

شوق فتحت عيونها : ياربــــــــــي .. طالع حلو

نور ابتسمت : أدري ههههه

شوق : عاد اجلبي ويهج

نور ابتسمت : لايق على اللون

شوق : وايد .. روحي وريه أمي 

نور : أوكي

شوق : ترا ماكو أحد بالبيت

نور : أدري هههه ضاري وعبدالعزيز راحو مع عمي

شوق : يلا بسرعه أنا بس أبدل بلحقج

نور : أوكي أنا تحت عند خالتي

شوق : لحظه لحظه

نور تلف : هلأ

شوق : الهنووف اش بتلبس

نور : ما أعرف ..!

شوق : خلاص يلا انزلي وبلحقج

نور طلعت من الحجره ... ومشت في الممر .. الين وصلت عند الدري ......
توها بتنزل .... أحد يناديها من ورا ....

............. : شوق ..

نور انصعقت وقفت بمكانها .....

.............. : شوق انتي شو مسويه بروحج وبعدين شعرج متى طول ..؟؟؟

نور بهمس : أنا مو شوق ... 

ونزلت بسرعه ..
عبدالعزيز تفشل ... ورجع حجرته ....

نور وصلت تحت وهي مرتبكه ... شافت روحها في المرايه ... بالفعل شعرها طالع حلو وايد لأنه طويل غير انه الشعر الطويل لايق ع الدراعه ...

مشت وهي بعدها مرتبكه الين وصلت لـ خالتها ...

أم عبدالعزيز وهي تصكر التلفون : يلا عاد حبيبتي بشوفج يالحفله

نور ابتسمت وتقدمت عن خالتها ....

أم عبدالعزيز ابتسمت : اش هالزين اش هالزين

نور ابتسمت : طالعه حلوه خالتو .........؟؟

أم عبدالعزيز ابتسمت : يا زينها نور يازينها 

نور بحيا : كلك ذوق خالتي 

أم عبدالعزيز بمزح : لو عبدالعزيز يرضا كان خطبتج له هههههه

نور ارتبكت .. ذاك اليوم شوق تسألها واليوم عبدالعزيز شافها غير انه خالتها يابت هالطاري كلهم طايحين عليها ....!!

أم عبدالعزيز وقفت وراحت ضمت ويه نور : هو اش فيها البنيه تستحي ...؟؟

نور ابتسمت : لا خالتي مافيني شي .. شوق هالحين بتنزل

أم عبدالعزيز ابتسمت وهي تشوف شوق نازله : شــــوقي

شوق مبتسمه وتستعرض : اش رايج يما ..؟؟

أم عبدالعزيز : طالع يهبل ماشالله عليكم انتي ونور قمر 

نور ابتسمت : من ذوقك خالتو

أم عبدالعزيز : يلا خل أشوف الهنوف اخلصت وله عشان نروح

نور : طيب خالتي لما حنا نروح نلبس عباياتنا

شوق : اي يمه بس نلبس عبينا

أم عبدالعزيز : يلا اسرعو عاد أنا رايحه لـ الهنوف

نور تلف لشوق وتقول : يلا نروح فوق

شوق : يلا

نور : لحظه شوق

شوق تلف وتبتسم : خير نور ..؟؟

نور : في أحد فوق ..؟؟

شوق : اي عبدالعزيز بس اهوه في داره 

نور : وانتي اش عرفك مو تقولين راحو 

شوق : اي قالو جذي بس عبدالعزيز يا وطق باب حجرتي وقال نخلص بسرعه لأنه اهوه اللي بيودينا

نور : آهاااا ..

شوق : ليييش أكو شي ..؟؟

نور : لا مافي .. يلا نروح نلبس بس تأكدي كان عبدالعزيز بحجرته ولا لا 

شوق : أوكي ثواني


الأحد 12-9-2010, 11:15 pm




ღ الحلقه الثالثه عشرღ 

ميره : خلاص بدور مب باجي شي بنوصل ..

بدور : الغدا ببيت عمي حمد والعشا ببيت عمي سعود والريوق باجر الله يعلم ببيت منو 

ميره : استحي على ويهج بدوروووه

معضد : بدور ليييش انتي فالسنه كم مره بتيين عندهم

بدور : بس بيت عمي حمد واااع مو حلو

معضد : وليييش يعني ..؟؟

بدور : ما عندهم بنات كلهم متزوجات

معضد : أفا عليج الحين بنروح بيت عمي سعود كله بنات ومخبل شراتج

بدور تطالع الجامه : خل نشووووف

حمدان يطالع من الدريشه : ماما ماما

ميره : هلا حبيبي 

حمدان : الحين بابا حمد يقول الرياييل اللي يسمعون كلام باباتهم

ميره : هي صح انزين

حمدان : انزين ليييش لما بابا حمد قال حق فيصل يصكر تلفونه فيصل طلع وكمل كلامه برع وما سمع كلام باباته

ميره تضحك : الحق معضد بيحط على أخوك

معضد : حبيبي بابا حمد ما قال له جذي قال له عشان يتغدا وبس

حمدان : انزين هو ما صكره راح برع يتكلم

معضد : عشان عنده شغل

بدور تأفأف : متى بنوصل ......؟؟

معضد : خلاص مب باجي شي

بدور : والعين كلها دواوير ترا والله راسي دار

معضد : بدور ما خلت شي بالدنيا الا وحشرت روحها فيه

حمدان يضحك : ههههههههههههههههه

بدور : انت فهمت شي عشان تضحك

حمدان ابتسم : عمي فيصل يقول بيوديني قطر

بدور : لا والله وانت مصدق

حمدان : هي أنا قلت له بدور تروح قطر ما توديني

بدور : وافضيحتاه ...!

حمدان ابتسم : بروح ما بوديج

بدور : روح انزين روح بس فكنا من شرك

ميره : خلاااص وصلنا

بدور : وه الحمدلله

معضد : بدور لما ننزل اهني تغشي 

بدور تبوز : ولييييييييش .. ترا والله أطيح جدام الخلق كله ويضحكون

معضد : لا بس عيال عمامي كلهم موجودين

بدور : انشالله وبعدين ليييش ما تقول لمرتك

ميره : أعوذ بالله من أخت مفضحتني يدام ريلي

بدور : معضد أخوي يما

معضد يضحك : لأنه حرمتي تتنقب مب بس تتغشى ويا راسج .. يلا انزلو تأخرنا ع الجماعه

حمدان : أنا بروح مع بدور ..

بدور : لا والله

حمدان : حرااام بس بمسك ايدج

بدور : ماشي يلا مناك عند أمك ..
/
.
/
أريج حطت راسها على ريل أمها ..

ابتسمت لها خالو أمينه وقالت : الله يحفظج بنتي

أريج : فديتج أمي .. ما تبين تطلعين ..؟؟

خالو أمينه : لا وين فيني شده يابنتي

أريج : يلا انشالله تتحسن صحتج وتتطلعين

خالو أمينه : انشالله

أريج : تبين شي ..؟؟ تاكلين شي ..؟؟

خالو أمينه : لا بنتي .. شبعانه

أريج : على راحتج

خالو أمينه : وينهم البنات عنج اليوم

أريج : ماشي كل وحده بروحها

خالو أمينه: مستوي شي بينكن لا سمح الله ....؟؟

أريج : لا الحمدلله كل شي تمام .. وبعدين الحمدلله ما نزعلي يما ..

خالو أمينه : الحمدلله يما عسى دوووم هالحال

أريج : أمين يارب ..

خالو أمينه : غيري هالقناه يما

أريج : لا حلو الفلم ماماتي

خالو : قناة العفاسي أحلى خلينا نسمع هالأدعيه والأناشيد أبرك ..

أريج : ههههه انشالله ماماتي

خالو أمينه : ترا عمج ومرته بيجون الأسبوع الجاي

اريج : صج والله

خالو أمينه : اي انشالله

اريج : الله يجيبهم بالسلامه يارب ..

خالو أمينه : عاد هالله هالله فيهم .. عليج الضيافه

أريج : انشالله يما

خالو أمينه : والله كنت بروحي بسوي كل شي .. بس ريلي ما تسمح لي

اريج : لا يمه لا تقولين جذي .. انتي ايلسي وياهم وارتاحي وأنا بسوي كل شي ..

خالو أمينه : الله يحفظج يابنتي من كل شي ويرزقج بالزوج الصالح اللي يسعدج يارب

أريج : لا تقولين جذي أمي

خالو أمينه : وليييش يمه ترا دعاء الأم مستجاب

أريج : تو الناس أمي وبعدين أستحي ههههه

خالو أمينه : وليييش تستحين صرتي بنيه كبيره ههههه على وش جواز على قولتهم ..

أريج : هههههه يلا عاد أنا بروح بقعد ع اللاب شوي .. وبحضر لأني أدري باجر ما بفضى .. من اتصالات البنات 

خالو أمينه : ههههه الله يوفقكم ويخليكم لبعض ..

أريج : أميييين يارب ..
/
.
/
روان دخلت الحمامات .. وطلعت فونها واتصلت بمروان على طول ..

مروان رد : هلا وران ..

روان : هلا مروان اشلونك ..؟؟

مروان : لوني بني انتي اش لونج ههههههه ..؟؟

روان ابتسمت : تتطنز حضرتك يعني

مروان : هههههه لا بس أبي أرفع ضغط روانتي

روان تبتسم : تمون يايبا تمووون ههههه انزين أنا بعشاء العمل تدري

مروان ابتسم : غريبه رحتي

روان : اي مو قايلة لك من قبل

مروان : أدري بس ما توقعت انج ترضين انج تروحين

روان : لالا ابشرك حضرت ههههه

مروان : عسا مستانسه

روان : أي مستانسه الله يخليك خلني ساكته بس

مروان : له له وليييش أحد مضايقج ..

روان : لا بس ما تأقلمت مع الموجودين

مروان : وانتي اش لج بالشغل ههههه لج بالابر وبس

روان : اي والله صدقك مدري اش حقه يابوني معاهم

مروان : وين أمج وأبوج

روان : بالحفل مع الناس

مروان : وانتي مب وياهم

روان : لأ انا بالتواليت وبعدين بلا عليك كيف أكلمك وهم معاي

مروان : ههههههه لا بس سؤال 

روان : البنات اليوم كل وحده بحال

مروان : أحسن

روان : حرام عليك

مروان : هههههه تخيلي أنا وين ..؟؟

روان : وين .......؟؟

مروان : في العاصمه

روان : يالدب

مروان : ليييش انزين ههههه لهالدرجه حاقده

روان : اي ليييييش ما خذيتني معاك

مروان : اش دراني انتي اللي رايحه لعشا العمل مو أنا

روان : والله غصب مروان مالي بهالسوالف والله

مروان : أدري تعلميني عن قلبي يعني ..؟؟

روان : ما أدري عنك انت تقول جذي

مروان ابتسم : دبه لا تفهمين كل شي غلط

روان : انشالله .. ما قلت لي اش حقه رايج العاصمه يعني ........؟؟

مروان : كشته مع الربع

روان : أها .. ترجع بالسلامه يارب

مروان : وانتي كلي في الحفله عدل هههههه

روان : اي أفا عليك هههههههه .. أقول مروان

مروان : هلأ ..


روان : مجبوره أصكر الحين أوكي

مروان : وليييش ..؟؟

روان : يمكن أمي ولا ابوي يفتقدوني مافي ع الهواش

مروان : أوكي

روان : يلا باي ..

مروان : ديري بالج على روحج ..

روان : انشالله وانت بعد ..

مروان : انشالله .. يلا مع السلامه

روان : مع السلامه ..

ابتسمت روان وطالعت شكلها في المرايه ,, وطلعت .. ابتسمت لكل اللي موجودين وراحت لأمها ..

صوفيا : وين كنتي ...؟؟

روان : بالتواليت مام ..

صوفيا : أوكي روحي لأابوكي ..

روان : أوكي بروح الحين ..

روان تجدمت عن أبوها .. ابتسم لها وقال : هلا رواني

روان ابتسمت : هلا يبا ..

أبو روان : وينج من ساعه ..؟؟

روان : لا يبا بس ثواني رحت التواليت أرتب شكلي

بو روان : تعالي تعالي

روان مسكت يد ابوها ومشت معاه .. الين وصلو عند جماعه من الناس .. ابتسم لهم ابو روان ..

أبو روان : مرحبا ..

الكل : مرحبا ..

ابو روان : كيف الحال ..؟؟ انشالله مستانسين 

واحد من الجماعه : اي والله ما تقصر بو روان ..

روان بخاطرها .. زين انه للحين يعرف انه بو روان ..

وحده من الجماعه : ما عرفتنا بالحلوه اللي معاك ..؟؟

ابو روان : اي صح هذي روان بنتي

المره : ماشالله عليها الله يحفظها لك ..

روان تمد يدها عشان تسلم عليهم .. وتقول : اتشرفت بمعرفتكم ..

ابو روان يزيد كبريائه .. لأنه بنته تعرف لسوالف الضيافه والبرستيج .. ويبتسم لروان ويفتخر فيها ..
/
.
/ 
ملاك : ميود غيييييييييييير
مايد : مابا

ملاك : شو هالبرنامج السخيف

مايد يضحك : منو قال انه سخيف .. بالعكس يعلمج عن الحيوانات يالدبه

ملاك تبتسم : مابا شكرا كافي علي أتعرف على جسم الانسان هههه

مايد : صح أمي فاطمه

فاطمه : هلا ولدي

مايد : رشود اتصل بي .. خلاص بيي جريب انشالله

فاطمه : هي انشالله

مايد : يلا الله ييبه بالسلامه

فاطمه : أميييين

مايد : خلاااص عاد عندنا دكتور بالعايله يعني

فاطمه : الله يوفقكم كلكم يارب

مايد : أمييييين

ملاك : يعني الممرضه مب تارسه عينكم

مايد : لا ولاشي بعد هههه

فاطمه : لا تارسه عيننا ونص بعد 

مايد : وين أمي قاصه عليج بس تعطي ابر هذا اللي فالحه فيه

ملاك تبوز : لا والله ميووووود

فاطمه تبتسم : أمي خليييييييه تراه يغار منج

ملاك تبتسم : سووووووووووو له هههههه

مايد : خارطه ع روحج ملاكووو
ملاك ابتسمت : ما علي منك يكفي شهادة أمايه هههههه

فاطمه : هي أمي مايد .. ترا راشد أول ما بيي وين بيشتغل ........؟؟

مايد : أمي ترا أول ما بيشتغل دكتور على طول .. في البدايه ياخذ ليسن الدكتوراه وعقب بيكون مساعد طبيب عاد يبي له لما يمارس الشغله

فاطمه : توسط له وأنا أمك .. حرام كل ها دارس وأخر شي يكرف لين ما يحصل شغل ..

مايد : ما عليج أمي رشود روحه معارفه تارسه البلاد

فاطمه : الله يوفقه يارب

مايد : أمين ..

ملاك : اشوفكم قمتو تتوسطون هالأيام 

مايد ابتسم : خربتها هههههههه

ملاك : اوي أمي تسمعينه يقول خربج

فاطمه : راسي قام يعورني والسبب حشرتكم

ملاك : ياربي والله أيام نحن صغار

فاطمه : كل واحد يشد بشعر الثاني

مايد : ههههه وأنا فديتني اللي أفوز دوم

فاطمه : لازم تراك الولد ..

ملاك : هههههه ميود ما أدري شو ياينها أمايه عليك اليوم

مايد : محد تارس راسها غيرج يالدبه ..
/
.
/
أم عبدالعزيز : بسرررعه يما تأخرنا ع المره

شوق : اي خلاااص يما خلصنا

نور تبتسم : خالتي وين الهنوف ..

شوق : ليييش الهنوف ما بتيي يما ؟؟

أم عبدالعزيز : تقول عليها امتحانات الأسبوع الياي

شوق : أها .. يلا عاد نروح نركب السياره قبل لا يعصب علينا عبدالعزيز ..

تجدمو عن السياره .. أم عبدالعزيز ركبت جدام وشوق ورا أمها ونور ورا عبدالعزيز ..

عبدالعزيز : ها خلاااص نمشي ..؟؟

أم عبدالعزيز : اي يمه خلاااص

عبدالعزيز رفع راسه يطالع ورا .. ولا عينه تطيح بعين نور .. نور نزلت عينها بسرررعه ..

شوق لاحظت .. بغت تزيد الطين بله وقالت ..

شوق : يما مو ناويه تزوجين عزوز

عبدالعزيز : عزوز أصغر عيالج 

شوق ابتسمت : آسفين بس ندلعك عاد من الحب ههههه

نور ارتبكت من بعد سؤال شوق .. حست باحساس غريب ...

أم عبدالعزيز : تعبت يايما وأنا اقول له تزوج مب راضي ..

عبدالعزيز يبتسم : اي يما توني صغير ههههههه

أم عبدالعزيز تضحك : أبوك لما كان بعمرك انت كنت بصف أول

عبدالعزيز يبتسم : مب لهالدرجه عاد يما هههههههههه

شوق : اي يمه زوجيه الحين بسرررعه

أم عبدالعزيز لفت وطالعت ورا وقالت : والله البنات تارسين الديره بس انت أشر .. مو جذي يما شوق ونور ..

محد رد ... أم عبدالعزيز : هو أنا أكلم السياره ..

شوق ... ونور بارتباك : صح ...

نور اقتربت من شوق وقالت : اقول معاك القلوس .. انمسح القلوس حقي ..؟؟

شوق : اي تراج يالسه من الصبح تعضين بشفايفج لازم ينوكل

نور : شوق معاك ولا ....؟؟

شوق : اي معاي خذيه 

نور : لا بعد ما ننزل بحط منه شوي

شوق : على راحتج ..
/
.
/
بدور : يلا خلود ..

خلود : أوكي أوكي اتريي شوي

بدور : أوكي في أحد برع

خلود : لالا محد كلهم في الميلس

بدور : أوكي أنا بطلع مع حمودي وبنطرج أوكي

خلود : أوكي .. بييج بعد ثواني

بدور : يلا حمود

ميره : على وين ..؟؟

بدور : بنروح نتمشى في الحديقه

ميره متخرعه : أي حديقه بنص الليل ..؟؟

بدور ابتسمت : لا الحوي قصدي

ميره : أوكي خلاص شلي وياج حمودي وخلود سيري وياها

خلود : أوكي بس بوزع السويت

أم معضد : أمي بدور يلسي حلي

بدور ابتسمت : مشكوره خالتي ..

أم معضد : ما يصير جذي الا تاكلين شي

بدور : مشكوره خالتي والله كليت الين شبعت

أم معضد ابتسمت : انزين روحو تمشو يما

بدور : أترياج خلود

خلود : أوكي

حمدان مسك يد بدور وقال : يلا بدور تعالي

بدور ابتسمت له : يلا ..

مشو حمدان وبدور الين وصلون لباب الصاله وطلعو .. راحو صوب الزرع .. 

بدور ابتسمت لحمدان وقالت : ما في مريحانه اهني ..؟؟

حمدان : لأ بس في بيت بابا عود فيه اهني ما فيييه

بدور ابتسمت : يلا نيلس ع الحشيش

حمدان : لا صرصور يعضنا

بدور ابتسمت : شو صرصوره بعد يلا اقعد يالدلوع ..

حمدان : مابا 

بدور تغايضه : تيلس ولا أقول للصرصوره اتيي

حمدان : أصلا لو يلست بتعضني

بدور : اقول لك ايلس يلا

حمدان بعناد : مابا مابا مابا .. 

بدور بأسلوبها لأنها دوم تتضارب وياه : أقول لك حمداني ايلس ولا بيلسك غصب

حمدان يصارخ بصوت محد داخل يسمعه : مابا

بدور تتجدم عنه وتيلسه غصب وحمدان يبدا يتضارب وياها .. حمدان : غبييييييييييييييييييه مابا قلت لج مابا

بدور تتركه وتضحك : انزين انزين خلااااص هههههه 

حمدان معصب : بخبر عليج ماماتي ..

بدور : ماشي يلا تم وياي لما خلود اتييي

حمدان : غبيه

بدور : محد غيييييرررررك يالهرم تأدب

حمدان : ما أحبج

بدور : حبك برص يالياهل

حمدان يسوي روحه زعلان : بروح داخل خلاااااااااااااص

بدور تمسكه : ماشي شو تبا تتركني بروحي

حمدان : هي انتي تلعوزيني

بدور ضحكت : خلاص ما بلعوزك انزين تم وياي .... أوووووووف هذي خلود بعد تأخرت ..

حمدان : عمو خلود أحلى منج

بدور : مالت عليك يالدب

حمدان : كل يوم تعطيني حلاوه مب انتي تنازعيني 

بدور تمسكه : ترا حمود ان ما سكت بفرك ع الشيره وبخلي الينيه تاكلك

.......................... : بـــــــــــــــــــــــــــــــــــــــــــــــــ ــــــــــــــــــــــــــــــاو ..........

بدور لفت وهي متخرعه عن خـــــــــــــــــــــــــاطر : Oh my God

ابتسم : الناس لما تتخرع تقول بسم الله الرحمن الرحيم ..

بدور ارتبكت وفخاطرها .. اشتغل الأخو محاضره دينيه .. والله حاله .. شو يخلصنا الحين ..

فيصل ابتسم : اش حالج بدور ..؟؟

بدور منزله راسها وماسكه حمودي : الحمدلله بخير ..

حمودي ودر بدور وراح لـ فيصل .. بدور بهمس : حمود تعال

فيصل ابتسم : لا خليه عادي ..

حمدان خايف : عمي بدور بتوديني عند الينيه

فيصل ابتسم وقال بسخريه : تخوفك وهي روحها الحين ماتت خوف ههههههههه

بدور حمرت .. مب وقتك انت الثاني الحين ..

فيصل : شو تسوين في الحوي روحج ..

بدور تمتمت : أتريا خلود

فيصل ابتسم : أوكي يلا فرصه سعيده .. مع السلامه ..

بدور شوي وتقول له انطر وعطني حمود أخاف أقعد بروحي ... بس ما مداها تقول أي شي لأن فيصل راح صوب الميلس .. 

بدور : أوووووف مالت عليك 

خلود : بدوووور بدوووووور

بدور : لا رد ..

خلود : بدوووروووووووه

بدور استوعبت ورفعت راسها : هلا خلود

خلود : اللي ماخذ عقلج يتهنا به

بدور ابتسمت : انتي اللي ماخذه عقلي 

خلود بسخريه : هي مبين

بدور : نادي البنات مو حلو بروحنا

خلود : أوكي اصلا هم الحين بروحهم بييون

بدور : اي زين

خلود : وينج ياحرمه من زمان ما تبينين ولا شي

بدور ابتسمت : دراسه عاد تدرين نكرف عدل

خلود : الله يوفقج

بدور : آمييين ويوفقج

خلود : زين ييتي والله الكل متوله عليج

بدور : وأنا أكثر والله

خلود : متى ناويه تردين قطر

بدور : أول ما أخلص انشالله

خلود : انشالله حتى نحن بنروح قطر بس ما أدري متى

بدور : نروح سوا

خلود : انشالله

بدور : اي صح اش صار على خطبتج ..؟؟

خلود ابتسمت : أحم أحم ..

بدور ابتسمت وباستها : يلا مبرووووك 

خلود حمرت : الله يبارك في حياتج يارب

بدور : متى العرس ...؟؟

خلود : تو الناااس ع العرس ههههه

بدور : اي والله تو الناس بعدنا صغار ههههه

خلود : تعالي ميرووووه حامل

بدور : أدري

خلود : هههههه أنا توني أدري تصدقين

بدور : بس ميره خبرت خالتي

خلود : وأنا حليلي محد خبرني .. يلا بس أحمل ما بخبركم الا لما أولد هههههه

بدور : وي وي البنيه صارت حرمه .. اقول لا تخربينا بس

خلود ابتسمت : لا تخافين حياتي أدري تعرفين أكثر عني ولا اش له ممرضه

بدور ابتسمت : عاد روحج قلتيها ممرضه مب دكتوره ههههه

خلود : هه البنات وصلو ..

بدور : وأخيرا .. هذي ميروووه وياهم ..

خلود : قولي أم حمدان شو أصغر عيالج ميروووه أونج

بدور ابتسمت : لا تقولين لي جذي ترا عادي أرجع بيتنا

خلود ابتسمت : لالا خلاص بسكت هههههه

بنات عمام معضد يو ويلسو مع البنات ع الزرع .. وميره وياهن ..

ميره ابتسمت لخلود وقالت : الله يعينج الصراحه

خلود : هي والله الله يعينني

بدور بوزت : الحين ليييض يايبيني مدام تضحون علي

ميثا : ما عليج ما عليج منهم يغارون

بدور : واي فديتج هههههه 

باب الميلس ينفتح .. ومعضد يطلع ويتجدم عنهم .. : السلام عليكم

البنات : وعليكم السلام

معضد : اش حالكن بنات عمي ..؟؟

البنات : بخير الحمدلله

خلود : سأل عن بنات عمه بس ما سأل عن أخته

معضد ابتسم : تراني شفتج الظهر يالدبه

خلود بوزت : زعليييييت ع قولة حمودي

معضد ابتسم : بدور مستانسه ..؟؟

بدور : هي الحمدلله

ميره : ترا عادي باجر بنات عمك بيتخبلون

بدور : تنكت علي حرمتك .. معضد امسكها لا اذبحها هههههه

وفاء تضحك : يالدبه استحي ع ويهج

ميره : ارمسكم عنها بس ما تصدقوني هههههههه

حمودي ياي ركض من الميلس .. : مـــــــــا مــــــــــــا

ميره : قلب ماماتك انته ههههههه

معضد ابتسم : الريال ناسني اليوم .. كله مع فيصل 

ميره : مع عمه يعني مع منو بعد ههههه

فيصل ياي من بعيد معضد : وقف وقف مكانك

فيصل يبتسم وهو ياي صوبهم : لييييش أوقف بعد هههههه

معضد : ما يستوي العزابيه اييون اهني 

فيصل يضحك : حلال عليك حرام علينا

خلود : خواني الكرام ترا فضحتوني جدام بنات عمي هههههه

معضد : لا أنا ياي حق حرمتي الصراحه انته حق منو يعني ..؟؟

فيصل : حق حرمتي بعد شراتك ..

البنات كلهن بدو يطالعون بعض وكل وحده متفشله شرات الثانيه ..

خلود : أمي منك جرئ أعوذ بالله عاد ممكن تخبرنا منو عسب لا يفرح الكل يعني

فيصل يضحك : عن صدقتو بس .. ترا كل وحده فيكن أخسف عن الثانيه ما أباكن هههههه

بدور طلع لسانها هالحزه وقالت بهمس .. بس الكل سمعها : من حلاتك انت يعني ...!

فيصل علق بمكانه وبدا يضحك : ههههههه قويه أختج ميرووووه

بدور تفشلت ونزلت راسها ..

ميره : لسانها متبري منها هههههههه

معضد : ههههههه يلا عاد أنا بروح جريب اهني وبرد 

ميره : مطول ..............؟؟

معضد : لا دقايق .. فيصل بتيي ..؟؟

فيصل : لا بتم مع عيال عمي ..

معضد : انزين يلا دش داخل ..

فيصل يبتسم : ولييش أدش داخل ..

معضد : قلت بتتم مع عيال عمك هب بنات عمك ..

فيصل : لا بسولف وياهن شوي وبدخل

معضد يبتسم : يلا ماشي حرمتي اهني دش داخل

فيصل توه يرمس .. معضد قال : ميروووه جان قال شي خبريني 

ميره : انشالله ههههههه

>>>>>
أريج حطت راسها ع المخده .. <<<< والله اليوم ممل .. وقمه في الملل لا شفت البنات ولا سمعت حسهن غير انه حياتي راكده ومثل ماهي لا أحداث جديده ولا تطورات .. غير اني اشتقت لحبايب قلبي ..
ღღღ
ملاك <<<< اليوم استانست مع مايد وأمي فاطمه هم عايلتي وأهلي وكل شي بحياتي .. بس افتقدت ربيعاتي وايد .. واشتقت لهن أكثر .. اشتقت لـ راشد وصوته وكل شي .. يلا هانت مب باجي شي ويرجع .. ما أصدق ان صوت راشد سوا كل هذا فيني لو أشوفه اش بيستوي بي !! .. ما يدري انه في قلبي .. وكل هالسنين اللي كان غايب عنا وبعيد ما تغير غلاه بقلبي .. بالعكس زاد وزاااااد لدرجة الجنون ..
ღღღ
نور <<<< اشتقت للبنات اليوم كثير .. افتقدتهن .. وقاعده أفكر بملاك ومشكله أخوها .. الله يساعدهم يارب .. معقوله ..! معقوله اني بيوم من الأيام راح أكون زوجة عبدالعزيز .. معقوله ..! لا ما اصدق .. عبدالعزيز الف بنيه تتمناه .. بس استغربت من كلام خالتي اليوم .. وغير ان عبدالعزيز من بعد ما شافني طول الوقت وهو مو على بعضه متغير .. يلا الله يستر ويكتب لي اللي فيه الخير ..
ღღღ
شوق <<<< اشتقت للبنات وخبال بدوووروووه .. غريبه ما اتصلت فيني اليوم .. يلا يمكن عندها ظروف ..!! ياربي .. أحس ان بقلب عبدالعزيز في شي .. عبدالعزيز من بعد كلام أمي اليوم مو على بعضه .. أكيييد بدا يفكر بنور .. يلا انشالله تكون من نصيبه لأن ما في بنيه مثل نور .. ما أصدق لو نور بتصير مرة أخوي اش كثر بستانس لأن رفيجتي وبنت خالتي بتصير مرة أخوي .. الله يسعدها يارب .. آهـــ .. اشتقت لهل الكويت كلهم .. عيال عمي وعمامي وعماتي .. وأكثر شي نواف .. متى اييون عندنا .. لأأ ..! متى حنا نروح لهم .. من زمان عنهم والله ودي أشوفهم .. 
ღღღ
روان <<<< وأخيرا رجعت البيت .. والله مليت وأنا متقيده بالنظام والتفاهات اللي يتكلمون عنها .. اشتقت للبنات وايد .. ولمرواني أكثر .. ودي أكلمه بس هو مع ربعه ما يصير أكلمه الحين .. يلا باجر انشالله أول ما اصحى بكلمه .. وبقول له عن كل شي صار .. قهروني بعض الناس بس بعد أنا بنت صاحب عشا العمل .. هه بنته المدللـــه على قولتهم .. حليلهم ما درو اني ناقصني أشيا كثيرررره ..
ღღღ
بدور <<<< خلود قاعده تكلمني عن موقف صار لها بس أنا معاها ولكن بالي مو معاها .. بالي عند حبايب قلبي .. ما أدري شخبارهم .. أه لو درو اني ييت العين بيذبحوني ههههه لأنهم يدرون اني ما أحب ايي العين والسبب اني أنحرج بسرررررعه من الموجودين .. أكيييد بيضحكون علي وبيخلوني أحكي لهم مواقفي اللي صارت .. وفيصل هذا انسان يغث الواحد أوووف منه .. دايم يحرجني ودي أذبحه .. غير ان ميروووه بصفه ههههه .. حمداني تحفه قام يعلق ويسوي حركات يقلد عمه فيصل ..
ღღღ

الأحد 19-9-2010, 12:19 AM
ღ الحلقه الرابعه عشرღ 

لآآآ عآد مو صج ...!!!
تراكم والله تحطمون الوآحد ع الأقل شجعو شوي ... ماشاء الله مشاهدات اش كثر وردود تنعد ع الأصابع للأســـــــــف ..!! 
أتمنى أشوف ردود أكثر .. مب أمر والله مجرد طلب أعزائي ...!!

نور تهز شوق : شوق أنا عطشانه

شوق : يعني شسوي لج ..؟؟ 

نور ابتسمت : بروح بشرب مويه تعالي معي

شوق : مابي روحي بروحج 

نور : يلا شوق عشان خاطري تعالي معاي

شوق : وي نورو ترا البيت ما فيه ينانوه اش له تخافين ؟

نور : مابي يلا تعالي 

شوق تفر اللحاف من عليها بعصبيه :بس هالمره المره اليايه ان بطلتي حلجج بتاكلين كف سنع من يدي سمعتي

نور : اي سمعت بس تعالي دخيلك

شوق : يــــــــــــــــالله ..

نور تلبس شيلتها وتمشي مع شوق .. 

شوق : وبعدين انتي ليش مب حاطه يمب راسج ماي

نور تقلدها : ما جا على بالي المـــــــــــــــــــاي

شوق ابتسمت : يلا لأني يعت تصدقين

نور كشت عليها : لما قلت اني عطشانه كلتني بس لما جاعت ولا كأنو صار شي

شوق : يلا يلا نورو امشي مستويه عيوز

نور : دبـــــــــــــــه 

شوق : بعينج

نور تفتح دبة الماي .. شوق : صبي لي ماي

نور : انشالله 

شوق : سوي لي عصير .. دخيييييييييلج نونو

نور : أدري الدلع ما يجي الا للمصلحه

شوق ابتسمت : يلا يلا فديتج

نور : اكلي بسرررعه عشان نروح فوق .. مالي خلق نقعد هنا واجد

شوق : واش حقه يعني

نور : جتني النومه

شوق : اي أقول بعد ..

................. بــــــــــــــــــــــــــــــــــــــــاو .........

نور تخرعت : بسم الله الرحمن الرحيم ..
شوق وهي تاكله : ويه خرعت البنيه يالدب


ضاري يضحك : هذي الانسانه خوااافه

نور : اي انت اللي تخرعني 

ضاري يبتسم : ها رحتو البارتي

شوق : اي رحنا واستانسنا

ضاري : يلا زين كان على بالي ما بتستانسون لأن حسب علمي روحتكم غصب ههههه

شوق ابتسمت : اي والله كانت غصب عنا

نور : تعال انت من وين راجع بهالوقت ..؟؟

ضاري : كنت مع الربع

شوق تطالع الساعه : الين هالحزه ومع الربع

ضاري : اي هو اش فيها يعني ..؟؟

شوق : تدري لو أبوي درا اش بيسوي

ضاري يطالعهن بنص عين : ما بيدري اذا محد قال له

شوق ابتسمت : ويا هالراس ..!

نور : خلصيني يلا فيني نووووم

شوق : أوكي أوكي عن أغص بس يالدبه

نور : محد غيرك

ضاري يضحك : بروح بنام أحسن لي من هواشكم

شوق : اي روح الله معااااك

ضاري يغني : وبخليك أنا بهوااااااك

نور : استغفر الله استغفر الله

ضاري يبتسم : يلا تصحبون على خير أيتها البقرتان الجميلتان

شوق تعقد حياتها : انطر ان ما علمت ابوي عن جيتك متأخر

ضاري يضحك : هو أمزح يالبقره ههههههه

نور : خلاص أجل أنا بعلمه يالدب

ضاري : لا اسمحولي عاد الا تعلمون ابوي ههههه تصبحون على خير خواتي القمرات

نور : وانت من أهله

شوق : اي هذا الحجي السنع ..!
/
.
/
خلود : بدووور يا بدووور ..!

بدور : لا رد ......................

خلود : بدوووروووه وصمخ ..!

بدور استوعبت : هلأ ..

خلود تأشر لها بمعنى : وينج ..؟؟

بدور : معاج معاج

خلود : انزين أنا توني شو كنت اقول ..؟؟

بدور ابتسمت : اي كنتي تتكلمين عن رفيجتج

خلود بسخريه : لا والله

بدور ابتسمت : ههههههه

خلود : يالدبه شكلج سرحانه

بدور : لا وين سرحانه معاج كملي

خلود : كيف معاي ولا تعرفين أنا عن شو أتكلم ..

بدور ابتسمت : ههههه لا معاج خلاااص بكون معاج بس كملي ..

خلود : هههه أقول بدوورووه شكلج ديايه ..

بدور تضحك : ديايه بعينج خلودووه

خلود : اي ديايه شكله فيج رقاد اقول رقدي والصباح رباح

بدور تبتسم : زين عرفتي هههههه

خلود : تراني أقول لج ديايه ما تعترفين

بدور تبتسم : اي هين ادواااج عندي باجر الصبح

خلود : يلا تصبحين على خير

بدور : لحظه لحظه

خلود : خير تبين شي ..؟؟

بدور : أبا أشرب ماي

خلود : والله حاله البنات الحين ما تعطشين الا قبل الرقاد

بدور : ترانا نشتغل لق لق لق قبل الرقاد لازم نعطش هههههه

خلود : وانتي الصاجه هههه يلا نروح نشرب

بدور : لحظه بس ألبس شيلتي ..

خلود : وانا بعد لأنه عيال عمي اهني

بدور : والله مغثه هالأولاد 

خلود : اي والله ههههه ما عدا ..................

بدور تقاطعها : أعرف أعرف ههههه
خلود : بس صدقج مغثه ما يستحون يقطون نغزات ههههه

بدور : ليييش يعني ما سوو لهم بيت بروحهم هههه

خلود : فكه منهم صدقج ..

بدور : يلا لأني بموت عطش ..

خلود : اللي يسمع كأنج انتي اللي قاعده تتكلمين من ساعه مب أنا هههههه

بدور : هههههه اي والله

خلود : يلا بسررررعه

بدور وهي تمشي : ماي بارد أوكي

خلود : أكيييد في حد في الامارات يشرب ماي ساخن ..!

بدور : هههههه قولي في العالم

خلود : دافي أوكي .. عسب تحافظين ع الصحه

بدور : شكلج انتي اللي تدرسين تمريض مو أنا ههههه

خلود وهي تغسل الأكواب : ههههه شفتي كيف

بدور : أنا قبلج ..!

خلود : هم كوبين يالدبه

بدور : أدري بس لقافه

................ : منو الملقوفه من بنات عمي واعيه لهالحزه .............؟؟

بدور وخلود يلفون متخرعات ...!! بدور بسرررعه تنخش ورا الثلاجه

خلود : خليفه اظهر ..!!

خليفه مستغرب : جيييه منو اهنيييه

خلود : خلوف اظهر في بنيه اهني

خليفه بسخريه : أدري يعني اللي سمعته بلا عليج صوت ولد ههههه..!! منو هاي أكيييد مروه ولا وفاء ..!

خلود : خليفه هذي بدور أخت ميره

خليفه يبتسم : هيييييييه القطريه هههههه

خلود ترص على أسنانها : عنلاتك فضحتنا جدام البنيه اظهر يلا

خليفه وهو يطلع : قلت بس بنات عمي ملقوفات طلعن حتى القطريات هههههه

خلود بعد ما طلع خليفه : اطلعي بدور

بدور تيي صوب خلود : والله هو أكبر ملقوف بالدنيا 

خليفه من برع المطبخ : تراني سمعتج ..

خلود تروح صوب الباب ولا ما تشوف غير غبرته !!

خلود تضحك : ما عليج منه بعده مراهق هههههه

بدور تبتسم : شكله صج صج ملقوف

خلود : هي وااايد .. سن مراهقه تعرفين عاد

بدور : هههه الله يهديه يلا نروح نرقد 

خلود : يلا 
/
.
/
يوم السبت الضحى ..

روان تنش على صوت الموبايل وهو يرن ..!

روان بصوت كله كسل : آلــــو .......

مروان يبتسم : للحين الحلوه راقده ..؟؟

روان : اي أمس رجعت متأخر ونمت متأخر 

مروان : آها .. يلا عاد بودرج كملي رقادج

روان : لالا خلاااص طار النوم

مروان : خربتج رقادج ..؟؟

روان تبتسم : لا بالعكس والله اليوم أحلى يوم لأني أصبحت على صوتك ههههه

مروان : لا لا ما نقدر عاد .. شكله الرقاد طار الحين ههههه

روان : اي خلاااص

مروان : شو كان عشاء العمل ..؟؟

روان : زفت مـــره

مروان : وليييش ..؟؟

روان : كلهم رسميين وفي بعضهم مغرورين 

مروان : هذا عالم التجاره في المتواضع وفي المغرور

روان تبتسم : وأبوي المغرور ههههه

مروان : عيب رواني

روان : آسفه .. 

مروان : لا عادي

روان : ما خبرتني اش صار بطلعتك انت والشباب ..؟

مروان : روووعه الصراحه واستانسنا الحمدلله

روان : الحمدلله

مروان : البحر حلو

روان : اي عشاء العمل كان بالبوم هذا مدري شسمه ..!

مروان يضحك : انتي حتى اسامي الأشياء ما تعرفينها محد يصدق انج روان الـ ................

روان : اي والله لأني ما أهتم بالرسميات وايد وبعدين اهيه مو شي أساسي بحياتي

مروان يبتسم : عفيه عليج يالشاطره ههههه

روان : ياليتني طلعت معاكم أمس

مروان تظاهر بالعصبيه : شووووو ............؟؟

روان : أنا اش قلت ...؟؟

مروان : عيدي عيدي

روان : لا خلاااص انسى

مروان يضحك : اونج بتظهرين ويانا

روان ابتسمت : اي خلك جذي .. خرعتني

مروان يضحك : تحلمين انج تتطلعين ويانا

روان بزعل : وليييش يعني ..؟؟

مروان : هبله انتي تبين تطلعين مع ربعي

روان : اي .. ولييش تراك انت معاهم 

مروان : ماشي أغاااار 

روان : اي عـــاد قـــــــــول جذي .. فهمني وأنا من ساعه ولا فاهمه ههههههه

مروان : يالدبه وبعدين كيف بنيه تطلع مع شباب

روان : اي أدري ما يستوي ههههه بس أمزح

مروان : امزحي على قدج يالدبه

روان : مرواني تراني بزعل

مروان : ما ترومين .. بعد ثواني بتصالحيني

روان : يعرف نقطة ضعفي ويغثني الدب ..

مروان : حبيبتي وعلى كيفي ..

روان : ههههه .. اقول مرواني بصكر الحين بروح بتسبح وبنزل لأن ابوي بيسافر اليوم

مروان : أوكي ..

روان : يلا مع السلامه

مروان : مع السلامه .. سلمي ع أبوج

روان تضحك : اي تبيه يذبحني ..؟؟

مروان يضحك : يلا يالدبه روحي تسبحي وتريقي ..

روان : انشالله .. يلا باي ..
/
.
/
خالو أمينه : يما أريج

أريج : لا رد ..

خالو أمينه : يما أروج قومي .. بيأذن الظهر وانتي بعدج

أريج تتحرك ع السرير : انشالله انشالله امي 

خالو أمينه : يلا يما قومي بسج نوم مو زين هالكثر تنامين

أريج : أوكي ماما ثواني

خالو أمينه : أنا رايحه اشوف من يتصل وبجي لج يلا بسرررعه قومي
أريج : أوكي ...

.... بعد ثواني .. خالو أمينه من الصاله : أريج يا أريـــــج ..!

أريج : نعم أمي ..؟؟

خالو أمينه : تعالي يما تلفون

أريج : مـــن ..؟؟

خالو أمينه : مــــلاك

أريج : طيب طيب جايه الحين

تتجدم اريج عن التلفون .. وترفع السماعه : السلام عليكم

ملاك : وعليكم السلام 

اريج : هلا ملوكه

ملاك : اهلين .. اش حالج ..؟؟

أريج : بخير الحمدلله .. انتي شخبارج ..؟؟

ملاك : تمام .. شو الاجازه ..؟؟

اريج : تلوع الكبد

ملاك تضحك : اي والله تلوع الجبد 

اريج : يلا هانت اليوم أخر يوم ..

ملاك : اي والله متى ايي باجر ونفتك

اريج تبتسم : توني قمت من النوم

ملاك : هههههه وأنا بعد بس تريقت وخلصت

أريج : وه شهتيني

ملاك : ههههه صح ما تعرفين شي عن بدور ..؟ 

أريج : لاأ 

ملاك : آها ..!

اريج : ليييش ..؟؟

ملاك : اتصلت بها أمسات بس ما ترد علي

أريج : تشوفينها مشغوله

ملاك : بس قالت ما بتطلع ..!

اريج : ما أعرف بتصل فيها وبرد لج خبر

ملاك : أوكي أترياااج

أريج : ثواني بس

ملاك : لا لا أنا بصكر عاد وانتي تسبحي وتريقي وعقب اتصلي بها ..

أريج : أوكي عاد بصكر بس بتصل فيها الحين ما اقدر أصبر

ملاك : أوكي يالدبه .. يلا مع السلامه

أريج : مع السلامه ..

خالو أمينه : خير يما ..؟؟

اريج : ماشي أمي بس ملاك تسأل عن بدور

خالو أمينه : اش فيها بدور ..؟؟

اريج : ما فيها بس ترد بتصل فيها وبشوف ..

خالو أمينه : انزين .. يلا عشان تتريقين ..

أريج راحت صوب الحجره .. وشالت الموبايل .. واتصلت ببدور ..

ما ردت في البدايه بدور .. بس أخر شي ردت ..

بدور : السلام عليكم

أريج : وعليكم السلام 

بدور : هلا أريج

أريج : اهلين .. شخبارج ..؟

بدور : بخير انتي شخبارج ..؟؟

اريج : وينج ما تردين على تلفوناتنا ..؟؟

بدور : ماشي بعدين برمسج 

اريج : خير صاير شي ..!

بدور : لا مب صاير شي .. بس أنا كنت في العين

اريج ودها تموت ضحك : يعني سحبوج معاهم هالمره

بدور : اي وانتي الصاجه هههه

اريج : وأنا أقول اش فيها بدوووروووه ما ترد

بدور : بس أوصل بتصل فيكم

اريج : لييش انتي وين ..؟؟

بدور : نحن في الخط .. رادين دبي

اريج : اها يعني في السياره .. يلا عاد بس توصلين اتصلي 

بدور : أوكي .. يلا مع السلامه

اريج : مع السلامه ..

.. ردت أريج اتصلت بملاك ..

ملاك : السلام عليكم

اريج : وعليكم السلام

ملاك : ها طمنيني ..؟؟

اريج : كانت في العين ..؟؟

ملاك تضحك : هههههه ما أصدق

اريج : هههه اي والحين راجعين في الدرب

ملاك تضحك : غصبوها ..!

اريج : اكيييد

ملاك : يلا عاد انتي سيري تريقي وأنا برمسها عقب

اريج : أوكي يلا باي ..

ملاك : باي ..
/
.
/
ميره : منو متصل ..؟؟

بدور : هذي اريج 

ميره تبتسم : أكيد تحاتيج ..!

بدور : اي ههههه مستغربه كيف ييت العين 

ميره تبتسم : ما تنلام والله

معضد : استانستي بدور ..؟؟

بدور : اي وايد

معضد : خلاص المره اليايه بنييبج معانا مره ثانيه

بدور : لا لا دخيلك

معضد يبتسم : ودي أعرف لييش تكرهين العين

بدور : مزاج هههههه

حمدان : باباتي اشتر لي نفس موبايل عمي فيصل

معضد مستغرب : لييش ..؟؟

حمدان : راواني فيه صور سيارات

بدور تضحك : اي حتى تلفوني يدخل فيه صور سيارات

حمدان : لا لأاااا انتي مالج مو حلو

معضد يضحك : حمدااانوه يالدب

ميره : خلاااص يما بشتري لك

حمدان يبتسم : هي هي

معضد : ويا ضروسك يالفار

ميره : معضـــــــــــــــــــد

معضد يبتسم : عيونه

ميره : ترا بدور موجوده

معضد يبتسم : هلأ

ميره : لا تتكلم عن ولدي

معضد : تراه ولدي بعد وبعدين أدلعه

ميره : الحين يوم تشبهه بالفار يعني تدلعه

معضد : هي هههههههه

ميره : زعلانه

معضد : ميرووووه بلاج

ميره تبتسم : لا ترمس ع ولدي

معضد : هههههه يلا قربنا نوصل المحطه .. تجهزو عسب ننزل نصلي

ميره : أوكي ..
/
.
/
وقت الغدا ..

أم عبدالعزيز : شوق يما صبي لي ماي

شوق : انشالله يما

نور : شوق وأنا كمان ..

ضاري : يقولون وأنا بعد

نور تقلده : وأنا بعد

بو عبدالعزيز يضحك : خلو البنيه بحالها

الهنوف : شوق عندي امتحان رياضيات باجر

شوق : والمطلوب ..؟

الهنوف : تشرحين لي ..

شوق : يما ترا أنا كلش مو شاطره بالرياضيات خلي نور تشرح لج

الهنوف : لا شكرا مابي

شوق : بكيفج انيت الخسرانه 

عبدالله : نور شرحي لي أنا

نور تبتسم : انشالله

أم عبدالعزيز : وينهم ضاري وعبدالعزيز

شوق : نازلين يما

عبدالعزيز ييلس ويقول : السلام عليكم

الكل : وعليكم السلام

أم عبدالعزيز : وينه أخوك ضاري ..؟؟

عبدالعزيز : ياي يما

ضاري يوصل تحت .. ويقول : صباح الخير 

شوق تضحك : اي صباحه ونحن الظهر

ضاري يبتسم : وأنا اش دراني هههههه

بو عبدالعزيز : لييش الساعه كم نمت ..؟

ضاري : اثنعش يبا

بو عبدالعزيز : اي تراني مابي سهر .. وانت أخر سنه وتتخرج انشالله

ضاري : انشالله يبا

نور تطالع شوق ويبتسمون لبعض .. ضاري يعض شفاته بمعنى لو بطلتو حلجكم بكلمه يا ويلكم ..

أم عبدالعزيز : وانتو بنات الساعه كم نمتو ..؟؟
عبدالله : تحقيق اليوم ههههه

شوق : الساعه ثلاث الفير

عبدالعزيز : الهنوف صبي لي ماي

الهنوف : انشالله

عبدالعزيز : شوق جهزي أوراقج وأوراق نور

شوق ونور مستغربين ..!

شوق : لييش ..؟؟

عبدالعزيز يطالع أمه وابوه ويقول : ما كلمتوهم ..؟؟

بو عبدالعزيز : لا بعدني يبا ..

أم عبدالعزيز : خلاص دامك فتحت السالفه قول لهم

عبدالعزيز : الصيف بعد ما تخلصون دراسه بيرسلني أبوي المانيا لشغل .. قلت منها اخلص شغل وأخذ دورة هناك .. وباخذكم معاي لأن الأهل بيروحون الكويت 

نور منصدمه : بس أنا خلاص مابي البعثه ..!

عبدالعزيز : اي مو بعثه .. بس هذيل الشهرين نروح نستفيد ونرجع وبس

نور : أوكي دام انه مو للأبد موافقه .. بس مدري شتقول خالتي

عبدالعزيز : اي هذي فكرة الوالده وهي موافقه

أم عبدالعزيز : اي يما أنا موافقه روحو استفيدو ..

عبدالعزيز : وانتي شوق ..؟؟ 

شوق مستغربه : أنا شنو ..؟؟

عبدالعزيز : اش فيج ساكته ..؟؟

شوق : ماكو بس بعدني مو مستوعبه الفكره

عبدالعزيز : يعني بتروحين معانا ..؟؟

شوق : بس أنا ابي اروح الكويت 

عبدالعزيز : ما يصير

شوق : اي ابي اروح الكويت اشوف عيال عمنا صار لنا سنتين مو شايفينهم

عبدالعزيز : ما يصير نور تروح بروحها معاي

شوق : نور تييي معاي

عبدالعزيز : والله مدري الوالد شو يقول

بو عبدالعزيز : شوق بتروحين معاهم ما يصير هالسنه تيين الكويت بس ترجعون انشالله روحي لهم

عبدالعزيز : خلاص بنروح انشالله

شوق : بس أنا مابي

أم عبدالعزيز : يمكن ما تروحين يما لا تسبقين الأحداث .. وبعدين وقتها يحلها ربج انشالله

... نور طالعت خالتها مستغربه .. شو تقصد بيحلها ربج وقتها ...! معقوله تقصد شي .. لا لا مستحيل يمكن خالتي قصدها ع السفره .. الله يستر بس كان مو شي كايد ..
/
.
/
روان : الله يسلمك يبا

بو روان : تبين شي ..؟؟

روان : لا يبا سلامتك

بو روان : الله يسلمج

روان : يبا وينها أمي ..؟؟

بو روان : طلعت من ساعه

روان : آها

بو روان : استانستي أمس ..؟؟

روان : اي يبا

بو روان : يلا انشالله بس أفضا بسوي عشا ثاني وبوديج معاي

روان ابتسمت من دون خاطر : انشالله

بو روان : يلا عاد مع السلامه

روان : مع السلامه يبا

.. روان تمت تطالع ابوها وهو طالع .. ابتسمت وبعد ما طلع .. نزلت دمعه حاره على خذها .. الله يهديك يايبا الله يهديك ..

رن تلفونها .. شافت الرقم مسحت دموعها وردت .. : هلا والله

مروان : اهلين وسهلين

روان : دوم تتصل بالوقت اللي أحتاج لك فيه

مروان ابتسم : زين طلعت أعرف لج

روان ابتسمت : اي والله أكثر واحد يعرف لي

مروان : ها ابوج ظهر ..؟

روان : اي توه طلع 

مروان : يروح ويرد بالسلامه

روان ابتسمت : آمييين ويهديه

مروان : آمين

روان : شكله بيطول بالسفره هالمره

مروان مستغرب : كيف عرفتي ؟؟

روان : مدري بس كلمني وايد قبل لا يطلع

مروان : آها عسب جذي يعني ..!

روان : اي عشان جذي

مروان : يلا يرجع بالسلامه يارب

روان : أمييين .. صحيح اش صار ع السفره

مروان : والله ماشي بس تدرين الفتره الأخيره خذيت اجازه .. تعبت وأنا أكرف 

روان : هههههههه

مروان : خلاااص ما بسافر هالفتره

روان ابتسمت : اي أحسن خلك معايه

مروان : من عيوني والله

روان تبسم : تسلم لي عيونك والله ههههههه

مروان : متى تخلصون دراسه

روان : وليييش انشالله ..؟؟

مروان : عشان يتحقق اللي ببالي 

روان استحت : ويا راسك .. تراك تحرجني جذي

مروان يضحك : ما قلت شي غلط تراني .. بخطبج هههههه

روان : وقتها يصير خير

مروان : ماشي تشتغلين ترا

روان : كلي تحت أمرك والله .. تبيني اشتغل خدامه بعد عشان عيونك بشتغل

مروان : حاشاااج ههههه

روان ابتسمت : هذا يعني عشان تعرف غلاتك

مروان : غاليه بدون ما تتغلين

روان : تخربني جذي

مروان يضحك : عاد بسكت خلاااص ..

روان : ههههه اقول مروان حبيبي ياييني خط ثاني

مروان : يلا عاد أنا بصكر لأني بروح برقد

روان : نوم العوافي

مروان : الله يعافيج

روان : مع السلامه

مروان : مع السلامه حبيبتي

روان بعد ما صكرت .. ردت على أريج ..

روان : السلام عليكم

أريج : وعليكم السلام

روان : اش لونج يالدبه ..؟؟

اريج : تمام انتي شخبارج ..؟؟

روان : تمام

اريج : يوم أمس .............؟؟

روان : مو حلو

اريج : أدري

روان : لييش تسألين عاد ..؟؟ ههههه

اريج : أتأكد بس من نسبة ذكائي

روان : هههههه وانتي ..؟؟

اريج : ملل في ملل


روان : الله يعينج بس أهون من المكان اللي كنت فيه

اريج تضحك : هههه بالعكس شفتي ناس

روان : بس كلش مو برستيج ..!

اريج : تجار ومو برستيج ..؟؟

روان : اي تراني آنا اللي مو برستيج ههههههه

اريج : دبه .. انزين تدرين بدور راحت العين

روان بطلت عيونها مو مصدقه : له له له .. راحت العين ..؟؟

اريج : هههههه اي توني كلمتها وراجعين دبي

روان : ههههه ياحظها والله

اريج : شو ياحظها .. غصبوها هههه

روان : بس بعد شافت أحباب قلبها

اريج : اي هههههه

روان : يلا عاد اروج بصكر بروح بتغدى

اريج : بالعافيه

روان : الله يعافيج غلاي

اريج : يلا مع السلامه

روان : مع السلامه حبيبتي ..
/
.
/
بليل ......

ملاك فيها رقاد : منــــــــــــــــــو ...؟؟

مايد ع الباب : أنا مايد ملاك

ملاك : شو تبا ..؟؟

مايد : فتحي شوي ملاك

ملاك : أنا راقده مايد جان تبا شي باجر الصبح

مايد : افتحي ملاك بسرررعه

ملاك تخرعت وفتحت الباب بسرررعه : خيـــر اش صاااااااير ..؟؟

مايد : ماشي .. عندج بنادول ..؟؟

ملاك مستغربه : اش حقه ..؟؟

مايد : راسي يعورني اشوي .. عندج ولا ..؟؟

ملاك : في فـ المطبخ 

مايد : دورت وما حصلت ..!

ملاك : اي تعال بعطيك

مايد مشى مع ملاك .. وملاك طلعت من السده البنادول وصبت له ماي .. عطته حبة البندول .. بس لما احتكت يد ملاك بيد مايد .. حست برجفه ..

ملاك : ميـــــود ...!

مايد وهو تعبان : هلأ

ملاك : انت مسخن وايد 

مايد : لا بس راسي يعورني

ملاك تلمس جبهته : امبلا حراراتك مرتفعه وايد

مايد : عادي بتنزل الحين

ملاك : ميود مب زين .. ارقد بييب لك كمادات

مايد : ملاك بروح برقد وبتنزل الحراره ..

ملاك : مايد شوف عيونك كيف ..

مايد حس بدوخه ويلس ع السرير وما رد عليها .. ملاك حطت راسه ع المخده وقالت .. : ميود خلك اهني الحين بيي

مايد : ملاك ييبي لي لحافين .. وخفي ع التكييف
/
.
/
شوق تطالع نور وتقول : والله روحي ما فهمت عليهم

نور : غريبه كيف اتخذو القرار فجأه

شوق : اي والله غريبه .. جذي بيوم واحد خططو وسوو كل شي

نور : يمكن اليوم الصبح لما حنا نايمين ..

شوق : اي يمكن كل شي جايز ..

نور : بس روحة المانيا مو داشه مزاجي

شوق : ولا أنا 

نور : يلا انشالله خير

شوق : انشالله

نور : تدرين السالفه الا فيها انه

شوق : اي أنا بعد اقول جذي

نور : بنعرف أكيييد الخبر اليوم بفلوس وببكره ببلاش

شوق تضحك : نواري مستويه مصريه هههههه

نور تضحك : أخوك هذا أثر على عقلي مع خشته

شوق : اي اش فيها خشته مافي أحلى من أخوي بالكون

نور : روحي اغسلي وجهك انتي مع أخوك

شوق تضحك : والله انج دبه .. يلا نامي بسنا سهر

نور : اي والله عيوني وجعتني من السهر

شوق : هههههه أكيد

نور : تدرين فاجئني أخوك بالقرار هذا

شوق : اي وأنا بعد .. بس تدرين منها بنروح سياحه

نور : اي فكره ههههههه

شوق تبتسم : تدرين .......................

نور تقاطعها : اقول نامي بكره ورانا كليه .. وأعرفك ما تقومين بدري

شوق تضحك : يلا هههههه 

نور : تصبحين على خير

شوق : وانتي من أهله ..
/
.
/
بدور : يلا ميره حراااام

ميره : مافي

معضد يطلع من الحجره ويقول : شو سالفتكم ..؟؟

بدور : هذي ميروه ما تبي اتيي قطر بشهر سته معانا

معضد : كيف ما بتيين ..؟؟

ميره : أخاف اربي في الطريج

معضد : ههههههه ضحكتيني

ميره : اي والله ما أمزح

معضد : يمكن تربين قبل

ميره : اي لو جذي زين

بدور : خلاص بدعي كل يوم تربين بشهر خمسه

ميره : أمين عشان افتك بسرررعه

معضد : يلا عاد بنفر هالياهل ع بدور تخيل عليه

بدور : لا والله !!

معضد : هي صدق

بدور : اصلا أنا بكون في قطر ههههه

حمدان : وديني وياج

بدور تبتسم : انشالله هههههه

معضد : ميره متى أخر مره كلمتي الوالد والوالده ..؟؟

ميره : من يومين تقريبا

معضد : هي صح لأنه عمي طلب عني أكلم ابوج عن شغله ..

بدور طاح قلبها في بطنها .... وطالعت ميره ... 

ميره : خير ...؟؟

معضد : ماشي بس شغله جذي

ميره : أوكي خلاص بس اليوم اللي بتصل فيهم بخبرك

معضد : أوكي لا تنسين ضروري

بدور ما رامت تتريا وقالت : خير اش صاير ..؟

معضد : عمي يبي يسأله عن السوق هناك وتعرفين عاد 

بدور ارتاحت وقالت : آها .. ابوي اش دراه اسأل أخوي أحسن

معضد : هي صدقج روحه الوالد شيبه

بدور : اتصل بـ عبدالرحمن

معضد : يصير خير ..

بدور : يلا عاد أنا بروح برقد

ميره : ونحن بعد ..

بدور : تصبحون على خير

الكل : وانتي من أهله ..

بدور : حمودي تجهز باجر الصبح بنروح قطر عن يدي ويدوووه أوكي قلبي ..

حمدان : أوكي بقوم الصبح .. ماما جهزي شنطتي ..

ميره : اي انتي صيحي الولد كل يوم 

بدور تضحك : ههههه أحب أطفر هالانسان

ميره : يلا روحي نامي عن تتأخرين باجر

بدور : هههههه انشالله


الأربعاء 22-09-2010, 02:20 pm 

ღ الحلقه الخامسه عشرღ 

ملاك وهي تغير الكماده .. بدت تقرا على مايد ..

ملاك : مايد .. مــــايد

مايد : لا رد ...............

ملاك : ميود رد علي دخيلك

مايد بدا يون وبس .. ومن كثر ما الحراره مرتفعه ما تكلم رد غمض عيونه ..

ملاك ردت غيرت الكماده .. الين حست ان الحراره بدت تنزل وترجع طبيعيه ..

تجدمت ملاك عن الكبت وطلعت لها فراش .. وفرشته ع الأرض ورقدت عشان لو حرارة مايد ترتفع ترد تغير له الكماده ..
,
,
الساعه عشره الصبح .. مايد فتح عيونه على ضوء الشمس وشاف روحه بحجره ملاك .. بدا يتسوعب اش صار بليل .. مسك راسه حس راسه يعوره .. رجع حط راسه ع المخده وغمض عينه ..

رد فتح عيونه وهو يسمع صوت موبايل يرن بالحجره .. يلس .. شاف ملاك راقده ع الأرض ..
قام من ع السرير .. روح صوب ملاك ..

مايد : ملاك .. ملاك

ملاك : لا رد

مايد : ملاك قومي

ملاك لفت ويهها الجهه الثانيه

مايد : ملاكك تراج تأخرتي ع الكليه

ملاك : ما بروح

مايد : انزين نشي ارقدي فوق انا قمت

ملاك : مابا خل يغيرون الفراش مافيني أمرض

مايد مشى وقال : برايج ..

شكلها المكسينه كانت سهرانه طول الليل .. الله يهديها جان توعيني واروح المستشفى أحسن لي .. بس صدقها وين كان فيني حيل .. أنا روحي ما اتذكر شو صار لي ..! 

................ : مــــايد

مايد لف شاف أمي فاطمه : صباح الخير أمي

أمي فاطمه : صباح النور

مايد : هلا أمي اش فيج متروعه

أمي فاطمه : وانا يايه اوعيك الصبح ما شفتك في حجرتك .. رحت حجرة ملاك شفت الماي والكلينكس .. تروعت قلت ليكون مستوي بك شي

مايد ابتسم : لا أمي ما فيني الا كل خير

أمي فاطمه ابتسمت : أكيد ياامي

مايد : هي أمي خلاص صرت أحسن .. بس ملاك حليلها تعنت معاي بليل

أمي فاطمه : جان توعيني

مايد : وانا اش دراني عنها .. ما كنت أعرف عن روحي

أم فاطمه : عيل ملاك شكلها ما بتداوم اليوم

مايد : وين فيها شده

أمي فاطمه : يلا عيل روح تسبح بماي بارد عسب الحراره تطلع من جسمك .. وتعال تريق معاي

مايد : انشالله أمي

أمي فاطمه : يلا أترياك 
/
.
/
بدور : وينها ملاك ..؟

أريج : ما أدري ما ترد عليه

روان : ولا علي ..!

شوق : غريبه اش فيها عاد

نور : والله ما أدري ما كلمتها بعدني

روان : ليكون صاير ببيتهم شي

نور : لالا مستحيل تشوفون عندها ظروف من كذا ما جت

اريج : يلا انشالله تكون بخير .. وتتصل عقب شوي نتطمن عليها

نور : انشالله

شوق : والله الكليه ما تسوى بدونها شي

اريج : اي والله

بدور : يلا انشالله ما فيها الا كل خير

شوق : انشالله

نور : طيب اتصلو على تلفون البيت

اريج : اي أنا أعرف رقم بيتهم

نور : اجل اتصلي

اريج : أوكي ..

البنات تيمعو حوالين اريج .. واريج اتصلت على بيت ملاك ..

مايد رد عليها : السلام عليكم ..

اريج : وعليكم السلام

مايد : هلا أختي .. بغيتي شي ...؟؟

اريج : ملاك موجوده

مايد : راقده ..

اريج : خير فيها شي مب مداومه

مايد : لا ما فيها شي .. اتصلي بها عقب

اريج : اوكي شكرا ..

مايد : العفو ..

بعد ما صكرت التلفون .. 

نور : طمنينا ..؟؟

اريج : الظاهر اخوها اللي رد ويقول انها نايمه

شوق : خير ..؟؟

اريج : يقول ما فيها شي

نور : يلا الحمدلله

بدور : بعدني مب متطمنه 

اريج : بتتصل بروحها لما تقوم

نور : الله يستر ...
/
.
/
يوم الاثنين الصبح ..

البنات ملتمين حوالين ملاك ..

دخلت بدور .. وقالت : يا مرحبــــــــــــــــا يا مرحبا

ملاك ابتسمت : هلا بدور

بدور : اسفرت وانورت واستهلت وأمطرت

ملاك تضحك : غبت يوم وجذي ههههههه

شوق : اي والله لو أكثر جان صدق تجننا

ملاك تبتسم : زين زين عرفت بغلاتي عندكم ..

نور : فديتك انتي غاليه من غير ما تتغلين هههههه

ملاك : فديتكم أنا

اريج : طمنينا على مايد

ملاك : اشوفج مهتمه فيه هههه

اريج : يالدبه يلا قولي شخباره

ملاك : تمام بس البارحه بليل كان مسخن وايد

نور : عنده أخته ممرضه ههههه

ملاك : اي ههههههه

بدور : يلا زين عرف قدرج

ملاك : ههههه اي عرف قدري بس هاليوم رقدت ع الأرض .. ظهري تكسر 

روان : يالمسكيييييييييييينه هههههه

ملاك : تريي بييلج يوم

شوق : اي صح نسيت أخبركم ..

البنات : خير

شوق : تخيلو من بيزورنا ع الخميس

نور : أدري ههههه

شوق : ادري انج تتدرين بس الباجي ههههه

روان : منو ..؟؟

شوق : عيال عمي سعود من الكويت

بدور : احلفي بس

شوق : والله

بدور : ياحظكم

شوق تبتسم : لأنهم باجازه نص السنه ..

اريج : اهني المدارس بعدهم أمس بدو امتحانات نص السنه وع الأسبوع الياي بيخلصون

شوق : المهم انهم اييون ههههه

نور : الله يعيني

ملاك : اي انتي جذي محبوسه عاد الله يستر جان يو عيال عمهم نور ما بتظهر من الحجره هههههه

نور تضحك : اي والله ههههههه

ملاك : وأنا بعد عندي خبر حلو ..!!

البنات : خير ...؟؟

ملاك : تخيلو شو ..؟؟

نور : ليكون انتي الثانيه عيال عمك بيجون ..؟؟

ملاك تضحك : نحن وين وعيال عمي وين الله يخليج .. ههههه

روان : عآد ..!

ملاك : راشد ولد أمي فاطمه بيي يوم الأربعا بليل

بدور : له له

ملاك : اي والله

اريج : خلص دراسه ..؟؟

ملاك : هي ومعاه الشهاده

بدور : خلاص يفتح مستشفى ونشتغل عنده ممرضات ههههه

ملاك : يبيله تصدقين هههههه

نور : أكيد أمه فرحانه

ملاك : فوق ما تتصورين وبعدين متغرب كل هالسنين لازم تفرح أمه بشوفته

بدور : ع قولتهم قرت عينها بشوفته

شوق : فديت الصواريخ اللي تطلقها بدور ههههههه

اريج : ونحن عمي بيي بس يقعد يوم 

نور : ماشالله تطورات اليوم وأخبار جديده
,,,
مرت الأيام .. الين يا يوم الأربعاء .. يوم وصول راشد للبلاد .. تغرب كل هالسنين في الخارج بس رجع وهو رافع راية بلاده وطبيب .. أمه أكثر وحده بتفرح بوصوله .. ولدها الوحيد 

مايد شاف راشد في المطار وأشر له .. 
راشد ابتسم لـ مايد وتقدم عنه وتخاشمو .. وحضن راشد صديق الطفوله ..

مايد : نورت البلاد

راشد : منوره بأهلها 

مايد : اش حالك ..؟؟ طمني عنك انشالله كنت مرتاح

راشد يبتسم : أنا بخير .. بس خلاص من اليوم بكون مرتاح انشالله دامني رجعت للدار

مايد ابتسم : دوم يارب ..

راشد : انت اش حالك ..؟؟ واش حالك الوالده وملاك وموزه ..؟؟؟

مايد : بخير كلنا بخير ياخوي

راشد : البلاد تغيرت وايد

مايد : عشر سنين ياخوي مو شويه

راشد ابتسم : هي والله مب شويه ..

مايد : يلا نروح نخلص اجراءات ونرد البيت عسب تشوف الأهل وتريح

راشد : هي لأني من أسبوع مب راقد عدل 

مايد : الله يعينك ياريال ..
/
.
/
شوق : نواري أمانه قولي هذا حلو ولا هذا ..؟؟

نور : ولا واحد

شوق : يلا قولي ...؟؟

نور : قلت لك ولا واحد والله

شوق تبتسم : انزين شو البس ..؟؟

نور : التنوره البنيه مع القميص البرتقالي

شوق : حلو ..؟؟

نور : اي والله أحلى من هذيل

شوق : بشوفه عاد

نور : لييييه هم متى بيجون ..؟؟

شوق : باجر الساعه اثنعش الظهر بيوصلون مطار دبي

نور : بيجون بدري 

شوق : اي ما بييون بليل

نور : بنكون في الكليه 

شوق : لا باجر محد مداوم

نور : لييييه من قال ..؟؟

شوق : يالذكيه ناسيه ان باجر ماكو جدول ولاشي 

نور : اي زين ذكرتيني

شوق : تهقين راشد وصل ..؟؟

نور : أكيييد صارت الساعه تسعه بليل

شوق : ملاكوه اش بتسوي ..؟؟؟

نور : ولاشي .. هم مثل الأخوان ربو مع بعض

شوق : هبله وطول عمرج بتظلين هبله

نور : وليييه يعني ..؟؟

شوق : مو كل اللي ربو مع بعض تفكيرهم جذي .. فكري شوي نواري فكري .. وافهمي قصدي

نور : يقولون اللبيب بالاشارة يفهم .. بس أنا شكلي فهمتها

شوق : أشك الصراحه هههههه

نور : اخلصي يلا اختاري لك لبس حلو

شوق : خلاص التنوره الجنز والقميص التركواز مع الككاوي

نور : حلو .. بس البسي شيلة سوده

شوق : أوكي .. اصلا ما عندي شيلة تركواز مع ككاوي

نور : طيب مو لازم تخلطين يالهبله ترا لون واحد عادي مو لازم الوان الدنيا بالشيله

شوق تبتسم : أوكي أوكي خلاااص أكلتيني ..
/
.
/
مايد يبتسم : روووح ريح شوي بو سنيده

راشد يبتسم له ويقول : بقعد مع الوالده شوي

أمي فاطمه تشوفه وتقول : فديتك ولدي .. الله يحفظك

مايد يبتسم : تراني أغااار

راشد : ياريال اسكت لاذبحك انا صار لي سنين محد يدلعني خلني اليوم اتدلع ع كيفي

مايد : ههههه اليوم وبس

راشد يبتسم : أمي صح موزي متى بتيي ..؟؟

أمي فاطمه : اليمعه انشالله

راشد : انشالله

أمي فاطمه : عاد عيالها كبرو 

راشد يبتسم : بنشوفهم انشالله

مايد : يشبهونك ههههه

راشد : أكيييد حلوين .. صح ملاك وينها ..؟؟

أمي فاطمه : ملاك صارت حرمه خلااااص

راشد يبتسم : كبرت ههههههه

مايد : هي هي خلاااص الحين ماشي توديها الدكان وياك ههههه هذاك أول

راشد : عادي بنوديها الجمعيه هههه

مايد : عسب أدفنك جدام البيت ههههه

أمي فاطمه : بلاكم يا عيال

راشد : استحملي امي صار عندج ولدين لازم يتفاتنون أربع وعشرين ساعه

مايد : ههههه دافعي عني أمي أوكي

أمي فاطمه : الله يهديكم بس 

راشد : يلا عاد أنا بروح بريح شوي

مايد : نوم العوافي

راشد : الله يعافيك

أمي فاطمه : راواك حجرتك مايد

راشد يبتسم : أمي ترا نحن ربينا في هالبيت وين بننساه ههههه

مايد : روح ارقد يلا بسولف مع أمي شوي

راشد : تصبحون على خير

مايد وأمي فاطمه : وانت من أهله ..
/
.
/
.
/
مر يوم الخميس بسرعه ... الكل يتريا يوم الجمعه يوم اليمعه .. اللي أهله بيزورونه واللي ناطر ناس ما شافهم مده .. واللي واللي واللي .. وكلن له حكايه .. وبحر من المفاجئات تنتظره ..
/
.
/
.
/
يوم الجمعه الساعه عشره الصبح ..

أم عبدالعزيز : شوق .. يمـــا شوق

شوق يايه ركض من المطبخ : هلا يما 

أم عبدالعزيز : اش صار ع الأكل ..؟؟

شوق : العيش بروحج سويه بس السوالف الثانيه أنا ونور قاعدين نسويها

أم عبدالعزيز : انزين انتي روحي ساعدي نور وبييكم بعد شوي

شوق : انزين يما

نور وهي تقطع السلطه : خير اش تبي خالتي ..؟

شوق : ماكو بس تسأل عن الأكل

نور : شوق تعالي ساعديني شوي

شوق : يما منج .. الحين مو انتي اللي قايله ما أحب أحد يساعدني

نور : اي بالدراسه مو بالمطبخ

شوق : كله واحد

نور : لأ مو واحد

شوق تبتسم : لا واحد يلا روحي مناك

نور تضحك : يالعياره تتحججين

شوق : اي اتحجج ههههه

نور : الله يراويج هههههه

شوق تطلع لسانها : اقول انجبي وكملي شغلج

الهنوف تدخل المطبخ .. شوق : الهنوف وين أمي ..؟

الهنوف : وأنا اش دراني روحي شوفيها بروحج

شوق : أعوذ بالله بس سألنا

الهنوف تروح تشرب ماي : وجاوبتج

شوق تطالع نور وتأشر لها بمعنى مينونه .. نور تبتسم لها وتقول اسكتي ..

أم عبدالعزيز تدخل المطبخ : ها اش سويتو بنات ..؟؟

شوق تبتسم : الله يابج

أم عبدالعزيز : خير ..؟

شوق : الحين ارش عليه الكزبره ولا ..؟

أم عبدالعزيز : لا لا انطري قبل لا نقدمه أحسن عشان شكله يطلع مرتب

شوق : أوكي

أم عبدالعزيز : وانتي نور ..؟؟

نور : خالتو بعدني ع السلطه

أم عبدالعزيز : ويه ع ايامنا نحن كنا نخلص الطباخ بهالمده

نور تضحك : ترا ايامكم ما كان فيه سلطه

أم عبدالعزيز تضحك : مو لهالدرجه عاد ههههههه

شوق : بسكم حجي يلا خلصو عشان نلحق على صلاة الظهر

أم عبدالعزيز : شوق اتركي اللي بيدج وروحي قومي ضاري خل يتسبح عشان يروح المسيد

شوق : مابي .. الهنوف روحي قوميه

الهنوف : مابي أنا بروح داري .. امتحانات نص العام بدت

شوق : أوف .. تسمعينها كأنها دافوره وهناك طل أعوذ بالله

أم عبدالعزيز : بلا حجي زايد يلا روحي قومي أخوج خل يروح المسيد

شوق : انشالله ماميتو تامرين أمر انتآآآآي

أم عبدالعزيز : يقطع بليسج يلا روحي بسررررعه هههههه

شوق تمشي .. وتروح حجرة ضاري عسب توعيه من الرقاد .. الين وصلت فوق .. أول ما وصلت طالعت حجره عبدالعزيز ابتسمت .. الحين نواف راقد بعده والله لو بيدي اروح أقومه بس خساره .. اي صح نواف نايم بغرفة عزوز وعمي وولد عمي الثاني وينهم ..؟؟ يلا خل اروح اقوم ضاري وبرجع بسأل أمي ..

دقت باب حجرة ضاري ودخلت .. تجدمت شوق عن السرير ..

شوق : ضاري .. ضاري قوم بسك نوم

ضاري : لا رد ....

شوق : ضاري قوم ولا بخبر أمك 

ضاري : لا رد ....

شوق : ضــــــــــــــــاري قوم ولا بييب سطل ماي وأجبه عليه .. وبعدين اليوم يوم الجمعه و .............

قاطعها وهو يرفع اللحاف عنه ويقول وهو معصب وفيه رقاد : زين رهام لعنبو ابليسج حشرتينا ..

شوق تنصدم يوم تطالعه وترجع ورا .. : آسفــــه ع بالي ضاري ..

نواف يطالعه منصدم ومستغرب ويبي يضحك : شــــــوق

شوق تنزل راسها مستحيه تبي تمشي ..

نواف وقفها وهو يقول : أعوذ بالله طبق الأصل من رهاموووه أختي .. اسلوب ماكو كللللللللللش

شوق .. أنا اللي ميته عليك واليوم ياي أول كلمه أسمعها منك اسلوب ماكو .. نزلت راسها ..

نواف : سمحي لي ما عرفتج كان فيني نوم تدرين عقب السفر ارهاق ..

شوق : لا عادي

نواف : اشلونج ..؟؟ انشالله جينه باباتي

شوق تذكرت اسلوبه الدفش والمضحك وابتسمت : جينه وجبنه وقشطه .. انت اش لونك ..؟؟

نواف : تمام الحمدلله ..

شوق : شخبار أهل الكويت ..؟؟

نواف : كلهم بخير الحمدلله يسلمون عليكم

شوق : الله يسلمهم يارب .. يلا عاد قوم عشان تروح المسجد

نواف : انشالله .. وتعملي ترا هذا مو أسلوب تقومين فيه الناس .. باجر لو زوجج بيكره حياته هههههه

شوق نزلت راسها واستحت : يلا عن اذنك ..

نواف : اذنج معاج شوكه

شوق لفت وتذكرت هذا لقبها اللي تكرهه وهي صغيره وابتسمت : نونو 

نواف : اقول اطلعي مو كافي خربتي نومتي ..

شوق ابتسمت وطلعت ..

يالله هذا نواف .. ياربي سنتين وتغير جذي .. والله ما اصدق ياربي عليه بعد أهبل ويجنن .. والله ان خوووش طفل .. هع لو سمعني بس ..! بس بعده حبوب واجتماعي .. يا ربي .... موقف لا أحسد عليه ..

نور وهي تقطع : شوووق 

شوق : لا رد

نور : شوق يا شـــــوق ..!

شوق لفت تطالع نور : هلأا ..

نور ابتسمت : اللي ماخذ عقلج يتهنا به

شوق ابتسمت : ماكو أحد غيرج

نور : اي اي علينا والحبايب موجودين

شوق : ملييييييييقه نوووروووه اسكتي ترا اللي فيني مكفيني

نور تبتسم : له له له خير اش صاير

شوق : اش صاير بعد

نور : ليكون لعنتي حلت عليك

شوق تبتسم : اي الظاهر هذي حوبتج ههههههه

نور : اش صار ..؟؟

شوق : بدال لا اقوم ضاري قومت نواف

نور تبتسم : نــــــــــواف

شوق : ايه نواف فيه أحد غيره يعني

نور تضحك : لا احلفي بس يا شيخه

شوق : والله

نور : ويو ويو ويو .. تفشلت المسكينه

شوق : نور اسكتي لا افر عليج اليدر

نور : اش صار انزين

شوق : بعدين بخبرج الوضع الحين ما يسمح ..

.................. : شاللي ما يسمح ...؟؟

شوق ونور يلفون مصدومات .. شوق تتأتأ : ماكووو ...!

عبدالعزيز يفتح الثلاجه : انتي اللي تقولين ..!

شوق : اي سوالف بنات

نور : انت من متى هنا ..؟؟

عبدالعزيز : يهمج ..؟؟

نور استحت من أمس وهو طايح عليها الا يبي يكلمها .. نور : لا بس أسأل ..

عبدالعزيز : عاد خلاااص ما بجاوب .. شوق طلعي لي ريوق

شوق : انشالله

عبدالعزيز : نواف هم بيتريق معاي

شوق : وعمي وولده براك ..؟

عبدالعزيز : لا لا تريقو خلاص

شوق : أوكي ثواني

طلع عبدالعزيز .. شوق : كنا بنروح فيها

نور ابتسمت : يلا طلعي لهم فطور

أم عبدالعزيز تدخل المطبخ وتقول : بنت انتي معاها يلا كملي اللي بيدج ..

نور تبتسم : انشالله خالتو ..
/
.
/
.
/
أريج : انزين كيف بنحط الأكل جدامهم

خالو أمينه : مثل العالم والناس كيف بعد ..؟؟

أريج : لا بس أقصد انه مرته لبنانيه يمكن غير

خالو أمينه : ما عليج تعودت على عمج

أريج : كم بيتمون عندنا ..؟؟

خالو أمينه : للعصر وبيروحون

أريج : ولييييييييييش ..؟؟

خالو أمينه : عنده شغل

أريج : آها .. انزين خل يترك مرته عندنا

خالو أمينه : هي عشانج ..!

أريج تضحك : خلااص انزين ما قلنا شي

خالو أمينه : خلصي بسرعه عشان تروحين تتسبحين وتجلسين مع الضيوف لما يوصلون

أريج : انشالله

خالو أمينه : كلميهم عدل

أريج : انشالله

خالو أمينه : و عـ ...............

أريج : أمـــي ترا والله أعرف ههههه

خالو أمينه تبتسم : بس أبي أتأكد يعني

أريج : أبي أِشوفهم .. من زمان عنهم

خالو أمينه : اي والله من زمان ..

أريج : كم صار لهم ..؟؟

خالو أمينه : مب وقت طويل قريب .. بس عمج فيه الخير

أريج : اي والله فيه الخير

خالو أمينه : لولاه مدري اش كنا بنسوي ..؟

أريج : أكيد طايحين بالشوارع

خالو أمينه : لا تفاولين علينا بعيد الشر عنا

أريج تضحك : لا بس أوضح لج الصوره يعني

خالو أمينه : شكرا مايبي ههههه

اريج : أمي بسألج ما تعصبين

خالو أمينه : سؤال ما يعصب ما بعصب أكيييد

أريج : لا عاد خلاااص

خالو أمينه : قولي يلا

اريج : بتعصبين ..؟؟

خالو أمينه : لا ما بعصب 

اريج : اليوم انتي ليييش مستانسه ...؟؟

خالو أمينه : عشانج ..

اريج مستغربه : عشاني ..؟؟

خالو أمين : ايوا

اريج : ولييش ..؟؟

خالو أمينه : لأنج بتشوفين عمج اللي هو سندج

اريج تضحك : اها وأنا اقووول شالسالفه

خالو أمينه تبتسم : الله يحفظج

أريج : آمييين .. بس لو عمي عنده ولد بعمري كان زين

خالو أمينه : ليييش ..؟؟

اريج : أظمن اني ما بعنس

خالو أمينه تعقد حياتها : اسكتي لا أكسر راسج بهالشاطور

اريج تضحك : ههههههههه أمي اش فيج أمزح انزين

خالو أمينه : مابي هالمزح

أريج بهمس : لو تدرين عن سوالفي جان ذبحتيني

خالو أمينه : اش قلتي

أريج : ماشي

خالو أمينه : بلا انتي قاعده تتحرطمين 

أريج : ماشي بس أقول ان الوقت مب قاعد يمر

خالو أمينه : هي بس اييون بيمر الوقت بسرعه انشالله

أريج تبتسم : انشالله

خالو أمينه : أنا رايحه أقرا سورة الكهف كملي شغل انزين

أريج : انشالله أمي ..

خالو أمينه : وحاسبي ع الأكل عن يحترق 

أريج : من عيوني والله تامرين أمر

خالو أمينه : يلا عاد بروح بقرا سورة الكهف ..
/
.
/
.
/
ميره : تعالي ساعديني انزين

بدور حاطه ريل على ريل : مابي

ميره : لا والله 

بدور : اي والله 

ميره : وليييش انشالله ..!

بدور : كل رفيجاتي أهلهم بيزورونهم اليوم ونحن ما عندنا أحد

ميره : ما يكفيج حمداانوه

بدور : حتى ولو ..!

ميره : السبوع اللي طاف كنا بالعين

بدور : أدري بس اليوم اهمه كلهم متيمعين

ميره : انشالله انتي بعد .. خلاص هانت مب باجي الا كم شهر وترجعين قطر

بدور ابتسمت : تدرين اشتقت لقطر وأهلها .. وكل شي بس ما ودي أرجع

ميره : وليييش انشالله ..؟؟

بدور : الصراحه ودي أقعد مع رفيجاتي

ميره : كلهم بتفرقون محد يتم مع أحد هذي سنة الحياه

بدور : ومو ذابحني غير هالفراق

ميره : يقول لج الشاعر .. ما تقبلت الفراق وما ليدي فيه حيله ..

بدور تضحك : انتي وين وحامد زيد وين ههههههه

ميره : اسولف هههههههه

بدور : خلاص من الملل بقطع لج السلطه ..

ميره : الحين البنات لا قطعت السلطه جنها سوت ذبيحه ههههه

بدور : اي والله وبعدين اش عرفنا بالطباخ نحن

ميره : تخيلي باجر لو خذيتي لج واحد ما يجب غير أكل البيت

بدور : يسطفل ههههه

ميره : دبــــه لا تقولين جذي .. يلا اشوووف اشتغلي

بدور : ان شاء الله أختي العزيزه

ميره : والله انج ملقوفه بدوروه

بدور : أدري 

ميره : يلا خلصيني بسررررعه قبل لا يرجع معضد من الصلاه

بدور : أوكي أوكي بس لا تعصبين هههههه

ميره : جم باجي ع الدراسه

بدور : الله يسلمج شهر خمسه أخر شهر

ميره : يلا متى شهر خمسه يييي

بدور : جريب جريب وبتفتكوني مني

ميره : كل شي تفهمه غلط .. يما ترا قصدي بربي وبنروح قطر انشالله

بدور : لا أدري قصدج أرجع قطر أدري لا تحاولين

ميره تضحك : دبه أدري قلبج أبيض

بدور : لا أحمر ها ها هاي

ميره : بدورووه خلصي قبل لا اييي ريلي من الصلاه

بدور : انشالله انشالله

ميره : وين ناويه تشتغلين في قطر

بدور : والله ما فكرت بعدني

ميره : ورفيجاتج ..؟؟

بدور : هم ما يعرفون ..

ميره : تدرين لو بتشتغلين في قطر .. اشتغلي بالمستشفى اللي يشتغل فيها عبدالرحمن دكتور ..

بدور : لا والله تبين يحاسبني على كل شي

ميره : بالعكس ..!

بدور : مابي مكان مع عبدالرحمن مابي

ميره : ههههه انزين انزين على كيفج كليتيني ..

بدور : يلا يلا خلصي قبل لا ايي ريلج 

ميره : ههههه انشالله ..
/
.
/
.
/
روان طالعه من حجرتها .. وهي تتكلم بالتلفون .. 

مروان : أوكي اترياج

روان : انزين بس اسمعني تراني ما بقعد وايد

مروان : أوكي بس نتغدا

روان : انزين وين ..؟؟ ما خبرتني

مروان : مفاجأه

روان : أوكي أنا نازله ..

مروان : بسرعه ترا صارت الساعه وحده ونص .. وأنا ما تريقت بعد

روان تضحك : لهالدرجه مروانوووه ههههه

مروان : هي والله ما مداني

روان : أوكي خلاااص وصلت عند الباب .. يلا صكر .. بطلع لك

مروان : تريي 

روان وهي طالعه تشوف سيارته : هلأ

مروان : محد يشوفنا ..!

روان : لأ أبوي محد وأمي نايمه .. رجعت من برع الفير

مروان : آها يلا بسرعه قاعد اشوفج

روان : أوكي

مشت روان الين السياره وركبت .. : السلام عليكم

مروان : وعليكم السلام

روان ابتسمت : خواف

مروان : مب بايع روحي هههه مشينا ..؟؟

روان : مشينا !!

مروان : وين تبين تروحين ..؟؟

روان : اي مكان

مروان : بوديج مكان يعجبني وايد

روان : شرط !!

مروان : أدري

روان : شو هو ..؟

مروان : مكان عام !!

روان : صح ههههه

مروان : أدري بج .. ما تثقين فيني ..

روان : حرام عليك مرواني بس والله الدنيا مالها أمان

مروان : أدري ههههه أصلا روحي ما ارضى نكون روحنا

روان : ويا راسك يلا بسرعه لأني يوعانه

مروان : أوكي هههه بس مب أكثر عني

روان : أشوفك ياي من مجاعه

مروان : اسكتي لافرج برع

روان تضحك : ما تقدر

مروان : اقدر

روان : لأأأ ههههه

مروان : تبين تشوفين ..؟؟

روان : لا لا شكرا هههههههه

مروان : أشغل المسجل 

روان : لأا أنا بروحي بشغله

مروان : يلا سمعينا على ذوقج

روان بدت تغير بالاف ام .. وقالت : ما عندك سيديات ..
مروان : امبلى بس أكثر شي قرآن تدرين الوالده ما تحب الأغاني

روان : آها ..

مروان ابتسم : عقبال ما تصيرين شراتها

روان : هههه آمين .. بس تخيل يوم انك تبي تخطبني أمك بتنصدم يوم تعرف ان أمي أجنبيه وكافره هههه

مروان : وهي شو يخصها بأمج .. عليها منج وبس

روان ابتسمت : واي فووديت اللي يفهمون

مروان : استحي على ويهج يابنيه

روان : خلاااص استحيت هههه
/
.
/
.
/
ملاك : موزي يالدبه بسج

موزه : تراني ما بخلصه ههههه

ملاك : مو زين وايد تراه سكر .. لا سمح الله ييب لج السكري

موزه : احبه زياده

ملاك تبتسم : لا حول ولا قوة الا بالله أمي طالعي موزي

أمي فاطمه فيها رقاد : أنا بروح برقد

ملاك تضحك : أمي ولا تدري عن الدنيا .. روحي فديتج ارقدي

أمي فاطمه : وعيني صلاة العصر

ملاك : انشالله

موزي : وينه رشود بعدني ما شفته وأنا يايه عشانه

ملاك : ربعه معاه في الميلس 

موزه : هيييييه .. بس أنا أخته أولى .. لازم أشوفه قبل 

ملاك تضحك : فهميه عاد

موزه : شفتيه ..؟؟

ملاك : لأأ بعدني

موزه : ابي أعرف متن ولا ضعف .. ولا طول هههههه


ملاك : لا ابشرج توقف نموه ههههه

موزه : يلا بتصل به خل ايي جرب يأذن العصر وهو بعده

ملاك تبتسم : اي والله جرب يأذن العصر وبعده مايااا ..

موزه : خلاااص بتصل فيه الحين ..

ملاك : يلا بسررررعه

................. : هود هود

موزه : هدا هدا

.............. : تتصلين بـ منو ...؟؟

موزه توقف وتبتسم عن خاطر : راشـــــــــــــــــــــــــد

راشد يبتسم لها ويقول : يا مرحبا

موزه تتجدم عنه وتحضنه وتقول : منو البلاد والله

راشد يبتسم : أدري هههه

موزه تضربه ع الخفيف : فديتك .. مستوي ضعيف جييييه

راشد : افكر فيج ههههه

موزه تبتسم : ماشالله ماشالله يلا مبروووك ع الشهاده

راشد : الله يبارك في حياتج

موزه : طمنني عنك وعن أحوالك ..؟؟

راشد : بخير الحمدلله

موزه : دوم يارب

راشد : وينهم عيالج ما اشوفهم 

موزه : رقود

راشد : بسير بوعيهم

موزه : لا لا دخيلك 

راشد ابتسم : يلا عيل بروح بقعد مع الرياييل بس يروحون بيييلج ..

موزه : أوكي

راشد يلف عسب يروح .. يطالع ملاك يالسه يدامه .. يبتسم ويطالعها باستغراب .. ملاك منزله راسها ..

راشد ابتسم وقال : ملاك ....؟؟

ملاك رفعت راسها شوي وقالت : نعم

راشد : اش حالج ..؟؟

ملاك : بخير الحمدلله .. منور البلاد

راشد : منوره بأهلها 

ملاك : تسلم ..

موزه تنغزه وتقول : جيه تطالع جذي ..؟؟

راشد بهمس : من الدراسه نظري روح فيها

موزه تضحك : يلا يلا روح قبل لا ايي مايد ويقول انك تأخرت ع الرياييل

راشد : عن اذنكم ..

موزه وملاك : اذنك وياك

بعد ما راح راشد .. موزه تجدمت عن ملاك وابتسمت .. : تغير وايد

ملاك : هي وايد متغير

موزه : بس ضعفان وصاير شيبه ههههه

ملاك : حرام عليج وين شيبه ههههههههه

موزه : مستغرب يشوفج هههه 

ملاك .. ابتسمت وما ردت ... يارب .. يــــارب يطلع راشد بعده متذكرني وما نساني .. والله اموت لو انه ناسني .. اش كثر أحبه ياربي .. أموت ع التراب اللي يمشي عليها راشد .. 
تغير وايد .. بس انشالله مشاعره تجاهي ما تكون تغيرت ..!!
/
.
/
.
/
بعد ما تغدو .. طلعو من المطعم ..

مروان : روان بقول لج شي بس رجاءا ما تزعلين

روان : آمر

مروان : ما يامر عليج عدو

روان : ولا عليك

مروان : بس حبيت أقول لج لازم نخفف من مكالماتنا شوي وما يكون في طلعات

روان مستغربه : ليييش ..؟؟

مروان : لأنج خلاااص بتخلصين وانتي مهمله روحج وايد

روان : بالعكس مروان ..!

مروان : روان اسمعي الكلام .. مو تقولين انتي تسمعين كلامي

روان : اي

مروان : عاد خلاص .. نبتعد عن بعض شوي 

روان : مروان لأأأأ حرام عليك

مروان : روان ما أمزح معاج

روان : صاير شي مروان ..؟؟

مروان : لأأ روان مب صاير شي بس هذي أخر طلعه لنا مع بعض

روان : مروااان انت شو تقول

مروان : مب قصدي جذي ياروان .. بس عشان دراستج 

روان : وبعد الدراسه

مروان : يحلها الف حلال

روان مستغربه : مروان انت اش قصدك

مروان : مب قصدي شي روان بس أبي مصلحتج

روان : واش دخل مصلحتي بحبنا

مروان : روان رجاءا افهميني .. بس هالفتره نبتعد شوي عن بعض

روان : يعني ما أكلمك

مروان : اي روان .. هالفتره ما بكلمج

روان : ليييش ..؟؟

مروان : بسافر ..!

روان مستغربه : تسافر ..؟؟

مروان : هي بسافر

روان : مو انت تقول انك ما بتسافر هالفتره 

مروان : وغيرت رايي خلاص

روان عقدت حياتها : مروان انت جذي تدمرني

مروان : هالفتره وبس يا روان 

روان نزلت دموعها ... مروان سفط السياره بجنب الرصيف وطالع روان .. نزلت راسها .. رفع راسها وطالعها ..

مروان : دموعج غاليه علي

روان : لا تجذب مروان .. أدري دموعي مب غاليه عليك

مروان : يشهد الله علي انها غاليه

روان : عاد ليييش تسوي جذي

مروان : عشان مصلحتنا ..

روان : لأ مروان صاير شي

مروان : قلت لج يا روان مب صاير شي .. شو ما تفهمين

روان : مروان ما تدري كيف بعيش من بعدك أنا

مروان : اذكري ربج وصلي وكل شي يهون

روان : بس أنا تعودت عليك يا مروان

مروان : حتى ولو ..!! كملي حياتج الحين ويصير خير عقب

روان : أحبك مروان ..

مروان عيونه امتلت دموع .. بس مسك دمعته تنزل وقال : روان أحبج .. بس خلاص بنفترق ..

روان تصيح : مروان انت فيك شي ..؟؟ صاير لك شي .. هلك جبروك على شي ..؟؟

مروان : لا يا روان محد جبرني بس أنا لازم أبتعد عن البلاد هالفتره

روان : سويت شي ..؟؟

مروان : روان كافي أسئله قلت لج مب صاير شي

روان تصيح : مروان رجعني البيت

مروان : زعلتي ..؟؟

روان : على بالك اللي قلته ما يزعل ..!

مروان : روان بسج صياح مب زين اللي تسوينه وبعدين يصير خير ما تعرفين ربج شو كاتب لنا ..!

روان :خلاص مروان ما أقـــدر اسمع منك أي كلمه زياده رجعني البيت ...

مروان : روان

روان تقاطعه : مروان قلت لك رجعني ..

الاثنين 27-9-2010, 11:05 am 

ღ الحلقه السادسه عشرღ 

يوم الأحد الصبح ...

شوق تبتسم للبنات : بنات نواف عندنا ..!

بدور مصدومه : حلفي بس

شوق : مو مصدقتني سألي نور ..؟

بدور : مصدقه بس مو مستوعبه

نور تضحك : تخيلو اش صار يوم الجمعه

بدور : اش صار اش صار ..؟؟

نور : هههههه شوق بدال لا تقوم ضاري من النوم قومت نواف

البنات نقعو ضحك .. شوق لفت طالعت روان ساكته .. قالت : روان اش فيج

روان ابتسمت : وياكم وياكم ..

شوق ابتسمت : ع بالي يالسه هناك هع

روان : ههههه ويا هالراس ..

ملاك : وبعدين شو صار ..؟؟
شوق ابتسمت : تفشلت عن خاطر والله 

ملاك : علينا علينا

بدور : اي والله أدري انج هناك ميته فرح مو بعيده انج قومتيه غصب هههههه

شوق : سكتو ولا ما بكمل

ملاك : كملي كملي

شوق : وسولفنا وجذي وبس هههههه

اريج : عن شو سولفتو

شوق : شخبارج وجذي بس

اريج : اكيييييد ..؟؟

شوق : اي شو على بالكم هههههه

بدور : يا حظج مب أنا اللي كنت مع حمودي هههههه

شوق : اي والله مستانسين عيال عمي اهني

نور : اي انتو اللي مبسوطين وأنا حابسيني كأنو بيات شتوي

شوق تضحك : ههههه بتفرج حبيبتي بتفرج

نور : يآرب ..

بدور : وانتي ملاااكو ..؟؟ راشد شخباره ..؟؟

ملاك ابتسمت : بخير الحمدلله متغير وايد

نور : بدينا نشك فيج

ملاك : لا لا وين .. أنا وين وهالسوالف وين هههههه

نور : ما علينا مع اني أشك الصراحه كملي يلا ..؟؟

ملاك : وسلمت عليه يوم الجمعه أمس ما شفته

بدور : آها شي طيب

ملاك : اليوم طلع مع مايد قبل لأا اصحى من النوم

شوق : مستعيل الريال على رزقه

ملاك : الظاهر هههههههههه

اريج : راشد خاطب ..؟؟

ملاك : لأا .. تبينه ..؟؟

اريج تضحك : على طول تفكر غلط هالبنيه

ملاك : أمزح وياج يما هههههه

ملاك : وجذي بس .. منو عنده علوم يديده بعد ..؟؟

اريج : عمي جا قبل أمس

ملاك : وشو صار ..؟؟

اريج : ولا شي .. بس يلست أسولف معاه ومع زوجته لما راحو .. طيبين

نور : الله يخليه لكم

اريج : آمين لولاه ما أعرف نحن الحين وين بنكون

بدور : فيه الخير والله

اريج : وانتي نور ....؟؟؟

نور ابتسمت : محبوسه بحجرتي هههههه

شوق : لأأأ ابوي قال بأخر السنه بنسافر ألمانيا مع عبدالعزيز بناخذ دروه

اريج : ندري ..!

شوق : اش دراكم

اريج : نور خبرتنا 

شوق : لحقتي يالدبه ..؟؟

نور : ههههه محد غيرك وجع انشالله

شوق : ياربي وناسه بنات ههههه تعالو ويانا 

ملاك : والله محد يدري اش بيصير له ..؟؟ ههههه

نور : روان ..؟؟

روان : ........................

نور : روان ....؟

روان : هلأ ..؟؟

نور : اللي ماخذ عقلك يتهنا به

روان ابتسمت : لأ منو ماخذ عقلي يعني

بدور : منو غيره هذا مروانج بعد 

البنات : ههههههه

روان وقفت بعصبيه وفرت الملف ع الطاوله ومشت بسررررعه وهي معصبه ..

بدور : اش فيها عصبت ..؟؟

شوق : ما غلطنا ...! متعودين نقول لها جذي

اريج : ليش زعلت عاد

ملاك : نروح نشوفها

نور : بنات تعالو بس كلنا نوقف عند الباب ووحده تدخل

شوق : نور انتي تنفعين لأن كلنا بنعصب أو نتضارب يمكن

نور : طيب يلا بسرررعه لا تسوي بحالها شي

ملاك : بسرررعه هي مشت صوب الحمامات

نور والبنات مشو .. نور : الحين بطلع وبقول لكم اش صار ..

نور دخلت الحمامات وانتو بكرامه .. شافت روان واقفه عند المغاسل وتصيح بقهر ..

نور : روان ..؟؟

روان منزله راسها وتطالع الماي : نور رجاءا اتركيني لحالي

نور : اشلون أتركك وانتي بهالحاله

روان : قلت لج اتركيني 

نور : يا بنت الحلال روقي شوي

روان لفت تصارخ : قلت لج مابي .. اطلعي بره

نور انصدمت وقالت : روان انتي شكلك معصبه روقي وخلينا نتفاهم

روان صكرت الماي وقالت : أنا رايحه البيت ماني حاضره محاضرات بعد الحين

نور راحت لروان ومسكتها عن تطلع وقالت : روان لحظه 

روان ابعدت نور بيدها .. نور ما توزانت وضربت باليدار : آآآآآآآآآآآآآآآي ..

روان لفت مصدومه وراحت لنور بسررعه وقالت : صار لج شي ..

نور مسكت ظهرها : لا لا ماصار بس فاجئتيني

روان : أنا آسفه

نور : لا عادي

روان : أوكي أنا بروح

نور مسكتها بسرعه واقتربت منها وقالت : روان فيك شي أحد مضايقك قايل لك شي ..؟؟

روان : لا بس تعبانه شوي ..

نور : روان لحظه .. نحن صديقات وأكثر كمان .. 

روان : أدري

نور : اذا ما حكيتي لي بتحكين لمين ..؟؟

روان مسكت نور وضمتها وبدت تصيح .. نور مسحت على راسها : قولي ايش اللي مضايقك حبيبتي

روان وهي تصيح : نور مروان ..؟؟

نور : اش فيه ..؟؟

روان : تركني .. راح خلاااص

نور مستغربه : وين راح ..؟؟

روان : سافر وما يبي يكمل معاي يقول لازم نقطع علاقتنا

نور : ياما نصحتك وقلت لك اتركيه الولد مايبي اللي تكلمه

روان : بس اهوه يحبني نور يحبني ووعدني نتزوج

نور : روان حبيبتي يمكن مروان عنده ظروف

روان : لأأ قال لازم ننهي علاقتنا بأسرع وقت

نور : روان هذا حال الدنيا .. عاشر من تعاشر فلا بد من الفراق

روان : بس أنا ما أتقبل فراق مروان تعرفين منو مروان مروان روحي وحياتي وكل شي 

نور : اهدي حبيبتي اهدي

روان : مابي .. نور روان راح خلاااص طلع من حياتي .. ما يبيني الحين

نور : يمكن ربنا كاتب لك خير

روان مسحت دموعها : الظاهر نفسيتي تعبانه شوي .. بروح البيت

نور : بالعكس لما تكونين وحدك تفكرين زياده خليك هنا مع البنات

روان : ما أقدر راسي بدا يوجعني .. بروح البيت

نور : على راحتك بس طمنيني عليك

روان : انشالله 

نور : يلا بوصلك للسياره

روان : لا ما يحتاي .. وأنا آسفه لأني أهنتج

نور : لا حبيبتي انتي كنتي معصبه وقتها ما تعرفين تتحكمين بأعصابك

روان : يلا مع السلامه

نور : مع السلامه ..

طلعت روان من الحمامات وانتو بكرامه ومشت وهي ولا داريه منو جنبها ومنو حولها .. مشت عشان ترجع البيت ..

البنات التمو حوالين نور ..

نور : شوي شوي عليه

اريج : اش فيها روان ..؟؟

نور : يلا نروح نقعد وبحكي لكم .. 

مشو البنات وراحو للكافتيريا وقعدن ..!

ملاك : خير اش صاير ..؟؟

نور : مروان 

بدور راح فكرها لبعيد : النــــــــــذ .............................

نور : لالا لا تحكموه ع الرجال كذا

بدور : عاد اش صاير ..؟؟

نور : تقول انهم انفصلو 

شوق : يمكن تخانقو بيرجعود يتصالحون 

نور : لا لأنه مروان قال لروان وبدون سبب لازم ننهي علاقتنا وبأسرع وقت

شوق مستغربه : هو ولييييش ..؟؟

نور : تقول قال كذا وبس 

ملاك : لازم يكون في سبب مايصير جذي

نور : لا بدون سبب قال لازم ننهمي علاقتنا 

اريج : تعتقدين شالسبب ..؟؟ 

نور : يمكن هله أجبروه يتزوج بوحده

شوق : جايز بس مو جذي مروان يتكلم ما يسكت

بدور : اي بس أكيد السالفه جايده

نور : يلا عسا خير 

بدور : الله يستر بس ..

/
.
/
بره الكليه .. روان مشت للسياره .. لفت ويهها وشافت سيارة مروان سافطه يمب سيارتها ..
لفت ويهها وهي تصيح وركبت السياره ..
مروان اتصل فيها .. ما ردت .. بدا تلفونها يرن ويرن ويرن أكثر من مره بس للأسف روان ما ترد ..
مروان قلبه عوره على حال روان ..
وتحركت السيارتين وكل وحده بجهه ...
روان : ما توقعته بيوم يبيعني .. ما توقعت ان مروان يتركني بهالسهوله .. وهو الأكسجين بحياتي .. ليييش سوا جذي مروان لييييش ..؟؟ لهالدرجه أنا كنت بايعه حالي عشان يتركني .. !! بس مروان يدري اني كنت ما أرتاح الا لما أكلمه وما أرتاح الا لمن أشكي له لييييش سوا جذي فيني ..؟؟
/
.
/
بعد ما رجعن البنات من الكليه .. 

ملاك وهي داخله الـبيت .. نزلت من السياره شافت راشد واقف ويتكلم بالتلفون .. لما شافها ابتسم وكمل كلامه .. نزلت راسها و راحت لباب الصاله وفتحته ودخلت .. مشت الين الدري ووقفت .. ياربي يا راشد ما تدري اش كثر مستانسه لرجعتك مع رجعتك رجعت لي روحي والله ..

فاطمه : ملاك ..؟؟

ملاك : لا رد .....

فاطمه : يما ملااااااااك ..؟؟

ملاك انتبهت : هلأ أمي ....؟؟

فاطمه : وينج ما تردين

ملاك : لا بس كنت أفكر بشغله خذيناها بالكليه

فاطمه ابتسمت : هي زين .. انزين تتغدين

ملاك : لأ عقب ماما

فاطمه : انزين أنا و وراشد ومايد بنتغدا

ملاك : بالعافيه عليكم فديتج

فاطمه : يلا روحي ارقدي مبين عليج تعبانه

ملاك : انشالله أمي ..

مايد دخل الصاله .. رفع راسه شاف فاطمه وملاك ع الدري ..

مايد : السلام عليكم 

ملاك وفاطمه : وعليكم السلام

مايد سكت ورد على تلفونه اللي يرن وقال : هلأ .. وينك

راشد : في الحوي

مايد : شتسوي في هالحر

راشد : ماشي بس أسولف مع ربيعي

مايد : هيييه انزييين تعال داخل

راشد : أوكي ياي ..

مايد صكر وطالع فاطمه وملاك وقال : يوووووووووعان

فاطمه ابتسمت : وي فديته وليدي يوعان خلاص بروح بنجب لك الحين

ملاك تطالع فاطمه وهي نازله .. تقول : ميود اش صار على سواقتي ..؟؟

مايد : عمران يقول بعدج ما تعرفين عدل

ملاك : أوفو انزين متى يخلصني هذا عمران بعد هـالقاصر والله

مايد ابتسم : بلاج مستعيله ياحرمه

راشد يدق الباب ويدخل : السلام عليكم

ملاك ومايد : وعليكم السلام

راشد : صدق احترقت

مايد يضحك : اهناك كنت أبيض والحين رجعت الامارات تريا بتصير فحم

راشد يضحك : فال الله ولا فالك

مايد يطالع ملااك : انزين اليوم روحي بطالع سواقتج

راشد يبتسم لملاك : اش حالج ..؟؟

ملاك : تمام الحمدلله ومن صوبك ..؟؟

راشد : بخير ..

مايد يصارخ : أمي بسرررررررررعه ميت يوع

ملاك : شوي شوي على أحبالك الصوتيه هههههه

مايد : سيري غيري وتعالي تغدي 

ملاك ابتسمت أخوها مايفهم غلط ع باله رابين مع بعض يعني أخوان ما يدري اني أحبه ..

ملاك قبل لا تصعد : لأ أنا بروح برقد

مايد : برايج 

راشد يطالع مايد ويقول : خلاص قبلوني

مايد : ماشالله يومين

راشد : يعرفوني 

مايد : آها قول جذي

راشد : ميود أنا فكرت أخذ لي بيت بروحي

مايد يعقد حياته : لا يا ريال 

راشد : أخاف اختك تتضايج ولاشي

مايد يبتسم : هي أصلا طايحه في غرفتها ما تطلع وبعدين انت حجرتك بصوب .. في القسم الثاني يعني عادي

راشد يبتسم : لا تحاول .. خلاص انشالله ارتب أموري وأستقر

مايد ابتسم : ما بمنعك أدري انك ناوي على شي بس ما ادري شو هو ..؟؟

راشد : يصير خير انشالله 

أمي فاطمه : تعالو يا عيال تغدو 

راشد : انشالله أمي يايين يايين ..
/
.
/
روان دفنت راسها بالمخده وهي ميته صياح ..

رن تلفونه .. ودها ترميه ع الأرض وتكسره .. رفعته عشان تطلع البطاقه .. ولا شافت رقم اريج ..

روان بصوت حزين : السلام عليكم

اريج : وعليكم السلام

روان : هلا أروج

اريج : هلا رواني طمنيني عنج انشالله أحسن

روان : اي الحمدلله خذيت بندول وصرت أحسن

اريج : قلبي خلاااص لا تفكرين اللي صار صار

روان تصيح : كيف ما أفكر يا اريج كيييف

اريج : قلبي حطي كل شي على ربج ويحلها انشالله

روان : ما اقدر يا أريج ما أقدر .. خلاااااص أنا انتهيت من بعد مروان 

اريج : لا تقولين جذي روان الدنيا بعدها فيها خير

روان تصيح : مروان كان كل شي بحياتي واليوم من بعده أنا ما أسوى شي

اريج : من قال يا روان ..؟؟ خلج قويه 

روان : ما اقدر يا أريج ما اقدر 

اريج : انشالله هالفتره وتنسينه عقب خلاااص

روان : ما اقدر يا اريج ما اقدر

اريج : روان اهدي شوي

روان هدت وقالت : أشغلتكم معاي

اريج : لا بالعكس غلاي وبعدين نحن أخوات وأكثر 

روان : قلبي أنا بسكر لأني بنام 

أريج : على راحتج حبيبتي .. نوم العوافي

روان : ربي يعافيج

أريج : يلا مع السلامه وديري بالج على روحج

روان : انشالله وانتي بعد 

اريج : انشالله .. يلا باي

روان : باي ..
/
.
/
بدور وهي تدور ع الفلم في الدرج .. ما لقته

بدور : حمود ...؟؟

حمدان : ها 

بدور : ها بعينك قول نعم 

حمدان : نعم ..!

بدور : وين السيدي الأخضر اللي مرسوم عليه ريالين

حمدان : ما أدري

بدور : احلف انك ما خذيته 

حمدان شوي ويصيح : ما خذيته

بدور بدت تنبش بالسدات .. وخربطت الدنيا .. وهي تنبش .. شافت كارد .. مسكته وقرته .... أحمد الـ 
..........
ابتسمت .. أوووه هذا أحمد اللي شفته بالمستشفى .. شخباره الحين ..؟؟ اكيييد سوا العمليه .. يلا خل أتصل 
فيه وأتمطن عليه ..
مسكت موبايلها .. ودقت الرقم ..
أتصل ولا لأ ...؟؟
لا لا ما أتصل خلاااص .. ولا اقول اتصل اش فيها بس بتطمن عليه ..

ضغطت على اتصال .. وبلعت ريجها من الارتباك .. الين ما رد واحد

............... : الو ..

بدور : السلام عليكم 

................ : وعليكم السلام 

بدور : أستاذ أحمد ..؟؟

............... : هي نعم .. من معاي ..؟؟

بدور : أنا الممرضه بدور ..

أحمد مستغرب : بدور .. بدووور .. من بدور ..؟؟

بدور .. يعني ناسيني .. : أنا بدور اللي شفتها قبل عمليتك

أحمد تذكر : هي الممرضه بدور .. تذكرتج 

بدور ابتسمت اشوه : شخبارك انشالله أحسن عن قبل

أحمد : الحمدلله العمليه نجحت 

بدور : الحمدلله

أحمد : وينج ضعتي وقتها ..؟ 

بدور : اسمح لي عاد انشغلت 

أحمد : لا عادي .. تراني راقد وعيتيني من رقادي

بدور ما يعرف يجامل بعد .. : آسفه أزعجتك 

أحمد : لا بالعكس ما أزعجتيني ولا شي


بدور ابتسمت : بس حبيت أتطمن عليك 

أحمد : مشكوره وما قصرتي

بدور : تامرني على شي ..؟

أحمد : لا تقطعين 

بدور : انشالله ..

بدور : يلا عاد مع السلامه

أحمد : مع السلامه
/
.
/
شوق وهي تاكل : نور ليييش انزين تركها ..؟؟

نور : تقول انه قال لازم ننفصل ولاشي كذا يعني

شوق : شالسبب انزين ما يصير يسوي شي بدون سبب

نور : السبب عاد الله أعلم لا انا اعرفه ولا هي

شوق : خل نتصل فيه ونخبره عن حال البنيه

نور : اقول لك اياها من البدايه من باعنا برخيص بتراب ينباع

شوق : اي والله بس نور تعبانه

نور : قلت لك شوق لا تتدخلي .. خلي روان بحالها

شوق : وليييش انزين

نور رفعت راسها وقالت : عشان مصلحتها انتي ما شفتي الفتره الأخيره هي اشلون مع مروان

شوق : أدري بس أهون من انها تتعذب الحين

نور : خليها تشوف مستقبلها احسن لها

شوق : بس اهيه على اساس تبني مستقبلها مع مروان

نور : ربك كريم وبيحلها انشالله

شوق : انزين تعتقدين شو سبب تركه لها

نور : والله ما أدري بس تشوفين السالفه فيها انه

شوق : اي أكيد ولا مروان زين وطيب

نور : ما أدري والله بس السالفه مش راكبه

شوق : واعليه مسكينه رواني تقطع القلب

نور : شوق وينهم عيال عمك اليوم ..؟؟

شوق : طلعو من الصبح

نور : آها ..!

شوق : نواري بس نواف موجود

نور : زين خبرتيني بروح بنحبس 

شوق ابتسمت : ههههه بتفرج انشالله

نور : يلا بروح بريح شوي 

شوق : وأنا بعد الصراحه اليوم يوم كلش مو حلو

نور : صحيح متى أخر يوم امتحانات الهنوف ..؟؟

شوق : الاثنين يعني باجر

نور ابتسمت : تدرين جت على بالي فكره 

شوق : شو ..؟

نور : مفاجأه للهنوف

شوق ابتسمت : عسى الله يهديها

نور : آميييين 

شوق : اش مفاجأته بعد ..؟؟

نور : نسوي لها حفله كذا

شوق جنها تذكرت شي .. : اي صح ترا أمس كان يوم ميلادها

نور ابتسمت : خلاص اجل بنقول لها أجلناه لأنه عليها امتحانات

شوق : بس الحفله تكون الثلاث لأن باجر بترجع تعبانه

نور : اي والخميس أهل دبي كلهم يطلعون وأكيد صديقاتها بيطلعون

شوق : خلاص بكلمها أنا 

نور : أوكي ما أوصيك

شوق : ولا أقول انتي كلميها يمكن ترضا عليج

نور ابتسمت : أخاف ما تتقبل الفكره

شوق : حاولي وانشالله تتقبلها

نور : بحاول

شوق : الحين يلا بسررعه لأنه بعد العصر تقفل باب حجرتها وتذاكر

نور : خلاص بروح لها الحين 

شوق : يلا بسرعه وعلميني شـ بيصير ..؟؟

نور : انشالله ادعي لي ..

نور طلعت من المطبخ .. رفعت راسها طالعت عبدالعزيز نازل .. نزلت راسها وكمل دربها بدون ما تنطق بأي كلمه ..

عبدالعزيز دخل المطبخ وقال : السلام عليكم

شوق : وعليكم السلام

عبدالعزيز : اش فيها نور ..؟؟ 

شوق عقدت حياتها : اش فيها ..!

عبدالعزيز : مو على بعضها

شوق : ما فيها شي

عبدالعزيز : انزين أنا طالع ولو سألت عني الوالده قولي لها اني رحت المعرض

شوق : انشالله 

عبدالعزيز : اي صح كلمي بنت عمي رهام اتصلت الصبح على تلفون البيت وما كنتي موجوده

شوق : أوكي بتصل فيها اي أوامر ثانيه ..؟؟

عبدالعزيز ابتسم : ماكو يلا باي ..

شوق : الله وياك ..

طلع عبدالعزيز .. شوق راحت للثلاجه تحط الأكل اللي بقى .. 

................ : مساء الخير ..

شوق لفت شافت نواف واقف عن الباب وقالت : مساء النور

نواف ابتسم وقال : اشلونج ..؟؟ 

شوق : تمام انت اشلونك ..؟؟

نواف : بخير .. 

شوق : تتغدى ..؟؟ 

نواف : لا مشكوره متغدي

شوق ابتسمت : شكلك ملان 

نواف ابتسم : لا بالعكس الصبح كنت بالمعرض 

شوق : أها .. عسا الشغل تمام

نواف : اي الحمدلله 

شوق ابتسمت له وقالت : اي صح ليييش ما يبتو رهام ..؟؟

نواف : عندها جامعه

شوق : اي صح .. 

نواف : شوق ابي أكلمج بموضوع

شوق ارتبكت وقالت : خير ..؟؟

نواف ابتسم وييلس ع الطاوله وقال : لو تقدم لج واحد الحين بتوافقين 

شوق ارتبكت وقالت : ما أفكر بهالسوالف أنا

نواف غمز لها وقال : علينا 

شوق ابتسمت وقالت : يهمك يعني تعرف رايي ..؟؟

نواف يحج راسه : مو وايد ..!

شوق شوي وتضحك على خباله وتقول : خلاص مب قايله لك 

نواف رجع يطالعها وقال بغباء : اي اي يهمني لأني أنا المعرس

شوق تمنت ان الأرض تنشق وتبلعها .. نواف ابتسم وقال : هو اش فيج ..؟؟

شوق : ماكو .. بروح بنام 

نواف : لحظه شوق ..؟؟

شوق لفت : هلأ ..!

نواف : اش قلتي

شوق : من نحن صغار وانت تحرج اللي جدامك نواف

نواف ابتسم وقال : ابي رايج وبس شوق

شوق هزت راسها وقالت : شكلهم السنتين نسوك من هي شوق 

نواف : حبيبتي أدري ..

شوق عظت شفايفها وقالت : اسكت عن أحد يسمعك وتروح فيها

نواف ابتسم : عادي عندي

شوق ابتسمت وقالت : بروح قبل لا يذبحوني مب ناقصه عمر

نواف ضحك على هبال شوق ..وطلع من المطبخ عشان يروح يدور شوي ويشم هوا .. وأخيرا شوق له 

فوق عند نور والهنوف ..

الهنوف وقفت عند الباب .. وقالت : خير ..؟؟

نور ابتسمت وقالت : يعني ما أدخل

الهنوف تقول ومبين عليها كارهه نور : امبلى تفضلي ..

نور تبتسم وتروح تقعد ..

الهنوف واقفه عند الباب : خير ..؟؟

نور : سكري الباب وتعالي اقعدي

الهنوف : مشغوله شوي .. قولي بسرعه اش تبين ..؟؟

نور : الا هم خمس دقايق 

الهنوف صكرت الباب وتجدمت عن السرير ويلست وحطت ريل على ريل ..

نور ابتسمت : عقبال المليون سنه يارب وكل عام وانتي بخير 

الهنوف : وانتي بخير

نور : آسفه ما كنت أدري ان البارح ميلادك بس اليوم دريت عشان كذا جت متأخره

الهنوف ابتسمت بسخريه : هه زين أحد فيكم تذكر ان أمس كان يوم ميلادي 

نور ابتسمت : الهنوف حبيبتي ..؟

الهنوف بغرور : نعم ..

نور : يوم الثلاث بنسوي لك حفله 

الهنوف لفت مصدومه وقالت : شو ..؟؟

نور : مثل ما سمعتي .. 

الهنوف : لا شكرا ما أحب الحفلات

نور : موووب حفله .. يعني كذا جمعة بنات

الهنوف : تبون تسوون سوو بروحكم أنا ماني حاضره 

نور : عشان خاطري كل وحده تعزم صديقاتها

الهنوف هزت راسها وقالت : المطلوب الحين

نور : تعزمي صديقاتك وأنا وشوق نعزم صديقاتنا

الهنوف : بس رفيجاتي ما يحبون أي شي

نور : ومن قال ان الحفله بتكون أي شي أنا وشوق بنرتب كل شي 

الهنوف : يصير خير

نور : الهنوف موافقه ولا ..؟؟ 

الهنوف : لأأ

نور : وليييش ..؟؟ 

الهنوف : قلت لج لأ .. خليني بروحي الحين

نور : الهنوف وافقي نبي ننبسط شوي 

الهنوف : انزين بكلمهم بس أتمنى انكم تتدبرون كل شي والحفله تكون شي 

نور ابتسمت : انشالله 

الهنوف : ممكن تخليني بروحي الحين

نور ابتسمت : انشالله 

الهنوف مستغربه من نور ليييش طول الوقت ساكته وما ترد عليهم ..!! حتى ولو أهانتها ما ترد عليها ..

نور طلعت من الحجره وراحت لحجرتهم ..

شوق يالسه وهي تعض بأظافرها ..

نور دخلت .. : شوق

شوق : لا رد .........

نور : شوق ..؟

شوق : هلا نور ..

نور : اللي ماخذ عقلك يتهنا به 

شوق ابتسمت : من ماخذ عقلي غيره يا نور

نور ابتسمت : سعيد الحظ 

شوق ابتسمت : نواف حبيبي

نور غمضت عيونها : استحي على وجهك يابنيه

شوق ضحكت : هههههه

نور : ليييش صار شي ..؟؟ 

شوق ابتسمت : كلمني من شوي

نور ابتسمت : اي طلعت السالفه كذا 

شوق : نور نواف بيخطبني

نور ابتسمت : اش عرفك ..؟؟ 

شوق : كلمني بروحه اليوم

نور كشرت : ويه اللي ما يستحي على وجهه كيف يكلمك بهالموضوع

شوق ابتسمت : عاد ما قال لي كاش بويهي يعني نغزات وجذي

نور ابتسمت : الله يوفقك يارب

شوق : واي نواري أموت ع التراب اللي يمشي عليه نواف 

نور ابتسمت : وانجنت البنيه 

شوق ابتسمت : يلا يلا خبريني اش صار بموضوع الهنوف ..؟؟

نور : وافقت

شوق ابتسمت : يلا الحمدلله .. يلا نجهز كل شي من اليوم ونكلم البنات يساعدونا

نور : اي وبيحظرون ترا 

شوق : بس بعدنا ما شاورنا أمي وأبوي

نور : بيوافقون انشالله اليوم العصر بنكلمهم ..
/
.
/
هاليومين مرو بسرررررعه بأسرع ما يمكن .. والكل كمل حياته عاديه ما عدا روان الوحيده اللي كانت مهمومه والبنات خافو عليها لدرجه ان ما يخلون تلفونها يسكت .. روان أبد ما تأقلمت مع الوضع الجديد وحالتها ما تسر أبد .. بس البنات قالو يمكن بهاليومين تغير جو وتصير أوكي لما تحضر الحفله مع البنات
وشوق علاقتها تطورت مع نواف لأنه بدا يوميا يكلمها .. غير انه ملاك وراشد حياتهم هاديه لا تطورات ولأا أي شي .. أما بدور من اليوم اللي كلمت فيه أحمد قطعت عقب وما اتصلت فيه ..
/
.
/
يوم الحفله .. البنات متجمعات ولابسات غير كذا كل وحده أحلى من الثانيه ..

روان < لابسه فستان بنفسجي مخصر ما عليه أكمام .. يبدا من عند الصدر.. عليه حركات عند الصدر وخرز بس من تحت ساده وكيوت وشعرها رافعته بطريقه حلوه وبنوتيه ومنزله منه خصل بنفسجيه .. وحاطه مونيكر بنفسجي وميكبها بنفسجي حتى أحمر الشفاه بنفسجي .. !! بس طالع حلو لأنه فاتح .. ولابسه كعب عالي بنفجسي .. وتلفونها كفره بنفسجي ..

ღღღ

شوق < لابسه فستان بني مع بيج قصير .. عليه حمالات من فوق وفيه ربطه حلوه ع الخصر وعليها ع الجنب أفيونكه بيج حلوه .. وبوت كعب للركب لونه بني غامج من المخمل .. وشعرها فاتحته لأنه قصير وايد ولابسه عالشعر ربطه بنيه فيها افيونكه بيج صغيره .. وميكبها بيج على بني فاتح .. وتلفونها مخليه سلساله بني وع الطرف افيونكه بيج ..

ღღღ

ملاك < لابسه تنوره حمره قصيره وقميص عمل لونه أبيض أكمامه طويله بس من الأخر تنرفع شوي .. ولابسه كعب عالي مثل السندريلا لونه أبيض .. ومعاها شنطه صغيره حمره .. وشعرها فاتحتنه لأنه قصير .. ورابطه على رقبتها ربطه حمره مسويه منها شكل على حركة أفيونكه .. وحاطه مونيكر أحمر فيه قلوب بيضا وتلفونها نهايته سلاسل حمرا ..

ღღღ

نور < لابسه فستان فكتوري لونه أسود طالع يهبل .. فيه فضي على شوية أبيض .. بس الأسود عام الفستان .. ورافعه شعرها .. بس مع الفستان فيه قبعه سوده نازل منها شبك .. لبست القبعه ومعاه قفازاتات ولابسه كعب السندريلا .. ومعاها فيدها شنطه صغيره مثل الأميرات .. 

ღღღ

بدور < لابسه بنطلون جينز أبيض اسكيني وتيشيرت أسود عليه صورة بنيه وطالع حلو وايد وشعرها معقصته ولابسه طوق طفولي ونعال مسطح لايق ع البنطلون ولافه ع يدها سلاسل باللون الأبيض والأسود ومعاها شنطه كبيره تنلبس من ع الجنب مثل طلاب المدارس ..

ღღღ

أريج < لابسه فستان وردي طويل ومن فوق حمالات .. ياي تدرجات الوردي وع الخصر في خرز وايد وعند البطن في كرستاله عوده شوي على شكل حزام وتملع .. وميكب نعوم مرررره وشعرها فاتحته ومعاها تلفونها الوردي ومتحنيه وطالع حلو عليها وايد 

ღღღ

الهنوف < لابسه فستان أبيض طويل سااااده ما فيه أي فصوص أو خرز غير انه ع الخصر في شريطه حوله بلون الأحمر ومنها ياي أفيونكه نازله لتحت .. وشعرها فاتحته ومسوي فير من الجنب ولابسه كعب عالي وميكب خفيف ونعوم ..

الساعه تسع امتلى المجلس من البنات .. والكل مستانس والبنات يسولفن مع بعض .. 

نور : بشري روان اش لونك الحين ..؟؟

روان : الحمدلله على كل حال يا نور

ملاك : رواني قلبوشه انسي

روان : نسيت بس انتو لا تذكروني

بدور : انشالله

نور : ليييش ما جبتي حمدان معك ..؟؟

بدور : له له تبينه يذبحني 

نور ابتسمت : حرام عليك وين بيذبحك يابنت الحلال 

بدور ابتسمت : لا تعكرون مزاجي 

شوق ابتسمت : اش رايكم فيني

ملاك : عاريه أعوذ بالله 

شوق ضحكت : يعني انتي اللي لبسج ساتر

ملاك : شو ماشي أغاني

شوق : لا لا تبين عبدالعزيز يذبحنا ههههه 

بدور : وليييش يعني ..؟؟

شوق : ما يحب بجمعات البنات يكون في رقص وجذي 

ملاك : كويتي غريب الصراحه ههههه

شوق : الهنوف بعد ما تحب 

بدور : شريفه مكه أشوفها بالطويل مالها

شوق ابتسمت : طالعه على أمي هههههه

نور : أحسن منا هههههه 

أريج : بنات يلا نقعد مع الهنوف ورفيجاتها

شوق : ياهل انتي ..؟؟ 

اريج : حتى ولو بس من الذرابه يعني

نور : اي يلا نروح نسولف مع المراهقات سوالفهم حلوه هههههه

ملاك : يلا بسررررعه ههههههه 

مر الوقت والبنات يالسات مع بعض .. ويسولفن مع ان أعمارهن مش متقاربه بس اندمجو مع بعض 
بسرررعه والهنوف مستانسه ..

نور همست لملاك : تعالي معي شوي

ملاك وقفت : عن أذنكم بنات

البنات : اذنج معاج

نور : يلا مشينا

ملاك ونور طلعو من الميلس ..

ملاك من عند باب الميلس .. : خير ..؟؟

نور : يلا نجيب الكيكه عشان الهنوف تقطعها ..

ملاك : يلا بس وين الخدامه خل تساعدنا

نور : بالمطبخ تشوفينها

ملاك : يلا عاد

نور وملاك مشو .. نور دخلت المطبخ ... شافت الخدامه واقفه وقالت : بنادي صديقتي الحين انتي لما جهزي الكيكه
الخدامه : طيب

طلعت نور ومشت بالممر عشان تروح لباب الميلس وتنادي ملاك .. شافت عبدالعزيز نزلت راسها بسرعه وراحت للجهه الثانيه بحيث عبدالعزيز ما يشوفها وقالت : عبدالعزيز ممكن تدخل لأن رفيجتي بتجي المطبخ هالحين

عبدالعزيز : انزين .. بس كنت مار عشان اصعد

نور بلعت ريجها وراحت لملاك : يلا ملوكه

ملاك ابتسمت : يلا

نور : عبدالعزيز شافني

ملاك ابتسمت : ياحظ عينه ههههه 

نور مرتبكه : ملوك عبدالعزيز متغير كثير

ملاك ابتسمت : عسا يتحقق اللي ببالي 

نور ضربتها ع الخفيف : اقول امشي يلا

ملاك : هههههه وين الكيكه

نور رفعت راسها وقالت : وين بتكون يعني ع الطاوله 

ملاك شافت الكيكه : أو ماي قــــــــــــــأد

نور ابتسمت : ها حلوه ..؟؟

ملاك : ذوووووووووووووووووق الصراحه

نور ابتسمت : من ذوقك والله 

ملاك : عجيبه الحركه

نور : اي هذي صورة الهنوف لما كانت صغيره 

ملاك : ماشالله عليها حلوه وايد

نور : ههههه يلا نروح قبل لا تذوب الكريمه 

ملاك : يلا ..

نور وهي ماشيه مع ملاك : تعتقدين بتعجبها ..؟؟

ملاك : أكيييد دامها عجبتني ههههه

نور : آمين يارب

ملاك : تصالحتو ولا ...؟؟

نور هزت راسها وقالت : للأسف عنيده ماشالله عليها 

ملاك : الله يستر بس

نور : آمييين يارب

ملاك : بس توها صغيره جي ولا جي بتعقل انشالله

نور : انشالله

ملاك : يلا بسرررعه نواري ههههه 

نور وهي تقول للخدامه : جبتي ملاعق وصحون والبارد

الخدامه : ايوا كلو هناك فوق طاوله

نور : جيبي الولاعه معك أوكي 

الخدامه : أوكي ..

نور دخلت والخدامه وراها تجر العربه .. الهنوف وقفت مصدومه وهي تطالع الكيكه ..

نور طالعت ملاك .. ملاك مسكت يدها .. وقالت : شكلها عصبت ..! الله يستر

نور رجعت على ورا شوي .. عشان الخدامه تحط الكيكه ع الطاوله .. ملاك ساعدتها ..

الهنوف تقدمت من نور بسررررررررررررعه وحضنتها بأقوى ما عندها وقالت بهمس : حسابي معاج بعدين 

نور استغربت وطالعت الهنوف .. الهنوف لفت ويهها وراحت للكيكه وقالت : وااااااااااااااااو رووووووووووووعه الكيكه

نور ابتسمت وهي مرتبكه : انشالله أعجبتك

الهنوف مبتسمه : حدها روووووعه

ملاك : يلا عاد نطفي النور ونولع الشموع

الكل : هابي بيرث دي الهنوف .. هابي بيرث دي تو يو .. هابي بيرث دي الهنوف ...........................

الاربعاء 29-9-2010, 12:25 am 


ღ الحلقه السابعه عشرღ 

خلصت الحفله وكل وحده رجعت لبيتها .. من بعد تجمع كان روعه لكل البنات .. وقررو البنات ما يحضرون محاضرات باجر بس طلع ان المحاضره الساعه وحده الظهر يعني في وقت يرتاحون .. وبيحضرون غصبا عنهم ..
/
.
/
روان دخلت البيت مسكت راسها بيدها وراحت للمس تواليت بغت تمسح الميكب بس ما قدرت وراحت للسرير فتحت السده اللي ع الينب وطلعت ربطة البنادول .. فتحته وطلعت حبتين وبلعتهم وشربت من الماي .. انسدحت ع السرير بتعتب الا وهي غاطه في سابع نومه بدون ما تحس ..
/
.
/
أريج دخلت بهدوء في الشقه .. شافت مافي حس أكيد أمها نامت راحت لحجره أمها شافتها نايمه .. دخلت المطبخ وشافت العشا مثل ماهو .. يعني لي متى أمي الله يهديها ما تاكل .. تضر نفسها وصحتها جذي وهالشي مليون بالميه غلط اش قاعده تسوي بروحها الله يهديها .. راحت للحجره وغيرت ودخلت الحمام وانتو بكرامه تتسبح
/
.
/
نور وشوق في الحجره ..

شوق : ما قالت لج شي

نور هزت راسها : ولا كلمتني بعدين .. بس قالت لي هالكلمتين اللي ما فهمتهم وبعدين ما كلمتني

شوق : الله يستر بس من هنوفوه

نور : اي والله الله يستر

شوق : يلا أنا بتسبح عشان بطلع أنام ورانا محاضره الظهر

نور : اي خلصي بسرعه فيني نوم

شوق : أوكي .. انتي لما مسحي ميكبج

نور : طيب .. يلا اسرعي
/
.
/
بدور دخلت .. شافت ميره و معضد قاعد ..

بدور : السلام عليكم 


معضد وميره : وعليكم السلام

ميره ابتسمت : عسا استانستي ..؟؟

بدور ابتسمت : اي الحمدلله

معضد : يلا دشي ارقدي باجر وراج كليه

بدور : انشالله 

ميره : تعشيتي

بدور : اي أكيد .. يلا تصبحون على خير

معضد وميره : وانتي من أهله

دخلت الحجره .. راحت شافت شكلها في المرايه وابتسمت طلعت موبايلها من الجنطه عشان تحط الجنطه في الكبت .. شافت مكالمتين لم يرد عليها من رقم غريب .. استغربت ..

يلا باجر بشوف منو بروح برقد الحين وراي كليه ..
/
.
/
ملاك وهي ماشيه لداخل الفله .. تدخل سياره في الفله وملاك توقف عن باب الصاله العود تنتظر لما مايد ينزل من السياره ..

تسند ع الباب وتطالع سيارة أخوها لما ينزل .. الضوء يكون على عيونها ما تقدر تشوفه .. يتقدم عنها ...

ملاك ابتسمت له : هلا ميود ..

................ : أنا مب مايد

ملاك تخرعت : بسم الله الرحمن الرحيم

راشد ابتسم : بلاج تخرعتي

ملاك ابتسمت من الفشله : لا بس تخرعت

راشد ابتسم : تستاهلين عسب مره ثانيه ما تتمين بره لهالحزه

ملاك لازم تبرر له عشان تحفظ حبه : حفلة ربيعتي

راشد : مره ثانيه اول ما تنزلين دشي البيت على طول .. لأن في بلاد برع عادي يجتلون

ملاك : بسم الله عاد نحن اهني أمان الحمدلله

راشد يضحك : ههههههه الله يحفظج

ملاك : يلا أنا بدش داخل بروح برقد وراي كليه تامرني على شي ..؟؟

راشد ابتسم : سلامتج

ملاك : تصبح على خير

راشد : وانتي من أهله

ملاك رفعت راسها تطالعه شافته يتأملها .. راشد نزل عيونه بسرعه وابتسم وقال : يلا روحي ارقدي

ملاك مفتشله منه : انشالله ..

دخلت ملاك وراحت بسرررعه لحجرتها .. دخلت الحجره وبندت الباب .. سندت راسها وغمضت عيونها .. يارب متى ييي اليوم اللي أكون فيه مع راشد .. ياربي اجعله من نصيبي ..
/
.
/
اليوم الثاني الساعه اثنعش ونص الظهر .. نور بعد ما غيرت وتجهزت .. لفت ويهها ..

نور : والله حاله ..

شوق : لا رد

نور : شوق قومي بسرررعه بتأخرينا

شوق تلف وتقول : همممم شو تقولين ..؟؟

نور معصبه : وجع ان شاء الله .. يلا قومي تسبحي بنروح الكليه

شوق تفتح عيونها : روحي انتي أنا مب يايه

نور تتخصر : لا والله 

شوق : اي والله يلا روحي .. 

نور : ما في يلا قدامي ...

شوق تقاطعها : نور والله ما بيي خلاص حلفت مافيني بنام يلا باي

نور تضرب ريلها ع الأرض بقوه وتقول : وجع انشالله شووووقوووه الخايسه انتظري وشوفي شسوي فيك يالدبه ..

طلعت نور من الحجره وأعصابها واصله لمليون .. وهي ماشيه بسرررعه وتطالع الأوراق اللي بيدها والورقه اللي ما تدري وين طاسه بين هالوراق ..

نور معصبه : وجع انتي الثانيه وين رحتي هالحين ..

فجــــــــــــــــأأأأه تصدم بشي يدامها .. 

نور مسكت راسها .. من قوة الصدمه وطاح كل شي بيدها وقالت : وجـــــــع ..!

.......... : أحم

نور رفعت راسها مصدومه ورجعت لورا وقالت : أنا آسفه ما كان قصدي

عبدالعزيز قال باسلوبه ومشى : لا عادي ..

نور لفت تطالعه ونزلت راسها ويمعت أوراقها وبدت تدعي على شوق

نور بخاطرها : والله ان ما وريتك يا شوق .. والله انك نذله نشوف من بينقل لك أي شئ من محاضره اليوم .. نامي الين بكره كمان بس نقل ماني ناقلة لك ..

................. : اش فيج نور ..؟؟ 

نور : لا رد

................ : نور .. يا نوووور ..!

نور لفت وقالت وهي تتأتأ : هلا الهنوف

الهنوف : اش فيج تطلعين حرتج بالأوراق

نور ابتسمت : لا .. بس عندي ورقه ضايعه ومدري وينها فيه

الهنوف ابتسمت : انزين ان شاء الله تحصلينها قولي ان لله وانا اليه راجعون

نور بطلت عيونها من الخوف : انا لله وانا اليه راجعون .. من مات ..؟؟

الهنوف ابتسمت : محد مات اش فيج ..؟؟

نور : لأ بس انتي تقولين قولي انا لله وانا اليه راجعون

الهنوف تبتسم : اي لما يضيع مني شي وأقول جذي أحصله

نور ابتسمت : آها .. انا لله وانا اليه راجعون .. يلا ان شاء الله اشوفها ههههه

الهنوف ابتسمت : ممكن تيين معاي حجرتي شوي ..؟

نور ابتسمت : خير ..؟؟

الهنوف : هذا لو ما تتأخرين

نور : لا ما بتأخر حبيبتي أنا بطلع من هنا الساعه وحده الا ربع

الهنوف ابتسمت : يعني باقي عشر دقايق

نور هزت راسها وقالت : اي فديتك

الهنوف : تعالي انزين شوي

نور : طيب جايه حبيبتي بس أحط الأوراق بالفايل

الهنوف : انطرج

نور ابتسمت وهي تلم الأوراق وبعد ما خلصت بسرعه لحقت الهنوف للحجره .. 

يلا شكلها الهنوف اليوم راضيه علي .. انشالله نتصالح ونصير أصحاب والله اني كرهت حياتي الفتره الأخيره والسبب الهنوف .. انشالله ترجع لصوابها وتعرف الصح من الخطأ ..

دخلت نور الحجره .. والهنوف بندت الباب

نور عقدت حياتها : خير يالهنوف ..؟؟

الهنوف ابتسمت : كل خير بس انتي اقعدي

نور يلست ع طرف السرير : قولي اش صاير ..؟؟

الهنوف يلست يمب نور وقالت : ماكو ..!

نور عقدت حياتها : اشلون مافي شي وانتي تقولين تعالي معي لحجرتي

الهنوف مسكت يد نور وقالت وهي منزله راسها : نور أنا آسفه على كل اللي صار

نور ابتسمت ومسحت على شعر الهنوف : ليييش اش صار يالهنوف ..؟؟

الهنوف : نور أنا أسأت لج وايد
نور ابتسمت : بالعكس يالهنوف انتي أخت عزيزه وغاليه

الهنوف حضنت نور ودمعت : نواري أنا أحبج بس كنت أكابر

نور مسكت ويه الهنوف : امسحي دموعك تراها غاليه علي

الهنوف تمسكت بنور أكثر : والله يا نور اني كنت أكابر لأني صج أحبج

نور : وأنا بعد بس امسحي دموعك تراها غاليه 

الهنوف مسحت دموعها وابتسمت : ما كان ودي أعاملج جذي بس هلي نسوني وتدرين سن مراهقه حسيتهم يميلون لج أكثر هالشي خلاني أغار

نور ابتسمت : عادي الهنوف انسي كل اللي صار

الهنوف تكمل ولا مهتمه لنور : بس أنا أمس دريت لما سويتي لي كل هذا .. محد ببيتنا سوا لي اياه

نور مسكت يد الهنوف وقالت : بس لازم ترجعين لي الدين

الهنوف مستغربه : دين شنو ..؟؟

نور مبتسمه : تسوين لي حفلة يوم ميلاد ههههه

الهنوف تضحك : اي أفا عليج بيوم ميلادج انشالله

نور : الهنوف والله اني أعزك مثل شوق وانتو أخواتي اللي ما جابتهم أمي .. تدرين أنا لا ابو ولا ام ولا أخوان بعد من صغر سني وأنا يتيمه ووحيده

الهنوف : ومن قال انج يتيمة أو وحيده أبوي وأمي ونحن وين رحنا ..؟؟

نور تبتسم : أدري بس بعد حنان الأم والأب غير

الهنوف تهدد نور : تراني بعلم عليج أمي وأبوي وكلنا بنزعل

نور : دام السالفه فيها زعل خلاص أجل انهي الموضوع من أساسه هههههه

الهنوف تبتسم : فديتج أنا

نور : يفداك الكون كله ..

الهنوف : نواري زعلانه مني ..؟؟

نور : لاآ حبيبتي من قال اني زعلانه ..؟؟

الهنوف : بس أسأل جذي

نور ابتسمت : مو زعلانه بس برضى ببوسه هههه

الهنوف تبوس نور وتقول وهي منزله راسها : أنا آسفه .. اش تبين أكثر ..؟؟

نور تبوس الهنوف وتقول : ابي سلامتك فديتك .. متى النتيجه ..؟؟

الهنوف : يوم الخميس ان شاء الله

نور تهز راسها وتبتسم : يعني بكره ان شاء الله

الهنوف : اي باجر

نور : يلا انشالله تجيبين نتيجه كويسه وحلوه

الهنوف : يارب وان شاء الله انتي وشوق تتخرجون

نور تبتسم : شوق ما اظن بتتخرج

الهنوف تعقد حياتها : ليييش ..؟؟

نور تبتسم : نايمه ما تبي تحضر

الهنوف تبتسم : هذي من يوم انولدت وهي كسوله

نور : يلا ما علينا أنا تأخرت واجد 

الهنوف : اي صارت وحده الا خمس دقايق

نور ابتسمت : يلا باي حبيبتي

الهنوف : باي لما ترجعين لازم أكمل كلامي

نور ابتسمت وهي تطلع : يصير خير

نور وهي وتصكر الباب .. لفت ويهها عشان تمشي وتنزل شافت شوق واقفه يدام باب حجرتها ..

نور وهي معصبه : ما تبين تجين ها ..؟؟

شوق وهي تتثاوب : روحي انتي مالي خلق

نور تمشي بسرررعه وهي معصبه : بكيفك ما علي منك

شوق تضحك : عن ينط لج عرج بس

نور : سخيفه

شوق تبي تكلمها الا ونور نزلت بسرررعه لأن قربت تصير الساعه وحده لازم بهالوقت تكون واصله ..

شوق وهي تضحك بصوت عالي : هذي من صجها ازعلت الحين ..!

شوق لفت تروح لحجره الهنوف انصدمت لما شافت عبدالعزيز ..

شوق ابتسمت : هلا عبدالعزيز 

عبدالعزيز : أهلين شوق 

شوق تبي تختطف عبدالعزيز يوقفها يوم يقول : ليييش نور معصبه ..؟؟

شوق : وانا اش دراني ..؟؟

عبدالعزيز : معقوله رفيجتها وما تعرف ..! أحد مضايقها ..؟؟

شوق : لا لا ما أعتقد

عبدالعزيز : عاد اش فيها ..؟؟

شوق : وأنا اش دراني عزوز قلت لك ما ادري وبعدين توني قمت من النوم 

عبدالعزيز : اهيه طلعت من حجرة الهنوف متضايقه الهنوف قالت لها شي ..؟؟

شوق : قلت لك يا يبا توني قاعده من النوم وبعدين حضرتك ليييش مهتم ..؟؟

عبدالعزيز يتهرب من سؤالها ويقول : صح ليييش مو مداومه

شوق : كنت سهرانه وما أقدر احضر اليوم

عبدالعزيز : عاد لييش سهرتي

شوق : حرام الواحد يسهر يعني

عبدالعزيز : دامه ما يقدر يحضر اي حرام .. يعني عادي عندج تطوفين محاضراتج وانتي بأخر سنه لج

شوق : تحقيق هو ..؟؟

عبدالعزيز : مره ثانيه مابي هالشي يتكرر

شوق ماده بوزها : ان شاء الله

عبدالعزيز : لما أكلمج ردي عدل

شوق وقفت عدل : ان شاء الله أخوي .. ممكن أروح الحين

عبدالعزيز وهو يدق باب حجرة الهنوف ما رد على شوق وسفهها ..

شوق ناظرته وهي محتره اش فيه هذا ما قام يرد علينا مثل الأوادم والناس .. شو يعني أقل منه بشي عشان يعاملنا جذي .. شوق وقفت عند الباب تطالع عبدالعزيز والهنوف ..

عبدالعزيز وهو يطالع الهنوف ويقول : اشلونج ..؟؟

الهنوف : تمام 

عبدالعزيز : نور اش كانت تسوي عندج ..؟؟

الهنوف : ماكو بس نسولف مع بعض

عبدالعزيز يطالعها بشك : أكيد تسولفون وبس

الهنوف : اي والله منت مصدقني يعني

عبدالعزيز : مصدقج بس بغيت أتأكد

الهنوف : كاني حلفت لك بعد وبرايك 

عبدالعزيز : أوكي خلاص أنا طالع تبون شي ..؟؟

شوق : اي مر ع الجمعيه خذ لي جالكسي

عبدالعزيز وهو طالع : هاللي فالحه فيه ..

شوق مبطله عيونها : ليييش متى طلبت منك آنا

عبدالعزيز ابتسم وما رد على شوق .. بس اكتفى بأنه يطالع جسمها من فوق الين تحت بنظرة سخريه ..!

شوق نزلت راسها واستحت .. وعرفت اش يقصد

عبدالعزيز شوي ويموت من الضحك وقال : يلا مع السلامه

شوق والهنوف : مع السلامه

شوق تطالع الهنوف وتقول : لهالدرجه بديت أمتن يعني

الهنوف مبتسمه : اي تراج بديتي تكرشين بعد

شوق مبطله عيونها : والله اني ما اكل

الهنوف : بس الجالكسي هذا فيه سعرات حراريه أكثر من كل الأكل اللي تاكلينه

شوق شوي وتتخبل : زين انه عزوز نبهني ولا كنت بروح فيها وبصير أمتن وحده بالعالم

الهنوف مستغربه وتطالع شوق : صح اش فيه معصب جذي ..!

شوق : مب معصب بس في شي شاغل باله الظاهر
الهنوف ابتسمت وقالت : دبه ليييش ما حضرتي اليوم وبعدين خليتي نواري تعصب

شوق مستغربه وتطالع الهنوف باستغراب : وانتي شكو .. أنا ورفيجتي أحرار ..

الهنوف تهز راسها : اي صج أنا شكو

شوق تغمز للهنوف : اي صح ما بغيت أسألج جدام عبدالعزيز بس نور شتسوي بدارج ..؟؟

الهنوف : نسولف يعني حرام نسولف مع بعض ..

شوق تهز راسها : بشو تسولفون بلا

الهنوف تروح للكبت وتطلع لها هدوم : وانتي شكو .. مثل ما أنا شكو انتي هم شكو هههههههههههه

شوق تبتسم : تصالحتو ..؟؟

الهنوف : أقول اطلعي الله يستر عليج بس يا حلوه

شوق تضحك وتقول : دبه .. مردي أعرف .. بروح بتريق أحسن لي 

الهنوف تطالع الساعه : بلا عليج في أحد يتريق وحده الظهر ..؟؟

شوق : اي أنا اش فيها بعدين ..؟؟

الهنوف : روحي الله يستر عليج بس

شوق تبتسم : بطلع أحسن لي مستويه لي شريفة مكه

الهنوف ابتسمت : الحمدلله والشكر ..

شوق تطلع من حجره الهنوف وتسد الباب بقوه وتسند راسها ع اليدار وتبتسم .. وتقول بداخلها .. ياي بشووف نواف والله ما يدري اش كثر أنا مستانسه لما اصبح وأمسي بويهه

..................... : حووووووووووووه

شوق متخرعه وتلف : بسم الله

ضاري يضحك : اش فيج ..؟؟

شوق : خرعتني وتقول اش فيني ..؟؟

ضاري يبتسم : اي أقول بعد وبعدين بشو تفكرين

شوق : بشو أفكر يعني أفكر بالكليه طافتني محاضره

ضاري يضحك : واللي تطوفه محاضره يفكر وهو مبتسم وحالته حاله

شوق تختطف من عند ضاري وتصرخ بويهه : انت شكووووووووووووووووو .........؟؟

ضاري يروح على ورا : نسررررررررره أعوذ بالله

الهنوف تطلع من حجرتها وتقول : انتو ما تخلون الواحد يرتاح

ضاري يمشي لحجرته ويقول : اسألي أختج هالنسره مدري اش فيها

الهنوف تبتسم وتقول : زين نزلت لو سامعتك جان رحت فيها

ضاري يسوي لها طاف والهنوف تبوز .. تدخل الحجره وتسد الباب وتروح للموبايل وتدز مسجات على رفيجاتها ..

شوق وصلت للسلم .. ابتسمت وهي تطالع تحت .. نزلت مثل الأميرات .. انشالله أشوف نواف بدربي ..
/
.

/
نور واقفه تطالع ملاك ..

ملاك : نوريه ..!

نور تطالع موبايلها : لارد

ملاك : نوريه وصمخ

نور تلف بسرررعه وترفع راسها وتطالع ملاك : هلا ملاك .. وبعدين نوريه بعينك ..!

ملاك تبتسم : وينج ما تردين تراج احترقتي وانتي واقفه ع الشمس .. ههههه نوريه ونص بعد ..

نور تبتسم وهي مرتبكه : اي والله احترقت 

ملاك تضحك : شاللي موقفج ..؟؟

نور تبتسم وتمسك يد ملاك : اقول ادخلي وبقول لك كل شي داخل

ملاك تبتسم : داخل داخل .. برايج .. بس عن نحترق ع الشمس .. روحنا نحن الخليجيات حنطاويات تبينا نسمر ونروح فيها

نور تبتسم : خلي السمر للشباب هههههه

ملاك : يلا خبريني اش فيج ..؟؟

نور : بس نقعد

ملاك تبتسم : وهذينا قعدنا .. يلا قولي اش فيج

نور : لحظه ..!

ملاك : خير ..؟؟

نور : أجل وين البنات ..؟؟

ملاك : بدور في الدرب .. وروان ما ترد عليه بعد واريج ما بتي تقول انها ما تروح تيي اليوم لأنها بتحترق ع الشمس وهي تدور تاكسي ومافي باص للمواصلات

نور : آها .. كانت قالت لي كنت أمرها

ملاك : اش دراها عاد هي .. توها ناشه من الرقاد شكلها ما تبا تيي

نور : اي كلهم بخوها نومه الا احنا

ملاك تبتسم : هي صح وين شوق ..؟؟

نور : خليها على الله

ملاك تبتسم : ليييش بلاها ..! سوت لج شي

نور تضحك : لالا بس الهبله دايم تغيب وما تحضر

ملاك : هي صح شوقو الخبله ولا جنها كبرت ههههه

نور : ما علينا باجر بتتحمل مسؤوليه ولادها لحالها

ملاك تضحك : هي صح وبعدين ما بيكون في نور ولا بيكون في بنات ينقلون لي محاضرات ..

نور : اهناك بس في نواف تتهاوش معاه هههههه

ملاك تبتسم : اي صح اش صار على نواف ..؟؟

نور ترفع جتوفها : والله يا ستي ما أعرف .. وبعدين هي رايحه وراجعه تتكلم عنو

ملاك تبتسم : خليها تفرح بهالأسبوعين

نور ابتسمت : هههه اي خليها تفرح

فجأه يرن موبايل نور وينببها بأن وصل مسج ..

نور تفتحه وتقرا المسج .. ملاك تطالع نور باستغراب وتقول : اش سالفتج انتي ..؟؟ ابا أفهم من يينا وانتي طايحة جدام هالتلفون

نور ابتسمت : ولاشي ..!

ملاك : ليكون من ورانا ..؟؟

نور ضحكت : لا يالهبله لايروح بالك بعيد وبعدين هذي الهنوف تدز لي مسجات

ملاك مستغربه : الهنوف ..!

نور : اي الهنوف اش فيكي مو مصدقه

ملاك تبتسم : لا بس الهنوف عاد غريبه انها ترسل لج مسجات .. ما أعتقد عاد

نور تضحك : لا لا خلااااص صرنا عسل على جبنه على قشطه

ملاك تضحك : يقطع ابليسج يالهبله شو تتحرطمين ..؟؟ وبعدين خلاااص تصالحتو

نور : اي كلمتني اليوم ولحالها

ملاك ابتسمت : آها قولي كل شي بالتفصيل

نور ابتسمت : الله يسلمك انتظري لأن للحين ما عرفت اش هي السالفه .. توني قبل لا أجي الكليه مسكتني وكلمتني

ملاك ابتسمت : آها عيل بتريا

نور مستغربه : هذي بدور ..؟؟

ملاك : هي بلاج ما عرفتيها ؟؟

نور تضحك : ههههه الهبله وين رايحه

ملاك : بـــــــــــــــــدور .. يا بدور

بدور لفت وطالعت البنات واقتربت وهي مبتسمه وقالت وهي مستعيله : ها ما بدت المحاضره ..؟؟

ملاك : لأأ

بدور تقعد : اشوه ..! كنت خايفه اتأخر

نور تضحك : لا شكله الأستاذ متأخر موووب حنا

ملاك تضحك : ههههههه

بدور : وين باجي البنات ..؟؟

ملاك : محد يا ولا أحد بيي ..

بدور مستغرب : وليييش 

نور : الله يسلمك روان وتعرفين حالتها .. وأريج ما عندها سياره وشوق راحت عليها نومه

بدور توقف : عاد أنا بعد بروح البيت

نور تمسك يدها : اش فيكي انتي انجنيتي

ملاك تضحك : صدق تيننت البنيه .. يعني نحن ما نسد

نور تضحك : بدور انهبلتي ..!

بدور تقعد وتتثاوب : اي والله انهبلت والسبه هالنوم اللي فيني

نور تضحك : أجل روحي نامي

ملاك تمسك يد بدور : اسكتي نورو ترا عادي هذي تصدق وتروح تنام

نور تضحك : هههههه امسكيها بالزين

بدور تضحك : خلاااص خلاااص بتم والله بس الله يعيني على سوالفكم يالمطاوعه

نور تضحك : أحسن منك يالصايعه ..!
/
.
/
روان : قلت لج مابي 

أسيل : مدام بس ماما يقول لازم روان ياكل

روان : قلت لج مووووب يووووعانه يعني ماأبا غصب هو

أسيل : انزين شويه بس 

روان تصرخ بويهها : قلت لج اطلعي برع

أسيل تروح للباب : بعدين ماما في يسوي جنجال

روان تصارخ وتروح للباب وتقفله : قلت لكم ما ابي أي شي مابي شي ..

يرن موبايل روان .. تروح بدون ما تشوف من المتصل وتقفله في ويهه وترمي روحها ع السرير ..
يرجع الموبايل يرن بعد ثواني .. تطالعه روان وتشوف رقم أريج ..

روان ترد بدون خاطر وهي مكسوره : آلو ..!

أريج : مرحبا 

روان : أهلين أريج

أريج مستغربه : اش فيج رواني ..؟؟

روان : ما فيني شي بس أبي أريح

اريج : فيج شي روان ..؟؟

روان تصرخ : قلت لج لأأ أريج ..

أريج تاخذها بالهداوه : انزين انزين حبيبتي .. خلاااص

روان ترد عاديه : آسفه

أريج : صار خير ..!! ليييش انتي جذي روان تاخذين كل شي بجد وتعصبين ومالج خلق

روان تصيح : يعني ما تدرين اش فيني يا أريج ما تدرين شاللي كاسرني

أريج : بس لا تسوين بروحج جذي .. ربج كريم يا روان

روان تصيح : باي أريج أكلمج بعدين ..

أريج توها بترد .. الا وروان سدته .. رمت روحها ع السرير وبدت تصيح ودها تموت اليوم قبل باجر .. ودها تصلح كل اللي راااح ودها ترجع روان بنت العز اللي محد يقدر يذلها ...!! ودها وودها وودها .. بس للأسف كل اللي صار لا يمكن يتصلح بعد اليوم .. 

يرد تلفون روان يرن .. روان تغلقه وتدفن راسه بالمخده .. حراااام عليك يا مروان حراااام اش سويت فيني .. والله دمرتني حرام عليك لهالدرجه أهون عليك يعني ..!! أنا اللي كنت أحسبك أغلى من كل شي عندي وأغلى من روحي طلعت آنا ولا شي بالنسبه لك .. مجرد شي تتسلى فيه .. هه ما أقول غير صدقو البنات لما قالو اتركي لعب اليهال يا روان ..!
/
.
/
شوق طلعت من المطبخ وقفت في الممر تبي تسمع شو يصير في الصاله ..

شوق وهي مندمجه ..!

الهنوف : شوق ...؟؟

شوق تلف مفزوعه : بسم الله الرحمن الرحيم

الهنوف تضحك : اش فيج ..؟؟

شوق تبتسم : ماكو بس حسبالي عبدالعزيز

الهنوف ترفع يدها : ياريت جان قص رقبتج ع اللي تسوينه

شوق : سكتي بس سكتي الله يخليج

الهنوف تبتسم : اي صح نسيت أسألج شو تسوين ..؟؟

شوق : أبي اسمع بعد شسوي ..!

الهنوف تبتسم : اي انزين اش تسمعين يعني

شوق : وانتي شكو ..؟؟

الهنوف : لا أكو ..! أبي أعرف أختي شتسوي ..؟؟

شوق تضحك : لا تخافين ما اسوي منكر .. يلا روحي دراج

الهنوف : مابي

شوق : قلت لج روحي

الهنوف : انزين نور متى ترجع من الجامعه ..؟؟

شوق : الساعه ثلاث ان شاء الله

الهنوف : يعني مب مطوله

شوق : لا مب مطولين اليوم

الهنوف : عاد ليييش ما رحتي

شوق : بسألج بلا عليج ..! الحين هذي دراستي ولا دراستج

الهنوف : والله لو آنا مكانج جان رحت يوميا

شوق تبتسم : بنشوف بالمستقبل ان شاء الله ..

الهنوف : ان شاء الله

شوق : مو وقته هالحجي الحين خليني بروحي دخيلج

الهنوف ابتسمت : أوكي .. يلا سي يا

شوق : روحي زين

بعد ما تبتعد الهنوف .. شوق تسمع شو يقولون وهم يتغدون .. 

بو عبدالعزيز : لا ومتى قال بيي ان شاء الله ..؟؟

بو براك : والله ما حدد بعده بس ع الأسبوع الياي ان شاء الله بيكون موجود

بو عبدالعزيز ابتسم : يوصل بالسلامه

بو براك : وينهم عبود وضاري ..؟؟

بو عبدالعزيز : يبا عبدالعزيز وينهم خوانك ..؟؟

عبدالعزيز : عبود راقد وضاري بداره

بو عبدالعزيز : ماشالله عليهم هذي ل العيال من يأجزون ما تعرف عن أخبارهم

بو براك يضحك : اي والله ياخوي .. نحن رقود وهم صاحين والعكس ههههه

بو عبدالعزيز : ضاري بآخر سنه

بو براك : اي ماشالله عليه كبر

بو عبدالعزيز : اي والله العيال كبرت ونحن شبنا

بو براك يضحك : لا ياخوي بعدنا هههههه

بو عبدالعزيز : آنا مفكر أطرش ضاري الكويت يكمل بعد الثانويه

بو براك : زين تسوي بس بعد لو عند أهله أحسن له

بو عبدالعزيز : ترا أهله كلهم بالكويت ياخوي وانتو أهله

بو براك : بس بعد ياخوي ألأابو والأم غير .. يمسكون الولد يديرون بالهم عليه غير عن انه يكون بروحه

بو عبدالعزيز : صدقت ياخوي

بو براك : اي صح نسيت أكلمك بسالفه ..

بو عبدالعزيز : خير ياخوي ..؟؟

بو براك : دام الشباب اليوم كلهم متيمعين وقاعدين بفتح معاك الموضوع

بو عبدالعزيز : قل ياخوي ..؟؟

نواف يبتسم : يعني لما نتيمع تيي الأخبار الشينه ..!

بو براك يبتسم : تفائلو بالخير تجدوه 

عبدالعزيز يضحك : تفائل بالخير هههههه

شوق ابتسمت لما سمعت نواف يتكلم .. 

شوق بهمس : وأخيرا نطق ما بغى واااااااااااااااااااي فديته

.............. : خير في شي

شوق تلف متخرعه : انتي ..؟؟

الهنوف : اي أنا ا ش فيني يعني اش شايفه جدامج

شوق تكشر : اش شايفه قالت .. أقول اسكتي أبرك لج

الهنوف توقف مع شوق ويسمعون اش قاعد يصير ..

الهنوف همست : ابي أعرف شاللي موقفنج اهني

شوق : اسكتي واسمعي بس ..!

نواف يطالع ابوه : تحجى يا يبا .. أخاف تغيرون بقوانينكم شي ..؟؟

بو براك يضحك : دومك مستعجل وانا ابوك

نواف يبتسم : شسوي يبى الفضول يذبح

عبدالعزيز يبتسم لبراك يأشر له بمعنى خير اش صاير ..؟؟

براك يبتسم له ويرفع جتوفه بمعنى ما أدري ..!

بو براك : ياخوي أصلا حنا هالمره يايين مو لشغل ..

بو عبدالعزيز مستغرب : خير ياخوي

بو براك : وأنا أخوك نحن يايين نطلب يد بنتك لولدنا ..

شوق لفت طالعت الهنوف وهي قلبها يدق بقوه ... وابتسمت .. الهنوف ضربتها وقالت : انطري خل يكمل كلامه

نواف يطالع ابوه مستغرب .. غريبه ما فاتحه بالموضوع كيف يتكلم عنه ..

بو عبدالعزيز يبتسم : هذي الساعه المباركه ياخوي 

بو براك يبتسم : تسلم ياخوي .. وهذا الولد جدامك .. براك ماشالله عليه مو ناقصه شي .. دراسه وتعليم ومال ودين وجمال وكل شي .. وبنتكم بعد ماشالله كامله والكامل الله ..

نواف شرق وهو ياكل ... عبدالعزيز عطاه الماي بسرعه .. نواف شرب

عبدالعزيز ابتسم : صحه

نواف وقف : بسني الحمدلله شبعت

عبدالعزيز يطالعه مستغرب : اش فيك شكلك انصدمت من الخبر

نواف ابتسم مجامله : لا بتمشى شوي شكلي كليت وايد

عبدالعزيز : الله وياك .. بس انطر لما عمي يكمل كلامه ..

نواف : لا لا بتمشى لأني كثرت من الأكل ..

بو براك يبتسم : هالولد ما يعقل

بو عبدالعزيز ابتسم : يكبر ويعقل ان شاء الله هههههه

بو براك : نكمل كلامنا ياخوي .. وحنا يايين عشان شوق وولدي براك يبيها

بو عبدالعزيز : هذي الساعه المباركه ياخوي .. وبراك ولد عمها ومافي أحسن منه وبعدين نحن وين بنحصل ولد أحسن من براك ..

بو براك ابتسم : وحنا وين بنشوف بنيه أحسن من شوق ..

بو عبدالعزيز ابتسم : بس خل نشاور البنيه وأمها ... ونشوف رايهم

بو براك : عندك الوقت اللي تبي ومهما كان رايكم تأكد حنا خوان وما يفرق بينا شي أيا كان راي البنيه ..!

بو عبدالعزيز ابتسم وقال : أصيل ياخوي

عبدالعزيز يبتسم ويقول لبراك : معرسنا

براك يرد له الابتسامه ويكملون أكل ويكملون حديثهم بنفس الوقت ..
/
.
/
الهنوف وصلت لحجرة شوق وتقول : شوق فجي الباب

شوق تصرخ : قلت لج مابي

الهنوف : شوق دخيلج فجي الباب

شوق : الهنوف قلت لج مابي

الهنوف : شوووووق

شوق مل صبرها : خلوووووووووني بروووووووحي

الهنوف مستغربه وتقول من ورا الباب : شاللي جلب حالج انزين ..؟؟

شوق واصله معاها : مالج شغل قلت لج خليني 

الهنوف تبتعد عن حجرة شوق وهي مستغربه ... اش فيها هذي .. من سمعت خبر الخطبه يت فوق وهي معصبه ليكووون ببالها أحد لا لا مستحيل ... امبلا أكيد ببالها أحد .. بس ليييش سوووت جذي وعصبت ..! الله يستر خل تيي نور وبنشوف اش صاير ..

ضاري طلع من حجرته مستغرب وقال : انتو اش فيكم ..؟؟

الهنوف رفعت جتفها ومشت : ما أدري

ضاري : يعني الواحد ما يعرف يرتاح بهالبيت ..!

الهنوف : اسأل أختك شوق والله أنا مالي شغل

ضاري سد باب حجرته الهنوف كملت طريجها وهي مستغربه اش فيها شوق : خل أنطر نور وأقول الها اش صار ..! وأعرف اش فيها شوق ..


الأحد 3-10-2010, 10:25 pm 


ღ الحلقه الثامنه عشرღ 

عند البنات ..~

نور وهي تمشي مع بدور وملاك : انزين ودخلت معاها الحجره وتأسفت لي ..!

بدور مستغربه : تأسفت لج ..؟؟ متأكده هنوووفوووه تتأسف ..؟؟

نور تبتسم : اي بصراحه اكسرت خاطري وهي بهالحال 

ملاك تبتسم : يا أختي اكبرت خلاص وبعدين على وش جواز ع قولتهم لازم تعقل

نور تضحك : الله يهديك وين على وش جواز ..!

بدور : اي صح ذكرتوني 

ملاك : خير ..؟

بدور تطلع موبايلها من الجنطه وتراوي البنات : هذا رقم وحده منكن ..؟؟

نور : موب رقمي وبعدين أنا رقمي من سنه الف وتسع اميه وجرب 

ملاك تضحك : مب لهالدرجه عاد هههههه .. 

بدور : ملاك رقمج ..؟؟

ملاك تبتسم : لأأ مب رقمي أنا بعد ..! وبعدين ترا نحن ربيعاتج وجه فقر ارقامنا من أول رقم حصلناه هديه

بدور تضحك : اي والله ههههههه

نور : تراكم تغلطون عليه ..!

ملاك تضحك : لا والله ومنو اللي تقول ان رقمها من سنة جرب ..!

نور تضحك : محد جربان غيرك 

ملاك متقززه : أعوذ بالله من الشيطان الرجيم

بدور : اي والله أحس جاتني حكه

نور تضحك : هذي العدوى ليكوووون ...........!

ملاك : دخيلج الا اليرب ابعدي عنا

نور تضحك : وي اش جاكم وبعدين حنا منا عايشين بوسط قطاو وبراغيث

بدور : اقول غيري السالفه أحسن لج يالدبه 

نور : طيب .. 

ملاك : صح نسيت أخبركم 

بدور : خبرينا ..!

ملاك : الله يسلمكم أمس وأنا راده البيت شفت راشد

نور ابتسمت : أوكي وبعدين اش صار ..؟؟

ملاك : ماشي بس كلمني بسرعه يسأل عن الحال 

بدور تغمز لها : وبس ..!

ملاك : اي بس يعني مو مصدقتني

نور تبتسم : مصدقينك بس كملي

ملاك تبتسم : ولما خلصنا حديثنا ييت بدخل ولا راشد كان قاعد يبحلق فيني

بدور تضحك بصوت عالي : ههههههههههههههههه

نور ابتسمت : اش فيها هذي انجنت ..!

ملاك ترفع جتفها : والله مدري

نور تضرب بدور ع الخفيف : هو اش فيك يابنيه ..!

بدور تبتسم : حلوه ذي يبحلق هههههه

ملاك : اي انزين ما قلت شي غلط أنا

نور ابتسمت : ما عليج منها ملاك

ملاك ابتسمت : اي والله ما علي منج يالدبه 

نور : سؤال ملاك..؟

ملاك : هلأ

نور : هالحين لو راشد تقدم لك بتوافقين ..؟

ملاك ابتسمت : والله ما أعرف شقول لج أنا في حيره من أمري يا أختاه

بدور : تطلب العون منكي يا أختاه

نور ابتسمت : والله هذا شي راجع لك وهذي حياتك يا حلوه

ملاك ابتسمت : تدرون أوقات أحس روحي برفضه لو تقدم لي

بدور : من زينج الحين يتقدم لج وبعدين من هذي الخبله اللي ترفض دكتور

ملاك : أنا ..! هههههه أمزح بس ما أدري أحس روحي مب متأقلمه

نور : أقول بلا منكر البنات

بدور : اي صح نور اش صار ع السفر

نور رفعت جتوفها : والله علمي علمك ما أعرف عن أي شي

ملاك : عبدالعزيز بيكون وياكم

نور : اي 

ملاك : حظكم انتي وشوق مب نحن اللي باقي لنا كم شهر وننشوي من حر الامارات

نور : اقول اسكتي ولا أسفرك تراني

ملاك تضحك : هههههههه قلت شي غلط أنا

نور تعقد حياتها : اي 

بدور : بنات يلا أنا بتصل على نسيبي خل يمرني

ملاك : لا لا تريي روحي معانا

بدور : مقدر وبعدين ملزمين علي أرجع من وقت

نور : الله يعينك ..

بدور : يلا باي بنات

نور وملاك : باي

نور طالعت ملاك : اقول ملاك

ملاك : قولي ..؟

نور مستغربه : بدور فيها شئ ..؟؟

ملاك : لأأ عاديه أعتقد


نور : لا لا ما أظن

ملاك : امبلا نواري انتي تتهيئين

نور : لا فيها شي مو طبيعيه راسها طول الوقت منزلته ومنشغله بالجوال وبعدين سارحه

ملاك : يمكن والله ما ركزت

نور ابتسمت : اقول ملاك اش صار على أخوك ..؟؟

ملاك ابتسمت : الحمدلله من وصل راشد البلاد ومايد متحسن أكثر عن قبل

نور : الحمدلله .. شفتي اشلون راشد مهم بحياتكم

ملاك ابتسمت : اي لاحظت

نور : كثر ما تبيني كرهك للناس الا انك طيبه يالدبه

ملاك ابتسمت : أقول نورو لا يكثر بس .. تعالي نروح ناكل ميته يوع

نور ابتسمت : يلا وبعدين برجع البيت بشوف الأجواء عندهم كيف ..؟؟

ملاك : ليييش قبل ما تطلعين كان في عواصف

نور : اي عواصف وبس ههههه الهنوف وشوق دايم يتضاربون ... بس تدرين ..! توقعي صدمت اليوم بمين ..؟؟

ملاك مستغربه : مين ..؟؟

نور : خمني ..؟؟

ملاك : همممم ليكون اللي بالي بالج ... لا تقولين عزووووز

نور تبتسم وهي ميته حيا : اي والله .. وبعدين عزوز أصغر عيالك

ملاك ابتسمت : هههههههههههههه

نور تضربها : بس اسكتي فضحتينا

ملاك : ضحكتيني والله أتخيل شكلج كيف وانتي تنصدمين

نور ابتسمت : كيف يعني ..! أكيد ميته حيا 

ملاك : يلا تعيشين وتاكلين غيرها

نور تكش عليها : فال الله ولا فالك 

ملاك : اقول نواري

نور : هلأ


ملاك : روان لازم نشوف لها حل ترا والله وايد تعبانه 

نور : اي مبين عليها فديتها ما تستاهل

ملاك : اش رايج هالويك اند نروح لروان

نور : اي والله حل بس بعد لازم نطلعه من الجو اللي هي فيه

ملاك : والله ما أعتقد روان ترضى انها تطلع

نور : اي .. خلاص أجل نتلاقى ببيتهم يوم الخميس
/
.
/
مايد ابتسم : ها كيف الشغل وياج

وصايف : والله تمام التمام أستاذ مايد

مايد : وصايف اقعدي بقول لج شغله

وصايف ابتسمت وقعدت : خير استاذ ..؟

مايد : وصايف أبي أرقيج ..

وصايف ابتسمت وقالت مجامله : توني يديده استاذ

مايد : بس ماشالله عليج مجتهده ومجده بشغلج

وصايف ابتسمت : شهادتك أعتز بها استاذ

مايد : عيل باجر بنسوي اجتماع وهم في موظفين بنعلي معاشاتهم صار لهم فتره طويله

وصايف ابتسمت : أصيل أستاذ

مايد ابتسم : ها ما قلتي لي اش رايج بالشغل ..؟؟

وصايف : والله حلو ومن زود ما هو حلو ودي أضل طول اليوم بالشركه

مايد ضحك : لا عاد ما يصير جذي

وصايف : اي صح استاذ نسيت أكلمك عن بو سالم ..؟؟ 

مايد عقد حياته وهو مستغرب : خير ..؟؟

وصايف : الظاهر انه داوم اليوم

مايد مستغرب : وأنا ما ادري

وصايف : يمكن اليوم بييي ويخبرك وبعدين تونا العصر 

مايد : هي صح ترا خمسه العصر الشركه تفضى وانتي وبعض الموظفات تتأخرون بالطلعه أتمنى هالعاده تتركونها

وصايف ابتسمت : انشالله أستاذ

اندق الباب .. مايد : تفضل ..

حمود دخل : السلام عليكم

مايد ووصايف : وعليكم السلام

حمود : أستاذ مايد .. العم بوسالم وصل 

مايد ابتسم : خل يدخل 

حمود : انشالله

وصايف وقفت : عاد أنا أستأذن استاذ

مايد : اذنج معاج 

وصايف : تبغى شي ..؟

مايد : لا مشكوره 

وصايف ابتسمت وطلعت .. دخل بوسالم وهو مبتسم ..

مايد وقف وقال وهو مستانس : مرحبا .. مرحبـــــا بـ عمي

بو سالم ضحك وتقرب منه وسلم عليه : اش حالك ولدي ..؟؟

مايد : بخير الله يسلمك يا عمي 

بو سالم : عساكم بهالحال دوم يارب

مايد : وياك عمي .. انت اش حالك واش حال سالم وسعاد ..؟؟

بو سالم : والله بخير يا ولدي .. وسعاد خلاص عرسها تحدد

مايد حس بضيجه وقال : الله يوفقها يارب

بوسالم : آمين يارب .. عاد البيت بيخلى علي

مايد ابتسم : آفآآآآ ياعمي ونحن وين رحنا

بو سالم ابتسم : انتو بالشغل معاي وبالبيت بنتم أنا وسلوم بروحنا

مايد ابتسم : تزوج عاد ههههههه

بو سالم ضحك : الله يهديك يا ولدي وين أتزوج وأنا بهالعمر

مايد ابتسم : يلا الله يعطيك الصحه والعافيه يارب

بو سالم : اي يا ولدي والله هذي أكبر نعمة من الله سبحانه وتعالى

مايد : صدقت يا عمي

بو سالم : بعد ما تروح سعاد والله ما نعرف شنسوي أنا وسلوم

مايد يتهرب : يحلها ألف حلال ذيج الساعه .... صدق منور الشركه والله ياعمي

بو سالم ابتسم : منوره بصاحبها يا ولدي

مايد ابتسم : صح نسيت أضيفك عمي .. اش تشرب ..؟؟
/
.
/
ميره قاعده ع السجاده من بعد ما صلت العصر ...

بدور ابتسمت وقعدت يمب ميره .. : اشلونج ..؟؟

ميره : بخير الله يسلمج 

بدور ابتسمت : ادعي لي

ميره : انشالله ... الله يهديج ويوفقج يارب

بدور : آمين يارب

ميره : صليتي ..؟؟

بدور : اي الحمدلله 

ميره : الحفله أمس كانت حلوه ..؟؟

بدور : اي الحمدلله

ميره : كان ودي أحضر بس تدرين وين الواحد يقدر يروح لمكان مع حمدان الله يهديه مشاغب

بدور تضحك : ههههههه اي والله فضيحه .. انزين وينه ..؟؟ ما شفته اليوم

ميره : راقد .. 

بدور تضحك : حمدانو رقد الظهر غريبه ..!!

ميره : اي تخيلي حمدان رقد الظهر 

بدور تضحك : ههههههه هالولد عجيب الصراحه 

ميره : كل يوم شكل .. طالع على ناس

بدور : لا والله

ميره : اي صح انتي اش فيج اليوم مو على بعضج ..؟؟ 

بدور مرتبكه : أنا

ميره : اي انتي .. اش فيج ارتبكتي

بدور : لا ارتبكت ولاشي ..! 

ميره : فيج شي بدور ..؟؟

بدور : لأأأ ميروه منو قال 

ميره : ما ادري أحسج متغيره شوي 

بدور : لا لا متغيره ولاشي

ميره : الله يهديج يارب 

بدور تضحك : اي بكل صلااا ادعي لي أوكي ..!

ميره : والله أدعي لج من كل قلبي

بدور : اي صح انتي اللي متغيره فيج شي ميره ..؟؟

ميره : لا منو قال

بدور : أحسج متضايقه

ميره : لا والله بس قاعده أنطر شهر خمسه عشان أولد .. 

بدور تضحك : وأنا أنطر شهر سبعه عشان أرد الديره

ميره : اي والله اشتقنا للأهل

بدور : يلا هانت مب باقي الا كم شهر
/
.
/
نور تدق الباب : شوق الله يهديك فتحي الباب

شوق : لارد

نور : شوق الله يخليك فتحي الباب .. بروحي تعبانه ابغى اريح شوي

شوق : لارد ..

الهنوف طلعت من حجرتها : خير نور ..؟؟

نور : شوق ماهي براضيه تفتح الباب ولا هي براضيه تتكلم

الهنوف : دقي الباب ليكون مستوي بها شي

نور : اي والله حوفتيني

الهنوف وقفت يمب نور : شوق فتحي الباب

شوق : لارد

نور : شوق دخيلك بس قولي كلمه ..! ترا خوفتينا

شوق تصيح : نور اتركيني ماني بناقصتج

نور تطالع الهنوف باستغراب وتقول : خير صار شي بغيابي

الهنوف ترفع جتفها : لاأأ

نور : عاد وش فيها شوق ..؟؟

الهنوف : اهيه من صعدنا من تحت وهي حابسه روحها

نور : أوكي أنا بريح بحجرتك من أمس وأنا تعبانه 

الهنوف : أوكي .. بسولف معاج

نور : لأأ دخيلك أنا تعبانه أجليها 

الهنوف تضحك : زين زين يلا تعالي

نور دخلت الحجره وطلعت عباتها : غريبه شوق ..! يوم مستانسه ويوم زعلانه تلعب بأعصابنا وحنا الضحيه

الهنوف تضحك : يو كله ضيق ويوم كله وناسه .. يستهبل الروتين وأنا الضحيه

نور تضحك : لا تخافين ما سرقتها

الهنوف : اقعدي اقعدي بقول لج عن شغله

نور : خير ..؟؟

الهنوف : الله يسلمج اليوم لما أنا وشوق قاعدين تحت نسمع أبوي وعمي يسولفون .....

نور تقاطعها : اش قالو ..؟؟؟

الهنوف : عمي خطب شوق لبراك ولد عمي

نور شوي وتجنن : وتقولين ماصار شي ..؟؟

الهنوف : اي اش صار يعني ما جبروها بعدهم

نور تبي تطلع من الحجره .. الهنوف تمسكها : نور اش صاير .. خير ..؟؟

نور : أي خير وكل ذا صاير يالهنوف أي خير ...؟؟

الهنوف مرتبكه : انزين ع الأقل فهميني يانور ..؟؟

نور : بعدين بعدين يالهنوف

طلعت نور وراحت لحجره شوق ودقت الباب ... نور : شوق فتحي الباب واللي يسلمك

شوق : ماني بفاتحته

نور : اذا منتي بفاتحته بناديك أخوك وبخليه يكسره

شوق تصيح : اذا فيج خير تروحين له

نور : اي بروح له .. على بالك أمزح

شوق تصيح وتصرخ : خلووووووووووني بروحي 

نور : شوق افتحي طيب ما بسوي لك شي

شوق : مابي نور مابي .. اتركيني .. 

نور تمشي مع الهنوف وتقول : على راحتك يا شوق 

الهنوف مستغربه : خير نور ..؟؟

نور : خير يا شوق خير ان شاء الله

الهنوف : اش فيها شوق .. تقولين متجننه ..؟؟

نور : ما فيها شي حبيبتي يمكن تبي تكمل دراسه

الهنوف : انزين خل تكمل اش فيها يعني ..؟؟ 

نور : أقول الهنوف بروح بنام تبين شي ..؟؟

الهنوف تضحك : لا سلامتج ..!
/
.
/
ملاك مستغربه : لا تقولين ..!

بدور : اي والله

ملاك : انزين ومتى صار هالشي ..؟؟

بدور : من ساعتين تقريبا 

ملاك : وانتي وين الحين

بدور : بالمستشفى ..

ملاك : وهي شخبارها الحين 

بدور : بخير الحمدلله

ملاك : خلاااص مسافة الطريج وأنا عندج

بدور : لا ما يحتاج تعبين نفسج يا ملاك

ملاك : شـ أتعب نفسي ..؟؟ هذا واجب يا بدور

بدور : فيج الخير .. خلاص أنطرج 

ملاك : أوكي بس بأي مستشفى انتو ..؟؟

بدور : بمستشفى ................ 

ملاك : أوكي باي .. بكون عندج خلال دقايق انشالله

أمي فاطمه تطالع ملاك مستغربه : خير بنيتي اش صاير 

ملاك وهي تتكلم بسرعه : ميره طاحت على قوم بدور وودوها المستشفى

أمي فاطمه : ويه خير انشالله يابنيتي .. صار لها شي لا سمح الله

ملاك : لا الحمدلله بس شوية تعب الظاهر من الحمل والحين هي مرقده 

أمي فاطمه : شوية تعب ورقدوها .. لالا الظاهر مستوي بها شي البنيه

ملاك : كل خير يا أمي .. 

أمي فاطمه : بتروحين ...؟

ملاك : هي بروح أمي 

أمي فاطمه : وديني وياج يا أمي .. خل أشوفها يمكن أعرف اش فيها ..؟؟ 

ملاك : أمي بتتعبين ..؟؟

أمي فاطمه : لا يا أمي ما بتعب ولاشي .. يلا البسي عباتج بسرعه

ملاك : أوكي أمي 

أمي فاطمه : بس منو بيودينا عمران راح بوظبي يوصل السياره

ملاك محتاره : مايد ولا راشد 

أمي فاطمه : الاثنين محد 

ملاك : خلاص أنا بسوق 

أمي فاطمه متخرعه : لا يا أمي .. بتسوين حادث لا سمح الله

ملاك : الله يهديج يا أمي هذيج مرقده .. يلا يلا البسي نروح .. وبعدين أنا أعرف اسوق

أمي فاطمه : يلا توكلنا على الله 
/
.
/
حميد : وانزين انت ليش تركتها ..؟؟

مروان : ما باليد حيله يا حميد

حميد : جان توضح لها موقفك ياريال

مروان : لا لا ما أبي ابوها يطيح من عينها

حميد : كيف يطيح من عينها

مروان : مهما كان هذا ابوها وهو أدرى باللي يسويه

حميد : بس اللي يسويه حرام .. وحرام تظلم روحك والبنيه معاك

مروان : لا أظلمها ولاشي .. وكل واحد يروح بحال سبيله أحسن له 

حميد : بعد يا مروان فكر انت ..! وبعدين هي الحين حالتها حاله

مروان : ادري 

حميد : عاد ..!

مروان : قلت لك ما باليد حيله يا حميد 

حميد : مهما كان يا مروان حاول بعد .. مره مرتين ثلاث

مروان : ما اقدر يا حميد ما أقدر خلاص ما اقدر أرتبط فيها دام هذا ابوها 

حميد : وانت اش عليك من أبوها دامه جذي .. عليك من البنيه وبس

مروان : حميد أنا برد البيت 

حميد : تو الناس ياخوي

مروان يوقف : والله تعبت .. يلا سلام

حميد : سلام
/
.
/
أمي فاطمه وهي تقرا على ميره : الله يشفيج يا بنيتي

ميره تبتسم بتعب : آمين خالو

ملاك تبتسم : يلا عاد قومي بسرعه وخل تمر الشهور نبي نشوف البيبي 

ميره تبتسم : انشالله يارب

بدور وهي ماسكه حمدان : ميره تبين شي ..؟؟ 

ميره : سلامتج

ملاك تضحك : أقول ميره تراج خرعتي أمي 

ميره تبتسم : حرام عليج ليييش تعبتيها ويبتيها

أمي فاطمه : هذا واجبي يا بنتي ولا تقولين جذي تراني بزعل 

ميره تبتسم : فيج الخير خالو

ملاك : عن اذنكم شوي 

ميره : اذنج معاج

بدور : وأنا بعد بروح لملاك شوي

ميره : أوكي .. لا تطولون

أمي فاطمه : اي لا تطولون وبعدين ميره تبي من يونسها

بدور تضحك : تكفين وتوفين خالتي 

أمي فاطمه تبتسم : بعد انتن بنات وتعرفن لها أكثر

بدور : ولا يهمج ثواني بس 

ملاك تمسك يد بدور وتقول لها عند الباب بهمس .. : خير اش قال الدكتور

بدور : والله يقول سليم بس الظاهر ميره ما تاكل عدل

ملاك : خير ..؟؟

بدور : والله ما أدري 

ملاك : يلا الله يشفيها بس انتي ديري بالج عليها

بدور : انشالله

ملاك : وين البنات ..؟؟ 

بدور : روان وانتي أدرى بها وأريج محد بييبها ونور وشوق ولا وحده فيهن ترد

ملاك : يلا ان شاء الله خير .. الله يسهل على أختج وتطلع بالسلامه يارب

بدور : آمين 

ملاك : بتداومين باجر ..؟؟

بدور : ما أعتقد

ملاك : هي صح محد بيقعد مع حمدان

بدور : يلا خير انشالله

ملاك : انشالله .. تعالي ندخل قبل لا تمل ميروه حرام روحها تعبانه

بدور : اي فديتها تعبانه 
/
.
/
نور : طيب انتي وش فيكي .. احكي لي يا شوق أنا بنت خالتك

شوق تصيح وتحضن نور : نور والله مو قادره أستحمل

نور : طيب احكي لي كل شي صار يا شوق

شوق تصيح : عمي خطبني لبراك ولده 

نور مستغربه : طيب وش فيها شوق

شوق تصيح : وش فيها يانور ..! انتي تسأليني وش فيها ..؟؟

نور : اي ارفضيه دامك ما تبينه 

شوق : لو رفضت براك ابوي يسألني ليش وما أدري شو .. وما عندي عذر

نور : ودراستك ..؟؟ 

شوق : الدراسه مب حجه يا نور .. عادي يقول نأجل العرس

نور : ونواف طيب ..؟؟ 

شوق : تبين يذبحوني وبعدين لو رفضت براك مستحيل عمي يرجع يطلبني لنواف

نور : وليييه يا شوق ..؟؟ انتي مكبره الموضوع ومعطيته أكبر من حجمه 

شوق تصيح : نور انتي ما تعرفين أهلنا عدل

نور : اي يا شوق بس ربك كريم

شوق تصيح : نور والله مدري شسوي .. أحس روحي بموت من التفكير 

نور : انتي ابوك كلمك بالموضوع ..؟؟ ولا لسه

شوق : لا بعده 

نور : طيب ... يا بنت الناس انتظري 

شوق تمسح دموعها : أنا بنام تبين شي ..؟

نور : ما تعشيتي ..؟؟ 

شوق : مالي نفس

نور : طيب لقمه وحده 

شوق : والله يا نور مب مشتهيه

نور : على راحتك .. بس بكره داومي

شوق : مالي خلق 

نور : ع الأقل تغيري جو .. بدل النكد اللي انتي فيه

شوق : يصير خير 

نور : بروح بتعشى ..تبين شي ..؟؟

شوق : سلامتج بس اطفي النور

نور : طيب .. يلا تصبحين على خير

شوق : وانتي من أهله 

نور طلعت من الحجره وسدت الباب .. الهنوف واقفه : خير ؟؟؟

نور : كل خير .. يلا نروح نتعشى

الهنوف : اش فيها شوق ..؟

نور : ما فيها شي

الهنوف : انزين ولييش ما تتعشى

نور : مالها نفس

الهنوف : عاد اشلون ما فيها شي

نور : الهنوف يلا نروح نتعشى لأني بنام وراي كليه بكره

الهنوف : يلا 

نور : اي صحيح جيبي موبايلي لو سمحتي .. 

الهنوف تبتسم : اونج عاد

نور : والله .. يلا بروح لما أسخن لنا الأكل

الهنوف : أوكي

نور نزلت للمطبخ .. وبدت تحر الأكل وتجهز الصحون .. 

................... : بآآآآآآآآآآآآآآآآآآآآو

نور تلف متخرعه : بسم الله الرحمن الرحيم

الهنوف تضحك : اش فيج ..؟؟

نور : خوفتيني 

الهنوف تبتسم : يا خوافه

نور : انتي المليقه ههههه

الهنوف : هاج موبايلج .. ثلاثه مسد كول

نور : خير انشالله .. هذي بدور

الهنوف : دقي عليها

نور : بعد العشا 

الهنوف : يمكن تبي شي ضروري اتصلي ما بتخسرين شي

نور : بشوف ..

الهنوف : ها ماترد ..؟؟

نور : امبلا بس انتظري شوي

بدور : السلام عليكم 

نور : وعليكم السلام

بدور : هلا نور

نور : خير بدور اش صاير ..؟؟

بدور : والله مدري شـقول لج ..!

نور : خير يا بدور خوفتيني

بدور : كل خير .. بس ميره طاحت علينا ويبناها للمشفى

نور متخرعه : خير فيها شي ..؟؟

بدور : لا الظاهره ما تتغذى عدل .. وهي حامل بعد تدرين 

نور : وشخبارها الحين

بدور : والله تمام 

نور : يلا الحمدلله .. ما قالو لك متى بيرخصونها

بدور : اليوم بليل بتضل تحت الملاحظه وباجر انشالله بيرخصونها 

نور : انشالله

بدور : انتو شخباركم

نور : والله مدري شقول لك

بدور : خير بعد ..!

نور : ما ينفع بالتلفون 

بدور : خرعتيني ارمسي ..؟؟

نور : ما يصير بالتلفون بكره انشالله 

بدور : لا باجر ما بحضر تدرين ميره تعبانه لازم اقعد معاها هاليومين

نور : اي الله يقومها بالسلامه يارب

بدور : آمين

نور : البنات جو ..؟؟

بدور : لأأأ بس ملاك يت وروحت من شوي

نور : آها ..

بدور : يلا عاد حبيبتي بخليج .. هذي السستر يت تبي تقيس ضغطها الظاهر

نور : يلا .. والحمدلله على سلامتها

بدور : الله يسلمج حبيبتي

نور : طمنيني عليها وبعد سلمي لي عليها 

بدور : انشالله

نور : مع السلامه

بدور : مع السلامه 
/
.
/
................. : وانتي منو سمح لج تطلعين ...؟؟

ملاك : مايد البنيه أختها مرقده وتعبانه لازم نروح

مايد : انزين اختها تعبانه على عيني وراسي والله بس ما يصير تطلعين بروحج

ملاك : مايد .. أنا اعرف اسوق

مايد : بس بعدني ما سمحت لج تطلعين بروحج 

ملاك شوي وتموت قهر : يعني متى تسمح لي .. وبعدين رفيجتي بروحها

مايد : وانا اش لي .. رايحه تتحمدين لها بالسلامه .. وهناك لاسمح الله روحج بتترقدين

ملاك : مب لهالدرجه عاد أنا اعرف أسوق

مايد : ملاك لا ترادديني .. قلت لج مب لازم تتطلعين

ملاك : مايد شي صار وخلاص

مايد : مابى هالموقف يتكرر سمعتي ..!

ملاك : مايد نحن اتفقنا اني أتعلم أسوق .. وخلاص أنا اعرف

مايد : بس أنا ما سمحت لج تطلعين برع البيت وتسوقين بروحج 

ملاك : متى بتسمح لي عاد

مايد : وقت ما أبا ... شي راجع لي 

ملاك مغتاضه منه : ميووود انت مب جذي شاللي صاير لك ..!

مايد معصب : من اللي سويتيه بدون ما احد يدري طلعتي 

ملاك تهدي الموقف : أوكي أنا آسفه .. وما بيتكرر هالشي

مايد مشى : صار خير 

ملاك شردت راحت صوبه ومسكته : ميود أمانه لا تزعل مني

مايد وقف مكانه بدون ما يطالعها : مب زعلان 

ملاك : مايـــــــــــــــــــد

مايد لف وطالعها .. ملاك : والله آسفه وحقك علي بس شسوي ربيعتي وما هانت علي

مايد شد خدودها وقال : ربيعتج وما هانت عليج .. يعني انتي اللي تهونين علي 

ملاك مستغربه : ليييش اش سويت أنا

مايد : تسوقين بروحج بوسط هالزحمه وما سويتي شي ..!

ملاك : مايد أعرف اسوق

مايد : لا والله .. وبعدين بيرقدونج انتي بالمستشفى بدال أخت ربيعتج

ملاك تبتسم : مب لهالدرجه عاد

مايد : لا لهالدرجه .. وماخذه معاج أمي .. الحمدلله ما استوا بها شي .. 

ملاك ابتسمت : ترا أعجبك في السواقه

مايد : ردت وفتحت نفس الموضوع .. ماشي تسوقين الا يوم أسمح لج 

ملاك : ومتى تسمح لي يعني ..؟

مايد : لما تعرفين تسوقين عدل 

ملاك : مـــــــــــــــــايد

مايد راح وسفهها .. ملاك ضربت ريلها بالأرض : ياربي منك يا ميووووود 
/
.
/
ميره تطالع معضد : معضد رد بدور وحمدان البيت

بدور : لا لا بنقعد عندج شوي

ميره : ما يحتاي وانتي وراج جامعه 

بدور : لا لا باجر ما بحضر

ميره : ولييش ...؟؟

بدور : منو بيقعد عند حمدان 

ميره : ابوه .. بس انتي لا تطوفين محاضراتج

بدور : لا انشالله ما بطوف محاضراتي .. وبعدين انتي تدرين أول مره تتعبين .. خايفه عليج

ميره : ما يحتاج حبيبتي .. أنا بخير والحمدلله

بدور : الحمدلله 

معضد : حمدان شكله بيرقد

بدور : عاد بنرجع البيت ..؟؟ 

معضد : هي لأنه قاعد يرقد ..

ميره : أوكي .. باجر الصبح تعالو

بدور : انشالله يطلعونج باجر الصبح 

ميره : انشالله

بدور : عاد أنا بروح برع الحين 

ميره : أوكي انتي وحمودي روحو معضد بيلحقكم ..

معضد طالعهم الين ما طلعو .. ورد طالع ميره : شخبارج الحين حياتي 

ميره : مثل ما تشوف .. بس الحمدلله صرت احسن

معضد : غريبه أول مره يصير بج جذي 

ميره : اي لأني ما اهتميت بروحي الفتره الأخيره

معضد : لازم تهتمين ما يصير جذي 

ميره : اي انشالله

معضد : يلا عاد انا تأخرت على حمدان وبدور .. تشوفين حمدان رقد

ميره : أوكي 

معضد : تبين شي حياتي ..؟؟

ميره : لا سلامتك

معضد : أوكي عاد .. يلا بيي لج باجر

ميره : انشالله 

معضد : مع السلامه

ميره : مع السلامه 

ابتسم لميره وطلع .. معضد : رقد ..؟؟

بدور وهي شايله حمدان : اي رقد 

معضد شاله عنها وقال : يلا نروح

بدور تذكرت شي وقالت : انتو روحو أنا نسيت شغله بالحجره 

معضد : أوكي لحقينا

بدور : انشالله 

بعد ما مشى معضد بدور دخلت الحجره وشافت ميره ..

ميره استغربت : خير بدور .؟؟ 

بدور : نسيت تلفوني ..!

ميره : خذيه انزين 

بدور : ميره أكيد ما تبين شي ..؟؟

ميره : لا حبيبتي 

بدور : ما تبيني أبات عندج

ميره : لأأ حبيبتي انتي روحي وديري بالج على حمدان 

بدور : انشالله

ميره : يلا حبيبتي تأخرتي عليهم 

بدور : يلا مع السلامه حبيبتي

طلعت بدور من حجرة ميره ومشت ... رفعت راسها وشافت واحد .. استغربت لما طالعته .. 

ابتسم لها وتقدم وقال : مساء الخير

بدور : مساء النور 

أحمد : لو ماخاب ظني ..! آنسه بدور ....؟؟

بدور ابتسمت : اي بدور .. استاذ أحمد 

أحمد ابتسم : ماشالله ذاكرتني

بدور نزلت راسها واستحت .. أحمد : كيف الحال ..؟؟

بدور : الحمدلله بخير .. انت اش حالك ..؟؟

أحمد : بخير .. عسا ما شر ..؟؟ عندج أحد اهني ..؟؟؟

بدور : اي أختي مرقده

أحمد هز راسه : سلامتها انشالله 

بدور : الله يسلمك .. وانت اش يايبك ..؟؟؟

أحمد ابتسم .. بدور نزلت راسها واستحت ... شتسوي هذا اسلوبها فضووووليه .. 

بدور : آسفه اذا تدخلت

أحمد ابتسم : لا عادي .. اذا تذكرين عطيتج كاردي .. وهذا المشفى اللي أشتغل فيه

بدور ابتسمت : آها فرصه سعيده

أحمد ابتسم : والله أنا السعيد بلقائج

بدور حست روحها رسميه بزياده ودها تموت ضحك .. بس مسكت روحها وشافته

بدور : الظاهر انت مشغول ..

أحمد : لا لا مشغول ولاشي .. بس توه خلص دوامي

بدور تذكرت ان معضد يترياها وابتسمت : آها .. عاد أنا لازم أتركك زوج أختي ينطرني بالسياره ولازم اروح

أحمد ابتسم : أوكي ..

بدور : يلا مع السلامه وفرصه سعيده مره ثانيه

أحمد ابتسم : مع السلامه وجان احتجتو لأي شي أنا موجود

بدور ابتسمت : انشالله 

مشت بدور وهي مستانسه وراحت للسياره ,, ركبت ورا وحطت راس حمدان على ريلها ..

معضد : ها خلاص ..؟؟

بدور : اي خلاص

معضد : خير .. لييش تأخرتي .؟؟

بدور ارتبكت : ماشي بس سألت ميره سؤال

معضد هز راسها وقال : آها .. 

بدور : مسكين حمودي

معضد : هي فديته يحاتي أمه 

بدور : يلا انشالله باجر تطلع بالسلامه

معضد تنهد : انشالله 
/
.
/
نور : شوق انتي نايمه ..؟؟

شوق : لا رد
نور : أنا أدري انك منتي نايمه .. تتظاهرين ..؟؟

شوق رفعت البطانيه وقالت بتعب : نعم نور ..؟؟؟

نور : قومي أبوك يبغاك واقف عند الباب

شوق شوي وتموت : قولي له اني نايمه 

نور : شوق قومي وانشالله خير

شوق مرتبكه : مابي نور

نور : شوق خلي ايمانك بالله قوي وبطلي حركات الأطفال هذي

شوق حست روحها مخنوقه وقالت : والله اني مخنوقه يا نور ..

نور ابتسمت ومسحت شعر شوق وقالت : يلا اقعدي مو حلوه ابوك قاعد ينتظرك عند الباب

شوق عدلت شعرها وقالت : قولي له يدخل

نور : طيب أنا طالعه تبين شي 

شوق مسكت يد نور : خليج 

نور : لا حبيبتي .. بخلي ابوك يتكلم معك على راحته


شوق تلح : نووور

نور : شوق يلا اعقلي وتوكلي على الله

شوق نزلت راسها : انزين يلا 

نور ابتسمت لها وطلعت من الحجره .. شافت بو عبدالعزيز .. ابتسمت له : ادخل عمي

بو عبدالعزيز ابتسم لها ودق الباب ودخل

شوق رفعت راسها وما قالت شي

بو عبدالعزيز دخل مبتسم : السلام عليكم

شوق : وعليكم السلام 

بو عبدالعزيز ابتسم .. شوق : تفضل يبا 

بو عبدالعزيز قعد ع السرير جنبها وقال : اشلونج يبا ..؟؟

شوق : بخير الحمدلله يبا 

بو عبدالعزيز مستغرب : خير يا بنتي اش فيه ويهج جذي

شوق : تعبانه شوي يبا

بو عبدالعزيز : أوديج الطبيب 

شوق : ما يحتاي يبا شوية ارهاق من الحفله

بو عبدالعزيز : نقول لكم بطلو سهر وحفلات بس انتو الله يهديكم

شوق : خير يبا

بو عبدالعزيز ابتسم وقال : بنتي انتي كبرتي ماشالله وصرتي عروس

شوق نزلت راسها وقالت بجمود : اش تقصد يبا

بو عبدالعزيز مستغرب من اسلوبها : اش فيج بنتي ..؟؟

شوق : ما فيني شي

بو عبدالعزيز : بلا انتي فيج شي يا شوق .. مب من عوايدج تتحجين جذي

شوق تصيح : يبا قلت لك ما فيني شي ..

الأربعاء 6-10-2010, 10:50 pm 

ღ الحلقه التاسعه عشرღ 

بو عبدالعزيز : انتي شكلج تعبانه بنتي ..! خلاص عيل بكلمج باجر

شوق شوي وتموت قهر : يكون أحسن يبا

بو عبدالعزيز مستغرب وقال : تبين شي شوق ..؟؟ أحد مضايقج ..؟؟

شوق : لا يبا بس تعبانه شوي

بو عبدالعزيز : اي أشوف ما داومتي اليوم

شوق : اي الظاهر تعبانه شوي

بو عبدالعزيز : خلاااص عاد انتي نامي وريحي وباجر الصبح بكلمج انشالله

شوق ودها تموت ولا تنحط بهالموقف : يصير خير يبا


بو عبدالعزيز : يلا ارتاحي

شوق : انشالله

بو عبدالعزيز : تصبحين على خير

شوق : وانت من أهله

بو عبدالعزيز ابتسم لها ومشى وطلع من الحجره .. شاف نور والهنوف قاعدات بالصاله اللي فوق ..

بو عبدالعزيز : ها بنات شـ تسووون ..؟؟

الهنوف ابتسمت : ماكو يبا .. بس قاعدين نسولف

بو عبدالعزيز : انزين خلصو بسرعه عشان كل وحده تروح تنام

نور ابتسمت : انشالله عمي

بو عبدالعزيز رايح للحجره : تصبحون على خير

الهنوف ونور : وانت من أهله 

نور : الظاهر أنا بعد جاتني النومه

الهنوف : هههه وأنا بعد

نور : يلا بروح بنام

الهنوف : نوم العوافي

نور : وانتي بعد هههه يلا روحي

الهنوف : انشالله

مشت نور ودخلت الحجره .. شافت شوق ملحفه عمرها .. ابتسمت وسحبت البطانيه .. شافتها مغمضه عيونها
نور وهي تسحب البطانيه من عليها : شوقاني ..! شوووق ياحلووووه 


شوق : لا رد

نور : الظاهر صدق نامت

.. نور راحت مكانها وتغطت بالبطانيه .. والله انك مسكينه ياشوق الله يعينك مدري اشلون بتتخلصين من هالمصيبه .. يلا الله يساعدك وانشالله يصير اللي ببالك ويبعد عنك الهموم يارب ..
/
.
/
اليوم الثاني الصبح الساعه عشر بتوقيت دبي ..

معضد : ها خلصتي بدور ..؟؟

بدور : اي بس البس حمودي الجوتي

معضد : انزين بسرررعه

بدور : انشالله
معضد واقف يلعب بتلفونه : والله لو ميره تخلص خلال ثواني

بدور تضحك : اي هذيج ميره مو أنا هههههه وبعدين ميره عندها عيال

معضد ابتسم : انزين انزين خلصينا ترانا تأخرنا

حمدان يمشي وهو ماسك يد بدور : ماماتي متى بتطلع

بدور ابتسمت : اليوم انشالله حبيبي

حمدان : هي أنا أخاف بليل

بدور : صج ياهل ... بعدك تخاف

حمدان : لأأ أنا ريال 

معضد : بدور خليه أمه محد روحه محتشر تبينه يحشرنا معاه

بدور ضحكت وهي تركب حمدان جدام عشان تقعد ورا : ههههههه والله انه تحفه ولدكم هذا .. 

معضد يشغل السياره : خذيه حقج انزين

بدور : لا والله وأنا ناقصه عيال يعني

معضد : تراج روحج ياهل وين تربين يهال بعد

بدور تضحك : لا تطلعني من طوري

معضد وهو يحرك السياره : انزين انزين بس أكرمينا بسكوتج

بدور لوت بوزها : انا الغلطانه يايه عندكم
/
.
/
ملاك : أوكي .. أنا بمرج

أريج : ما ادري اش فيها ما ترد

ملاك : بس نتلاقى بكلمج يصير خير حبيبتي

أريج : أوكي .. يلا أنتظرج 

ملاك : صح شخبار ميره ..؟؟

اريج : والله من دقايق صكرت من عند ميره

ملاك : طمنيني اش صار ..؟؟

اريج : والله تقول تحسنت عن أمس وايد 

ملاك : الحمدلله يارب 

اريج : يلا الله يشفيها وتولد بالسلامه 

ملاك : آمين

أريج : أحس ميره وايد تفكر 

ملاك مستغربه : بشو ..؟

اريج : بأهلها وبعدين هم بعاد لازم يكونون عندها

ملاك تضحك : لا وين ميروووه أهلها نصهم اهني

اريج : بس أمها وابوها في قطر

ملاك : من هالناحيه هي بس ريلها مب مقصر بين فتره وفتره يزورونهم

اريج : اي صح

ملاك : باجر لو راحت بدور قطر .. قولي الله يعين ميره

اريج : اي والله بيخلى عليها البيت

ملاك : يصير خير وقتها

اريج : يلا عاد وين وصلتي

ملاك : انتي شكلج تبين فاتورتي هالشهر توصل فوق الثلاث آلاف

اريج تضحك : يلا عاد صكري وتعالي بنتكلم بالكليه

ملاك : أوكي يلا تجهزي بسرعه

اريج : أوكي .. يلا مع السلامه

ملاك : مع السلامه
/
.
/
أم عبدالعزيز : ليييش وينها شوق ..؟؟

نور : بدارها خالتي

أم عبدالعزيز : ليييش ما نزلت للحين

نور : ما بتحضر

أم عبدالعزيز مستغربه : ليييش فيها شي 

نور : تقول تعبانه شوي

أم عبدالعزيز : خير اش فيها 

نور : مدري ياخالتي

أم عبدالعزيز : أمس بعد ما داومت .. ومن أمس ما تنشاف هالبنيه

نور : الظاهر شوية تعب من يوم الحفله 

أم عبدالعزيز : اي صح .. ولييش ما تبي تروح الطبيب ..؟؟

نور : مو تعبانه كثير ياخالتي

أم عبدالعزيز : خلااص اروح اشوفها

نور ابتسمت : طيب وأنا رايحه الكليه

أم عبدالعزيز : ما كليتي يا بنتي ..؟؟

نور : الحمدلله شبعت 

أم عبدالعزيز : هني وعافيه .. شوق تريقت ..؟؟

نور : والله ما أدري .. بس الظاهر لأ

أم عبدالعزيز : خلاااص عاد باخذ ريوقها معاي وبروح بشوفها

نور : حاولت معاها يا خالتي بس الظاهر مب طايعه تتحسن

أم عبدالعزيز : بشوفها الحين

نور : أجل أنا رايحه ياخاله .. تبين شي ..؟؟

أم عبدالعزيز : لا سلامتج يالغاليه

نور ابتسمت : الله يسلمج ياخالتي .. يلا مع السلامه

أم عبدالعزيز : مع السلامه .. الله يحفظج

نور وهي طالعه من المطبخ شافت ضاري بويهها وابتسمت له

ضاري : صباح الخير

نور : صباح النور ضاري

ضاري : اشلونج ..؟؟

نور : تمام انت كيفك ..؟؟

ضاري : تمام .. وينج ضايعه

نور : موجوده بس البارح كان عندي محاضره الظهر 

ضاري : آها .. والعفريته اللي معاج وين ..؟؟

نور : من ....؟؟

ضاري : شوقووو من غيرها 

نور تضحك : اي حليلها نايمه

ضاري : آها .. يعني مب مداومه

نور : اي ولا اشلون تكون نايمه

ضاري ابتسم : أوكي يلا روحي 

نور : طرده ............؟؟

ضاري ابتسم : افهميها باللي تفهمينها مالي شغلي يلا 

نور ابتسمت : مردوده يالخاين

ضاري ابتسم : اوصلج ...؟؟

نور : لا زعلانه ...؟؟

ضاري : ويا راسج أمزح انزين

نور : ما أقبل كذا ..! 

ضاري : أوكي أوصلج ..؟؟

نور ابتسمت : دام السالفه فيها ضاري طيب .. لييييه لأأ ..!

ضاري ابتسم : يلا يالدبه

نور مشت : خلك كاشخ بخلي صديقاتي يشوفونك

ضاري ضحك : أوكي أوكي

نور عقدت حياتها : أدري هذا اللي تفكر فيه وبس

ضاري ضحك : أوكي يلا امشي ولا تراني بكنسل 

نور : لا دخيلك بمشي ..! 
/
.
/
روان وهي طالعه من طالعه من المطبخ بيدها كوب النسكافيه ..

صوفيا بلهجه مقطعه : انتي ويـــــنك من يومين في الغرفه وبس ...!

روان سفهتها ومشت للدري .. صوفيا : لما أكلمك توقفين مكانك 

روان سوت لها طاف ... وصعدت صوفيا بدت تصرخ : روان .. يا روان .............؟؟

روان وقفت بنص الدرج وقالت بغرور : What ..? 

صوفيا بلهجه مقعطه : لما أتكلم توقفي ..

روان وهي لاويه بوزها : نعم .. خير اش تبين مني ..؟؟

صوفيا عصبت وتقدمت من روان بسرعه ومسكتها من قميصها : اتكلمي بالزين

روان سحبت يد أمها بقوه ونظفت المكان اللي كانت ماسكته وقالت بغيض : ما يخصج فيني من اليوم ورايح .. 

صوفيه توها تبي ترمس .. الا وروان تصعد وتروح فوق ..

صوفيا ضربت ريلها بالأرض وقالت : She want to kill me

وراحت لتلفون البيت تتصل بأبو روان بسررررعه قبل لا تصير مشاكل أكبر عن جذي ..!
/
.
/
اريج وملاك توهم بيدخلون .. 

اريج لفت ورا .. وبالصدفه شافت نور تنزل من السياره

وقفت وابتسمت .. ملاك قالت لأريج : اروجه يلا ندش

أريج : لحظه .. هذي نور وصلت

ملاك لفت عسب تطالع : وينها ..؟؟

اريج : هذي اللي نزلت من السياره السوده 

ملاك : في مليون سياره سوده واقفه

اريج : هذي هي ..؟ 

ملاك ابتسمت : اي اي شفتها

نور وهي تتقرب .. ملاك مستغربه : غريبه شوق مايت 

اريج : يمكن تعبانه

ملاك مستغربه : لأا غريبه أمس بعد ما داومت 

اريج : تدرين برفيجتج عاد .. وعدد ايام الغياب

ملاك ابتسمت : اي صح .. بس عسى خير 

اريج : خير انشالله

نور وصلت صوبهم وتقدمت عنهم .. : السلام عليكم

ملاك واريج : وعليكم السلام

اريج : منو الحلو اللي جايبك اليوم 

نور : ضاري

ملاك تضحك : كبر ماشالله عليه 

نور : اي صار معرس

اريج : وينها شوق

نور نزلت راسها : سالفتها سالفه هالبنيه

اريج : الله يستر بس 

نور : خير انشالله يلا ندش وبكلمكم داخل

ملاك وهي تمشي : تراج خرعتينا

نور : خير انشالله لا تحاتون

ملاك : انشالله

نور : لا تاكل ولا تشرب ولا تسوي أي شي

اريج : خير يانور تراج خوفتينا

نور : بس نقعد بكلمكم

ملاك : هذي الكراسي .. يلا نقعد اهني .. نواري ارمسي ..؟؟

نور : لحظه .. قبل وين روان ..؟؟

اريج : كلمتها الصبح ماتبي تيي

نور : هذي لازم نروح نشوفها الخميس

ملاك : اي لازم .. اخاف لاتسوي شي بروحها لاسمح الله

اريج : اي وضعها ما يطمن أبد 

نور : وبدور الله يعينها أختها منومه بالمستشفى

ملاك : اي رحت لها بليل

نور : يلا الله يقومها بالسلامه

ملاك : آمين

أريج : نور قولي اش فيها شوق .. 

نور : الله يسلمكم مو أمس أنا جيت لحالي 

ملاك : اي

نور : شوق نزلت تتغدى .. بس سمعت صوت عمامها وعيالهم .. وراحت تتسمع

أريج : وبعدين ..؟؟

نور : وقفت وبين حديثهم .. عمها خطبها لولده 

اريج : هذي الساعه المباركه .. يا بختها وبعدين هي متعلقه بنواف لييش الزعل ..!

نور : السالفه مو كذا ..! 

ملاك مستغربه : عاد كيف ..؟؟

نور : الله يسلمكم خطبها لأخو نواف .. لبراااااك

ملاك ما استوعبت : هااااا

نور : مثل ماسمعتي براك

اريج : ونواف ما قال شي

نور : اش يقول يعني ..! الله يهديهم ما شاورو أحد

ملاك : الله يعين شوق

اريج : ابوها وافق خلاص

نور : لا لسه 

ملاك : عاد انشالله خير ..

نور : بس حرام شوق تكسر الخاطر

اريج : اي لااازم متعلقه باأخو اللي خطبها لازم

نور : الله يستر بس ..

ملاك : ما يصير الا الخير .. اليوم بنكلم شوق وبعدين خل تحط أمل .. وربج يحلها انشالله

نور : آميين يارب ..

اريج : بس المفروض عمها يشاور خوان المعرس وأم المعرس عشان الكل يكون موافق موجذي وقت الخطبه يقول أبي البنيه

نور : يصير خير انشالله بس انتو لا تحاتون 
/
.
/
راشد يضحك : مب لهالدرجه عـــاد

مايد : لا وأكثر بعد مبين عليك

راشد : أوكي دامك تبانا نروح .. نروووح

مايد : يوم الخميس ..! 

راشد : والله ما أدري بشوووف

مايد : أوكي بس خلك متذكر هالأسبوع لااااازم نروح 

راشد : آفا عليك 

مايد : تعرف تسبح

راشد يضحك : هي شو قالو لك ..!

مايد : لالا بس أسأل

راشد : أوكي .. بس ناخذ الأهل ويانا

مايد يضحك : اي أهل الله يخليك

راشد : أمي وأختي بعد منو ..؟؟؟

مايد : الا هم أمك وأختك وأختي ههههه تقول أهل حسستني جذي ان نحن عندنا أجداد وأحفاد 

راشد : ربك كريم يارياااال .. اش رايك ..؟

مايد : والله أقول نروح بروحنا أحسن 

راشد : بس تبا الصراحه الود ودي أطلع أمس وتعرف عاد الوالده مع تحب المولات والسناتر ماشي غير 
البحر
مايد : أوكي بس اليوم برمس أختي


راشد : اوكي خل الحريم يتفقون

مايد : ها ما قررت بأي يوم ..؟

راشد : والله الخميس بنشغل شوي لأني بروح بعدل أوراقي وجذي وبرد هلكان لازم أرقد

مايد : أوكي خلاااص يوم اليمعه

راشد : أوكي

مايد : من زمان ما تسبحت 

راشد مبطل عيونه ويضحك : اشووووفك خااايس

مايد يضحك : يغربل ابليسك .. ! قصدي في البحر 

راشد : ههههه أدري .. بس انت دوم تروح البحر 

مايد : اروح أدور ما أسبح

راشد : زين اني ييت ولا انت شكلك بتنسى السباحه 

مايد يضحك : اقووول رشووود تراك اليوم معطل كل الشغل بقعدتك عندي 

راشد : آفا وأنا اللي أعدك أخوي

مايد يضحك : امزح انزين

راشد : أدري .. 

مايد : عاد روح دور لك شغل أحسن لك 

راشد : كيف أدور على شغل وأنا أوراقي بعدها مب جاهزه

مايد : روح جهزها انزين

راشد : ترا توني راد من الوزاره 

مايد : يلا انشالله يوظفونك وتفتك

راشد : آمييين

مايد : كل يوم بنيي نتعالج عندك

راشد : آفا عليك انته

مايد : ياريال شقايل تستحمل تعيش بين الدم وتقطع لحوم

راشد يضحك : والله خليتني أحس اني يالس أذبح عنز

مايد : هي تراكم جي تسوون بالناس 

راشد : مب لهالدرجه عاد وبعدين مع الوقت تتعود الين يصير هالشي عادي عندك

مايد : أنا أشهد انكم مجرمين ..
/
.
/
معضد ابتسم : يلا عاد أنا بطلع

ميره : تو الناس

معضد : بروح الدوام وأول ما أخلص بيي

ميره : أوكي الله وياك

معضد : يلا مع السلامه

ميره : مع السلامه

طلع معضد .. حمدان تقرب عن أمه : ماما ارجعي البيت

ميره ابتسمت : انشالله حبيبي

حمدان : أنا أخاف 

ميره تضحك : واي فديتك .. انت ادعي لي حبيبي وانشالله بطلع

بدور ابتسمت : متى بيطلعونج ..؟؟

ميره : والله ما اعرف متى بالضبط بس اليوم المسا انشالله

بدور : انشالله

ميره : ها مب مداومه اليوم

بدور : اي عشانج

ميره : فديتج .. شخباره حمودي معاج

بدور : تمام التمام .. حتى أمس بليل كان راقد عندي

ميره : زين .. ومعضد ..؟

بدور : والله من رجعنا دخل الحجره وما طلع

ميره : شكله تعبان 

بدور : هي من الدوام للمستشفى ومن المستشفى للدوام

ميره : الله يكون بعونه

حمدان : ماما أنا جوعان

ميره : فديتك .. شو تبا ..؟؟

حمدان : صمون وجبن وجاي

بدور تضحك : هههههههههه حبيبي نحن مو بالبيت

ميره تبتسم : وجبته المفضله اش فيج انتي ..؟؟

بدور تضحك : والله ان ولدكم تحفه

ميره : حرااام عليج بدوووروووه

حمدان : ماما أنا جوعان 

ميره : بدور وديه الكافتيريا وخذي له شي ياكله

بدور : أوكي وبالمره باخذ لي لأني أنا بعد ميته يوم

ميره : أوكي ..

بدور : يلا حمودي

ميره : معاج فلوس ..؟؟

بدور : اي معاي يلا حمداني ..

حمدان مسك يد بدور .. بدور : تبين شي ..؟؟

ميره : لا سلامتكم

بدور : يلا حبيبي حمدان 

حمدان وبدور مشو وطلعو من الحجره .. بدور وهي تمشي مع حمدان في الممر 

حمدان : خالو ..؟؟ 

بدور لفت : حبيب خالو ..؟؟

حمدان : أبا عصير موز 

بدور : من عيوني والله الحين باخذ لك

حمدان : نروح نشتري غدا ..؟؟ 

بدور ابتسمت : لا حبيبي ريوق

حمدان ابتسم وقال : شليني ..؟؟ 

بدور : لا حبيبي أنا بروحي أمشي وشوي واطيح تباني أشلك ههههه

حمدان ابتسم وقال : ريلي تعورني

بدور : يالعيار انزين بشلك

حمدان وقف ورفع يده وشالته بدور .. ابتسم لها 

بدور : والله لو أمك مب مريضه جان ما دلعتك

حمدان ما فهم عليها وقال : هذا الدكان

بدور ابتسمت وقالت : كل شي صار دكان عندك 

تجدمو بدور وحمدان عن الكافتيريا وخذت لها ولحمدان ريوق .. ومشت عسب ترد لحجرة أختها ... وهي 
راجعه بدربها ..

............... : بدور ..؟؟

بدور لفت شافت أحمد ابتسمت له .. أحمد : صباح الخير

بدور : صباح النور

أحمد : كيف الحال ..؟

بدور : تمام انت شخبارك ..؟؟ 

أحمد : بخير .. من الحلو اللي معاج ..؟؟

بدور ابتسمت : ولد أختي 

أحمد ابتسم : ماشالله عليه .. شو اسمك يابطل 

حمدان مستحي : حمــــدان

أحمد : عاشت الأسامي حبيبي .. 

بدور ابتسمت له : عاشت ايامك

أحمد : الله يحفظه لكم

بدور : آمين 

أحمد : اش حال أختج الحين انشالله أحسن ..؟؟

بدور : اي الحمدلله تحسنت عن أمس 

أحمد : متى بيرخصونها ..؟؟

بدور : اليوم المسا انشالله 

أحمد : انشالله .. يلا تقوم بالسلامه

بدور : آمين 

أحمد ابتسم : زين حظي حلو اليوم أول ما داومت أصبحت بويهج

بدور نزلت راسها وقالت : هههه شكله أخر يوم لأني باجر ما بيي

أحمد ابتسم : هي شو تبين بالمستشفى عوار راس وصدعه

بدور ضحكت : اي والله 

أحمد ابتسم لحمدان : صح عمي

حمدان نزل راسه مستحي

أحمد : الحين انتي وين فيج حيل تشيلينه

بدور ابتسمت : شسوي ملزم الا أشله

أحمد يضحك : يالدب أثرك شيطووون ها ..؟؟ 

بدور : اي وايد .. فوووق ما تتصور

أحمد ابتسم وهو يطالع حمدان : خف شوية ع خالتك

بدور ابتسمت : الظاهر تأخرت ع أختي

أحمد ابتسم : هي شكلي أخرتكم 

بدور : لا بالعكس ..

أحمد : عن المجامله ..! شكلي أنا بعد تأخرت ع الدوام هههه

بدور ابتسمت : يلا عاد أنا بروح .. مع السلامه

أحمد : مع السلامه .. ( شاف حمدان ) باي حبيبي .. 

بدور ابتسمت لحمدان وشافته يسوي باي لأحمد ..

بدور وهي ماشيه .. حمدان : منو هذا خالو ..؟؟؟

بدور : هذا عمي .. 

حمدان مستغرب : منو عمي

بدور : حبيبي هذا معانا في الكليه 

حمدان هز راسه وهو ولا فاهم كلمه من اللي تقوله بدور ..

حمدان : بسرعه نروح .. أنا جوعان ..

بدور ضحكت وقالت : فديتك .. انزين حبيبي .. 
/
.
/
الهنوف : شوق .. أمي تقول لج نزلي نتغدا

شوق : قولي لها مابي ..

الهنوف : يلا نزلي انتي من أمس وانتي على هالحال .. لا غدا ولا عشا

شوق : الهنوف قلت لج مابي .. طلعي وخليني بروحي

الهنوف : هذا اللي فالحه فيه .. خلوني بروحي

شوق بعصبيه : الهنوف طلعي أحسن لج

الهنوف : أوكي أوكي ,, عاد لو أمي يت وعاتبتج مالي شغل

شوق : انتي طلعي ..!

الهنوف طلعت من الحجره .. شافت عبدالله وهو يصعد .. ابتسمت له

عبدالله : السلام عليكم

الهنوف : وعليكم السلام 

عبدالله : يبت النتايج 

الهنوف مستغربه : اش نتايجه بعد ..؟ 

عبدالله : الشهادات

الهنوف مستغربه : اليوم الأربعا ..! 

عبدالله : يالراقده .. اليوم الخميس

الهنوف ابتسمت : والله .. وين شهادتي 

عبدالله : تحت عند أمي وأبوي 

الهنوف شقت الحلج وبدون ما ترد نزلت ركض عشان تشوف شهادتها .. 

عبدالله : الحمدلله والشكر .. دحيحه أعوذ بالله

الهنوف جنها ولا سمعته عشان تشوووف الشهاده بسرررعه 

بو عبدالعزيز ابتسم وهو يشوف بنته نازله .. قال : هلا والله بالأميره

الهنوف ابتسمت : أهلين يبا .

بو عبدالعزيز : مرحبا بأميرتنا 

الهنوف ابتسمت بدلع : انا مو أميره أنا الهنوف

بو عبدالعزيز ابتسمت : ههههه الله يحفظج

أم عبدالعزيز مبتسمه : تعالي يما شوفي شهادتج

الهنوف راحت بسررررعه صووب الشهاده وابتسمت وهي تاخذها ..

الهنوف ابتسمت : الحمدلله درجاتي كلها عاليه

بو عبدالعزيز ابتسم : الحمدلله هذا بفضل الله سبحانه وتعالى ثم انتي واجتهادج ماشالله

الهنوف ابتسمت وباست راس أمها وأبوها : الله يخليكم لنا يارب

أم عبدالعزيز تضحك : عاد وكلينا شي ..

الهنوف : آفا عليكم

أم عبدالعزيز : ههههه الله يخليج ..

بو عبدالعزيز : وينها شوق ..؟؟ ما شفتها اليوم الصبح نور راحت بروحها

الهنوف : اي شوق ما داومت 

بو عبدالعزيز : بدارها ..؟؟؟

الهنوف : اي 

أم عبدالعزيز : رحتي ناديتيها ..؟؟

الهنوف : اي يما ماتبي تيي .. 

بو عبدالعزيز : خير ليييش مب مداومه ..!

الهنوف : ما أدري يبا

أم عبدالعزيز : خلاااص بروح بشوفها أنا 

بو عبدالعزيز : بيي معاج بشوف اش فيها البنيه

أم عبدالعزيز : الهنوف خلينا بروحنا شوي

الهنوف : انشالله يما 

بو عبدالعزيز مستغرب : خير ..؟؟

أم عبدالعزيز : انت فاتحتها بموضوع براك ولد عمها .؟؟ 

بو عبدالعزيز : لا بعدني .. شفتها تعبانه وأجلت الموضوع

أم عبدالعزيز : عاد اش فيها البنيه تعبانه وحالتها حاله

بو عبدالعزيز : الله أعلم .. خل أروح اشوفها 

أم عبدالعزيز : بيي معاك وبعدين أنا أمها يمكن تقول لي


بو عبدالعزيز : انشالله .. جان ما قالت لج شاللي مضايقها .. خلي نور تعرف منها

أم عبدالعزيز : انشالله 

بو عبدالعزيز : الله يستر بس ..

أم عبدالعزيز تدق باب حجرة شوق ..

شوق : منو ...؟؟

أم عبدالعزيز : امج 

شوق : دشي يما 

أم عبدالعزيز دخلت وابتسمت .. : شوق ..!

شوق ابتسمت : هلا يما .. 

بو عبدالعزيز واقف يمب أم عبدالعزيز : ما في هلا يبا .؟؟

شوق تبتسم : آسفه يبا ما شفتك

بو عبدالعزيز ابتسم لها : لا عادي فديتج

شوق : حياكم 

أم عبدالعزيز تقعد ع السرير .. وتقول : اشلونج يما ..؟

شوق : بخير يما

بو عبدالعزيز ابتسم وقعد .. : شوق فديتج في شي ناقصج

شوق ابتسمت : لا يبا انت مب مقصر معانا بولا شي ..!

بو عبدالعزيز : الله يخليج يارب

شوق ابتسمت : الله يخليك لنا يبا .. 

أم عبدالعزيز : بنتي اش فيج لا تاكلين ولا تسولفين ..؟

شوق : ما فيني شي يما

أم عبدالعزيز : اشلون ما فيج شي .. ووقت الغدا يا وانتي بعدج ما تريقتي

شوق : يما ما أشتهي وبس .. مو أكثر

أم عبدالعزيز : مب من عوايدج

شوق : يما ما أشتهي وبس

بو عبدالعزيز : بس انتي أول ماشالله بكل الوجبات تقعدين معانا ع السفره

شوق : يبا برجع انشالله بس هالتعب يروح من علي شوي

أم عبدالعزيز : أحد مضايقج بشي ولا أحد قال شي ..!

شوق : يما اش فيج قلت لج ما فيني شي .. شو أقول عشان تصدقوني يعني .. ترا صج ما أمزح ما فيني شي

أم عبدالعزيز : دامج ما تبين تقولين على راحتج

شوق : يما هذا الصدق مب اني مابي أقول

بو عبدالعزيز : خليها على راحتها يا أم عبدالعزيز

أم عبدالعزيز ابتسمت : عسى الله يهديج 

شوق : آمين

بو عبدالعزيز : يلا انزلي عاد تغدي معانا

شوق : باجي ع الغدا يبا 

بو عبدالعزيز : انزلي سولفي معانا

شوق : بس اتيي نور بيي

بو عبدالعزيز : لا نور يبي لها نص ساعه لما ترجع .. انتي لما انزلي

شوق : انشالله يبا
/
.
/
نور مبتسمه : خلاااص بتجمع اليوم ..؟

أريج : أوكي

ملاك : وأنا بعد موافقه

أريج : بنات بس نبي تغير الجو اللي عندها مثل ما تعرفون أكيد جوهم كآبه 

نور : اي والله

ملاك : وشوق ..؟؟ 

نور : هذي لحالها مستويه كآبه !

أريج : اقنعيها تيي ...؟ 

نور : هذا اذا رضت أصلا ..!

ملاك : انشالله ترضى

نور : انشالله 

ملاك : عاد نبي نغير جو روان

أريج : اي وبالمره جو شوق .. لأن الظاهر تعبانه

نور : اي كثير

ملاك : خلاااص عاد نور ما أوصيج تقنعين شوق

نور : انشالله

أريج : وبدور ..؟؟ 

ملاك : بتصل فيها اذا أختها طلعت خل تيي ..

نور : أنا اقول بدور خل تقعد عند أختها أحسن 

ملاك : من هالناحيه صح

نور : وبعدين أختها محتاجه لها لأنها مريضه ويبي لها أحد

أريج : أوكي .. بنكلم بدور بس أعتقد بدور من نفسها ما بتيي

نور : اي وأنا بعد أقول كذا لأن أختها تعبانه

ملاك : يلا خلاااص اتفقنا

نور : اتفقنا 

اريج : بس الساعه كم ..؟؟

نور : أنا اقول نخليها ست العصر لأن بريح شوي ..

ملاك أوكي

أريج : بكلم روان .. انشالله محد يكون عندهم

ملاك : انشالله 

اريج : الله يستر بس اذاا ما عصبت مستويه عصبيه

نور : نغير جوها اليوم ونخليها تهدى انشالله

اريج : آمين والله يهديها وتعرف ان اللي قاعده تسويه مو زين لا بحقها ولا بحق اللي حوله
ا
ملاك : بس هذا مروان لييييش تركها ..!

أريج : يمكن شاف له شوفه غيرها ...!

نور : لا تظنين بالرجال يا أريج وبعدين تاخذين من وراه اثم

اريج : اعوذ بالله من الشيطان الرجيم

نور : اي ويمكن الرجال كان صادق بس جت له ضروف وأجبرته انه يتركها 

اريج : جايز

ملاك : بنات الحين خلونا بروان وكيف نخليها تطلع من هالمشكله وتنساها 
/
.
/
مر الوقت بسرعه .. البنات كل وحده رجعت لبيتها ,, وميره أخت بدور طلعت من المستشفى .. وصارت الساعه خمس العصر ..

.. نور : شوق واللي يسلمك يلا ...!

شوق : نور قلت لج مابي ...

نور : دخليك شوق يلا بلا دلع

الهنوف : لو ما تبي تروح معاج أنا بيي

نور : كنت بوديك حبيبتي بس المشكله جمعة بنات الكليه .. ما يصير فديتك

الهنوف : ياربي منج يا شوق .. روحي انزين اش بصير يعني ..!

شوق : انتي اسكتي واطلعي 

الهنوف مدت بوزها : أنا الغلطانه يايه اسليج

نور .. : حرام عليك لييش كلمتيها كذا

شوق : مالج شغل نور

نور ابتسمت : طيب أنا مالي شغل بس انتي تعالي واللي يسلمك

شوق : نور قلت لج مابي وبعدين اللي فيني مكفيني .. 

نور : وانتي وش فيك ...؟

شوق : نور دخيلج لا تزيدين علي وبعدين انتي تدرين 

نور : بس ما يستاهل انك تسوين بحالك كذا يا بنت الناس

شوق : أووووف نور قلت لج مابي

نور : ع الأقل تغيرين جو النكاده اللي انتي فيه

شوق : لا شكرا وبعدين مافي أحلى من الجو اللي عايشته

نور : شوق واللي يسلمك

شوق : نور لا تحاولين قلت لج مابي 


نور : البنات اش كثر سألو عنك اليوم

شوق : قولي لهم مريضه 

نور : ما يصير كذا يا شوق حرام عليك

شوق : على كيفي .. قولي لهم تعبانه 

نور : يعني تخوفينهم عليك يا شوق

شوق : وأنا شكو انزين ..! 

نور : ع الأقل تعالي وقدري اللي قاعدين يسوونه لك

شوق : ياربي .. انزين انزين بيي

نور ابتسمت : اي خليك كذا ..! وبعدين منها تستانسين وتغيرين جو و ع الأقل روان تستانس 

شوق : بعد اش تبين ...؟؟؟

نور : سلامتك مابي شي 

شوق ابتسمت : آسفه ...

نور : على ..........؟؟؟

شوق : شكلي خليتج تكرهين حياتج 

نور ابتسمت : ولييش ..؟؟

شوق : مستويه جاده بزياده هاليومين

نور ابتسمت : لا عادي فديتك وانشالله يتحقق كل اللي ببالك 

شوق : آمين

نور : يلا أنا رايحه أتجهز تبين شي ..!

شوق : لا بس اسبحي بسرعه لأني بتسبح بعدج 

نور : من عيوني والله ..
/
.
/
ملاك : تبين شي أمي ..؟؟

أمي فاطمه : سلامتج فديتج .. بس سلمي ع البنات

ملاك : يوصل انشالله

أمي فاطمه : يلا عاد روحي قبل لا تتأخرين ع البنات

ملاك ابتسمت : انشالله

مايد وهو نازل : مساء الخير ..

أمي فاطمه وملاك : مساء النور

مايد ابتسم وهو نازل : اش حالكم ..؟؟ 

ملاك وأمي فاطمه : بخير ..

مايد ابتسم : على وين ..؟؟ 

ملاك : بيت ربيعتي ..

مايد : منو ...؟؟

ملاك : روان

<<<<<<<<<<<<< يتبع ..!!

مايد : آها .. ارجعي قبل الساعه تسع 

ملاك : خير ..!

مايد : لا بس أقول لج 

ملاك : انشالله بس يمكن البنت تلح علي اني أتم ع العشا 

مايد : عاد أقصى حد عشر اكثر عن عشر ماشي

ملاك : أوكي

مايد : صح تجهزو ..

ملاك مستغربه : خير ..!

أمي فاطمه : ليكووون بتسافر ...؟؟ 

مايد يبتسم : لالا .. بس أنا ورشود قلنا نوديكم البحر باجر

ملاك ابتسمت : الله

أمي فاطمه : وي فديته ولدي 

مايد ابتسم : تراني أغار

أمي فاطمه : كلكم واحد فديتكم 

ملاك : يلا عاد أنا بروح تأخرت ع ربيعاتي 

أمي فاطمه : ديري بالج على روحج 

ملاك : انشالله أمي 

أمي فاطمه تطالع ملاك وهي تطلع من الباب : بعدها ياهل

مايد ابتسم : تراج معودتنها جذي 

أمي فاطمه : ما علينا ههههه انت تغار منها .. انزين باجر متى بنروح ..؟؟

مايد ابتسم : رشود يقول العصر 

أمي فاطمه : ولييش ما نتغدا هناك

مايد ابتسم : تدرين به ولدج عاد مال بلاد برع بشرته ما تستحمل الشمس 

أمي فاطمه : لا عاد رشود مب جذي

مايد يضحك : أمزح انزين 

أمي فاطمه : وينه ..؟؟

مايد : ما أدري عنه طلع .. هي صح أمي اتصلي بـ موزه

أمي فاطمه : خير ..؟؟

مايد : عسب يطلعون معانا ويطلعون اليهال بالمره 

أمي فاطمه : بس موزه بتروح بيت أهلها هالجمعه

مايد ابتسم : آها عاد على راحتها

أمي فاطمه : نحن نكفي ما يبا له أحد ثاني

مايد ابتسم : يلا عاد أمي انتي خططي وجهزي .. 

أمي فاطمه : انشالله

مايد : يلا أنا بطلع ألحين

أمي فاطمه : الله وياك

مايد : تبين شي من برع ..؟؟ 

أمي فاطمه : لا سلامتك يما

مايد : مع السلامه 

أمي فاطمه : مع السلامه الله يحفظك يا وليدي 
/
.
/
نور : ألو ...

أريج : هلا نور

نور : أهلين أريج .. وينك ..؟؟ 

أريج : أنا عند روان

نور : آها .. أجل خلاااص أنا وشوق وصلنا 

أريج : أوكي خلاااص دشو والخدامه بتفتح الباب

نور : أوكي .. يلا باي 

أريج : باي

روان : نور ..؟؟ 

أريج ابتسمت : اي

روان : وصلت ولا ...؟؟ 

أريج : لا وصلت الخدامه بتدخلهم أكيد 

روان : شوق وينها ..؟؟ 

أريج : مع نور

روان : آها .... 

أريج : هذا صوت الجرس .. تشوفينهم وصلو الحين

روان ابتسمت : يلا زين تيمعنا 

أريج : اي صكونا بعين صار لنا كم يوم ما نشوف بعض

روان ابتسمت : هذا كم يوم وحالنا صار جذي لو شهر الله يستر 

أريج ابتسمت : خذيها نصيحه مني عاشر من تعاشر فلابد من الفراق

روان : آه يا أريج لا تزيدين المواجع 

أريج : آسفه

من ورا الباب : أهلييييييييين 

أريج ابتسمت : هلا نور

نور وشوق دخلو : مرحبا

أريج وروان : مرحبتين 

نور : سمعت طاري الأسف اش صار ..؟؟

أريج ابتسمت : ماشي ..

نور ابتسمت : طييييييييب ,,, اشلونك روان ..؟؟

روان : بخير انتو شخباركم

نور وشوق : تمام 

أريج : شوق شخبارج ..؟؟

شوق : بخير الحمدلله 

أريج : وينج ضايعه لا حس ولاشي

شوق ابتسمت : موجوده

أريج : أوكي انتو قعدو وأنا شكلي اللي بضيفكم صاحبة البيت شكلها بخيله

روان ضحكت : هههههه اي والله نسيت أضيفكم

أريج : ههههه تو الناس 

روان : اش تشربون

أريج : خليها بعد .. على ما توصل ملاك 

نور : اي صحيح ملاك وينها ..؟؟

اريج : في الدرب

نور : اي قلت بعد يمكن غيرت رايها 

أريج ابتسمت : لا هذي ما يطوفها شي

روان : بدور وين ...؟؟

أريج : اتصلت فيها بس أختها اليوم طلعت من المستشفى ومن جذي ما تقدر تيي لأنها بتقعد معاها

روان : سلامات اش فيها ميره ..؟؟

أريج : تدرين عاد حامل وتعبانه شوي

روان ابتسمت : اي صح قالت لنا ذاك اليوم ان ميره حامل 

نور : يلا انشالله تقوم وتربي بالسلامه

البنات : آمين

أريج ابتسمت : اقووول شوق اش فيج .. وبعدين بالج وين ..؟؟

شوق : وياكم

أريج : لا والله ..!

شوق ابتسمت : لا بس مدوخه شوي 

أريج ابتسمت وهي تطالع نور وقالت : اي باين ..

نور : مو كأنو صوت الجرس

روان : اي أكيييد ملاك وصلت

نور : يارب تكون وصلت لأني ميته عطش

روان ضحكت : ههههه قلت اييب لكم بس انتو قلتو ننطر ملاك

نور : اقووول روحي شوفيها روان

روان : طيب ..

اريج طالعت روان وهي ماشيه : متغيره ..!

نور : اي كثير

أريج : الله يكون بعونها .. زين يينا نغير جوها شوي

نور : وانتي شوق تكلمي ترا طول الوقت وانتي ساكته 

شوق : يعني غصب ..!

نور : يا ماما .. شوق فديتك غيري جو وبعدين حنا من فتره لفتره نتجمع كذا برا الكليه

شوق مدت بوزها : انشالله 

أريج : مو جنها تأخرت

نور : اي ..

أريج : يمكن تسلم عليها وعقب تروح تجهز لنا شي ناكله

نور تضحك : همك في بطنك وبس 

أريج : مثلج ههههه وبعدين أنا أول ما قمت من النوم ما مداني أكل لي شي العصر .. تجهزت وييت على طول

نور : الله يهديك بس وبعدين يجيك فقر دم ..

أريج : فال الله ولا فالج

نور تضحك : هذا ونحن ممرضات وكذا ما نهتم بحالنا أجل العمال اش يسووون

أريج : ههههه تشوفين صحتهم بمليون مره أحسن من صحتنا

نور : وانتي الصادقه 

أريج : شوق ركزي ويانا .. شكلج سارحه


نور : شوق اش فيك ..؟؟

شوق : معاكم

أريج : الظاهره خويتنا مندمجه بالسوالف

نور تضحك : اي الظاهر

شوق ابتسمت تغير جو من الحاله اللي هي فيها : اقول لا تتحجون علي ولا باكلكم

نور : وأخيرا نطق الحجر

شوق تضحك : حجر بعينج

أريج : ورجعت ديمــــــــــــــا لعادتها القديــــــــــــمه

نور : مو كأنو تأخرت كثير

أريج : اي

................. : مسآآء الخير 

البنات : مساء النور

ملاك دشت : اش حالكم ..؟؟ 

البنات : تمام

ملاك بنص عين : ها يالخونه تكلمتو بغيابي 

نور : ههههه اي وحشينا فيك حش

ملاك : خلااااص عاد برجع بيتنا زعلاااااااااانه 

أريج : احسن

ملاك سوت روحها زعلانه : مووولت عليكم وبعدين أنا متعنيه وطالعه من بيتنا يوم اجازتي عشان ايي عندكم وانتو تكلموني جذي

شوق : خليج منهم فديتج تعالي عندي

ملاك تتجدم عن شوق وتقعد : هذي صديقتي الصدوقه مب انتو

نور تضحك : حلوه ذي صديقتي الصدوقه 

ملاك تبتسم : لا تطالعوني جذي ترا عادي أروح بيتنا

اريج : لا دخيلج ولا بنشوفج بس اقعدي 

ملاك : اي أباكم جذي

نور : وينها روان 

ملاك ابتسمت : اي صح لما دخلت قالت لي روحي عند البنات ابوها تحت

اريج : ابووووووها ..........!! 

ملاك : اي ابوها

نور تبتسم : شكلو ابوها جا 

ملاك : هي وقاعده معاه تحت

اريج : يعني تركتنا لحالنا 

ملاك تضرب شوق ع الخفيف : اقووول دبو ارمسي بلاج ساكته

شوق ابتسمت : هذي روان يت 

روان تضحك : بنات تخيلو من جا .........؟؟

البنات : ابـــــــــــــــــــــــــــــوج 

روان : بسم الله الرحمن الرحيم

ملاك تبتسم : خبرتهم 

روان : عفريته هههههه

اريج : خير ..؟

روان : والله روحي مستغربه اش يابه 

ملاك : شكلها المياه قاعده ترجع لمجاريها

روان : اي والله كلمني عدل

نور : كلوووووووش مبرووووك هههه 

روان : قلت له رفيجاتي عندي

شوق : واش قال ..؟

روان : قال اقعدي معاهم وبعد ما يروحون أقعد معاه

شوق : زين زين تطورات 

روان : مستغربه منه الصراحه

نور : يلا انشالله خير 

رون : امين

ملاك : يلا يلا تعالي قعدي 

روان : لحظه بس اضيفكم

اريج : بعدين بعدين عادي تعالي قعدي الحين 

روان : هذا الحلا أنا لحالي مسويته

اريج ابتسمت : آها خلاااص روحي ييبيه عاد 

روان تضحك : أوكي ثواني بس اقول للخدامه تييبه

نور ابتسمت : وجع .. تقول للخدامه ما تجيبه لحالها 

روان تبتسم : انزين بس بقعد معاكم وهي اللي تييب الأشياء

نور : أوكي أوكي سماااح خلاااص هههه

ملاك : انزيييين يلا بسرعه تراني يوعانه

روان تضحك : اش فيكم جايين مجاعه ما كليتو ببيتكم 

اريج : ولا وحده ههههه

شوق تبتسم : من يوم يومنا مجاعه ههههه

نور : هذي شوقووو 

شوق تضحك : ذاك اليوم عبدالعزيز قال لي أخف

نور تضحك : حلفي بس

شوق : اي والله لاني بديت أمتن وجااان أنحرج 

ملاك : ههههه يالله بالستر

شوق : موولت عليكم أنا الغلطانه أقول لكم 

نور ابتسمت : اي صدق يوم قال لك كذا لأنك يالفعل رايحه راجعه مع هالكاكاو

أريج ابتسمت : اي وبديتي تمتنين شوي 

روان : لا لا جسمج أوكي بس الأرداف

شوق بطلت عيونها : شكلهم متفقين علي ...........!

روان تضحك : نمزح انزين 

ملاك : لا بس تبين الصدق شوووقو بالفعل بديتي تمتنين شوي

شوق : اي خلاص تركت الجوكليت وهالسوالف

ملاك : زين تسوين .. 

أريج : اي وحتى الحبوب أحس سببها هالحلويات

شوق : اي والله من هالسوالف البشره تصير غير 

نور ابتسمت : اقووول روان وينها خدامتك ..؟؟

روان : هذي هي وصلت 

نور ابتسمت : الحمدلله ..

اريج : شكلها البنيه ميته يووووع

نور : اي والله 

روان : شو تشربون .. برتقال ولا منجا ..؟؟

نور : لا هذا ولا هذا بس أبي أكل

روان : فديتج يالعافيه عليج .. أكل بيتنا كله هههه 

نور ابتسمت : شكرا فديتج
/ 
.
/
أمي فاطمه : الحمدلله رجعت ..

راشد ابتسم : السلام عليكم

أمي فاطمه : وعليكم السلام 

مايد ابتسم : هذا طول الوقت هايت .. صح أمي ..!

أمي فاطمه : هي والله ما نشوفك 

راشد : جلب راسج علي أمي ..؟؟ لهالدرجه ميووود ..؟؟

مايد ضحك : وأكثر

أمي فاطمه : وأنا أمك ودر هالشباب مال بلاد بره لا ترابعهم 

راشد ضحك : استغفر الله منك يا ميووود

مايد ابتسم : امي كنت أمزح معاج 

أمي فاطمه : أنصحه بس زين ..

راشد ابتسم : الله يعينك عاد 

مايد ابتسم : الله يكون بعونك انت هههه

راشد : اي والله 

أمي فاطمه : ديرو بالكم ع رواحكم يا عيال ترا الدنيا مالها أمان

راشد ابتسم : انشالله أميه 

مايد : عاد نحن كبرنا أمايه

راشد : أونك عاد ..! بعدك بعينها ياهل تلعب بالمشايه 

مايد يضحك : ههههههه بالمشايه ..!

راشد ابتسم : ها رمست الوالده عن الطلعه ..؟ 

مايد : هي خلاااص اتفقنا على كل شي

راشد : زين زين وأخيرا بنطلع معاها

مايد : طبعا هذا بعد فضلي أنا 

راشد : أعوذ بالله .. مداح نفسه

مايد يبتسم : يباله بوسه .. على قولة ملاك

راشد ابتسم لما انذكر طاري ملاك بالموضوع وقال : رمستوها عن الطلعه ..؟

مايد : هي 

راشد : شو قالت ..؟؟

مايد : استانست .. وبعدين هذي ما تصدق تشوف موزه 

أمي فاطمه : موزه ما بتيي

راشد مستغرب : جيه أمي ..؟؟

مايد : هي صح قالت لي أمي ..! 

أمي فاطمه : بتروح صوب أهل ريلها

راشد : آها .. يلا انشالله خير

أمي فاطمه : صليتو العصر .....؟؟ 

راشد ومايد : الحمدلله

أمي فاطمه : أشك الصراحه 

مايد : أمي صليت صدق

أمي فاطمه : يا عيال صلو ترا والله مو زين تتركون صلاتكم وبعدين اللي يترك صلاته .. ربكم ما يوفقه لا بدنيته ولا بآخرته ..

راشد : صدقتي أمي .. سمعت ميوووود

مايد ابتسم : أحس الكلام موجه لي ..؟

راشد : عرفت روحك من نفسك هههههههه 

مايد : لا أعووذ بالله .. والله أنا أصلي

أمي فاطمه : أدري ولدي أدري

مايد ابتسم : فديتج يا أحلى أم في الدنيا 

راشد : هي اخرط عليها انته اخرط ..!

مايد : لا والله وربي الشاهد اني ما أخرط

راشد ضحك : مصدقنك انزين مصدقنك 

مايد : بعد شو ..؟؟ بعد ما وديتي كل حسناتي

راشد يضحك : وأنا شو سويت لك ياريال

مايد ابتسم : أمزح وياك .. 

راشد ابتسم : تظهر ..؟؟

مايد : توك راد شو تظهر بعد ..؟؟ 

راشد : يلا نروح ندور شوي

مايد : أوكي ..

راشد : يلا بس أروح اتسبح وايي 

مايد : أوكي أترياك

أمي فاطمه : وين بتروحون ..؟؟ 

راشد : بنشوف أمي .. يوم نطلع

أمي فاطمه : انزين ديرو بالكم ع روحكم من عيال الحرام 

مايد : ان شااااااااااااااااء الله أمي

أمي فاطمه : الله يحفظكم يارب

مايد : أمي لو ملاك ما ردت الين عشر خبريني 

أمي فاطمه : ان شاء الله .. بس ما أظن .. أكيد بترجع قبل

مايد : انشالله 

أمي فاطمه : وبعدين حليلها متى تطلع .. بس بهالخميس 

مايد ابتسم : اقووول أمي لا تدافعين عنها وايد 

أمي فاطمه : ما أدافع عنها بس أقول الصدق

مايد : هههه الله يخليج لنا يارب .. 
/
.
/
بو عبدالعزيز : زين طلعت تغير جو

أم عبدالعزيز : اي وان شاء الله حالها يتحسن

بو عبدالعزيز : ان شاء الله 

أم عبدالعزيز : والله مدري اش فيها البنيه من يومين متغيره حيل

بو عبدالعزيز : تشوفين متضاربه مع وحده من رفيجاتها ولا شي جذي 

أم عبدالعزيز : جاير

بو عبدالعزيز : وبعدين تعرفين شوق عنيده الا تسوي اللي براسها 

أم عبدالعزيز : الله يهديها بس

بو عبدالعزيز : وين راحت ..؟؟ 

أم عبدالعزيز : هي ونور راحو بيت رفيجتهم روان الـ .............

بو عبدالعزيز : بس ترجع خليها تيي تكلمني 

أم عبدالعزيز : انا اقول لو تأجل الموضوع يكون أحسن

بو عبدالعزيز : ولييش ..؟؟ 

أم عبدالعزيز : لما تتحسن البنيه خلاااص قول لها

بو عبدالعزيز : بالعكس 

أم عبدالعزيز : انت بروحك تشوف حالتها حاله ومو على بعضها يعني لازم بتنصدم أكثر ..

بو عبدالعزيز : هذا شورج ..؟؟ 

أم عبدالعزيز : اي

بو عبدالعزيز : متى أحاجيها عاد ..؟؟

أم عبدالعزيز : بس تصير أوكي .. 

بو عبدالعزيز : ما يصير جذي عاد .. أخوي بيرجع الديره

أم عبدالعزيز : خلااص عاد لو باجر صارت أوكي .. أنا روحي بقول لك تلكمها

بو عبدالعزيز : أوكي عاد أنا أنطرج 

أم عبدالعزيز : انشاااالله

بو عبدالعزيز : مو تنسين ..؟؟ 

أم عبدالعزيز : لا حشى والله وين أنسى ..؟؟؟ وبعدين هذا جد مو لعب

بو عبدالعزيز ابتسم : وعصبتي ههههه 

أم عبدالعزيز : لا يا معود بس شوية نرفزه جذي هههههه

بو عبدالعزيز : وين باجي العيال ..؟؟ 

أم عبدالعزيز : الهنوف بدارها جدام هالروايات على قولتها .. وعبدالله وضاري برع طول الوقت

بو عبدالعزيز : قولي لهم يخفون من طلعاتهم شوي

أم عبدالعزيز : يا بو عبدالعزيز خلهم وبعدين هم اجازه 

بو عبدالعزيز : بعد يا أم عبدالعزيز ديري بالج عليهم تراهم مراهقين والدنيا مالها أمان

أم عبدالعزيز : اي والله اش كثر أنصحهم 

بو عبدالعزيز : لو سوو شي غلط لا سمح الله على طول كلميني

أم عبدالعزيز : انشالله

بو عبدالعزيز : عاد الحين أنا أستأذن 

أم عبدالعزيز : تو الناس ..؟؟ والعشا ..؟؟

بو عبدالعزيز : لا بس بروح عند أخوي بالمعرض نقعد شوي .. وبعدين حزة العشا بنيي 

أم عبدالعزيز : الله وياك

بو عبدالعزيز : يلا عاد مع السلامه 

أم عبدالعزيز : مع السلامه
/
.
/
بدور ابتسمت : ها ميروووه انشالله أحسن

ميره : اي الحمدلله
بدور تقعد ع السرير : تبيني أييب لج شي تاكلينه 
ميره : لا فديتج
بدور ابتسمت : والله البيت بدونج ملل 
ميره : ههههه فديتج 
بدور : تدرين أحس اللي ببطنج بنيه وقاعد تتغلى 
ميره ابتسمت : اي عاد تتغلى بكيفها بس ما تذبحني
بدور : لا فال الله ولا فالج وبعدين انتي ليييش جذي كئيبه .. عكرتي مزاجي 
ميره ابتسمت : أمزح انزين
بدور : امزحي عدل 
ميره : حمودي وينه ...؟
بدور : قاعد يطالع اسبيس تون 
ميره : زين .. انزين ديري بالج عليه ..
بدور : لما كنتي مرقده يسأل عنج وايد 
ميره ابتسمت : فديته
بدور : كان متضايج الشيطان 
ميره : لازم وبعدين هذي الأم

بدور ابتسمت : عقبال ما أصير أم

ميره تضحك : يخس ابليسج شو هالكلام

بدور : اي والله وبعدين كبرت خلاااص هههه 

ميره تضحك : اي وايد ..! صح لييش ما رحتي لربيعاتج

بدور : كيف أتركج وانتي بهالحاله

ميره : صرت أوكي خلاااص 

بدور : لا ما يصير .. بعدين من بيدير باله على حمود ..؟؟

ميره : هههه فديتج ... سيري نادي بدور ..

بدور : اوكي .. 

بدور توقف عشان تطلع .. الا وباب الحجره يندق ..

ميره : ادخـــــــــل .. 

معضد يدخل ويبتسم لـ ميره : مساء الخير

ميره : مساء النور

معضد : شخبارج ..؟ 

ميره : بخير الحمدلله

بدور : عن اذنكم 

ميره : اذنج معاج ...

بدور ابتسمت وطلعت .. شافت حمودي قاعد ... 

بدور : حمداني ............؟؟ 

حمدان يطالع بدور : شو ...؟

بدور : ويا راسك جم مره قلت لك ما تقول شو ..؟؟ قول نعم 

حمدان : نعم خالو ..؟؟

بدور تروح له وتضمه بقوه : فدييييييييييييييييتك أنا 

حمدان : عفصتيني ...!! شو تبين

بدور تضحك : فديتك .. تاكل شي ..؟ 

حمدان : لأأأ

بدور : تبا شي ..؟؟ 

حمدان : طيور الجنه

بدور تضحك : انزين وين الريموت كنترول 

حمدان : هذا ..

بدور تاخذه وتغير القناه .. ابتسمت له : يلا حبيبي شوفه أنا بروح حجرتي شوي 

حمدان هز راسه بمعنى هي .. بدور ابتسمت له وتجدمت عن حجرتها ..

فتحت الباب ودخلت ... 

بدور محتاره : اتصل ولا لأأ .......؟؟؟ ياربي اتصل ولا لاأأ ..!

بدور : خل اتوكل على الله واتصل .. ولا اقول اتصل بالبنات أول أحسن لي 

دقت ع البنات .. الين ما ردت .. اريج .. 

أريج : السلام عليكم

بدور : وعليكم السلام 

اريج ابتسمت : هلا والله هلا

بدور : اهلين 

اريج : شخبارج شمسويه ..؟؟

بدور : بخير .. انتي شخبارج ...؟؟ 

أريج : بخير الحمدلله

بدور : أدري حاطته اسبيكر 

اريج تضحك : ههههه لازم الكل يسمع صوتج

بدور : ملقوفات اعوذ بالله .. شخباركم بنات ..؟؟ 

البنات : بخير ..

روان : محد ملقوف غيرج 

بدور : اقول لا تقهروني أكثر ترا عادي ايي واذبحكم

اريج تضحك : عاد اصكره بويهج أحسن لي

بدور : لا عاد جذي عيب 

اريج تضحك : اي خلج جذي سنعه

بدور ابتسمت : يلا عاد بس حبيت أتطمن عليكم 

اريج : تتطمنين علينا ولا قلبج معانا

بدور تضحك : الاثنين

اريج : فديتج والله 

بدور : يفداج كلي وربي

اريج : شخبارها ميره ..؟؟ 

بدور : بخير .. توني كنت في حجرتها

اريج : الله يشفيها يارب 

بدور : أمين .. 

اريج : ما أطول عليج عاد

بدور : يلا حبيبتي مع السلامه وسلمي ع البنات 

اريج : يوصل انشالله .. مع السلامه ..

بدور ابتسمت وهي تصكر التلفون .. يا حظهم متيمعين مع بعض .. واي فديتهم رفيجاتي .. أكييييد مستانسات 
.. لا لأأأ مستحيييل .. روان حالتها حاله أكيييد والسبب مروان .. معقوله أحمد يكون مثله ..! لا لا ما أظن أحمد أكبر عن جذي وايد .. هممممممم أتصل فيه وأسمع صوته أحسن لي ..
بدور وهي تدور ع الكرت فـ السده .. 

بدور : توني من كم يوم متصله فيه .. أكيييد الرقم بالمكالمات الصادره .. 

بعد ما شافت الرقم واتصلت فيه ,,, 

بدور : يـــا الله متى يرد ..؟؟ مل صبري وأنا أنطر ..


الأحد 10-10-2010, 7:20 pm << تاريخ اليوم عاجبني ..!

ღ الحلقه العشرونღ 

بدور تأفف : يالله يا أحمد رد ...

اندق الباب .. بدور تخرعت ورمت التلفون ع السرير بسرررعه .. وعدلت لبسها : منو ..؟؟؟

........ : أنا حمدان

بدور راحت للباب وفتحته بدون نفس : خير اش تبي ..؟؟

حمدان : بدور تعالي ..

بدور : نعم ...؟؟

حمدان : ابا ماي 
بدور : روح قول للخدامه تعطيك

حمدان يحط صبعه في فمه : ما أدري وينها

بدور تبتسم وتشفق عليه .. تروح له وتبوسه : الحين بعطيك حبيبي

حمدان ابتسم : بارد

بدور : لأأأ ما يصير بعدين تمرض حبيبي

حمدان ابتسم : انزييين

بدور راحت للبراد وصبت له ماي .. : خذ حبيبي 

حمدان بعد ما شرب : خلاااص

بدور تاخذ الكوب وتقول : يلا حبيبي روح العب

حمدان يبتسم ويتقدم من العابه : خلاااص

بدور ابتسمت له وراحت لحجرتها .. شافت التلفون يضوي .. هو ع الصامت أكييييد أحمد قاعد يتصل .. 
ابتسمت وتقدمت من التلفون وردت ..

بدور : السلام عليكم ..

أحمد : وعليكم السلام

بدور ابتسمت : هلا أحمد

أحمد : أهلين بدور .. اش حالج ..؟؟

بدور : بخيير الحمدلله انت اشلونك ..؟؟

أحمد يبتسم : لوني أحمر

بدور تضحك : بدينا المسخره ..؟؟

أحمد يبتسم : أمزح معاج

بدور ابتسمت : لا عادي .. 

أحمد : تصدقين المستشفى اليوم تلوع الجبد

بدور تضحك : من يوم يومها المستشفى تلوع الجبد شو الجديد يعني ..!

أحمد : لأأأ أمس يوم شفتج بصراحه عجبتني ههههه

بدور : يعني عجبك ان أختي مرقده

أحمد : لا حشا والله

بدور : هههه أدري

أحمد : شو قالو لها ..؟؟

بدور : بخير الحمدلله شوية تعب وارهاق والحين صارت أحسن

أحمد : الحمدلله

بدور : تدري أنا متضايجه ..

أحمد مستغرب : خير ..؟؟

بدور : رفيجاتي متجمعات الا أنا بالبيت

أحمد يبتسم : ولا يهمج بوديج لهن

بدور تبتسم : لا شكرا .. 

أحمد : عاد لييش ما رحتي

بدور : لأن أختي مريضه مثل ما تعرف

أحمد يبتسم : آها .. فيج الخير والله يا بدور

بدور : مشكوور

أحمد : خلاااص بس تصير أوكي تجمعو مره ثانيه

بدور : ان شاء الله

أحمد : تخيلي أنا وين ..؟؟

بدور : وين ..؟؟

أحمد : قاعد أتشرى أغراض البيت ..

بدور تضحك : ههههههه

أحمد : يعني تضحكين علي ..؟؟

بدور تضحك : ههههه لا بس أتخيل شكلك

أحمد : حليلها الوالده تعبانه قلت لها بروح بدالج

بدور : فيك الخير والله

أحمد : وبعدين ع الأقل بشتري لروحي كم من شي مجانا من بيزاتها ههههه

بدور : حرام عليك

أحمد : أمزح انزييين ..

بدور : ههههه بقول لك شي صار الحين .. وانت احكم أوكي

أحمد : خير ..؟؟

بدور : رفيجتي كانت تحب واحد وظلو مع بعض فتره وبالأخير تركها بدون سبب وقال انه ما يقدر يرتبط فيها 
..
أحمد مستغرب : وليييش تركها ..؟؟

بدور : والله مدري للحين ما ندري

أحمد : وانتي شو تتوقعين ..؟؟

بدور : والله أقول يمكن اهوه خاين

أحمد : لا لاااا .. حرااام لا تظلمين الريال ..

بدور مستغربه : ليييش ..!

أحمد : يمكن فيه شي ولا عرف شي عن البنيه وجذي .. فـ ما يقدر انه يتزوجها

بدور : اي يمكن لأن البنيه أمها أجنبيه

أحمد : يمكن ..! شفتي قلت لج

بدور : بس ما أعتقد مستحيييل انه ما يتزوج وحده لأن أمها أجنبيه يا كثر البنات اللي أمهاتهم أجنبيات .. مو شرط تكون نمساويه ولا بريطانيه يمكن تركيه أو هنديه .. ما تدري ..! بس المهم البنت 

أحمد : ادري بس يمكن أمه تبي له وحده من مواصفاتها غير ..

بدور : اي والله جايز

أحمد : وبعد شخبارج ..؟؟

بدور : تمام ههههه خلصت السوالف

أحمد : لأأأ سولفي ..

بدور : اي أنا لو اسولف ما اسكت أبد

أحمد : عادي .. بسمعج هههه

بدور : بتمل ..!

أحمد : لأأأ يلا تكلمي 

بدور : انشالله ههههه
/
.
/
ضاري : وأنا اش دراني ..

عبدالله : هنوووفوووه تعرفين وين شوق ..؟؟

الهنوف : اي 

عبدالله : وينها ...؟؟

الهنوف : وانت اش لك ..؟؟

عبدالله : اسأل يعني حرااام

الهنوف تبتسم : اي

ضاري : اي صدق وينها مو مبينه من كم يوم واليوم محد

الهنوف : هالكم من يوم كانت تعبانه

عبدالله : احلفي بس

الهنوف تلف ويها : اي وولا واحد فيكم كلف على نفسه يسأل عن أخته الكبيره

ضاري : ونحن اش درانا انها مريضه ...؟

الهنوف : سألو عنها انزين ع الأقل .. ولا جنا عايشين ببيت واحد


عبدالله : ياربي بدت الفيلسوفه

الهنوف : الله يستر لو كل واحد تزوج وراح ببيت بروحه

ضاري : يصير خير وقتها .. الحين قولي وينها ...؟؟

الهنوف : بيت رفيجتها 

ضاري مستغرب : مريضه وببيت رفيجتها ...!

الهنوف : اي ع الأقل سألو عنها مب انتو .. ما أقول الا أخوان طل

ضاري : اقول اسكتي لا اييج بكس يأدبج

الهنوف تمد بوزها : راحت تغير جو بدل النكاده

ضاري : هنوووفوووه شكلج تبين تنضربين

الهنوف تسكت .. وتمد بوزها ..

ضاري يبتسم : اي يا حلووووج وانتي ساكته ومبوزه

عبدالعزيز نازل .. : اش فيك ...؟؟

ضاري توه بيتكلم الا والهنوف تقاطعه ...!

الهنوف تطالع عبدالعزيز وتقول : يردون علي ويهددوني ..

عبدالعزيز : منو كلمج ..

الهنوف : هذا ضاري يقول بيطقني

عبدالعزيز طالع ضاري بنظره وقال : اقول قوووم وتعال معاي المعرض

ضاري مبطل عيونه : بليل تداوم

عبدالعزيز : بضبط شوية أوراق

ضاري : ما بي .. باجر انشالله

عبدالعزيز : باجر الجمعه .. يلا روح بدل والحقني ..

ضاري ان شاء الله

عبدالله يتبسم : وأنا ..

عبدالعزيز : روح اشرب الحليب اللي باقي بالثلاجه

الهنوف تضحك .. عبدالل يبوز ويقول : أنا الغلطان ودي أساعدك

عبدالعزيز : لا تتحجى ع الهنوف وايد عليك

عبدالله يبتسم : انشالله أخوي العود ..

عبدالعزيز .. : الهنوف تبين شي من برع ..؟؟

الهنوف : لا سلامتك

عبدالعزيز : يلا مع السلامه .. وضاري الحقني ..

الهنوف : مع السلامه ..

ضاري : انشالله ..

بعد ما طلع عبدالعزيز .. ضاري صعد وهو يطالع الهنوف .. 

الهنوف ابتسمت بسخريه : هذا جزا اللي يعاندوني ..

ضاري : من زينج عاد ..! 
/
.
/
ملاك : حرااام عليج .. انزين لا تسوووين بروحج جذي ..

روان تصيح : اش لون ما تبوني اسوي في نفسي جذي ..

نور : حبيبتي ترا والله الدنيا ما تسوى ..

روان : ما أقدر .. والله ما اقدر

اريج : حبيبتي هدي شوي .. بس شوي

روان : ومروان ...؟؟ والله من ذاك اليوم لا يتصل ولا يكلمني بعد

ملاك : روان خلاااص انسي مروان ...

اريج : اي روان .. مروان ماضي بحياتج .. وان شاء الله .. الله يعوضج باللي أحسن منه يارب

روان : ما اقدر انساااه ما اقدر

نور : بلا تقدرين تنسينه يا روان تقدرين

روان : وكييف ..؟؟ كيييف والله ما اقدر

نور : استغفر الله العلي العظيم .. يا روان افهمي .. مروان لا هو أول حبيب يترك حبيبته ولا اخرهم ..

روان : بس مروان غييير

نور : شاللي غير فهميني ..

روان : كل شي ..

نور : روان فكري بعلقك .. مروان ما يستاهلك .. مروووااان ما يستاهلك

روان : لا تقولين جذي ..

ملاك : اي صدقها .. وبعدين اللي ما يبانا ما نباااه ...

روان : بس أنا ابي مروان

ملاك : يا روان يا حبيبتي فكري عدل ... مروان باعج خلاااص ما يبيج ..

روان : لأأأ منو قال اهوه بعده يبيني ..

ملاك : كيف يبيج وتركج ...! أي حبيب اللي بيسويها ..؟؟

روان : انتو ما تعرفون مروان لا يمكن يسويها

ملاك : بلا يسويها ويسوي أكثر من جذي .. روان انسيه خلااص

روان تصيح : بس أنا أحبه .. بعدني أحبه

اريج : مع الأيام بتنسينه ان شاء الله

روان بدت تصيح بصمت .. : شكلي أتعبتكم معاي ..؟؟

اريج : منو قااال ..؟؟

نور : وبعدين انتي رفيجتنا لو ما شكيتي لنا بتشكين لمن ..؟؟

روان ابتسمت وهي تمسح دموعها : والله بحياتي ما بنسى موقفكم

ملاك : بس مروان تنسينه ..!

روان : غيرو هالسيره .. خلاااص مليت .. 

اريج : زين تسوون

روان : بروح بقول للخدامه تطلع العشا ..

ملاك : لا بدري ع العشا حبيبتي

روان : ما جعتو ...؟؟

نور : مع الحلو اللي مسويته انتي من يجوووع ههههه 

روان ابتسمت : أكيييد شوووقوو الدبه ..

شوق : لا رد ..

روان مستغربه وقالت بالاشاره : اش فيها ..؟؟ 

نور ابتسمت : شوق .. حبيبتي شوق ..؟؟

شوق رفعت راسها : هلأ ..

نور : وين سرحتي ..؟؟

شوق : معاكم ..

نور ابتسمت : وين معانا ونحن من الصبح نتكلم ..

شوق : لا بس فكرت بشغله 

نور ابتسمت : شوق حبيبتي انسي شوي وعيشي يومك

شوق ابتسمت : يصير خير انشالله 

نور : انشالله .. يلا انسي حبيبتي

روان مستغربه : اش صاير ...؟؟ 

نور ابتسمت : براك أخو نواف خطب شوق ..

روان مستغربه : براك ...!! وأخو نواااااااااااااااااااااااااف ........؟؟ 

نور هزت راسها : اي أخو نواااف

شوق وقفت : عن اذنكم .. 

ملاك مسكت يد شوق : شوق اقعدي مو لااازم تقومين .. وهذا الواقع ولو تهربتي منه ما بتلقين نتيجه

شوق يلست .. : بنات تكفووون ابي أطلع من هالمصيبه ..

اريج : ارفضيه ..! 

شوق : نحن علاقة ابوي بعمامي غير ..

روان : انزين اش صار في البدايه ..

نور تقاطع الكل : يا شوق .. عجزت وأنا أفهمك ابوك لسه ما فتح الموضوع معاكي .. اش فيكي مستعجله 
وتحكمين من البدايه

شوق : بس الكلام هذا خلاااص دار بين ابوي وعمي .. يعني أكيييد بيصير

نور : انتي تفائلي وانشالله ما يصير الا كل خييير

شوق : انشالله

نور : يلا الحين سولفو مثل العالم والنااس لأن راسي بدا يوجعني

اريج : وانتي الصاجه راسي يبي ينفجر ..

روان ابتسمت : عاد يبي لنا عصير ليمووون 

ملاك : أنا بسووووويه لكم

روان : لأأأ أنا

ملاك : أنا

نور : لا انتي ولا هي ..!!

اريج : عاد منو ..؟؟

نور : كل وحده تسوي لحالها هههههه

روان : فكرررره ههههه

ملاك : والحل ..؟؟

روان : تدلون مطبخنا ..!!

شوق : وابوج ..؟؟

روان : ابوي راح الشركه

شوق : ما بيرجع ..؟؟

روان : امبلا بس مو الحين بليل

ملاك : يلا عاد بسررررعه

روان : يبي لنا نسوي كيكه ههههه

ملاك : اي والله

نور : خلاااص يلا نسرع قبل لا يجي ابو روان

روان : لا على مهلكم .. بيـتأخر ..

شوق : انشالله

روان تعقد حياتها : مو جنج غلطتي على أبوي

شوق تضحك : ما نقصد انزين

روان تبتسم : يلا عاد امشو ..
/
.
/
يوم الجمعه الساعه خمسه العصر ..

ميره تضحك : يغربل ابليسج يا بدور ..

بدور تبتسم : ليييش انزييين ..؟؟ اش سويت أنا ..!

ميره تضحك : كل هذا و ما سويتي شي ..

بدور : ترا والله ما كان قصدي اتضارب معاها بس اهيه رفعت ضغطي ..

ميره : معاكم بالكليه

بدور : اي .. اصغر مني بسنه

ميره : توها صغيره

بدور : يعني أنا العوده ..!

ميره : لاأ بس مية مره قلت لج لو أحد يتضارب معاج لا تردين عليه

بدور : ما أقدر لساني يحجني

ميره : أعوذ بالله منج

بدور تبتسم : أخذ حقي انزين

ميره : خذيه مثل العالم والناس

بدور : اي قالو لج أخذه مثل الحيوانات يعني ..

ميره تضحك : الله يهديج

بدور : تشربين جاي ..؟؟

ميره : لا شكرا ..

بدور : أتذكر انج مدمنة جاي حمر 

ميره : دمي ناقص وتبيني اشرب جاي عز الله مت ..

بدور تبتسم : شوية انزين

ميره : ما اروم أنا الا اشرب عدل

بدور : عاد خلاااص وايد عليج البرتقال وحليب فرش ..

ميره : حمدان ومعضد تأخرو ..

بدور : اي وايد ..

ميره : شكلهم مرو ع الدكان ولا الجمعيه

بدور : هي .. هذا ولدج مب مخلي خير في ابوه

ميره : حراام عليييج

بدور : تعالي نقعد فالصاله ..!

ميره : لا بقعد في حجرتي ..


بدور : كتمه ..!

ميره : لا ما أحب الصاله

بدور : برايج

ميره : حبيبتي بدور سوي لي عصير برتقال 

بدور : بشرط ..!

ميره : آمري

بدور : ما يامر عليج عدو ..

ميره : ولا عليج .. يلا قولي

بدور : الله يسلمج ابا فلوس ههههه

ميره : يلا مناك .. خلاااص بقول للخدامه تسويه

بدور تبتسم : حراام عليكم .. وبعدين من ايدي احلى 

ميره : من زين ايدج الحين

بدور : اي والله .. ناعمه وحلوه 

ميره : اقري عليها عن تحسدين روحج بروحج

بدور : اي والله اسويها مو بعيده علي هههههه

ميره : يلا بسرررررعه

بدور : هل العين ما بييون ..؟؟

ميره : لأأأ

بدور : لييش ..؟؟

ميره : ما عندهم خبر 

بدور مستغربه : انتي مرقده وما يدرون ...!

ميره :اي معضد ما خبرهم قال بيحاتون وجذي

بدور : آهاأأ

ميره : يلا عاد الحين قومي وسوي لي عصير 

بدور : انشالله أختي العوده

ميره تضحك : الله يهديج يالدبه

بدور وهي ماشيه للمطبخ : دبه بعينج ..

دخلت المطبخ راحت للثلاجه تطلع البرتقال .. وجهزت القلاص .. خطرت ع بالها اريج ...

بدور : خل اتصل فيها .. صار لي يومين ما اشوفها

.. بدور بعد ما اتصلت على اريج ... 

اريج : السلام عليكم

بدور : وعليكم السلام

اريج تبتسم : يا هلا ... هلا والله هلا

بدور : أهلين اروووج .. اش حالج ..؟؟

اريج : بخير وانتي شخبارج ..؟

بدور : الحمدلله بخير

اريج : شخبار ميره .. ان شاالله بخير ..؟

بدور : اي الحمدلله وايد احسن .. هذيها مخليتني اسوي لها عصير برتقال

اريج : اي سوي لها عدل

بدور : لا والله أشتغل عندج وعندها أنا ..!

اريج ابتسمت : اختج العوده يا بنيه

بدور : أختي العوده علي عيني وراسي .. بس تتأمر علي لأأأ لأأ لأأأ

اريج : احمدي ربج غيرج يتمنى يكون عنده أخت 

بدور : الحمدلله ههههه

اريج : يلا سوي لها العصير

بدور : انشالله

اريج : وبعد شو الأخبار ,, وشو الجديد ..؟؟

بدور : والله ماشي .. مستويه ممرضه ميرووه

اريج : زين زين ..

بدور : وانتي ..؟؟

اريج : الله يخليج في هالشقه .. بين اربع طوف

بدور تبتسم : يلا أحسن لج من اي شي

اريج : الحمدلله على كل حال

بدور : اقوول ارووج أنا تأخرت على ميروووه

أريج تبتسم : اي وايد

بدور : يلا عاد تبين شي

اريج : لا .. بس سلمي لي على ميره

بدور : يوصل .. يلا مع السلامه

أريج : مع السلامه ..

بدور ابتسمت وهي تقطع البرتقال ..

فجأه .. أحد مسك كتوفها بيده وشوي ويضمها له ... وقال : حيـــــــاتي ...!

بدور سنترت بمكانها ... تبي تتكلم الكلام كله وقف بمكانه لما قال ...

معضد : توج طالعه من المستشفى جيه تدخلين ..........................

بدور قبل لا يصير شي أكبر .. قالت بسرعه وهي تلف : أنا بدور

معضد انصدم من الصدمه رجع ورا وسلم لا يدعم في الجدار : آسف تحريتج ميره

بدور حمرت خدودها وطلعت بدون ما تغسل يدها وراحت للحجره ..

بدور شافت شكلها في المرايه : يا ربــــي موقف محرج .. اش ياااه معضد .. آآآآخ والله قلبي طاح ببطني .. 

شافت شكلها في المرايه .. بس أنا وميره ما نشبه بعض ..! هممممم يمكن بشيلة البيت شكلنا من ورا نفس الشي ... لااااااااااااااااااااااااااااااا عرفت ليييش اليوم أنا وميره لابسين نفس الجلابيه ..!!! عشان جذي حليله معضد ما ينلام .. أنا الغبيه من قال لي أطقم مع ميره .. خلاااااص التوبه ما بلبس مثلها مره ثانيه .. عشان لا انحط بموقف محرج جذي ..!
/
.
/
نور ابتسمت : اي ما شاء الله شفت درجاتهم

أم عبدالعزيز : بس عبود درجه العربي مالته مو شي

ضاري يضحك : اي تراااه هندي ماله بالعربي ههههههه

الهنوف : هههههههه

أم عبدالعزيز : وانت درجة الانجليزي مالتك مو عاجبتني

الهنوف : خلاااص عاد ضاري طلع ما يفهم بلغة العصر هههههه

ضاري : سكتي بس سكتي انتي شهادتج كلها على بعضها اي شي

الهنوف : لا والله يما قولي لهم كم نسبتي

أم عبدالعزيز : اسم الله عليج يما تبينهم يحسدونج

الهنوف تبتسم : خل يعرفون بس .. 

نور : ان شاء الله عاد بآخر السنه يعوضون 

أم عبدالعزيز : ان شاء الله

ضاري : وأخيرا بتخرج .. الحمدلله فكه

عبدالله : وأنا متى بفتك ..!

أم عبدالعزيز : اقووول لا تفكرون بالفكه فكرو بدرجاتكم ترا أحسن لكم

نور : صادقه خالتي بكلامها ... نبيكم رجاااال

الهنوف : شوووقوو وين 

نور : نايمه

الهنوف : ياربي من هالانسانه ليل ونهار راقده 

نور تبتسم : تعبانه شوي

الهنوف : آها 

أم عبدالعزيز : نور قوميها بسها نوم ..

الهنوف : اي من تغدينا راحت تنام 

نور ابتسمت : خالتي خليها شوي نايمه .. لأن أمس سهرنا

أم عبدالعزيز ابتسمت : أوكي خلوها على راحتها 

عبدالله : يما ..؟؟

أم عبدالعزيز : هلأأأ يما 

عبدالله : بروح برا

أم عبدالعزيز : شـ تسوي ..؟؟ 

عبدالله : بلعب كره مع ربعي

أم عبدالعزيز : انزييين ودير بالك على روحك مو تروح ع الشارع

عبدالله : أوكي ..

أم عبدالعزيز : يلا روح الله معاك 


ضاري ابتسم : وأنا بعد يما بطلع

أم عبدالعزيز : على وين ...؟؟ 

ضاري ابتسم : ع حمر عين ..!

أم عبدالعزيز تبتسم : تتمسخر حضرتك

ضاري : ابي اضحككم شوي 

الهنوف : شكرا مانبي

ضاري : محد كلمج انتي .. يما بروح بتمشى مع ربعي 

نور تبتسم : اعووذ بالله منك يا ضاري

ضاري ابتسم : يلا سلاااام 

أم عبدالعزيز : الله يحفظك ولدي .. دير بالك ولا تسرع

ضاري : ان شاء الله يما .. 

أم عبدالعزيز : هـ الأولاد همهم أكبر من هم البنات

نور : لا خالتي هم البنات أكبر لما يطلعون 

أم عبدالعزيز : وانتي الصاجه .. الله يحفظ بناتنا ويبعدهم عن الغلط

نور : آمييين يارب 

أم عبدالعزيز : والله قلبي قابضني

نور : ليه خالتي ..؟؟ 

أم عبدالعزيز : مدري والله مو مرتاحه وشوق تعبانه بعد .. مدري اش فيني 

نور : خير ان شاء الله ياخالتي خير 

أم عبدالعزيز : آمين يارب .. 

نور : الهنوف حبيبتي سوي لأمك عصير ليمون 

الهنوف : من عيوني والله

أم عبدالعزيز : لا يما مابي 

نور : يبرد على قلبك خالتي ويهديك

أم عبدالعزيز : أوكي 

نور : خالتي كنت ابي اكلمك 

أم عبدالعزيز : خير ..؟؟

نور : بالنسبه للسفره .. متى حددتو الموعد

أم عبدالعزيز : خلااص يا يما مو باقي شي ع السفره 

نور : متى الموعد طيب ..؟

أم عبدالعزيز : نهاية خمسه 

نور ابتسمت : يعني مو باقي الا اربع شهور

أم عبدالعزيز : اي ولا تحسبين شهر واحد لأنه بيخلص بسرعه 

نور : يلا ان شاء الله ربي يوفقنا

أم عبدالعزيز : آمييين .. ما أوصيج عاد على روحج 

نور ابتسمت : تامرين أمر خالتو

أم عبدالعزيز : قلب خالتج انتي 

نور : يلا خالتي أنا بروح بقوم شوق .. نامت كثير .. والنوم الزايد مضر

أم عبدالعزيز : اي والله 

نور تمشي .. وتصرخ : الهنوف أنا بعد ابغى عصير

الهنوف تصرخ من المطبخ : أوكـــي ..

نور وهي ماشيه وتطالع ورا : بس خليه خفيف

....................... : طالــــعــــــي جدامج ..

نور تلف مصدومه .. وتأتأ : آسفه

عبدالعزيز يبتسم : ماصار شي انزين

نور : شكلي كنت بصدمك 

عبدالعزيز : للمره الثانيه .. بس صار خير ..

نور ابتسمت تبي تختطف .. 

عبدالعزيز وقفها وهو يقول : انتبهي مره ثانيه

نور نزلت راسها : طيب 

عبدالعزيز ابتسم ومشى .. نور صدت تطالعه .. ولا ما لقته .. 



يالله هذي ثاني مره وأنا أنحرج معك يا عبدالعزيز ... والله فشله لهالدرجه أنا ما أنتبه .. يلا الحمدلله هالمره 
عدت على خير .. المرات الجايه لازم انتبه وأفتح عيوني زين ...
/
.
/
ملاك ابتسمت : شو تشربين أمايه ..؟؟

أمي فاطمه : جاي 

ملاك تطلع الكوب .. وتصب فيه ... ابتسمت : مايد وراشد .. شو تشربون ..؟؟

مايد : ماي لو ما عليج أمر

ملاك ابتسمت وهي تعطي الجاي لأمي فاطمه : هاج امي

أمي فاطمه : مشكووره حبيبتي

ملاك : العفو ..

مايد : بسرعه يا بنت الناس .. ماااااي ريجي يبس

ملاك تبتسم : تريا يا ولد الناس هههه وبعدين هذا من زود الحجي

مايد ابتسم : شكلهم عدوووج 

ملاك ابتسمت وهي تعطيه الماي : لا لااا ... راشد شو تشرب ..؟؟

راشد : مشكووره مابي

ملاك ابتسمت : أمي تروحين صوب الماي

أمي فاطمه : لا لا .. أنا روحي ادوخ يوم اجرب صوبه 

ملاك ابتسمت : على راحتج

راشد وقف وهو يطالع تلفونه : عن اذنكم

مايد : اذنك معاك 

أمي فاطمه مستغربه : شو فيه راشد قام ..

مايد ابتسم : شكله اتصال من المانيا .. ما تسمعينه يهذر انجليزي 

أمي فاطمه ابتسمت : حشى بعد ما راح عنهم بعد يتصلون به

مايد ابتسم : يتذكرونه أمي 

أم فاطمه ابتسمت : هي دام جذي زين زين

راشد رجع وهو مبتسم .. أمي فاطمه : خلصت أمي


راشد وهو يقعد : هي

أمي فاطمه : شو يبون بك هالأجانب ..؟؟

راشد ابتسم : كبرنا أمي عاد ..!

أمي فاطمه تبتسم : وأنا أمك عاد ما يصير .. ! لازم كل شي أعرفه 

راشد ابتسم : الله يخليج لنا يارب

مايد : اتصلت به 

راشد : هي ..

مايد : شو قال لك ..؟؟ 

راشد : بيطرش الأوراق باجر

مايد : بعده ما دز لي المسج ع الايميل 

راشد : تريا الين باجر

مايد : يصير خير ان شاء الله .. 

ملاك وهي تطالعهم مستغربه .. كلامهم مب مفهوم كله على بعضه ألغاز .. !! عن شو يتكلمون ياربي ..!

راشد ابتسم : ميود يلا نتمشى ..

مايد : يلا 

راشد : أمي تيين ويانا ..؟؟

أمي فاطمه : لا وين فيني شده ع المشي يا ولدي

راشد يبتسم : على راحتج 

مايد : ملاك .. طبعا بتقعدين

ملاك ابتسمت : يعني مالي رب تسألوني ..! 

راشد ابتسم .. مايد : شو تبين تيين ...؟؟؟

ملاك : لا لا بقعد مع أمايه .. وبعدين أدري ما تبوني 

مايد يضحك : زين عرفتي روحج

أمي فاطمه : تراني بمشي وياكم الحين

مايد يبتسم : لا لا عاد خلاااص بنروح ههههه

راشد : يلا ميووود عن تظلم الدنيا ترا مب شي

مايد : يلا

بعد ما ابتعدو شوي .. ملاك : حظهم

أمي فاطمه : لييش هههه ..؟؟؟ تراهم سألوج تيين ويانا ولا لأأ قلتي لأأ ..

ملاك ابتسمت : لأأأأ لأنهم مع بعض مب أنا محد بعمري 

أمي فاطمه : اتصلي بربيعاتج

ملاك ابتسمت : لاااا ماما كل وحده مشغوووله اليوم 

أمي فاطمه : على راحتج بنتي

ملاك : زين من بعد ما يا راشد ميووود صار أحسن 

أمي فاطمه : هي الحمدلله ..

ملاك : استانست يوم رد شرات أول 

أمي فاطمه : عساه ربي يوفقه يارب

ملاك : آمييييين ويرزقه الزوجه الصالحه ههههه 

أمي فاطمه : الله يسمع منج

ملاك : أقول أمي اش رايج نتمشى ..؟؟

أمي فاطمه : لا لا ما اروووم 

ملاك ابتسمت : يلا حرااام عشاني عاااد

أمي فاطمه : تراهم زقروج وما رحتي وياهم 

ملاك ابتسمت : أمي أستحي عاااد اروح وياهم

أمي فاطمه : من شو تستحين بعد ..!

ملاك : راشد بعد منو ..؟؟؟

أمي فاطمه مستغربه : تراااه أخوج يا بنيه 

ملاك : أدري بس بعد أمي ..!

أمي فاطمه : بعد شو ..؟؟ 

ملاك : أستحي

أمي فاطمه : عاد يلسي مكانج دامج تستحين .. ماشاء الله مب حيا ..! 

ملاك ابتسمت : خلاااص عيل باخذ كيمرتي وبروح بصور أوكي ..!

أمي فاطمه : شو تصورين بعد ..؟؟ 

ملاك : بروح بصور البحر أمي بعد شو ..؟؟

أمي فاطمه تضحك : ولييش بعد .. صوري روحج أحسن لج 

ملاك : لالا .. أمي ترا بحط الصوره في ألم الامارات ..

أمي فاطمه مستغربه : شو ألم الامارات بعد ..! 

ملاك : الله يسلمج منتدى محافظ وحلوو وايد .. احلى عن كل المنتديات لا بوكس ولا رسايل خربطه ولا أحد 
يزعجج بعد ..! ومفيييييد

أمي فاطمه مستغربه : والله ما فهمت ولا كلمه تقولينها ..!

ملاك ابتسمت : احسن ههههه يلا عاد بروح أنا

أمي فاطمه : ديري بالج على روحج 

ملاك : ان شاء الله

أمي فاطمه : لا تبتعدين 

ملاك وهي تمشي ومعاها الكاميرا : أوكي أمي

ملاك ابتسمت وهي تطالع البحر .. رن تلفونها ..! ملاك مستغربه وتطالع الرقم : رقم منو ..؟؟؟؟ 

أرد ولا ما ارد .. ياربي ميوود ما يحب أرد على أرقام غريبه .. يلا برد بس ما برمس ..

ملاك ردت : لا رد 

الطرف الثاني : السلام عليكم ..

ملاك مستغربه : وعليكم السلام والرحمه 

الطرف الثاني : اش حالج ملوووكه ..؟؟

ملاك مستغربه : بخير الحمدلله 

الطرف الثاني : آفااا آفااا ما عرفتيني ..!

ملاك مستغربه : لا السموحه منو انتي ...؟؟

الطرف الثاني : يالقاطعه صج انج قاطعه والله كل هالفتره وما تكلميني ..!

ملاك ابتسمت : غرااااااااااااااام ..؟؟

غرام ابتسمت : هي غرااام ويا رااااسج

ملاك ابتسمت : سوري ما عرفتج 


غرام : دبه ترااااج قاطعه لازم تنسيني

ملاك : اسمحي لي عاد .. تدرين الدراسه ومشاكل الحياه لهتني

غرام ابتسمت : آهااا 

ملاك ابتسمت : تخيلي منو يااااه ...؟؟

غرام مستغربه : منو ..؟؟

ملاك : تخيلي انتي ..؟؟ 

غرام : راشد ..!

ملاك استغربت .. غرام مستحيل تتذكره .. : هي راشد 

غرام : آهاا .. يا على بالي لأنج قلتي بيي قريب

ملاك : هي رجع البلاد 

غرام : يلا الحمدلله على سلامته

ملاك : الله يسلمج 

غرام : وشو اليديد

ملاك : ماشي ..! متى ناويه تيين دبي ..؟؟ 

غرام : لا خلاااص استقريت في ابوظبي

ملاك : اهااا 

غرام : حبيت اتطمن عليج وبس

ملاك : فيج الخير 

غرام : يلا عاد مع السلامه

ملاك : مع السلامه ولا تقطعين 

غرام : ان شاء الله

ملاك ابتسمت وهي تصكر التلفون .. عجيبه هالبنت ..!! ماشاء الله عليها قويه وتتحمل كل شي .. 

تقربت من الماي .. وبدت تصور ...

ملاك وهي تطالع بعيد .. الحين لو البنات معاي والله وناسه .. 

............... : وين سرحتي ......؟؟

ملاك تلف .. ابتسمت : ماشي .. بس اقول لو ربيعاتي معاي

مايد يبتسم : خيييييبه .. 

ملاك : صل ع النبي لا تحسدنا

مايد : رشووود ترا هاااي ما تمل من حد 

راشد ابتسم : حسد اخته ..!!

مايد : بلاكم علي ..؟؟ 

راشد يبتسم : ماشي نمزح معاك انزين

مايد : راشد تسبح ..؟؟ 

راشد : لا مب ياييب معاي ملابس

مايد : خساااااره ..!

راشد : جيييه انت يايب ..؟؟

مايد : لأأأ منو قااال ..!

راشد يضحك : عاد اسكت

ملاك ابتسمت على خبالهم ... وقالت : مايد صورني ..

مايد ابتسم : بخمس دراهم ..!

ملاك : حراام ميووود

يتبع ....

راشد رد وهو مبتسم : أنا بصورج ..!

ملاك تمنت الأرض تنشق وتبلعها .. لهالدرجه جرئ والله ما توقعت ردة فعله ..!

ملاك تبي تقول له كنت أمزج .. ولا يمد يده ويقول .. : عطيني الكام ..

ملاك تمد الكيمره وتعطيه .. 

مايد رن تلفونه وقال : عن اذنكم شوي ..

ملاك طالعت أخوها .. شو هذا غبي مافيه غيرررره يتركني بروحي مع راشد ..!! حتى لو المكان عام المفروض يتم ويانا ...

راشد : ملاك

ملاك لفت مستغربه ...

راشد : شو ما تبين تتصورين ..!

ملاك هزت راسها : هي صوره وحده وبس


راشد : أوكي ..

ملاك ابتسمت ابتسامه صغيره ..وراشد طالع ملاك وابتسم .. وصورها..

راشد وهو يطالع الكاميره مدها لملاك وقال : هذي صورتج

ملاك ابتسمت : شكرا 

راشد : شوفيها انزين قولي حلوه ولا لأأأ

ملاك وهي تطالع الصوره .. رفعت راسها : حلوه الصوره .. 

راشد : زين عيبتج

مايد رجع : ها تصورتي واخيرا 

ملاك : هيييه

مايد يمزح : صورينا عاد ..! 

ملاك شافتها فرصه وقالت : أوكي ..

مايد : أمزح معاج 

ملاك : لا ماشي .. لااازم صوره

مايد يوقف يمب راشد وتصورهم ملاك ع السريع .. 

مايد : هاتي هاتي اشوف صورتي

ملاك تمد له الكاميره وتقول : حلوه الصوره ...؟؟ 

مايد : طبعا أنا اللي محليها 

ملاك ابتسمت : ماخذ بروحك مقلب

راشد يبتسم : بعدكم توم وجيري 

ملاك انحرجت .. مايد ضحك وقال : أحسن عنك ههههه

راشد : ههههه يلا نروح عند أمي تراها روحها

مايد : يلااا

ملاك : أنا بتم اهني شوي وبرد .. 

مايد : لييش .؟؟

ملاك : بصور البحر 

مايد : أوكي بسرررعه

ملاك : ان شاء الله

ملاك وهي تصور البحر الين ما ملت ولاعت كبدها من التصوير .. مشت شوي شوي وهي تطالع أمها وراشد وايد قاعدين 

وصلت لهم وابتسمت : رجعت

أمي فاطمه زين رديتي .. مليت قاعده بروحي

ملاك ابتسمت : مايد وراشد عيل شو يسوون

أمي فاطمه : قاعدين وياي بس وين سوالفهم ووين سوالفنا

راشد ابتسم : هي أميييه لازم سوالفنا غير ههههه

مايد يضحك : جان تبينا نسولف لج عن الحنه والملابس فالج طيب 

راشد : ههههههههه ميوووود ضحكتني

ملاك تبتسم : عيب عيب ما عندنا رياييل يرمسون عن سوالف الحريم

مايد يبتسم : لا والله وجيييييه انتي ترمسين عن السياير والموبايلات

ملاك : هاي سوالف عاديه الحين البنات يرمسون عنها 

مايد يبتسم : لا والله عاد خلااص من باجر رشووود تعال نرمس عن المكياج

ملاك تضحك : أدري انك ما تسولف 

راشد : ومنو قال بنسوووولف بعد شوووو

ملاك تبتسم وهي مستحيه : ريايييل انتو مستحيل تسولفون جذي 

مايد يضحك : فديتها أختي هههههههه

ملاك ابتسمت : مب جنك زودتها 

مايد يضحك : اقووول رشود قمنا نلعب طايره

راشد : مب وياك كره

مايد : مع هالشباب 

راشد : يلا 

مايد : أمي بنروح نلعب كره 

أمي فاطمه : ديرو بالكم ع روحكم

راشد : ان شاء الله أمي


ملاك ابتسمت لأمي فاطمه وقالت : اهزبيهم يوم ييون أوكي

أمي فاطمه : حتى انتي صرتي مثلهم

ملاك تضحك : من عاشر قوما اربعين يوما صار منهم 

أمي فاطمه : انتي اقعدي تحرطمي وارمسي بسرعه ولا تفهميني شو تقولين

ملاك تضحك : ماشي أمي ماشي ههههه 
/
.
/
بدور منحرجه : ترا والله ما كان قصدي

ميره ميته ضحك : ههههههههههههههه

بدور : ميروووه اش فيج ترا والله ماكان قصدي

ميره : ههههههه أدري حبيبتي أدري .. 

بدور : يعني أنا ما قلت له تعال وضمني ..!

ميره تضحك : يعني أنا اللي قلت له روح وضمها

بدور : عاد اش فيج تضحكين ..!

ميره : معضد منحرررررررررررج

بدور : لااازم

ميره : اتحراااج أنا لأنه لابسين البدله نفسها

بدور : اي وأنا بعد قلت جذي

ميره : عادي حبيبتي وبعدين هو قال تأسفي منها لأني ما عرفتها

بدور : أدري

ميره : عاد خلاااص انسي السالفه

بدور : اشلون أنسى وأنا أول مره يصير هالموقف

ميره تبتسم : بتتعودين .. 

بدور مستغربه : اش قصدج ..!

ميره : تراااج بتعرسين ان شاء الله 

بدور ابتسمت : اي دام جذي عادي ههههه

ميره : ويا راسج .. ما عندنا بنات يفكرون جذي

بدور : ههههه اش فيها كبرت خلاااص 

ميره ابتسمت : عاد ديري بالج المره اليايه

بدور : اي حرمت البس مثلج 

ميره : أحسن ههههه

بدور : ميروووه الحين معضد كيف خطبج 

ميره : جذي 

بدور : كيف جذي

ميره : خالتي خطبتني له 

بدور : يعني انتي ما تحبينه وجذي ..!

ميره : تبين الصراحه لأأأ وبعدين أنا اشووف الحب ايي بعد الزواج

بدور : بس عادي الحب قبل الزواج

ميره : هو عادي عندي بس تدرين ما تعرفين اذا بتتزوجينه ولا لأأأ 

بدور : اي صح

ميره : ليييش في بالج في أحد ...؟؟ 

بدور ارتبكت : لأأ لأأأ منو قال 

ميره : لأا بس أسأل

بدور : وين معضد ..؟؟ 

ميره : راح يصلي العشا

بدور : آهاا 

ميره تضحك : يلا اطلعي بسرررعه قبل لا ايي

بدور : اي الحق على روحي احسن لي ههههه 
/
.
/
شوق تصيح : والله اني حاسه انه بيصير شي

نور تمسح على راس شوق : ادعي له يقوم بالسلامه

شوق : اصلا قلبي قابضني من يومين

نور : اذكري ربك يا شوق مو زين اللي تقولينه

شوق تصيح وتمسك يد أمها : يما عبودي بيقوم ولا لأأأ 

أم عبدالعزيز تصيح وتدعي : ان شاء الله يقوم يا يما ادعو له

نور : خالتي لا تصيحين ادعي له

أم عبدالعزيز : اشلون ما اصيح وهذا أخر عيالي اشلون يانور

نور : ادعي له خالتي ادعي له

الدكتور يطلع من حجرة العمليات .. عبدالعزيز وبوعبدالعزيز يتقدمون منه بسررررررررررعه

عبدالعزيز : طمننا دكتور ..!

الدكتور يبتسم : الحمدلله نجحت العمليه بس بدكووون تصبرو لـ حتا يفئ 

بو عبدالعزيز يبتسم وعيونه مليانه دموع : الله يبشرك بالخير يا دكتور

أم عبدالعزيز تصيح : بشر يا بو عبدالعزيز بشر ..!

بو عبدالعزيز : الحمدلله نجحت العمليه

أم عبدالعزيز تصيح وتدعي : الحمدلله يارب الحمدلله

عبدالعزيز ابتسم : يلا أمي ارجعكم البيت 

أم عبدالعزيز : لا أنا بقعد مع ولدي

عبدالعزيز : والبنات ..؟؟

شوق : لا نحن بنقعد عند عبووود

عبدالعزيز : ما يصير يا شوق .. زحمه وبعدين نحن بمشفى

أم عبدالعزيز : خلاااص خل ضاري يرجعهم وانت اقعد معاي ومع ابوك

عبدالعزيز : ضاري بيروح مع براك عشان يخلصون الاجراءات .. خل نواف يرجعهم 

أم عبدالعزيز : يلا يا بنات ارجعو

شوق تصيح : يما ما ابي

أم عبدالعزيز : مو زين جذي يا شوق وبعدين حنا بمشفى 

شوق تهز راسه : اوكي خلاص نرجع بس أول ما يقوم بنيي

أم عبدالعزيز : ان شاء الله

عبدالعزيز : نواف رجعهم 

نواف يوقف ويقول بحزن وهو منزل راسه : أوكي

نور تمسك يد شوق والهنوف : يلا بنات نرجع 

شوق ونور والهنوف يمشون ورا نواف ..

شوق ضغطت على يد نور .. نور طالعتها .. فهمت اش تقصد .. 

نواف يوقف عند باب المصعد عشان البنات يدخلون ..

نور تدخل ومعاها الهنوف .. وشوق دخلت وقفت يمب الباب .. دخل نواف ووقف بالجهه الثانيه .. بعد ما تصكر الباب ..

شوق مدت يدها تضغط على حرف الجي عشان ينزلون للطابق الارضي .. ولا بنفس الدقيقه نواف يمد يده 
وتجي يده على يد شوق ..

شوق سحبت يدها بسررررعه ...

نواف ضغط عليه ورفع راسه التقت عينه بعيون شوق .. اللي كلها حزن ..

شوق نزلت عيونها بالأرض ..

نواف ابتسم وقال وهو كله حزن : ادعو ترا الصياح ما ينفع

الهنوف : ان شاء الله

نواف : تشربون شي ..؟؟

الهنوف : لا شكرا 

نواف وهو يطلع معاهم : السياره ع اليمين ..

البنات يمشون معاه .. نواف : شوق لا تسوين بروحج جذي ترا مو زين .. وبعدين عبود قام ..

شوق نزلت راسها وقالت وهي تمسح دموعها : ان شاء الله

نور ركبت أخر وحده وقالت : الهنوف ممكن تزيحين شوي ..

نواف : وحده تيي تركب يدام

الهنوف : لا عادي في مكان ..

نور ابتسمت وهي تهمس للهنوف : ما يدري ان شافو وحده جدام بياكلونا

الهنوف ابتسمت وقالت : هههه سكتي لا تفضحينا ..

شوق وهي بداخلها تحترق .. ما تدري يا نواف ان حسرتي قاعده تزيد عليك يوم بعد يوم .. آآآه متى اتخلص من العذاب اللي أنا فيه قبل دقايق كنت أصيح لأن عبود تعبان والحين اصيح على حسرتي .. أصيح لأني معاك الحين وبعيش حياتي من دونك

شوق : نواف

نواف فز قلبه من طرت اسمه وقال : هلأأأ

شوق : عبووود اش صار له بالضبط

نواف : تدرين الأولاد يدورون بالسياكل ولا فجأأأه تيي سياره وتدعمه .. وحديدة السكل تدخل بيده .. بس ربج 
ستر ولحقنا عليه ويبناه المشفى

الهنوف : الله يهديه اش كثر امي تقول له ينتبه

نواف : الحمدلله انه قام بالسلامه وبعدين هذا مكتوب له

الهنوف : اي صح ..

نواف : وبعدين هو توه صغير والحمدلله ان الدعمه كانت خفيفه

الهنوف : اش صار ع اللي دعمه

نواف : طلع ريال زين وطلع من سيارته وساعد عبود لما نحن يينا

الهنوف : فيه الخير والله

نواف : أكيييد ما تبون شي من برع ..؟؟

الهنوف : لا شكرا
/
.
/
روان مستغربه تطالعه : اي أدري يبا

ابو روان : عاد اش فيج متغيره 

روان : لا متغيره ولاشي يا يبا

ابو روان : روان انتي متغيره وايد على أمج

روان : يبا لا متغيره ولاشي بس اهيه اسلوبها جذي ما ادري ليييش

ابو روان : يما روان هدي بالج وبعدين هذي أمج لازم تستحميلنها

روان : يبا اش كثر بستحملها لاهي من ثوبنا ولا حنا من ثوبها

ابو روان مستغرب : اش هالكلام يا روان ..!

روان : اي يبا وبعدين أمي اجنبيه .. 

ابو روان : ولو أجنبيه اش فيها يعني

روان : ما فيها لو أجنبيه والله أمي على عيني وراسي ولو حتى كلامها مقطع بس يا يبا أمي مب مسلمه

ابو روان : وانتي شكو .. لج من نفسج وبس

روان : يبا اذا تباني أعيش معاها حل تستحملني وتستحمل طبعنا 


ابو روان : بكلمها

روان : وما تتحكم فيني 

ابو روان : لا عاد جذي غلط .. أمج ادرى بمصلحتج

روان ابتسمت بسخريه : هه مصلحتي وانت يا غافلين لكم الله 

ابو روان : روان اش هالكلام

روان : يبا ماكو بس أمي وايد تتحكم فيني 

ابو روان : خلاااص بكلمها اليوم 

روان : تبي شي ثاني يبا

ابو روان ابتسم : لأأ بس يايج بخصوص موضوع

روان : هلا يبا .. أمرني 

ابو روان : ما يامر عليج عدو

روان : ولا عليك 

ابو روان : واحد من الربع كلمني أمس ويبي يخطب لولده وقال انه يبي بنتي اللي هي انتي ..!

روان مستغربه وقفت وقالت : أنا .................؟؟

ابو روان ابتسم : اي انتي اش فيج ..؟؟ 

روان مستغربه : لا يبا ماكو ...

ابو روان : استغربتي ..؟؟ 

روان : الصراحه اي فاجئتني ..!

ابو روان : بس انتي كبرتي خلاااص 

روان : يبا مابي .. ابي أكمل دراستي ..

ابو روان : انزين كمليها ما يصير شي

روان : أنا ما افكر بالزواج حاليا 

ابو روان : انزين ما بنسوي عرس بس يخطبج وبعدين يملك عليج .. وبعد ما تخلصين العرس

روان : والله ما أدري يبا

ابو روان : فكري يا بنتي فكري 

روان : يبا أنا مابيه

ابو روان : وانتي تعرفينه ..!! روان فكري وبعدين الولد ابوه تاجر معروف بالبحرين ..

روان : أنا مابي أرجع البحرين

ابو روان : ولييش هذي ديرتج وأنا ابوووج 

روان : أنا بكمل حياتي اهني

ابو روان : عادي الولد بيي يعيش في دبي لأن ابوه عنده فرع اهني

روان : أفكر يبا ويصير خييير 

ابو روان : عندج الوقت اللي تبين ..

روان ابتسمت بحزن : عن اذنك يبا 

ابو روان : تو الناس بنتي ما سولفت معاج

روان استغربت من اسلوب ابوها وقالت : يبا تعبانه بروح برييح شوي 

ابو روان : على راحتج بنتي

روان صعدت .. ابو روان قال في خاطره : لااازم أمسكها من الحين لا يصير فيها شي باجر لا سمح الله .. 

وروان على كثر ما هي غاليه لااازم أزوجها من واحد باجر بيقدرها ويعيشها بعز ودلال مثل اللي أنا معيشها فيه ..
/
.
/
يوم السبت العصر ..

أريج : يمـــــــــــــــــــــــــــــــا

أم اريج : نعم بنتي

اريج : اليوم مشتهيه جوانح دجاج

أم اريج تضحك : تبين تطيرين 

اريج تبتسم : لا والله مشتهيه

أم اريج : خلااص عاد بسوي لج 

أريج : أنا بروح بجهز لج كل شي بس انتي اطبخي أوكي

أم اريج : ان شاء الله 

اريج تضحك : والله اني جوعانه وميته جوووع بعد

أم اريج مستغربه : ما تغديتي

اريج : لأأأ

أم اريج : لييش ..؟؟

اريج : ما اشتهيت الغدا بصراحه

أم اريج : كيف ما تشتهينه يا بنتي وبعدين لااازم تاكلي ولا تهملي صحتج

أريج : ان شاء الله ما .. يلا بروح بجهز كل شي

أم اريج : يلا بس اسرعي قبل لا يأذن المغرب

أريج : أوكي ثواااني

أريج قامت بسررررعه وراحت للمطبخ تجهز أشياء الغدا ..

أم اريج : أريج يما .. أريج

أريج تطلع من المطبخ : نعم أمي

أريج : تلفونج يرن

اريج تروح ركض للحجره قبل لا يصكر .. وترد : السلام عليكم

روان : وعليكم السلام

اريج : هلا والله روان

روان : أهلييين اريج ..

أريج : شخبارج ..؟

روان : بخير انتي شخبارج

اريج : بخير الحمدلله

روان : اش قاعده تسوين 

اريج : بروح بجهز اشياء العشا

روان : آها .. 

اريج : ترا مب مشغوله قولي اش تبين هههه

روان ابتسمت : عاد خلاااص مسافة الطريج وأنا ببيتكم

اريج : حياج الله

روان : احسبي حسابي ع العشا أوكي .. ولا تسوين شي لما ايي ابي أطبخ هههه

اريج : أوكي يلا أنتظرج

روان : مع السلامه

اريج : مع السلامه ..
/
.
/
شوق تبوس عبدالله : عبادي حبيبي الحمدلله ع السلامه

عبدالله يبتسم بتعب وعلى ويهه كدمات بسيييييييييطه .. لأن الضربه في اليد : الله يسلمج

نور تبوس عبدالله وتقول : معافى يارب

عبدالله : الله يعافيج

ضاري يرمس ويقول : نور استحي هذا ولد خالتج تبوسينه

نور انحرجت لأن كلهم في الحجره .. غير جذي عيال عمهم موجودين وحتى عمهم ..

بو عبدالعزيز يضحك ويقول : يخس ابليسك يا ولد .. وبعدين عبدالله صغير مب كبيرررر

ضاري ابتسم : حتى ولو يوم يكبر يتذكر هههههه

أم عبدالعزيز : حسبي الله عليك من ولد أحرجت البنيه زين جذي ..!

ضاري يضحك : أمزح انزييين

الهنوف ابتسمت لـ عبدالله وقالت : سلامااات سلااامات ما تشوف شر يا توآمي

عبدالله يبتسم : مستانسه لأني متعور ..!

الهنوف ابتسمت : لا والله منو يقووول ..؟؟

عبدالله يبتسم ويقول بتعب : ما في أحد يشد شعرج الحين ..!

الهنوف : هههه لا والله لو كل يم تشد شعري المهم عندي سلامتك

شوق تبتسم له : شفت كيييف كلنا نبي سلامتك

عبدالله ابتسم : أدري 

بو براك : يلا عاد اسمحو لي بطلع شوي

بو عبدالعزيز : وين تو الناس بو براك ..؟ 

بو براك : عندي شوية شغل

بو عبدالعزيز : لو بخصوص المعرض بيي معاك 

بو براك : لا انت اقعد مع عبدالله

عبدالله : يبا لو تبي تروح روح لأنك من أمس وانت بالمستشفى .. يقولون حتى ما ريحت 


بو عبدالعزيز يبتسم : دام ولدي عطاني اجازه أوكي بيي هههه

أم عبدالعزيز : اي انت ميت ع الشغل 

بو عبدالعزيز : شسوي من وأنا صغير ههههه

بو براك : مره ثانيه الحمدلله ع سلامة ولدكم 

أم عبدالعزيز : الله يسلمك يا بو براك

بو براك : بو عبدالعزيز أنطرك في السياره

بو عبدالعزيز : أوكي الحين بلحقك 

عبدالله ابتسم : يبا متى بيطلعوني

بو عبدالعزيز ابتسم : اش فيك مستعيل .!! 

عبدالله : ملل المشفى ..!

بو عبدالعزيز : منو يقول لك لا تنبته وسوق بالشارع

عبدالله : آسف يبا وبعدين أنا كنت منتبه بس السياره مسرعه

بو عبدالعزيز : صار خير والمهم عندي سلامتك 

عبدالله ابتسم : مشكووور يبا

بو عبدالعزيز ابتسم له وباس راسه وقال : يلا بمركم بليل ان شاء الله 

أم عبدالعزيز : الله وياك ..

براك ابتسم وقال : أنا بعد بترخص .. 

أم عبدالعزيز : تو الناس ولدي

براك : بروح مع عبدالعزيز ونواف نخلص شوية شغل 

أم عبدالعزيز : الله وياكم 

عبدالعزيز : مع السلامه يما 

أم عبدالعزيز ابتسمت : مع السلامه 

نواف ابتسم لـ عبدالله وقال : الحمدلله ع السلامه يالدب وتقوم بالسلامه

عبدالله ابتسم له : الله يسلمك 

نواف مشى مع براك .. عبدالعزيز قال : يما خلي البنات يرجعون مع ضاري

أم عبدالعزيز : اوكي ..

عبدالعزيز : اليوم ضاري بيرقد عند عبود 

أم عبدالعزيز : لا أنا بقعد عند ولدي

عبدالعزيز ابتسم : أدري بج تعانديني .. يلا فمان الله 

أم عبدالعزيز : فمان الكريم

ضاري : متى بترجعون بنات ..؟؟ 

نور : هو انطر شوي .. ما مدانا نقعد

ضاري يضحك : تتحجى كويتي البنيه 

نور : انت خليت أحد بحاله .. والله انك طلعتني من طوري

ضاري يضحك : هدي هدي

عبدالله : متى يطلعوني يما ..!

أم عبدالعزيز : بس تصير زين ان شاء الله

عبدالله : يعني متى ...؟؟

أم عبدالعزيز : قريب ان شاء الله ولدي 

ضاري : ويو ويو ويو .. راحت عليك الاجازه يا عبووود ..

عبدالله : لا ان شاء الله بيطلعوني

ضاري يضحك : منو قااال .. بتخيييس عندهم اهني ههههههه

عبدالله : لا ان شاء الله بطلع

ضاري ابتسم : وراحت عليك الاجازه يا بو حميد 

عبدالله : يما شوووفيه

أم عبدالعزيز : ضاري خل الولد بحاله 

ضاري يبتسم : دافعي عنه دافعي عنه اش عليه

أم عبدالعزيز : أخر العنقود لاااازم أدافع عنه 

ضاري : خلاااص عاد بروح بسوي حادث عشان تدافعين عني

أم عبدالعزيز متخرعه : فال الله ولا فالك الله يحفظك يارب 

ضاري يبتسم : لا تخليني أصدق عمري واروح اسوي حادث

أم عبدالعزيز : بعيد الشر عنك يا ولدي لا تقووول جذي .. يكفي أخوووك اللي مرقد 
/
.
/
ميره : تعالي حسي والله حسي ..!

بدور توقف بسرررعه وتروح لميره وتلمس بطنها : وين ما أحس

ميره : ع اليمين المسي .. والله قاعد يرافس

بدور : لا تحلفين يالدبه توج بالرابع .. بالسادس بيبدا 

ميره تبتسم : منو قال .. صدقيني قاعد يرفسني

بدور تبتسم : يلا بحس فيه الشهر الياي 

ميره : لما تحملين بتعرفين

بدور تحمر : فال الله ولا فالج 

ميره تضحك : هذي سنة الحياه يا بنيه 

بدور تبتسم : عاد قولي تزوجي .. موتقولين تحملين ..!

ميره تضحك : البنت تستحي .. في البدايه من كل شي .. بس أخر شي الحياء يروووح 

بدور تبتسم : بس مع ذلك بكل المراحل اللي تمرها وصح انه يقل الحياء في أشياء كثيررره بس تظل المرأه 
تستحي

ميره : شي طبيعي ان المرأه يكون فيها حياء

بدور : شوفي مثلا انتي قبل الزواج كنتي تستحين من معضد .. بس بعدين صار شي عادي 

ميره : وكنت أستحي من انه يكون عندي طفل بس الحين خلاااص صار شي عادي

بدور : شوفي هو على كثر ما يقل الا انه يظل بالمرأه حيا

ميره تبتسم : اش فينا اليوم مستوين دبلوماسيات ونحل قضايا المجتمع

بدور تضحك : ههههههه اي والله صدقج

ميره : مو صوت معضد هذا ...!

بدور : أعتقد ايه هو وحمداني

ميره : والله مدري اش فيه زوجي ياخذ حمدان ويدور معاه

بدور : يمكن متزوج ..!

ميره تضربها بالفروحه وتقول : يالحيواااااااااااااانه

بدور تضحك : أمزززززح انزيييييييين


ميره تبتسم : اصلا زوجي فديته ياخذ ولدي عشان يخليني أنا ارتاح وانتي تدرين عاد حمداني ماشاء الله عليه شيطووون

بدور : اي اشوفه مطلع لج قرووون

ميره تفر عليها الفروحه وتقول : تأدبي يا بنيه

بدور تضحك وتقول : والله لو مب انج حامل كنت بردها

ميره تبتسم : مالت عليج يالدبه .. والله انج اي شي

بدور : هذا ريلج يالس يدخل

ميره تطالع صوب الباب : هلا بو حمدان هلا والله

معضد يدخل وهو شايل حمدان ومعاه بوكيه ورد أحمر .. ويقول : السلام عليكم

ميره وبدور يبتسمون : وعليكم السلام

معضد يتجدم عن ميره ويقول : كيف الحال ..؟

ميره : نحن بخير .. انتو اللي وينكم ضايعين ..؟؟

معضد يبتسم ويعطيها الورد : رحنا نييب ورد لج

ميره تاخذ الورد وتبتسم : مشكووور حبيبي 

حمدان يصرخ : هالورد أنا يبته

ميره تضحك : ههههههه خلاااص مشكوور حمدان 

حمدان يعقد حياته : قولي لي حبيبي مثل بابا

معضد يضحك ويقول : هالولد مب مخلي حد في حاله 

ميره تبتسم : الله يخليكم لي يارب

معضد : حمودي قول لماما ويخليج لنا يارب 

حمدان : يارب

ميره ابتسمت : اش فيج قاعده سمنديقه ..! 

بدور تبتسم وتقول : عايله مثاليه

معضد يمزح وهو يقول : قولي ماشاء الله عن تصكينا بعين بس ..!

بدور تضحك : تف تف تف عن الحسد ما شاء الله 

معضد يبتسم ويقول : خيستنا أختج تراها

ميره تضحك : قلت حمدان وبدور طلعت أخس عن ولدك

بدور توقف بصف أختها وتقول : أقول أنا حمدان طالع على منو .. ترا هذا الشبل من ذاك الأسد

ميره ضحكت : اي والله وانتي الصادقه ..

معضد : ميره تعالي اباااج شوي 

ميره تلحق معضد وتروح فوق ... 

بدور ابتسمت .. ياربي .. معقوله ..! معقوله بيوم من الأيام بكون جذي مع أحمد ونكون مع بعض ونعي
ش حياااه حلوه .. وربي يرزقنا بولد يشبه حمدان وياخذ اطباعه ..!
يارب متى بس ييي هاليوم وأعيش معاك يا أحمد .. متى ...؟

حمدان : خـــــــــــــــــــــالو

بدور : لا رد ..!

حمدان : خـــــــــــــــــالو بدور

بدور سمعته وانتبهت له : هلا حمداني ..؟؟

حمدان : خالو حطي لي طيور الجنه ..

بدور : ان شاء الله حبيبي

حمدان : خالو انتي تحبينهم ..! 

بدور هزت راسها : اي حبيبي أحبهم

حمدان : كلنا طيور الجنه صح ..؟؟ 

بدور : اي كلكم حبيبي وبعدين كل الأطفال طيور الجنه

حمدان ابتسم لها : حطي لي

بدور : بس هاااا ..! اللي يسمع كلام أمه وابوه بس هو من طيور الجنه واللي ما يسمع كلام أمه وابوه 
الله ما يحبه

حمدان هز راسه وقال : أنا شاطر أسمع كلام أمي وابوي

بدور تضحك وتهمس : اي مبين ..! ما شاء الله عليك تخليهم يسمعون كلامك وانت ولا تسمع كلامهم ..

حمدان ابتسم وهو يزاعج : خالو حطي حطي أنا رغــــــــــوده

بدور تضحك : يخس بليسك من الحين عينك طويله .. يوم تكبر الله يستر عاد ..

حمدان يبتسم وهو يردد الأنشوده مع البنيه وينقز ع الكنفات ..!

الأربعاء 13-10-2010, 10:15 pm 

ღ الحلقه الحاديه و العشرونღ

ملاك وهي يالسه تحط الصور في اللاب .. ابتسمت لصورة مايد وراشد وهم واقفين حذال بعض ..

ملاك في خاطرها .. عيني عليك بادره ما شاء الله عليك الصراحه وسييييييم ... كل الصفات فيك ما شاء الله .. 
دكتور ومحترم ومتدين وكل شي .. حتى ميود اللي هو ميووود أخوي ميت عليك بس يبي يكون معاك بأي مكان ..

ميود الفتره الأخيره نفسيته كانت وايد تعبانه بالفتره الأخيره .. بس من يوم يا راشد وهو أوكي .. الحمدلله 
حالته تحسنت وايد عن أول .. والفضل يعود لرب العالمين ثم لك يا راشد .. الله يحفظك ويبعد الشر عنك ..
ههههه اي صح تذكرت .. أنا صار لي فتره أحاول أحصل صورتك بس للأسف امس حصلتها .. يلا الحمدلله 
على كل حال هههه أحسن من لا شئ ..

همممم خل أتصل بغرام الحين .. مو زين أنا قاطعه ..!

وبعدين البنيه زينه ما شاء الله عليها .. لا شفت منها شي شين ولا سوت لي شي يضرني لا سمح الله .. اتصل 
فيها أحسن لي ..
دقت ملاك على رقم غرام .. وتريت الين ما غرام ترد ...

ملاك وهي تتصل بغرام .. اندق باب حجرتها ...

ملاك بسرعه سدت التلفون ورمته ع السرير وقالت وهي مرتبكه : ادخل ..!

دخل مايد وهو مبتسم : سلاااام

ملاك ابتسمت له وهي مرتبكه : وعليكم السلام 

مايد : اش حالج ..؟

ملاك : تمام ..

مايد : تعالي تحت

ملاك : بعد شوي

مايد مستغرب : اش فيج ..؟

ملاك : لا لا ما فيني شي

مايد عقد حياته وقال : أوكي يلا انزلي 

ملاك هزت راسها : أوكي بس ألبس مخوره وشيلة صلاه بنزل

مايد ابتسم لها وقال : راشد مضايقنج بيسلته ..؟؟؟

ملاك ابتسمت آه لو تدري اني لو أدور بالنقاب بوجود راشد يعني الحياه حلوه عندي ... 

مايد مستغرب : ما رديتي عليه ..؟؟

ملاك : لا بالعكس وبعدين هو أخونا

مايد ابتسم : ترا راشد كلمني انه يروح يسكن بروحه بس أنا قلت له لأأأأ لأن البيت عود وبعدين محد تحت .. والحجر اللي تحت كلها فاضيه

ملاك ابتسمت : هي صح

مايد : يلا عاد اترياج لأن أمي تسأل عنج 

ملاك : بس أبدل وبنزل

مايد : أوكي .. يلا بسرررعه

طلع مايد ملاك تجدمت عن الباب بسرررعه وقفلته .. وسندت راسها عليه .. الحمدلله دق الباب .. والله لو انه يكتشف سالفة كلامي مع غرام بياكلني .. حتى ولو هي بنيه .. بيقول شو انتي غبيه .. الدنيا مالها أمان .. يلا الحمدلله عدت على خير ..!

تجدمت صوب الكبت وطلعت لها مخوره وشيله .. غيرت ع السريع ورتبت شكلها بدون ما تحط لا بودر ولا جحل .. لأنها في البيت حتى ولو راشد اهني .. عادي .. من وهم صغار يداك بعض يعني اش يفرق لو حطت ميكب ..!!

ابتسمت وهي تطالع شكلها في المرايه وخذت معاها الموبايل وحطته في مخباها وطلعت عسب تنزل ...
شافت محد فووق .. ونزلت ..

وهي نازله طالعت أمي فاطمه ومايد وراشد تحت ..!

بس مايد وراشد شكلهم يسوون شي أو يشتغلون ..!

ملاك تجدمت وقالت : مساء الخير .. 

الكل : مساء النور

أمي فاطمه : تعالي بنتي تعالي .. وينج من الصبح ما نشوفج ...!!

ملاك ابتسمت : موجوده أمي ..

أمي فاطمه : الظهر ييتج الحجره شفتج راقده

ملاك ابتسمت : هي الصبح يوم نشيت شفتج محد قالو لي رحتي الجمعيه ..

أمي فاطمه ابتسمت : هي رحت أخذ أغراض البيت ..

ملاك : جان أتريق ويلست شوي تريتج الين أذان الظهر ما شفتج رحت رقدت ونشيت ع أذان العصر

أمي فاطمه ابتسمت : هي تراني رحت الخياط عسب المخاوير ..

ملاك ابتسمت : فصلتيهن ..؟؟

أمي فاطمه : هي خلاااص .. وملابسج جاهزه براويج اياها عقب 

ملاك : أوووكي

مايد ابتسم : بلاااج مب مصدقه ان ملابسج جهزت

ملاك ابتسمت : بنيه شسوي يعني ..!

مايد ضحك وقال : رشووود الله يستر حرمتي وحرمتك شقايل بيطلعن هههه

راشد ضحك وقال : أمي من قبل قولي لها ما أحب أوديها واييبها أوكي

أمي فاطمه : ويلي منكم انتو الثنين باجر جان ما بتكونون سكان حرمتكم زيييين 

راشد يبتسم : نمزح وياااج انزين

ملاك ابتسمت وفي خاطرها يعني ما يبي له وحده كشيخه وراعيه سوالف .. يبي له وحده غجريه ما تعرف 
بهالسوالف ... لأأ لأأ منو قااال هو قصده ما يبي وحده تتأمر وايد .. يلا الله يستر

مايد : ها شربت جايك ولا ..؟؟؟

راشد : تريا يا ريال خل أتمزز فيه

مايد يغايض ملاك : تشربين ..؟؟

ملاك تقززت وقالت : ميووود وخر عني ..!

مايد : حرام عليج نعمه

ملاك وهي قرفانه : مب من الجاي ... منك انت 

مايد يطالع روحه ويضحك : ههههههههههه

ملاك : شو هذا .. ريحتك مقرفه

مايد يبتسم : ريحة الآيل والبترول مال السياره 

ملاك : جيييه شو قاعد تسوي

مايد : قاعد أصلح سيارتي مع رشووود


ملاك : جيييه ما توديها الكراج ..؟؟

مايد : جيييه أوديها وأنا أعرف اصلحها

ملاك رفعت حياتها : ما ينعرف لك والله 

أمي فاطمه : يلا لو خلصتو نشو جابلو سيارتكم

مايد : ان شاء الله اميييه 

راشد يبتسم : لهالدرجه ريحتنا مقرفه

أمي فاطمه : بييني بلاعيم والسبب هالريحه 

راشد يبتسم : يلا ميووود عن تمرض الوالده

مايد : يلا ترا قرب يصير المغرب .. 

طلع راشد مع مايد .. ملاك ابتسمت لأمي فاطمه وقالت : أمي وين ملابسي ..؟؟

أمي فاطمه : في حجرتي 

ملاك : أمي صدق الحين كل لبساتي حلوه اللي فصلتهن ..!

أمي فاطمه ابتسمت : هي ما شاء الله وايد 

ملاك ابتسمت : يلا عيل استعيلي بشوفهن

أمي فاطمه ابتسمت : يلا عيل نشي عسب نشوفهن 

ملاك وقفت وهي مبتسمه : بسرررعه أمي بسرررعه

أمي فاطمه : بلاااج مستعيله 

ملاك : بشوووف ملابسي

أمي فاطمه ابتسمت : ياالله متى اييي اليوم اللي قاعده تتجهزين فيه لزهبتج 

ملاك انحرجت ونزلت راسها : أمي شو تقولين ..؟؟

أمي فاطمه ابتسمت لها : ما اقول الا الصدق

ملاك ضحكت : أوكي يلا بسررررعه بشوووف ملابسي 

أمي فاطمه تضحك : الله يهديج بس يا بنيه
/
.
/
أريج ابتسمت وهي قاعده تقطع الدياي : شوفي كيف يشيلون طرف الجناح


روان ابتسمت : اي لأنه ييب المرض

أريج : بس طرفه شيليه 

روان ابتسمت وهي تقطع البذنيان : تدرين أموووت ع البذنيان

اريج ابتسمت : بس تحملين ما يصير تاكلينه الا شوي 

روان احمرت : ويا راسج شو هالكلام ...؟؟

اريج ضحكت : خلاااص كبرنا وبعدين هذا تخصصنا يعني ما فيه حرج 

روان ابتسمت : اي والله نسيت

اريج تبتسم : تراااج غبتي يومين لااازم تنسين انج ممرضه 

روان : ضحكت أمزح انزين ..

اريج : وبعدين البذنيان والتمر والمنجه والأناناس هذي كلها أشيا مو زينه للحامل بالشهور الأولى بس توصل 
للتاسع عاد تبدا تاكل بهالأشياء

روان : تنطر متى تربي هههه

أريج : والله كشخه الوحده تكون أم

روان ابتسمت : اي والله .. عندها عيال تربيهم 

أريج : لا تحلمين وايد .. فكري بالأكل الحين عن تقطعين يدج بس

روان ابتسمت : اي على طاري الحمل والزواج .. 

اريج مستغربه : خييير

روان : تدرين في واحد تقدم لي

اريج مصدومه : تقدم لج ..!!

روان هزت راسها : اي واحد من البحرين بيي يعيش في دبي .. وتاجر وله مكانه

اريج مستغربه : ومــــروان ...؟؟

روان عقدت حياتها : مو انتو تقولون انسيه ... كاني نسيته

اريج مستغربه : لا بس استغربت كيييف ما حزنتي

روان ابتسمت بحزن : اريج مروان نساني .. وأنا لااازم أنسااااه 

اريج : بس انتي ما تعرفين شو ظروف مروان ..!

روان : خلاااص انزين الولد متقدم لي ما صار شي

اريج : والحين بتوافقين عليه ولا ..؟؟

روان : اي فكرت وتسعين بالميه بوافق

اريج مستغربه : والله على كيفج بس أنصحج تصلين استخاره 

روان هزت راسها : اي بصلي استخاره

اريج : يلا الله يسهل امورج وييسر لج كل شي بحياتج 

روان : آميييين

اريج : خبرتي البنات ..؟؟

روان : لأأأ بعدني 

اريج : كلميهم عاد

روان : اي ان شاء الله 

اريج : باجر في الجامعه ان شاء الله نتلاقى معاهم
/
.
/
شوق تطالع نور : ملل ..!

نور هزت راسها : اي والله البيت خالي .. 

شوق : متى يطلع عزوز وترجع ماما

الهنوف تطالع نور وشوق : حتى ابوي وعمي والشباب محد 

شوق طالعت نور وبعيونه ألف سؤال وسؤال ..

نور استغربت وهي تطالع شوق .. قالت : الهنوف ممكن تخلينا لحالنا شوي

الهنوف وقفت : بروح بسوي لنا عصير وبرجع

نور : أوكي .. وطولي لو تبين 

الهنوف ابتسمت : لا ما بطول

نور ابتسمت لها وقالت : يلا انقلعي 

الهنوف مشت وهي رافعه خشمها

نور : اقووول امشي عدل لا أكسر خشتك هذي

الهنوف تضحك : اقووول اغسلي ويهج نواري

شوق ابتسمت على خبال نور والهنوف وقالت : عساكم بهالحال دوم

نور مستغربه : شو تقولين انتي ..؟؟

شوق مستغربه : اش قلت بعد .. ما قلت شي غلط ..!

نور : تبينا نتهاوش اربعه وعشرين ساعه 

شوق تضحك : لا لا ما اقصد جذي .. 

نور مستغربه : اش تقصدين عاد ..! 

شوق : اقصد انكم تحبون بعض وتمزحون مع بعض دوووم

نور هزت راسها : آهااا ... وأنا اقووول بعد 

شوق : نور أحس روحي تعبانه

نور : خير اش فيك يا شوق ..؟؟ 

شوق : من الموضوع اللي صاير ..

نور : عبود وطيحته ..!

شوق : لأأأ

نور : من موضوع ولد عمك ..؟؟ 

شوق : اي من ولد عمي

نور : ابوك كلمك ..!

شوق : لأأ بعده 

نور : عاد عيني خير وان شاء الله ما يصير الا كل خير ..

شوق : ان شاء الله

نور : انتي انتظري لما ابوك يكلمك وبعدين ابوك بعده ما كلمك 

شوق : متى بيكلمني يا نور ..! متى

نور : ان شاء الله ما يكلمك يا شوق .. 

شوق : يارب

نور : انتي قومي اغسلي وجهك وانزلي معنا وتعالي نشرب عصير ونسولف ... وشيلي موضوع براك نهائيا
من بالك

شوق هزت راسها : أوكي ..

نور : وبعدين انتي لا تسوي بحالك كذا .. مستويه كئيبه لا تضحكي ولا شي .. خليك ريلاكس

شوق ابتسمت : ان شاء الله 

نور : يلا حبيبتي قومي

شوق : نور ادعي ان براك ما يخطبني

نور ابتسمت : وانتي وش دراك .. يمكن هو نصيبك .. وغصب عنك تقتنعي فيه

شوق : لا تحبطيني نور

نور : انا اقول لك كذا عشان تحطين احتمال ولا تضيع أحلامك

شوق : يلا ننزل لأني بالفعل بديت اتنرفز

نور ضحكت : يلا 

شوق : وينها هذي الهنوف بعد تأخرت وهي تسوي العصير

الهنوف تصرخ من المطبخ : اقووول سمعتكم وانتو تحشون فيني

شوق تضحك : اقووول اسكتي وسوي العصير يلا

الهنوف تبتسم وهي تطالع نور وشوق في المطبخ : لو ما تأدبتو ما بسوي لكم عصير 

نور : هه يا شيخه خلاااص تأدبنا

الهنوف ابتسمت : اي خلكم جذي شطار 

ضاري يدخل المطبخ : سلاااام

البنات : وعليكم السلام

ضاري : شو تسووون

الهنوف : اسوي لهم عصير

ضاري : سوي لي أنا بعد وزيدي الآيس

الهنوف هزت راسها : ان شاء الله

ضاري يضحك : بلااج مستويه عنز بس تهزين راسج 

الهنوف : طلبات أخوك عزوز يقول أي أحد يقول لج شي قولي ان شاء الله

ضاري يضحك : أوكي يلا خلصي بسرررعه 

شوق : انت من وصلتنا البيت طلعت ..! وين رحت

ضاري : اهني جريب 

شوق : اي لا تتركنا بروحنا تعرف عاد البيت ما فيه رياييل الحين

ضاري يضحك : ترا نحن مب في الهند

شوق : الدنيا مالها أمان 

ضاري هز راسه : أوكي ..

نور تبتسم : يلا الهنوف اسرعي ما صار عصير

ضاري يضحك : اي والله صار غوزي

الهنوف : أنا الغلطانه قاعده اسوي لكم اياااه 
/
.
/
بدور تضحك : صج والله عجبكم ..!

معضد : هي لذيذ

ميره : كل يوم سوي لنا عشا أوكي

بدور تبتسم : لا والله متفيجه لكم أنا ههههههههه 

ميره : حرااام عليج ما تقولين أساعد أختي المسكينه

بدور : خلاااص خلاااص بساعدج ههههه

ميره : مب باجي شي وتردين قطر 

بدور : لا تحزنيني أكثر ..!

ميره مستغربه : أحزنج وانتي بتردين ديرتج عند أهلج 

بدور : لا بس بفارق رفيجاتي

ميره تبتسم : رفيجاتج تعالي كل سنه اهني وتلاقي معاهم

بدور تبتسم : من لقاااء كل يوم يصير بكل سنه

معضد : ترا دوام الحال محـــال

ميره : اي والله صدقت

حمدان : شو يعني ماما ..؟؟ 

بدور : كل شي يتدخل أعوذ بالله

ميره : حرااام عليج بدووور .. لا تقولين لولدي جذي 


بدور تضحك : أمزح معاااه انزين ههههه

ميره : شفت معضد كيف توم وجيري 

معضد : خلاااص يبي لنا نسوي لهم رسوم ههههه

بدور : تتمسخرون علي 

حمدان : منو يقول لج تضربيني انزين

بدور ابتسمت : حياتي أنا ما أضربك 

حمدان ابتسم : عطيني حلاوه انزين

بدور هزت راسها : يا العياااار ...! ان شاء الله حبيبي بعطيك حلاوه 

معضد : تقردن الولد أعوذ بالله

بدور : هو اش فيها ..! ولد أختي 

معضد يضحك : ما قلنا شي كليتينا

بدور ابتسمت : الحمدلله شبعت 

ميره : تو النااس ما كليتي شي

بدور : لا الحمدلله شبعت 

ميره : باجر الساعه كم تبيني أقومج ..؟

بدور : الساعه عشر الصبح 

ميره : أوكي

بدور : تصبحون على خير 

الكل : وانتي من أهله

بدور قامت وراحت للمغاسل تغسل يدها .. طلعت وراحت حجرتها عشان ترقد .. دخلت وقفلت الباب .. راحت 
صوب السرير حطت راسها .. ابتسمت وهي تتذكر كلامها وحديثها اللي دار بينها وبين أحمد ...
ابتسمت ووقفت وطلعت لها بجامه من الكبت .. وغيرت ... تجدمت عن التلفون وراحت تلحفت بالبطانيه ..

ابتسمت : غريبه ما دق .. مب من عوايده

ثواني الا وين الموبايل ..

بدور ابتسمت وهي ترد : السلام علييييكم

أحمد : وعليكم السلام 


بدور : والله والله يشهد الله علي توني يالسه أتذكرك

أحمد ابتسم : واللي يتذكرنا ما يكلمنا

بدور : ترا حلفت لك والله 

أحمد ابتسم : زين زين مصدقنج ههههه

بدور : اي الحمدلله هههه 

أحمد : شخبارج 

بدور : والله يسرك حالي ..

أحمد : دوووم يارب ..

بدور : انت طمنني عنك 

أحمد : بخييير يوم سمعت صوتج

بدور ابتسمت : تسلم والله 

أحمد : ها باجر بتحضرين ..!

بدور : اي أكيييد

أحمد : هي اتحرا بعد غبتي يومين وبتتكاسلين ههه

بدور : مب لهالدرجه عااااد

أحمد : وانتي شو تسمين اللي غيابه يزيد

بدور ابتسمت : وبعدين أنا غبت عشااان ميروووه والله مب عشان شي ثاني 

أحمد ابتسم : فيج الخير .. هي ابااج جذا 

بدور : وه وأخيييرا صدقتني .. 

أحمد ابتسم : أختج ما شاء الله اسمها ميره ..!

بدور : اي 

أحمد : عاشت الأسامي

بدور : عاشت اياامك .. اسمي أحلى مو ...؟؟ 

أحمد ابتسم : هههههه هي

بدور : وانت عندك اخوات ..؟؟ 


أحمد : هي عندي

بدور : كم أخت ..؟؟ 

أحمد : خمسه

بدور : ما شاء الله الله يحفظهم يارب 

أحمد : آمييين

بدور : تدري عاد ودي اروح قطر 

أحمد : ترااج بتردين لها للأبد

بدور : لا لا أبى اقعد اهني عند رفيجاتي 

أحمد ابتسم : هههه شو تسوين دام أهلج هناك ...!

بدور : لا لا مقرره اتزوج اماراتي ههههه 

أحمد ابتسم وقال : شكلج واثقه 


بدور هزت راسها : اي واثقه هههه 

أحمد : باجر الساعه كم بتتطلعين

بدور : عشر الصبح بقوم لما اجهز يبي لي ساعه الا ربع

أحمد : آهااا

بدور : بس مو تلحقني للكليه ترا أزعل

أحمد : ليييش أنا عرفت بيتكم

بدور : همممم الله يسلمك بيت أختي من هالبيوت العربيه

أحمد : هي هي عرفتهم 

بدور : وانت ..؟؟

أحمد : في شقه هههه شو تبين بعنوانها بعد ..! 

بدور هزت راسها : اي صح نسيت ان اهلك بإماره ثانيه

أحمد : يلا عاد يالدبه ارقدي 

بدور ابتسمت : تو الناس

أحمد : يا بنت الناس ترا وراي دوام وانتي وراج كليه 

بدور : عادي اش فيها ..! ههههه

أحمد : لا لا تتطنزين حضرتج 

بدور : لا لا من صجي

أحمد : ولو فصلوني وأنا راقد 

بدور ابتسمت : منو بيفصلك ..! وبعدين انت مدير العلاقات العامه

أحمد : انتي خليني أكمل دراستي وعقب يفصلوني 

بدور : ما شاء الله تدرس ..!

أحمد : هي

بدور : بأي سنه

أحمد : الرابعه

بدور : آها شي طيب والله ..

أحمد : بس أتخرج بروح بقدم وظيفه في البلديه

بدور : شو بتصير ...!

أحمد : مهندس معماري ان شاء الله

بدور : روح للقطاع الخاص أحسن لك 

أحمد : لا لا شغل الحكومه أحسن لمستقبلي 

بدور : اي حلو

أحمد : يلا عاد بسولف معاج وقت ثاني 

بدور تتثاوب : اي وانا بعد فيني نوم

أحمد يضحك : ويا راسج فيج رقاد وما ترقدين 

بدور ابتسمت : يلا عاد مع السلامه

أحمد مع السلامه ..
/
.
/
بليل الساعه وحده ونص 

قعدت من النوم .. ربطت شعرها ع السريع بالمقبض اللي ع الكوميدينه .. لبست شيلة الصلاه .. ونزلت ..
ملاك وهي تطالع محد ع الدري .. مشت شوي شوي عسب لـ حد يصحى من النوم .. ودخلت المطبخ ...

ملاك وقفت مكانها مستغربه .. : راشـــد

راشد صكر الدرج ولف بسرعه : ملاك

ملاك مستغربه : شـ تسوي بهالوقت في المطبخ

راشد : انتي شو تسوين نازله هالحزه ..؟؟

ملاك : ييت اشرب ماي .. ما عندي ماي فوق في الثلاجه

راشد ابتسم : آها

ملاك : انت شـ تسوي ..؟؟ 

راشد : ادور على المشرط

ملاك مستغربه : مشرط ..؟؟ 

راشد : مشرط أو سكين .. بس سكاكينكم مب صوب الملاعق

ملاك : شو تبا به ..؟؟ 

راشد : بقطع هالشاش 

ملاك طالعت الشاش : خير مستوي شي ..؟؟ 

راشد : انجرحت أمس ونحن نلعب طايره .. والعصر يوم نصلح السياره ياه بترول ع الجرح وحرقني

ملاك متخرعه : ولييش من أمس ما عالجت الجرح 

راشد : نسيت

ملاك مستغربه : هذا وانت دكتور ما شاء الله .. وبعدين لا سمح الله الجرح يمكن يلتهب 

راشد : لا لا عقمت مكان الجرح اليوم بليل بس ما عندي بلاستر جروح

ملاك وهي تفتح الكبت : اهني جنه شي لزقة جروح 

راشد ابتسم : زين عاد حصلتيه من ساعه وأنا محتاس ورا السكين .. وطلع فيه لزقة جروح ..!

ملاك ابتسمت وهي تاخذ لزقة الجروح وتطلعها من جيستها .. 

راشد مد يده : عطيني اياها .. 

ملاك هزت راسها : لاأ ما تروم تضمده روحك

راشد ابتسم واستانس : أوكي ممرضتنا 

ملاك شالت الأكياس الصغيره اللي ع البلاستر .. وحطته مكان الجرح ...


رفعت راسها وتوها بتتسم .. الا وراشد يطالعها .. نزلت راسها بسرعه وقالت : خلصت

راشد ابتسم وهو يطالع مكان الجرح وقال : كان يحرقني 

ملاك : هي لأنه معرض للهوا والجراثيم 

راشد : يلا صاار أحسن الحين

ملاك ابتسمت : بشرب ماي وبرد برقد وراي كليه

راشد ابتسم : وأنا بعد بروح برقد وراي مراجعه 

ملاك : تصبح على خير

راشد : وانتي من أهله 

ملاك راحت خذت غلفة الماي ومشت بسرررعه عشان ترد حجرتها ...

ياربي يا راشد .. نظراتك ذبحتني وأسرتني .. بس معقوله مهمل جذي ..!! معقوله يهمل نفسه .. اي والله الدكاتره ينصحون غيرهم وما يطبقون الشي بروحهم .. الله يهديك بس .. ما تعرف اش كثر مخاطر هالجرح وخاصتا لو مفتوح ومعرض للهوا والجراثيم ...
/
.
/
اليوم الثاني الصبح 

في الشركه عند مايد ..

مايد وهو يمر على مكتب وصايف .. دق الباب ودخل

مايد مبتسم : صباح الخير

وصايف وقفت وقالت : صباح النور استاذ 

مايد ابتسم : ها اشوفج يايه بدري اليوم

وصايف : هي أمس تأخرت في تجهيز الأوراق 

مايد : زين زين شكلج نشيطه

وصايف ابتسمت : ههههه لأني تأخرت أمس 

مايد : شخبارج وشو الشغل معاج ..؟؟ 

وصايف : والله تمام التمام

مايد : زين .. صح في أوراق لازم نخلصها خلال يومين 

وصايف مستغربه : اي اوراق


مايد : اوراق الفندق

وصايف هزت راسها : اي عرفتهم استاذ

مايد : عاد لاااازم ترتبين الأوراق اليوم 

وصايف : ان شاء الله استاذ

مايد : وصايف أنا شفت أوراقج .. الظاهر اني قريت انج كنتي في بلاد برع الفتره الأخيره 

وصايف هزت راسها : اي استاذ

مايد ابتسم : ما شاء الله 

وصايف : الغربه تذبح .. عاد الحمدلله ردينا البلاد

مايد ابتسم : نورتيها 

وصايف : منوره بأهلها

مايد ابتسم : يلا عاد أنا بروح مكتبي .. عندي شغلات بخلصها 

وصايف : تبى شي ثاني استاذ 

مايد : لا سلامتج

وصايف : الله يسلمك أستاذ 

مايد : يلا اشوفج ع خير ..

وصايف ابتسمت وهي تطالعه قاعد يطلع .. قعدت وحطت ريل على ريل وبدت تلعب بالقلم : والله صرتي شي يا وصايف ...! قرب المنال قرب بس انتي اصبري شوي ...
/
.
/
بدور تطالع البنات وهي تضحك : فديــــــــــــتكم .. والله اشتقت لكم حييييييييييل

ملاك : ونحن أكثر يالدبه

بدور : اي والله يومين بس جنهم سنتين

روان ابتسمت : وأنا بعد .. أحس نفسيتي تغيرت اليوم 

بدور ابتسمت : اي سمعت انج مثلي كله غيااااب

روان : لا لا مو بس أنا وانتي ... ترا شوق معانا 

شوق ابتسمت : اليوم داومت هههه

نور : اي والله من طاااح علينا عزوز ونحن متدهورين راسا على عقب 

ملاك : هي صح شو سالفة عبوود

نور : الله يسلمكم وهو يلعب بالسيكل في الفريج الا وسياره تجي وتدعمه بس الحمدلله ما صار شي غير انه الحديده دخلت بيده وسوو العمليه خلاااص

ملاك : الحمدلله

اريج : اي وأنا اشوووف نور وشوق لا يتصلون ولاشي 

شوق : سمحو لنا عاد تدرون هذا أخر العنقود 

ملاك ابتسمت : بس حبوب عبووود 

شوق : ما يشوووف دربه اش كثر أمي تحذره

روان : حرااام عليج شوووقاني 

اريج : اي لأنه هذا مكتوب له 

نور : ههههه صرتو ناصحات

روان : شـ نسوي بعد الحياااه علمتنا 

بدور : وكبرتن يا بنات الأمس 

ملاك تضحك : وصرنا أمهات اليوم ... وعجوزات غد هههههههههههه

البنات : ههههههههههههههه

فجأه يرن موبايل بدور وينبهها برساله جديده 

بدور شافت الرقم .. ابتسمت .. وفتحت الرساله وبدت تقراها ..

وبدت تضحك : هههههههههههههههه 

نور : ضحكينا معاك خير اش صاير ..؟؟

بدور تبتسم : وصلني مسج 

ملاك : وتضحكين ..؟؟

بدور : اي لأنه نكته هههههههه

اريج : ضحكينا معاج 

شوق : اي يمكن نفسيتنا تتغير ..!

بدور : الله يسلمكم واحد محشش بغا يطير من الأرض للقمر بصاروخ .. وصار وركب الصاروخ بس الصاروخ وقع في صحراء سيناء المصريه ... والمحشش ولا يدري انه بالصحرا ع باله انه بالقمر .. جا واحد مصري وقال له حتموت من الشمس .. فـ قال المحشش وهو مبتسم تشرفنا وأنا حشحوش من الأرض 

البنات : ههههههههههههههه

بدور تضحك : ههههه عجبتكم

روان : هههه اي حلوه وايد .. ارسليها لي 

بدور : ان شاء الله 

اريج : من رسل لج اياها

بدور : أحمد 

شوق مستغربه : أحــــمد ...!

بدور : اي أحمد اللي شفته بالمستشفى

نور : ليييه انتي متواصله معاه

بدور : اي متواصلين وشفنا بعض

ملاك : بدور انتي تخبلتي ...!

بدور : لأأأ لا تخبلت ولاشي .. عادي ما فيها شي

نور : ولو أخوانك درو ..!

بدور : شاللي يدريهم وبعدين نحن وين وهم وين ..؟؟

نور : بس ربك بكل مكان يا بدور

بدور : انزين بس أحمد وبعدين أنا أحس روحي اميل له

روان : بدور لا تغلطين الغلطه اللي غلطتها بحق نفسي

بدور : بس أحمد غييير

روان : وأنا كنت أقووول مروان غييير 

بدور : المهم خلونا بالسالفه منو تباني اطرش لها النكته

نور : الله يهديك بس 

شوق تغير الموضوع : نزلو نكت وارسلوها لي لأني بالفعل ودي أضحك وما اسكت

بدور : أوكي خليها علي .. وناويه هالأسبوع أنزل افلام 

شوق : اي نزلي كل شي يديد

بدور : طييييييييييييييييب

ملاك : بنات من يومين رحت البحر

نور ابتسمت : يا حظك ونحن كنا منشغلين مع عبووود

ملاك : يقوم بالسلامه يارب 

اريج : بناااات ...............!

الكل لف صوبها مستغرب : خييييييير ...! 

اريج ابتسمت : تدرون ان في واحد خطب روان ..!

شوق مستغربه : صج رواااااااان ..! 

روان هزت راسها : اي 

بدور : ومنو هذا ..؟؟

روان : واحد من عيال ربع ابوي 

ملاك : آهااا .. تقدم لج ولا كيف

روان : اي متقدم لي بس بعدني ما رديت عليه وبعدين قلت اخذ رايكم 

بدور : ومروان ..؟؟

روان : كلكم سألتوني نفس السؤال .. بنات ترا مروان باعني وخلاااص 

بدور : يمكن يرجع

روان : متى ..؟؟ لما أعنس بلا 

بدور : بكيفج والله

ملاك : هو زين ولا كيف ..؟؟ 

روان : ابوي يقول انه زين

ملاك : مب عشان بيزاته 

روان : بيني وبينكم أكيييد ابوي عنده مصلحه ولا منا والدرب وين يسوي لي شي

نور : فكري عدل وصلي استخاره بعدين ردي عليهم 

روان : اي قلت جذي ..

اريج : بناااات البريك خلص يلا ع المحاضره 

نور : اي صار لنا ساعه وحنا نسولف

اريج تضحك : بسرررعه بسرررررعه 

/
.
/
بعد مرور يومين ...

مايد : شو الوظيفه معاك ..؟؟

راشد : أوكي .. وبعدين توني دكتور يديد مب معروف 

مايد : ان شاء الله تصير من أكبر الأطباء

راشد : آمييين الله يسمع منك 

مايد : شو المرضى معاك ..؟؟ 

راشد : والله أنا أعامل الكل عدل وبعدني ما شفت معقدين ههههه

مايد يبتسم : زين زين .. الوظيفه وحصلتها وكل شي عندك بس باجي الحرمه 

راشد يضحك : تو الناس يا ريااال

مايد : شو تو الناس بعد هههه 

راشد : وانت بعد كل شي عندك جيييه ما تعرس

مايد ابتسم بحزن وقال : خلها على الله يا راشد 

راشد ابتسم : ربك كريييم يا ريااال وبعدين بلاك جذا ..!

مايد ابتسم : ماشي .. يلا رمسني شو بخاطرك ..

راشد : ولاشي ههههه

مايد : لاازم تعزمني عاد بعد ما توظفت

راشد : ان شاء الله بس استلم راتبي 

مايد ابتسم : يلا زين عندنا دكتور بالعايله

راشد ابتسم : ميووود برمسك عن شغله .. بس ليكووون يروح بالك بعيييد

مايد : آمررر ولد العم 

راشد ابتسم : ليتني ولد عمك هههه

مايد ابتسم : والله انت أحسن عنهم

راشد : ما علينا .. بس حبيت أكلمك بسالفه تخصني

مايد : تكلم يا خوي 

راشد : أنا مفكر هه مجرد تفكير بس اني أكمل نص ديني

مايد ابتسم : والله خبر اش حلاااته .. هههههه .. بس مب توك تقول مابا 

راشد : تدري عاد يباله شوية قردنه

مايد يبتسم : انت بس أشر والوالده تروح تخطب لك

راشد ابتسم : جنك انت أخوي العود .. لا ابوووي تراني أنا العود

مايد يضحك : عاد جييه تستشيرني

راشد يبتسم : مالي أحد غيرك هههههه

مايد ابتسم : حاط عينك ع وحده

راشد هز راسها وقال : لأأأ عاااد

مايد : علييييينا هالسوالف رشووود

راشد ابتسم : تبا الصراحه عاد .. 

مايد هز راسه : أكيييد

راشد : أختك ...

مايد وقف مستغرب : أختي ............!!

راشد مستغرب منه موقف مايد : هي أختك ملاك .. جيه عندك غيرها

مايد يلس وهو ميت ضحك : هههههههههههههههه 

راشد مستغرب : بلااك يارياااال ..؟؟

مايد : بس ملاك بعدها ياااهل رشووود 

راشد ابتسم له : وين ياهل الله يهديك .. بتتخرج وانت بعدك تقول عنها ياهل

مايد ابتسم : هي صدقك 

راشد : شو قلت ..؟؟

مايد : والله أنا ما عندي مانع بس رايها بعد لازم ناخذه

راشد : هي أكيييد أنا ابا رايها هي .. 

مايد : والوالده بعد لازم تشاورها

راشد : لا الوالده خلها علي 


مايد : رشود انت اخوي بقول لك شي بس لا تزعل

راشد : قول ..؟؟ 

مايد : ملاااك ما ادري كييف ...!

راشد مستغرب : كييف 

مايد : أحسها ما تعرف تتعامل عدل 

راشد : أدري 

مايد مستغرب : شكلك حاط عينك عليها من زمان .. آفا آفا وأنا أعدك أخوي

راشد ابتسم : يا ريال والله طول هالسنين وأنا أحافظ عليها وبعدين لو اني افكر بشي ثاني جان ما ييت 
واستشرتك

مايد ابتسم : ادري ادري أمزح وياك انزين

راشد ابتسم : يلا كمل كلامك ..؟؟ 

مايد : المهم .. والله ما أدري جان بتوافق ولا لأأأ وما أدري اذا انت بتعرف لها ولا لأأأ

راشد : يا ريال قلت لك اباها تكون حرمتي يعني غصبا عني أرضى

مايد ابتسم : خلاااص عاد رمس الوالده وخلها ترمس ملاك

راشد : انت رمسها أحسن

مايد : لا لا ملاك روحها لسانها اش طوله تبا تاكلني بعد وبعدين ملاك ما أدري كيييف ..!

راشد مستغرب : هذا وانت أخوووها

مايد : هي صدق لأنها زعوله وأحسها تفهمني غلط وبعدين الحريم يفهمون للحريم أكثر

راشد يضحك : لهالدرجه تخاااف من الحريم 

مايد : ويا راسك منو قااال ..؟؟

راشد يبتسم : انت بعد منو 

مايد يضحك : يلا عاد يالنسيب رمس الوالده

راشد : خلااص عاد برمسها وبرد لك خبر 

مايد : أوكي
/
.
/
روان : مساء الخير يبا

ابو روان : مساء النور روان

روان : اشلونك يبا ..؟؟

ابو روان : بخير الحمدلله انتي اشلونج ..؟؟ 

روان : تمام الحمدلله

ابو روان : اشلون الدراسه معاج ..؟؟

يتبع ............>>>>

روان : أوكي

ابو روان ابتسم : نسيتي الموضوع اللي كلمتج عنه 

روان ابتسمت : لا يبا بعدني أتذكره

ابو روان : بشري ..! ان شاء الله فكرتي عدل 

روان هزت راسها مبتسمه : اي يبا

ابو روان : بشري اش قلتي ..؟؟ ترا ابو الولد سألني أمس 

روان ابتسمت : الراي رايك يا يبا 

ابو روان ابتسمت : يعني موافقه 

روان هزت راسها وقالت وهي بداخلها متألمه : اي يبا 

ابور روان : خلاااص يعني اكلمهم

روان نزلت راسها وما ردت عليه 

ابو روان ابتسم وقال : خلاااص من باجر الصبح بكلمهم

روان : يبا ..؟؟ 

ابو روان : هلأأ

روان : بس مابي الزواج يكون الحين 

ابو روان : أوكي بكيفج .. لو تبين تخلصين دراسه

روان : أوكي 

ابو روان : يلا عاد بروح بكلم أمج

روان : أوكي 

ابو روان صد وطالعها وقال : انتي متى أخر مره كلمتي أمج

روان نزلت راسها وما ردت

ابو روان : يعني ما تكلمينها ..؟ ترا مو زين جذي يا روان ..!

روان مشت وقالت : زواج وبتزوج على شوركم اش تبون أكثر 

ابو روان : روان ..؟؟

روان : نعم 

ابو روان : لييش انتي مب راضيه

روان : امبلا راضيه يا يبا 

ابو روان : عاد خلاااص ما يبي له كل هاللف والدوران يا بنتي

روان : عند اذنك يبا بروح برقد 

ابو روان : نوم العوافي 
/
.
/
شوق تصيح .. : نور والله احترت

نور مستغربه : ياربي منك يا شوووق اش فيك انتي ..؟؟

شوق : نور حرااام عليج افهميني 

نور : ولييش افهمك لو فاهمتك

شوق : الحين انتي تدرين ان براك يبي يتقدم لي 

نور هزت راسها : اي

شوق : وتدرين ان ابوي بيكلمني 

نور مستغربه : ومن قال انو بيكلمك اش دراك انتي يمكن ما يكلمك

شوق : ياربي منج يانور .. بيكلمني أكيييد 

نور : واللي يسلمك يا شووووق لما يكلمك تعالي ابكي وبنطلعك منها

شوق : نور انتي ما تحسييييييييين 

نور : يا شوووق انتي اللي ما تفكرين

شوق : خلاااص حجو مع بعض بس باقي موافقتي

نور : اي وانتي انتظري لما يكلمونك بعدين ابكي 

شوق حطت راسها ع المخده وقالت : أنام احسن لي

نور : اقري شوي وبعدين نامي وبترتاحين 

شوق : ان شاء الله

نور : لا تفكرين ترا ابوك بعده ما كلمك 

شوق وهي تمسح دموعها : تصبحين على خير

نور : وانتي من أهله 

نور وقفت ومشت شوي شوي وطلعت من الحجره .. شافت الهنوف قاعده بالصاله فوق ومعاها اللاب توب

نور ابتسمت : شو تسوين يا حلوه ..؟؟

الهنوف : قاعده اقرا روايه

نور : آهااا وأي روايه هذي اللي تقرينها 

الهنوف : وشلون ما أغليك وانت الذي علمتني حبكـ ...؟؟

نور ابتسمت : وآآآآو من جد عجيبه قريتها 

الهنوف : مسكينه شهود أمها أجنبيه وكافره غير جذي ..!

نور : اي الله يكون بعونها 

الهنوف : تكسر الخاطر والله

نور : حتى روان أمها أجنبيه وكافره

الهنوف : الله يعينها الصراحه .. احس مو حلو 

نور : اي مو حلو لأن أمج هي اللي تكلمينها وكذا ... توقعي لو أمج عاداتها غير عن عاداتج شـ تسوين ..؟؟

الهنوف : والله بتخبل

نور تضحك : اي والله

الهنوف : نحن ما في شي يصير الا ونخبر أمهاتنا عنه .. هذيل كيف يعيشون

نور : كثيررر منهم يلجأون للدرب الغلط

الهنوف الله يهديهم

نور : آمييين ويهدينا بعد 

الهنوف : شوق وين ..؟

نور : نامت

الهنوف تطالع الساعه : توها عشر ..! غريبه كيف تنام هالحزه

نور : تعبانه شوي .. وبعدين تدرين تفكر بعبود

الهنوف : اي صج متى بيطلع من المستشفى ..؟

نور : يوم الخميس ان شاء الله

الهنوف : ان شاء الله

نور : يلا عاد حبيبتي بروح بنام 

الهنوف : قعدي ويااااي

نور : ياليت بس وراي كليه 

الهنوف : حرااام نواري حرااام

نور : والله وراي كليه وبعدين أنا قمت الفجر اليوم عشان نسوي ريوق للشباب .. تدرين خالتي عن عبود

الهنوف ابتسمت : اي فديتها ماما محد

نور : يلا فيني نوم هههه ولا بنام عليك 

الهنوف : لالا دخيلج روحي ارقدي

نور : تصبحين على خير 

الهنوف : وانتي من أهله

نور : لا تسهرين كثير نامي ع الساعه وحده 

الهنوف : ان شاء الله
/
.
/
بدور : صار لنا كم من يوم على هالحال ..

أحمد ابتسم : وشو فيها يعني ..؟

بدور : لا بس نقلل مكالمات

أحمد : ما أقدر بدور الا اسمع صوتج كل يوم

بدور تضحك : ولو رحت قطر شـ بتسوي ..؟؟ 

أحمد : الله يعينني وقتها عاد

بدور تضحك : لالا بعطيك رقمي

أحمد : هي فواتير الدنيا ترخص عشااانج 

بدور تبتسم : ههههه أحرجتني الصراحه

أحمد : اش صار ع الطلعه

بدور : ما أعتقد بنطلع ...! 

أحمد : ولييش ..؟؟

بدور : مثل ما تدري شوق أخوها تعبان ونور معاها .. وروان شكلها بتنخطب أما ملاك ولا أعرف عن هواها
ارها يا أخي البنيه متغيره أما أريج وه فديتها مشغوله مع أمها

أحمد : ما شاء الله جيييش مرابعه

بدور تضحك : صل ع النبي لا تصكني بعين بس

أحمد يبتسم : ما شاء الله ماشاء الله تبيني أتف بعد 

بدور تضحك : ههههه لا لا مابي تخيسني جذي

أحمد : وانتي انزين اطلعي

بدور : من يطلعني ..! نسيبي ..!

أحمد : اي

بدور : تباه يذبحني لو شافك ها ...؟

أحمد : امزح معاج انزين .. 

بدور : اي اقووول بعد 

أحمد : يلا عاد أنا برقد

بدور : وأنا بعد 

أحمد : تصبحين على خير

بدور : وانت من أهله 
/
.
/
أمي فاطمه مبتسمه عن خاااطر : صدق والله

راشد يهز راسه ويبتسم : هي صدق

أمي فاطمه : عاد أشر لي على أي وحده تبا وبزوحك اياها

راشد ابتسم : لا لا من هالناحيه استريحي ... حاط عيني على وحده 

أمي فاطمه تبتسم : صدق يا ولد ..؟؟

راشد ابتسم : شو ياهل جدامج أمي هههه 

أمي فاطمه : بنظري بعدك ياهل مهما تكبر

راشد : أوكي عاد تبيني اقوول اسم البنيه ولا لأأأ 

أمي فاطمه : هي اكيييد اباك تقول لي وابا أعرف منو هااي

راشد ابتسم وهو يرفع راسه : ملاك ..؟؟؟ 

أمي فاطمه مستغربه : مــــلاك

راشد ابتسم : هي أمي ملاااك

أمي فاطمه : ملاك مره وحده ...! 

راشد : هي أمي بلاااج استغربتي

أمي فاطمه : لا بس فاجئتني يا ولدي 

راشد : لييش مب عايبتنج ملاك

امي فاطمه : لا وين بالعكس ..! ملاك ماشي أحسن عنها هذا غير اني أنا اللي ربيتها

راشد ابتسم : يعني موافقه

أمي فاطمه : هي أكيييد ومستانسه بعد 

راشد : بتكلمين البنيه

أمي فاطمه : هي ان شاء الله

راشد : متى ..؟

أمي فاطمه : عاد تريا عليه مو اليوم باجر ان شاء الله 

راشد : أوكي أمي ... بس رمسيها بسرررعه انزين

أمي فاطمه : انزين

راشد ابتسم : مستانسه ...؟؟

أمي فاطمه : هي اكيييد منو اللي ما يستانس يوم يعرف انه ولده بيتزوج لا وأحسن البنات وأحلاهن

راشد : يه يه كل هذا لأني قلت باخذ ملاك

أمي فاطمه : هي والله .. وبعدين من زمان وأنا ودي انك تاخذها ... 

راشد ابتسم : انتي رمسيها أمي .. وان شاء الله ما يصير الا كل خييير


أمي فاطمه : ان شاء الله

راشد : يلا عاد بروح برقد .. وانتي بعد ارقدي الوقت قاعد يتأخر 

أمي فاطمه : نوم العوافي ولدي .. ان شاء الله

راشد : هي صح بالنسبه لميووود تراني كلمته وموافق بعد 

أمي فاطمه : زين الحمدلله وملاك خلوها علي

راشد ابتسم وهو يمشي وراح لحجرته ... 
/
.
/
يوم الخميس الصبح

شوق تبتسم له : يا مرحبا يا مرحبا نورك غطا ع الكهربا

عبود يبتسم : أهلين 

نور : حياك حياااك عبووود .. 

عبدالله يبتسم : كل هذا اهتمام 

أم عبدالعزيز : رتبتو حجرته يا يمه

شوق ونور : اي خالتي 

أم عبدالعزيز : روح دراك يبا

نور : بنوصله بنوصله 

أم عبدالعزيز : بروح بريج صار لي كم من يوم ما رقدت عدل

شوق : أوكي يما خلي عبود علينا 

عبدالله ابتسم : ترا بس يدي اللي تعورت مب ذاكرتي

شوق : هي انته ترا نحن نسوي لك خدمات مجانا 

عبدالله ابتسم وقال : وصلوني انزييين

نور تمشي يمبه هي وشوق : اشلونك الحين ...؟ 

عبدالله : بخير الحمدلله

نور : وايدك ...؟؟ توجعك ..؟؟ 

عبدالله : يعني

نور : انت الله يهديك بس طايح لي على هالسياكل من كذا تعورت

عبدالله ك شسوي أنا انزين هذي السياره اللي طلعت بويهي

شوق : بس انت لازم تدير بالك على روحك

نور : بس مكتوب له

شوق : اي صح

عبدالله ييلس ع السرير : وه فديت سرير اشتقت له هههه

شوق : اي تراك من اسبوع تنام بالمستشفى 

عبدالله ابتسم : وأخيراااا طلعت 

نور : قول الحمدلله 

عبدالله يبتسم : الحمدلله الحمدلله ههههه

عبدالله : ابغى ماي 

شوق تطلع ركض : أنا بييب لك

عبدالله يضحك : كل هذا حب من بعد الحادث 

نور تبتسم : عشااان تعرف اش كثر نحبك

عبدالله : ههههه أدري أدري من زمان .. 

يدخل عليهم ضاري : صباح الخير يالحبيب

عبدالله ونور : صباح النور

ضاري : اشلونك بو الشباب 

عبدالله : بخير الحمدلله

ضاري : اشلون يدك ..؟؟

عبدالله : مثل ما تشوف بعدها ..!

ضاري ابتسم : اشووف نور وشوق مو مداومات اليوم ..؟؟

نور : اليوم خميس مافي محاضرات وبعدين أنا وشوق على أساس نغيب اليوم عشااان عبووود

ضاري ابتسم : آهااا .. السالفه فيها الولد المدلل

عبدالله يبتسم : تغاار مني ..؟؟ 

ضاري يضحك : لاأأ منو قال ههههه

عبدالله : هذا انت ههههه

ضاري : أمزح انزين حرااام ندلعك يا ولد

شوق داخله معاها الماي وتبي تشربه : خذ حبيبي

ضاري يضحك : كل هذا دلع من بعد الحادث 
/
.
/
أبو روان : يبي يشوفج الولد

روان احمرت : اشلون يبا ..؟؟

ابو روان : نظره شرعيه يا بنتي 

أم روان وهي مستغربه : شو هااادا كمااان ...؟

ابو روان : الولد يبي يطالع البنيه 

ام روان : خليييه يجي

روان لفت ويهها وقالت : اعتقد أنا اللي بتزوج مب انتي 

أبو روان : لا يا روان مو جذي عاد

روان نزلت راسها وقالت : خلنا بموضوعنا بابا .. 

ابو روان : يبي يشوووفج

روان : والمطلوب ..؟؟ 

ابو روان : باجر المغرب تجهزي واكشخي لأنه بيي وبيشوفج معاه ابوه

روان : أهله ..؟؟ 

ابو روان : هو وحيد عايش مع ابوه أمه متوفيه بالنسبه لأهله بيحضرون في الحلفه وبشوفونج بس من قبل لأأأ

روان هزت راسها : يكون أحسن .. خلاااص عاد اتفق معاهم وباجر المغرب أكيييد

ابو روان : اي أكيييد

روان : ننطرهم عاد

ابو روان : أوكي بروووح بكلمه عشان يتجهز وييي

روان وقفت : عن اذنكم الحين

ابو روان : وين تو الناس ..؟؟

روان : بروح بكلم رفيجتي شوي

ابو روان : أوكي

روان لفت وصعدت ع الدري بسررررعه وهي في داخلها مليون عله ..! 

دخلت الحجره وقفلت الباب ... لهالدرجه يا مروان ارخصت بي ..! يعني هانت عليك كل هالأيااام وطول هالسنتين ..! معقوله ترخص بي وأنا اللي عديتك ابوي حبيبي اخوي زوجي حتى أختي وأمي ..

يلا يوم لك ويوم عليك .. والله يوفقك بحياتك

نزلت دمعه حاره على ويهها .. ما توقعت بيوم من الأيام بكون لأحد غيرك يا مروان والله ما توقعت

مسكت تلفونها : خل أتصل بأريج ع الأقل أطلع اللي بقلبي وافضفض لها يمكن ارتاح

اتصلت روان على اريج .. اريج ردت عليها : السلام عليكم

روان : وعليكم السلام

أريج مبتسه : هلا روان

روان : اهلين اريج

اريج : شخبارج ..؟

روان تصيح : مو بخير يا اريج مو بخير

اريج : خير عسى ماشر

روان : اريج خلاااص انا مو لمروان ....!

اريج : شهالكلام اللي تقولينه يا روان .. فهميني ع الأقل

روان : خلاااص ابوي كلم الجماعه وبييون باجر

اريج : ان شاء الله انزين .. شو فيج ..؟

روان : تذكرت مروان 

اريج : يا روان انتي اخترتي هالدرب ومثل ما عرفتيه انسيه 

روان : صعب يا أريج صعب

أريج : مو صعب .. خلج قويه وكل شي سهل ان شاء الله

روان : ما توقعت بيوم أكون لأحد غير مروان

اريج : توقعي بهالزمن كل شي جايز يا روان

روان مسحت دموعها : الظاهر كدرت عليج

اريج ابتسمت : لا بالعكس استانس لما أكلمج

روان : مشكوووره فديتج

أريج : يلا قومي اغسلي ويهج وريحي شوي 

روان : تدرين اريج ..؟؟

اريج : قولي ..؟؟

روان : ودي أكلم مروان ..؟

اريج : لأأأأأأأأأأ روان .. أكبر غلطه بتسوينها 

روان : ليييش

اريج : ما تدرين اش كثر هذي الغطله كبيررره

روان : ليييش ...؟ 

اريج : انتي خلاااص تسميتي لواحد غيره لو رجعتي كلمتيه يعني تخونين خطيبج

روان تصيح : والله لو درو بحالي يا اريج جان ما قالو جذي

اريج : روان فديتج اغسلي ويهج وخلاااص لا تصيحين ترا والله مو زين لج

روان مسحت دموعها : عاد أنا بصكر الحين

اريج : على وين ...؟

روان : برووووح بتسبح 

اريج : أوكي

روان : يلا مع السلامه

اريج : مع السلامه
/
.
/
أمي فاطمه : هلا ملاك

ملاك يلست : صباح الخير

أمي فاطمه : صباح النور

ملاك : اش حالج أميه

أمي فاطمه : بخير الله يسلمج


ملاك ابتسمت : طبعا عارفه لييش يايه

أمي فاطمه ابتسمت : هي أدري ..

ملاك نزلت راسها : والله ما أدري شو اقووول

أمي فاطمه ابتسمت : ترا الشور شورج والراي رايج بنتي

ملاك ابتسمت : والله أمي اسألي ميووود وأي شي هو يقوله أنا موافقه عليه

أمي فاطمه : عاد هذي الساعه المباركه يا بنتي

ملاك : ما كلمتي ميوود ..؟

أمي فاطمه : مايد موافق

ملاك مستغربه : يعني كلكم تدرون الا أنا

أمي فاطمه مبتسمه : ههههه فديتج لا ندري ولا شياته بس راشد عاد رمس فجأه وقال بيخطبج

ملاك نزلت راسها مستحيه

أمي فاطمه : ويـــه فديت البنات اللي يستحون

ملاك ابتسمت : تحرجيني أمي

أمي فاطمه ابتسمت : بروح ببشر راشد

ملاك ابتسمت : عاد أنا بروح فوق

أمي فاطمه : جيييه ..؟؟ تمي بزقر راشد

ملاك : ليييش ما داوم

أمي فاطمه : اليوم اجازه عنده

ملاك : آهااا

أمي فاطمه : بروح ببشره عاد

ملاك ابتسمت وهي رايحه فوق .. صدت وراها شافت أمي فاطمه مستانسه .. ابتسمت وصعدت وهي ترتجف خوف وحيا ... من الأيام اليايه
/
.
/
بدور : لا والله ..!

أحمد : هي والله من صدقي

بدور : ومتى بتروووح ..؟؟

أحمد : قلت الصيف ان شاء الله

بدور : ياربي حتى نحن نازلين قطر بالصيف

أحمد : يلا ان شاء الله نتلاقى بقطر

بدور : لا لا هناك صعب ..

أحمد : وليييش صعب

بدور : تدري أبوي وأخواني بقطر

أحمد : هيييه .. لا ان شاء الله وقتها ربج بيحلها

بدور : ان شاء الله 

أحمد : شخبار حمداني

بدور : والله مفطرنا ومطلع لنا قرووون

أحمد يضحك : هههه ما شاء الله عليه

بدور : شو ما شاء الله عليه بعد ..

أحمد مستغرب : جيييه

بدور : صكه بعين أحسن ...! خل يتأدب

أحمد يضحك : عاد أنا عيوني مب حاره

بدور : لاأ بس أسولف ههههه

أحمد : شكله وايد معذبنكم

بدور : اي والله فوق ما تتصور

أحمد : باجر يكبر ان شاء الله وبيصير أوكي وفاهم وعاقل

بدور : امييين بس متى ..! بعد ما أشيب أنا

أحمد يضحك : مب لهالدرجه عاد ههههههه

بدور : اي والله بعد ما يكبر بشيب أنا

أحمد : زييين زييين خلاااص بيكبر هو وانتي تمي بعمرج هههه

بدور : لا لا حلاته كل سن وتعيشه وجذي

أحمد : باااجر يوم يطلع لج شعر ابيض بتعرفين


بدور : فال الله ولا فالك

أحمد يضحك : جيييه يعني ....؟

بدور : ما ابغى شعر ابيض

أحمد : ترااج بتعيزين

بدور : بس مابي شهر ابيض

أحمد : اش قال بعد ما تبين شعر ابيض ..؟؟

بدور : مابى يعني مابى

أحمد : الله يهديج بس يا بنيه ههههه

بدور : بس أكبر بصبغه

أحمد : يوم يبيض بس الحين لأأ

بدور : لييش يعني ..؟؟

أحمد : لأن كثر ما تحنين شعرج وتصبغينه كثر ما يبيض مبجر

بدووور : وااااو معلومه جميييله جدا

أحمد : شفتي كييف ذكي

بدور : اي والله الحين اكتشفت انك بمستشفى ههههه

أحمد ابتسم : ويا راسك ..

بدور : أقووول أحمد

أحمد : هلأأأ

بدور : في أحد يدق الباب بكلمك عقب

أحمد : أوكي حبيبتي

بدور انصعقت من هالكلمه وتأتأت وقالت : أوكي يلا باااي

أحمد : باااي

بدور صكرته وهي مستانسه ومنحرجه ومتوتره .. لبست شيلتها وتقدمت عن الباب .. وفتحته

ميره واقفه : بدور وينج ما تريقتي ..؟؟

بدور : موجوده


ميره : شو تسوين ..؟؟

بدور : ماشي بس كنت نايمه شوي

ميره : آها ... يلا عاد تعالي أنا وانتي نتريق ..

بدور : أوكي بي أغسل ويهي

بدور راحت صوب الحمام وانتو بكرامه وغسلت ويها بالماي لأنها ما كانت نايمه بس تبي تصحصح

ميره طالعتها : تعالي ايلسي

بدور نشفت ويهها وتجدمت عسب تقعد وقالت : غريبه تاكلين فوق ...؟؟

ميره ابتسمت : اي مليت من تحت

بدور تبتسم : هالحمل يسوي عجايب

ميره تبتسم : فوق ما تتصورين بعد

بدور : الله يعينا ويستر علينا

ميره تضحك : لاحقه يا يما لاحقه ع التعب والشقا

بدور : وين معضد ..؟؟

ميره : في الدوام

بدور : هي صح نسيت اليوم الخميس..

ميره : تراج غايبه

بدور : من قال ..؟؟

ميره : لا جنج في الكليه وانا ما أدري

بدور تضحك : لأأأ بس اليوم مافي محاضرات

ميره ابتسمت : آهااا .. هههه ع بالي ما رحتي

بدور : لا لا

ميره : بس انتي مستويه شوي مهمله

بدور : مو وايد عااد

ميره : لا وايد

بدور : انا من يوم يومي مهمله وتعرفيني عاد أختج


ميره تبتسم : أدري بج مهمله بس عاد كل شي وله حدود مب جذي

بدور : اقول ميررررووووه خليني أكل

ميره تشرب عصير البرتقال ..

بدور ابتسمت وقالت : شكلج ادمنتيه ..؟

ميره تبتسم : اي والله من بعد هالحمل وأنا مدمنة هالعصير

بدور : بس زين لأنه فرش

ميره : اي والله زين يعوضني عن الفيتامينات اللي يالسه انقصها بالحمل

بدور : الحمدلله شبعت

ميره مستغربه : على وين ..؟؟

بدور : حجرتي

ميره : شو تسوين ..؟؟

بدور : بروح بقعد شوي وبحضر

ميره : بس اليوم وباجر وبعده اجازه

بدور : لا ابا أحضر

ميره : يلسي معاي شوي .. تراج ما قمتي تيلسين معاي

بدور ابتسمت وقعدت : هه طلباتج أوامر أختي العزيزه 

ميره ابتسمت : ترا مب باقي شي وترجعين قطر

بدور : اي والله شهر اثنين دخل .. مب باقي الا ثلاث واربع .. وخمسه نمتحن ونهج لدارنا

ميره ابتسمت : بفتقدج

بدور : وأنا أكثر والله .. بس اش دراج يمكن سكنت اهني ههههه

ميره مستغربه : وانتي اش دراااج

بدور : لاأأ بس أخمن يعني لو خذيت اماراتي

ميره : لا خذي لج قطري أحسن لج

بدور : حلاال عليج وحرام علي يعني

ميره : خذي لج قطري وتعالي اسكني اهني ,, ويا كثر القطريين اهني


بدور ابتسمت : فكره مش بطاله .. بس بعد مابي

ميره ابتسمت : شكله ببالج في أحد

بدور : لا لا أنا وين وهالسوالف وين ههههه ...!
/
.
/
اريج وهي تفتح باب الشقه ...

ياربي خل انسل بسررررعه قبل لا يتأخر الوقت ويأذن الظهر ..

رن تلفونها .. اريج : الو .. 

ملاك : الو 

اريج : اهلين ملاك

ملاك ابتسمت : هلا اروجه .. اش حالج ..؟؟؟

اريج : تمام الحمدلله .. انتي شخبارج ..؟؟

ملاك : والله توني رديت عليهم 

اريج : بشري اش قلتي لهم ..!

ملاك : شو تتوقعين..؟

اريج : وافقتي

ملاك هزت راسها وقالت : صح ربحتي مليووون ههههه

اريج ابتسمت : حسيت الصراحه

ملاك : لا والله وكييف

اريج : ما أدري بس أحسج كنتي تبين راشد

ملاك : مو ذاك الزود عاد

اريج : المهم تبينه هههه

ملاك : همممم اش دراني هههههه

اريج : ملوك حياتي أنا بنزل السوبر ماركت وبتصل فيج عقب

ملاك : أوكي حبوبه

اريج : لأني واقفه يدام باب الشقه

ملاك تضحك : انزييين يلا انزلي بسررررعم

اريج : أوكي باااي

ملاك : باااي

اريج ابتسمت .. خل اركب المصعد أحسن لي .. أتأخر بالسلم ... اريج وهي ماشيه وتبتسم ملاك وانخطبت وروان وانخطبت .. شوق احتمال كبير ولد عمها ياخذها بهاليومين .. وبدور حبت أحمد .. باجي أنا ونور .. الله يعينا بس عن نعنس ...

نفتح باب المصعد ودخلت وهي تفكر في البنات .. ياربي حياتنا كيف حلوووه بس لو نفترق حرااام راح تصير حياتنا غير عن الحين كل شي بيتغير .. حتى نحن وتصرفاتنا بتتغير ..

لفت ويهها تطالع بالمصعد .. انصدمت وهي تشوف محمد واقف بالمصعد لاهي بتلفونه ..!

اريج ضغطت على حرف الجي عشان بنزلها للطابق الأرضي بسرررعه ولا مب راضي .. طالعت يمبها ما في أحد غيرهم

أريج متروعه : محمد .....!

محمد رفع راسه وطالعها : نعم ...؟

اريج : المصعد ...؟

محمد : بلاااه

اريج : مو ملاحظ انه واقف ومو طايع يفتح

محمد تم يركز وهو مندمج .. هز راسه وقال : هي الظاهر جذي

اريج ترجف من الخوف : شسوي ..؟؟

محمد مد يده وهو مبتسم ... اريج ابتعدت بسررررعه وقالت وهي تصرخ : والله لو مست شعره مني ما تلوم الا نفسك ..

الأحد 17-10-2010, 10:32 pm

ღ الحلقه الثانيه و العشرونღ

محمد ابتسم وقال : بلاااج متروعه وتفهمين غلط ..

اريج ترتجف وهي لاصقه بالباب : محمد حذرتك

محمد ابتسم ومد يده لجرس الانذار وقال : يالحبيبه ترا الدقم صوبج لا أكثر يعني ..!

اريج احمرت وافتشلت : آسفه

محمد ابتسم وقال : اعوذ بالله من يوم يومج تفهمين غلط

اريج : متى بيجووون ...؟؟

محمد : خلاااص الحين الحارس بيشوووف

أريج تطالع الساعه : خلاااص المحل بيصكر الحين

محمد : شو تبين ...؟

اريج : باخذ اشياء من السوبر ماركت وعقب بمر الصيدليه باخذ دوا للوالده

محمد : السوبر ماركت ما بيصكر .. بس الصيدليه يمكن .. عطيني اسم الدوا وباخذه

اريج صدت وقالت وهي متنرفزه : لا شكرااا ..!

محمد ضحك وقال : محد فار عقلج غير هالمهرجات اللي مرابعتنهن

اريج عصبت وقالت : لا تقول لرفيجاتي مهرجات

محمد ابتسم وقال : لا تخليني أعصب ترا نحن بروحنا

اريج احمرت وقالت : متى يجي هالحمار بعد

محمد يضحك : خلاااص شكله يااه ما تشوفينه يتحرك

اريج خذت نفس طويل وقالت : الحمدلله ما بغى ..!

محمد : ما تبين الدوا ..؟؟

اريج شافت ما في حل غيره وقالت : خذ هذا الكرتون

محمد شافه وقال : عرفته خليه عندج

اريج طلعت بيزات من الجنطه ومدتهم له : خذ

محمد : ما ابي

اريج : على كيفك هو ..؟؟؟

محمد : قلت لج مابا

اريج : خلااص ما ابغى الدوا

محمد ابتسم وقال : والله بييبه وبشتريه بعد بفلوسي

اريج : انت اللي حفلت انت اللي بتصوم ثلاث اياام

محمد ابتسم : اش فيها يعني لو شريته ..!

اريج نزلت راسها وقالت : هذا باب المصعد تبطل ..

محد مد يده وقال : شرفي يا المهرجه

اريج طالعته بنظره وطلعت من المصعد وهي تطالعه وقالت : أوووف منك ..

محمد : حاسبي حاســـــــــــــبي ...!

اريج طالعت يدامها .. بالفعل باب البنايه .. وضحكت وقالت : كله منك

محمد ابتسم : حتى هاللوم تفرينه علي ...! أعوذ بالله منج

اريج ابتسمت وطلعت تروح للسوبر ماركت ..

ياربي اش جاه محمد مستوي حنون ومتغير ...! لأأ هو من يوم شفته حنون وطيب بس أنا اللي أفهمه غلط دايم واقول عنه مب زين .. بس تصرفاته تظهر لي العكس ...
/
.
/
شوق تطالع نور مستغربه : احلفي قالو جذي
نور : اي والله سمعت أمك تقول ان عمك قال بيسافرون بكررره

شوق : يعني اليوم بليل ابوي بيكلمني

نور : والله مدري .. بس هم على اساس يسافرون الاثنين بس عبود كان مرقد من كذا عمك أجل السفره

شوق : آهااا

نور : حتى مدري اش قالو .. المهم خالتي قالت لي نجهز لهم شي زين اليوم لأن طول الأيام وخالتي بالمشفى ومسؤولية البيت علينا .. فـ اليوم هي بتطبخ

شوق : اي أحسن

نور ابتسمت : وجع ان شاء الله ههههه

شوق : اي والله نرتاح اسبوع كامل ونحن نطبخ

نور ابتسمت : عادي انزين بكره في بيتنا أكيييد كذا 

شوق : نور أنا خايفه

نور : ليييه طيب ..؟؟

شوق : اليوم أخر يوم لهم أكيييد ابوي بيكلمني عن براك

نور : انتي خليك قويه ولا تحاتين وان شاء الله خير ... 

شوق ابتسمت : ان شاء الله

نور : وبعدين ما عليك يحلها ربك ان شاء الله

شوق : الله يسمع منج نويره

نور : ودي نتجمع بكره

شوق : اي والله بس المشكله عمي بيسافر بكره ما يصير


نور : ليه هم الساعه كم تعتقدين طيارتهم ..؟

شوق : يمكن الصبح

نور : خلاااص بشاااور البنات ويصير خير

شوق ابتسمت : يصير خييير ..
/
.
/
يوم الجمعه ..

روان تكلم أريج : والله العظيم يعني مو مصدقتني ..!

اريج تضحك : لا لا صدقتج

روان : تصدقين عاد ..! يهبببل والله

اريج ابتسمت : واااي روانو لا تخبليني

روان : ويه ويه عن تحسديني بس ..! ههههه

اريج : اسويها ليييش لأأأ

روان : انتي شو مسويه

اريج : ماشي .. بس في سالفه خطيييررره 

روان : اشلون ماشي ..! وفي سالفه خطييييره

اريج : ههههه أقول لج ..؟؟

روان : اي أكيييد قولي بسررعه

اريج : الله يسلمج امس وانا نازله استخدمت المصعد وأنا أكلم ملاك الا ادخل ومو حاسه بالدنيا

روان : اوكي

اريج : انزيييين ودخلت بعد ما تصكر الباب شفت ...! توقعي منو ..؟

روان : منو يعني ...؟؟ من غيره محمد ..!

اريج تضحك : شطوووره المهم ولا يعلق المصعد 

روان : لا لاااا له ..!

اريج : والله

روان : واش صار ..؟



اريج : جآن اخاف وهو مد يده يدق جرس الانذار وأنا فهمته غلط وجآن أصرخ عليه بس كلمني عدل وجذي 
,, حتى شرا لأمي الدوا

روان تبتسم : والله فيه الخيـــر

اريج : اي والله بس بعد ملقووووف

روان تضحك : الله ياخذ بليسج على هالأفكار يالدبه

اريج : المهم ..! ما قلتي لي اش صار ..؟؟

روان : ما صار شي بس يا مع ابوه وطلعت لهم شوي ... وطبعا كله يقز ما شاء الله عليه هههههه ..

اريج : قولي والله تم يطالعج

روان تضحك : أمزح .. شكله محترم .. وبعدين قعدنا شوي وطلعو

اريج : آهااا ..! يا ليتني موجوده ههههه

روان تبتسم : أونج عآد تبين تسرقينه ها ههههه

اريج : منو قال ..؟؟ كله تفكيرج غلط

روان : دريتي ملوك وافقت 

اريج : اي أقول لج توني أمس مكلمتها

روان : يلا زين أنا وملاك انخطبنا الدور عليكم

اريج : ويه ويه بعيييد الشر عنا والله 

روان تضحك : ههههه لا تقولين جذي .. وبعدين هذي سنة الحياااه

اريج : روان بسألج سؤال وتجاوبين بصرآحه

روان : آمري ..؟؟ تدللي ..؟

اريج تبتسم : يه يه كل هالدلع لي ..؟؟

روان تضحك : أقوووول قولي بسرررعه لا ايي بيتكم واذبحج

اريج : انزيييين انزييين .. رواني انتي مقتنعه باللي وافقتي عليه ..؟

روان بحزن : اي أكييييد ولا كيييف بوافق عليه

اريج : روان أكيييد ... ومروان ..؟؟

روان : يا أريج مروان تركني لازم أنساااه

اريج : بس ..؟؟

روان : روان هو اللي اختار هالشي مو انا

اريج ابتسمت بحزن : أوكي

روان : اقووول اروووجه شكله الوالد يناديني بروح بشوفه وبكلمج عقب

اريج : أوكي حبوبه
/
.
/
ملاك : ادخــــل ...؟؟

مايد دخل وهو مبتسم : مسآء الخير يا عروووس

ملاك ابتسمت بحيا وقالت : مسآء النور ميود

مايد تجدم ومد يده لها .. ملاك استغربت ومدت يدها .. مايد باس راسها وقال : مبرووووك

ملاك ابتسمت له : الله يبارك في حياتك

مايد : كبرتي ملوووك ههههه

ملاك ابتسمت بحيا : ميووود وبعدين توني مخطوبه شو كبرت .. جني صرت يده

مايد يضحك : هههههه لا بس أتخيلج ههههه

ملاك : مليييييق

مايد يبتسم : تعالي تحت

ملاك بسرررعه : لالا .. مابا أنزل ..!

مايد يضحك : ترا ما بياكلج الريآل

ملاك : مابا .. يصير خييير عقب

مايد ابتسم : ممكن تيلسين الحين بكلمج شوي

ملاك مستغربه : ان شاء الله

مايد : ملاك بسألج سؤال وجاوبيني بصراحه

ملاك قعدت وقالت : اش سالفة الصراحه اليوم ...! اسأل ..؟؟

مايد : انتي موافقه على راشد صدق ولا مستحيه مني ومن أمي ..؟؟

ملاك مستغربه : ليييش ..؟؟

مايد : بس أسألج سؤال ..؟؟


ملاك : لا مقتنعه حتى اني صليت استخاره ..

مايد : آها .. يلا عاد خير ان شاء الله

ملاك : ان شاء الله

مايد ابتسم : عاد ابااج تعقلين الحين ههههه

ملاك : جييييه تشوفني مينونه

مايد ابتسم : شوي هههههه

ملاك : ميوووود لا تتمسخر

مايد : يلا ننزل ..!

ملاك : مابا

مايد : برايج عاد

ملاك ابتسمت : ما بنزل يعني ما بنزل ههههههه

مايد : يلا عاد أنا بنزل

ملاك : أوكي

مايد وهو طالع : للمره الثانيه مبرووووك

ملاك نزلت راسها وابتسمت ...

كنت اتريا هاليوم طول عمري .. ما اصدق يا راشد وأخييييررررا صرنا لـ بعض ..! يلا الحمدلله وعسا الله لا 
يفرقنا عن بعض ونظل طول عمرنا عايشين بأمان وسعاده ..
/
.
/
نور مبتسمه : شفتي يالدبه .. قلت لك انهم ما بيقولون لك

شوق : منو قااال ..؟؟

نور : الصبح راحو وخلاص الحين اكيييد واصلين الكويت ومن ساعات

شوق : اش دراج ..؟

نور : كأني انا الكويتيه مو انتي .. حبيبتي الحين نحن الساعه ثمانيه العشا

شوق ابتسمت : والله

نور : اي والله

شوق : يعني ابوي ما بيكملني ..؟؟

نور : لأأأأ مستحيل لأنو ولد عمك راح للكويت

شوق ابتسمت : الله يبشرج يالخير نواري

نور : آمييين

شوق مستغربه : بس ليييش ابوي ما كلمني ..؟؟

نور : والله مدري

شوق : تتوقعين ..؟؟

نور : أكيييد شافك تعبانه وغير ان هذي آخر سنه وبعدين اخوك عبدالله نوموه بالمستشفى

شوق هزت راسها : اي صح

نور : يلا ان شاء الله تمر هالفتره بسرررعه

شوق : ان شاء الله .. بس نور ..؟؟

نور : ايييش ..؟

شوق : تتوقعين مره ثانيه عمي بشهر سته يجي ويخطبني لولده بعد الامتحانات

نور : والله ما أعرف

شوق : نواري أنا حاسه والله حاسه .. ويمكن براك بيي معانا المانيا لأنه رفيج عزوز

نور عقدت حياتها : والله ما اعرف

شوق : يااااربــــــــــي

نور : انتي طولي بالك ولما يجي شهر سته يصير خييير

شوق دمعت : الله يعيني طول هالأشهر يا نور

نور ابتسمت : انتي اذكري ربك وديري بالك على حالك وع الدراسه وما يصير الا كل خييير

شوق : ان شاء الله

... في طرف آخر من المنزل ...

أم عبدالعزيز : يعني ما بتكلمها ..؟؟

بو عبدالعزيز : اي ما بكلمها ..

أم عبدالعزيز : لييش انزين ..؟؟

بو عبدالعزيز : بو براك قال انطر لما تخلص البنيه دراستها وبعدين مب باقي شي


أم عبدالعزيز : اي صح

بو عبدالعزيز : بس بو براك وعدني اني أكلمها بس مو الحين .. لما تخلص امتحانات ان شاء الله وتتخرج

أم عبدالعزيز : يصير خير وقتها ان شاء الله 

بو عبدالعزيز : وينهم الحين ..؟

ام عبدالعزيز : كل واحد بداره

بو عبدالعزيز : هذيل حتى يوم الجمعه منعزلين عن العالم

ام عبدالعزيز تبتسم : تصرف مع عيالك ههههه

بو عبدالعزيز ابتسم : الله يحفظهم

ام عبدالعزيز : متى قررت تكون السفره

بو عبدالعزيز : بعد ما العيال يأجزون ان شاء الله .. شوق وعبدالعزيز ونور بيسافرون .. ونحن بنروح 
الكويت

أم عبدالعزيز : ان شاء الله

بو عبدالعزيز ابتسم : عاد الكل مشتاق لج هناك

أم عبدالعزيز تضحك : فيهم الخير والله اسبوعيا يدقون علي

بو عبدالعزيز : الله يديم هالمحبه بينكم

أم عبدالعزيز : آميييين

بو عبدالعزيز : عاد قبل ما نروح للكويت بناخذ شوق معانا عشان كل شي عن الخطوبه والكلام اللي بيدور بينا 
بيكون في الكويت

أم عبدالعزيز : ان شاء الله

بو عبدالعزيز ابتسم وقالت : عاد الحمدلله ما كلمنا شوق الحين لأنه بتنشغل عن الدراسه

أم عبدالعزيز ابتسمت : اي بتهمل دراستها ... تخلص أبرك لها
/
.
/
بدور : لأ محد طلع ..

أحمد مستغرب : في العاده ما شاء الله يوميا طلعات

بدور : اي والله

أحمد : شاللي تغير ..؟؟

بدور : صكونا بعين ههههههه

أحمد : اي والله يوميا طلعات لااازم يصكونكم بعين

بدور : خلاااص بنروح لشيخ يقرا علينا هههههه

أحمد : والله انج هبله

بدور تضحك : لا تخليني أزعل ها ...!

أحمد : لا لا دخييييلج

بدور : انزييييين 

أحمد : وبعدييييييييين

بدور : ماشي

أحمد : اليوم ملل

بدور : اي والله لأنه يوم الجمعه والعاده نطلع عاد اليوم انحبسنا

أحمد : وين الله يخليج ..! أنا طالع وملل

بدور ابتسمت : تعالي خذني معاك

أحمد ابتسم : يلا عاد تجهزي هههه

بدور : ويروح الملل مووو ...؟

أحمد : أكيييييييد

بدور : تدري أحمد اشتقت لأهلي وايد

أحمد ابتسم : تراج بتردين لهم بعد كم شهر

بدور ابتسمت : هو ودي وما ودي بنفس الوقت

أحمد ابتسم : وليييش يعني ..!

بدور : والله ما ودي أفارق أهل دبي

أحمد ابتسم : وأهل دبي ما يبون يفارقونج

بدور : لا والله ...!

أحمد : ما تصدقين برايج

بدور تبتسم : خلاااص خلاااص صدقت ههههههه

أحمد : أشوه ع بااالي بعد ...!

بدور : أحمد أنا بروح بتابع الفلم

أحمد : فلم شو ..؟؟

بدور : على ام بي سي اكشن

أحمد ابتسم : مدمنة افلااام ..؟؟

بدور : اي ههههه

أحمد : أوكي عاد روحي شوفي بس اعرفي اني ميت ملل

بدور : شوف الفلم واعتبرني اشوفه يمبك ...!

أحمد ضحك : لا والله ..!

بدور : اي صج 

أحمد : أوكي عاد عن تتخبلين روحي شوفي الفلم

بدور : ههههه الظاهر جذي ..

أحمد : يلا عاد مع السلامه

بدور : مع السلامه
/
.
/
راشد ابتسم لـ مايد : حلو يوم الجمعه صح ...!

مايد ابتسم بحزن وهو يطالع البحر : لأنك خطبت اللي تباها طول عمرك .. اليوم ...؟؟

راشد : تقدر تقول جذي

مايد ابتسم له وهو يحط يده ع كتفه : الله يوفقك يارب ..

راشد ابتسم له : آميييين

مايد بحزن : دير بالك عليها .. ترا ملاك مالها أحد غيري وغيرك ..!

راشد وهو يطالع البحر : حتى نحن ما كان لنا أحد غيركم ويا الوقت اللي أرد الجميل

مايد ابتسم : نحن أهل وبنتم طول عمرنا أهل

راشد ضحك بسخريه وقال : ميووود ليكووون زعلان لأن ملاك بتروح عنك ...!

مايد يضحك : هههههههههه الله يغربل عدوينك قول آمييين

راشد : لا لا مساكين خلهم يتهنون شو الله يغربلهم بعد ..!

مايد ابتسم وقال : ويا راسك ...! ع بالك بنيه أصيح يوم أختي تتركنا وتروح

راشد ابتسم وقال : ميووود أنا متأكد انك حزين لملاك

مايد ابتسم له وقال : ولييش أحزن لملاك وأنا أعرف انها بتروح لـأحسن انسان عرفته بالدنيا ويعرف قدرها 
وبيعشها أحسن عيشة ان شاء الله
راشد ابتسم وقال : أصيل ميووود

مايد ابتسم له وقال : بس ها لو تتضايق منك شوي شوف شسوي فيك

راشد يضحك : قول أنا شسوي بروحي ..!

مايد ابتسم وقال : شوف أقول انه يقدرها ..

راشد يعقد حياته : منو هذا اللي يقدرها ...!

مايد يضحك ويقول : ارمس البحر انا ههههه

راشد ابتسم وقال : ميووود أكيييد انت مب حزين لملاك ..؟

مايد ابتسم بألم وقال : يا ريت ياراشد لو اني حزين لملاك .. ع الأقل تروح لبيت ريلها وأتعود ع العيشه 
عزوبي .. مهما صار تظل أختي .. يا راشد أنا همي أكبر عن جذي بواااايد

راشد مستغرب : اش فيك ميووود ..

مايد حبس الدمعه وقال : يا راشد الانسانه اللي كنت أتمناها شريكة حياتي وأم عيالي وزوجتي وأختي وأمي 
وكل شي ...! فقدتها

راشد مستغرب : فقدتها ....!! ميووود لا تقول سعاد صار فيها شي ...؟؟

مايد بألم : ياريت لو صار فيها شي ع الأقل أدري اني ما راح التقي فيها أبد ..! بس يا راشد سعاد اليوم 
عرسها ...!

راشد مصدوم : عرسها ....؟؟

مايد : هي عرسها يا راشد 

راشد : وكييف ومتى صااار ..؟؟

مايد : قبل فتره ولد عمها خطبها ..

راشد : وهي جبروها ولا كيف ...؟؟ ما أحيد عمي بو سالم معقد

مايد : لا بروحها اختارت الفراق 

راشد : مايد ترا الدنيا ما تسوى ..! لا تسوي بروحك جذي

مايد وهو يطالع البحر : بروحها اختارت هالشي .. روحها وافقت على ولد عمها ..!

راشد : لا تظلم البنيه يا مايد يمكن عندها ظروف ..!

مايد : شو ظروفه يا راشد ...! وبعدين ع الأقل تبرر لي وتقول يا مايد أنا ما اقدر لـ كذا وكذا ..

راشد : يا مايد مهما كان البنيه لا يمكن تبين لك هالشي ..! وبعدين مهما صار أكيد البنيه يكون فيها حياء ولا غير جذي لييش بنيه

مايد ابتسم بألم وقال : خلاااص مهما صار وبيصير سعاد اختارت غيري والله يسعدها

راشد ابتسم له وحط يده ع كتف مايد وقال : يا خوي لا تكدر بخاطرك ترا الدنيا ما تسوى

مايد ابتسم له وقال : اللي صار صار وهذا نصيبي

راشد : يا خوي وبعدين الديره ماشاء الله فيها بنات أشكال وألون

مايد ابتسم وقال : بس سعاد غير كل هالبنات يا مايد

راشد : شاللي غير ..؟؟

مايد : مثل ما ملاك غير بنظرك .. سعاد غير بنظري

راشد ابتسم له وقال : استغفر ربك ياخوي وبعدين اليوم عرس البنيه ما يصير ترمس عنها جذا

مايد ابتسم وقال : استغفر الله العلي العظيم

راشد ابتسم له وقال : تعال نركب السياره ونفتر شوي

مايد : أنا بسوووق ..!

راشد ابتسم له وقال : لا والله وبعدين أدري بك بتموتنا

مايد ابتسم : ع الأقل ارتاح

راشد قال بجديه : ميووود اش هالكلام وبعدين انت اش سويت بدنياك عسب تموت ..! غير جذي خبرني انت جاهز للحساب ...؟؟

مايد نزل راسه : وين بقى فيني شي يحس يا راشد ...؟؟

راشد : تعوذ من ابليس يا مايد .. وغير جذي ترا البنيه لو راحت ييي مكانها عشر وانت مليون وحده تتمناك

مايد سكت لأنه ما عجبه الكلام

راشد : مايد لا تستوي شرات هذيل اللي ما عندهم سالفة ..! أونهم ابا أموووت وأفتك ...! يا خوي اش سويت لآخرتك وبعدين أدري انك بتفتك .. اي أكيييد بتفتك من عذاب الدنيا ..! بس عذاب الدنيا ع الأقل له نهايه .. أما عذاب ربك غيير ..! يا خوي خاف ربك وبعدين الموت ماهو بـ لعبه ..!

مايد ابتسم : ونعم بالله 

راشد ابتسم وقال : اسمح لي ع الأسلوب اللي مب شي ..!

مايد ابتسم له : والله أدري ان كل كلمه قلتها لـ مصلحتي
/
.
/
مرت أيام على حياة البنات ... شهرين ..! شهر يناير محد حس فيه .. صارت فيه كل التغيرات ..! اللي انخطب واللي ملك واللي حب .. كل شي تغير ...! أما شهر فبراير مر حلو وبسررررعه ع الكل .. دراسه شغل ولاهيين مع بعض .. واللي مع تجهيزات العرس .. وكل وحده بوادي ..! 

شهر مارس
ملاك ملكت .. وراشد صار ما يقدر يستغنى عنها ..

روان بعد ملكت .. أمورها ماشيه أوكي مع فهد وتحس انها تأقلمت معاه من بعد ما تركها مروان


يتبع >>>>

شوق أفكار توديها وأفكار تييبها .. براك متى بيخطبها وغير جذي شو بيكون موقفها جدامهم وموقف نواف من أخوه .. 

نور مهتمه بدراستها ومب باقي شي ع الامتحانات .. شهر ابريل كله بتخليه مراجعه وشهر مايو راح يمتحنون وبيتخرجون ان شاء الله

بدور علاقتها صارت أقوى مع أحمد .. صارت ما تخلي التلفون يرتاح أربع وعشرين ساعه لق لق لق .. غير جذي تعودت عليه أكثر وأكثر ..!

أريج حست روحها تميل لـ محمد وغير جذي تنتظر متى تروح للكليه وتشوفه الصبح ومتى ترجع عشان تشوفه .. حست انه شخص طيب وحنون غير اللي كانت تشوفه قبل .. يمكن الحياه غيرته أو يمكن غيرت نظرتها له

بالنسبه لـ سعاد .. تزوجت من شهرين خلاااص ونست شخص اسمه مايد .. لأنها مهما كان راح توفي لأبو عيالها بالمستقبل

مايد حياته متدهوره مابين جزر ومد ...! مايدري منو الصح ومنو الغلط .. ومن كثر التفكير بدا يتخذ قرارات فجائيه بدون ما يستشير أحد 

مروان انعزل عن الكل ... لدرجه غير رقمه وكل شي .... وهو المفروض العكس .. يحس بالوحده والفراغ والملل بحياته ..! بس شـ يسوي هذا نصيبه ..!
/
.
/
يوم الأحد الصبح ...

مايد نزل وهو مشغول بالتلفون .. فجأه قال : أمي ..! ملاك اباكم في سالفه ..؟؟

ملاك مستغربه منه حتى ما سلم ..! 

أمي فاطمه : آمر ولدي ..

مايد نزل وقال : صباح الخير

ملاك وأمي فاطمه : صباح النور

مايد يلس وهو مبتسم : قررت اتزوج ..!

ملاك مستغربه : تتزوج .............؟؟

أمي فاطمه : تتزوج ميووود ...!!

مايد : هي بتزوج ...؟؟

أمي فاطمه : والله هذي الساعه المباركه ولدي

مايد ابتسم وهو يقول : الله يخليج لنا يارب

امي فاطمه : سألت نسيبك أول ..؟؟

مايد يضحك : صار نسيبي هي ..! هههه لأأ بعدني 

أمي فاطمه : عاد نسأله ونشوف

مايد : ما عليج أمي .. راشد موافق .. شوقلتي ..؟؟

أمي فاطمه : أنا موافقه بس خبرني منو البنيه عسب أشوفها ولا تباني أختار لك

مايد : لا لا اخترتها

ملاك مستغربه وهي متأكده انها سعاد : منو .......؟؟

مايد ابتسم : وحده تشتغل عندي في الشركه 

ملاك متخرعه .. تشتغل عنده ..! بس سعاد ما تشتغل عنده ..! منو عاد : منو هذي ..؟؟

مايد : وحده اسمها وصايف

ملاك بغيض : عن مسوية لك سحر بس ..!

مايد عقد حياته : شو هالكلام ملاك ..؟؟

ملاك نزلت راسها : لا ما اقصد شي 

أمي فاطمه : ومن وين هذي وبنت منو ..؟؟ وبنت جبايل ولا ..؟؟

مايد : هي أمي .. دارسه ومحترمه ..! ومن قوم الـ .............. بس مشكلتها انها عايشه مع عمها وما 
عندها أحد غير عمها وحرمته وعياله .. قلت البنيه فقيره خل اتزوجها وجذي ..!

أمي فاطمه : بس الفقر مب عيب يا ولدي ..

مايد : ادري مب قصدي فقيره فقيره بيزات ..! قصدي على نياتها

أمي فاطمه : هي .. عيل بنروح أنا وملاك نشوفها ويصير خير

مايد : ما يخصني تشوفونها ولا ما تشوفونها ..! بخطبها يعني بخطبها

أمي فاطمه : يصير خير ان شاء الله

مايد وقف : يلا عاد بروح الشركه

أمي فاطمه : الله وياك

مايد : مع السلامه

أمي فاطمه وملاك : مع السلامه

بعد ما طلع مايد ملاك طالعت أمي فاطمه وقالت : امي ليكووون هذي ساحرتنه ..!

أمي فاطمه : شو هالكلام يا بنتي ..؟؟ وبعدين قال لج البنيه على نياتها

ملاك : مو بعيده تكون حيه من تحت تبن ...!

أمي فاطمه : انتي اذكري ربج وان شاء الله ما يصير الا كل خير

ملاك وهي توقف : ان شاء الله

أمي فاطمه : يلسي ..! توج ما كليتي شي ..؟؟

ملاك : بسني الحمدلله

أمي فاطمه تيود يدها وتيلسها : اكلي يلا ..

ملاك ابتسمت وقالت : ان شاء الله عمتيه ...

أمي فاطمه تضحك : الله يهديج

راشد وهو ياي : صباح الفل 

ملاك تبتسم وتقول : صباح الجوري

أمي فاطمه : عاد أنا أقوم أبرك لي

راشد : له له أمنتج الله تقعدين

أمي فاطمه تيلس وتقول : بدو المصاروه ..!

راشد يتجدم وهو يضحك : السلام عليكم

أمي فاطمه وملاك : وعليكم السلام

راشد يقعد يمب ملاك .. ملاك تبتعد شوي راشد يضحك ويقول : أمي ترا حرمتي سيلانيه ..!

أمي فاطمه تضحك : الله يهديك لا ترمس ع بنيتيه ..!

راشد يتبسم ويقول : اشو دراني بعد ..! خوافه

ملاك تطالع أمي فاطمه وتقول : أمي مو صح ما أقعد يمبه الا يوم نتزوج ...!

راشد يضحك : جيه نحن الحين مب متزوجين ..!

ملاك تبتسم : لا فديتك يوم بتسوي هاك العرس اللي صار ولا استوى عقب ..


راشد ابتسم : عز الله فلست

ملاك : أوكي كل بسرررعه عسب توصلني الكليه 

راشد : بغص انزين ...!

ملاك ابتسمت : عاد مب كله لقمه وحده قصدي اسرع

راشد : ان شاء الله عمتي .. تبين شي ثاني

ملاك : لا سلامتك ..!

راشد ابتسم وهو يطالع أمه وقال : بلاااج أمي مستانسه

أمي فاطمه : ميووود يقول يبا يتزوج

راشد استغرب : يتزوج ...!

أمي فاطمه : جيه ما قال لك ..

ملاك طالعت راشد بنظره .. راشد قال بسرررعه : هي قال لي هههه .. يلا عيل مبرووووك

أمي فاطمه : خل نشوووف البنيه وعقب نحكم

ملاك قالت وهي لاويه بوزها : اونه معزم الا يباها

راشد ابتسم وقال : خلو الريال على كيفه

أمي فاطمه : بنشوووفها أول

راشد وقف وقال : الحمدلله شبعت 

أمي فاطمه : بالعافيه عليك ولدي

راشد : يلا ملاك

ملاك : أوكي بس البس عباتي

راشد : اترياج

ملاك صعدت .. أمي فاطمه وهي تطالع راشد : اقووول أمي شوووف هالبنيه ليكون لاعبه بعقل ميووود .. 
روحي ما رمست يدام ملاك

راشد ابتسم : ملاك ما تطوفها هالسوالف أمي .. بنشوووف شو السالفه عقب

أمي فاطمه : هي تراني اباله وحده حشيمه

راشد ابتسم : ان شاء الله

ملاك نازله : يلا راشد .. خلصت

أمي فاطمه : يلا أمي ود حرمتك وروح الدوام وعقب بنرمس

راشد : فمان الله أمي

ملاك : مع السلامه أمي

أمي فاطمه تبتسم : الله يحفظكم وييسر أموركم

راشد فتح الباب ملاك طلعت مبتسمه .. راشد طلع وقال : يلا مشينا

ملاك وهي ماشيه : الجو بدا يحر

راشد : هي ترانا بشهر ثلاثه الحين الله يستر

ملاك : شكله الصيف وايد حر هالسنه 

راشد وهو يشغل السياره : شو قلتي بتاخذين السياره ولا لاأ

ملاك : والله ما أدري بس قلت هي ان شاء الله

راشد : ان شاء الله

ملاك : راشد تعرف البنيه اللي يبارها مايد ..؟؟ 

راشد : لااا مارمسني عنها ولا مره

ملاك : والله أنا مستغربه منه 

راشد : تبين الصراحه وأنا بعد .. أحسه ما قام يفكر صح

ملاك : ليكووون مسويه فيه شي هالنسره 

راشد ابتسم : لا عاد مب لهالدرجه

ملاك : انت رمسه ورد لي خبر

راشد : أوكي 

ملاك : هي صح أبا اروح يوم الخميس عشان أحجر فستان العرس

راشد ابتسم وهو يطالع ملاك .. ملاك نزلت راسها وقالت وهي تبتسم : طالع الشارع عن نموت بس

راشد : فال الله ولا فالج ههههه

ملاك : بس تبا رايي تريا ..! أقوول نأجل موعد العرس عشان سالفة ميود

راشد : بس العرس بعد شهرين يعني عادي ..!

ملاك : هي ان شاء الله وقتها نكون حلينا سالفة ميود

راشد : غريب أخوووج الصراحه

ملاك وهي تضحك : تربية أمك

راشد : ويا هالراااس أقووول فكري في الفستان أحسن لج هههههه
/
.
/
نور وهي تركب السياره ..

شوق طالعه وهي تتكلم من باب المطبخ

نور نزلت الجامه وهي تصرخ : بسررررعه شوووق 

شوق : اي لحظـــــــــــــه يايه ماني شارده 

نور ترفع الجامه : وجع شوووقوووه تتأخر كثير

شوق وهي تفتح باب السياره : هو اش فيج يا معوده من صباح الله خير معصبه

نور تضحك : انتي اللي متأخره

شوق : انزين انزين صار خير

نور : وانت راجو حرك بسررررررعه

راجو : ان شاء الله مدام 

نور تطالع شوق : خلصتي الفايل اللي كلمتك عنه ..؟؟

شوق : اي وعطيته لأريج 

نور : زين سويتي

شوق : اقول نور ..؟؟

نور : هلاأأ

شوق : أمس وأنا طالعه من المطبخ شفت شي غريب 

نور : بسم الله الرحمن الرحيم .. شاللي شفتيه ...؟

شوق : عزوز كان يتكلم بالتلفون ويوم شافني ارتبك

نور تطرد الأفكار الشينه من راسها وتقول : الله يهديك يا شوق .. عبدالعزيز وين وسوالف المراهقه هذي 
وين

شوق : تهقين جذي ..؟؟

نور : اي أكيييد وبعدين عزوز كبر ووراه مسؤوليات

شوق ابتسمت : ان شاء الله

نور تبتسم بسخريه : وش اللي ان شاء الله

شوق تضحك : قصدي يعني يتحمل مسؤولية عياله ومرته 

نور : هبله أنتي ...........؟؟؟

شوق : هو اش فيج ..؟؟ 

نور : اشلون يتحملهم وهم ما جو بعدهم

شوق : يييون ان شاء الله يييون

نور : تبين الصراحه ما ودي تسكن معنا مرته ...!

شوق مستغربه : ليه ..؟؟

نور : تدرين عاد أنا بنت خالته واذا نطق بكلمه وكلمني بتاكله .. يعني أحسن يستقر لحاله لما أنا أطلع من 
بيتكم

شوق تضحك : اي والله صجج لما تخطب له الوالده بخبرها

نور : اي وأنا بعد بكلمها عشان لا يصير بينهم مشاكل

شوق : بس تعرفين عزوز عاقل لا يمكن يروح على كلام مرته 

نور : ويييييييييه يا كثر اللي قالو عنهم كذا وآخر شي طلعو سكان حريمهم

شوق : اي والله دنيا

نور : بس كذا ولا كذا بكره بيعرف ان أمه هي الصح وبعدين الأم اللي تتعب وتربي وآخر شي الزوجه تسحب الولد ..

شوق : اي والله هذا اللي صاير

نور : لا وأزيدك من الشعر بيت والسبب .. امك سوت لي جذي وخواتك اذبحوني من طولة لسانهم ووووو

شوق تضحك : أقوووول عسا بس ما نطلع جذي

نور تضحك : فال الله ولا فالك

شوق : نوار ..؟؟

نور : اش تبين ..؟؟

شوق : بعدني أفكر ببراك

نور : اوووف ما صااار تفكير هذا .. بسك .. ذبحتي هذا ( تأشر على راسها ) مسكين بيموت والسبب هالتفكير

شوق : شسوي لاااازم أفكر نواري

نور : أقووول شوق فكري بدارستك ترا واجد أحسن لك من التفكير بالخطبه والعرس 

شوق : الله يهديج ما افكر لا بخطبة ولا بعرس أفكر بنواف اللي ما أدري اش موقفه

نور : بيحلها ربك ان شاء الله

شوق : الله يسمع منج
/
.
/
روان ابتسمت وهي تشوف مكالمه لم يرد عليها من فهد ..

روان : خل ألبس عباتي وأنا نازله بتصل فيه

روان وهي تلبس العبايه : والله انه طيب ومبين عليه ولد أصل وفصل .. ما أدري ليييش ظلمت ابوي في البدايه وقلت انه بيزوجني لواحد ما يحبني عشان فلوسه بس الظاهر ان تفكيري من البدايه كان غلط .. وأكبر غلط بحياتي كان مروان ....!

روان وهي نازله : آلو فهووود

فهد : السلام عليكم

روان : وعليكم السلام

فهد : اشلونج ..؟؟

روان : بخير الحمدلله انت اشلونك ..؟؟

فهد : والله تمام

روان : دوم يارب

فهد : وياج ... ها شـ تسوين ..؟؟

روان : والله ماكو بس الحين طالعه وبروح الجامعه

فهد : انتبهي لنفسج ودروسج ترا هذي آخر سنه

روان : ان شاء الله

فهد : تعبانه ..؟؟

روان : لأأأ
فهد : صوتج اش فيه

روان ياليت تدري بالحرقه اللي بقلبي يا فهد : مافيني شي .. بس توني صحيت من النوم وتجهزت تعرف عاد

فهد : اي اقووول ليكووون تعبانه هههه

روان : هههه لا لا .. فهد متى ناوي ترجع دبي ..!

فهد : خلال هالأسبوع ان شاء الله

روان : ان شاء الله

فهد : تدرين عاد قاعد أرتب أموري عشان أنقل وأعيش في دبي .. 

روان : تيي بالسلامه يارب

فهد : ابوج وين ..؟؟

روان : والله ما أدري عنه بس من يوم قال انه بيروح مصر أعتقد انه راح مصر

فهد مستغرب : ما تدرين عن ابوج ..؟؟

روان ابتسمت : اي ترا سفراته كثيره عاد وين الحق أخزن بالموميري

فهد : ههههه اي انتي حدج الخليج

روان : اي والله هههههه

فهد : يلا عاد حبيبتي بخليج .. بروح بشوف شوية شغلات وأرتب أموري تدرين ياي عندكم

روان : تيي بالسلامه يارب

فهد : تبين شي من البحرين ..؟؟

روان : لا سلامتك فديتك 

فهد : أكيييد ولا شي ولاشي

روان تضحك : لا أبا رهش وحلى من المحرق 

فهد يضحك : ان شاء الله هههه

روان : في أمان الله

فهد : فمان الكريم
/
.
/
أريج نزلت تحت البنايه ..

أريج : وينها روان تأخرت ..

...... : تبين نوصلج ..!

اريج لفت وهي مبتسمه : لا شكرا ..!

محمد يضحك : اصلا منو قال اني بصير سواق لج ؟؟

أريج : انت تقول بوصلج

محمد : امزح انزين

اريج : اتريا رفيجتي

محمد : الحين بتوصل ان شاء الله

اريج : ان شاء الله

محمد : يلا مع السلامه

اريج وهي مبتسمه : مع السلامه

محمد يضحك : هذي وصلت ..!

اريج تلف وتطالع سيارة روان وتروح تركب : وينج ..................؟؟

روان : موجوده ههههههه

أريج : قصدي وينج تأخرتي ..؟؟ وأخرتينا

روان : كنت أكلم فهد من جذي تأخرت شوي

أريج تضحك : اي وأنا أقول شالسالفه

روان تضحك : استريحي بيي الأسبوع الياي

اريج : الله يستر عاد

روان : اي والله قولي الحين الله يستر مكالماات دوليه .. الله يستر الفاتوره كم بتيي

اريج : هو بيدفعها ..!

روان : وانتي الصاجه لييش أفكر ههههه

اريج : اقول قولي لـ بابو يسرع

روان تبوز : هذي ما تفهم ...!
/
.
/
بدور : لا سلامتك حبيبي 

أحمد : يلا مع السلامه

بدور : مع السلامه

بدور وهي واقفه تنطر البنات ..


بدور : أوووف وينهم هذيل

ملاك : هذيل اهني .......!!

بدور تلف وهي تضحك : ههههههه انتي اهني وأنا أدور عليج

ملاك ابتسمت : لا هناك

بدور : زين ييتي ما بغيتو الصراحه .. احترقت وأنا ع الشمس

ملاك مبتسمه : رشووود وصلني

بدور : وشو الجديد يعني ...!

ملاك : انه وصلني

بدور : من يوم ملكتو وهو يوصلج هاهاهاي

ملاك بوزت : مالت عليج يالنزغه

بدور تضحك : اقووول صرتي لي شوق ..!

ملاك : ذكرنا القط اجالنا ينط 

بدور : اي والله يايه وهي تنط

شوق تضحك : اش فيكم ..؟؟

ملاك : ماشي بس نرمس عنج ..!

شوق : شو تقولون ..؟؟

بدور : نقول متى بزوجونج ونفتك من شيفتج

شوق نزلت راسها بحزن : بدور لا تذكريني

بدور حطت يدها ع حلجها : والله آسفه ما أقصد

شوق : أدري فديتج

نور : وه السلام عليكم

البنات : وعليكم السلام

ملاك تضحك : اش فيج تعبانه

نور : والله يختي الشتا ما مداه يخلص الا والصيف دخل

ملاك تضحك : حظنا في الحياه جذي ..

بدور : اي والله حظنا ان نعيش بالمناطق الاستوائيه

شوق تضربها بخفه : اش استوائيته بعد انتي ..؟؟

بدور : نمزح انزييييين

نور : وينهم اريج وروان ..؟؟

ملاك : بعدهم ما وصلو

نور : انتي راشد وصلك ..؟؟

ملاك تبتسم : اي رشود فديته

شوق : استحي على وجهج يا بنيه ..!

ملاك تبتسم : ما قلت شي غلط انزين

بدور : ما يصح عندنا هالكلام يا بنيه

شوق تقرصها : قصدها عيب ذا الكلام يا بووونيه

ملاك تضحك : اقووول سكتي انتي وياها لا اييكم رشود ويخدركم

نور : اي اش صار ع الوظيفه

ملاك : الحمدلله تعين دكتور

بدور : يعني شالوه من انه يكون مساعد الدكتور

ملاك : هي الحمدلله

بدور : الحمدلله

ملاك : عاد نحن بنصير ممرضات عنده هههههه

نور : هذي الدبه مع العصعوصه وصلت ..!

ملاك تبتسم : الحمدلله 

شوق : يا هلا ومسهلا بالزين كله 

بدور تقرصها : لا لا يقول هلا بالطش والرش والماي المبرد بالغرش ..!

ملاك : اسكتي انتي وياها حتى ع الكلام يتضاربون

روان : السلام عليكم

البنات : وعليكم السلام

اريج : اش فيكم ..؟؟؟ 

شوق : هذي بدور الهبله ..!

بدور : لا والله هذي انتي

ملاك : خليكم من هذيل الحين ..!

نور : اي والله هههه ... شخباركم ..؟؟ 

اريج وروان : الحمدلله

ملاك : روان اش حاله فهد ..؟؟

روان : بخير الحمدلله ... بييي هالأسبوع ان شاء الله

ملاك : ان شاء الله 

اريج ابتسمت : عشان جذي عقلها طاير

بدور : عن اذنكم شوي ....! 

نور مسكت بدور بقوه .. بدور مستغربه : اش فيج ..؟؟

نور : أقووول بدور اقعدي هنا ولا تتحركي ..

بدور مستغربه : اش فيج ...! 

نور : ما فيني شي بس اقعدي

بدور قعدت : كاني قعدت ..! اش فيج ..؟ 

نور : حرااام اللي تسوينه

بدور : شـ سوي أنا عشان تقولين جذي 

نور : لا والله يعني ما تدرين 

ملاك : نور كلميها بروحها يمكن تنحرج اهني ..! 

نور : لا بكلمها قدامكم ما تنحرج وبعدين حنا خوات نبي مصلحة بعض 

بدور تأفأف : يعني اش تبون مني .. بعد هالمحاضره ..! 

نور : اقطعي علاقتك مع هذا اللي تكلميه 

بدور : اوووف يا نووور وانا أكلم منو يعني ..؟؟ 

نور : هذا أحمد مدري اش اسمه 

بدور : أحمد بيخطبني انزين ..!


نور : لا والله .. والدليل

بدور : وعدني ..! 

نور : هه هذا وأنا اقول اني العاقله فينا .. وبعدين انتي توك شفتي اش صار بـ روان من بعد سالفة مروان

بدور : انتو ما تدرون مروان شنهي ظروفه ..!

نور : افرضي انه صادق أوكي ....! ما علينا .. بس انتي المفروض تستحين على وجهك هلك طرشوك 
تدرسين ما تكلمين أحد ..!

بدور : أدري بس أحمد بيخطبني ليييش ما تفهمون

نور : بدور حبيبتي لو صار شي أخوانك بيذبحونك غير كذا حساب ربك عسير

بدور نزلت راسها وقالت : أحاول أقول له يخطبني بسرررعه

نور : واذا ما رضى الحين اعرفي انه لعاب

بدور : ان شاء الله أكلمه ونشوف ..!

ملاك : هي على طاري هالسالفه ..!

روان : خير اش صاير ..؟؟

ملاك : مايد يبي يخطب 

اريج : هذي الساعه المباركه

ملاك بسخريه : اي مباركه الله يخليكم 

اريج : اش صاير

ملاك : يبي يخطب له وحده هو متعرف عليها

نور : وبعدين ...؟؟

ملاك : معزم الا يبيها

نور : هي البنيه زينه ولا ..؟؟

ملاك : والله ما أدري شـ قول لج يا نور ..!

نور : ليييه اش صار ..؟؟

ملاك : ما نعرفها .. أحس لا هي من ثوبنا ولا نحن من ثوبها

شوق : قولي استغفر الله ..! وبعدين يمكن البنيه زينه

ملاك : ما اظن

أريج : انتي تفاءلي بالخير

ملاك : ان شاء الله تكون زينه وما ننصدم فيها مثل ما ننصدم بغيرها

نور : لييش اش صار ..!

ملاك : راشد قال بالسياره ان سعاد تزوجت ..

نور مستغربه : من ذي سعاد

بدور : هذي اللي لما رحنا بيت ملاك شفناها مره من زمان 

نور : اي تذكرتها .. اش فيها ..؟؟

ملاك : راشد يقول تزوجت مع انها تدري ان مايد يبيها

نور : لا تظلمون البنيه يمكن ما كانت تدري لو هو صادق ولا لأأأ .. خبرك عاد شباب هاليومين ما ينعرف لهم

اريج : ولا بنات هاليومين

روان : اي والله ما عاد ينعرف الزين من الشين ..!
/
.
/
ملاك : والله ما عرفت

راشد : وانتي أمي

أمي فاطمه : مبين عليها زينه

ملاك : أخااف لا ننصدم بعدين 

راشد : ان شاء الله تكون زينه

راشد : كلمتوهم ..!

ملاك : هي كلمناهم

راشد مستغرب : بهالسرعه ومن أول يوم رحتو 

ملاك : مايد حالف ..! مدري اش فيه

راشد : الله يهديه استعيل

ملاك : عسا خير

راشد : وينه الحين ..! ما طلع من عندهم

ملاك : بيتفق مع عمها عن المهر وجذي ..! وبشوفون متى العرس أو الملجه

أمي فاطمه : أعتقد مايد قال ان بيملج ويعرس بيوم واحد

ملاك بقهر : أحسن .. نفتك من الصدعه

راشد طالع ملاك مستغرب وقال : اش فيج

ملاك تطالع بره : ما فيني شي

راشد بركن السياره وقال : أمي وصلنا

ملاك نزلت وفتحت باب أمي فاطمه ومسكت يدها ومشو

راشد : ملاك لا ترقدين ابااج في سالفه

ملاك : ان شاء الله

أمي فاطمه : شو يبا بج

ملاك : والله ما أدري الله يستر

أمي فاطمه : لما مايد ييي باركي له يا بنتي ترا مو زين اللي تسوينه

ملاك : ان شاء الله أمي

أمي فاطمه : تدرين عاد أخوج الوحيد وين يقدر يسحمل زعلج

ملاك ابتسمت وقالت : ان شاء الله أمي ببارك له وببوسه على راسه اش تبين أكثر

أمي فاطمه : الله يرضى عليج دنيا وأخره يا بنتي

ملاك : تبين شي ثاني أمي ..!

أمي فاطمه : لا سلامتج بروح برقد مب متعوده ع السهر

ملاك : تصبحين على خير أمي

أمي فاطمه : وانتي من أهله

ملاك صعدت لغرفتها وغيرت ملابسها لبست جلابيه .. ورفعت شعرها بطريقه مهمله وهي تطالع شكلها في المرايه ...

ملاك : شو أنا غبيه أطلع له جذي .. هذا وبعدنا ما عرسنا وأنا مهمله نفسي .. لااازم أكشخ عشان لا يمل مني .. بنات الشوارع وايد أحسن لي أحافظ عليه

رتبت شعرها وتعطرت اندق باب الحجره .. ملاك راحت وفتحت الباب ..

ملاك ابتسمت : هلا راشد

راشد : ممكن أدخل

ملاك : هي حياك
راشد دخل ملاك : تفضل

راشد يلس ع الكرسي وقال : ملاك ابااج في سالفه ..!

ملاك : خير ..؟؟

راشد : ملاااك اباا نقدم موعد العرس

ملاك مستغربه : راشد بس نحن ما اتفقنا على جذي

راشد : ملاااك انتي روحج شفتي أهل البنيه

ملاك نزلت راسها وقالت : هي ما ارتحت لهم

راشد : بكلم مايد

ملاك : ما ينفع

راشد : اكلمه قبل لا يطيح الفاس بالراس

ملاك : بس ياراااشد ...........؟؟؟

راشد : اللي فيها فيها بكلمه ..

ملاك : برايك ويكون أحسن جان بيشل البنيه من باله

راشد : مايد تغير وايد

ملاك : وايد بعد

راشد : عشان جذي أقول لج نتزوج ونستقر بروحنا وناخذ أمي .. ما فينا على حشرة حرمته يوم يتزوج

ملاك بقهر : لا والله ما بخليها تسرح وتمرح على كيفها في هالبيت

راشد : ملاك ابعدي عن الشر ..!

ملاك : راشد أنا أحب مايد وايد وما ودي أخسر أخوي والسبب حرمته

راشد : يصير خير ان شاء الله

ملاك بدت دموعها تهل .. راحت قعدت عند ريل راشد وقالت : راشد والله لولاك ما أدري اش سوينا أنا وأمي

راشد مسح على شعرها وقال : ملاك حبيبتي قومي واغسلي ويهج .. مو زين اللي تسوينه وبعدين مايد بعده مثل ما هو مايد ما صار فيه شي

ملاك : بس تغير علينا وايد

راشد ابتسم وقال : بيرد شرات أول وأكثر بعد ان شاء الله

ملاك : الله يسمع منك


راشد : يقولون البنيه دارسه بره

ملاك : لا ودارسه بره بعد ..! أكييييد لاعبه في عقل أخوي عدل 

راشد : اذكري ربج ملاك .. يمكن طلعت زينه

ملاك : الله يسمع منك

راشد : بروح برقد

ملاك : نوم العوافي

راشد : ما بداوم باجر

ملاك مستغربه : خير فيك شي ..! تعبان ..؟

راشد : لا بس اليوم هلكت وغير جذي سهران

ملاك : عاد بروح بروحي للكليه

راشد : سوقي عدل وشوي شوي مب تسرعين ..! واذا ما قدرتي قولي لعمران

ملاك : ان شاء الله

راشد ابتسم : يلا تصبحين على خير

ملاك : وانت من أهله

الأربعاء 20-10-2010, 10:25 pm


ღ الحلقه الثالثه و العشرونღ

يوم الخميس الساعه سبع المغرب

روان : يلا باي فديتج ..

ملاك : باي .. عاد لازم تحظرين

روان : من عيوني والله

ملاك : تسلم لي عيونج هههه

روان : هههه يالدبه باي .. كا فهود وصل

ملاك : باي

روان ابتسمت وهي تطالع فهد ياي

فهد : السلام عليكم

روان : وعليكم السلام

روان : الحمدلله ع السلامه 

فهد : الله يسلمج

روان : اش لونك ..؟؟ واشلون أهل البحرين ..؟؟

فهد : كلهم بخير الحمدلله .. انتي اشلونج

روان : تمام الحمدلله .. حياك

فهد : لا مشكوووره بس يييت أسلم عليج

روان : تم شوي عاااد

فهد ابتسم : عشان خاطرج بس .. ولا أنا توني راد من السفر

روان : اي أكيييد تعبان

فهد : بروح الفندق بريح شوي

روان : وبيتك ..؟؟

فهد : يبي له يومين على ما يرتبونه

روان : اي ان شاء الله يجهز ويترتب بسرعه

فهد ابتسم : يبت لج كل اللي تبينه

روان ابتسمت : ويه أحرجتني والله

فهد : لا عادي

روان : والله كنت أمزح معاك

فهد : لا عادي وبعدين تستاهلين أكثر من جذي

روان : فيك الخير والله .. أوووه نسيت أضيفك

فهد يضحك : كل هذا لأنج شفتيني ..!

روان ابتسمت وهي منحرجه : ترا ما بييب لك شي

فهد : لا لا روحي بسرعه .. ميت عطش تراني

روان ضحكت : أوووكي ثواني بس
/
.
/
نور : شوق تجهزتي ..!

شوق : اش له بعد ...؟؟

نور : بكره ملكة مايد

شوق مستغربه : ما مداهم .. توهم هـ الأسبوع خطبو له وبيتزوج

نور : ملاك المسكينه منصدمه ما تدري اش فيه مايد 

شوق : الله يهديه خلال اسبوع واحد يخطب ويتزوج

نور : الله يهديه .. بس شكله متفق مع البنيه من فتره وملاك وأهله توهم درو بالسالفه

شوق : الله يعين ملاك الصراحه هذي لاعبه بعقله لعب ..!

نور : لا وأزيدك من الشعر بيت البنيه بس تبي ملكه ما تبي عرس 

شوق : الله يستر عاد ..! ليكوووون بس أرمله

نور : فال الله ولا فالج

شوق : الله يعين ملاك المسكينه

نور : بكره لااازم نروح العرس

شوق : اي لااازم وبعدين من بيوقف جنب ملاك غيرنا 

نور : أكيييد حنا .. بكلم خالتي والهنوف يجون عشان نكشخ جدام أهل العروس ويعرفون ان مايد وراه أهل

شوق : ليكووون هذا اللي ماخذته بس ساحره

نور : فال الله ولا فالك

شوق : اي ولا وحده خلال أيااام تخلي واحد يتعلق فيها وهو توه طالع من قصة حب فاشله غير جذي خطوبه وملجه ودخله مره وحده .. ! ودي أعرف هذي متى تتجهز ..؟؟

نور : خلي البنيه بحالها روحي شوفي لنا شي نلبسه

شوق : في الفساتين اللي شرتها أمي 

نور : مو حلوه ..!

شوق : لا لا هذيل اللي شرتهم العام لما راحت مع أبوي سوريا

نور : اي حلوين 

شوق : خلاااص نلبسهم

نور : اي لأنه ما لبسناهم ولا مره

شوق : خلاااص بكلم الهنوف تلبس مثلنا


نور : المسكينه ملاك مدري اش بتلبس

شوق : تشوفين راشد موديها السوق ههههه

نور : الله ياخذ شر ابليسك هههههه
/
.
/
أريج : احلفي بس ..!

ملاك تصيح : اروووجه والله مدري شسوي ..!

أريج : ملوووك اش فيج هدي شوي

ملاك تصيح : اريج أخوي خلااااص تغير وبينسانا بعد .. اروووج مايد وايد تغير

اريج تصيح : ملاك بس خلاااص لا تصيحين وبعدين مايد رجال ان شاء الله ما تأثر فيه

ملاك : وين ما تأثر فيه ..! عمرج سمعتي بواحد يخطب وبعد يومين يملك ..؟؟

اريج : هدي بالج ملاك وبعدين اني عيني من الله خير

ملاك تصيح : أريج والله أحس عين وما صلت ع النبي

اريج : ملاك اذكري ربج ..!

ملاك وهي تصيح : تخيلي مايد اللي دايم يقول .. ملاك شو بتلبسين بعرسي ..! يقعد يضايقني الين ما يقول لي صدقيني لأوديج لـ باريس تاخذين فستانج ..! الحين يقول لي تجهزي باجر عرسي وبس ....!!! عمرج سمعتي عن عرس صار جذي ..؟؟

اريج تصيح : ملاك انتي صلي وادعي له 

ملاك : شقول لج يا اريج شقوووول وشخلي ..؟؟؟؟ مايد تغير اميه وثمانين درجه مو هو مايد اللي تعرفونه اللي يدللني .. شهر واحد وبس صار جذي الله يستر لو بتعيش معاه الله يستر ..!

اريج : ملاك انتي صلي وادعي ولا تقولين لي أنا قولي لربج ادعي لأخوج وان شاء الله يرجع مثل أول

ملاك : ان شاء الله الله يسمع منج .. اروووج ادعو له ترا والله مالي بالدنيا أحد غيره

اريج : الله يخليه لج يارب

ملاك : اروووج هذا خط ثاني ..؟؟

اريج : عاد أخليج أنا

ملاك : تعالي باجر وييبي معاج خالتي !!

اريج : ان شاء الله

ملاك : ما أوصيج ..

اريج : بيي ومن عيوني والله كم مايد عندنا نحن

ملاك : أوكي عاد حبيبتي بكلمج بعدين

اريج : أوكي مع السلامه 

ملاك تمسح دموعها : مع السلامه

ردت ملاك ع الخط الثاني : هلا راشد

راشد : السلام عليكم

ملاك : وعليكم السلام رشود 

راشد : ملاك انتي بدارج ..؟؟

ملاك : اي حبيبي

راشد : أوكي أنا بييج شوي

ملاك : تعال أترياك ..!

راشد وهو يدق الباب : أنا فوق

ملاك ابتسمت : مسرع ما وصلت

راشد : هي تراني فالبيت

ملاك فتحت الباب وابتسمت : حياك

راشد دخل وهو مبتسم بس ابتسامته اختفت لما شاف ملاك وقال : ملاك تصيحين ..؟؟؟

ملاك مسحت دموعها بسرعه وقالت : مثل ما تشوف

راشد دخل وقال : اش فيج حياتي ..؟ 

ملاك تمسح دموعها : مايد ...!

راشد : اش فيه مايد بعد ..؟؟

ملاك : مايد متغير يا راشد ..!! وايد 

راشد ابتسم بحزن وقال : ادري ..! وعشان جذي قلت لج نقدم موعد العرس بس الله يهديج ما طعتي ..!

ملاك : اصلا حتى ولو رضيت ما كان يمدانا تدري مايد ما شاء الله عليه خطب وملك خلال أيام

راشد هز راسه وقال : تسرع وايد

ملاك : يلا ان شاء الله خير 


راشد : ان شاء الله .. انتي امسحي دموعج ترا السالفه ما تستاهل

ملاك : وين ما تستاهل يا راشد ..! وين وهذا أعز انسان بيروح من بين يديني 

راشد : لا تحاتين ما بيتغير ان شاء الله وبيرجع مثل أول 

ملاك : امييين يارب

راشد : بس ييت بقول لج اني من باجر بطلع من البيت 

ملاك مستغربه : تطلع ..؟؟

راشد : هي بطلع

ملاك : وين بتروح ..؟؟ 

راشد : وبين بروح يعني ..! بستقر اهني في شقه الين ما ارتب اموري وأخذ لي بيت

ملاك هزت راسها وقالت : اي ما يصير تعيش ويانا لأن مرت مايد موجوده هذا غير الواحد يطلع بكرامته أحسن له

راشد هز راسه وقال : الله يستر من الياي بس

ملاك : بيي معاك أنا وأمي

راشد : ما يصير وبعدين خلج اهني وتمي مع اخوووج انتي وأمي الين ما تتعدل هذي اللي بيتزوجها

ملاك هزت راسها وقالت : هي صح .. ما تعرف لها مو بعيده تسوي شي من ورانا

راشد ابتسم وقال : لا تكدرين خاطرج تر والله الدنيا ما تسوى

ملاك ابتسمت : اي والله الدنيا ما تسوى 

راشد ابتسم : عاد أنا بروح برتب أغراضي

ملاك دمعت وقالت : اخوي من صوب وانت من صوب ..!

راشد مسح دموعها وقال : ملاك خلج قويه انتي كملي دراستج وخذي الشهاده وان شاء الله بنكون طول العمر مع بعض

ملاك ابتسمت بحزن وقالت : ان شاء الله

راشد : يلا تصبحين على خير

ملاك : وانت من اهله

ملاك ابتسمت وهي تشوف راشد يطلع من الحجره .. بتصل بـ غرام أحسن لي وأقول لها عن اللي قاعد يصير أحس نفسيتي تعبانه ولازم اشوف أحد أشكي له عن كل اللي بداخلي ..! والله الدنيا هم

مسكت التلفون واتصلت ..

ملاك : ياربي ..! هذي وين ما ترد عيزت وأنا أتريا .. اروح أنا أحسن لي وبيوم ثاني أتصل فيها
/
.
/
بدور : اي والله توها مكلمتني من دقايق

ميره : وبهالسرعه ما شاء الله

بدور : اي والله خلال ثلاث ايااام

ميره : وهذيل ما مداهم يفحصون قبل الزواج

بدور : شكلهم الولد والبنيه متفقين ومخلصين كل هذا من زمان

ميره : حسبي الله ونعم الوكيل ..! للحين في بنات جذي

بدور : اي وازيدج من الشعر بيت كل مالهم بازدياد

ميره : لا حشا ..! كل مكان في الزين وفي الشين

بدور : اي صدقج

ميره : الله يستر بس ويعين ملاك المسكينه 

بدور : ودي أعرف اشلون توه طالع من قصه حب فاشله ويدش بيديده لا ويتزوج

ميره : ترا هالوقت هو ضعف وبهالوقت أي وحده تقدر تدخل قلبه 

بدور : بس اللي اذكره مايد شخصيته قويه

ميره : لا تنسين ان هذا انكسار وبعدين بنات الشوارع كثار

بدور : لا لا تقولين جذي هذا عرض ناس حرام نتكلم عنهم

ميره : اي والله استغفر الله

بدور : عاد اجهزي بكره بنروح العرس أقصد الملكه ما أدري الخطوبه

ميره : ههههه مع راسج .. انزين بس وين الملكه ..!

بدور : في خيمه 

ميره مستغربه : هذا ومايد ولد العز يسوي عرسه بخيمه توقعت في برج ولا قصر ..!

بدور ابتسمت : شـ نسوي عاد البنيه مستعيله ومثل ما تعرفين شهر ثلاثه تكثر الأعراس ما حصل حجز بيوم الجمعه .. غير القاعات العاديه وما رضت البرنسيسه

ميره تضحك : لا والله ضحكتني وعلى شو مستعيله ..!

بدور : على هف الفلوس بعد على شو يعني ..!

ميره : الله يعين ملاك وأخوها على ذي المره

بدور : اي والله الله يعينهم كلهم حتى راشد شكله ما سلم منها

ميره : ولييش ..؟؟ شو يخصه المسكين

بدور : راح يستقر بروحه 

ميره : أحسن له من العيشه مع مرة مايد 

بدور : اي والله أحسن له من الصدعه ههههه

ميره : روحي دخيلج شوفي اش نلبس

بدور ابتسمت : اللي شرينا لـ عرس حنان

ميره ابتسمت : اي والله عرس حنان بعد اسبوع

بدور : بنروح قطر ..؟؟

ميره : اي أكيييد ان شاء الله 

بدور : عاد بستانس في قطر أنا هههه

ميره : يومين وراجعين ان شاء الله

بدور : طريق بر ولا ..؟؟؟

ميره : اي أكيييد وبعدين قطر الا هي فرة حصا .. قريبه وايد

بدور : خلاااص نلبس الفساتين باجر وبعدين نلبسهم بقطر مره ثانيه محد بيشوفهم 

ميره هزت راسها وقالت : اوكي يلا روحي رقدي ..! صارت اثنعش .. فيني رقاد

بدور ابتسمت : تصبحين على خير

ميره : وانتي من أهله 

دخلت بدور حجرتها وهي مبتسمه .. خل ادق على أحمد أحسن لي واتكلم معاه بدال الهم اللي صايبنا !!

اتصلت بأحمد : السلام عليكم 

بدور : وعليكم السلام ورحمة الله وبركاته

احمد : اهلين بدور

بدور : هلا أحمد اشلونك ..؟؟

احمد : بخير الحمدلله .. انتي شخبارج ..؟؟


بدور : تمام والله ماشي حالي

أحمد ابتسم : ما شي جديد ..؟؟ 

بدور : امبلا ..! باجر عرس اخو رفيجتي

أحمد : لا لا

بدور : اي والله 

أحمد : مبرووووك عاد

بدور : اي مبروووك الله يخليك قول منحوس ..! مدري بياخذ من ..؟

أحمد مستغرب : ليييش

بدور : والله مدري محد مرتاح للبنيه مع انه اسلوبها أوكي بس أخته ميته قهر

أحمد ابتسم : تدرين عاد حياتي لازم يكون في شوية تاتش بين الكنه والحماه وهالسوالف

بدور تضحك : هههههههه وطلعت تفهم بهالسوالف هاه ..!

أحمد : يعني هههههه

بدور : اي ان شاء الله تطلع زينه مسكين أخوها

أحمد : يلا الله يوفقهم

بدور : آمييين

أحمد : اش صار اليوم !!
/
.
/
يوم الجمعه الساعه تسع ونص في العرس

ملاك ابتسمت لـ مايد وهي تنزل من السياره : مبروووك أخوي

مايد ابتسم لها وقال : الله يبارك في حياتج

ملاك وهي مبتسمه بحزن : يلا بنزل أنا

مايد مسك يدها وقال : انتي صدق موافقه ولا ما تبيني أخذها

ملاك مسكت يده وقالت : الله يهديك الحين يوم العرس ياي تسألني اذا مقتنعه ولا لأأأ ..! لو من قبل ساءلني يمكن قلت لك رايي بس اليوم ما أظن أقدر اقول لك

مايد ابتسم وقال : اللي صار صار .. يلا روحي بسرررعه تأخرني

ملاك : وصل راشد ..؟؟

مايد : هي هذا هو مبركن ورانا

ملاك : بروح بدخل مع أمي

مايد : اوكي

ملاك : لحظه بتصل بربيعاتي 

مايد : هذي سيارة عبدالعزيز عند سيارة راشد بس البجيه مع أعرفهم

ملاك مسكت التلفون واتصلت بروان : الو روان

روان : هلأأ

ملاك : وينكم

روان : نحن عند باب الخيمه

ملاك : أوكي انتي واريج نزلو

روان : ترا ميره وبدور معاي

ملاك ابتسمت بحزن وقالت : اوكي خلاااص انزلو وقفو عند باب الخيمه أنا نازله

روان : اوكي

ملاك : يلا مايد أنا بنزل

مايد : اوكي

ملاك نزلت وراحت لسياره راشد وقالت : امي يلا انزلي نزلت امي فاطمه ..

راشد : تبون شي ثاني ..؟؟

ملاك : لا خلاااص روح عند مايد

راشد : يلا فمان الله

ملاك : فمان الكريم

ملاك وهي ماسكه يد أمي فاطمه قالت : امي تريي الحين بييون ربيعاتي

امي فاطمه : انزين بس وينهن

ملاك : هذي خالو أم عبدالعزيز يت

امي فاطمه مبتسمه : هلا والله هلا ..

أم عبدالعزيز تجدمت وسلمت : السلام عليكم


أمي فاطمه وملاك : وعليكم السلام

ام عبدالعزيز : مبروووك يا أم راشد مبروك وعقبال راشد وملاك

أمي فاطمه : الله يبارك في حياتج والفال لـ عبدالعزيز

أم عبدالعزيز ابتسمت : بنات سلمو على خالتكم

نور وشوق تجدمو عن أمي فاطمه وسلمو عليها

ملاك : يلا أمي .. خالو البنات عند باب الخيمه

أم عبدالعزيز : هذي أم أريج ..؟؟

ملاك : هي خالو والبنات معاهم

أمي فاطمه : يلا عيل ندخل .. 

ملاك تجدمت عن البنات وقالت : السلام عليكم

الكل رد : وعليكم السلام

ملاك : سمحو لي عاد خليتكم توقفون 

ميره : لا عادي بس الحين دشي لأني صج بديت أحر لأني حامل هههههه

ملاك ابتسمت : يلا عيل بس قوم خالو خلكم يدام 

أمي فاطمه ابتسمت : يلا ترا صدق تأخرنا وايد

ملاك دخلت وهي واقفه يمب أمي فاطمه وتطالع البنات وتبتسم لهم بحزن وبعدم رضا عن اللي قاعد يصير حوالينها ..!

ملاك .. هذا عرس أخوي الوحيد اللي لازم أفرح فيه اللي لااازم ايبب له الين اتعب واوقف يدام الباب واستقبل المعازيم بس شقول ...!! الله يستر

تجدمو البنات عن المعازيم وأهل العروس .. وسلمو على أهل العروس .. وراحو قعدو على طاولة أهل العرس 
ملاك ابتسمت للبنات وقالت : يلا نروح نطلع عبينا

أم عبدالعزيز وهي تضحك : اي والهنوف ابيج ترقصين عدل

اريج : استغفر الله خالوتي تبين البنيه تعنس ههههههه 

ميره تضحك : لا لا الحين الطلب زايد ع اللي يعرفون يرقصون ههههه

الهنوف تتخصر : بلا شو ..! تضحكون علي

أم عبدالعزيز : روحي روحي غيري مع البنات

الهنوف مسكت يد بدور وقالت : يلا مشينا

ميره : انا بقعد اهني وبطلع عباتي اهني عند العيايز مافيني عاد اقوم واقعد

أمي فاطمه : يغربل ابلسيج من هم العيايز ..؟ 

ميره تضحك : انا خالو أنا هههههههه

أمي فاطمه : هي زين أقول بعد هههه

أم اريج ابتسمت : ملاك المسيكينه تكسر الخاطر

أم عبدالعزيز : اي شـ نقول بعد الله يهدي الجميع

... 

ملاك ابتسمت لـ نور وقالت : اش رايكم بنات ..؟؟

نور متخبله : احلفي بس انك أمس شريتيه

ملاك : عاجبج ..؟؟

نور : اي والله أمووووت ع الحمر أنا !!

بدور تبتسم : ما شاء الله لايق عليج وايد 

شوق : ملاك متى شريتيه ..؟؟

ملاك نزلت راسها بحزن وقالت : على أساس هذا فستان الملجه ..!! بس ما سوينا حفله وانحط

اريج مسكت يدها وقالت : بنات غيرو السالفه خلونا نستانس

ملاك ابتسمت : يلا يلا نطلع

الهنوف : اي والله ودي ارقص هههههههه

ملاك ابتسمت : يلا نطلع

نور وهي طالعه : اوووف صوت هالدق يصم الأذووون

ملاك : اي والله بكل مكان حاطين لج هالسماعات

شوق : لا تتكلمون وايد ترا عادي اروح للكوشه وارقص ههههه

ملاك : لالا دخيلج 

شوق ابتسمت : هلا ماماتي

أم عبدالعزيز : اهلين 

أمي فاطمه : شو هالذيل اللي ورا فستانج ملاك ..؟؟ ههههه ما شاء الله اش كبره


ملاك ابتسمت : حلو

نور غمزت لها : لا تسمعين كلامهم .. اعطيك ميه بالميه يهبل

ملاك : اي ادري بج تموتين ع الأحمر 

بدو هل العروس ومعارفها يروحون للكوشه اللي ترقص واللي تتصور.. واللي تدور وتسلم على رفيجاتها

شوق تطالعهم محتره : والله الود ودي أذبحهم

بدور : اي والله مغترين مدري على شوي

الهنوف تبي تقوم : بروح برقص

نور قرصتها : قري مكانك محد فينا يرقص

ملاك ابتسمت : خلهم هم اللي يرقصون حنا مالنا شغل فيهم وبعدين نحن السندريلات ليش انتعب انفسنا ونرقص

اريج : يأ امي ...!! الحين كل هذا عصبيه

ملاك : والله الود ودي افجر المكان باللي فيه

نور : هدي بالك يا بنيه

شوق : اقووول سكتو واسمعو كلام الكبار احسن لنا


أمي فاطمه : وانتي يا أم اريج بنتج محد خطبها ..!!

أم اريج ابتسمت : لا خلو عندي .. بعدني اريدها

اريج تضحك : وااااي فديت ماماتي تبيني ههههههه

ام اريج : شو على بالج ما ابيج يعني هههههه 

أم عبدالعزيز : حتى هذي شوق انخطبت

شوق بطلت عيونها .. نور قرصتها وقالت : سكتي 

أم عبدالعزيز : ولد عمها يبيها وان شاء الله قريب بيخطبها

اريج تضحك : شوق ما شاء الله انخطبتي 

شوق محتره وتقول : اي عروس وما ادري من عريسي ..!

روان تقول : لا لا الحمدلله أنا وملاك ملكنا

أمي فاطمه : يلا الحمدلله

أم عبدالعزيز : وان شاء الله نور بعد تنخطب قريب وهم بدور بعد

نور : لا لا أنا خلوني أكمل دراستي

أم عبدالعزيز : ودي أعرف هالدراسه اش بتسوين بها ..! مردج بتقعدين ببيت ريلج

نور : لا لا منو قال أنا لااازم اصير بروفسوره

أم عبدالعزيز تضحك : الله يوفقج عاد

ميره ابتسمت : اي نحن ان شاء الله الأسبوع الياي بنروح قطر

ملاك تطالع بدور مستغربه : ولا قلتي لنا ..؟؟

بدور ابتسمت : ترا الأسبوع اللي طاف قالو لنا عن العرس ولا نحن ما ندري

ملاك : هي اقوول بعد

أم اريج : كم بتقعدون في قطر ..؟؟

ميره : ثلاث ايام ان شاء الله بنطلع من الامارات الأربعاء العصر وبنرجع يوم الأحد الصبح قولي ثلاث ايام لأن يوم للدرب

أم عبدالعزيز : اي الله يعينكم على هالدرب

بدور ابتسمت : يا هل قطر جايه لكم ..! هههههه

ملاك فرشو لها سجاد احمر

بدور : اي استاهل مو خالاتي ..!! هههههههه

أم عبدالعزيز : اي أكيييد هذي بدور مو حياالله

مر الوقت بالسوالف والأكل ..!

ملاك وهي تشوف الاضاءه تصير خافته غير الدي جي يقولون ان العروس بتدخل .. شافت نور وقالت

ملاك : شوفيها بلا عليج حلوه ولا لأأ ..؟؟

نور : انتي اصبري شوي خليها تدخل بس

ملاك : ان شاء الله تطلع زينه يا نور .. مالي أحد غير مايد بهالدنيا

نور ابتسمت : ان شاء الله زينه يا ملاك لا تكدرين خاطرك

بدت الزفه ودخلت العروس .. وكل النظرات صوبها ..!! يا ترى شو لابسه وكيف شكلها وكيف بتكون يمكن 
حلوه ويمكن لأأأ .!!!

نور وهي تهمس لملاك وللبنات : حرام عليكم شكلها حلوه وطيبه عاد

أريج : اي والله حلوه

بدور : وييييع من قال ..؟؟ 

شوق مبتسمه : يالله متى اليوم اللي اصير جذي

روان تقرصها : لا تستعيلين دخيلج

شوق تضحك : هههههه خلوني أحلم على قدي بس

ملاك : يالله متى يدخل ميووود أخوي فديته

نور : بيدخل الحين ان شاء الله

ملاك : بعد نص ساعد يمكن

نور : بيمر الوقت بسرررعه صدقيني 
/
.
/
مايد وهو يطالع راشد 

مايد : كاشخ ..؟؟

راشد : اسم الله عليك هههههه

مايد وهو مرتبك : الحين لازم الواحد يدش من بين هالحريم

راشد : ترا ما بياكلونك ههههه

مايد : الله يستر بس ..! قول بياكلوني بنظراتهم

راشد يضحك : دش يلا دش

مايد : بتدخل معاي ..؟؟

راشد : أكييييد وبعدين ملاك كلمت الكل يتغطى حتى العروس غطوها

مايد : يلا عاد

راشد : بس أتصل بملاك وأتأكد

مايد : أوكي 
/
.
/
ملاك وهي واقفه ع الكوشه بفستانها الأحمر اللي وراه ذيل طويـــــــــــــل وبتسريحه وميكب ناعم وراقي بنفس الوقت وجنبها أمي فاطمه وأم عبدالعزيز وأم أريج ينطرون المعرس يدخل ..!

الكل قاعد يشوف ملاك وهي واقفه مثل الأميره ع الكوشه

ملاك ابتسمت لـ ربيعاتها وهم تحت

نور وهي تصرخ : اقري على نفسك يا بطه

ملاك ابتسمت وقالت وهي تأشر : ما اسمعج 

شوق مبتسمه : يالله ملوك خقاقه هههههه

بدور : من حقها وبعدين خل يعرفون هل العروس ان هل المعرس مب أي شي

روان : من هذي اللي صعدت فوق ..؟؟

نور : وانا اش دراني بنسأل ملاك لما تنزل

تقدمت وحده عن ملاك والحريم وهي مبتسمه وقالت : يا هلأ

ملاك ابتسمت لها وقالت : هلأأ بج زود 

...... : ما عرفناكم ..! 

ملاك ابتسمت وقالت : هل المعرس

...... : أدري ..! بس خواته ولا عماته ...!

ملاك : أنا أخته وهذي أمه وهذيل خالاته

....... : يا هلا والله وأنا مرت عم العروس

ملاك ابتسمت : والنعم والله .. عن اذنج 

ملاك ابتعدت شوي واتصلت على راشد : هلا راشد

راشد : اهلين

ملاك : دش يلا 

راشد : أوكي

ملاك وهي تطالع صوب باب الخيمه تتريا مايد وراشد يدخلون .. شافت ربيعاتها وأشرت لهم يشوفون صوب باب الخيمه

ملاك وهي تبتسم لـ مايد وراشد وهم داخلين .. راحت صوب العروس .. اللي هي واقفه عشان المعرس داخل
مايد ابتسم بحرج لـ ملاك وأمه وهو متلوم من كثر الحريم بالمكان والكل يطالع صوبه راشد ابتسم وهو يطالع مايد يوقف يمب مرته وراشد وقف يمب ملاك

ملاك ابتسمت لـ مايد ووقفت يدامه .. 

ملاك وهي تبوسه : مبروك يالغالي

مايد وهو مبتسم : الله يبارك في حياتج

أمي فاطمه وأم عبدالعزيز وخالو أمينه تقدمو عن مايد وسلمو عليه

مايد ابتسم لهن وهو يطالع ملاك وهي واقفه جنب راشد

راشد يهمس : طالعه حلوه

ملاك ابتسمت متلومه : ههههه مو وقته يلا سلم عشان تطلع

راشد : طرده ...؟؟

ملاك تبتسم : رشوووود مو وقته

راشد تجدم عن مايد وتخاشمو وقال : مبروك يالغالي 

مايد : الله يبارك في حياتك

راشد مشى وطلع ..

ملاك تقدمت عن مايد وقالت : ارفع الطرحه وبوس راسها

مايد ابتسم وقال : شكلي نسيت هههههه

ملاك وهي ما تسمع من صوت الدي جي .. : ترا والله ما أسمع يلا

مايد رفع الطرحه عن ويهها وباس راسها ..

وصايف ابتسمت متلومه .. مايد قال لها : مبرووووك يالغلا

وصايف : الله يبارك في حياتك

ملاك تجدمت عن مايد ووصايف وقالت : مبروك وصايف

وصايف : الله يبارك في حياتج

ملاك ابتسمت وقالت : ما شاء الله ميووود طالع قمر 

مايد ابتسم وهو يطالع مرته وكأنه ما فهم معنى الكلام اللي تقوله ملاك من كثر فرحته

ملاك طالعت أمي فاطمه وقالت : خلكم فوق ماما وخالو أنا بنزل للبنات شوي

أم عبدالعزيز : اي يما على راحتج

ملاك مشت من ع الكوشه والكل يطالعها بالفستان الأحمر الراقي تمشي وكأنها ملاك اسم على مسمى وتقدمت عن البنات ..

شوق ابتسمت : والله ما تستاهله هالدبه

ملاك ابتسمت : شـ نسوي نصيب يا حياتي

بدور هزت راسها : اي والله لو تلفين الدنيا ما تاخذين غير نصيبج

ملاك تضحك : وانتي بتاخذين نصيبج يا دبه

نور : ترا طالعه حلوه حرام عليكم

ملاك : انزين ما قلنا شي هههههه

اريج : ترا صورناج وانتي مع راشد هههههه

ملاك : يالدببه هاللي فالحين فيه

شوق : اي والله هذا اللي فالحين فيه ههههه بنحطها ذكرى وانتي زوجج قاعد يتغزل فيج جدام هالخلق

ملاك كشت على ويهها : اروح لأخوي أحسن لي هههههه البسن عبيكن وتعالن يلا

الهنوف وقفت وقالت : اي والله من عيوني

شوق مسكت يدها وقالت : هاللي ناقص يالدبه .... 

ملاك ابتسمت : اصلا مو حلوه ما تقربين للمعرس وتروحين له ههههههههه

نور : اي والله مدري كيف وايد بنات يسوونها

بدور : بسكم حش .. يلا ملاك روحي لأخوج ههههه
/
.
/
يوم الأحد الصبح

ملاك وهي نازله من فوق ..

ملاك وهي تشوف أمي فاطمه : السلام عليكم أمي

أمي فاطمه : وعليكم السلام

ملاك ابتسمت ويلست عشان تفطر : الصراحه البيت مب شي بدون ميود

أمي فاطمه : هي والله البيت مب شي بدونه

ملاك : متى بيرجع من السفر

أمي فاطمه : اسبوعين ان شاء الله

ملاك : ان شاء الله

أمي فاطمه : كلمتي راشد

ملاك : هي كلمته أمس .. بس اليوم لأأ توني تسبحت وغيرت 

أمي فاطمه : أخاف انه مل من القعده بروحه

ملاك تبتسم : هههه وين أمي ..! الله يهديج راشد كان عايش بروحه اش يفرق يعني ..!


أمي فاطمه : يلا الله يوفقه

ملاك : آميييين

أمي فاطمه : اتصلتي بـ مايد

ملاك ابتسمت بحزن وقالت : هي اتصلت مرتين ما رد علي ..! حتى ما كلف روحه يتصل

أمي فاطمه تبتسم وتخفف عن ملاك : يا أمي عيني من الله خير وبعدين يمكن مشغول مع مرته

ملاك : ع الأقل يطمننا عن أحواله

أمي فاطمه ابتسمت : يلا كلي بسررررعه شكلج تأخرتي ع الجامعه

ملاك : اي والله شكلي تأخرت وايد

أمي فاطمه : يلا عاد قومي بسرررعه

ملاك وقفت وهي مبتسمه : مع السلامه ماما

أمي فاطمه : مع السلامه فديتج

ملاك مشت بسررررررعه وطلعت وركبت السياره .. شغلت السياره وحركتها ..

ملاك وهي تطالع شكلها بالمرايه : وه صار عندي سواد حوالين عيوني .. ياربي مره وحده هالات ..!

ولا يرن تلفون .. ردت ملاك : السلام عليكم

راشد بصوت نايم : وعليكم السلام ورحمة الله وبركاته

ملاك : صباحك فل

راشد : صباحج جوري وياسمين وكادي

ملاك وهي تضحك : يه يه ..! ما نقدر ع الكلام الحلو ..! صاير لي مطوع ترد السلام عدل

راشد يضحك : ندور على أجر من صباح الله خير

ملاك : زين زين ..

راشد : ها توج طلعتي ..!

ملاك : هي

راشد : سوقي شوي شوي ولا تتوترين ولا تسرعين سمعتيني

ملاك تضحك : ان شاء الله

راشد : هي أباااج جذا تسمعين الكلام .. هي صح شو ياينج أمس متصله فيني ..؟؟


ملاك ابتسمت : ليييش ..؟؟

راشد : الوقت كان متأخر وايد

ملاك تضحك : ههههههه كنت ملانه وأفكر بـ مايد وغير جذي ما عندي أحد أفضفض له غيرك بهالحزه

راشد ابتسم : جيييه قالو لج متفيج ما وراي دوام ...!

ملاك ابتسمت : آفااا وأنا أقول راشد بيسمعني 

راشد ابتسم : وزعلت البنيه

ملاك : هي زعلت 

راشد : خلاااص أمي خلاااص فضفضي الحين قولي اللي تبين

ملاك : تباني اسوي حادث يعني ..!

راشد مستغرب : ليييش ..؟؟

ملاك : يوم افضفض لااازم دموووع تنزل هههههه

راشد يضحك : يخس ابليسج ملاااكوه من صباح الله خير تمزحين ..!

ملاك وهي تضحك : رشووود عاد الحين صدق دخلت في الزحمه

راشد : عاد أكلمج بعدين

ملاك : هي والله يكون أحسن

راشد : مع السلامه

ملاك : مع السلامه 
/
.
/
أريج واقفه تحت تنتظر تاكسي

أريج تطالع الساعه : أوووف تأخرت ..! ليييش يعني ما اتصلت على ملاك تمرني ..!

............ : صباح الخير

اريج لفت ويهها تطالع من ... ابتسمت وقالت : صباح النور والنوير

محمد ابتسم : شخبارج ..؟؟

اريج : تمام انت شخبارك ..؟؟

محمد : تمام .. اشوفج واقفه ع الشمس .. ربيعتج متأخره ..؟؟


اريج ابتسمت : لأأأ ما بتيي اليوم بتروح مع ريلها للكليه

محمد يضحك : تزوجت هههههه ...................؟؟؟؟

اريج مستغربه : اي لييش فيها شي ...؟؟

محمد : لا لا بس ما أتخيل شكلها وهي عاقله ههههه

اريج ابتسمت وقالت : ترا ما أسمح لك ربيعتي

محمد ابتسم وقال : انزين انتي شو تسوين تحت ..؟؟

اريج : اتريا تاكسي

محمد ابتسم وقال : اوصلج أنا ....؟؟؟

اريج : لا لا شو تخبلت ...؟؟

محمد : لأأأ صدق.. تعالي اوصلج

اريج : لا شكرا بتصل على رفيجتي الثانيه 

محمد ابتسم وقال : على راحتج وهذا من حقج الصراحه ما تركبين مع واحد غريب

اريج ابتسمت وقالت : ما شاء الله عليك تفهم الصراحه ههههه

محمد ابتسم وقال : اتصلي بربيعتج عن تحترقين ع الشمس وتنسلخين

اريج : هههه .. أوكي اي الحين بتصل فيها

محمد : ليكووون هذي بعد تزوجت ..!

اريج ضحكت : ههههه في غيرها انزين

محمد : هي ما شاء الله عندج جيش من الصديقات

اريج : صل ع النبي

محمد : صلى الله عليه وسلم هههههههه

اريج مستغربه منه وقالت : شو فيك ...؟؟

محمد : مو انتي تقولين صل ع النبي

اريج : الحمدلله اني بعدني عاقله

محمد : هههه يلا عاد بروح الدوام

اريج : الله معاك ههههه
/
.
/
روان وهي تطالع الشارع : ياربي فهود والله أفكر فيها

فهد ابتسم وقال : لااازم تتعودين على هالشي

روان لوت بوزها : وليييييييييش ..؟

فهد : يعني من صجج انتي الحين بعد ما تتزوجين بتطلعين وتدخلين بروحج ..!

روان ابتسمت : اي توني فهمت عليك ههههه

فهد : تبينا نمر وناخذ شي قبل لاوصلج ..؟؟

روان : لأأ مابي بتريق مع البنات في الجامعه

فهد ابتسم : على راحتج مع اني ابي اتريق معاج

روان ابتسمت : دام تبي جذي أوكي ..

فهد : على آمرج

روان ابتسمت : فهد ما بتوديني البحرين ..؟؟

فهد ابتسم وقال : ان شاء الله بوديج بس مب الحين ..! 

روان : عاد متى ..؟

فهد : بعد العرس ان شاء الله

روان هزت راسها وقالت : اي فـ خاطري اخذ لي دراريع وشغلات من هناك وبالمره ازور عيال عمي

فهد : بنات عمج ما شاء الله اكبر منج وعندهم درزن عيال

روان : هههههه والله فـ خاطري اشوفهم

فهد مستغرب : ما شفتيهم ..؟؟

روان هزت راسها وقالت : لأأأ

فهد مستغرب : ولييش انزين ..؟؟

روان : تدري عاد عمامي ما يطيقون أمي ومن جذي ما يحبون ييون لنا ولا يحبون نروح لهم

فهد : وانتي اش دخلج انزين ..؟

روان : والله ما أدري عنهم .. ناس وتفكيرهم جذي شـ نسوي لهم يعني

فهد ابتسم وقال : ان شاء الله بتشوفين أهلي

روان : ان شاء الله

فهد : خواتي كبار وأمي الله يرحمها صار لها خمس سنين متوفيه

روان هزت راسها وقالت : اي أدري الله يرحمها

فهد : عندي بنت اختي بعمرج

روان ابتسمت وقالت : والله ...!

فهد : اي لأن أختي العوده زوجوها وهي صغيره

روان ابتسمت : حلو جذي ..! انزين عندك خوات بعمري ..؟؟

فهد : بعمرج لأأ بس في أكبر منج بثلاث سنين وجذي

روان ابتسمت : يلا ان شاء الله بس نروح البحرين اشوفهم

فهد : ان شاء الله

روان وهي تبلع ريجها : اشتهيت متاي

فهد يضحك ويقول : والله انج داهيه

روان : هذا كله بس عشان توديني

فهد ابتسم وقال : بوديج من عيوني والله

روان وهي فيها فضول : فهد بسألك سؤال بس ها ما تزعل مني ..!

فهد : لو ما يزعل سألي ..

روان : لأ لأأ قول انك ما تزعل

فهد : خلااص ما بزعل 

روان ابتسمت وقالت : انت حبيت من قبل ولا خطبت من قبل ..؟؟

فهد ابتسم وقال : لييش السؤال ...؟

روان رفعت جتوفها : جذي

فهد : كيييف جذي ..! غيره ولا شو ..؟؟

روان ابتسمت وقالت : اعتبره فضول 

فهد طالعها وقال : تبين الصدق ..؟؟

روان : اي أكييييد

فهد : كنت خاطب بنت خالتي


روان فتحت عيونها وقالت : احلف ...!

فهد : اي والله

روان : لييش ما خبرتني

فهد : توج عرفتي ..

روان : انزين اش صار ..؟؟

فهد : يا طويلة العمر .. بعد خطوبتنا بخمسة أشهر أخوها طلق بنت عمي وعمي وأبوي عاد ازعلو وما 
يرضون على بناتنا جان اجبروني افسخ الخطبه

روان مستغربه : يعني مب انت اللي تركتها .. اجبروك ..؟؟

فهد هز راسه وقال : اي أجبروني

روان طالعته بفضول : وانت بعدك تتذكرها ...!

فهد هز راسه وضحك وقال : كل ذي غيره ..؟؟

روان ابتسمت وهي تحس بالفعل انها تغار : فهههههههههههد يلا قووول ..؟؟

فهد ابتسم وقال : أوكي أوكي خلاااص بقول لج هههه بس ما ندمت لأني اكتشفت انها كانت تكلم واحد قبل لا أخطبها قلت أحسن انفصلنا

روان بعد ما ارتاحت من جوابه حست انها دخلت بـ متاهه ثانيه ابتسمت وقالت : اي توني فهمت

يا ربي يعني فسخ الخطبه لأنه درا انها تكلم واحد قبل لا يخطبها ..! وأنا اللي كنت اتكلم مع مروان بالساعات .. لو درى اش بيسوي فيني .. عز الله رحتي فيها يا روان ..! يلا ان شاء الله ما يدري .. بس لو درى والله بروح فيها .. الله يستر بس
/
.
/
شوق وهي تلبس جوتيها ( الله يعزكم ) : نور وينج ..؟

نور وهي تدور بين الورق عن الورقه الضايعه : هنا موجوده

شوق تأفأف : ياربي منج وبعدين معاج انتي وبعدين ..؟

نور رفعت راسها : ليه اش سويت أنا 

شوق : يوميا ضايع لج شي

نور وهي تضحك : مو انتي تقولين لي ذاكري بدون نور .. عشان كذا يوميا أوراقي تعتفس

شوق : أوكي يلا بسررررعه 

نور : ثواني بس أحصل الورقه


شوق : اش ورقته ذي بعد

نور : حصلتها .. هه

شوق : وأخيرااا الحمدلله

نور ابتسمت وهي تقول : يلا زين لقيتها

شوق : اقووول نورو بسررررعه ترا بروحنا متأخرين

نور وهي ميته ضحك : هههههه شوفو من يقول متأخرين

شوق : نحن بعد منو يعني ..! 

نور : طيب طيب يلا ننزل

شوق ابتسمت : يلا بسررررعه قبل لا نتأخر ابي اسأل ملاك اش صار على أخوها

نور وهي تنزل من ع الدري مع شوق : حرام عليك وبعدين انتي كذا تزيدين المواجع وغير كذا هو توه مسافر 
يعني ما مداها تنسا اللي صار وتتأقلم مع سالفة زواجه 

شوق : اي صح مسكينه والله .. مدري كيف بتتأقلم مع هذي اللي ما تتسمى

ابتسم وهو يقول : من هي اللي ما تتسمى ..؟؟

شوق ابتسمت وقالت : صباح الخير

عبدالعزيز يطالعها مع نور : صباح النور والنوير

شوق ابتسمت : كاهي نور جنبي

نور مستغربه : وأنا اش دخلني ...؟؟ 

عبدالعزيز يضحك ويقول : ما تعرفين عاد ان بنت خالتج مليقه

نور ضحكت وهي تطالع شوق : اي اي أدري هههههه

عبدالعزيز : ما قلتو لي من هي اللي ما تتسمى ..؟؟

نور ابتسمت : مرة مايد اخو ملاك ..؟؟

عبدالعزيز مستغرب : ليييش هي لحقت تسوي شي ...؟؟؟ توهم مو مكملين يومين ع العرس

شوق وهي تضحك : الا قول اش ما سوت ...!

عبدالعزيز عقد حياته وقال : الله يستر بس من بنات هالزمن

نور ترفع حاجب واحد وتقول بغرور مصطنع : عاد كلهم بكفة وأنا بكفة

عبدالعزيز يغايضها : قولي كلهم معاج وشوق بكفه

شوق تضحك : ويويويو كليتيها هالمره ..! اي زين سويت مو كل مره تمدحونها

نور تكشر : اش هاليوم النكد من اولو

عبدالعزيز يضحك : عشان تعرفين انج من أهل هالبيت

يتبع

نور : لا لا اظل مدلعه أحسن لي هههههه

شوق : تأخرنا وايد ..! وانت عزوز غريبه أول مره تسولف ويانا

عبدالعزيز ابتسم وقال : لا بس عندي مشروع جديد يعني بيغير حياتي شوي

شوق ابتسمت : زين زين عاد غير حياتنا معاك أوكي ...! مو تنساني أنا أختك

عبدالعزيز ابتسم وقال : انتي حياتج بتتغير قريب ههههه

شوق ما فهمت عليه وقالت : اي تراني بتخرج الحين مو مصدقه أنا

نور ابتسمت لشوق وهي فاهمه قصد عبدالعزيز بس من يقصد ما تدري ...! الله أعلم 

شوق : يلا بسرررررررررررعه نور تأخرنا

نور : اي يلا .. مع السلامه عبدالعزيز

عبدالعزيز : مع السلامه

شوق تمشي بسرعه : حاسبي عن تطيحين بس

نور تضحك : مب أنا اللي أجري ..! هذي انتي تقولين كـــ ***** قاعد يجري وراك

شوق ابتسمت وقالت : اقول نويره بلا هذر يلا اسرعي عن نتأخر
/
.
/
بدور والدنيا مو واسعتها من الفرح : اقول يالنسيب شغل لنا شي نسمعه

معضد يالس يدام ويسوق : اقوول بدوروه استحي على ويهج .. اصبحنا واصبح الملك لله

بدور تضحك : مستانسه انزين شسوي

معضد : روحي اقري قرآن وصلي ركعتين بتزيد وناستج

بدور محتره : انتو لازم تنكدون ع الواحد

معضد يضحك وهو يطالع الشارع

بدور : في البيت ميره وفي السياره زوج أختي واحد مدري شسمه وفي الكليه رفيجاتي 

معضد يضحك : من هذا اللي مدري شسمه ..!

بدور بطريقه غير : واحد زوج أختي

معضد يضحك : اقووول انتي ليكوون مرابعه الهنديات اللي اسكنو يمبنا هذي الفتره

بدور تطالعه مستغربه : اش دراك .....؟؟

معضد : رمستج اعوذ بالله مستويه شرات الأجانب يوم يرمسون

بدور تضحك : اي اي صح .. عاد أنا ثقافتي هالفتره هنديه

معضد ابتسم وقال : ما شاء الله .. شكلج مترجمه

بدور وهي مصدقه روحها : اي فديتني اترجم لميره وللخدامه

معضد ميت ضحك : اقول اسكتي عن اسوي حادث ترا عندي حرمه وعيال ما فيني أخسرهم

بدور : وأنا بعد 

معضد : وانتي شو ..؟؟

بدور : عندي أخت وريل أخت وولد أخت

معضد ابتسم وقال : اقووول صخي تراج حشرتيني

بدور : انزين انزين

معضد : ترا بنروح قطر هالأسبوع

بدور ابتسمت : اي حمادو بيفرح وايد

معضد : وأخيرا بنفتك من صدعته 

بدور : اي والله صرعنا وهو يقول بروح قطر وبروح قطر .. فكه يسكت ويصخ شوي

معضد عقد حياته : ولا كأنها تتكلم عن ولدي

بدور ابتسمت وسكتت وهي تشوف موبايلها يرن .. حطته ع الصامت

معضد مستغرب : لييش ما تردين .. <<<<<< محد يستغرب ان معضد يكلم بدور لأن بالفعل في عوايل 
النسايب عادي يطلعون جدام الأهل ويتكلمون معاهم .. 

بدور مرتبكه : لا ماشي

معضد رد كرر الجمله : ليييش ما تردين

بدور : رفيجتي بتسألني وين واصلين ..!! عاد نحن خلاااص قراب من الجامعه فـ ما يحتاي عاد أرد عليها

معضد هز راسه بعدم تصديق وقال : لا عادي ترانا الأسبوع الياي بنروح قطر

بدور مستغربه من كلامها : يعني مب مصدقني ..!

معضد : لا مصدقج دامج اعترفتي وقلتي الصدق

بدور طالعت برع وقالت : برايك والله اسأل ميروووه وبتقول لك

معضد ابتسم وقال : دبه زعلتي ...؟؟

بدور طالعت برع وما ردت عليه

معضد : اقووول يا أوووخت زوجتي ليييش انت في زعلان ...؟؟

بدور ابتسمت غصب وقالت : انت مدري صاير لي بدوي اعووذ بالله 

معضد ضحك وقال : لا أمي أنا حضري وبعدين اش فيها لو كنت بدوي ...؟؟

بدور : روح احلب البوش والبقر ووزع حليب

معضد : اقووول انتي شايفتني ساكن ببيت عريش ومعاي خزرانه شرات هالشواب عسب ترمسيني جذا ...؟؟

بدور ضحكت : انت اللي تقول عن روحك جذي

معضد : والله انج .............. اقول اقول انزلي وصلنا

بدور فتحت الباب وقالت : فكه

معضد يضحك : مع السلامه

بدور : مع السلامه .. واذا انت طلعت اليوم من الدوام مبجر كلمني أو خل ميروه تكلمني برجع مع رفيجتي
معضد قال وهو يطالع الشارع : ماشي ..! أنا اللي بوصلج سمعتي ...؟؟

بدور كشرت : انزيييييييييييييين

معضد ضحك وحرك السياره .. بدور ضربت ريلها بقوه في الأرض وقالت : قهههههههههرررررررررر والله

اريج يايه مع ملاك : هههههههه اش فيج ..؟؟

بدور كشرت وقالت وهي تأشر على سيارة نسيبها : كله من هذا

ملاك ابتسمت : السلام عليكم

بدور : وعليكم السلام

ملاك : فهمينا حبه حبه اش فيج ..؟؟

بدور : معضد يقول ما شي ترجعين مع رفيجاتج لااازم ترجعين معاي

ملاك : انزييين انتي اش دراج يمكن اختج قالت له لأنه لو أختج بتقول لج ما ترومين تقولين لأأأ أما نسيبج 
غصبا عنج تقولين هي

بدور هزت راسها : هي صح

اريج : والله فـ خاطري يكون عندي نسيب

بدور تضحك : خلاااص زوجي بيكون نسيبج

ملاك ابتسمت : لا والله من متى وانتي أختها ..؟؟؟

بدور : قبل لا أمي تولدني

ملاك : شي عجيب الصراحه

اريج ابتسمت : اقووول بدور ملاك يلا ندخل

بدور وهي تمشي : الحمدلله ما كشفني 

ملاك : ليييش ..؟؟

بدور : احمد اتصل فيني ع باله محاضرتي من وقت اليوم

ملاك : آها .. وعسا بس ما انفضحتي ..؟؟

بدور هزت راسها متخرعه : لا لا شو يعرف ..! تبينه يذبحني ..؟؟

ملاك ابتسمت وقالت : زين انج عرفتي ...! عاد ودري سوالفج أحسن لج

بدور هزت راسها وقالت : بكلم أحمد اليوم عن الخطبه

ملاك : واذا رفض اعرفي انه لعاب

اريج : اصلا من الأساس اتركيه ولو يبيج بروحه بيتصل واذا ما تردين بيسأل عنج عشان ياخذج بالحلال

ملاك ابتسمت وقالت : اي ترا اي شي بالظلمه مو زين ومو حلو

بدور : ادري

ملاك : عاد خذيها نصيحه من خواتج .. اتركيه

بدور هزت راسها وقالت : ان شاء الله

اريج : هه هذي نور مع شوق

شوق مبتسمه أول ما قربت منهم : ابحكي لك عن أحوالي وابيك تشوف لي صرفه خيالك دايم فبالي وأحس بشي ما عرفه

بدور ضحكت وهي تكمل : يوديني الفكر ويجيب وشوقي لك ...........

تقاطعها نور بصوت خشن : اصبحنا واصبح الملك لله

ملاك ابتسمت وقالت : هلا نواري

نور : كيفكم بنات ...؟؟


البنات : تمام

نور : وانتي وياها اش فيكم شغالين تغنون من الصبح

ملاك تضحك : فيهم عرج ماماتي هههههههههههههه

نور ضحكت : اي والله الظاهر كذا

شوق كشرت : لا والله

ملاك : عاد صخي ولا تغنين

نور ابتسمت وقالت : وينها رورو

ملاك : بعدها ما يت

نور تقعد : مب باقي شي ع التخرج بنات ..!

اريج : اي بس باقي شهر واحد وبعدين الامتحانات

نور ابتسمت وقالت : ياربي الظاهر بنفترق

ملاك : لا ان شاء الله لا تقولين جذي

بدور دمعت وقالت : والله ما بي أفارقكم

ملاك ابتسمت وقالت : بنات ترا باجي شهرين بنكون مع بعض .. عاد مب من اليوم تبدون مناحه وبعدين نحن ما عندنا سيره غير هالتخرج ..!

اريج تضحك : انا بقعد اهني ما بطلع الحمدلله يعني اي وحده تزورني أنا موجوده ههههه

ملاك ابتسمت وقالت : كلنا نكون اهني ان شاء الله

نور : يارب

بدور : بسافر هالويك اند

ملاك ابتسمت وقالت : اي صح بتسافرين فديتج

بدور : ياربي مب مصدقه بشوف هلي واي فديتهم

نور : يلا ان شاء الله تروحين وترجعين بالسلامه

بدور : آمين

ملاك : كم يوم قلتي لي بتقعدين ...؟؟

بدور : الأربعا بنطلع من دبي وبنرجع الأحد الصبح

اريج : يلا عاد ما أوصيج تيبين لنا اشيا هههه

بدور : هذا أنا لو بلحق احضر العرس وايد علي ههههههه

ملاك : هي تعب الدرب

شوق : بس مب بعيد

نور ابتسمت وقالت : الله يوفقها يارب

بدور : يارب

شوق : كم عمرها ..؟؟

بدور : في عمرنا

شوق متخرعه : واااااااااااااي عنسنا

بدور تضحك : انتي وبتنخطبين بعد الامتحانات .. ملاك وروان خلااص مالجين باجي نور واريجووه ههههههه

شوق : وانتي بعد ....!

بدور هزت راسها وقالت ك اي صح نسيت

نور : اش صار على أحمد ..؟؟

بدور : توني اكلم البنات عن الموضوع

نور : طيب اش صار ..؟؟

بدور : بعدني ما فاتحته بالموضوع

نور : استغفر الله العلي العظيم

بدور ابتسمت : خلاص خلاص بكلمه ولا يهمج

اريج ابتسمت وقالت : بنات محمد متغير ..!

نور عقدت حياتها وهي تقول : من هذا بعد ..! 

بدور تضحك : هو انتي اش فيج صايره معقده وتفكرين جذي ..!

نور : اولا كل النورات جذي .. 

شوق تقاطعها : أونج عاد ماخذه بروحج مقلب

نور : ما علينا المهم وبعدين انتو صديقاتي ولازم أخاف عليكم

ملاك ابتسمت وقالت : نوار ما بجرحج بس صدق صدق عقلج اكبر عنج

نور ابتسمت وقالت : شـ قول لج والله يا ملاك الدنيا هذي علمتنا ..!


شوق : اش معنى يعني ماعلمتني أنا ..!

نور ابتسمت وقالت : وأنا اش دراني اسأليها المهم اروج من هذا ...؟؟؟

اريج : ولد جيرانا .. ترا والله لا يكلمني ولا أكلمه الا لما أنزل أنطر روان أو أخذ شي من برع وتصادفنا 

نور هزت راسها وقالت : آها ..

بدور : نوار اش صار ع السفره ..؟؟

نور : حسب كلام خالتي بعد النتايج بنسافر 

شوق ابتسمت : أنطر هاليوم بفارغ الصبر

نور : وأنا بعد

ملاك ابتسمت : ياريت عاد جان بيي وياكم 

نور : شخبار مايد ومرته ..؟؟

ملاك نزلت راسها وقالت : مدري عنهم ..!

نور مستغربه : كييييف ...؟؟

ملاك : لا اتصل ولا يرد علي

نور هزت راسها وقالت : ان شاء الله يرد وبعدين معرس أكيييد بيكون مشغول

ملاك : ع الأقل يطمننا

نور : بيتصل ان شاء الله بس انتي اصبري

اريج مسكت يد ملاك وقالت : انتي ادعي له والله بييسر أموركم

ملاك ابتسمت : ان شاء الله

اريج : بنات مو روان تأخرت ...!

ملاك تطالع الساعه : اي وايد

نور : اتصلو فيها شوفوها وين ..؟؟؟
/
.
/
يوم الأربعاء الصبح

بدور تطالع ميره : حراااام ميروووووه

ميره : بنتأخر انتي اش فيج ..؟؟؟

بدور : حراااام ميرووووه حياااتي والله .. حرااام يلا

ميره هزت راسها وهي مشغوله : انزييين بس بسرعه عشان الساعه 12 الظهر بنطلع

بدور : واي فدييييييييييييييييييييييييتج أختي

ميره ابتسمت : يلا بسرررعه عجلي 

بدور : ان شاء الله خيتي

ميره : جهزتي أغراضج كلها ..؟

بدور : اي أنا خلاص جاهزه حتى لما ارجع من الجامعه بركب السياره عشان نطلع

ميره : يلا بسررعه روحي

بدور : لا توعين ريلج بروح مع رفيجتي 

ميره : أوكي 

بدور تطالع حمدان واقف يطالعها قالت : نعم ...................؟؟؟

حمدان حاط يده في حلجه : بيي معاج

بدور هزت راسها وقالت : بلا شووووووووووو

حمدان : بيي معاج

بدور : في الجامعه بس بنات عيب ما ييون الأولاد

حمدان يصيح : حرام بييي معاج قطر

بدور : باباتي بروح الكليه الظهر بنروح قطر ان شاء الله

حمدان : بييي معاج بدور حرام

بدور : صرعتنا بصوتك هذا .. اربع وعشرين ساعه لق لق لق وتصيييييييييييييييح .. 

حمدان : وديني 

بدور سوت له طاف وطلعت

ميره طالعت حمدان وقالت : شنسوي خالتك بعد هبله مثلك

حمدان يصرخ : انتي أهبله لا تقولين لي

ميره تضحك وتقول : انزين انزين اسكت خلاااااص

حمدان يبتسم : بنروح عند يديده

ميره : هي حبيبي

حمدان : بروح بطلع لها لعبتي

ميره ضحكت وقالت : شوي شوي عن تقوم ابوك ترا ورانا درب وعرس

حمدان ابتسم وهي يروح لحجرة العابه
/
.
/
شوق وهي تاكل : ليييش متى امتحاناتك

ضاري : بشهر خمسه 

شوق مستغربه : غريبه ..!

ضاري : ليييش

شوق : اذكر زمان امتحانات الثانويه تكون بشهر سته أو سبعه

ضاري : اي قبل الثانويه يمتحنون أخر شي بس الحين لأأ مع الباجي

شوق : احسن تفتكون

نور : بس الامتحانات بنهاية خمسه صح ..!

ضاري : اي

عبدالله يطالع أمه ويقول : متى أكبر وافتك

أم عبدالعزيز : لييش يا يبا ...؟؟

عبدالله : افتك من المدرسه

أم عبدالعزيز : اش هالكلام يا ولدي

عبدالله : اي والله

نور : الحين انت اذا ما درست بكره بتشغل سواق ولا فراش وبتهلك أكثر من الحين .. أما اذا درست بعد الدراسه بتتوظف بمكتب ضخم وراحه وغير كذا دخلك يكون أكثر

عبدالله : بدت الفيلسوفه

شوق : اي صدقها 

عبدالله : وأنا مابي

نور : لما تكبر بتتذكر كلامي ههههه

الهنوف : يلا مع السلامه .. باصنا وصل

الكل : مع السلامه

عبدالله وقف : وانا بعد بروح

ضاري سحبه وقال : اقووول كمل أكلك أحسن لك من المغازل

عبدالله طالع الأكل وقال : اوووف متى نفتك

نور : خالتي هالولد طالع على من ..؟؟

أم عبدالعزيز تضحك : والله مدري طالع على منو بهباله هذا

نور : ليكووون لما كنا صغار كذا مشاغبين .؟؟


أم عبدالعزيز : لا وين انتو كنتو ملائكه مب هذيل أعوذ بالله شياطين

عبدالله كشر : يعني أنا شيطان ...!

أم عبدالعزيز ضحكت : عاد مب تزعل وتصير مثل الهنوف دلوع ترا الدلع للبنات بس

عبدالله ضحك وقال : هههههههه اليوم بقول لها انج قلتي جذي عنها بتشتغل مناحه لين باجر

ضاري : هاللي فالح فيه انت

نور : شوق يلا بنتأخر

شوق وقفت : اي بدور بتسافر اليوم

أم عبدالعزيز : سلمو عليها وخل تسلم ع الأأهل

نور : يوصل خالتي

شوق : يلا مع السلامه

الكل : مع السلامه
/
.
/
اريج وهي تطالع شكلها في المرايه 

أم اريج : اريج .. يما اريج

اريج طلعت : نعم أمي ...!

أم اريج : تأخرتي يلا انزلي بسرررعه

اريج هزت راسها ان شاء الله بس البس

أم اريج : وايد تأخرتي ..؟؟

اريج ابتسمت وقالت : خلاااص أمي بنزل الحين

اريج تدخل الحجره وتطلع الكحل والقلوس وتحط منه

يعني بشوفك اليوم ولا لأأأأ ..!! ياربي يامحمد والله انك انسان عجيب .. ومحترم الصراحه وغير عن الباقي .. 
ياربي اش هالتفكير .. أحس روحي أتقرب منه هالفتره مدري لييش .. ليكووون بس حبيته ..! لا لا أنا بس أحسه اعجاب بشخصيته وبس مب حب .. امبلا أنا أحبه والدليل اني يوميا ابي اشوفه وغير جذي نظرتي تغيرت له وطول الوقت أقعد أفكر فيه وما افكر بأحد غيره .. معقوله يعني حبيتك معقوله ...!

وانت تحبني ولا لأأأأ ..! 

اي أكيييد والدليل انه دايما كان ينصحني ويطلع بدربي غصب ويحاول يغيضني وهذا دليل الحب لأنه يغيضني ومحد يغيض أحد الا لأنه يحبه ..! يارب يتحقق اللي ببالي ويطلع صح ..

أم اريج : اريج يا اريج

اريج تذكرت انها متأخره وطلعت بسرررعه : رايحه ماما رايحه

أم اريج : الله يهديج متأخره كثير

اريج ابتسمت وقالت : هههههههه يلا عاد بطلع الحين ان شاء الله

ام اريج : الله معاج

اريج : مع السلامه ماماتي

أم اريج : مع السلامه بنتي

اريج بدت تنزل من ع الدري كالعاده .. وصلت تحت شافت محمد ابتسمت 

أكييييد متعمد يشوفني ...! ولا لييش ينطرني لهالحزه

اريج ابتسمت : صباح الخير

محمد : صباح النور

اريج : شو الأخبار ..؟؟

محمد : تمام انتي اش حالج ...؟؟

اريج : تمام

محمد ابتسم وقال : متأخره ...!

اريج هزت راسها : اي تأخرت

محمد : جنه هذي سيارة رفيجتج ..

اريج ابتسمت وقالت : أوكي بروح .. مع السلامه

محمد ابتسم وهو يروح لسيارته

اريج .. غريبه دايما يطلع بنفس الوقت اللي أنا أطلع فيه ..! ولا أنا اللي اطلع بوقته ...؟؟ والله ما عرفنا لك يوم جذي ويوم جذي ..! الله أعلم

فتحت باب السياره وابتسمت : السلام عليكم

ملاك : وعليكم السلام 

اريج : ما شاء الله اليوم بدور بعد معانا ..!

بدور ابتسمت : اي اليوم بسافر


اريج تضحك وهي تصكر الباب : بدوروه كيف خلوج تطلعين ..؟؟

بدور : اقنعت ميروه عشان اشوفكم

ملاك ابتسمت : زين وافقت

بدور : اي والله وايد عليها

اريج ابتسمت : بنوتات تخيلو شفت منو اليوم ...!

ملاك ضحكت : كالعاده محمد 

اريج هزت راسها : اي مو بس اليوم كل يوم هههههه

ملاك : زين والله مب أنا اللي ريلي أخر مره شفته يوم الاثنين

بدور فتحت عيونها : ما تكلمينه ...!

ملاك ابتسمت : لا لا أكلمه بالساعات بس تدرين عاد يوم أشوفه غير ..

اريج بنص عين : علينا يعني علينا ..!

ملاك تضحك : يالدبه ترا والله مأ اقصد شي

اريج : أدري بس صدق يوم تشوفين الشخص غير تقدرين تفضفضين وتقولين كل اللي بداخلج

ملاك هزت راسها بحزن وقالت : اي والله

بدور : بعده ما يرد ....!

ملاك : لا والله بعده

اريج : وليييش ..؟؟

ملاك : والله ما أدري

بدور : ليكون صار فيهم شي 

ملاك : لا تقولين جذي بدور .. ترا والله طيحتي قلبي

بدور ابتسمت : لا تحاتين حياتي ان شاء الله ما صار الا كل خير

ملاك : ان شاء الله يرجعون بالسلامه

أريج : آمين

ملاك ابتسمت : شوي بنات .. هذا راشد قاعد يتصل بي

بدور ابتسمت : ردي على كيفج .. واتكلمي ترا نحن لا نرا ولا نسمع ولا نتكلم
ملاك ضربتها شوي وقالت : علي هالكلام ...!

بدور : يلا ردي

ملاك ردت وهي تضحك : السلام عليكم

راشد : وعليكم السلام

ملاك : صباح الخير

راشد : صباح النور .. اش حالج حياتي ..؟؟

ملاك : تمام انت اش حالك ..؟؟

راشد : بخير الحمدلله

ملاك ابتسمت : اسمح لي عاد ما قدرت اتصل بك .. روحي متأخره .. وربيعتي بتسافر

راشد ابتسم : لا عادي حبيبتي .. ها طالعه ..؟؟

ملاك : هي مع ربيعاتي رايحين الكليه

راشد : عاد حبيت أتطمن عليج .. والحين أودرج

ملاك : لا لا ليييش ..؟؟

راشد : تمي مع ربيعتج بتسافر .. عقب بتصل بج

ملاك ابتسمت : أوكي ..

راشد : مع السلامه

ملاك : مع السلامه

صكرت ملاك .. بدور : ها اش قال .......؟؟

ملاك : وانتي اش لج

بدور : ترا يوم بتزوج ما بقول لج

ملاك : لا تقولين لي عادي ..

بدور : واااااااااااااااااي ملاااااكوووه

ملاك تكش عليها : صج ملقوفه

اريج تضحك : اسكتي انتي وياها يلا .. 
/
.
/
روان وهي تضحك : لا مابي ..!

فهد : أوكي نتريق مع بعض وبوصلج

روان تهز راسها : فهد صج صج مابي

فهد : ولييييش انزين ...؟؟

روان : رفيجتي بتسافر

فهد : ويعني ...!

روان : كيف أتركها واطلع معاك وهي بتسافر .. نحن متعودين لازم نكون مع بعض

فهد ابتسم : أوكي على راحتج .. بس باجر ما عندج عذر

روان : أوكي

فهد : ما تبين تاخذين لها شي

روان : لا لا نحن ما عندنا هالرسميات وبعدين هي رايحه ليومين وغير جذي السياره روحها معبايه ما شاء 
الله .. شـ أطرش معاها

فهد ابتسم وقال : ذووووق

روان هزت راسها : اي من يوم يومي ذوووق واتيكيت بعد

فهد : تف تف بس عن أحسدج

روان : وااااع خيستني ..!

فهد يضحك : اسكتي لافرج من الدريشه

روان : زعلاااااااااانه

فهد : اشربي ماي بحر بعد

روان : صج فهود بزعل 

فهد ضحك : انتي حتى المزح ما تستحملينه

روان ابتسمت : لأأأ ما أستحمل اي شي حساسه أنا ههههه
/
.
/
في الكليه بعد ما وصلن البنات

بدور وقفت : والله بشتااااااااااااق لكم حيييييييييييييييل

اريج : ونحن أكثر حبيبتي

بدور وهي تحضن نور : بشتاق لـ نصايحج يالدبه

نور تضحك : وأتمنى انج تطبقينها بس يالدبه

بدور هزت راسها : ان شاء الله حبيبتي

ملاك تحضن بدور : ديري بالج على روحج 

بدور ابتسمت : ان شاء الله وانتي بعد طمنيني على مايد لو اتصل

ملاك : ان شاء الله

بدور تحضن شوق : يالدبه يالـ ......... يالـ ........... أحبج

نور : استغفر الله استحي على وجهك انتي وهي تسبون بعض

شوق ترفع حياتها : اي عادي رفيجات اش فيها

نور : حسنو الفاظكم شوي خلكم لبقين بالتعامل

بدور تضحك : أوكي ...

أريج تحضن بدور : ييبي لي معاج واحد من قطر

بدور تضحك : اي ان شاء الله عن نعنس ههههه

روان : الحمدلله والشكر

بدور تحضن روان : وه فديتج ديري بالج على روحج

روان : ان شاء الله

بدور تطالع البنات : بشتاق لكم حيييييييل

البنات : ونحن أكثر

بدور : ان شاء الله يومين ونرجع

شوق : ان شاء الله .. والله بنفتقدج

بدور : يومين .. يلا بنات مع السلامه هذا معضد يتصل بي

البنات : مع السلامه

بدور تبتعد وهي تطير بوسات للبنات

ملاك تضحك : طالعي وراج

بدور تصدم باليدار وتقول : ههههههه عادي ..

ترجع تطير بوسات وهي تقول : والله أحبكــــــــــــــــــــــــــــــــــــــم

ملاك : سلمي على ميرووووه والأهل

بدور : يوصل .. يلا مع السلامه
/
.
/
تركب السياره : هلوووووووووووز

معضد : وعليكم السلام

بدور تبتسم : خلكم فري اليوم .. رايحين قطر .. افرحو استانسو

معضد ابتسم : لا شكرا .. اسكتي وارقدي لما نوصل قطر

بدور : هههه وين ارقد من الوناسه

حمدان يضحك : بدور رايحين قطر اليوم

بدور : اسكت صرعتنا .. اقووول طالع الدرب

حمدان يبوز : بابا ما نودي بدور قطر

معضد يضحك : اقول بدور سكتي ترا بسمع كلام ولدي وبنحطج اهني

بدور تبتسم : ابركها من ساعه

ميره تضحك : اي انتي منى عينج ما تيين

بدور : اي والله لو بيدي

ميره ابتسمت : ها سلمتي على رفيجاتج ..!

بدور : اي سلمت عليكم وسلمو عليج بعد

ميره : الله يسلمهم

بدور : والله لو تشوفينهم قلبج يعورج ..!

ميره : ليييش ..؟؟

بدور : عشان ما بكون معاهم يومين

ميره تضحك : هههههه كل ذا عشان يومين

بدور : وأكثر بعد

معضد : ميره وبدور .. بننزل المحطه الحين خذو اللي تبون وبعدين ما بنوقف الا وقت صلاة العصر

ميره : أوكي 

معضد : صلو الظهر مع العصر أوكي

ميره : أوكي بس بنجمع الظهر مع العصر لأن باجي وقت ع الظهر

معضد : أوكي .. يلا ننزل ناخذ اغراض

حمدان : بابا أشتري حلاوه

معضد ابتسم : ننزل وخذ اللي تباه

بدور وميره يمشون يمب بعض .. دخلو المحطه ..

معضد : يلا خذو اللي تبون

ميره : لما انت و حمدان خذو أنا بروح التواليت مع بدور

معضد : أوكي

بدور : لأأأ أنا باخذ اغراض عشان أكل

ميره : حياتج أكل ..! انتي تعالي ولما ايي خذي اللي تبين

بدور : أوكي أوكي

ميره وهي تمشي مع بدور : اقووول لما يسؤولنج هل قطر مب كل شي تقولينه ..!

بدور : ولييييييييش ..؟؟

ميره : خلج كبيره وعاقله يمكن أحد يخطبج

بدور وهي تشوف شكلها بالمرايه : وليييييييش ..؟؟

ميره : اقول لج بيخطبونج تقولين ليييييييييش ..؟؟

بدور ابتسمت وقالت : ميروه بقول لج شي بس ما تزعلين ..!

ميره : لأأأ ما بزعل .. خير

بدور : أنا أحب واحد

ميره متخرعه : تحبين ..؟؟

بدور : اي واسمه أحمد

ميره عقدت حياتها : من هذا 

بدور : واحد توه تعرف علي ووعدني بالزواج

ميره : شو انتي غبيه ...!

بدور : لأأأ ميره وبعدين أنا ما أكلمه هو بس وعدني .. وجذي

ميره : خلج من هالخرابيط اللي تخرب العقل فكري بمستقبلج أحسن لج

بدور تأفأف : حتى انتي مو فاهمتني ..!

ميره : يعني هذا اللعاب بيفهم عليج ..؟؟

بدور : اي ع الأقل يسمعني

ميره مستغربه : يعني تكلمينه ...!

بدور : لأأأأأ من قال ....؟؟

ميره : انتي تقولين 

بدور : لأأأأ بس جذي يعني

ميره : كيف جذي ..؟؟

بدور : مو انتي تقولين ييتي تبين تروحين للتواليت يلا بسرررعه بنتأخر

ميره : أوكي بس لي حساب ثاني معاج لـ رجعنا دبي يوم الأحد

بدور : انزين انزين بس خلصينا ابي أخذ لي شي يوعانه
/
.
/
اريج تضحك : والله انها خبله

شوق : وااااي والله الديره مب شي بدون بدوروووه

روان : اي والله ملل

نور حطت راسها ع الطاوله وصارت الساعه عشر ونص ..

ملاك ابتسمت : تصدقون بدور ما أدري ليييش أحسها مب مستانسه

اريج : بتفارقنا 

ملاك : اي مع انها رايحه لأهلها بس هي تحبنا عشان جذي

شوق : أصلا أحلى شي في الصداقه انج تكونين وفيه وما تحبين نفسج أكثر عن صديقتج ويكون فيه فتنه 
وجذي مو حلو ..!

نور : اي والله .. بس الفراق صعب

ملاك : الفراق اهون بـ مليون مرررره ان صديقتج تخونج

روان : اي والله أهون بـ مليار مره بعد

شوق : اي لأنج لو تفارقين ع الأقل راح بعيد هالشخص وبينكم ذكرى حلوه ..! بس لو خانج خلاااص تنسين كل شي حلو

ملاك : بس الحمدلله نحن كلنا أوكي .. وبصراحه القعده ناقصها بدور

نور تضحك : اي والله ناقصها بدور ههههههه

شوق : والله ذاك اليوم تبجي عن خاطر وأنا أكلمها

اريج : بدور يوم قويه قويه بس لما تنسكر .. خلاااااص

ملاك : اي والله

نور ابتسمت : عليها حركات تخلي الواحد غصب عنه يحبها

شوق ابتسمت : بنات يلا ناكل

روان : راحت بدور يت لنا شوق

شوق تضحك : ههههههه اي عشان ما تنسونها يعني

نور : لا لا محنا بناسين صديقة روحنا

شوق تضحك : اي زين ههههههههههه

روان : بنات بقول لكم شي ....!

اريج : خير 

روان ابتسمت وقالت : تدرون فهد زين معاي وايد بس .....................

نور : بس شو يا روان

روان متردده : بس ما ادري ليييش أحسه غير ....!

نور : كيف غير ...؟؟

روان : غييييير بكل شي ... غير عن مروان

نور : لا اله الا الله اش دخل مروان الحين ..........؟؟

روان : اي والله مروان غير وفهد غير

نور : أكيد غير ذاك يلعب عليك .. وهذا تزوجك على سنة الله ورسوله

روان : بس مروان كان يحبني صج والله وما كان طمعان .. بس مدري لييييش غير رايه فجأه

اريج مستغربه : كييييييف ..؟؟

روان : ذاك اليوم قال روان خلاااص بنكون لبعض .. وغير جذي قال انه بيخطبني بس بعد يومين انفصلنا وقال ماشي نصيب

ملاك : يمكن شاور أمه ورفضت

روان : لأأأأ ما اظن

اريج : عأد ..؟؟؟

روان : والله أحس السالفه فيها انه بس مدري شو ..!!

ملاك : خير ان شاء الله وبعدين هذا نصيب .. شوفي أخوي ميود اللي كل ساعه يتصل بي .. من تزوج صار 
له اسبوع ولا داري عني

نور : كل هذا خير ان شاء الله وبعدين انتو لا تسبقون الأحداث

ملاك : اي والله لازم ما نسبق الأحداث

اريج : يصير خير ان شاء الله .. الأأيام تمر .. والشهور والسنين ..

شوق : والله يستر من الياي 

نور : حتى انتي يا شوق .. عيني من ربك خير وان شاء الله ما يصير الا كل خير

شوق : ان شاء الله مع اني أدري ان براك انسان صعب الـتأقلم معاه .. عكس نواف المتفاهم

نور : خير ان شاء الله

ملاك : تدرون بنات أحاول أخذ رقم وصايف وأتصل بمايد

نور : لا لا ما أنصحك

ملاك : بس أتطمن عليه

نور : قولي لـ راشد يتصل فيهم

ملاك : هي أحسن ..! بس مايد ما يرد على اتصالاتي وين يرد على راشد ..!

اريج : انتي تفائلي

ملاك : يلا ان شاء الله يرد ونتطمن عليه .. تدرون عاد مالي بالدنيا أحد غيره أخاف يستوي به شي ومرته هالنسره تسوي بنا شي

نور : لا عاد مو لهالدرجه

ملاك : والله تحبين ناس وتشوفينهم بشكل غير .. وآخر شي لما تعيشين معاهم تنصدمين فيهم
/
.
/
يوم الجمعه الساعه اربعه العصر بتوقيت الامارات

ملاك وهي فيها نوم ردت ع الموبايل : آلــــــــو ...

راشد : السلام عليكم

ملاك فيها رقاد : وعليكم السلام .. هلا راشد 

راشد : شكلج راقده ..؟؟

ملاك تحاول تصحصح : لالا توني نشيت من الرقاد رشود

راشد : صباح الخير عاد

ملاك تضحك : لا لا شو صباح الخير ..! تغديت وقلت أنسدح جان أرقد

راشد : آهااا .. شخبارج ..؟؟ 

ملاك مستغربه : بخير اش فيك ..؟؟

راشد : ما فيني شي ..! 

ملاك : صح ليييش ما ييت تتغدى عندنا اليوم وبعدين أنا وماما سوينا اش كثر أكل

راشد : مره ثانيه ان شاء الله

ملاك : صاير شي ...؟؟ 

راشد : لا من قال ...!

ملاك : راشد لو صاير شي خبرني ....؟؟؟

راشد متردد : مــــلاك .......

ملاك مستغربه : راشد خير اش صاير ..؟؟؟

راشد : مـــــلاك تعرفين انهم سوو حادث .............................................

الأحد 24-10-2010, 5:18 pm 

ღ الحلقه الرابعه و العشرونღ

ملاك منصدمه : شووووووووه ............؟؟

راشد : أهل بدور سوو حادث 

ملاك : من أهلها ......؟؟

راشد : وهم رايحين قطر صار لهم حادث


ملاك تصيح : راشد انت شو تقول ..؟؟ صار لهم شي ...؟؟

راشد : لأأأ الحمدلله هم بخير وفي المستشفى 

ملاك : راشد ودني لهم أبي أتطمن على بدور

راشد : ما يصير حبيبتي هم في مستشفى المفرق مب في دبي

ملاك تصيح : انزين بكلم بدور

راشد : ما يصير الحين تريي أنا بييج عقب دقايق ان شاء الله

ملاك : راشد ما أقدر ما أقدر اتريا أبي اسير لهم

راشد : ملاك تريي شوي خلاااص أنا واصل عندكم

ملاك : أوكي بتغسل وبنزل لك

راشد : انزين وقتها بكون واصل ان شاء الله

ملاك : خلاص مع السلامه

راشد صكر التلفون وطالعه ... الله يعينج لو تعرفين اش صاير ...! 

دخل سيارته في الفله وطلع منها عشان يدخل .. شاف عمران

راشد : عمران تعال ..

عمران ياه صوبه ..

راشد : عمران خذ سيارتي وبركنها

عمران : انشالله بابا

راشد مشى ودخل الفله ...

راشد شاف أمه ابتسم وتجدم صوبها : السلام عليكم

أمي فاطمه : وعليكم السلام والرحمه

راشد يبوس راسها : اش حالج أمي ..؟؟

أمي فاطمه : بخير يا ولدي انت اش حالك ..؟؟

راشد : بخير أمايه

أمي فاطمه : وينك الظهر ما ييت ترييناك

راشد : كان عندي شوية شغل

أمي فاطمه : الله يوفقك يارب

راشد : آمييين

أمي فاطمه : عاد أنا بروح بوعي ملاك 

راشد : وعيتها أمي

أمي فاطمه مستغربه : خير شو مستوي ..؟؟

راشد : أمي أهل بدور ربيعة ملاك .. صار لهم حادث 

أمي فاطمه منصدمه : الله يستر ... شخبارهم الحين ..؟؟؟

راشد : بخير الحمدلله في المستشفى
أمي فاطمه : الله يستر يارب .. ودنا لهم انزين

راشد : ما يصير أمي هم في مستشفى المفرق مب في دبي

أمي فاطمه : الله يقومهم بالسلامه يارب

راشد : أميييين

ملاك نازله بسررررعه وتجدمت عن راشد : راشد طمنني ان شاء الله هم بخير

راشد : بخير ملاك بس انتي اهدي

ملاك : اشلون أهدى وربيعتي مدري عنها

راشد : بخير يا ملاك بخير

ملاك يلست وهي تصيح : تكفى راشد قول الصدق كلهم بخير

راشد : الحمدلله

ملاك : كيف صار الحادث ..؟؟

راشد : وهم مسافرين قطر صار لهم حادث في الدرب تدرين عاد الدرب هذا روحه مب ذاك الزود وبعدين نقلوهم المستشفى 

ملاك : وليييش ما يابوهم دبي ..؟؟

راشد : الله يهديج ملاك كيف ييبونهم وأقرب مستشفى هناك مستشفى المفرق

ملاك تصيح : هي صح ... الله يحفظهم يارب 

راشد : آمييين .. أنا ربيعي اليوم متصل بي ويقول معضد صاير له جذا وجذا .. جان أتصل به والحمدلله قال 
هم بخير

ملاك تصيح : تكفى راشد خلني أتصل بهم

راشد : اهدي ملاك

أمي فاطمه : انزين خل البنيه تتصل بـ ربيعتها

راشد : ملاك بدور ما تروم ترمسج

ملاك مستغربه : لييييش ..؟؟

راشد : بدور تعبانه شوي 

ملاك متخرعه : صار فيها شي ..؟؟

راشد : لا الحمدلله بدور بخير بس شوية جروح بسيطه و معضد بعد جروح بسيطه وكسر في اليد بس حمدان 
مرقد في العنايه لأنه ياهل والضربه يته قويه

ملاك مستغربه : وميـــره ...؟؟؟؟؟

راشد نزل راسه وقال : في العنايه بعدها 

ملاك متخرعه : ميره صار بها شي ..؟؟؟ 

راشد : يا ملاك أقول لج في العنايه

ملاك : اللي فـ بطنها صابه شي ..؟؟

راشد : لا الحمدلله بس هي في العنايه ترييو عليها يومين وان شاء الله تقوم

ملاك تصيح : الله يعينج يا بدور والله ما تستاهلين

راشد : اش هالكلام يا ملاك وبعدين حرام ترا هذا مقدر ومكتوب

ملاك نزلت راسها : قبل أمس كنا قاعدين معاها

راشد : ان شاء الله يقومون بالسلامه

ملاك : ان شاء الله .. بروح بكلم ربيعاتي

راشد : طمنيهم ومحد يتصل بالبنيه ترا هي روحها أكيييد تعبانه جان تتطمنون أوكي بس لا تسألونها عن أي شي

ملاك : ان شاء الله

راشد ابتسم وقال : لا تحاتين حبيبتي هذا مكتوب وبعدين الواحد لازم ايمانه برب العالمين يكون قوي

ملاك : هي صح

أمي فاطمه : حبيبتي طمني البنات .. أمس اريج تقول لي متصله في بدور وموبايلها مغلق .. خل يتطمنون 
عليهم

ملاك وقفت وقالت : الحين بروح بخبرهم أمايه
/
.
/
شوق منصدمه وتقول : احلفي نور

نور تصيح : والله شوق .. هذي الأمور ما فيها مزح

شوق تصيح مع نور : نور بدور صار فيها شي

نور ما قدرت تتكلم وهي تصيح حست روحها مخنوقه 

شوق مسكت كتوف نور وبدت تهزها : نور بدوووور صار فيها شي .. اهل بدور صار فيهم شي 

نور : لا بدور بخير وكلهم بخير بس ميره تعبانه وايد

شوق تصيح : نور أمانه نتصل ببدور

نور : بدور موبايلها مغلق

شوق : نتصل بمن عاد ..؟؟ 

نور : مدري يا شوق مدري اسألي روان ولا ملاك وحده منهم تعرف رقم اللي معاها

شوق تصيح : فديتها الله يحفظها يارب

نور : آمييين 

شوق : اتصلي بأريج أكيييد ملاك أو روان معطينها الرقم

نور : أوكي الحين بتصل انتي انتظري شوي 

شوق : بسرررعه نور والله ما اقدر أصير أكثر عن جذي

الهنوف داخله : اش فيكم ..؟؟ 

نور تصيح : بدور سوت حادث

الهنوف متخرعه : صار فيهم شي ..؟؟

نور : ميره تعبانه وايد

الهنوف : الله يقومها بالسلامه يارب .. 

نور : آمييين

شوق تصيح والعبره خانقتها : نور اتصلي ببدور بسررررعه

نور : طيب طيب
/
.
/
في المستشفى 

بدور واقفه تطالع صوب باب العنايه 

بدور تصيح وهي تدعي 

معضد : بدور ذبحتي روحج .. ميره بتقوم ان شاء الله

بدور تصيح : معضد اشلون ميره بتقوم وهي حالتها جذي

معضد بحزن : بتقوم ان شاء الله انتي ادعي لها بس

بدور تقعد ع الكراسي اللي بالانتظار وتبدا تقرأ قرآن

معضد : الحمدلله حمدان حالته تحسنت وايد باجر ان شاء الله بيرجع لوعيه ولو مب باجر اليوم الفير

بدور : يارب

معضد يشوف يده المجبسه ويـتألم ويخفي الألم .. ليته فيني ولا فيج ياميره ليته فيني .. الله يبعد عنج الشر ويرجعج لنا بالسلامه يارب

بدور : متى أهلي بييون ...؟؟

معضد : في الدرب

بدور تصيح وعيونها حمره : منو ومنو ..؟؟

معضد : ابوج وأمج وأخوج عبدالرحمن

بدور وهي تصيح : معضد كلم الدكتور شوف شو يقول عن أختي

معضد : الحين بيي ان شاء الله

بدور : يعله كان فيني ولا فيج يا ميره .. ليته فيني ولا فيج

معضد طالعها وما رد عليها ... من وين يلاقيها مرته اللي فالعنايه ولا ولده اللي مرقد ولا أخت مرته اللي 
حالها ما يسر أبد

تجمعت دموع معضد بعينه وهو يشوف مرته بهالحاله .. 

ما حس الا بيد على كتفه .. التفت طالع الدكتور

ابتسم له الدكتور وقال : خلك أوي وان شاء الله ربنا يئومها بالسلامه 

معضد : آمييين .. طمنني دكتور

الدكتور : لأأأ ابنك ما شاء الله الضاهر حيئوم النهرضه بس عاوز لو شوية تعب لأنو رجلو مكسوره وهه عاوز لو شوية عشان نطئو يصير كويس لأنو انضرب على فمو

معضد قال بحزن : الله يبشرك بالخير يا دكتور .. وحمدان يعني بخير ..؟؟

الدكتور : آآآآه الحمدلله

معضد : ومرتي ..؟؟

الدكتور : هي ان شاء الله حتئوم بس عاوز لها شوية وئت .. لأنها حامل متل ما انته عارف وبالشهر التامن

معضد هز راسه : هي صح

الدكتور : ما تفكرش ان شاء الله حتئوم بس انته ارتاح شويه 

معضد : كيف ارتاح يا دكتور ومرتي بين الحياه والموت

الدكتور : لأأأ ان شاء الله حتئوم بالسلامه بس انتو ادعو لها .. وانته روح لحجرتك لأنو مش كويس لك التعب وانته ما كملتش يومين ع الحادس

معضد : ان شاء الله دكتور بس دخيلك طمنني على مرتي وحاولو تعالجونها لو بأي شي حتى ولو الحل عمليه أو نسفرها برع

الدكتور : ان شاء الله نحنا حنعمل اللي بيدينا والبائي بيد ربنا مش بيدينا

معضد : ونعم بالله

فيصل أخو معضد طالع معضد وقال : معضد يلا روح لحجرتك وبعدين انت مرقد ما يصير طول الوقت تقعد اهني

معضد : ما اقدر يا فيصل ما اقدر

فيصل طالع بدور وقال : بدور يلا ارجعج الفندق

بدور هزت راسها وهي تصيح : مابي .. بقعد عن أختي 

معضد : فيصل ودها عن الوالد والوالده وخلود وعقب المغرب ييبها .. مب زين خل خلود تشوفها من أمس وهي قاعده اهني

فيصل قال بحزن : دام هذي حرمة أخونا ونحن حالنا جذي .. أكيييد أختها بيكون حالها أخس عن جذي
معضد قال بحزن : وأنا شو بيكون حالي .!!

فيصل شافه بحزن وقال : ادعي لها ياخوي ادعي لها وانت ان شاء الله باجر بيرخصونك وبدور سلمت الحمدلله وحمدان بيقوم بالسلامه وميره بعد ان شاء الله

معضد : آمييين

فيصل : يلا بدور نرجع

بدور تصيح : مابي بنطر أمي وابوي بييون الحين

فيصل تجدم وهويقنعها : ما بيوصلون الحين بيوصلون متأخر ما يصير بيروحون الفندق

بدور : مابي بنطرهم

معضد طالع بدور وقال : بدور ارجعي الفندق 

بدور شافت ماشي فايده من العناد وقالت : لو صار شي خبروني دخيلكم

فيصل : ان شاء الله 

بدور : يلا نروح .. بريح شوي وبرجع مره ثانيه

فيصل مشى وقال : يلا 

بدور مشت يمبه وهي تصيح

فيصل : ماشي فايده من الصياح ادعي لها 

بدور : هذي أختي يا فيصل تعرف شو يعني اختي ..؟؟

فيصل هز راسه وقال : ادعي لها يا بدور

بدور مسكت اليدار وقالت : فيصل ............!

فيصل طالعها متخرع : بلاج ..؟؟

بدور مسكت راسها : بروح عند الممرضات شوي

فيصل : فيج شي ..؟؟

بدور : لابس يقيسون الضغط .. راسي قاعد يدور 

فيصل : خذيتي الدوا مالج ..؟؟

بدور : لأأأ

فيصل : الله يهديج انتي الثانيه .. دام ميره تعبانه وان شاء الله بتقوم انتي بتطيحين روحج

بدور : بشربه ان شاء الله بس الحين بروح للممرضات شوي لأني بطيح من عوار الراس

فيصل : يلا .. الله يستر 

بدور : انت اقعد اهني

فيصل : لأأأ بيي معاج 

بدور : والله ما يحتاي اقعد اهني وانا الحين بيي

فيصل ما عطاها ويه ومشا معاها
/
.
/
روان وهي ماسكه التلفون : ياربي شو فيها ما ترد

فهد يطالع روان : انتي انطري شوي وبترد

روان : هذا رقم أخت نسيبها .. والحين معاها ليييش ما ترد ...!

فهد : انتي انطري انزين

روان : اتصل بملاك يمكن راشد يعرف عنهم شي 

فهد : ليييش الحادث كيف صار ..؟؟

روان : وهم رايحين لقطر في درب بينونه سوو حادث ونقلوهم مستشفى المفرق 

فهد : التاير بنجر عليهم ..؟؟

روان : لأأأ سياره لفت عليهم

فهد : والله ناس نايمه وتروح ضحايا غيرها بالحادث

روان مسكت راسها : تدري راسي يعورني

فهد طالعها : اش فيج ..؟؟

روان : مدري بس أحس بصداع فضيع 

فهد : أكلم الخدامه تسوي لج جاي حمر مع ليمون

روان : لأأ لأأ أنا بروحي بكلمها

فهد : لا لا عاد أنا بروح بسوي لج اياه بروحي

روان ابتسمت : أونك عاد ..!

فهد : الا هو ماي ساخن وليبتون مع سكر هههه

روان ابتسمت : مدري اش فيه راسي 

فهد : انتي من العصر وانتي يالسه تفكرين بـ بدور رفيجتج لازم

روان : خلاااص أحسه بينفجر

فهد : ع بال ما تكلمين رفيجتج بروح بسوي لج الجاي 

روان ابتسمت : بس ليبتون أوكي هههههه

فهد : أوكي أعرف كيف يسوونه ع بالج ثور ما أعرف

روان ابتسمت : لا حشا والله 

فهد : يلا اتصلي فيها

روان : أوكي

دقت روان على رقم ملاك .. 

ملاك : السلام عليكم

روان : وعليكم السلام

ملاك : هلا رواني اش حالج ..؟

روان : مثل حالج 

ملاك : صدقتي والله محد فينا متهني

روان : اتصلتي ببدور

ملاك : ما ترد

روان : يمكن مع أهلها

ملاك : ما أدري والله للحين ما اعرف شي

روان : البنات كلهم يتصلون فيها وما ترد 

ملاك : ان شاء الله ترد انتي تريي 

روان : ان شاء الله

ملاك : بتصل فيها مره ثانيه واذا ما ردت بكلم راشد عشان يكلم أحد من المستشفى 

روان : اي يكون أحسن عشان نتطمن عليهم

ملاك : راشد يقول حمودي متكسر عدل

روان : حرام فديته صغير

ملاك : الله يحفظهم يارب

روان : ملاك أحس راسي بينفجر

ملاك : خذي لج بندول

روان : بشكل مب طبيعي

ملاك : خير ..؟؟ 

روان : ما أدري والله

ملاك : انزين روحي المستشفى

روان : لا لا بيروح ان شاء الله

ملاك : من شو تعتقدين ..؟

روان : أكيييد من التفكير

ملاك : الله يهديج انتي الثانيه لا تفكرين بعد ..! وبعدين تطيحين علينا ترا والله مو ناقصين

روان ابتسمت : أوكي هههه خلاااص يلا باي بتصل على بدور

ملاك : أوكي .. مع السلامه 

روان رفعت راسها شافت فهد جدامها مبتسم .. قالت : خلصت ..؟؟

فهد : اي من وقت وانتي بعدج تبربرين هههه 

روان : شسوي والله ما عندي أحد اشكي له

فهد حط الاستكانتين ع الطاوله وقال : ليييش أمج وين تروح ..؟؟

روان : وانا اش دراني يوميا عند أحد ولا بالدوام

فهد : وابوج كله بالبحرين ودول العالم

روان تضحك : أشك انه بيطلع الأول بموسوعه جينيس بالسفر

فهد : ههههه يلا اشربي الجاي

روان تمد يدها للكوميدينه وتطلع حبه بندول وتبلعها

فهد : ع الأقل اشربي ماي

روان : ما احب .. يلا خل نشوف الجاي كيف ...؟؟

فهد ابتسم : أحلى من اللي انتي تسوينه

روان ابتسمت : بنشوووف ونحكم

فهد : اي صح بيتنا جاهز

روان : صج والله

فهد : يبي له شوية تعديلات ان شاء الله

روان : بس أتطمن على بدور ونروح نشوفه

فهد مستغرب : اليوم 

روان هزت راسها : اي اليوم

فهد : لا لا ما يصير اليوم الاسبوع الياي لأنه يبي له شوية تعديلات 

روان : أوكي على راحتك
/
.
/
نور : ياربي والله اني قلقانه

شوق : انتي اهدي وادعي لها

نور : ما ترد يا شوق

شوق : اي ما ردت على أحد

نور : طيب ليييه

شوق : تشوفينها مشغوله ولا يمكن مب عند التلفون 

نور : يمكن

شوق : حاولي مره ثانيه 

نور : ملاك ارسلت لي مسج ما نخاف ان شاء الله بترد

شوق : خبرتو اريج ..!

نور : اي كلمتها ملاك

شوق : يلا اتصلي

عبدالعزيز نزل وهو مستغرب : اش فيكم ..؟؟

شوق : رفيجتي بدور سوت حادث

عبدالعزيز عقد حياته : متى ..؟؟ 

نور : قبل أمس وهم رايحين لقطر

عبدالعزيز : عسا بس ما صابهم شي

نور : أختها وولد اختها شوي

عبدالعزيز : الله يستر

نور : اي والله الله يستر

شوق : اتصلي نور

نور : طيب قاعده اتصل 

عبدالعزيز قعد بعيد عنهم وقال : ما تزورونهم

شوق : لأأأ هم مب في دبي

عبدالعزيز : آها ..!

شوق : ياربي لييش هذي ما ترد

عبدالعزيز وقف وقال : يلا بطلع تبون شي

نور : اي .. لا تسرع دخيلك

عبدالعزيز ابتسم : كل هذا متأثرين من الحادث ..!

شوق بخوف : وأكثر والله في ناس تسوق وهي نايمه أعوذ بالله

عبدالعزيز ابتسم : لا تحاتون

شوق : اشلون ما نحاتي والحوادث ما شاء الله اكثرت هالأيام

عبدالعزيز : اللي كاتبه ربي بيصير

نور : بس بعد ربنا ماقال ارمو نفسكم بالمصايب واهلكو نفسكم

عبدالعزيز : انتو ادعو لهم .. يقومون بالسلامه ان شاء الله

شوق : يارب .. الله يسمع منك 

عبدالعزيز : يلا مع السلامه

شوق ونور : مع السلامه

شوق : ها ردت ولا ..؟؟ 

نور : الله يهديها بعدها ما ترد

شوق : ياربــــــــــــــــــــي ..!
/
.
/
بدور قعدت : ها بشري ..؟؟

الممرضه : ضغطج مرتفع

بدور تخرعت : عندي الضغط ..!
الممرضه : لا لا بس الظاهر انج ارهقتي روحج فـ تعبتي شوي

بدور هزت راسها : الحمدلله .. خرعتيني

الممرضه : بس انتي ارتاحي وهدي وبيروح الويع

بدور : ان شاء الله

الممرضه : فيج شي ..!

بدور : صار لنا حادث من يومين بس الحمدلله أنا ما صار لي شي .. أختي وزوجها وولدها تعورو

الممرضه هزت راسها : هي هي عرفتهم

بدور : والحين اقدر اروح

الممرضه : لو في أحد يوصلج هي لأنج تعبانه وايد

بدور : خلاص عاد أنا بروح 

الممرضه : خذي دواج

بدور : ان شاء الله

الممرضه ابتسمت : يلا مع السلامه وان شاء الله يقومون بالسلامه

بدور بحزن : آمييين .. مع السلامه

طلعت بدور شافت فيصل واقف يترياها ..

بدور : يلا فيصل نرجع

فيصل : شو قالت ..؟؟

بدور : من التعب

فيصل : الله يهديج من يومين مب راقده

بدور : كيف أرقد واختي بهالحال

فيصل : الله يهديج هلكتي روحج

بدور : خلااص برتاح ان شاء الله

فيصل : يلا نروح الفندق

مشت بدور مع فيصل ورجعو للفندق 

فيصل وهو ينزل من السياره : روحي لحجرة خلود


بدور : ما أعرفها وصلني

فيصل : رقمها ............

بدور قاطعته : ما أقدر اشووووف عدل لأني بطيح الحين 

فيصل سكت وقال : يلا امشي

بدور مشت وهي تطالع الارض وسرحانه

فيصل وهو يدخل المصعد قال : بدور دشي 

بدور رفعت راسها ودشت ..

فيصل : الله يهديج 

بدور ما ردت عليه وقالت : خلود لييش ما تيي المستشفى

فيصل : اتيي بس تروح عن حمدان ويوم تيي عند ميره انتي سرحانه

بدور هزت راسها وقالت : الظاهر ما شفتها

فيصل : يلا اطلعي

بدور طلعت وقالت : اي حجره 

فيصل مشا وقال : تعالي

بدور وهي تلحقه : الساعه كم ..؟؟

فيصل : خمسه العصر 

بدور : جم باجي على ما يوصلون أهلي

فيصل : باجي لهم ثلاث ساعات 

بدور وهي تدخل : الله يييبهم بالسلامه

فيصل طالع خلود وقال : ديري بالج عليها وخليها تاكل وترقد لأنها مب ماكله

خلود : أوكي انت روح عند معضد 

فيصل : يلا مع السلامه

خلود وهي تبند الباب : مع السلامه 

بدور نزلت راسها وما قالت شي

خلود ابتسمت : ها بدوري شخبارج اليوم ..؟ 

بدور : مثل ما تشوفين

خلود سحبت بدور وقعدتها وقالت : ترا والله مو زين تسوين بروحج جذي 

بدور : شسوي يا خلود ..!

خلود : لا تحاتين انزين

بدور : اشلون ما أحاتي وأختي مرقده وما يعلم بحالها غير رب العالمين

خلود : ان شاء الله تقوم بالسلامه انتي ادعي لها

بدور : ان شاء الله

خلود : يلا تعالي عشان تتسبحين وعقب تاكلين وترقدين 

بدور : وين لي خاطر ..!

خلود : يلا بدوووووووور

بدور : انزين

خلود : هي اباج جذا وخلي ايمانج بربج قوي

بدور : ان شاء الله

خلود : أمي وابوي توهم راحو المستشفى

بدور : وانتي ..؟؟

خلود : وانا شو ..!

بدور : ما رحتي ...؟؟

خلود : بقعد معاج 

بدور : عادي بقعد بروحي

خلود : الله يهديج وين أخليج وانتي بهالحاله وتعبانه

بدور ابتسمت : لا ان شاء الله اصير أحسن 

خلود : ان شاء الله

بدور : تدرين والله ما ادري وين حطيت موبايلج

خلود ابتسمت : موبايلي اهني في الفندق 

بدور : بس انا خذيته

خلود : لا حطيتيه يمب جنطتج ونسيتيه 

بدور : آهااا

خلود : في ناس حرقو التلفون وهم يتصلون 

بدور : ما رديتي ..؟؟

خلود : لأأأ ما اعرف الأرقام

بدور : اشوف 

خلود تعطيها الموبايل : هاج

بدور تشوف الارقام : هذي ارقام رفيجاتي

خلود : عاد اتصلي بهم أكيييد يحاتونج

بدور : اي فديتهم اكيد يحاتوني

خلود : يلا اتصلي لما اروح اشوف لج شي تاكلينه

بدور : لأا مابي بس بتسبح وبرقد 

خلود : لا لا انتي كلمي رفيجاتج وأنا بتصل بفيصل ييب لنا أكل

بدور : عذبنا هالفيصل معانا

خلود : لأا عادي

بدور اتصلت على اريج ..

اريج ردت بسرررعه : آلــــو

بدور : السلام عليكم

اريج : وعليكم السلام .. اش حالج بدور ..؟؟ طمنيني عنكم عساكم بخير 

بدور : بخير الحمدلله

اريج : شخبارج الحين ..؟؟

بدور : أحسن الحمدلله

اريج : والباجي ..؟؟ 

بدور : معضد بخير بس حمدان وميره بعدهم 

اريج : يقومون بالسلامه يارب

بدور : آمييين

اريج : انتي اذكري ربج ولا تحاتين

بدور تصيح : ادعو لهم

اريج : لا تصيحين حبيبتي انشالله نحن بندعي لهم 

بدور : اروج ما بطول .. سلمي ع البنات وطمنيهم لأني ما اقدر اتصل 

اريج : لا عادي حبيبتي انتي ارتاحي أنا بكلمهم 

بدور : يلا عاد مع السلامه

اريج : مع السلامه 

بدور وهي تصكر وتبدا تصيح وتحط يدينها يدام ويها

خلود تطالع بدور وتنزل ايدينها وتقول : حبيبتي لا تسوين بروحج جذي 

بدور وهي تصيح : خلود ميره تعبانه وايد

خلود : تقوم بالسلامه ان شاء الله

بدور : آمييين

خلود تضم بدور وتقول : ادعي لها فديتج 

بدور تمسح دموعها : بروح بتسبح أنا

خلود : أوكي وأنا بتصل بفيصل ييب لنا أكل 

بدور : أوكي

خلود شافت بدور ما تعرف شو تسوي ..

خلود : بدور هذي جنطة ملابسج 

بدور ابتسمت بحزن وقالت : مشكوره

خلود : لا عادي نحن خوات

بدور حست روحها بتموت صياح وهي تسمع كلمة أخوات ...!!
/
.
/
ملاك : لا توها اروج اتصلت فيني

نور : عساهم بخير ..؟؟

ملاك : الحمدلله بس تقول ان بدور تغمض ..! غير ان ميره وحمدان بعدهم

نور : يقومون بالسلامه يارب

ملاك : آمييين

نور : ما قالت متى بترجع دبي ..؟؟

ملاك : ما يندرا والله ..!! هذا اذا رجعت دبي

نور : الله يستر ويقوم ميره وحمدان بالسلامه

ملاك : آمييين

نور : ودي اتصل فيها

ملاك : المسكينه روحها تعبانه لييش نزيدها

نور : اي صح .. خلاااص بشوف وقت ثاني ولما الأمور تهدا

ملاك : ما أدري كيف عايشه الحين ..!

نور : لا لا أكيد أخت معضد وأهله معاهم

ملاك : الله يعينهم والله

نور : تصدقين ملاك .....!

ملاك مستغربه : نعم ..؟؟

نور : غريبه ميره حامل وما سوو لها عمليه عشان الطفل اللي ببطنها

ملاك مستغربه : هي غريبه ..!

نور : تعتقدين فيها شي ..؟؟

ملاك : والله ما أدري بس يمكن يتريون لما تنش 

يتبع >>>

نور : يمكن

ملاك : مستحيل بس الفكره مب داشه ببالي

نور : هم ما كملو يومين ع الحادث

ملاك : اليوم بليل بيكملون يومين

نور : تعتقدين اللي في بالي بيصير

ملاك : ان شاء الله اليوم
نور : يارب عشان تقوم بالسلامه وبيكون الخطر أقل

ملاك : اي والله لو يصير اللي يصير بس ميره ما يستوي بها شي

نور : فديتها الله يحفظها

ملاك : شوق يمبج

نور : اي قاعدع تصيح

ملاك : قولي لها كلمنا بدور وهي بخير وميره ان شاء الله تقوم بالسلامه

نور : تسمعين ..!

شوق تمسح دموعها : قالو لج مركبه سماعات 

نور تضحك وتغير جو : حشا والله الكلام الشين تسمعه بس الزين أبد عندها مناعه منه

ملاك : ههههه قولي لها بنتجمع باجر

نور : تقول لك ملاك بنتجمع بكره

شوق توقف وتقول : انتو حدكم سخيفين البنيه تعبانه وانتو تضحكون

نور : هدي طيب ما قلنا شي بس نبي نونسك

شوق تمشي : مابي شكرا

ملاك : خليها خليها ع بالهم الزعل والصياح يغير شي من الحياه

نور : اي والله ما ينفع بهالوقت غير الدعاء

ملاك : عاد أنا بخليج بروح بدعي لميره وحمدان انشالله يقومون بالسلامه

نور : آميين وأنا بعد

ملاك : مع السلامه

نور : مع السلامه
/
.
/
اريج : لا أمي

خالو أمينه : عاد كنتي تكلمين منو ..؟

اريج : بدور

خالو أمينه : عساهم بخير بس ..!

اريج : بدور الحمدلله بخير هي ومعضد بس حمدان وميره بعدهم

خالو أمينه : الله يقومهم بالسلامه يارب

اريج : أمييين أمي

خالو أمينه : انتو ادعو لهم ترا ما يفيد شي غير الدعاء

أريج : انشالله أمي

خالو أمينه : أهل بدور وين ..؟

اريج : جايين في الطريق

خالو أمينه : يوصلون بالسلامه يارب

اريج : أمييين 

خالو أمينه : يمكن يوم تشوف أمها بتهدا شوي

أريج : ما أظن يما أعتقد بتصيح أكثر وأكثر

خالو أمينه : لا انشالله تهدا

اريج : انشالله

خالو أمينه : الله يقوم ميره بالسلامه ويعين أهلها 

اريج : تدرين يما بدور صوتها رايح

خالو أمينه : لاازم يا بنتي من كثر الصياح وبعدين أكيد حالتها النفسيه تعبانه

اريج : فوق ما تتصورين

خالو أمينه : الحين وحده طايحه ومرقده الثانيه لو تسوي كذا بتتعب وتطيح

اريج : لا انشالله ميره تقوم بالسلامه وبدور ترجع مثل أول وأحسن

خالو أمينه : انشالله

اريج : يلا ماما بروح بكلم البنات

خالو أمينه : انزين وبعدين انزلي خذي لي الدوا

اريج ابتسمت : من عيوني

ياربي .. انشالله اشوفه لو ما بشوفه بمووووت ..!! هههه والله انه عجيييب ... ياربـــي اش هالأفكار صديقتي بالمستشفى وأنا افكر بسوالف تافهه

/
.
/
خلود : ها خلصتي

بدور تلف الشيله : هي خلصت

خلود : يلا ننزل

بدور : اوكي بس أخذ جنطتي لأن الدوا فيها

خلود : أوكي بسرعه

بدور : خلاااص خلصت

خلود تمسك يد بدور : يلا ننزل

بدور تطالع خلود وتقول : متى بيوصلون

خلود : انشالله الحين تراهم واصلين

بدور تمشي مع خلود : يارب اليوم تقوم

خلود : انشالله انتي ادعي لها

بدور : أدعي والله أدعي لها

خلود : لا تصيحين اهناك ترا يوم تصيحين الجو كله يتكهرب

بدور ابتسمت : أحاول انشالله

خلود : هه هذا فيصل

بدور : يلا نركب

خلود : شو فيج مستعيله

بدور : بروح عند أختي

خلود : يلا اركبي

بدور ركبت ورا .. وخلود ركبت يدام

فيصل يطالع ورا عشان يرجع السياره : ها خلصتو

خلود : هي خلاااص

فيصل : وين الوالده ..؟؟

خلود : طلعت هي والوالد راحو المستشفى لأنه أهل ميره واصلين خلاص ما يبي لهم شي

فيصل يطالع التلفون : آهااا ... بدور تعرفين رقم أخوج عبدالرحمن

بدور : مو حافظته كان بالموبايل بس موبايلي ما أعرف وينه

فيصل : يابو الأشيا من الشرطه وين موبايلج عاد

بدور : تشوفه بخبر كانَ

خلود : يمكن مسجل بموبايلي

فيصل طالع خلود وقال : شو يسوي بتلفونج

خلود طالعته مستغربه .. بدور ردت وقالت : مو وقته الحين وبعدين اش دراك يمكن ميره اتصلت بأخوي من تلفون خلود ولا كل شي تفهمونه غلط

فيصل ما رد عليها وقال : انتي حتى وانتي قاعده تموتين لسانج هالطول

بدور ما ردت عليه خلود قالت : الله يهديك مو وقته وبعدين أنا قلت يمكن مسجل عندي

فيصل : انزين جيكي .. هي صح رقمه دولي ..؟؟

بدور : اي دولي

خلود : مب عندي ما حصلته

بدور : شفت ....!!!

فيصل ما رد لأنه تسرع وهو يهاوش أخته ومب المفروض يكلمها بهالأسلوب ..

فيصل : وصلنا يلا انزلو

خلود : ما بتنزل ..؟؟؟

فيصل : لا بروح بقضي كم من شغله وبرجع

خلود : أوكي .. يلا بدور

بدور وهي تنزل : خلود تعالي

خلود يت عند بدور .. بدور بندت الباب وقالت : خلود ليكون زعلتي

خلود ابتسمت : لا الله يهديج بس انتي لا تردين على كل حد مب حلوه بحقج بعد

بدور : شسوي شي ما يعجبني

خلود : بس بعد مب حلوه بحقج

بدور ابتسمت وقالت : يلا نمشي


خلود وهي تمشي معاها : انشالله يوم يومين وميره تقوم بالسلامه

بدور : آمييين .. تدرين ما أدري ليييش ما سوو لها عمليه

خلود : تعتقدين ليييش ..؟؟

بدور : يمكن لأن حالته سيئه ويتريون الين تخف شوي ويسوون العمليه

خلود : انشالله

بدور : ليتني دكتوره جان أعالج أختي بروحي

خلود : كل شي مكتوب ومقدر بدور

بدور : نمر على حمدان أول

خلود : يلا لأن فيصل قال انه حمدان قام

بدور تطالع خلود وصرخت بفرح : احلفي

خلود تخرعت : بلاااج أمي ...!!

بدور ابتسمت : حمداني قام .. صج والله

خلود : هي قام

بدور ابتسمت وقالت : تعالي نروح نشوفه

خلود : يلا هذي حجرته

بدور وخلود مشو مع بعض لحجرة حمدان .. ودقو الباب ودخلو

خلود ابتسمت : السلام عليكم

معضد : وعليكم السلام

خلود ابتسمت : انت روحك مريض وتجابل مريض ...!!

معضد ابتسم : ولدي شقايل بعد ما أجابله

خلود : ياربـــــــي حمودي فديتك

بدور تتقدم عن حمدان وتبوسه : الحمدلله على سلامتك حبيبتي

حمدان ابتسم وما قال شي

خلود تبوس معضد وتقول : شخبارك اليوم ..؟؟

معضد : أحسن الحمدلله

خلود تبوس حمدان وتقول له : شخبارك يا بطل

حمدان يرد وحلجه عوي والحروف تطلع غلط : بحيل

بدور نزلت دموعها وقالت : شوووو فيـــــــــــــــــه ..؟؟؟؟

معضد : الله يهديج بدور اهدي ...!!

بدور قالت : شو فيه حمدان ...؟؟؟

خلود مسكت بدور ويلستها : ما فيه الا كل خير يا بدور

بدور : أنا اللي كنت أدعي عليه أنا .. يوم الحادث تميت أقول له صرعتنا وصرعتنا .. حمداااان والله ما كنت أقصد

معضد : الله يهديج بدور اش هالكلام وبعدين هذا مقدر .. 

خلود : بدور بلاااج ..! ترا هذي مجرد ضربه ع الحلج وانشالله فتره ويرد يرمس شرات أول

بدور تمسك يد حمدان : أكييييد ..؟؟؟

معضد هز راسه : انشالله

بدور هدت وقالت وهي تبوس حمدان : فديتك ربي لا يخليني منك 

حمدان ابتسم وهو راقد ع السرير ويتكلم بتعب : تعولت اهني 

بدور : فديتك أنا تقوم بالسلامه يارب

حمدان يتكلم بصعوبه : ويـــن ماما ؟؟

معضد نزل راسه وما قال شي .. بدور بدت تصيح ..

خلود : حبيبي ماما راحت تييب النونو وبتيي

حمدان ابتسم وهو يتعور

بدور : يلا خلود نروح نشوف ميره

خلود : معضد تيي .؟؟

معضد : لا توني كنت هناك

خلود : يلا بدور

بدور تمشي يمب خلود وتقول : تدرين أحس روحي بموت قهر على أختي

خلود : انشالله تقوم بدورووه


بدور : توها صغيره والله

خلود : ياربي بدور ترا مافي شي عند رب العالمين اسمه كبير وصغير الموت دربه واحد

بدور مشت وهي معصبه

خلود : بدور تعالي

بدور ما ردت عليها

خلود : بدور : أنا أكلمج

بدور : وخري عني خلوووود أحسن لــــج

خلود مسكت يد بدور بقوه وقالت : بلاااج انتي بلااااج ...؟؟

بدور : تتبلين على أختي .. ادري هي أختي مو أختج وقلبج ما يعورج

خلود بدت تصيح وتقول : هي قلبي ما يعورني تصدقين ....!! قلبي ما يعورني وبااجر أخوي يكون بروحه 
وهالولد يتيتم قلبي ما يعورني تصدقين ...!!!

بدور بدت تصيح وحضنت خلود .. 

خلود مسحت دموعها وقالت : الله يهديج خليتيني اتنرفز

بدور : لا أنا الغلطانه أقط كلام المفروض ما ينقال

خلود ابتسمت وقالت : انشالله ميروه تقوم بالسلامه

بدور : آمييين

خلود تصد وراها شافت فيصل ياي

فيصل عاقد حياته : بلاكم بوسط الممر تتضاربون ..؟؟؟

خلود : ماشي

فيصل : بدور أهلج وصلو

بدور طالعت فيصل وقالت : وينهم ..؟؟؟

فيصل : عند معضد

بدور : تعالي خلود

فيصل : لا تريو الحين كلهم بييون اهني وانا بقعد عند حمدان

خلود : ماما وين ..؟؟


فيصل : صوب العنايه

خلود : يلا بدور نروح

بدور : يلا

خلود وهي تمشي : تدرين ميره أخر مره يت اش قالت ..؟؟

بدور : شو قالت 

خلود : قالت لو بييني ولد بسميه فيصل ولو بنيه خلود

بدور ابتسمت وقالت : كانت تحبج وايد

خلود : أدري

بدور : تدرين أنا وهي كل مره نتضارب

خلود : ادري تسولف معاي

بدور : بس أنا أحبها وايد

خلود : شي طبيعي يكون فيه ملاسنات بين الخوات

بدور : بس والله أحبها حتى بيوم الحادث صار بينا تاتش على سالفه تافهه وقالت حسابي بعدين

خلود ابتسمت : فديتها تخاف علينا

بدور : أنطر اليوم اللي بتحاسبني فيه والله أنطره

خلود : الله يقومها بالسلامه

بدور : تدرين الود ودي لو انه نرجع بس يومين لورا وبس ...!!

خلود : هذيل قوم ماما

بدور ابتسمت : أمج مستانسه انشالله ميره تقوم بالسلامه

خلود : آميييين

خلود تجدمت عن أمها وابوها : السلام عليكم

أم معضد : وعليكم السلام يما

خلود : ها بشرو ..؟؟؟

بو معضد : انشالله اليوم ميره بتقوم وبيسوون لها العمليه

بدور ابتسمت : صج والله

أم معضد : هي انشالله ادعو لها بناتي

بدور : انشالله

خلود : يعني اليوم بتربي بعد ...!

أم معضد : هي بس عمليه

خلود : غريبه معضد ما خبرنا

بو معضد : وين يلحق المسكين ..!! باله مشغول حرمته من صوب وولده من صوب واللي فبطن حرمته من 
صوب

خلود : يقومون بالسلامه يارب

بدور : آميييين

أهل بدور وهم يايين : السلام عليكم

الكل : وعليكم السلام

الكل يسلم على بعض ...!

بدور تضم أمها : يما ميره بالعنايه

أم عبدالرحمن انسانه متدينه وقويه : الله يقومها بالسلامه يا بنيتي

بدور تصيح : يما ميره واااايد تعبانه

عبدالرحمن وقف يمب أخته الصغيره وضمها له وقال : بتقوم انشالله 

بدور تطالع اخوها : ابوي وينه ..؟؟

عبدالرحمن : وين يقدر اييي .. ما فيه شده على هالدرب الطويل

بحكم ان ابو بدور كبير بالعمر وما يقدر ايي الكل شاف انه شي عادي 

عبدالرحمن طالع معضد وقال : معضد طمنني عنك ..؟؟

معضد بحزن ويهه شاحب : الحمدلله بخير

أم معضد : ارتاحي أم عبدالرحمن

أم عبدالرحمن تقعد وتقول : ها اش قال الدختر يا ولدي ..؟؟

معضد : العمليه انشالله بعد نص ساعه

بدور متخرعه : بعد نص ساعه ..؟؟؟


عبدالرحمن : بدور الله يهديج اهدي 

بدور : غصب عني ياخوي والله غصب

معضد طالع الدكتور وهو ياي .. قال له : بشر دكتور ..؟؟

الدكتور : لأأأأ انته كده مش عاجبني

معضد ابتسم : بشر دكتور ..!

الدكتور : ان شاء الله بعد نص ساعه حـ ندخلها لحجرة العمليات 

معضد : انشالله

الدكتور : وحتئوم بكره ان شاء الله

معضد : في أمل الأم والولد ينجون دكتور

الدكتور وهو يعرف انه بيفقد واحد من الاثنين قاال : للأسف أنا جيت أئول لك اختار واحد من الاتنين

بدور وقفت وقالت بسرعه : أختي ...!

الدكتور ابتسم وقال : وانته ايه رايك يا معضد ..؟؟

معضد : مرتي يا دكتور واذا قدرت الاثنين ..!!

الدكتور : حـ نحاول ان شاء الله والأعمار بيد ربنا

معضد : مشكور دكتور ما تقصر

الدكتور : ان شاء الله العمليه بعد نص ساعه

معضد : انشالله

بدور طالعت معضد وقالت : ها قال بتنجح ...؟؟؟

معضد هز راسه بحزن وقال : انشالله

بدور قعدت وهي تصيح .. أم عبدالرحمن مسحت على شعر بنتها وقالت : اهدي يما اهدي .. واختج انشالله 
تقوم بالسلامه

بدور : انشالله يما

عبدالرحمن : أنا بروح للدكتور

معضد : بيي معاك

عبدالرحمن : لا انت اقعد الله يهديك روحك تعبان ارتاح .. بروح بكلمه شوي وبرجع


معضد قعد على كراسي الانتظار وهو يحط يده على راسه بحزن
/
.
/
الساعه وحده ونص بليل في بيت ملاك

ملاك تطالع راشد وتقول : شو بعده ما يرد ...؟؟؟

راشد هز راسه وقال : لأأأ

ملاك : انزين كلم السفاره يمكن صاير لهم شي

راشد : ما أعتقد ملاك

ملاك : عاد مب لهالدرجه تسحره ..! حتى ما يتصل فينا

راشد : ملاك الله يهديج اش هالكلام وبعدين من قال انها ساحره

ملاك نزلت راسها وقالت : عاد شاللي جلب أخوي علينا

راشد : لا تتبلين عليها وبعدين الزن تأثيره اقوى من السحر

ملاك : وانت الصادق والله ميود صار سكان مرته

راشد ابتسم وقال : جيه أنا شووووه ...؟؟ الغير ولا الفرامل

ملاك ضحكت وهي حزينه : انت كل شي

راشد : فديتج علني ما خلا منج

ملاك : راشد حاول مره ثانيه وان ما صار باجر بتصل بولد عمي اللي يشتغل بالسفاره

راشد عقد حياته وقال : لا والله ...!!

ملاك : عيل شو الحل ..؟؟

راشد : هـ القاصر وانا ريال يدامج ليييش ..؟؟؟

ملاك : بس انت ما رمست السفاره

راشد : رمستهم ملاك ووصلو .. أخوج بروحه ما يتصل

ملاك نزلت دموعه : شوف ...!! كنت أدري انك تدري عن مايد

راشد : بيتصل انشالله بس انتي لا تحاتين

ملاك : المهم هو بخير

راشد : غثيتيني الصراح

ملاك : ليييش ..؟؟ اش سويت أنا ..؟؟

راشد : اش سويتي بعد ...!! تقولين بتتصلين بولد عمج وهذيل حتى ما نعرف اساميهم

ملاك ابتسمت : وقت الحاجه الواحد يسوي اي شي

راشد : بس عاد دخيلج مب تترجين أي أحد

ملاك : المهم ابا اتصل في بدور باجر

راشد : اتصلي بس لا تطولين

ملاك : انشالله

راشد : رمستوها اليوم ..؟؟

ملاك : هي اريج رمستها أمس وتقول انهم بخير بس ميره بعدها

راشد : الله يشفيها

ملاك : آمييين

راشد ابتسم لملاك وقال : وين أمي ..؟؟

ملاك وهي تطالع الساعه وتقلد راشد : والله أنا اليوم بيي عندكم ع العشا ...

راشد ضحك وقال : ما يليق عليج

ملاك : المسكينه تريت الين 11 جان تتعشى وترقد وانت حضرتك ما ييت الا الساعه وحده بليل

راشد ابتسم وقال : شسوي والله انشغلت وبعدين عندي شفت الساعه عشر عساس اظهر 11 وما صار

ملاك : ياربي من دوام هالمستشفيات

راشد : لا تنكتين وايد ترا انتي بعد بتطيحين بالمستشفى

ملاك : فال الله ولا فالك

راشد : يعني مب ناويه تشتغلين ..!!! ترا والله أحسن ههههه

ملاك : لا لا منو قال بشتغل بس انشالله ما يرقدوني ههههه

راشد : ياربي ملوووك اليهال في المستشفى شقايل حلوين

ملاك : ما أحبهم

راشد : ولييش انشالله

ملاك : حشريين الصراحه بس الهاديين أحبهم ههههه

راشد : ياربي والله يكسرون الخاطر وهم مرضى

ملاك : الله يشفيهم يارب

راشد : متى يكون عندي ياهل جذي ههههه

ملاك نزلت راسها وقالت : رشوووووود

راشد ضحك وقال : بلاااج يالهبله ...!!

ملاك : أنا هبله ...! لا دخيلك مب الحين عسب يخاف منك ويقوم ماما باباتي ينغزني بالابره هههههه

راشد بنظرات شيطانيه : ملاك ....؟؟

ملاك وقفت وقالت : أدري شو تقول ...؟؟؟ أقووول رشود قربت تصير هنتين وانت اهني اقووول لو سمحت 
اطلع وروح بيتك أحسن لك

راشد مستغرب ويقول باستهبال : تطرديني ..؟؟؟

ملاك : هي بعد شو ...! لأني أعرف شو بتقول وبعدين ترا والله ان ميوووود درا بيذبحني معاك وغير انه ماماتك في البيت يعني بطيح من عينها

راشد : نحن متزوجين ملاك ...!

ملاك : أدري ..! بس مالجين ما سوينا عرس ...؟؟؟

راشد : بس ................

ملاك : لا بس ولاشي ...! راشد رجاءا

راشد ضربها بالخفيف على راسها وقال : الحين استقوي على كيف كيفج وبعدين بنشوف 

ملاك تضحك : ههههه شو التكانه تلوق لي ولا ...؟؟

راشد ابتسم : يعني راضيه

ملاك وقفت ومسكت راشد من يده وقالت : اقووول انت ما عندك بيت ...؟؟؟ كله طايح في بيتنا

راشد طالعها وهو يضحك : خلاااص زعلان ما بيي بيتكم مره ثانيه

ملاك تضحك : تعال بس خلك محترم

راشد ابتسم وقال بأسلوب ذوب ملاك : ملاك ع بالج أرمسج صدق تراني والله كنت أمزح وبعدين يلا أنا بروح برقد

ملاك مسكت يده وقالت : لاااااا رشووود تم بعد شوي

راشد وهو فيه رقاد : شو أتم ..؟؟ شوفي الساعه وبعدين بييكم يوم ثاني


ملاك نزلت راسها بحزن وقالت : تعال باجر .. ترا والله الدنيا ضايقه فيني

راشد : ان شاء الله ملوك

ملاك : والله من الضيقه ما اعرف شسوي

راشد ابتسم وقال بحنان : تبيني أطلعج باجر

ملاك : يعني لو طلعنا الا هم ساعات وبرجع 

راشد مستغرب : بس انتي تدوامين ملاك ..؟؟ المفروض وقتج يروح

ملاك : أدري بس بعد راشد الواحد لااازم يكون له شخص يشكي له بهالدنيا

راشد ابتسم وقال : انزين اشكي لي أنا زوجج ما فيها شي

ملاك نزلت راسها وقالت : في وايد أشياء ما اقدر اقول لك عنها الحين راشد .. والله كل اللي البنات يشكون 
لأمهاتهم وأخواتهم .. ومن كثر حبهم لأمهم ما خلو شي الا وقالو أمي بس أنا ..................

راشد قاطعها : ملاك عندج أمي

ملاك : مب قصدي جذي ..! ع الأقل لو يكون عندي أخت .. ربيعاتي باجر كل وحده بتلهى بحياتها

راشد ابتسم ومسح على شعر ملاك وقال : فديتج استانسي ترا والله الدنيا ما تسوى

ملاك دمعت وقالت : من زود ماني متضايقه ما خليت كتاب ما شريته حجرتي صارت مكتبه طالع

راشد لف وابتسم قال : شي طيب .. وبعدين الهي روحج بشي زين مثل القراءه هه شاطره ..! ترا والله أحسن من السوالف أو اكتبي أو اطبخي

ملاك ابتسمت وقالت : محاضره ..!

راشد : تراج شكيتي لي ما يصير أنكد عليج بعد

ملاك ابتسمت : ولا يهمك باجر بروح المكتبه وبشتري كتب وانشالله اليوم بنزل روايات وبسوي لهم برنت عشان عيوني لا تتعب 

راشد ابتسم : عفيه على مرتي الشاطره

ملاك ابتسمت : ما تبروح بيتكم

راشد وهو يمشي : والله ما عرفنا لج هههه

ملاك ابتسمت : هالله هالله في الدرب

راشد ابتسم : مع السلامه

ملاك : مع السلامه

ابتسمت ملاك وهي تصكر باب الحجره .. سندت راسها ع الباب 

آآآآه يا راشد لو تدري باللي داخلي جان ما لمتني .. أخوي اللي هو سندي وعزوتي تزوج وصار يعشق التراب اللي تمشي عليه مرته ونسى أخته الوحيده .. أخته اللي كانت ملجأ اسراره .. أول ما يشوفها يبتسم .. بس ما أقول غير حسبي الله ونعم الوكيل 
/
.
/
نور تطالع الكتاب باستغراب ..

الهنوف : اش فيج ..؟؟

نور مستغربه : طيب من كتب لك هالكلام ع الدفتر

الهنوف : والله ما أدري نور

نور وهي تقرأ بتمعن : الهنوف ابتعدي عن اي وحده تعرفينها ترا والله الدنيا مالها أمان

الهنوف : نور أنا ما أرافج أحد بالمدرسه ..! وبعدين أنا رايحه اتعلم مب رايحه أحب

نور ابتسمت : شطووره ..! طيب انتي راقبي أغراضك وشوفي من يحاول يتقرب منك ..؟؟

الهنوف : والله ما أعرف من ..؟؟ بس تدرين البويات اكثرو

نور : اي الله يهديهم .. الحين البنات اش زينهم ناعمين وحلوين .. تروح تسوي لي حالها ولد

الهنوف : الله يهديهم

نور : ترا البويات ملعونات تدرين ..؟؟؟

الهنوف : اي أكيييد متشبهات بالرجال

نور : وبعدين هذا أكبر حرااام لأن الواحد لااازم يرضى بخلقة رب العالمين ما يصير يغير أصله

الهنوف ابتسمت وقالت : ما علينا .. وين شوق

نور : والله مدري بس اظن راحت تنام

الهنوف وهي تطالع الدفتر قالت : نور بقول لج شي بس ما تزعلين

نور : قولي حبيبتي

الهنوف : ذاك اليوم شفت بنتين في المدرسه .................

نور قاطعتها : أدري اش صار شوق كلمتني

الهنوف : نور لاازم واحد يشتكي لأن ما يصير في مراهقات وأغلب المدرسه مراهقات ترا والله البنات بيختربون

نور : لا تخافين حبيبتي اللي يخاف ربه لا يمكن يلجأ لطريق غلط

الهنوف هزت راسها : اي صح

نور : يلا حبيبتي روحي نامي عشان تصحي بدري

الهنوف : وانتي ..؟؟

نور : لا أنا بشرب كوب كوفي 

الهنوف : ما بييج نوم ...؟؟

نور : لأني مصدعه ما فيني أحط راسي ولا قمت بينفجر

الهنوف ابتسمت : أوكي أنا بروح بقرا كم من صفحه من الروايه

نور ابتسمت : اي روايه ..؟؟

الهنوف : رواية بسمه من شفاتك تموتني وتحييني

نور ابتسمت : اي عرفتها للكاتبه يتيمة زايد

الهنوف : اي هي

نور : أوكي قراءه ممتعه وسلمي لي على نور 

الهنوف تضحك : من نور ...؟؟؟

نور : أقصد نوره نوره هههههههه

الهنوف : اي البطله هههههههه

نور : قمت الخبط بالأسماء

الهنوف : ما ودك تسلمين على يوسف ..؟؟؟

نور : لا وأنا اش عرفني فيه ههههههه تبين خالتي تذبحني

............. : من يوسف ....؟؟

نور والهنوف صدو متخرعين 

الهنوف ضحكت : ههههههههه خرعتنا

ضاري يضحك : اش فيكم تخرعتو جنكم دياي هههههههه

نور : لا والله

ضاري ابتسم : من هذا يوسف

الهنوف : الله يسلمك هذا ولد عم نوره واسم ابوووه .... آآآآه ياربي والله ما أتذكر شـ سم ابوه

ضاري : آهااا وبعدين ...؟؟

يتبع >>>

الهنوف : والحين هم مسافرين مع عيال عمهم بس يوسف ما سافر معاهم وللحين ما أعرف وش بيصير لأن مرته زعلت شوي منه

ضاري : آها وبعدين

الهنوف : أقووول ما أعرف وش بيصير قالو لك اقرا كفوف ههههههه

ضاري : ما عرفتينا عليهم ..؟؟؟

الهنوف : هذي رواية بسمه من شفاتك تموتني وتحييني

ضاري ضحك بسخريه : ههههههههههه

الهنوف : ويه اش فيك ضاري ..؟؟؟؟؟

نور تضحك : اش فيك ..؟؟

ضاري : ع بالي وحده صج متضاربه مع أخوها ولا زوجها وأقول من هذي ههههههههه

نور : لا ياشيخ هذي روايه هههههه

ضاري : اشوه ع بالي أحد متضارب

الهنوف : لا لا الحمدلله

ضاري يشوف الدفتر توه بيتقرب يقرا اش مكتوب فيه

الهنوف سحبته بسرعه

ضاري : عطيني الدفتر

الهنوف : لأأأأ

ضاري : اقول عطيني الدفتر

الهنوف : قلت لك لأأأ

ضاري : قلت لج عطيني وبعدين اش فيه ..؟؟

الهنوف : اش فيه يعني اكييد مسائل

ضاري مستغرب : مسائل ماشالله .. مسائل ها ومخترعه جذي

نور : اي ضاري الله يهديك وبعدين الدفتر هذا مكتوب فيه كلام يدور بين بنات يعني عيب تشوفه

ضاري بسخريه : لا والله ...! كلام بنات وهذي تقول مسائل


نور : ضاري عشان خاطري مالك شغل بالكلام وبعدين اشلون تشك فيها وأنا معاها ..!

ضاري بسخريه : مو بعيده انتي معاها

نور طالعتها وهي مستغربه من اسلوبه الخايس وقالت وهي فيها الغبنه : الله يسامحك

الهنوف : نــــــــــور

نور سوت لها طاف وصعدت عسب تروح لحجرتها

الهنوف : ارتحت الحين بعد ما قطيت هالكلام ...؟؟

ضاري ما رد ع الهنوف وصعد ..

الهنوف : استغفر الله العلي العظيم

الهنوف وهي تلم الأغراض عسب تروح لحجرتها شافت عبدالعزيز نازل وهي نص نايم

الهنوف ابتسمت : شـ مصحيك ..؟؟

عبدالعزيز : يعت

الهنوف ابتسمت : احط لك شي تاكله

عبدالعزيز : اي ياريت

الهنوف : خلاااص من عيوني الحين بروح بشوووف لك شي تاكله

عبدالعزيز مستغرب : اي اش فيهم هذيل كل واحد معصب

الهنوف ابتسمت وقالت : ماشي الظاهر كالعاده ضاري يلعوز نور هههه

عبدالعزيز : اوكي روحي حطي لي شي أكله لأني باجر الفير بطلع

الهنوف : أوكي

الهنوف مشت عسب تروح المطبخ التفت وراها الا وعبدالعزيز يفتش الدفتر

الهنوف وهي مرتبكه يالله هذا لييش يفتشه ليكووون ضاري قال له شي ياربي لأأأأأ والله بيذبحني ..! بس أنا اش دخلني اهيه اللي كتبت هالكلام ..

بروح احط له شي احسن لي

الهنوف وهي تحط الفطاير اللي بقت بعد العشا في صحن وتطلع له عصير من الثلاجه بعد ما خلصت طلعت بسرعه ومعاها الأكل

الهنوف : عزوز أكلك

عبدالعزيز شاف يدامه ع الطاوله وقال : ما في شي ثاني أكله

الهنوف : لأأأ العيش خلص ما بقى منه

عبدالعزيز : مرقه انزين ...؟؟؟

الهنوف ابتسمت وقالت : اكل فطاير احسن لك من هالسوالف الا ما وراها الا الكوليسترول وارتفاع ضغط الدم

عبدالعزيز : انزين روحي حطي لي لبن من اللي يابوه من المزرعه

الهنوف ابتسمت وقالت : بدوي

عبدالعزيز ضحك وقال : بسرررعه

الهنوف الحمدلله للحين ما شاف هالصفحه ولا كنت بروح فيها والله يلا اروح اييب له من اللبن عشان أخذ الدفتر

الهنوف وهي تصب اللبن في القلاص طلعت بسرعه وعطته لـ عبدالعزيز

عبدالعزيز حط الدفتر ع الطاوله وبدا ياكل من الفطاير

الهنوف سحبت الدفتر بسرررعه وقالت : اييب لك شي ثاني

عبدالعزيز : لا مشكوووره

الهنوف : اسوي لك سلطة فواكه ..؟

عبدالعزيز : لالا ما بي يكفي 

الهنوف : أوكي .. تبي شي ثاني ..؟؟

عبدالعزيز : لا روحي نامي

الهنوف : أوكي .. يلا تصبح على خير

عبدالعزيز : وانتي من أهله
/ 
.
/
في المستشفى

معضد وهو رايح وراد يدام باب حجرة العمليات

عبدالرحمن مسك يد معضد وقال : استريح ياخوي ترا مب زين اللي قاعد تسويه ادعي لها

معضد وهو حابس الدمعه : الله يقومها بالسلامه 

فيصل شاف أم ميره شكلها ما يطمن قال : خالتي اوديج تفحصين الضغط ..؟؟

أم ميره : لا ولدي ... زينه أنا بس بنتي تقوم بالسلامه


فيصل : أمييين

أم ميره : يا بوي مو جنه الدختر تأخر ..؟؟

عبدالرحمن يطالع الساعه قال : صار لهم أكثر من ثلاث ساعات ..؟؟

فيصل : أكيييد العمليه صعبه بس انشالله تنجح

أم ميره : انشالله

أم معضد وهي تدعي : الله يقومها بالسلامه يارب ويعطيها الصحه والعافيه

بدور يلست ع الكرسي وقالت : خلود تعالي ..؟؟ 

خلود يت قريب بدور وقالت : نعم ..؟؟

بدور : تعالي نروح نسأل ذيج الممرضه كيف الوضع داخل 

خلود : انتي اهدي حبيبتي وانشالله ما يصير الا كل خير

بدور : آمييين

طلعت وحده من الممرضات 

بدور وقفت وتجدمت عنها بسرعه وقالت : كيف ميره الحين ..؟؟؟

الممرضه : بعد شوي الدكتور بيطلع

بدور : بتنجح ..؟؟

الممرضه وهي حالها ما يسر ابد : انشالله

بدور : كيف يعني ..؟؟

الممرضه قالت وهي رايحه : بعد شوي الدكتور بيطلع

بدور تجدمت ويلست مره ثانيه وقالت : كم باقي ...؟؟

عبدالرحمن واقف يمب معضد قال : شوي انشالله شوي

أم معضد : ولدي فيصل سير ازقر الدختر الثاني .. 

فيصل : أمي بتنجح العمليه انشالله بس انتو اهدو

فجأه ياه اثنين من الدكاتره وهم يركضون .. 

معضد شافهم يركضون اتخبل وتقدم بسرعه من واحد وقال وهو يمسكه : خير دكتور ...؟؟

الدكتور قال بسرعه وهو يدخل : انتظرو اهني

يت الممرضات وراه وهن يركضن

معضد حس روحه بينجن قال : شو صار بها حرمتي ...؟؟؟؟

وحده من الممرضات قالت : ما فيها الا كل خير تريا اهني 

عبدالرحمن مسك معضد وهو يهديه : هد ياخوي هد

معضد سند راسه ع الجدار وهو يقول : ميره بتقوووووووم ....!!

فيصل طالعه مستغرب وقال لـ عبدالرحمن : معضد تعبان

عبدالرحمن هز راسه وهو يقول : انشالله بتقوم يا جماعه لا تحاتون

أم معضد : معضد يما تعال اقعد

معضد هز راسه وقال : خلوني واقف

خلود طالعت اخوها حسته طفل ما يفهم برئ يدور على أمه اللي ضيعها بالسوق وهو يلعب .. سرحان تعبان حاله ما يعلم به غير رب العالمين

طلع واحد من الدكاتره وعلامات الحزن مرتسمه على ويهه وشكله ما يطمن

معضد مسك يده بسرعه وقال : بشر دكتور ..؟؟

الدكتور بحزن : الطفل ميت من الصبح بس مابان في التخطيط

بدور وقفت بفرح وقالت : يعني اختي بخير

الدكتور هز راسه وهو يقول : الدوام لله 

بدور صرخت وهي تقعد ع الأرض : لأأأأأأأأأأأأأأأأأأأأأأ أخـــــــــــــــتــــــــــــــــــــــــــــي

معضد رجع لورا لليدار وسند عليه وهو يصيح كأنه طفل ومب مستوعب اللي صار

فيصل تقدم من أخوه والدمعه محتبسه بعيونه ضمه بقوه يخفف عليه

عبدالرحمن راح قعد على الكراسي وحط يدينه على ريله وضم راسه

أم ميره وهي تصيح : بنتي رااااحت ... ميـــــــــــره رااااحت 

خلود قعدت وسندت راسها على كتف أمها اللي قاعد تصيح من شدة الألم والحزن

بدور وهي تصيح وقاعده ع الأارض : ميررررررره ارجعي ميره .. ميره دخيلج لا تتركيني بروحي .. ميره 
تعودت عليج والله ... ميره تعـــــــــالي حاسبيني موتيني ميره والله أحبج موووووووووت ميرررررره .. 

معضد تساند بصعوبه وخذا سويج سيارته ومشى بسرعه كأنه يجري

فيصل الوحيد اللي انتبه له لأن البقيه حالهم ما يسر

فيصل وهو ينادي : معضد .. معضـــــــــد

معضد ما رد عليه ومشى بسرعه لسيارة أبوه وفتحها

معضد شاف ابوه داخل في الدرب ..

ابو معضد مستغرب : خير فيصل

فيصل وقف وهو يقول بسرعه : ابوي ميره توفت ومعضد من سمع الخبر شل عمره وطلع للسياره أخاف يسوي بروحه شي

بو معضد ما اهتم لولا كلمه قالها فيصل .. غير ميره توفت

بو معضد دمع وهو يسند ع اليدار وقال : ميــــره بنتي ...!

فيصل ما سمع ابوه ومشى ورا معضد قبل لا يسوي بعمره شي

فيصل يصرخ : معضد .....؟؟

معضد حرك السياره .. فيصل جرى لسيارته وشغلها ولحق معضد

داخل المشفى 

حمدان يطالع الممرضه : نادي بابا

الممرضه ابتسمت وقالت : الحين بييون حبيبي 

حمدان يتكلم بصعوبه وحلجه عوي : وين بــدول

الممرضه ابتسمت : الحين بتيي حبيبي

حمدان : وديني ليهم

الممرضه : أوكي انت تريا والحين بوديك

<<<

بدور قاعده تصيح بمراره وهي حاضنه أمها

أم ميره قالت بصعوبه : بنتي ميره ... يا حسرتي والله ما تهنت بشبابها

عبدالرحمن وهو متألم : يما الموت حق ما يعرف لا صغير ولا كبير

أم ميره تصيح أكثر

عبدالرحمن قال : بدور خذي الحريم وروحي في الانتظار

بدور تصيح : مابي .. بنطر اختي اهني الين تطلع


عبدالرحمن شاف بالفعل ماشي فايده .. مشى لـلدكاتره وهو بقمة حزنه

>>>

فيصل وهو يزيد السرعه ويلحق معضد 

بس معضد تجاوزه

فيصل وهو ينزل الجامه : معضـــــــــــد 

بس معضد وين يسمع بهالسرعه

فيصل حاول يتجاوزه ويخليه يوقف

معضد بدا ينحرف عن الدرب

فيصل هرن له أكثر من مره ..

معضد دخل في الرمله ووقف السياره

فيصل راح ووقت يدام سيارته 

معضد نزل راسه ومسك السكان بقوه

فيصل فتح الباب وقال : الله يهديك اش سويت ..؟؟؟

معضد نزل راسه وهو حزين : بروح للمكان اللي دعمنا فيه

فيصل : كييييف تسوووووووق وانت يدك مكسوره شو تخبلت ..؟؟ اصلا ما يصير احمد ربك ان ما طلعت جدامك سياره ولا جان رحت فيها كيييف تتحكم بيد وحده

معضد نزل راسه بحزن وقال : ليتني رحت معاها

فيصل مسك معضد وهو ينزله : ياخوي حرام اللي تسويه

معضد بدت دموعه تنزل فيصل ركبه سيارته وقال : ما ينفع تسوق بهالحال ياخوي يلا نروح المستشفى

معضد : ما أقدر يا فيصل

فيصل مستغرب : كيف ما تقدر

معضد يصيح : ما اقدر اشوفها يا فيصل ما أقدر أنا السبب

فيصل وهو يحرك السياره : الله يهديك يا معضد .. هذا يومها والموت حق

معضد وهي حزين : بس هذي حرمتي يا فيصل أم عيالي

فيصل قدر موقف أخوه وسكت وقال : يلا نروح نشوف اش صار


معضد ما قدر يسمع ولا كلمه من فيصل لأن كل كلمه تذكره بزوجته مثل السكاكين اللي تدخل بصدره

معضد نزل راسه وهو يقول : ان لله وانا اليه راجعون

معضد مد يده للمسجل يشغل أحمد العجمي عسا أخوه يهدا بالصوت العذب لهذا القارئ 

معضد وهو يسمع الآيات بدت دموعه تنزل أكثر وأكثر لأن القرآن يهدئ الواحد ويخليه يرتاح نفسيا وصوت أحمد العجمي من أروع الأصوات اللي سمعتها للحين بحيآتي ..!

فيصل دمع وهو يشوف أخوه بهالحال .. وهناك ميره أم حمدان خلااااص فارقت الحياه .. والحين هي بعالم 
ثاني غير عالمنا عسا ربي يسكنها بفسيح جناته

<<<
>>>

مر يوم كامل على وفاة ميره ..

معضد حالته حاله وأهل ميره أكثر وخاصتا بدور أختها عاشت معاها بالحلوه والمره تتذكر كل شي صار بينهم كل شي دار بينهم ... أحلى لحظات حياتها واليوم أتعس أياااام حياتها

عبدالرحمن يطالع معضد بحزن : خلاااص بترجعون اليوم

معضد هز راسه وقال كلمه وحده : هي

عبدالرحمن شاف فيصل : وحمدان ...؟؟ 

فيصل : بننقله مستشفى التوام في العين

عبدالرحمن : خلصت الأوراق 

فيصل هز راسه : هي خلصت وكلمت الحريم يتجهزون

عبدالرحمن : والجثه 

فيصل : في البدايه ما رضو يعطونا اياها بس بعد الاجراءات خلاااص بينقولونها معانا بالاسعاف

عبدالرحمن : خلاااص انا باخذ أمي وخالتي والبنات 

فيصل : أوكي وانا بطلع مع ابوي وحمدان لأنه لااازم نراقبه لما نوصل المستشفى

عبدالرحمن : خذ أختك عاد أحسن

فيصل هز راسه : انزين يكون أحسن عسب تدير بالها عليه عدل 

عبدالرحمن : و معضد ..؟؟؟

فيصل : ما بيرضى أكيد بيصر يركب سيارة الاسعاف مع ميره الله يرحمها 

عبدالرحمن شاف معضد وقال : معضد اش قلت ..؟؟؟

معضد والحزن عام ويهه : أنا شو ..؟؟

عبدالرحمن : لاا خلاااص

في الفندق 

بدور يالسه تصيح

خلود مسحت دموعها وقالت لميره : ميره خلاااص تراني والله كل ما تصيحين أصيح معاج

بدور وهي تمسح دموعها : خلووود ميروووه راااحت خلاااص ميروه ما بترجع لنا مره ثانيه 

خلود مسحت شعر بدور وقالت : ادعي لها بالرحمه

أم معضد يت وضمت بدور وقالت : بنتي روحي هدي أمج ترا والله مب طايعه تهدا 

بدور وهي تمسك أم معضد بقوه وتصيح : خالتي خليكم معانا

أم معضد : هي بنتي ما بنودركم 

بدور : بروح بشوف أمي

خلود تطالع أمها وهي تصيح : متى بيدفنونها 

أم معضد : بعد صلاة العصر

خلود تطالع الساعه : نحن الحين الساعه 11 

أم معضد تسمح دموعها : يبي لنا وقت لما نوصل العين

خلود هزت راسها وقالت : بروح بجهز اغراض الكل كلهم تعبانين 

أم معضد : بارك الله فيج
/
.
/
ملاك منصدمه : ها .............؟؟

راشد : توفت اليوم الفير

ملاك : انا لله وانا اليه راجعون

راشد : أمس الفير الساعه هنتين

ملاك تصيح : الله يرحمها

راشد مسح على شعر ملاك : ادعي لها بالرحمه

ملاك تمسح دموعها : ميره توفت راشد .....!

راشد هز راسه وقال : الموت حق يا ملاك ..

ملاك تصيح : بدور شخبارها ..؟؟

راشد : ما أدري اتصلي فيها

ملاك هزت راسها وقالت : هي بتصل فيها

راشد : كلمي رفيجاتج

ملاك تمسح دموعها : انزين

راشد : أنا بروح بكلم الوالده 

ملاك : انزين

راشد طلع وهو حزين .. لأنه من النوع اللي يتأثر وقلبه يعوره لا سمع عن خير وفاة أحد

ملاك وهي تتصل على نور

نور ردت : هلا ملاك

ملاك وهي تصيح : ميره توفت

نور منصدمه : شـ تقولين ..؟

ملاك تصيح : ميره توفت أمس وهم يسوون لها العمليه

نور نزلت دموعها وهي تقول : انا لله وانا اليه راجعون

ملاك مسحت دموعها وقالت : قلت أخبركم .. يلا مع السلامه

نور بدون ما ترد من الصدمه صكرته

دخلت شوق وهي تقول : نور تعالي نتريق

نور حضنت ريولها وبدت تصيح

شوق تقدمت وقالت : نور اش فيج 

نور : ميره

شوق حطت يدها على حلجها وقالت : لأأأأأأأأأأأأأأأأأأأ تقولين

نور بدت تصيح أكثر

شوق يلست تصيح وهي تقول : الله يرحمها
/
.
/
روان قاعده وتصيح : اي اليوم العصر دفنوها

اريج مسحت دموعها : شخبار بدور الحين ..؟؟

روان : والله ما أدري 

اريج : نتصل فيها

روان : قريب المغرب اتصلي توهم اكيد دفنوها

اريج مسحت دموعها وهي تقول : كلنا يوم من الأيام بنلحقها

روان مسكت راسها وهي تصيح : اريج راسي بدا يعورني

اريج قالت وهي تصيح : الله يهديج من الصبح وانتي تصيحين ومب ماكله شي

روان : لأأأأ ما أدري اش فيني

اريج : لحظة بسوي لج نسكافيه تشربينه

روان : أوكي بسرررعه لأن بينفجر 

اريج : انزين

روان شافت تلفونها يرن ردت وقالت : آلو

ملاك بحزن : هلا روان 

روان تتألم : هلا ملوك

ملاك : بتروحون العين ..؟؟

روان : اليوم ما يصير

ملاك : لييش ..؟؟

روان ماسكه راسها : ملاك راسي مدري اش فيه بكلمج عقب

ملاك : انزين كلميني 

روان : أوكي

اريج يايه : هاااه كيف الحين ..؟؟ 

روان تاخذ الكوب : بعده مدري اش فيني ..!

اريج : يلا نروح المشفى عشان تفحصين 

روان : لاأأأ خليني جذي بس لو زاد بروح انشالله

اريج وهي تمسح دموعها : لااازم باجر نروح العين 

روان وهي تصيح : الله يهديهم لييش ما يو دبي

اريج : اهلهم كلهم في العين ما يصير وبعدين قالو بينطرون الين العصر لأن اخوانها وعمامها اللي بقطر بييون اليوم عشان يدفنونها

روان : الله يرحمها

اريج : اتصل في بدور 

روان : والله ما ودي أقول لج لأأأأ بس أكيييد الحين مشغولين وحالتهم حاله

اريج : الله يعينهم ويصبرهم على فراقها 

روان : آمييين

اريج تمسح راس روان وتقول : اشلونج الحين ..؟؟

روان : بعدني بس يلا ارجع البيت وأكون أحسن

اريج : تبين بندول ..؟؟ 

روان : لا لا توني بلعت حبتين

اريج : اقول لج نروح المستشفى ..؟؟ 

روان : لأأأ ما فيني الا كل خير

اريج : الله يهديج 

روان تمسح دموعها من الألم والحزن بنفس الوقت : تدرين لو اني مكان بدور جان الله العالم بحالتي

اريج دمعت وهي تقول : ميره كانت وايد زينه

روان : الله يرحمها ويذكرها بالخير 
/
.
/
ملاك : متى بتوديني ..؟؟

راشد : باجر انشالله

ملاك : ما يصير اليوم ..!!

راشد : يصير بس أكيييد بيتهم زحمة وحالتهم حاله

ملاك : بس الأحسن انه نروح اليوم 


راشد : خلاااص عيل رمسي الوالده ونطلع بعد صلاة العصر

ملاك : بكلم ربيعاتي ..؟؟

راشد : هي بالمره كلكم روحو رباعه لأني شفت عبدالعزيز اليوم وقال انه فاضي

ملاك : خلاااص بكلم البنات عسب الكل يروح اليوم

راشد : أوكي عاد أنا بروح برتاح شوي

ملاك : أوكي 

راشد : كلمي الوالده تتجهز

ملاك : انشالله

ملاك صعدت لفوق شافت أمي فاطمه يالسه تصلي الظهر .. تريت الين ما تسلم وبعد ما سلمت

ملاك : تقبل الله 

أمي فاطمه : منا ومنج صالح الأعمال

ملاك : أمي تجهزي بنروح العزا عقب صلاة العصر

أمي فاطمه بحزن : انشالله امي

ملاك دخلت حجرتها وبدت تصيح 

أمي فاطمه دقت الباب

ملاك : ادخل

امي فاطمه دخلت وتجدمت عن ملاك وقالت : أمي يوم نروح هناك لا تصيحون وتصارخون ترا الميت يتعذب

ملاك وهي تمسح دموعها : انشالله أمي

أمي فاطمه وهي تمسح شعر بنتها : غير جذا بدور المسكينه تبا أحد يوقف معاها 

ملاك : هي صح

أمي فاطمه : عاد يوم انتو بتصيحون وتصارخون من بيوقف معاها وبيواسيها

ملاك وهي تمسح دموعها : أمي أكلم البنات ..؟؟

أمي فاطمه : هي لااازم عسب كلهم يروحون هذا واجب

ملاك : انشالله بكلمهم الحين

أمي فاطمه : يلا انا بروح بكمل صلاتي بعدني ما صليت النوافل

ملاك : الله يتقبل منج مقدما

أمي فاطمه ابتسمت : صليتي ..؟؟

ملاك : لأأأ بس اتصل ع البنات وأصلي

امي فاطمه : صلي يا بنتي ترا ما بينفعج ولا شي بهالدنيا غير عملج الصالح

ملاك : انشالله يما

أمي فاطمه طلعت ملاك مسحت دموعها وهي تتصل على نور

نور ردت بحزن : هلا ملاك ..

ملاك : هلا نور اشحالج ..؟؟

نور : بخير الحمدلله انتي شخبارك ..؟

ملاك : بخير .. شخبار شوق ..؟؟

نور : بخير الحمدلله بس بعدها تصيح

ملاك : حاولي تهدينها 

نور : والله قاعده احاول بس ما ينفع معها

ملاك : انزين أنا وأمي بنروح مع راشد العين بتييون ..؟؟

نور : والله مدري بس خالتي اليوم كانت قاعده تقول لـ عبدالعزيز نروح نعزيهم

ملاك : خلاااص عيل انتي اتفقي مع عبدالعزيز ونحن بنطلع بعد صلاة العصر

نور : طيب ما عليك أنا بكلم خالتي وبعدين لزوم نروح

ملاك : اي هذا واجب 

نور تمسح دموعها : يلا مع السلامه حبيبتي

ملاك : مع السلامه

ملاك بعد ما صكرت من عند نور .. اتصلت على روان

روان : آلو

ملاك : اهلين روان

روان : هلا ملاك

ملاك : اش فيه صوتج ..؟؟ تعبانه

روان : لأا بس ماسكني وجع بالراس وغير جذي أحس عمري متضايقه

ملاك : أكييد في أحد يسمع خير جذي وما يتضايق ويصيح

روان : اي والله

ملاك : المهم نحن كلنا بنروح العزا اليوم

روان : أوكي أنا بس احس عوار راسي يخف بقول للسواق يودينا أنا واريج

ملاك : هي خذي اريج معاج

روان : أوكي

ملاك : روحي المشفى انزين

روان : لا بس ارجع البيت بحس عمري مرتاحه

ملاك : على راحتج حبيبتي

روان : يلا مع السلامه

ملاك : مع السلامه

اريج تطالع روان : ها بنروح ..؟؟

روان : اي

اريج : بكلم ماما 

روان : أنا بكلم خالو أمينه وبعدين اهيه كاانت أكثر وحده تعرف ميره

اريج هزت راسها وقالت : الله يغمد روحها الجنه

روان : أريج أنا بكلم أمج وبرجع بيتنا

اريج : لا اقعدي عندنا للعصر ونطلع من اهني

روان : ياليت والله بس راسي بينفجر

اريج : خلاااص عاد ارتاحي والعصر بنطلع

روان : أوكي
/
.
/
معضد دخل وهو لاف الغتره على راسه بطريقة مهمله جدا

معضد قال وهو يمشي بهدوء : السلام عليكم

كل اللي في الصاله من أهله ردو : وعليكم السلام

معضد مشى عشان يصعد بدون ما يقول أي كلمه أو يلتفت على أي أحد يالس ما سمع الا صوت أمه وهي 
تتجدم منه ومسكت رده

أم معضد وهي تصيح : دفنتوها يما ..؟؟

معضد وهي حابس دموعه : هي أمايه

أم معضد حضنت ولدها وهي تقول : الله يرحمها يارب

معضد مسح راس أمه بحزن وقال : كل انسان له يوم يا أمي وكلنا بنموت

أم معضد شافت ولدها شكله مره حزين وقالت : روح ارتاح يما لأن بعد شوي الناس بييون يعزونك .. ارتاح شوي وانزل عقب ساعه

معضد هز راسه بحزن وقال : انشالله أمي

تقدمت مرت عم معضد منهم وقالت : أحسن الله عزاك يا بوحمدان

معضد نزل راسه وقال بحزن : الدوام لله عمتي

مرت عم معضد : يابوي روح ارتاح .. شكلك تعبان

معضد : انشالله يلا عن اذنكم

أم معضد : روح يما 

مرت عم معضد : الله يصبره .. 

أم معضد بحزن : آمييييين

مرت عم معضد : يحليلها أخت ميره شكلها تعبانه وايد 

أم معضد : هي وايد صاحت

مرت عم معضد : بروح بشوفها انشالله تهدا .. بتطيح البنيه من كثر الصياح .. 

أم معضد : انا بروح بشوف بو معضد .. الرياييل عقب شوي بييون للعزا

الأحد 31-10-2010, 5:30 pm

ღ الحلقه الخامسه و العشرونღ
الساعه خمس ونص العصر بتوقيت مدينه العين

دخلت روان مع خالو أمينه واريج للصاله

خالو أمينه تقدمت من المعزين ووراها روان وأريج

بعد ما سلمت خالو أمينه على أهل بدور راحت قعدت روان تقدمت هي وأريج من بدور وسلمو عليها

روان بحزن : عظم الله أجرج بدور

بدور : أجرنا وأجرج

روان قعدت واريج ضمت بدور وقالت : عظم الله أجرج بدور

بدور : أجرنا وأجرج 

اريج توها بتمشي الا وبدور مسكت يدها وقالت بحزن : ميره راحت يا اريج

اريج هزت راسها وما عرفت شو تقول 

بدور نزلت دمعتها واريج عيونها امتلت دموع قالت وهي حزينه : ادعي لها يا بدور

بدور قعدت من التعب وبدت تصيح متحسره على فراق أختها الوحيده والغاليه 

روان قعدت يمب ملاك ونور وشوق : حرام شكلها يكسر الخاطر

اريج تمسح دموعها : وايد مـتأثره 

ملاك : لااازم اختها الوحيده

روان : تكفون بنات لااازم نخفف عليها 

شوق : ما باليد حيله ياروان هذا موت ما يرجع اللي أخذه

روان : وانتي الصادقه بس لازم نواسيها 

ملاك تهز راسها : ما يصير نقعد عندها غير انه هذا مو بيتهم

اريج : اي صح 

روان مسكت راسها وقالت : عن اذنكم بنات

اريج : وين ..؟؟ 

روان : الحمام الله يعزكم

نور : فيك شي روان ..؟؟ 

روان هزت راسها : لأأأ بس اروح شوي وارجع

ملاك مستغربه : اش فيها روان ..؟؟ 

اريج تطالع روان وهي تروح للتواليت : والله مدري من اليوم يت عندي وراسها يعورها

نور : الله يستر 


شوق تطالع بدور وتصيح : والله تكسر الخاطر

ملاك مسحت دموعها : الله يعينها 

نور : بنات اسكتو موب زين حنا بعزا

اريج : الله يرحم موتانا وموتى جميع المسلمين 

نور : آميييين
/
.
/
عزا الرجال

دخل راشد وهو لابس كندوره بيضه ومتعصم بعصامه بيضا سلم على أهل معضد 

لما وصل لـ معضد قال : أحسن الله عزاك يا معضد

معضد نزل راسه بحزن وقال : الدوام لله ياخوي

راشد حط يده على كتف معضد وقال : ادعي لها ان ربك يسكنها بفسيح جناته وترانا كلنا بنروح لـ هذا الدرب ما في أحد ما بيموت

معضد هز راسه وقال : اللي راح ما يرجع يا راشد

راشد : بس كلنا بنروح يا معضد

معضد عيونه امتلت دموع وقال : استريح ياخوي

راشد مشى عشان يروح يقعد

عبدالرحمن بحزن : معضد قم ارتاح شوي

معضد هز راسه وقال : مابي

عبدالرحمن : معضد الله يهديك قوم مو زين اللي تسويه بروحك يلا ياخوي قم

معضد : ما يصير ياخوي ما يصير بس يأذن المغرب بطلع

عبدالرحمن : على راحتك ياخوي

فيصل طالع عبدالرحمن وهمس له : ها اش قال ..؟؟

عبدالرحمن : مب طايع

فيصل : الله يهديه ناوي يطيح علينا

عبدالرحمن : خله على راحته يافيصل عسا الله يهديه ويعرف اللي قاعد يسويه غلط

فيصل نزل راسه وقال : الله يهديه

عبدالرحمن بدت عيونه تمتلي دموع وهو يتذكر أخته اللي عاشت معاهم وبعدين صارت بعيده بس البعد أهون بمليون مره من المووووت ..!
/
.
/
بليل الساعه عشر بتوقيت مدينه العين البيت فضا والكل راح يرتاح من بعد يوم شاق ومتعب ومحزن للغايه 
بذات الوقت

بدور وهي في الصاله تشوف أمها وأم معضد يتعشون بهدوء ومالهم نفس للأكل

أم معضد : تعالي يما اكلي ..؟؟

بدور : مابي

أم عبدالرحمن : يما مب زين اللي تسوينه تعالي تعشي وبعدين روحي ارتاحي 

بدور وقفت وقالت : مابي يما

أم عبدالرحمن : انزين قومي نامي ..؟؟


بدور صارخت بصوت عالي : مابي .. قلت لكم مابي أي شي خلوني بروووووووحي

أم معضد وأم عبدالرحمن وقفو تجدمو عن بدور 

بدور صرخت بصوت عالي خلا كل اللي بالبيت يسمعون : اقوووول لكم مابي يعني مابي .. مالكم دخل فيني .. 
خلوني امووووووووت وارتااااااااااح من هالعذاب خلوني بروووووحي ابي اموووووووووووت ابي ميرررررررره ميره ما بترجع أدري ميره رااااحت خلاااص ما بترجع .. 

أم عبدالرحمن : بنتي اهدي بسم الله عليج اش فيج ..؟؟؟

بدور طاحت ع الأرض بانهيار وبدت تصيح بشكل هستيري ضربت الأرض بأقوى ما عندها وبدت تهذر وتخربط بالكلام

بدور : ميره تعااااااالي ميييييييييييييييييرررره والله ابيييييييييييج .. ميره مقدر أعيييييييييش بدوووونج .. ييبو لي ميررررررررررره ميرررررررره تعالي دخيلج لا تتركيني بروووووووووحي .. تكفووون رجعو لي ميره وخذوني أنا .. خذوني أنا ما بيني والله مابي نفسي

أم معضد وأم عبدالرحمن مسكو بدور وبدو يهدونها ويقرون عليها

الكل نزل وطلع من حجرته

فيصل مستغرب : اش صاير ..؟؟

أم معضد : الله يهديها انهارت وبدت تصيح

عبدالرحمن واقف يمب فيصل وتقدم من بدور ومسكها بقوه : بدووور حبيبتي اش فيج

بدور حطت راسها على صدر عبدالرحمن : ابي ميررررره عبدالرحمن ابي ميررره

عبدالرحمن ضمها وهو يقول : تعوذي من ابليس بدور تعوذي

بدور بدت تصيح أكثر

معضد واقف يمب الدري طالع اللي قاعد يصير وانسحب بهدوووء قبل لا يستوي فيه نفس اللي قاعد يصير لبدور

فيصل : خلود عطيها مهدئ

خلود مرتبكه وخايفه : ما عندي

فيصل : عبدالرحمن شلها بنوديها المشفى

عبدالرحمن مسك بدور وقال : خلود ييبي عبايتها

خلود مشت بسرررعه تييب عبايتها

وأم عبدالرحمن قعدت وهي حزينه على فراق بنتها وعلى حال بدور وبدت تدمع : ان لله وانا اليه راجعون اللهم اجرني في مصيبتي واخلف لي خيرا منها ..

أم معضد قعدت يمب أم عبدالرحمن وبدت تصيح هي الثانيه : نلاقيها من مين ولا مين ...!!

أم عبدالرحمن مسحت دموعها : باجر بيعرفون ان هذا مكتوب لهم وبينسون

أم معضد : هي والله

أم عبدالرحمن : امسكها عدل يما لا تطيح 

عبدالرحمن ساند بدور عليه وقال : انشالله يما

فيصل : خلود تعالي معانا يمكن بدور تحتاج شي

خلود : انشالله بس البس عباتي

بدور تصيح بحضن أخوها : مييييييرررررررره تكفون ردو لي مييرررره والله ما أقدر اعيش بدونها تكفووووووون .. حمني تكفى ابي ميرررررررره رجع لي ميرررررررره

عبدالرحمن مسك بدور وقال : بدووور تعوذي من ابليس

بدور ما طاعت تهدى من الانهيار اللي ياها وصاحت أكثر وأكثر

ما خذو أكثر من عشر دقايق الين ما وصلو المستشفى ..

خلود ورا فيصل وعبدالرحمن اللي ماسك بدور وودها للطواري 

فيصل : السلام عليكم 

الريال اللي بالاستقبال : وعليكم السلام والرحمه

فيصل : نبي ندخل عند الدكتور اختي تعبانه وياها انهيار

الريال : البطاقه اخوي

فيصل : خلود معاج بطاقتها 

خلود : من يوم الحادث مدري وين بطاقتها 

فيصل : انزين بطاقة الثقه ..؟؟؟

خلود : ولا بطاقة الثقه

فيصل : مب معانا ياخوي دخلها بسرعه

الريال : اسمح لي لااازم البطاقه

فيصل بدا يعصب : ما تشوف البنيه حالتها حاله 

الريال : قوانين ياخوي

فيصل سوا له طاف ومشى مع عبدالرحمن لحجرة الدكتور

الريال : ياخوي تريا .. تريا ......

السكيورتي ياه يمسك فيصل بس ما خلاه عبدالرحمن ودخلو مع بدور للحجره

الدكتور وقف بسرررعه : فيها ايه ..؟؟؟

فيصل : انهارت فجأه وبدت تصيح

الدكتور وهو يقول : طيب خليها تنام ع السرير .. من ايه الانهيار

فيصل : اختها توفت من أسبوع 

الدكتور هز راسه وقال : حـ شوفها

فيصل : عبدالرحمن يلا نطلع خل خلود اهني 

عبدالرحمن : أوكي

فيصل : خلود خلج عند بدور

خلود هزت راسها بالايجاب : أوكي

فيصل طلع مع عبدالرحمن ووقف يدام باب الحجره وقال : الله يهديها شو سوت بروحها

عبدالرحمن بحزن : فراق الأخت مب سهل ياخوي

فيصل : الله يعين معضد وحمدان

عبدالرحمن : الحمدلله للحين معضد قوي

فيصل : وين قوي الله يهديك ما تشوفه منكسر وحالته حاله

عبدالرحمن : الله يشفيه

طلعت خلود وقالت بحزن : بيعطونها ابره ترقدها وبيرقدونها بالمستشفى

عبدالرحمن طالع فيصل وقال : والأوراق ..؟؟

فيصل : ما عليك دام قسم الطواري ما يبغون شي

عبدالرحمن : ندخل ..؟؟

خلود : هي دشو رمسو الدكتور

عبدالرحمن وفيصل دخلو


عبدالرحمن : بشر دكتور ..؟؟

الدكتور : جاها انهيار عصبي شديد أوي .. هي مش بترحم نفسها 

عبدالرحمن : الله يهديها

الدكتور : لااازم تكون عندنا تلت ايام على الأئل 

عبدالرحمن : سو اللي تشوفونه بمصلحتها 

الدكتور : لأن الزاهر هيه بتحتاق لـ رعايه ولازم تنام عشان تنسى شوي .. وما بتاكولش .. حـ ننجبر نركب لها مغزي

عبدالرحمن : أوكي

فيصل طالع عبدالرحمن وقال : دكتور خل يجهزون لها حجره

الدكتور : طيب حـ كلمهم دل وائتي 

خلود ماسكه يد بدور اللي حالتها حاله وتقول : حبيبتي اهدي

بدور مسكت بطنها وقالت : من العصبيه بطني بدا يعورني 

الدكتور سمع الكلام وطالعها وقال : عندك قولون .....؟؟؟؟ 

بدور هزت راسها وقالت : اي

الدكتور : هوه لازم ما تاكليش ....!! لأن القولون بيخلي بطنك توجعك من كدا مالكيش نفس تاكلي
بدور هزت راسها وقالت بعناد : اسكتو لا والله اشرد من اهني واخلي سياره تدعمني

الدكتور رفع السماعه بسرعه يتصل بالممرضات يعطونها ابره تنومها
/
.
/
بعد مرور أسبوع ع الأحداث السابقه

مايد رجع من السفر مع مرته وصايف من يوم

ملاك وهي يالسه تتريق ع السفره : لا بس خليتنا نحاتيك

مايد : ملاك تلفوني وغيرته .. خلاااص قلنا لج

ملاك استغربت من اسلوبه وقالت : جان تعطينا الرقم اليديد

مايد : ما تفيجت

ملاك هزت راسها وقالت بسخريه : يعني انشغلت عني ...!!

مايد عقد حياته وقال : هي صح متى توفت ميره ..؟

ملاك : من اسبوع

مايد : الله يرحمها

ملاك : بتروح العزا

مايد : لا لا ما عندي وقت

ملاك وقفت بعصبيه وقالت وهي تطالعه : ترا هذا واجب ياخوي واجب عليك انك تروح وتعزي الريال .. 

مايد قال وهو يرد عليها : مالج شغل .. روحي الكليه

ملاك طالعت مرته بقهر ومشت بسررررعه تطلع

وصايف طالعت مايد وقالت ببراءه مصطنعه : اش فيها اختك جذي شابه ضو من الصبح .. تقول ماكلين 
حلالها

مايد ابتسم : لا تحاتين حبيبتي انتي اكلي .. هي عصبيه شوي

وصايف ابتسمت وقالت : آها الله يعين اللي بياخذها

مايد وهو يلقم مرته : اكلي حبيبتي

وصايف ابتسمت وقالت : ميووود ما بتطلعني اليوم ...؟؟

مايد : جان تبين هي من عيوني والله .. بس تدرين الشغل صار لي لاهي عنه اسبوعين اخاف اخسر شي

وصايف ابتسمت : لا لا عاد داوم ما ودي أشغلج

مايد : فديت اللي يحاتوني .. الويك اند انشالله بطلعج

وصايف : على طاري الخساير .. انت هالأسبوعين وكلت منو يدير الشركه بدالك

مايد : راشد ريل ملاك

وصايف متخرعه وهي تقول : هذا اللي كنت خايفه منه

مايد : شو ..؟؟

وصايف : مايد انت ما تدري يمكن راشد داش على طمع

مايد : لا ما أعتقد

وصايف : ليييش ما تعتقد وبعدين هو ماله أحد وما عنده بيزات أكيييد داش على طمع

مايد مستغرب : ليييش ..؟؟

وصايف : لأنه تزوج أختك ومن وراها بياكل نصيبها

مايد : لا ما اظن راشد دكتور وماشاء الله الدكاتره لو يجمعون من راتبهم بعد كم سنه بيفتح له مشروع عود

وصايف : حتى ولو هو ما تزوج ملاك جذي أكيييد على طمع ولا شو يبا بها تقول انت عنها عصبيه وعنيده وما تحب حد

مايد ابتسم : مب لهالدرجه عاد هي حبوبه

وصايف : والله انت أدرى وفكر عدل واعرف من يستغلك ومن ما يستغلك

وصايف ابتسمت له ونزلت عيونها تكمل أكل
/
.
/
اريج طالعه : أوكي باي ماما

خالو أمينه : الله يحفظج

اريج : تبين شي ..؟؟

خالو أمينه : لا سلامتج حبيبتي

اريج ضحكت وهي تطلع بعد ما صكرت الباب شافت محمد طالع قالت : صباح الخير

محمد فيه رقاد : صباح النور

اريج ابتسمت : اش فيك راقد ..؟؟

محمد ابتسم وهو فيه رقاد : أمس ما رجعت من برا الا الساعه ثلاث بليل

اريج متخرعه : ثلاااث بليل وناش الحين .. رح نام يابوي أخاف تسوي حادث

محمد ابتسم : لا مولهالدرجه عاد

اريج ابتسمت : أوكي أنا بروح الكليه ..

محمد : مع السلامه

اريج : دير بالك في الدرب

محمد ضحك : انشالله عمتي

اريج ابتسمت له ونزلت من ع الدري كالعاده عشان تحافظ على وزنها ورشاقتها

طالعت سيارة روان ابتسمت وكبت : مرحبا ...

روان : مرحبتين


اريج : شخبارج ..؟؟

روان : تمام الحمدلله انتي شخبارج ؟؟

اريج : تمام

روان : ها اشوووف المزاج أوكي اليوم

اريج هزت راسها وقالت : هي أكييييد شفت حمدووووو

روان : من ذي حمدوووه بعد ..؟؟

اريج تضحك : محمدوووه بس ادلعه

روان تضحك : انزين قولي حمودي حمود حمادي مب حمدوووو

اريج : يما ادلعه انتي اش لج

روان تضحك : ههههه انزين خلاااص

اريج : سألتي عند بدور

روان : اي أمس

اريج : حتى انا اتصلت

روان : حليلها الله يصبرها

اريج : آمييين .. تعالي انتي تحت عيونج من اسبوع هالات ليييش ..؟؟

روان ارتبكت : لا ماشي بس أحس عندي انيميا من الدراسه

اريج هزت راسها : هي باين تدرسين ..!! ولا اقووول انتي شكلج تهذرين طول الليل مع فهد

روان تضحك : الاثنين مع بعض

اريج هزت راسها : الثانيه اشك أنا الأولى لأأأ مستحيل

روان : لهالدرجه طايحه من عينج ..!

اريج : لا .. بس مستحيل روان تدرس ههههه

روان : يعني انتي اللي تدرسين ..!

اريج : هي والله .. أكل الكتب أكل

روان : اقري على نفسج بتحسدين روحج

اريج : قريتي رواية وشلون ما أغليك وانت الذي علمتني حبك ...؟؟

روان : لأأأ أنا وين والروايات وين .. ما أحصل وقت

اريج . آها .. بس يتيمة زايد يابتها صح لما خلت خالد ما يتزوج شهد بنت عمه .. مع ان كل الناس توقعو 
شهد بتاخذ خالد بس طلع العكس لأن شهد ما أخذته وبجذي الكل توقعاته طلعت غلط 

روان : هههه اقول لج مالي شغل بالروايات والقصص مالج

اريج : بس حلو ان الكل يتوقع شي وانت تخلينه شي ثاني

روان : شي طيب الصراحه

اريج ابتسمت : وصلنا

روان : الحمدلله ما بغينا ههههههه
/
.
/
نور : الله يعينها

عبدالعزيز قال وهو يطالع شوق : انتو اش فيكم ..؟؟ ترا صج انكم بنات

شوق : يعني رفيجتي تعبانه تبيني أضحك

نور : اي صدقها والله محد يقدر يضحك وهو بهالحال

عبدالعزيز ابتسم : لأأأ بس لااازم الواحد يكون ايمانه بربه قوي

نور : مهما كان بس هذا فراق يا عبدالعزيز واللي راح عمره ما بيرجع

عبدالعزيز هز راسه بتفهم وقال : اقووول شوق روحي افتحي سيارتي 

شوق ابتسمت مجامله : انشالله من عيوني

عبدالعزيز عطاها السويج وقال : شوي شوي عليها

شوق مشت : من عيوني تامر أمر

نور ابتسمت عشان تلحق شوق ويركبون السياره : ما بغينا نتحرك ..!

عبدالعزيز : نور ..؟؟

نور لفت بسرعه وقالت مستغربه : هلأأأ أمر

عبدالعزيز ابتسم وقال : ما يامر عليج عدو.. بس بغيت أقول لج ان شوق وايد متأثره 


نور : اي كثير

عبدالعزيز : أخاف هالشي يأثر على معدلها بآخر السنه

نور ابتسمت : لا من هالناحيه لا تحاتي شوق ما في أحسن منها بالدراسه

عبدالعزيز بشك : أكيييد 

نور : اي والله أكيد يا عزوز

عبدالعزيز ابتسم بارتياح وقال : زين طمنتيني 

نور : والحين ممكن تودينا يا ابن خالتي العزيز

عبدالعزيز ابتسم وقال : نعم ..؟؟؟؟ 

نور : يا الأخ ترانا تأخرنا كثير ممكن تستعجل شكلك رايق مره اليوم

عبدالعزيز ضحك وهو يقول : أوكي أوكي يلا امشي

نور مشت يدامه 

عبدالعزيز : نور ..؟؟

نور لفت وقالت : نعم ..؟؟ 

عبدالعزيز باستهبال : طولانه ..!

نور : لا والله ..! تتريق حضرتك في أحد يوصل لفوق الثمنتعش ويطول وهذاني صاكه الواحد والعشرين

عبدالعزيز يضحك : بــــــــــل يا عجيييييييييييز صكيتي الواحد والعشرين

نور : عبدووو يلا امشي ترا والله تأخرنا 

عبدالعزيز يضحك ويقلدها بالسعودي : لا بس سمعت ان انتي الوحيده بالعالم طولك ما يوقف تطولي باستمرار

نور ابتسمت : لا والله اقووول امشي يلا تأخرنا

عبدالعزيز طالع شوق وقال : خل الحق على سيارتي الحلوه قبل لا تروح فيها

نور تضحك : هذا وانت عندك معرض سيارات أجل اللي سيارته شاريها بتمويل من البنك وشهريا أقساط ايش يسوي ...!
/
.
/
ملاك بحزن : والله ياراشد متغير ومتغير حييييل بعد

راشد ابتسم يخفف عليها : حبيبتي انتي اش دراج ..! يمكن يكون مشغول ولا عنده شي شاغل باله

ملاك : بس مايد متغير وايد يا راشد وايد

راشد : انشالله بيرجع مثل أول يا ملاك

ملاك : بعد شو ...! ومتى ..؟؟؟

راشد : ملاك انشالله يرجع مثل أول ويمكن ضغوطات بالشغل

ملاك : بس هو يعاملني بطريقه ثانيه يا راشد مررررره اسلوبه غيررررررررر

راشد : انتي الله يهديج تتحسسين من أتفه الأشياء يا ملاك

ملاك : ألحين هذا جزاي أشكي لك 

راشد : بس انتي الله يهديج افهمي الأمور قبل وبعدين تكلمي

ملاك : كل هذا من أم السحور زوجته

راشد : استغفر الله يا ملاك استغفري ربج يمكن البنيه مالها شغل بالسالفه

ملاك : لا مستحييييل أنا أعرفها عدل من يوم ما خذته ومايد متغير علينا عدل

راشد : يا حبيبتي ترا ظنج بالناس حراااام .. وديرررري باااااالج ان طلعتي منج كلممممه منا ولا منا عنها

ملاك : رااااشد اش فيك .؟؟

راشد : لا تردييين عليها ما تعرفين باجر شو بيصير

ملاك : لأأأ لأأأ جذي عآد لأأأ أنا ما أقدر لااازم أرد 

راشد : حبيبتي اهدي انتي وطولي بالج ترا الصبر زين

ملاك بيأس : لي متى بصبر يا راشد لي متى ..؟

راشد : انتي ادعي له وان شاء الله يرجع أحسن من أول بعد

ملاك بحزن : راشد ودي أشوووفك

راشد : حبيبتي وأنا بعد ودي أشوفج بس شسوي بعد ربع ساعه البريك بيخلص

ملاك : يعني ...؟؟

راشد : أنا مشغول بالدوام وانتي بالدراسه أجلي الطلعه للعصر

ملاك : ها شورك ..؟؟


راشد : هي 

ملاك باستسلام : يلا بشوفك العصر .. مع السلامه

راشد ابتسم : زعلتي ..؟؟

ملاك : لأأأ لييش أزعل 

راشد : امبلا انتي زعلتي ..؟؟

ملاك : راشد والله ما زعلت بس نفسيتي متضايقه وتعبانه شوي

راشد : خلاااص بشوفج العصر انشالله ووقتها بنحل كل شي

ملاك : انشالله .. والله احس المشاكل من كل صوب اعوذ بالله

راشد : انتي اهدي الحين وروحي الكليه وقعدي مع ربيعاتج والعصر يصير خير

ملاك : أوكي

راشد ابتسم : ملااااك ..؟

ملاك بحزن : هلأأأأ

راشد : أحبج ...!!

ملاك ابتسمت رغم الألم اللي بداخلها قالت بهمس : وأنا بعد ....

وعلقت المكالمه بدال لا تسده بويهه خلته يتفاجئ بنغمة اتصالات <<< تعجبني ..!! 

راشد طالع الموبايل وضحك : ههههه شكلها صدق ما تعرف الله وين حاطها ...!! الله يهديها الموضوع ما 
يستاهل انها تسوي بروحها جذي .. بس بعد هذا أخوها الوحيد وتيي وحده تغيره ..! بعد مب حلوه بحقها الله يستر من الحريم اللي مثلها مكر وحسد الله يبعدنا عنهم
/
.
/
الساعه تسعه ونص الصبح .. الكل قاعد في الصاله اللي تحت يتريق

أم معضد : زقرتي بدور ...؟

خلود وهي تتريق : هي ماما زقرتها 

أم عبدالرحمن : وينها عآد تأخرت

خلود : تبوني اروح اشوفها

أم عبدالرحمن : لا لا خلج انتي واكلي حبيبتي بروحها بتيي الحين

ام معضد : ذاك الأسبوع نوموها يومين الله يهديها والسبب قلة الأكل ونقص التغذيه الحين ناويه تذبح عمرها هالبنيه

أم عبدالرحمن : الله يهديها بس

وفاء بنت عم معضد : والله حرام عليها ترا مب زين تهلك عمرها

أم عبدالرحمن : شنسوي يا بينيتي تعبنا ونحن ننصحها ونقول لها

وفاء : لااازم أحد تحبه يكلمها

أم عبدالرحمن : رفيجاتها .. ومب مقصرين .. كل يوم يتصلون فيها حليلهن

وفاء : أخوها انزين ..!!

أم عبدالرحمن : وين ..؟؟ هي وعبدالرحمن ما عاشو مع بعض وايد .. أكثر شي مع ميره حتى لما ميره الله يرحمها تزوجت بدور يت معاها اهني تدرس 

وفاء هزت راسها وقالت بحزن : الظاهر كانت متعلقه فيها وايد

خلود وهي تاكل : فوق ما تتصورين

فيصل وهو نازل : دررررررب دررررررررب

خلود : انزل انزل محد غريب

فيصل ابتسم : صباح الخير

الكل : صباح النور

فيصل : خلود سوي لي سندويشه ع السريع لأني بروح ..

أم معضد : وين بتروح يما ..؟؟

فيصل : بزور حمدانووه

أم معضد : وه فديته .. بيي معاك .. 

فيصل : ماما بروح وبرجع لكم .. وانشالله العصر بوديكم كلكم

أم معضد : بس ودي اروح اشوفه الحين

فيصل : تريي ماما العصر بخليج تروحين له

أم معضد : انزين

خلود عطته : يود ماشي غير لبنه 

فيصل ابتسم : يمشي الحال وبعدين انتو روحكم هلكانين .. يادوب هالأسبوع زحمة البيت خفت

خلود : هي وين فينا ع الطباخ

وفاء ابتسمت : هي صح عمو ترا ماما قالت لا تطبخين اليوم لأن بتسوي لكم غدا

أم معضد : ماله داعي حبيبتي .. تكلف ع عمرها

وفاء : لا عموتي وين تكلف ع عمرها واجب ها

فيصل وهو يمشي : يلا مع السلامه

أم معضد وأم عبدالرحمن : الله يحفظك

خلود : هذي بعدها ما نزلت

أم عبدالرحمن : سيري خلود ازقريها

خلود : أوكي عمو الحين بزقرها

خلود وقفت : وفاء تعالي

وفاء : لأأأ انتي سيري روحج يمكن البنيه تعبانه ولا شي

خلود : لالا تعالي يمكن نفسيتها تتغير شوي

وفاء وقفت : أوكي

أم معضد : حاولو معاها بنات

خلود : أوكي ماما

أم عبدالرحمن وهي تشوف البنات يروحون : والله مسكينه هالبنيه

أم معضد : الله يعينها

أم عبدالرحمن : معضد وينه ..؟

أم معضد : يسهر الليل ويرقد في الصبح

أم عبدالرحمن : الله يعينه ويصبره

أم معضد : آمييين يارب

أم عبدالرحمن : مسكين حمدان .. 

أم معضد : هي يحليله بيتربى بدون أم ويتيم

أم عبدالرحمن : نحن يداته وين رحنا .. لاااازم نتحمله ونربيه

أم معضد وانتي الصادق بس نحن لي متى بنعيش .. باجر الولد بيكبر ويحتاي أحد ينصحه

أم عبدالرحمن بحزن : بنات البلاد كثار ماشالله وهذيل بنات عمه ماشالله .. ومعضد توه صغير 

أم معضد مستغربه : انتي اللي تقولين هالكلام يـ ختي ...!

أم عبدالرحمن : هي أنا يـ أم معضد .. وهذا كلام الحق ... معضد لي متى بيعيش وحداني يباله وحده تدللـه 
وتشوفه وتربي ولده

أم معضد : ما ظنتي يـ ختي .. ما ظن معضد يوافق ياخذ وحده من بعد ميره الله يرحمها 

أم عبدالرحمن بحزن : باجر بتمر الأيام وتمر .. نحن بننساها ومعضد بينساها .. بس أكيد بنشتاق لها وايد

أم معضد هزت راسها بتفهم وقالت : ادعي لها بالرحمه حبيبتي

فوق عند خلود

خلود ابتسمت : صباحج عسل

بدور بابتسامه باهته : صباحج قشطه وجبنه

خلود دخلت : عندي لج سبرايز

بدور : وشو ..؟؟

خلود : ادخلي فوفو

دخلت وفاء مبتسمه : حسستيني اني فوفو عبدو هههههه

بدور ابتسمت وقالت : وفاااااااااء ...!

وفاء دخلت : هي وفاء

بدور : يا هلاأأ

وفاء تجدمت وسلمت على بدور : شخبارج حبيبتي ..؟؟

بدور بحزن : مثل ما هو ...!

وفاء : لاأأأ لأأأأ عآآآد مب جذي انتي يبي لج شويه بلاشر تورد خدودج المصفره وبودره تخفي الهالات 

بدور بحزن : وين لي بارض لـ هالأشياء 

وفاء طالعت خلود وقالت : شكلنا يينا بوقت غير مناسب


بدور : لا بالعكس زين ييتو .. قاعده بروحي

وفاء : شكلح توج طالعه من الحمام 

بدور ابتسمت وهي تطالع شعرها المبتل : اي توني تسبحت قلت أفطر عقبها


يتبع >>>

خلود فتحت عيونها : أووووووووولله ...!

بدور مستغربه : لييييش ؟؟

خلود : بتتريقين معانا ..!

بدور : اي لأني مليت من المغذي .. 

وفاء ابتسمت : عآآآد يلا عشان نتريق

بدور بحزن : أوكي الحين بنزل

خلود : لاالاا نحن بنتم .. بس جان عندج شي ثاني تسوينه عادي بنطلع

بدور ابتسمت : لأأأ اقعدو .. شي ثاني مثل شو ..؟؟

خلود : ماشي

وفاء راحت للمستواليت وسحبت المشط : تعالي بمشط شعرج 

خلود راحت خذت البودر وقالت : احط لج

بدور : لا لاا لااا ما يبي له والله وبعدين ميكب ماني بحاطه .. أختي ما كملت اسبوعين واتمكيج

خلود : شويه بودر بس .. ما يأثر 

بدور : لا بس مرطب الشفايف

خلود : أوكي على راحتج ..

خلود وهي تاخذ المرطب خذت العطر والمقبض عشان بدور

وفاء وهي تمشط شعر بدور : ويه بدوووور شو هذا ..!

بدور مستغرب : شو

وفاء : شعرج ليش جذا ..؟؟

بدور : صار لي ثلاث أيام ما مشتطه

وفاء : أوووووووووووووولله ..! ثلاث ايام

بدور : اي وين الحق

وفاء : مب لهالدرجه عآآآد مشطيه يا بنت الناس

بدور ابتسمت : انشالله بس انشغلت شوي وكنت تعبانه

خلود تعطر بدور : شمي ريحته تنعش الواحد .. حصلته هديه العـــام من ............................ وسكتت

وفاء طالعتها : من منو ..؟؟

خلود ابتسمت : من فصول

بدور : اي ريحته حلوه يعرف يختار وشكله ماركه

خلود ضحكت : اي هذا جادور من باريس غاليري مو حيالله

بدور : باخذ لي واحد

دمعت عيون خلود وهي تتذكر هالهديه من منو .. ومتى حصلتها وبأي يوم ..؟؟؟ هذا كله لو تعرفه بدور بتكسر زجااجه العطر وتلملم الزجاج وتحتفظ فيه طول عمرها

وفاء : خلوووووووووووود

خلود طالعت وفاء متسغربه : هلأأأ

وفاء : وينج أمي ..؟؟

خلود : معاكم بس انشغلت وأنا أرش بدور بالعطر

بدور تغمض عيونها من عوار الراس << لاازم ثلاث أيام هههه << قالت وهي تتألم : سبحتيني بالعطر الله 
يهديج

خلود : يلا يلا بسرعه ننزل ناكل لأني بموت يوووع

وفاء : بس شوي وأخلص من شعر بدور المعقد

خلود : هههههه بدور لو بيعرف ريلج ما بيتزوجج

بدور ابتسمت بألم وهي تتذكر أحمد ... اش صار عليه ياربي ..؟؟؟ همممم صار له شي ولا كيف ...؟؟ لاأأ لأأأأ ...! سأل عني ولا بس يتذكرني ... ولا يمكن قالب الدنيا يبي يعرف عني ... كل هذا في علم الغيب ...

وفاء : خلود وين معضد ..؟؟

خلود : بحجرته راقد ..

بدور باستفسار : شخباره الحين ..؟؟


خلود : أردى من قبل .. بس ما اقول غير الله يهديه

بدور حزنت وهي تسمع هالشي عن ريل أختها اللي كان متعلق بـ ميره لدرجة الجنون واليوم فقدها ..

الكل حزين على حاله وعليه وعلى فراق زوجته وكل شـــــــــــــــــــــــــي ....!!
/
.
/
عند البنات

ملاك ابتسمت : الحمدلله بخير

نور : رجع اليوم ..؟؟

ملاك : لأأأأ من يومين تقريبا

نور : يلا الحمدلله على سلامته

روان وهي تمسك راسها : بنات عن اذنكم

نور : على وين ..؟؟ 

روان : الحمام الله يعزكم

اريج : ايي معاج .؟؟

روان : لأأأ ما يحتاج 

اريج : شكلج تعبانه مره

روان : لأأأأ الحين برجع 

اريج : على راحتج

شوق : متغيره وايد رواني 

اريج : هي وايد ووايد بعد ..!

نور : الله يستر شكلها ما يطمن

شوق : تهقون حامل ...؟؟؟

اريج هزت راسها بالنفي : لأأ لأأأ مستحيل للحين ما صار بينهم شي وبعدين العرس بعد الامتحانات لييش 
يستعجل

ملاك : اش دراج لأن راشد الأسبوع اللي طاف كلمني 

شوق : يعني انتي ...!!

ملاك هزت راسها بالنفي : لا لا مستحيل هالشي أحسه بيخلي معدلي بينزل

شوق : آهاأأأ

نور تطالع ملاك : شخبارهم الحين ..؟؟

ملاك : من هم ..؟؟

نور : اخوك ومرته

ملاك بحزن : شـ قول لكم وشـ خلي ...!!

نور : لييش اش صاير ..؟

ملاك : من أول يوم لها عندنا ولسانها طويل

نور : لأ لأأ

ملاك : اي والله وأنا ارد عليها عدل عآآآد ما أسمح لها

نور : الله يعينكم الصراحه

ملاك : الله يستر من الياي .. جان ميود ما يصير له شي

نور : تهقين مسوية له شي ..؟؟

ملاك : مو بعيده والله

نور : الله يستر

اريج : كلمتو بدور ..؟؟

نور : اي البارحه

ملاك : شخبارها ..؟؟ والله اني من يوم يا مايد التهيت وما اتصلت فيها

نور : زينه الحمدلله بس بعدها هه يبغالها شوي لما تطلع من الحاله اللي هي فيها

ملاك : شـ بتسوي بخصوص الدراسه

نور : والله مدري اليوم بكلمها

ملاك : يمكن مع الدراسه بتلهى وتنسى

نور : شلون وهذا بيت أختها اللي هنا

ملاك : هي صح اكيد بتتذكرها وايد 

نور : الله يهديها ويصبرها ويصبر معضد

ملاك : صح شخبار حمدان

نور : اسبوع وانشالله بيطلعونه

ملاك : ونطقه ..؟؟

نور : احسن الحمدلله بس الورم هو اللي كان ما يخليه والحين خف والحمدلله تحسن كثير

اريج : الحمدلله .. بكلم بدور ترجع تكمل لأن خلاااص نحن على أخر الترم وبنتخرج انشالله

شوق : اي تكفون كلموها واقنعوها تيي

نور : بنحاول انشالله

ملاك : بنات هذي روان يت

روان يايه وقالت بتعب : بنات اسمحو لي بروح البيت مقدر اكمل اليوم

شوق : ولييش ..؟؟

روان : احس بتعب فضيع

اريج : عسا ماشر

روان : كنت سهرانه البارح واليوم ما اقدر اواصل الصراحه

نور : عآد روحي نامي وريحي وبكره دوامي بس هه نامي اليوم بدري

روان ابتسمت بتعب : انشالله

ملاك تطالع روان رايحه : غريبه روان اليوم .....!!

اريج : وين رايحه روان ..؟؟؟

نور : والله ما أعرف

شوق : أكيييد البيت

نور : اي أكيييد بتروح تريح

ملاك : الله يهديها مهمله الدراسه عشان فهد ولا كأنه بحياتها فيه واحد اسمه مروان

نور ابتسمت : حرام عليكم

شوق : الله يهديها ترضي فهد بكل شي ..! عآآد لأأأأزم يحس ويصكر التلفون بليل ..

اريج : اي أكيد يدري انه وراها كليه الصبح

نور : الله يهديه ويهدي خويتكم بعد ..!! لأنها تدري ان وراها محاضرات

ملاك : بس يمكن تفتشل وما تصكر عنه

نور : الله يعينها الصراحه لازم يحس على دمه شوي

شوق : لو تطور الأمر بكلمه صدقوووووووووني

اريج : تسوينها .!!

شوق : اي

ملاك : مو بعيده ...

اريج ابتسمت : عشان مصلحتها وبس

نور : بنات يلا المحاضره بدت 

ملاك : مفتقدين بدور وروان بعد ..!!

شوق : الله يستر باجر منو ..!

ملاك : لا انشالله محد

شوق : الله يهدينا ويهديهم ههههه

نور : آميييييييييين ... 
/
.
/
دخلت روان السياره مبتسمه : هلأأأأ

فهد ابتسم وهو يطالع روان : هلأأأ حبيبتي

روان : زين ييت لأني كنت بموت

فهد : عسا ما شر حبيبتي اش فيج

روان : أحس راسي بينفجر

فهد : اوديج المستشفى 

روان : لأأ لأأأ ما بي

فهد : ترا صج بوديج لو تعبانه وايد

روان : لا فهد تكفى .. مابي بس أحس راسي بينفجر

فهد : عشان جذي اتصلتي ..؟؟

روان : اي ابيك توصلتي البيت

فهد : من عيوني والله

روان : بس لما تيي عندنا أحس روحي اصير أوكي وخاصتا لما تسوي لي شي اشربه لو عصير أو جاي أو أي شي

فهد ابتسم بخبث بدون لا تطالعه روان وقال : كل هذا شوق لي يا عمري

روان ابتسمت بألم : يمكن والله مو بعيده

فهد : اوصلج البيت

روان : اي ياريت

فهد : لا لا تعالي اليوم لـ بيتي لأني صج صج ابيج تشوفين بيتنا

روان ابتسمت بتعب : ما اقدر والله يا فهد اجلها لأني صدق أحس روحي بموووت من التعب

فهد : لا تقوووووولين جذي تراني أزعل

روان : والله حبيبي لو مب تعبانه جان ييت

فهد : بس شوفيه واسوي لج شي تشربينه ونقعد مع بعض

روان : أوكي على راحتك

فهد ابتسم : يا عمري انتي تسمعين الكلام والله

روان : حبيبي انته ههههه
/
.
/
تحت البنايه الساعه وحده الظهر

اريج وقفت عشان تدخل ولا لمحت اثنين واقفين عند المصعد ويتكلمون

تقدمت عشان تصعد شافت محمد بس ما كلمته لأنه مشغول ويكلم واح

وااااااااااااااااي فديته وهو واقف يكلم واحد أكييييد عنده شغل 

فجأه وقفها صوت واحد وهو يقول : اريــــــــــــــج

اريج لفت تطالع منو ... شافت مب محمد اللي ناداها

اريج مستغربه : مرووووان ......؟؟

مروان ابتسم : هي مروان

اريج ابتسمت ونست كل اللي سواه مروان بربيعتها وقالت : هلاا مروان .. شخبارك وين هالغيبه ..؟؟ 

مروان : بخير الله يسلمج انتي شخبارج ..؟؟

اريج مستغربه ما سأل عن روان : تمام الحمدلله 

محمد طالع اريج وهو مستغرب : تعرفينه

اريج ارتبكت ياربي ليكوووووون يفهمني غلط ويروح من بين ايدي .. لا لا مستحييييل محمد مو من هالنوع

محمد عاد كلامه : تعرفينه ..؟؟

اريج ارتبكت : اي هذا مروان كان يعرف رفيجتي روان

محمد : آهااااا عرفتها هي هي كنت ناسي والله

اريج : لييش انتو تعرفون بعض ..؟؟

مروان ابتسم : هي ومن زمان بعد وأنا ربيع محمد

اريج فجأه وقفت معصبه : وانت بعد أكيييد بتطلع نفسه خبيث وشيطان تلعب بأعراض الناس

محمد مستغرب : شو تقولين يا اريج ..؟؟

اريج : تراه مثل ما رما اللي تحبه وتبيع عمرها عشانه انت بعد أكييييد بتلعب بأعراض الناس

مروان : اهدي اريج اهدي

اريج دمعت : حراااام عليك يا مروان اللي سويته في البنيه حرااااام

مروان ندمان : اهدي اريج

اريج : تبي تعرف اش صار عليها الحين عاد أخبرك ...!

مروان سكت بدون لا ينطق أي حرف ..

اريج : هه تراها تزوجت بعد ما انت خنتها وصدمتها ..!! لا وداست على قلبها وحبها بعد

مروان منصدم : تزوووووووووجت ...؟؟ 

اريج : هي تزوجت ..! لا ولا لييش تتفاجأ ترا انت اللي تركتها

مروان مستغرب : روان تزوجت

اريج : هي ليييش شو فيها ..؟؟ ولا ع بالك بتنطرك لما تيي وتفكر تحبها مره ثانيه

محمد : وطي صوتج نحن في بنايه

اريج تتكلم بهدوء : حراااام عليك اللي سويته بالبنيه حراااام والله كسرتها وكسرت خاطرها وذبحتها بعد تدري 
..!
مروان : اريج انتو ما تعرفون شاللي صار

اريج بسخريه : هه شاللي صار يعني ...!! 

مروان : انتو كلكم نفس بعض محد فاهم من السالفه شي

اريج : هه اللي فهمته ان نظرتك لـ روان مثل هالبنات اللي تتكلمون معاهم من الصبح لليل وأخر شي ما تتزوجونهم

مروان بندم : اريج لو سمحتي اسكتي

اريج : خل اطلع اللي بقلب رفيجتي ع الأأقل

مروان : اريج روان هي السبب

اريج مستغربه : روان السبب ..!! كيف بلا

مروان : قلت لج هي السبب

اريج بسخريه : لا لا ما اصدق عاد .. كيف هي السبب وقتلت عمرها صياح عليك .. لو هي السبب جان ما 
نزلت دمعه وحده

مروان بجديه : أنا تقدمت لها قبل لا أعلمها عن اي شي من اللي يصير وابوها رفض وطردني .. على أساس أنا مب من طبقتهم

اريج مستغربه : لا والله علي هالكلام

مروان : والله العظيم جان مب مصدقه روحي اسأليه وتأكدي .. وبعدين هو انسان مغرور وشايف عمره

اريج : بس انت من ما جازفت عشانها

مروان : قالو لج نحن عايشين في أمريكا عشان أخظفها واتزوجها 

اريج : ع الأقل كنت تقنع ابوها

مروان : ذليت نفسي له بما فيه الكفايه ... عآد الواحد ما يرضى أحد يهين أهله عشان زواج

محمد وهو مندمج معاهم وما يعرف الله وين حاطه ..!!


اريج : وليييش ما كلمت روان ..؟؟

مروان : المشاكل اللي بينها وبين أمها تكفي تبيني ازيد مشاكل بينها وبين ابوها

اريج متفهمه الموضوع وقالت : يصير خير

مروان بحزن : سلمي عليها وباركي لها ع الزواج مني ...!! وأتمنى ما تعرف شي عن اللي صار

اريج قالت وهي تصعد : مع السلامه .. اشوفك على خير

محمد يطالع مروان : شالسالفه ياخي ...! ولييش ما خبرتني ..؟؟

مروان يطالع المصعد : سالفتنا سالفه والله حتى روميو وجوليت سالفتهم أهون

محمد ابتسم : يالعاشق انته ..!!

مروان بحزن : والله يا محمد ذليت نفسي عشانها بس ما طلع بيدي شي

محمد : الله يهدي ابوها ويصلح ما بينكم

مروان : بس البنيه راحت وخلااااص ..!!!

محمد : اقووول اصعد وبنكمل رمستنا فوق لأني بموت وأنا واقف وميت يوووع

مروان ابتسم : يلا مشينا
/
.
/
ملاك تطالع البحر : اقووول مو جنه بنحترق ع الشمس ..!! 

راشد ابتسم وهو يطالع البحر : لا وننسلخ بعد

ملاك : ببداية اربعه وجذي حر عآد الله يستر مب باقي شي على شهر خمسه

راشد ابتسم : وع الامتحانات يا حلوه ..!

ملاك : يووووه ليييش ذكرتني الله يعيني الصراحه

راشد : هههه قولي الله يستر من النتيجه

ملاك : لا ابشر انشالله أوكي

راشد : آمييين 

ملاك : الساعه كم عندك .؟؟

راشد : اربعه العصر

ملاك بحزن : شوووف بعده ما اتصل بي ..

راشد : بيتصل انشالله 

ملاك : كييف بيتصل وهو بعده ما اتصل للحين ويعرف يوم الأحد محاضرتي تخلص وحده

راشد : يمكن مب في البيت

ملاك : يمكن ...!! 

راشد : أمي شخبارها

ملاك : تمام الحمدلله تعال لها 

راشد : ودي .. بس لما هذي مرت أخوج تطلع اتصلي بي وبيي

ملاك : اش لك فيها البيت بيتنا .. هي مالها حق

راشد : حتى ولو عشان الكل ياخذ راحته

ملاك : راشد والله اني تعبت وتعبت واااايد

راشد : انشالله تتخرجين ونتزوج وكل شي بينحل

ملاك : كيف كل شي بينحل ومايد الله يعلم اش قاعد يسوي من ورانا

راشد : مايد انسان عاقل لا يمكن يسوي شي

ملاك : انشالله ظنك يطلع صح وبمحله

راشد : آمييين 

ملاك : مب ناوي تتغدا ..؟؟

راشد : من شوي عاد اش سوينا

ملاك ابتسمت : هع صح تغدينا اقصد مب ناوي تحلي

راشد طالع جسم ملاك وهو يقول : ترا صج والله بديتي تمتنين

ملاك مستحيه و بحزن : شسوي والله أنا عكس الناس بس أحزن ابدا أكل بشكل هستيري

راشد : لا لا دخييييييلج عآد الا هالشي هههه

ملاك ابتسمت : شسوي اطلع حرتي في الأكل وبعدين حرام عليك والله اني مب متنانه بس شوي .. انشالله 
أخس مره ثانيه

راشد : زين أنا مب يدامج ولا جان كليتيني

ملاك : اسويها لييش لأأأ ههههه

راشد : تعالي نروح ناخذ لنا شي حلو بس ها انتي حقج شوي وبس

ملاك : أوكي المهم أحلي لأني صدق لاعت جبدي وانا اسولف عن عايلتنا اليديده اللي طلعت فيه العفريته 
وصايف

راشد ضحك : هههههههه الله يعينج عليها بس اصبري انتي

ملاك : انشالله اذا قدرت

راشد : عشان مايد وبس ..؟؟

ملاك : وانا شاللي مصبرني غير هالمايد اللي بيخبل بي

راشد : بدور شخبارها ..؟؟

ملاك : مثل ما هي فديتها تعبانه 

راشد : قولي معضد اللي تعبان 

ملاك : بدور خفت الحمدلله بس معضد يقولون بعده وايد تعبان

راشد : الله يعينه الصراحه

ملاك : ويغفر لـ ميره ويرحمها 

راشد : آمين
/
.
/
نور تطالع شوق : احلفي بس ..؟؟

شوق : والله خلاااص أكدو وحجزو كل شي

نور : يعني سفرتنا بالصيف هذا أكيييييييييد

شوق : لا تفرحين وايد اهني كرف واهناك بعد كرف ...!! ودرااااااااااسه ..

نور : ترا هذي الدراسه ورانا ورانا

شوق : قولي نحن اللي وراها وراها

نور : وانتي الصادقه نحن اللي محتاجينها 

شوق : اي والله الواحد قام ما يسوا بدون دراسه

نور : في ناس وصلو للخمس وعشرين أو الثلاثين وتوهم قاعدين يكملون

شوق : اي اهوه مو لازم بسن محدد بس المهم دارس 

نور : بس ما يوصل للأربعين وهو بعده بالثانويه

شوق : ههههه المهم يدرس يـ ختي

ضاري دخل وهو يبتسم : مساء الخير 

نور : وين كنت ..؟؟

ضاري : توني رجعت من المعهد

نور : معهد ...؟؟

ضاري : اي امتحنت توفل اليوم

نور : آها ...! واش سويت

ضاري : الحمدلله كل شي أوكي بس ادعو لي

شوق : ليييش انت امتحنت الحين ..؟؟

ضاري : اكثر الربع امتحنو من هم بثاني ثانوي

نور : اي يعني الشهاده بفلوس مو على حساب المدرسه

ضاري : اي عشان ياخذونها مبجر وجذي بس التوفل وايد ينفع ويسهل لج الأمور وقت التسجيل

شوق : اي صح

نور : شوق وين االهنوف ..؟؟

شوق : تذاكر ترا مب باقي الا شهر واحد

نور : الله يعينهم

ضاري : بل هذي كله تذاكر

نور : صل ع النبي لا تحسدها يا صبي

ضاري ضحك وهو يقول : تف تف تف

نور : خيستها المسكينه

ضاري : اشلون وهي فووووق هههههههه

شوق : اقووول روح نام ترا أحسن لك .. لأن مبين عليك مسطل

ضاري : اي والله احسن لي

نور : نوم العوافي

ضاري وهو يصعد : الله يعافيج

نور تطالع شوق : كلهم بيروحون الكويت 

شوق : اي بس نحن الثلاث بنروح لألمانيه

نور : شي طيب

شوق : صرتي لي ملاك هههههههه

نور : شسوي عدتني البنيه

شوق : روان مو طبيعيه كلش

نور : اي وأنا بعد اقول كذا

شوق : باجر بكلمها

نور : هذا لو حضرت لأن شكلها تعبانه لأأ وحييييييل بعد

شوق رفعت الموبايل تتصل بـ روان : اتصل فيها واتطمن عليها

نور : اي فديتها مدري وش صار عليها

شوق : بعدين نتصل في بدور

نور : أوكي

شوق : ما ترد ياربي

نور مستغربه : عسا خير ..؟؟

شوق : انشالله خير

نور : تشوفينها نايمه

شوق : نووور ترا والله أحس عمري بموووت قهر

نور : لييش حبيبتي

شوق : قبل لا نروح المانيا بنمر الكويت يومين ثلاث .. 

نور ابتسمت : بتشوفين أهلك وديرتك من قدك

شوق : واللي يقهر اني بشووووف براك

نور ابتسمت : عيني من ربك كل خير وانشالله ما يصير الا الخير 

يتبع >>>

شوق : آمييين بس صج بموووت قهر لأني أحس أجلو الموضوع من شهور للصيف 

نور : اهدي فديتك وقتها بيصير خير انشالله

شوق : تدرين يتني فكره

نور : اش هي ..؟؟

شوق : لما يسألوني عن براك بقول لهم براك كبير علي لو انه نواف جان وافقت وبجذي بيخلوني اتزوج نواف

نور تضربها عالخفيف وتقول بسخريه : لا يا شيخه .. ابدعتي بفكرتك الصراحه

شوق ابتسمت : شسوي انزين ما في فكره غيرها 

نور ابتسمت : لأأأأ في وفي كثير بعد بس انتي اعقلي واهجدي شوي يا بنيه

شوق : هههههه انزين انزين .. مع ان الضحكه هذي بدون نفس
/
.
/
بدور : عن اذنكم

طلعت بدور من الحجره وراحت لأخر الممر

بدور : السلام عليكم

شوق : وعليكم السلام ورحمة الله وبركاته 

بدور : شوووووووووق ..!

شوق ابتسمت : اي شوووق

بدور : شخبارج حبيبتي ..؟

شوق : بخير الحمدلله انتي شخبارج ..؟؟

بدور : تمام الحمدلله

شوق : شخبار الأهل وحمودي ..؟


بدور : كلهم بخير نحن عند حمودي

شوق : صج ................؟؟

بدور : لا مو صج .........!! 

شوق : عطيني اياااه بكلمه

بدور : فديتج كلهم داخل عنده 

شوق : لييش انتي وين ..؟؟

بدور : أنا في الممر فديتج 

شوق : آهاااا .. عآد بخليج لأنج واقفه بالممر شكلج

بدور : لا عآدي زين طلعت أحسن لي شوي

شوق : انتي شخبارج الحين ..؟؟ وشو النفسيه

بدور بحزن : والله الحال صار أحسن بس النفسيه لاااازم تكون جذي

شوق : الله يهديج انشالله .. وديري بالج على عمرج

بدور : انشالله وانتي بعد وسلمي لي ع البنات وايد وااااايد واااااااااااايد

شوق : يوصل انشالله 

بدور : فديتكم

شوق : هذي نور تسلم عليج

بدور : عطيني اكلمها 

شوق : بس ما تخسرون رصيدي

بدور ضحكت على هبال شوق .. وحزنت وهي تتذكر روحها جذي قبل اسبوعين ولا كأنه كان فيها شي بس الحين الوضع كله تغير

نور : بدوووووووووور

بدور رجعت لواقعها : هلأأأأأأ نور

نور : وينك اناديك من ساعه 

بدور تضحك : لا بس جوالي مدري اش صار فيه

نور : هههه عادي فديتك ..

بدور : شخبارج ..؟؟

نور : بخير الحمدلله انتي شخبارك ..؟؟ طمنيني عنك انشالله بخير

بدور : الحمدلله بخير

نور : عسا الحال أحسن من أول

بدور : الحمدلله على كل حال 

نور : الحمدلله

بدور : عآد ما بطول عليج عن تذبحني شوق على الرصيد 

نور ضحكت وهي تقول : ما عليك منها هذي انا اللي ارسلها كل يوم ههههه

بدور : هههه فديتكم .. سلمي لي على كل البنات 

نور : يوصل انشالله

بدور : تامريني بشي ..؟؟ 

نور : ديري بالك على عمرك .. وارجعي لنا بسرررعه

بدور بحزن : انشالله حبيبتي 

نور : مع السلامه فديتك

بدور : مع السلامه يا عمري 

بعد ما سدته بدور .. مشت تدخل للغرفه .. شافت معضد ياي من أخر الممر

معضد : السلام عليكم

بدور : وعليكم السلام 

معضد : من كنتي تكلمين ..؟؟

بدور : رفيجتي نور

معضد : كلهم داخل ..؟؟ 

بدور : اي كلهم داخل

دخل معضد ودخلت وراه بدور مستغربه من سؤال معضد لها ..!! 


معضد : السلام عليكم

الكل : وعليكم السلام 

أم معضد : كيف حالك يما معضد ..؟

معضد : بخير الله يسلمج أمايه 

حمودي ابتسم لأبوه وقال له : بـــــــابــــــــا ييت

معضد راح له وباسه : اي حبيبي 

حمودي : ليييش ما يبت ماما معاك

كلهم ملامح ويههم تغيرت بهاللحظه وانقلبت الفرحه لـ حزن 

خلود وقفت وقالت بسرعه : ماما مسافره حبيبي

حمدان : متى بترجع ..؟؟ 

معضد ابتسم والكل استغرب وهو يطالع معضد .. وقال : نحن بنروح لها حبيبي هي ما تبرجع

حمدان : متى بنروح لها بابا .. أنا ابا ماما 

معضد : بنروح لها بأي وقت عادي .. بس ما نعرف متى

حمدان : عآدي نروح لها الحين 

عيون معضد دمعت وقال : مادري حبيبي بنشوووف

أم معضد تغير السالفه : كلمتي ربيعتج يما ؟؟

بدور : اي خالتي

أم معضد : عسا كلهم بخير

بدور : كلهم بخير ويسألون عنكم وعن حمودي 

حمدان ابتسم وقال : بدور تعالي بقول لج شي

بدور راحت له وقالت : قول حبيبي 

حمدان : ييبي اذنج

بدور : عيب حبيبي كلهم اهني ما يصير حرام هالشي 

حمدان بحزن : حرام بس شي واحد فأذنج ..!

معضد ابتسم غصب وقال : بدور اسمعي شو يقول لج

حمدان : محد يسمعني انزين

الكل ارتسمت ابتسامه حلوه على شفاته 

حمدان يقول لـ بدور : يدو قطر اهني .. نحن ما بنروح قطر خلاااص صح ..!!

بدور ابتسمت وقالت : هي حبيبي ما بنروح 

حمدان : وانتي بعد لا تروحين

بدور : انشالله حبيبي

حمدان ضحك وهو يقول بصوت عالي : لا تخبرينهم انزين 

بدور : من عيوني والله ما بخبرهم حبيبي

خلود تسوي روحها صغيره : وأنا ..؟؟ حرااام حمودي خبرني 

حمدان هز راسه بالنفي : لأأأأ ما بخبرج .. صح بدور

بدور هزت راسها وقالت : اي ما بخبرهم

حمدان : يدو قطر .......؟؟

الكل ضحك مع انه الحزن عام المكان بس أسلوب حمدان يخلي الواحد غصب عنه يضحك ..!

أم عبدالرحمن ضحكت وهي تقول : حسبي الله على ابلسيك شو تقول انته ..؟؟

أم معضد تمزح : عيل أنا يدو عين ...؟؟

حمدان : لأأأ انتي يدوووه عوده ماما تقول

الكل هدأ فجأه لأن حمدان صج قاعد يلعب بمشاعرهم وأعصابهم غصب عنهم يتأثرون وهم ما ودهم ..!

أم عبدالرحمن تغير الموضوع : قووول حبيب يدو قطر انته

حمدان : يدي قطر وينه ..؟؟؟

أم عبدالرحمن ابتسمت : مايقدر ايي حبيبي ريله تعوره

حمدان يطالع ريله المسكوره : حتى أنا ريلي تعورني طالعي

أم معضد ضحكت : حبيبي انشالله تقوم بالسلامه وتمشي

حمدان يطالع ابوه : وبابا يده تعوره 

خلود : وه فديتك والله كلامك أكبر عنك درر ماشالله درر تطلع

حمدان ابتسم وطلع لـ خلود لسانه وقال : عمي فيصل يقول خلود مو حلوه لأنها كله تنازع

خلود عقدت حياتها : الحين أنا مو حلوه

حمدان : ليييش تنازعين عمي فيصل انزين

خلود : لا والله الحين يوم عمك فيصل ينازعني عادي ويوم انا انازعه مب عآدي ...!!!

حمدان ابتسم ابتسامه ضروسه الملفعه بانت : اصلا عمي فيصل أحسن منج لأنه يوديني جمعيه

خلود ضحكت : هي من هـ الدكان طالع ضروسك انت شقا غاديه .. السوس ماكلها أكل ..

حمدان عقد حياته سوا روحه معصب : بقول حق عمي فيصل يطلعج من حجرتي

الكل ابتسم وهو يطالع حمدان .. هـ الحمدان سوا خير لما غير جوهم وخلاهم يضحكون وهم في قمة حزنهم 
..!
/
.
/
الساعه سبع المغرب 

روان فتحت عيونها بكسل حست بألم في راسها .. ودها تموت من كثر الألم .. مسكت راسها بقوه وطالعت حوالينها 

شافت روحها على السرير وماشافت أحد معاها

روان وهي ماسكه راسها : آهــ .....!!! 

ودها توقف ما قدرت حست منهد حيلها ما تقدر تتحرك .. شافت صوب الباب وبدت تتذكر كل شي صار .. 
حرف حرف كلمه كلمه ... وصــــــــــــوره بـ ذات الوقت 

روان نزلت دموعها وبدت تصارخ من الويع وقالت : فـــــــــهــــــــــــــــــــــد يـ الحيــــــــــــــــــــــــــوان
محد رد عليها وقفت روان بصعوبه ما استوعبت اللي تشوفه .. رجعت قعدت وحطت يدها على راسها
روان : فــــــــــــــــــــــــــــــهـــــــــــــــــد يالخسيس يالنذل وينك ...؟؟؟

محد رد عليها

بدت دموعها تنزل وانهارت صياح وهي تقول : خدعتني يالنذل خدعتني .. خليتني اركض وراك عشان هذا اللي تعطيني اياه .. وربي كنت حاسه وشاكه بس قلت لا يمكن زوجي يسويها فيني لا يمكن .. بس طلعت أنذل شخص على وجه الأرض

دخل فهد بسرعه وهو مستغرب من روان قال : اش فيج ....؟؟

روان بدت تصيح وهي ع السرير : سويتها ...!! يالنذل والله انك ما تستاهل تلمس شعره مني


فهد ابتسم بخبث وقال : انزين انتي اهدي اهدي شوي

روان : اشلون أهدا اشلون ..؟؟ أنا اش صار فيني ذيك الحزه اش صار

فهد : ما صار شي .. بس راسج كان يعورج وعطيتج حبوب ونمتي

روان دموعها نزلت : تجذب علي ...؟؟؟؟ والله أدري انك من البدايه نذل بس ما توقعت توصل فيك المواصيل انك تخليني أدمن

فهد ضحك بصوت عالي وقال : حلوه ذي أدمن ... ههههههههه

روان تصيح : اضحك انت اضحك اش عليك ...!!! بعد ما استغليتني وخدعتني .. كنت تكلمني ع الأقل والله بدون ادمان كنت اخليك تسوي اي شي بس .... لييييييييييييييييييييش خليتني أدمن 

فهد يمثل : ع بالي انج ما ترضين

روان : انت ناوي تيينني ولا شو ..؟؟؟ فهد حس ولو شويه حس

فهد : خلاااااص انزين خلاااااااص ما صار شي

روان تصيح : خلااااااااااص بسهوله جذي خلااااااااااااص

فهد صارخ : تراج حشرتينا ..ما صارت حبوب استغفر الله

روان : انت اش تبي مني اش تبي ..؟؟

فهد : ولا شي ...!!

روان انهارت وهي تصيح ع الأأرض : عاد ليييش تسوي فيني جذي لييييييييييييش

فهد ابتسم ورفع ورقه وقال : عشان ذي ...!!

روان ما قدرت تشوف الورقه ومسكت راسها بقوه وقالت : عطني حبه بسررررررررعه احس راسي بينفجر

فهد ابتسم : لأ لأأأأ لأأأ ماشي حبه بدون ما توقعين على هالورقه

روان تصيح : عطني حبببببببه بسرررررررررررعه أحس روحي بموووووت

فهد طلع قلم : وقعي ع الورقه ع بال ما اطلع لج حبه

روان مسكت الورقه وشقتها : قلت لك عطني حبببببببببه

فهد صفعها وقال : ماني معطيج حبوب الا لما توقعين

روان مسكت راسها منهاره صياح : انزيييييييييين بسوي اللي تبيه بس عطني حبه

فهد طلع ورقه ثانيه من جيبه وقال وهو فـ يده الحبوب : وقعي يلا

روان وهي توقع وترتجف ومنهاره بنفس الوقت : عطني بسررررعه

فهد فر الحبوب عليها وقال : هاج اخذي لما تموتين بعد

روان بلعت الحبه وحست بارتياح قالت وهي تقعد ع السرير تصيح : انت اش سويت ..؟؟

فهد ابتسم وهو يشوفها قاعده تفقد وعيها شوي شوي .. مسكها وقفها وقال : قومي سيري غيري هالملابس عشان ارجعج بيتكم

روان وهي ما تستوعب اللي قاعده تقوله : لأأأأ بنام اهني

فهد سحبها من يدها وقال : خلااااص مابيج الحين وقت ابيج بييبج غصب عنج

روان نزلت دموعها وقالت : هذا بيتنا وين توديني ..؟؟

فهد عرف انها مو بوعيها وقومها وقال : يلا قومي بوصلج بيتكم
/
.
/
بليل الساعه ثمان 

دخلت ملاك البيت وهي متضايقه ما شافت احد تنهدت بارتياح 

أمي فاطمه يت بسرررعه : يما ملاك ...؟؟

ملاك ابتسمت بتعب : هلا يما

أمي فاطمه : وين كنتي خليتيني احاتي 

ملاك : طلعت مع راشد نتمشى 

أمي فاطمه : الله يهديج جان خبرتيني

ملاك : ما حصلت فرصه أمي

أمي فاطمه : مره ثانيه خبريني عسب لا احاتيج

ملاك : انشالله ماما

أمي فاطمه : يلا عسب تتعشين وتنامين

ملاك : لأأ أمي تعشيت برع

أمي فاطمه : خلاااص عيل روحي ارقدي مبين عليج مب راقده البارحه عدل

ملاك ابتسمت وهي تروح لـفوق : تصبحين على خير ماما


أمي فاطمه : وانتي من أهله فديتج

ملاك صعدت وهي تعبانه وهلكانه وتوها بتتوجه للممر عشان تدخل حجرتها

سمعت صوت : ع الأقل سلمي

ملاك صدت شافت وصايف قاعده مع مايد في الصاله اللي فوق 

ملاك بدون نفس : السلام عليكم

مايد : وين كنتي ...؟؟؟

ملاك : كنت برع تغديت مع راشد وعقب رحت عند رفيجاتي

مايد عقد حياته : لا تطلعين مع راشد وايد وبيت ربيعاتج خففي روحتج لهم

ملاك ابتسمت بسخريه : لا ومن متى نحن نتحكم بطلعات بعض

مايد بجديه : من اليوم 

ملاك ابتسمت بسخريه : اقووول يالحبيب شكلهم سوو لك غسيل مخ

وصايف مسكت يد مايد وقالت : اهدا حبيبي ما عليك منها

مايد وقف وقال : ان ما عدلتي اسلوبج ترا والله حتى جامعه ماشي

ملاك انصدمت من اسلوب مايد وقالت : مايد ........!!

مايد قعد بدون ما يطالعها وقال : روحي حجرتج يلا

ملاك مشت وهي دموعها اربع اربع على معاملة اخوها لها وعلى تغيره المفاجئ اللي حصل مايدرون اش سببه ...؟؟؟

مايد : صدقج والله يبالها تربيه من يديد

وصايف بطيبه : ترا صج والله وايد دلعتوها من وين البنات يطلعون من الصبح لليل ...!!

مايد : غريبه اختي الصراحه تطلع بأوقات غلط

وصايف : ترانا مب عايشين في امريكا ...!!!

وصايف ابتسمت بنصر ... بدا مفعوله يبين .. والله وصرت خاتم بيدي يا مايد ..
/
.
/
ملاك دخلت الحجره رمت جنطتها ع السرير بقوه ..


قالت وهي مقهووووررره : يالحــــ****************** والله ولعبتي بعقل اخوي عدل

قسم بالله ان ما خليتج تتأدبين وتعرفين انتي بنت منو ما بكون ملاك ..

راحت للتلفون وطلعته بسررررعه واتصلت بـ راشد

راشد : هلا ملاك ..

ملاك تصيح : هلا راشد

راشد : خير صاير شي ...؟؟

ملاك : رااااااااااشد الحححححق علي ... والله مقدرررر اعييييييييش ولو دقيقه وحده أكثر بهالبيت

راشد : اهدي حبيبي اهدي فهمييييني ع الأقل اش صايررر ...؟؟

ملاك : راشد .. مايد بدا ينازعني ويسب بعد ...!!! مايد صار انسان ثاني

راشد مستغرب : انتي اهدي حبيبتي وانا بكلمه بروحي

ملاك : رااااشد الحق علي والله ما اقدر اعيييش معاهم اهني ما اقدر 

راشد : انشالله حبيبتي بس انتي اهدي وباجر الصبح يصير خييررر

ملاك تصيح عن خاطر : وين ييني رقاد وأنا بهالحاله وين ...!!!

راشد : اهدي فديتج وما يصير الا كل خيررر ومايد أنا بروحي بكلمه

ملاك : صج راشد 

راشد : صج فديتج بس انتي اهدي

ملاك مسحت دموعها : انزين كلمه .. أوكي !!

راشد : من عيوني والله وبحاول افهمه بعد

ملاك : تكفى راشد خل يعرف ان محد بيدوم له بهالدنيا

راشد : انشالله .. اش تبين أكثر انتي ..؟؟

ملاك : ولاشي

راشد ابتسم : والله لو تبين عيوني ما تغلا عليج

ملاك : فال الله ولا فالك الله يحفظك ويخلي لك عيونك

راشد ابتسم : يلا حبيبتي سمي بالرحمن وحطي راسج ..

ملاك : انشالله

راشد : يلا تصبحين على خير حياتي

ملاك : وانت من أهله حبيبي

حطت راسها ع المخده وتنهدت ..!! والله لولاك ياراشد مدري اش كنت بسوي ...!!! والله كنت بتينن لو ماني متأكده اني بطلع من هالبيت ..

الله يستر على أخوي ويحفظه ويبعده عن اهل الشر .. ويرجعه مثل أول ويصلح باله .. ويبعد عنا هـ الوصايف اللي طلعت لنا ما بين يوم وليله ودمرت حياتنا وجلبتها ..

الله يراويج يارب وياخذ حقنا منج ... يوم لها ويوم عليها ... وبنشوف باجر من بيفوز يا وصايف ... ع بالج ملاك أخت مايد سهله لأ والله لأخليج باجر تييني وتترجيني بعد
/
.
/
اريج ابتسمت وهي تطالع أمها بحزن 

اريج : ماما ...؟؟

خالو أمينه : نعم حبيبتي ..؟؟

اريج : عمي مب ناوي ييي لنا

خالو أمينه : هو روحه المسكين مشغول وين يقدر يجي لنا

اريج : والله بخاطري اشوفه .. يا كثر البنات اللي عندهم عمام

خالو أمينه : احمدي ربج على هالنعمه وبعدين عمج مشغول يا يما

اريج : ياربي ترا والله نحن نشتاق له مو لذي الدرجه عاد يقطعنا

خالو أمينه مستغربه وتطالع اريج

اريج : لا تطالعيني جذي .. ترا صدق والله أنا يتيمة ولازم يراعي شعوري

خالو أمينه : بنتي عمج مشغول بس يفضى يزورنا

اريج كشرت : مادري متى بيزورنا عاد لما يبيض الديك

خالو أمينه : قومي اقري قرآن ترا أحسن لج من القعده كذا

اريج وقفت : انشالله .. بروح بتصل على روان بشوف شخبارها

اريج تدق الأرقام : ياربي ...!! الحين ملل شسوي .. أحسن لي اتصل فيها 


محد رد

اريج : استغفر الله .. هذي ليييش ما ترد يعني .. اش صار عليها ليكووون استوا فيها شي ... لا ليكووون حرام المسكينه كانت وايد تعبانه

اريج حطت التلفون ع الكوميدينه 

الحين مروان صادق ولا كذاب .. لا لا اكيييد صادق مروان طول عمره زين حتى يوم انفصلو هو وروان حسينا فيه شي .. روان نفسها حست ان السالفه فيها انه .. الله يهديك يا ابو روان اش سويت ..؟؟ والله حرااام 
الواحد ينهر السائل وبعدين ابو روان ظلم مروان وذله هذا غير انه مروان تحمل عشان خاطر روان .. أكيييد يحبها .. بس شـ نسوي خلاااص فهد صار زوجها ولا يمكن يطلقها منا والدرب وبدون اسئله ..!
/
.
/
ع العشا في بيت ابو عبدالعزيز

شوق : نور لو سمحتي صبي لي عصير

نور وهي قاعده تصب العصير : خالتي ليه ما رحتي لها اليوم ..؟؟

ام عبدالعزيز : يا بنيتي ما حصلت فرصه

نور وهي تعطي العصير لـ شوق : بس كان لازم تروحين البنت ولدت وصار عندها بنوته حلوه وانتي بعدك ما زرتيها

أم عبدالعزيز : انشالله بروح الها

بو عبدالعزيز ابتسم : نور شكلج طالعه على خالتج راعية واجب

نور ابتسمت : اي تربيتها هههه

شوق عقدت حياتها : لا والله وانا شو

ضاري : ياريت لو انج راعية واجب .. جان درستينا

شوق : يبا شوفهم ترا والله انا بعد عندي امتحانات وبتخرج مو بس هم

الهنوف : انتو الله ليييش عطاكم عقول .. عشان شوق تشرح لكم ولا تذاكرون

عبدالله خزها : سكتي انتي سكتي

الهنوف : يووووباااا شوووف عبووود

بو عبدالعزيز : عبووود تراه صغير بعده 

عبدالله كشر وهو يشوف الهنوف وابتسمت له تغايضه


عبدالعزيز دخل الصاله وهو ميت تعب .. : السلام عليكم

الكل : وعليكم السلام

أم عبدالعزيز : هلا ولدي هلاأأأ

عبدالعزيز : اشلونكم ..؟؟

الكل : بخير

بو عبدالعزيز : انت اشلونك واشلون الشغل معاك ..؟؟

عبدالعزيز : والله تمام التمام يايبا

بو عبدالعزيز : دوم انشالله 

أم عبدالعزيز : تعال تعشا يما

عبدالعزيز : مشكوووره يما شبعان والله 

ام عبدالعزيز : هو انته اش كليت .. لا ريوق تريقت في البيت ولا غدا تغديت في البيت ..؟؟ اش كليت انته ووين ..؟؟

ضاري : يما الله يهديج اهوه عاد مب ياهل

ام عبدالعزيز : بعيني بعده صغير ومدلل

عبدالعزيز ابتسم بتعب : الله يخليج لنا يارب ويحفظج

بو عبدالعزيز : عاد انا اغار

شوق : لا عاد يبا نحن اللي بنمدحك ترا والله ما نسوا شي بدونك

ام عبدالعزيز : لا تغيرون السالفه .. علامك يا ولدي كله تاكل بره اليوم

عبدالعزيز : رحت اعدل اوراق ضاري للجامعه لأنه ما بيمداني .. على طول أول ما يخلص بسلم الأوراق ترانا بنسافر لألمانيا .. وعقب رحت المعرض عدلت الأوراق .. وبعد جذي رحت حجزت تذاكر للكويت وبعدها 
لألمانيا لـ بعد النتايج .. وهلكت اليوم من مكان لـ مكان وهذا غير رسوم الدخول لألمانيا والأرواق اللي يبونها

أم عبدالعزيز : فديتك أنا ... والله تعبت مو لازم كل هذا بيوم واحد

عبدالعزيز : المهم افتكيت من هالسالفه

بو عبدالعزيز : معاك التذاكر

عبدالعزيز : لا بالسياره ما فيني انزلهم الحين .. هلكان


أم عبدالعزيز : روح نام يما واستريح مبين عليك التعب فديتك .. 

عبدالعزيز ابتسم : تصبحون على خير 

الكل : وانت من أهله

بعد ما راح عبدالعزيز الهنوف ابتسمت : بنرووووح الكويت بعد النتايج .. يعني أكييييييييييد ..؟؟

بو عبدالعزيز : اي أكيييييييد

الهنوف : واااااااااااااو بشوف بنات عمامي وخوالي

شوق طالعت نور : بنرووووح

نور بهمس : اي بنروووح خلاااص

شوق بهمس : الله يستر من الياي

نور ابتسمت : لا تحاتين انشالله خير

ام عبدالعزيز : علامج انتي وياها ..؟؟

شوق : ماكو يما

ام عبدالعزيز ابتسمت : يلا عاد بعد النتايج تجهزو للسفره ..

عبدالله : ما يصير نروح ألمانيا مع شوق ونور وعبدالعزيز

بو عبدالعزيز : بس تعقل وتصير ريال في سفره

عبدالله ابتسم وقال : يبي لي كم سنه .. وبعدها بفكر انشالله بـ سفره ههههه

<<<

هـ الجزء صارت فيه تغيرات كثيررررره وأحداث جديده ...

خلت احداث الروايه تنقلب اميه وثمانين درجه ...!!!


مثل حياة ملاك .. مايد تغير وايد وصارت علاقته مع ملاك اي شي .. قام يحاسبها على كل شي وصايف فرد جديد في عيلتهم .. يا ترى لـ وين بتوصل وصايف مع أفكارها الشيطانيه والخبيثه .. وهل يا ترى بيتحقق
مرادها وبيصير كل اللي في بالها .. وكيف مايد بيطلع من هـ الورطه اللي وقع فيها ........!! ومتى ....؟؟؟ 
وراشد المسكين هل بيظل حبل وصل بين ملاك ومايد ويصلح بينهم ولا بيتوه معاهم وسط هـ الدائره ..؟؟

نور وسفرة ألمانيا قربت ...!! هل بتوافق تكمل دراسه... ولا خلاااص بتسجل عشان تشتغل وما تحس انها عال على غيرها .. واذا سافرت لألمانيا شو ممكن بيصير .. هل بتتلاقى مع أحد من أهلها في ألمانيا ولا روحة المانيا راح تنقلب من دراسه وعلم لـ سفرة عشق وغرام ...!! أم العكس وتصير سفرة نكد وهم وبدايه لحياه قاسيه ..؟؟

شوق وسفرة الكويت بعد الامتحانات ..؟؟ اش راح يصير ..؟؟ براك بيملج عليها ولا بس بيخطبها ..؟؟ ولا راح ترفض شوق وتقول ابي نواف ... هل ممكن انها تسويها ولا تنجبر وتتزوج براك وترضى بحياتها وتواجه صعوبات بس بـ الأخير تحب نصيبها ..؟؟ بعد الخطبه ...؟؟؟ هل بيروح معاها خطيبها لألمانيا عشان تبدا حياة جديده وحب طاهر جديد .. ولا تفضل السفر بروحها ...؟؟ أو يمكن ما راح يكون في خطبه عشان تتعرف على الطرف الثاني في ألمانيا ...؟؟

روان حياة مشتته .. مستقبل ضائع .. فتاه يئست من الحياه ومشاكلها ... لـ وين راح توصل مشاكل روان مع فهد ..؟؟ فهد هل بالفعل انسان خبيث مثل ما احنا قاعدين نشوفه .. ولا هالشي مجرد لعبه من أحد الأشخاص للانتقام من ابو روان ..!! ولييش فهد يسوي كل هذا ..! وشو سالفة الورقه اللي خلا روان توقع عليها ...؟؟ هل ياترى ورقة عقد زواج ...؟؟ يمكن ..! ولا تحويل ملكية سيارة أو بيت أو أملاك ...؟؟؟ بس روان من وين لها كل هذا ..؟؟ وروان وتفكيرها المشتت لـ وين بتوصل مع فهد .. ومع الادمان ..؟؟

اريج عصفوره من عصافير الجنه .. قلب طاهر برئ .. لا مجامله ولا نكد .. حياه حلوه صافيه تصحب قليل من رذاذ المطر فقط من غير عواصف وأمطار غزيره ... بس هل راح تتحول هـ الحياه لـ مدينة الثلج اللي طول الوقت أهلها يحتاجون للدفا أم يظل الحال مثل ماهو ...! ومحمد وين موقع اعرابه في الروايه ..؟؟

بدور حيــــاه قاسيه مؤلمه ... فراق الأحبه مؤلم .. عمره الانسان ما ينسى شخص يحبه ويتذكره أكثر شي في المناسبات ... هذا اول عرس ما تحظره ميره .. وهذا أول عيد ما تعطيني العيديه .. هذا أول تخرج لي ما تيي وتصورني ...!!! هذا وهذا .. بدور تاهت وهي تدور على أختها .. بس لا أمل من رجوعها .. دموع تهل ع الخدود ليل ونهار حزنا على فراق الأخت .. الصديقه .. الحنونه .. وهل يا ترى بدور بتكمل وتاخذ الشهاده ولا تكتفي بـ قعدة البيت وتصيح على ذكرى أختها الوحيده ..؟؟ وأحمد اش صار عليه ..؟؟

مروان ظهر من بعد غيااااااب دام طويلا ... القليل اشتاق له ... بس الكثير تمنا موته لـما عرف اش سوى بـ روان .. بس اليوم حبوه أكثر وأكثر لأنه ما حاول يهدم عايلتها أكثر ما هي مشتته ومهدومه .. هل يا ترى بيظهر في الروايه من جديد ولا مروان يكتفي بالجلوس والندم على أيامه اللي قضاها مع روان ويكمل حياته بسكات من غير ما يتدخل بـ حياة أحد ..؟؟

معضد .. آآآآآآه الوحده أصعب شئ في الكون ... من يشكي له بعد اليوم ... من يبكي له من يخبي اسراره من بيساعده .. من ومن ومن ...؟؟ للأسف مافي اجابه غير انه كيان من الحزن العميــــــــــــق ..!! لا نهايه لـ قصة حزنه ...؟؟ وكيف بيربي حمدان اليتيم ..؟؟

أسئله كثيررررره مع أحداث مشوقه ..!! 
ترقبوني في الحلقه القادمه
يتيمة زايد


الأحد 7-11-2010, 10:40 pm 

قال رسول الله صلى الله عليه وسلم :
((خير الدعاء دعاء يوم عرفة، وخير ما قلته أنا والنبيون من قبلي: لا إله إلا الله، وحده لا شريك له، له الملك، وله الحمد وهو على كل شيء قدير ))


ღ الحلقه السادسه و العشرونღ

يوم الأحد بعد مرور أسبوع ع الأحداث السابقه 

بدور تطالع أم عبدالرحمن وتقول : يعني خلاااص يما هالأسبوع بنرجع قطر

أم عبدالرحمن : اي حبيبتي هذا الأسبوع الأخير لنا اهني

بدور طالعت الكل وهم يتغدون وقالت : أنا برجع معاكم

عبدالرحمن طالع بدور وقال : اي حتى أنا قلت جذي ما في أحد اهني .. لااازم ترجعين وكملي في قطر

بدور نزلت راسها وقالت : لا دراسه ماني مكمله بقعد في البيت

خلود باستغراب : لييش جذي انزين ...؟؟

بدور : بصراحه والله ما ودي أكمل دراسه

فيصل : وتعب هالثلاث سنين يروح جذي يعني ..؟؟؟

عبدالرحمن : قلنا تسافرين معانا بس لااازم تكملين 

بدور : مابي .. تعبت من الدراسه

أم عبدالرحمن مستغربه : ليييش جذي يما ..؟؟

بدور : مابي يما خلاااص والله مافيني شده ع الدراسه

فيصل : ميره الله يرحمها بيكتمل شهر على وفاتها وانتي بعدج جذي 

خلود : اي والله يـ ختي شوفي حياتج وادرسي مو زين اللي تسوينه

بدور هزت راسها وقالت : خلاااااص ما بسجل بأي كليه .. بقعد في البيت أحسن لي

ام معضد طالعت معضد وقالت : معضد كلمها .. قول لها عن ميره كانت تبيها تكمل .. يمكن تقتنع

معضد وهو ياكل بهدوء ويوكل حمدان اللي قاعد يمبه : يما هي أدرى بمصلحتها وحره بدارستها

بدور : شفتو حتى ميره الله يرحمها كانت مخليتني على كيفي ادرس

أم عبدالرحمن : لا يما دام السالفه جذي خلااااص أنا وأخوج بنأجر شقة في دبي وكملي .. الا هو شهر واحد

بدور : يما مب قصدي جذي .. هو لو اهني ولا هناك واحد .. لأنه ما ودي أكمل دراسه من الأساس

خلود : ليييييييييش جذي عاد ترا والله أنا بساعدج لو تبين شي .. مع ان مالي بالتمريض .. بس بساعدج كثر ما اقدر

بدور : ليييش مب راضيين تفهموني .. أنا مابي أكمل مب علشان ميره .. مابي لأني عفت شي اسمه دراسه

أم معضد : يا بنتي اش هالكلام في أحد يكره الدراسه وهي مستقبله

بدور : أنا ..!

معضد قال : هي صح خلود تعالي معاي هالأسبوع لأني بداوم

أم معضد ابتسمت ما صدقت الخبر اللي سمعته من ولدها وانه بيرجع يكمل حياته مثل أول 


أم معضد : صج والله

معضد هز راسه وقال : هي باجر العصر برجع دبي وابي خلود تيي معاي تشوف حمدان

أم معضد : لأأأ خل حمدان عندي وأنا بربيه

حمدان طالع يدته قال وكأنه فهم : لأأأأأأأ أنا برد بيتنا مع باباتي .. ما بقعد عندكم

معضد : يما حمدان صعب التفاهم معاه عنيد وبيتعبج

أم معضد : لا يا ولدي هذا حفيدي وانا بتحمله

بدور : يما ليييش ما ناخذه معانا قطر .. ترا والله عادي عندي .. يعني بقعد في البيت وفاضيه .. اربي ولد اختي أحسن لي

أم معضد ابتسمت لأم عبدالرحمن وقالت : لأأأ يما انتي صغيره ووراج زواج ما يصير تطوفين حياتج كلها على هالولد

بدور : لا عادي خالتي هذا ولد أختي .. مثل ولدي .. وما بيكون في قلب أحن عليه مني

أم عبدالرحمن : يما صح تقول خالتج وبعدين يمكن باجر معضد تزوج وشاف له بنت الحلال .. وبتربي ولده

بدور وقفت وقالت بعصبيه : لا والله أنا مابي وحده تربي ولد أختي .. مدري كيف بتكون ..!!!

معضد طالع بدور باستغراب وقال : أعتقد هذا ولدي .. وأنا حر منو بيربيه

بدور بدت تصيح وتطالع حمدان : حرااام عليكم حسو فيه ترا هذا يتيم .. انتو اش فيكم ما تحسون .. وانت ماشالله عليك يا معضد .. مسرع ما بغيت تتزوج من بعد وفاة أختي ...؟؟؟

معضد نزل راسه بحزن وقال : محد قال اني بتزوج .. اصلا أنا ما بتزوج

أم معضد : علامكم يا عيال ...؟؟ اش صار فيكم ..؟؟

عبدالرحمن طالع بدور وقال لها : اهدي بدور

بدور بدت دموعها تنزل : والله ما هقيتكم جذي تنسون ميره بسرررعه .. لا وتظلمون ولدها بعد ....!!

خلود مسكت بدور وقالت : تعالي حبيبتي نروح فوق

بدور مشت بدون ما تقول أي كلمه للي قاعدين تحت 

معضد وقف 

أم معضد : وين رايح يما ...؟؟

معضد : بسني الحمدلله شبعت


أم معضد : ما كليت شي حبيبي

معضد مشي وقال : لا كليت يما

فيصل طالع عبدالرحمن وقال : الواحد ما يتهنى بالأكل بعد في هـ البيت

عبدالرحمن طالع فيصل اللي ضايع بين الكل ويتحمل نتيجة افعالهم ... وغير انه اربع وعشرين ساعه طالع من الدوام لأنه أحد طاح وأحد مرض ووووووووووووو ..!

عبدالرحمن وقف وقال : وانا بعد شبعت ..

أم معضد : اش صار فيكم يا عيااال ..؟؟

عبدالرحمن : خالتي شبعت .. 

أم عبدالرحمن طالعت فيصل وقالت : لا تقول انك انت بعد شبعت

فيصل ابتسم وقال : لا خالتي قاعد اشوفهم .. كل واحد يقوم ورا الثاني ..

أم عبدالرحمن : الله يهديهم اش سوو بـ رواحهم

أم معضد : يـ ختي العيال كبرو وهمهم كبر معاهم ..!! 

فيصل وقف وقال : بدت المناحه .. اقوووم ابرك لي

أم معضد ابتسمت : يما روح شوف اخوووووك

فيصل : انشالله أمايه .. بس شكله عبدالرحمن راح يشوفه

أم عبدالرحمن : الله يهديك يا معضد ..! 

فيصل ابتسم ومشى عنهم مع انه حزين من داخله ع اللي قاعج يصير بعايلتهم وعايله أهل أمه من بعد وفاة 
ميره

فيصل بعد ما غسل يده .. راح فوق لـ حجرة معضد .. شافه قاعد ويلعب بالتلفون

فيصل : ممكن أدخل ..؟؟

معضد هز راسه وهو مندمج بالتلفون : دش 

فيصل : وينه عبدالرحمن ..؟؟

معضد : شكله راح يرقد

فيصل قعد يمب معضد وقال : اش فيك ياخوي ..؟؟ اش صاير لك ..؟؟

معضد ابتسم بحزن وقال : مافي شي ياخوي

فيصل : امبلا معضد من يوم توفت ميره الله يرحمها وانت مب ناوي تغير هالوضع

معضد : ولا بيتغير بعد ..!!!

فيصل : لييش انزين .. ياخوي انت بعدك صغير .. شوف عمرك وحياتك ... شوف ولدك اش يحتاج

معضد : اش يحتاج يعني .. عنده كل اللي يباه 

فيصل : مب قصدي جذي

معضد : عاد اش قصدك ..؟

فيصل : ترا حمدان توه صغير وانت بتلهى بالدوام .. حمدان يباله أم تشوفه وتداريه .. غير انه الزمن تغير

معضد : أمه ميره وبس .. وما راح يكون عنده أم غيرها

فيصل : معضد فكر صح ..؟؟ ترا باجر لو الولد ضاع بتلوم عمرك

معضد : ولدي وانا بربيه روحي وعلى الطريقه اللي ابا .. ما يبي له شي ثاني

فيصل : بتتحمل نتيجه افعالك وعنادك باجر يوم الولد يكبر ...!!!

معضد غمض عيونه وقال : فيصل ابا ارقد لو سمحت 

فيصل وقف وقال : فكر بكلامي عدل .. !!!

معضد غمض عيونه بدون ما يرد .. وفيصل طلع من الحجره تارك وراه اخوووه اللي بيموت قهر وحيره ..!
/
.
/
وهم قاعدين يتغدون

مايد طالع وصايف وقال : حبيبتي وين تبين أوديج اليوم ..؟

وصايف ابتسمت : اي مكان تبي .؟؟؟

ملاك بقلبها .. هذيل من يومين طالعين .. حشا عز الله فلس اخوي من ورا هـ الحرمه .. لااازم ويه فقر ومب شايفه خير .. لا يت للنعمه سحبت أخوي وراااها وخلته يشتري لهاا اللي عمرها حتى ما حلمت تشوفه

مايد : ملاك داومتي اليوم ...؟

ملاك بدون نفس : لأأأ

مايد : ولييش ...؟

ملاك : ما عندي شي 


مايد : آهااا .. وينه راشد ...؟

ملاك : مادري عنه اسأل عنه روحك 

مايد طالع وصايف وقال لـ ملاك : هي صح حبيت أكلمج بموضوع

ملاك : نعم ..؟

مايد : بما انج بتتزوجين قريب .. حبيت اقول لج اختاري واحد من الاثنين يا يكون لج نصيب في الورث أو تتزوجين راشد

ملاك وقفت مصدومه من اللي قاعده تسمعه : نعممممممممممم ..............؟؟

مايد : قلت اختاري واحد ما قلت وقفي متخرعه وخايفه ..!!

ملاك : انت شو تقول ..؟؟

مايد : اللي سمعتيه

ملاك : مايد انت صاحي ع اللي قاعد تقوله ..؟؟ انت صاحي

وصايف ردت بقهر : هي أكيييد صاحي اش قالو لج يعني مب صاحي

ملاك : انتي اسكتي لا تدخلين بيني وبين أخوي فاهمه

وصايف طالعت مايد وقالت : اسمع شو تقول ...؟؟؟

مايد رد طالع ملاك وقال : عندج هالأسبوع تفكرين فيه سمعتيني ..؟؟ ولو على راشد اقدر اعطيه بيزات تكفيه طول عمره ..!! عشان يطلقج

ملاك عصبت من اللي قاعد يقوله مايد وقالت : انت شكلك بعدك مينون ومب صاحي اروووح اكلم أمي فاطمه أحسن لي .. عشان تشوف حل لـ هالمهزله اللي قاعده تصير

مايد ابتسم وقال : هه تروحين تخبرين منو ..؟؟

ملاك : امايه بعد منو ..؟؟

مايد : تراها روحت 

ملاك شو وتيينن : وين راحت ..؟؟

مايد : ولدها يا وشلاها

ملاك : انت صاحي ولا تخبلت .. في احد يسوي اللي قاعد تسويه

مايد : ملااااااااااااك عدلي اسلوبج احسن لج وفكري باللي قلت لج اياااه


ملاك مشت وهي مقهوره من داخلها : بنشوف شو بتسوي يا مايد بنشووووف ..!!

وصلت ملاك للحجره ودخلت مقهوووره قفلت الباب واتصلت على راشد بسرررعه

راشد رد وصوته متغير : هلا ملاك

ملاك مقهوره وتصيح : دريت باللي صار ..........؟؟

راشد بحزن : هي دريت

ملاك : أمايه عندك

راشد : هي عندي ولا تخافين عليها .. زينه وما بلاها شي

ملاك : أكيييد حالتها حاله وقاعده تصيح

راشد : لا لا أنا ييت شليتها ومايد ما طردها ولاشي .. بس لمح لها ان مرته مب مرتاحه ولازم تعيش روحها جان تتصل بي

ملاك : هذي اللي ما فيها خير ..!! والله بروايها

راشد : اهدي ملاك 

ملاك تصيح : راشد تخيل مايد بشو خيرني ..؟؟

راشد : شو ..؟؟

ملاك : يا الورث .. يا اني اعيش معاك

راشد مستغرب : هذا صاحي ولا فيه شي ..؟؟

ملاك : روحي ما أدري والله أخوي متغير لا ومتغير وايد بعد

راشد : ما عليج منه أنا بكلمه

ملاك : لا تكلمه دخيلك هو روحه كارهنك تبا تزيد المشاكل

راشد : بس هالسالفه ما ينسكت عنها يا ملاك

ملاك تمسح دموعها : والله ما أدري شسوي يا راشد .. من يت هذي بيتنا وكل شي متغير

راشد : اهدي فديتج وانا بشوف حل للمشكله

ملاك : دخيلك لا تقرب منه تراه وايد متغير

راشد : انتي اهدي وانا روحي بتصرف معاه فديتج


ملاك مسحت دموعها : الله يخليك يارب

راشد ابتسم : يلا مع السلامه تبين شي ثاني ..؟؟

ملاك : سلم على أمايه واستسمح منها بدالي

راشد : ما عليج أمايه تعرف عن كل شي

ملاك : الله يخليها لنا

راشد : مع السلامه فديتج عندي دوام الحين

ملاك : مع السلامه 

بعد ما انهت ملاك مكالمتها حطت راسها وهي ميته قهر ع اللي قاعد يستوي .. اخوها من صوب وريلها من صوب .. ووصايف من صوب ..!! 

شسوي الحين ياربي شسوي ..!! وكيييف اقدر اكسر خشم هـ الوصايف أنا لا يمكن أنسحب وأخلي البيزات تروح لـهذي ..!! وبنفس الوقت لا يمكن أترك راشد عشان البيزات ..

ياربي والله احترت .. يارب ساعدني لأني بالفعل ما اقدر اوفق بين اي شي .. تعبت والله تعبت
/
.
/
نور وهي تدرس عبدالله 

نور معصبه : يا أخي شووووف الجمله وبعدين اعربها

عبدالله : انزيييييين انزييييييين

نور : يلا اعرب لي ذهب فارس إلى المدرسه

عبدالله : ذهب فعل ماضي مبني على الفتح

نور : طيب .. يلا كمل

عبدالله : فارس فاعل مرفوع وعلامة رفعه الضمه 

نور : أوكي يلا شاااطر للحين

عبدالله : في ظرف مكان

نور ضربته بالكتاب وقالت : يا ذكي .. في كم مره افهمك ان في حرف جر حرف جرررررررررررررررر

عبدالله حط يده على اذونه : اعوووذ بالله طريتي طبلة اذوني

نور : استغفر الله العلي العظيم ..! كم مرة فهمتك لا عاد تخلي حروف الجر شي ثاني

عبدالله : انشالله انشالله

نور : يلا ركز وذاكر مره ثانيه عشان امتحنك مره ثانيه

عبدالله كشر : مره ثانيه

نور : اي ترا ماشالله عليك ما تذاكر مثل العالم والناس

عبدالله حط راسه ع الكنفه : خلااااص خلاااااص بذاااكر

نور وقفت : خـل اروح اشوف شوق وارجع لك

عبدالله : أووووكي بسرررررررعه

نور وهي تصعد للصاله اللي فوق .. بعد ما وصلت تبي تروح للحجره سمعت صوت خالتها وعبدالعزيز بالحجره

أم عبدالعزيز : وليييييييييش انزين

عبدالعزيز : يما أنا قلت لج البنيه مابيها

أم عبدالعزيز : ولييييييييش انزين

عبدالعزيز : لأني ما أبيها

نور مستغربه من ذي اللي ما يبيها عبدالعزيز

أم عبدالعزيز : لو عطيتني سبب مقنع اوعدك ما افاتحك بالموضوع بس سبب واحد مقنع

عبدالعزيز : انا احسبها أختي لا أكثر ..

أم عبدالعزيز باستغراب : لا والله

عبدالعزيز : والله يا يما .. أنا أحسبها أختي وبس

أم عبدالعزيز : الحين هذا سبب مقنع برايك

عبدالعزيز : اي سبب مقنع

أم عبدالعزيز : لا لا ..!

عبدالعزيز : يما من ونحن صغار انظر لها نظرة شوق والهنوف لا غيييييررر لأني بالفعل أحسبها مثلهم

أم عبدالعزيز : ممكن تقول لي بنت خالتك وش ناقصها عن باقي البنات ....؟؟؟

نور وقفت مصدومه وما قدرت تشيل عمرها ..!!! أنا وش دخلني بالسالفه ..؟؟

عبدالعزيز : مب ناقصها شي يا يما بس بنت عمي ...!! اقصد بنت خالتي اعدها مثل أختي لأنها ربت معانا
نور .. لييييش يقول كذا ..؟؟؟ وبعدين عبدالعزيز الفتره الأخيره كان متغير معاي ..؟؟؟ هالشي اكد لي انه يبيني بس اليوم قاعد يقول العكس لييييه طيب ..؟؟؟ وليييش قال بنت عمي بدال خالتي ..ولخبط ..؟؟ طيب انا اش ناقصني عن بقية البنات ...؟؟ ايييييييييش ..؟؟

أم عبدالعزيز : بس بنت خالتك هذي أنت أولى فيها من الغريب وبعدين هي يتيمة مالها أحد بهالدنيا وغير جذي فكر يا عبدالعزيز ان نور مالها احد بالدنيا

عبدالعزيز طالع امه وقال : وأنا وش علي يا يما ..؟؟ يعني عشان خاطرها تدمروني أنا ..؟؟؟

أم عبدالعزيز : والله يا عبدالعزيز ان ما خذيت البنيه لا أنا أمك ولا انت ولدي

عبدالعزيز طالع أمه مستغرب .....!! من اللي قاعده تقوله

نور خذت عمرها ومشت بسررررررررررعه للحجره وهي حابسه دموعها لا تخونها

شوق استغربت من دخول نور المفاجئ وقالت : نوووووور

نور نزلت راسها ومشت للسرير

شوق : نور اش فيج ..؟؟

نور : ما فيني شي

شوق : امبلا انتي فيج شي ..؟

نور : يا شوووق قلت لك ما فيني شي

شوق : بس انتي ِشكلج متغير احد قال لج شي ...؟؟

نور : يوووووووووووه يا شوووق اسكتي خلاااص خليني اناااام

شوق طالعت نور مستغربه ونزلت راسها تشووف اللي بيدها

نور غمضت عيونها بألم وحرقه .. ونزلت دموعها غصبا عنها .. وبدت تتذكر أمها وأبوها اللي محتاجه لهم وبقوووه في هـ الوقت بالذات ... ومحتاجه لحنانهم وحضنهم الدافي ...!!
/
.
/
روان تصيح وهي تكلمه : انزيييين تعال شوي أبيك

فهد يضحك : ما اقدر حبيبتي

روان : حبيبتك بعينك ...! في أحد يسوي بحبيته لا وزوجته بعد جذي

فهد : اي

روان : ممكن اعرف من هذا الغبي

فهد : أنا هههههههه

روان انقهرت من اسلوبه البارد وقالت : فهد رجاءا بطل سخافه

فهد : انتي اش تبين الحين ..؟؟

روان : شـو ابا .. يعني ..؟؟ اكييييد ابي حبوب

فهد : ما في ياحلوه .. خلاااص اللي نبيه خذيناه

روان بسخريه : انوثتي يالطيب ولا الورقه اللي مدري اش كان فيها ..؟؟

فهد : تقدرين تقولين الاثنين

روان عصبت : ممكن تيي وتعطيني الحبوب لأني بالفعل أحس راسي بينفجر

فهد : أوكي أوكي انزلي وبتشوفيني ..

روان : عطني العاديه لأني بزور رفيجتي

فهد : أوكي أوكي بس انزلي

روان سدته بويهه وقالت : ملعوووون ...!! والله الشيطان اخووووك ..!!
/
.
/
اريج تطالع أمها وتقول : يما ......؟؟

أم اريج : هلا حبيبتي

أريج : تعالي شوفي الفساتين

أم اريج : ييبي لي النظاره

اريج : هاج ماما

ام اريج تلبس النظاره وتشوف داخل اللاب توب وتقول : استغفر الله اش تبين بـ العاري هذا يا يما ..؟؟

اريج : حلو ..!

ام اريج : بكره عذاب ربج أكبر يا بنتي ..

اريج ابتسمت وقالت : خلااص ولا يهمج اوكي شوفي هـ الفستان

أم اريج ابتسمت : اي هذا الحلو .. مو ذاك اللي كل ظهره وريله برع

اريج ابتسمت : بس بشتريه

ام اريج : اشتريه على كيفج بس البسيه بروحج مو يدام كل حد

اريج ضحكت وقالت : ولا يهمج

ام اريج : تدرين أحس مع العلاج رجلي بدت تتحسن واجد عن قبل

اريج : الحمدلله رب العالمين

أم اريج : الحمدلله الدكتور ماشالله عليه شاطر

اريج : لا تنسين كل هذا من فضل ربي

ام اريج : الحمدلله الحمدلله

اريج : خلاااص بس تصيرين زينه بوديج للأسواق معاي

ام اريج : لا دخليج أنا من يوم صغيره اكره الحوامه

اريج تضحك : هههههههه وأنا عكسج بكل شي

أم اريج : يما اهتمي بدارستج ترا واجد أحسن من الطلعات والخرابيط ذي .. ما اقول لج لا تطلعين لا طلعي 
على كيفج بس هم للطلعه في اوقات ..

اريج : ادري ماماتي

أم اريج : من يدق الجرس

اريج : بروح بشوف مين ..؟؟

ام اريج : روحي يما

اريج راحت للباب : منو ........؟؟

........... : روان 

اريج فتحت الباب مستانسه : روووووااااني ...؟؟

روان ابتسمت ومبين على ملامحها التعب : هي روان

اريج : يا هلأأأ ويا مرحبأ

روان : يعني ما أدخل اظل واقفه عند الباب

اريج ابتسمت : لا لا دخلي فديتج

روان ضحكت وهي تدخل : وين خالو ..؟؟


اريج : هذيها في الصاله

روان تجدمت عن الصاله وهي مبتسمه : مساء الخير ..!

ام اريج : مساء النور

روان تبوس راس خالو أمينه : اشلونج خالوتي ..؟؟

ام اريج : بخير يا بنتي انتي شخبارج ..؟

روان : تمام الحمدلله يما

ام اريج : دوووم يارب .. وشخبار زوجج انشالله بخير

روان تغيرت ملامج ويهها وقالت : بخير الحمدلله خالتي

ام اريج : الله يديم المحبه بينكم

روان ابتسمت بربكه لأريج وقالت : اروووج يلا نروح الحجره

أم اريج : اي يما روحو داخل عسب تاخذون راحتكم

اريج مسكت يد روان وقالت : يلا نروح داخل

دخلت روان الحجره وهي تعبانه ابتسمت وقالت : ما اشتقتو لي

اريج : امبلا .. حرام عليج يوم مداومه ويوم غايبه ليييش كذا يـ ختي ..؟؟؟

روان : الله أعلم بالحال يا اريج

اريج توها بتكلم روان عن سالفة مروان بس خافت تسوي تاتش مابين روان وفهد زوجها .. قالت أتم ساكته أحسن لي

روان ابتسمت : اش فيج اروج ..؟؟

اريج ابتسمت وقالت : ولاشي 

روان طالعت الساعه وقالت : الوقت قاعد يمر بسرررعه

اريج : اي والله .. تعالي رواني اش فيج متغيره وويهج شاحب واااايد

روان ابتسمت : ولاشي

يتبع >>>

اريج يلست يمب روان وقالت : انا اختج .. لو ما بتقولي لي بتقولي لمن ..؟؟

روان دمعت ما قدرت تسكت شوي وبتفنجر وقالت : اريــــج فهد خاين .........!!


اريج طالعتها مستغربه وقالت : خايــــــــــــــــــــــــن ..!

روان : اي وجذاب بعد

اريج خافت : سوا فيج شي ..؟؟

روان ارتبكت وقالت احسن لي اسكت ولا أنا بعد بروح فيها وقالت : لأأأأ ما سوا فيني شي بس اكتشفت انه متزوجني لـ فلوسي

اريج : مع ان هو بعد عنده فلوس

روان : والله مدري .. ناس طمعانه

اريج : الله أكبر ..!! الحين كل هالفلوس ما تكفيه

روان تصيح : يا اريج طلع ما يحبني

اريج : يمكن يحبج بعدين لا تستعجلين .. ترا الحب ييي بعد الزواج

روان بخاطرها .. لو تدرين اش سوا بي .. كان ما لمتيني بعد .. بس الله يجازيه يارب وياخذ حقي منه

اريج : روان اش فيج ..؟؟

روان : لا اريج أنا متأكده فهد انسان مو زين

اريج : اطلبي منه الطلاق ..

روان ياريت لو أقدر .. والله ما اقدر .. لو اطلب منه الطلاق تكون سمعتي راحت فيها هذا غير اني خلاااص ادمنت

اريج : اش فيج ...؟

روان : ما فيني شي .. بس ما اقدر اطلب الطلاق لأنه مب راضي

اريج : انزين خلع

روان : هم ما يصير

اريج : ياربي روان فهميني اش صاير لأنج شتتي افكاري

روان : اريج فهد جذااااب والله جذااااب

اريج : ادري بس قولي اش سوا

روان : قلت لج عن كل شي .. بس ابي تشوفين لي صرفه اتخلص منه

اريج يت في بالها فكره وقالت : تدرين روان ..؟؟

روان مستغربه : شو ..؟؟

اريج : تدرين الأسبوع اللي طاف شفت من ..؟؟

روان : منو ..؟

اريج : مرواااان

روان مستغربه : من ..؟؟

اريج : مروان يا روان مرواااان

روان دمعت أكثر وقالت بخاطرها ليته يشوووف الحال اللي انا فيها ألحين جان ما لامني وقتها

اريج : معاي روان ..؟

روان هزت راسها وهي تصيح : اي

اريج : تخيلي اش قال لي .؟؟

روان باستغراب : ليكووون قال بيحبج ..؟؟

اريج : لأأأ قال انه تقدم لج بس ابوج رفضه

روان بطلت عيونها : كيف تقدم لي وانا مالكه

اريج : لأأأأ قبل ما تنفصلون هو راح وتقدم لج وحاول مع ابوج بس ابوج ذله بسبب الفارق الاجتماعي وبعدين عاد مروان ما قدر يسوي شي غير انه يتركج لأنه ما في أمل

روان بدت تصيح : كنت ادري السالفه فيها انه ولا مروان ما في مثله اثنين

اريج : حرااام كسر خاطري

روان : حرااام عليه ابوي والله لو يعرف معدن فهد كان من زمان زوجني لـ مروان وافتكينا

اريج : دنيا يـ اختي ما يصير الواحد يعيش فيها بدون لا يذوق مرارتها

روان : حرااام عليه والله حرام ..!!

اريج : اكلم مروان عنج

روان ارتبكت وقالت : لأأأ لأأأأ انا بتكلم مع فهد وانشالله احل مشكلتنا

اريج : انشالله .. بس والله مروان كسر خاطري


روان نزلت دموعها .. وكسر خاطري أنا بعد ... والله ان فهد ما يسوى ظفر مروان بعد ..!! الحين وين مروان ووين فهد ..؟؟ الله يسامحك يا يبا يوم سويت جذي واهتميت للفلوس ودي اعرف هـ الفلوس أخر شي بشو بتفيدك ..؟؟ مستحيل تاخذها معاك للقبر ... الله يسامحك يا يبا دمرتني .. والله انك دمرتني ..
لا والأحلى اريج تبي تكلم مروان .. هه مروان لو درى اني مو روان اللي كان يحلم فيها بيتينن ..!! أنا مو كامله خلااااص ...!!! فهد خدعني .. وخلاني أدمن هذي المصيبه الكبيره .. ما اقدر استغني عن هالشي .. ودي اتعالج بس شـ قول لـ رفيجاتي والبنات ..؟؟ شـ اقووول للعالم ادمنت وزوجي خلااني ادمن والحين رايحه اتعالج .. هه صج حاله
/
.
/
عذاب مستمر .. حياه محال السعاده فيها ولو لحظه ..!!!! دنيا دواره يوم لك ويوم عليك .. يوم بعد يوم تزداد المشاكل وتزيد الصعوبات والعوائق التي تواجه حياة البنات ..

كل انسان له مشكله يصعب حلها ...!! 

زمن قاسي والبشر اللي فيه أقسى ×

بس كل هـ الأشياء لا تمنع الرحمه من قلوب البشر وحب بعضهم لـ بعض .. ولكن الجانب السئ ايضا يعم .. 

فـ من سـ يتغلب على الآخر ..!! السئ أم الحسن ...؟؟
/
.
/
بعد مرووور أسبوعين ع الأحداث السابقه

بدور تطالع أمها وخالتها أم معضد : يما ترا والله طولنا قعده بالامارات يلا نرجع قطر وبعدين انتو قلتو عساس قبل اسبوعين بنرجع

أم معضد : لا لا وين ترجعين ..؟؟ انتي لازم تكملين دراسه

بدور : قلت لكم مابي

أم عبدالرحمن : يما انتي صار لج شهر واسبوع ما تداومين وأنا ساكته بس أكثر من جذي لأأ لأان الامتحانات ما بقى عليها شي

بدور : وأنا مابي اداوم .. ترا صج مابي اداوم

أم عبدالرحمن : غصبا عنج بتداومين

بدور : يووووه يعني كل شي بكيفكم هو ..؟؟

أم عبدالرحمن : حبيبتي يا يما افهمي ترا حياتج مهمه بالنسبه لنا كلنا

بدور : انزين انزين خلاااص بس أمتحن وارجع قطر

أم عبدالرحمن : انزين

بدور : يلا عن اذنكم بروح فوق عند خلود

أم عبدالرحمن : اذنج معاج

بدور مشت وهي تضحك على روحها وبدت نفسيتها تتحسن أكثر بوايد عن قبل .. صح ليييش ما تمكل دراستها .. مب باقي غير الامتحانات ولو شدت حيلها بتنجح حتى ولو ع الحافه المهم تنجح

وهي تصعد شافت معضد ..

بدور ابتسمت : السلام عليكم

معضد استغرب وهو يشوفها : وعليكم السلام

بدور : غريبه مب مداوم ولا في دبي ...؟؟

معضد بجديه : عندي اجازه لييش تبين شي

بدور استغربت من اسلوبه بس عذرته لأنه توه طالع من مصيبه : آها لا بس جذي .. يلا سلام

معضد مشى وهو يشوفها .. استغرب من اسلوبها .. بس أكيييد رجعت مثل قبل ... لي متى أنا الوحيد اللي بتم جذي حزين ومكدر خاطري .. ادري ان ميره زوجتي وحبيبتي وكل شي في الدنيا بس خلاااص مستحيل بترجع

معضد نزل مبتسم وقال : صباح الخير

أم معضد : صباح النور يما

معضد : شخباركم خالتي وأمايه ..؟؟

أم عبدالرحمن : بخير يما .. انت شخبارك .؟

معضد : تمام الحمدلله

أم عبدالرحمن : دوم يارب

معضد : وين حمدان ..؟؟

أم معضد : راح مع خلود لـ بيت عمك

معضد : آها ...!! اوكي انا طالع تبون شي

أم معضد : لا سلامتك بس على وين يما ..؟؟

معضد : ربعي اللي في العين

أم معضد : الله وياك حبيبي

أم عبدالرحمن ابتسمت وقالت : الحمدلله الظاهر بدا يرجع مثل اول

أم معضد : الحمدلله .. نفسيته قامت تتحسن وايد

أم عبدالرحمن : الله يرحمج يا ميره ويغفر لج

أم معضد تنهدت : آمييييين

أم عبدالرحمن : هـ الولد اليتيم من بيربيه .. والله اني أحاتيه

أم معضد ابتسمت وقالت : عندي فكره

أم عبدالرحمن : اش هي ..؟؟

أم معضد : بيني وبينج نحن خوات وما بينا اي تفرقه مثل أي أحد ثاني لأننا صج خوات

أم عبدالرحمن : الله يخليج يارب

أم معضد : نزوج معضد

أم عبدالرحمن : مع ان ميره بنتي الله يرحمها ما تهون علي .. بس مستحيل الواحد يعترض على شرع رب العالمين وغير اني لااازم اشووف حال معضد وحمدان وهالشي ما يخليني أمانع طبعا مالي حق

أم معضد : يعني اش رايج ..؟؟

أم عبدالرحمن : رايي من رايج بس معضد مستحيل يوافق يـ أختي ..!

أم معضد : واذا اصريت عليه وبأني أمه

أم عبدالرحمن : لا يـ أختي ..! لا تضغطين ع الولد باجر بيتعب ولا يصير بينه وبين مرته شي

أم معضد : لا فديتج بخليه ياخذ بدور 

أم عبدالرحمن استغربت : بدوووووووووور ..؟؟

أم معضد : اي بدور .. علامج تخرعتي وبعدين بدور تصير بنت خالته وأخت ميره وخالة حمدان شـ يبي اكثر من جذي .. وبعدين أكيييد بتخاف على حمدان أكثر من نفسها وصح ان معضد كان انسان متزوج وعنده ولد بس توه صغير بالعمر .. توه يمكن بيدش الثلاثين أو انه يمكن اقل بعد وحمدان محتاج لأم تربيه وتخاف عليه

أم عبدالرحمن : في هذي صدقتي يـ اختي بس من بيقنعهم .. تدرين بدور راسها يابس

أم معضد : ذاك اليوم ما سمعتيها شـ تقول .. تبي تربي حمدان .. بشرط عليها أنا لو تبي تربيه تعيش مع معضد وبتوافق أكيد لأن حمدان ولد ميره وما بيهون عليها

أم عبدالرحمن : اي حاولي تقنعينها جذي

أم معضد : اي بتوافق أكيييد بعد

أم عبدالرحمن : ومعضد ..؟؟

أم معضد : هذي المشكله العوده الحين ..؟؟ اشلون بيتقبل فكرة الزواج من بعد ميره

أم عبدالرحمن : حمدان ..؟؟

أم معضد : كيف حمدان

أم عبدالرحمن : نخلي حمدان يتعلق في بدور وااايد ولما يصر يبيها معضد بيفكر بالموضوع

أم معضد : اي والله فكره

أم عبدالرحمن : خلاااص من اليوم حاولي تبدين تخلينهم يوافقون .. 

أم معضد بحزن : والله ما ودي يصير هالشي .. بس كل هذا عشان مصلحتهم وعشان هـ الولد الصغير

أم عبدالرحمن نزلت دموعها : ما هقيت نوصل لـ هالحال

أم معضد : الحمدلله رب العالمين على كل حال يا أختي

أم عبدالرحمن : خلاااص انتي كلمي بدور

أم معضد : انشاالله بس أحصل فرصه واشوف الوقت مناسب بكلمها
/
.
/
ملاااك وهي طالعه من حجرتها : أووووف هاييل حياتهم رقاااد .. الله يعين أخوي ع هالحرمه .. 

............... : نعم قلتي شي ..

ملاك ابتسمت ابتسامه مبين انها مب من خاطر وقالت : لا سلااامتج ... 

وبصوت واطي .. قالت ملاك : حشا لااصقه فيني لصقه .. كل شي سمعته أم دويس ..

وصايف حرمة مايد أخو ملاك : على وين انشالله وكل هالكشخه ..

ملاك ماسكه اعصابها : انتي اش لج .. حياتي وكيفي ..

وصايف تمد بوزها : هذا وأنا خايفه عليج ..

ملاك بسخريه : هه .. قالت خايفه علي قالت .. لا أمي استريحي .. مرتاحه أنا مابا حد يخاف علي ..

وصايف تمشي : انتي حره ..وأنا اش لي ..

ملاك وهي تروح صوب الدري : أعووذ بالله الواحج يصبح على ورد شي حلو .. هب ع ويه وصايفوووه ..
وهي نازله تذكرت الأوراق .. ناسيتها فوق

ملاك صعدت عشان تدخل حجرتها شافت وصايف وتقدمت بـــــ كل سررررررررررعتها معصبه ..

ملاك : نعم اش تبين من حجرتي ..؟؟


وصايف خافت ورجعت لورا بس ما بينت وقالت : انتي اش لج ..؟؟

ملاك : حجرتي وكيفي ..؟؟

وصايف : لا والله ..! حطي في بالج ان هذا كله على بعضه بيتي

ملاك : لا لا اقووول اطلعي اقوووول

وصايف : اسكتي واحترمي نفسج أحسن لج

ملاك : قلت لج اطلعي وبعدين اش تبين انتي تفتشين بأغراضي

وصايف : وانتي اش لج .. على كيفي أعتقد .. 

ملاك : لا والله ومن متى نحن نفتش بأغراض الناس

وصايف مسكت ملاك من يدها بقوه وقالت : حسني الفاظج احسن لج

ملاك تصارخ : وانتي حسني تربيج ياللي مب متربيه

وصايف : تربيت ع الأقل عمي اللي رباني مب انتي الله يعلم من رباج ..؟؟

ملاك عصبت ودزتها بقوه لليدار وقالت : وحده اشرف عنج وعن طوايفج ســــــــــــ ....................

ما حست الا بواحد يسحبها من شعرها ويقول : ملااااااااااااااااااااااااك ...

ملاك فزت من مكانها وتألمت : آآآآآآآآآآآآآآي

مايد معصب : اش سويتي انتي ..؟

ملاك تصيح : والله هي اللي بدت

مايد عصب أكثر وعطا ملاك ذاك الكف اللي يبي لها يومين عشان علامته تروح من على ويهها

ملاك تألمت ومن شدة ألم .. بدت تسب وصايف : يالحيوااااااااااااانه جلبتي أخويه علي .. الله يراويج وياخذج يارب

مايد عصب .. ومسك ملاك من طرف عبايتها ورماها ع السرير بقوه وراح لوصايف 

مايد مسك وصايف : صار فيج شي حبيبتي ..؟؟

وصايف تصيح : أحس بطني يعورني

مايد متخرع : ليكووون حامل

وصايف : اي حبيبي والله شكلي حامل


مايد طالع ملاك وتقدم عنها ومسكها من عبايتها وقعد يهدد فيها : والله ان شفتج تمدين يدج عليها ما تشوفين 
خير سمعتيني

ملاك بدت تصيح أكثر وأكثر

مايد طلع من الحجره وسحب المفتاح وقال : من اليوم ورايح ما في طلعه من الحجره سمعتي

ملاك تصيح : والجامعه ...؟؟

مايد : ما في جامعه

وصايف تمثل : لا حبيبي خلها تروح للجامعه بس تخلص احبسها بس الحين خلها تداوم

مايد طالع ملاك وقال : بس عشان هـ المسكينه دافعت عنج سمعتي ...!!

ملاك تصرخ : اطلعو برع اطلعو مابي اشوفكم اطلعوووووووووووو

مايد طلع ورضخ الباب بقوووووه وترك ملاك وسط ظلاااااااااااااام .. ما تعرف لـ وين بتوصل بعد هـ القسوه 
..!

سحبت سويج السياره والشنطه وطلعت من البيت بسرررررعه بدون لا تشوف أحد ولا ترد على احد

شافت عمران واقف يترياها .. لو تروح معاه احسن من انها تروح بروحها ما تعرف شو بيستوي

عمران : خلاااص ملاك يحرك سياره

ملاك تصرخ : هي حرك بلاك واقف

عمران حرك السياره وهو خايف قال : ماما شوفي انته ..؟؟

ملاك تصيح : عمران مايد متغير صح ..؟؟

عمران هز راسه بحزن وقال : هادا شهر مافي يعطي راتب مال أنا

ملاك تصيح : حتى انتو ظالمكم .. 

عمران : هادا زوج مافي زين

ملاك : حسبي الله عليها

عمران : مدام ودي انته جامعه

ملاك : هي عمران

عمران : بس انته شكل في واجد تعبان

ملاك : خلاااص ودني لـ شقة بابا راشد

عمران : أنزين

ملاك : انت في معلوم وين شقه .؟؟

عمران : ايوا مدام

ملاك : بس لا تكلم بابا مايد انزين

عمران : ايوا انا يعرف هوه الحين في كل شي عصب

ملاك بدت تصيح وهي مـتألمه من داخلها ع الضرب اللي قاعده تحصله من ورا مخططات وصايف
/
.
/
شوق تقوم نور من النوم : يلا نوران .. بنتأخر ع الجامعه

نور ما فيها حيل : مقدر شوق روحي بروحك اليوم

شوق : يلا نوووراان بلا دلع

نور : والله ما فيني احس عمري ثقيله حيييل

شوق : اووووهووو علينا اش فيكم كلكم قمتو تغيبون على آخر أيام الكليه .. يعني المفروض تكون أحلى اياام لنا

نور : يا شوق والله اني تعبانه

شوق : الظاهر انا بعد ماني مداومه اليوم

نور : أحسن لك ..

شوق : اقوول كملي نوم كملي

نور ابتسمت مجامله وكملت نوم وما ودها تقوم بعد هـ النومه

تحت في صالة بيت بو عبدالعزيز

أم عبدالعزيز : والله مدري اش فيهم ..!

بو عبدالعزيز : الهنوف يبا اش فيهم نور وشوق ما قامو يداومون مثل أول

الهنوف : تدري يبا يمكن لأن خلاااص الحين النهايات ومخلصين

بو عبدالعزيز : ما أذكر جد مره سووها

الهنوف : ما نعرف لهم والله يا يبا


بو عبدالعزيز ابتسم لـ عبدالعزيز وقال : ها وافقت

عبدالعزيز نزل راسها يطالع الأكل وقال : اي يبا

بو عبدالعزيز : عفيه عليك ولدي

أم عبدالعزيز : انا أدري ولدي يحبني وبعدين الحب ايي بعد الزواج يا يما .. مب هاليومين طالعين لي شباب اليوم يتعرفون على البنيه اربع سنوات وبعدين من ثاني يوم مطلقها ..

بو عبدالعزيز يضحك : اي يعني خلاااص تعرفت عليها وكلمتها اش خليت لـ بعد الزواج انته

عبدالعزيز ابتسم باستسلام .. شكله بيتزوج ع الطريقه التقليديه .. امه وابوه يخطبون له .. بس انشالله يعيش 
بسعاده .. امه وابوه عايشين بحب وسعاده .. انشالله يكون مثلهم .. ما فيها شي لو الواحد تزوج زواج تقليدي واهله راحو خطبو له واختارو البنت ..!!

الهنوف بنص عين : السالفه فيها انه ..!!

ام عبدالعزيز : ما فيها شي

الهنوف : لا فيها شي أدري ..

بو عبدالعزيز : قومي باصج ياااه

الهنوف وقفت : رايحه بس وراكم وراكم وبعرف اش ورا هـ السالفه

أم عبدالعزيز تضحك : يلا روووحي بسرررعه لا تتأخرين 
/
.
/
روان تصيح وهي تشوف شكلها في المرايه وعيونها اللي متكون حوالينها هالات سوووده وويهها الشاحب .. وجسمها ضعييييييف .. 

روان تصيح : آآآآآآآآه كله منك يا فهد كله منك .. الله ينتقم منك ويراويك ع اللي سويته لي .. الله ينتقم منك 

دخلت الخدامه : مدام

روان صدت وهي تصيح قالت : اش تبين انتي الثانيه ..؟؟

الخدامه : تلفون ..؟؟؟

روان : من ..؟؟

الخدامه رفعت جتوفها وقالت : مادري

روان سحبت التلفون وقالت : اطلعي برع 

الخدامه طلعت ..

روان بصوت تعبان : ألو

اريج : هلأأ روان

روان : هلاأ اريج

اريج : فيج شي حبيبتي ..؟؟

روان : لا .. قولي حبيبتي اش تبين ..؟

اريج : لا بس أسأل ذاك اليوم يوم ييتي عندي انتي يبتي معاج حبوب

روان ارتبكت بسرررعه وقالت : لأأأ

اريج لما حستها ارتبكت تأكدت وقالت : آها .. يلا باي عاد قلت يمكن نسيتي ادويتج

روان بارتباك : تدرين اوقات يمكن امج تييب دوا ولا انتي وتغلطون

اريج : هي .. يلا عاد حبيبتي باي.. بروح بشوف امي

روان : بتداومين ..؟

اريج : لأأأ امي كان عندها موعد اليوم

روان : آها ..!

اريج : يلا حبيبتي بروح بصرف لها الدوا

روان : أوكي

اريج : لييش انتي بتداومين ..؟؟ 

روان : لأأأ

اريج مستغربه : لييش ..؟

روان : اريج حالتي ما تسمح احس عمري بموووت تعب

اريج : فديتج .. عاد كملي نوم انتي عشان تصيرين زينه

روان : اوكي

اريج بعد ما صكرته حست بأن روان فيها شي وقالت للصيدلاني اللي تحت بنايتهم

اريج : اقوول رفيق هذا بكم ..؟؟

الصيدلاني : ميه خمسه درهم

اريج طلعت من البوك وعطته وقالت : كم مره ..؟؟

الصيدلاني وهو يقرا الورقه : تنينه مره داخل يوم .. واهد صبح وتاني فليل

اريج : اوكي شكرا

الصيدلاني : عفوا مدام 

اريج تطلع الحبوب وتقول : اقول رفيق هذا حبوب مال شو ..؟؟

الصيدلاني طالع الحبوب وقال : هادا واهد في منوم وتاني في مخدر مال وجع وعمليه انت في ياكل ما يحس 
وجع مال عمليه

اريج حست ظنها طلع صح وقالت : هذا دكتور في يعطي مريض ..؟؟

الصيدلاني : بس منوم يعطي .. ولازم في ياخد وصفه طبيه هادا تاني مخدر مافي يعطي مال عمليه هادا 
ويحطي داخل معزي أحسن 

اريج ابتسمت وقالت : أدري .. ترا أنا في نيرس

الصيدلاني هز راسه وضحك وقال : في يأرف انته أوقات في يلبس يونيفورم مال مستشفى

وهالشي ما خلا الصيدلاني يشك بأي شي من صوب اريج ومشت ..!

اريج ابتسمت وقالت وهي تطلع : شكرا

اريج بحزن على رفيجتها اللي قاعده تضيع .. والله كنت شاكه واليوم تأكدت مع اني ممرضه بس ما جد مره مرت علي هـ الحبوب أو الدكتور وصفها لأحد يمكن لأني بعدني متدربه وبس ..! 

بس والله يا روان بحاول اطلعج من اللي انتي فيه وبأقرب وقت .. بس كيف اوديج للمستشفى ما أدري ..!
وهي تصعد شافت محمد بدربها

محمد : صباح الخير

اريج : صباح النور

محمد : اش عندج من الصبح صاعده ..؟؟

اريج ابتسمت : وديت أمي المستشفى ,, وبعد ما يينا وصلتها فوق ونزلت اشتري لها الدوا

محمد هز راسه وقال : زييييييين يالبنيه الباره

اريج ابتسمت وقالت : يلا عاد عن اذنك عن أأخرك ع الدوام

محمد مستغرب : ما رحتي الكليه

اريج : لأأأ لأني وديت الوالده

محمد : جان تخبريني اليوم أنا اجازه كنت بوديها

اريج : لا بكلف عليك جذي الله يهديك

محمد ابتسم : لا عادي لا كلافه ولا شي ..

اريج : شنسوي عاد ..!! هههه

محمد ابتسم : يلا عاد مع السلامه .. وانتي روحي لأمج روحها المسكينه

اريج ابتسمت : أوكي .. يلا مع السلامه
/
.
/
خلود : لأأأأأأأأأأأأأ مالي

بدور ابتسمت لـ حمدان وقالت : حمووودي الحين صج صج .. القلم الازرق مال منو ..؟؟

حمدان ابتسم وهو يقول : مااال بدووووور

خلود : لا والله .........؟؟

حمدان : بدور كل يوم تروح وتاخذه معاها ..

بدور ابتسمت : وترا حمدان ما يشق اوراقي الحين صح حمدان ..؟؟

حمدان هز راسه وهو يقول : هي 

خلود : حمدانوه ترااااااااك شيطوووووون

حمدان زعل وقال : ما أحبج

بدور حضنته وقالت : حبيبي عمو تمزح معاك

حمدان : بس أنا حلو مب شيطووون

بدور : فديتك أنا .. أدري انك حلو وملك جمال

حمدان هز راسه وقال : لأأأ أنا حمدان معضد

خلود وبدور فتحو حلوجهم وهو مستانسين وقالو : فديييييييييييتك

حمدان ابتسم متلوم : علموني في الحضانه

خلود : وه فديته السنه اليايه بيررروح الكي جي صح حبيبي

حمدان : هي وبيكون عندي شنطه كبيرررررره

بدور : واي فديييييييتك أنا !!

دخلت أم عبدالرحمن مع أم معضد للحجره وقالو : السلام عليكم

الكل : وعليكم السلام

أم عبدالرحمن : تعال فديتك سلم على يديده

حمدان وقف وراح يحضن يدته

أم معضد ابتسمت وقالت : ويدو عين ماشي بوسه لها

حمدان ابتسم وراح لأم معضد

أم عبدالرحمن : ها بنات مستانس معاكم ..؟؟

بدور : اي وايد يما

أم معضد : ديرو بالكم عليه عدل

خلود : انشالله يما

أم عبدالرحمن تهمس لأم معضد : كلمتيها اليوم ..؟؟

أم معضد : لا الله يهديج اليوم فكرنا بالموضوع يبي لي شوية أفكر زياده

أم عبدالرحمن ابتسمت وهي تطالع معضد ياي صوبهم قالت : يا هلأأأ بـ بو حمدان ..!

معضد ابتسم : هلا خالتي

حمدان ركض صوب ابوه وقال : بابا حبيبي

أم عبدالرحمن ضحكت وهي تقول : مشتاق لك

معضد وهو يشيل ولده ويبوسه : وأنا بعد والله

أم معضد : حليلها بدور من الصبح وهي قاعده معاه .. ما قصرت هي وخلود

معضد فجأه رفع عينه ؟؟ الا وتطيح بعين بدور وبدور نزلت راسها بسرعه

معضد ابتسم وقال : راعية واجب خالته ... ما تقصر معاه

خلود : لا والله وأنا ..؟؟

معضد : الصبح يوم رحت بيت عمي سألت عنج قالو فوق عند وفاء والولد تحت مع اليهال

أم معضد مستغربه : هذا وأنا اقول خلود تخيل عليه أثرج تروحين تلعبين !! حسابج معاي بعدين

خلود ضحكت وقالت : هههه رادار متحرك
/
.
/
ملاك تصيح : أمايه والله ما أعرف شـ سوي معاه

امي فاطمه : اهدي بنتي وديري بالج على عمرج .. وربج بيحلها

ملاك : يما ما اقدر أعيش معاهم

امي فاطمه : انتي لا تطولين لسانج ولا تتضاربين معاها وما بيصير الا كل خير

ملاك هزت راسها وهي تقول : تغلط عليه أمايه

أمي فاطمه : حتى ولو يا بنتي ترا الصبر زين .. وترا الصبر مفتاح الفرج

ملاك مسحت دموعها : مايد بكل شي صاير غير .. انساااان ثاني قلبه من حجر .. ما قام يحس فيني يـ أمي 
..؟؟

أمي فاطمه : ربج بيحلها بعد كم اسبوع انشالله وتعيشين مع راشد

ملاك : آآآه يا أمي .. يا ريت السالفه جذا

أمي فاطمه : لييش شو السالفه

ملاك فضلت تسكت وما تقول لها عن سالفه الورث وراشد .. 

ملاك : شو السالفه يا أمي .. غير ان مايد متغير .. تعتقدين في سالفه جايده غيرها

أمي فاطمه مسحت يدها على راس ملاك وقالت : لييش اش صار اليوم بالضبط ..؟؟

ملاك : راشد اهني ..؟؟

أمي فاطمه : لا توه طلع يروح الدوام

ملاك : هي زين ماباه يسمع

أمي فاطمه : قولي امايه اش صار ..؟؟؟

ملاك : الصبح وأنا نازله طلعت بويهي هـ القرده اعوووذ بالله وقامت تهذر وترمس .. وتقول انها خايفه علي مع انه كله تمثيل لأنها تبيني اكون بصفها 

أمي فاطمه : هي يا أمي وبعدين ..؟؟

ملاك : جان أحرج وانزل .. تذكرت اني نسيت اوراق الجامعه في الحجره ورقيت فوق الا اشوووفها في الحجره

أمي فاطمه : شو تسوي بعد ..؟؟

ملاك : مادري كانت تفتش .. بس يوم شافتني تخرعت ..

أمي فاطمه : الله يكفينا شرها

ملاك : آمين

يتبع >>>

أمي فاطمه : بعدين اش سوت ...؟

ملاك : جان تحتشر .. واقول لها من خلاج تفتشين بأغراضي وعصبت عليها .. وبدا الهواش لما طقيتها

أمي فاطمه مستغربه : طقيتيها ..؟؟

ملاك : هي أمي ضربتها عدل .. دزيتها ع اليدار وأنا قاعده أهاوشها الا ايي مايد ويسحبني ويضربني ضرب 
عدل .. وبعد ما هي تصيح عطاني كف عمري ما بنساه

أمي فاطمه دمعت عينها : ما أصدق ان مايد يسويها

ملاك بسخريه : لا أمي صدقي دامه طلعج من البيت

أمي فاطمه : وبعدين كيف طلعتي ..؟؟

ملاك : هددني ماشي جامعه ومدري شو وتم معصب ويضرب .. طلع عسب يقفل الباب .. ومرته الدلوعه معاه وتقول انها حاسه روحها حامل عسب جذا ضربني أكثر .. ويوم طالع سوت روحها بريئه وقالت حرام خلها تروح الكليه لأنه اصر أترك شي اسمه كليه بعد اليوم

أمي فاطمه : الله يستر

ملاك : جان اصيح واشل عمري .. شفت مالي بارض اروح الكليه غير انه علامة الكف على ويهي .. ييت لج .. ما شفت أحد غيرج اشكي له

أمي فاطمه مسكت ويه ملاك وقالت : هي فديتج ويهج معلم .. والله ما اصدق انك يا ميود صرت جذا

ملاك : لا وحتى معاشات الخدم والعمال مب معطيها هـ الشهر

أمي فاطمه : الله يستر

ملاك : صدقج الله يستر عليه وعلينا ويبعده عن عيال الحرام والشر

أمي فاطمه : آمييين

ملاك تلمس ويهها : ماما وايد محمر

أمي فاطمه : هي فديتج بس بمسح لج اياه الحين بشوية كريم بيخف انشالله

ملاك ابتسمت : انشالله .. الله يخليكم لي يارب .. والله بدونكم ما أعرف شسوي ..!

فجأه دخل وقال : صدق اللي سمعته الحين ..؟؟

ملاك تخرعت يوم شافت راشد وقالت : أمي ما قلتي انه محد ..؟؟

أمي فاطمه : ولدي انت مب رايح للدوام

راشد : امبلا امايه نسيت شغله ورجعت اخذها ... ملاك صدق مايد مد يده عليج

ملاك سكتت واكتفت باأن دموعها تهل ..!

راشد طالع ويهها وراح لها : عطاج كف ..؟؟

أمي فاطمه قامت وقالت : عن اذنكم شوي .. وراشد اهدا ترا البنيه اللي فيها مكفيها

راشد ابتسم وقال : امي لا تحاتين ملاك حرمتي

بعد ما طلعت أمي فاطمه من الحجره .. راشد مسك ويه ملاك وطالع خدها وقال : ملاك صج الحين مايد عطاج كف ..؟؟

ملاك بدت تصيح : ومد يده علي ..؟؟

راشد : أنا براويه هذا ..

ملاك مسكت يد راشد بسرعه وقال : لأأ راااشد .. 

راشد : ودريني ملاك 

ملاك : راااشد ترا مايد وايد متغير اخاف يسوي بك شي .. خلاااص مايد انسان ثاني

راشد : هالشي ما ينسكت عنه يا ملاك

ملاك : ادري راشد بس انت تريا شوي .. وخل نتحمل شوي بس شوي .. عشان خاطري وترا مايد غالي علي

راشد : ماشي رجعه للبيت سمعتيني ..! ومايد حتى ولو غالي عليج محد يسوي هالسواااه بـ أخته

ملاك : لأأأ راااشد أنا مستحيل أودر أخوي بدون ما يرجع مثل ما هو

راشد : شو انتي غبيه .. ترا يمكن يضرج

ملاك : راااشد انت بعد مايد ما يهون عليك خلنا نساعده .. حرااام تراااه طايح بورطه الحين ..

راشد مسكت يد ملاك وقال : ديري بالج على روحج منهم .. وانشالله هالفتره احاول اعرف مايد لييش متغير 
..

ملاك : مرته ..؟؟

راشد : ادري .. بس لازم نعلمه ان هذي انسانه مب زينه

ملاك : يبي لنا نصبرررر .. بعدها بيصير خير انشالله

راشد ابتسم لـ ملاك وقال : تبيني اطلعج ..؟؟

ملاك بحزن : الواحد بـ هالحال وين له خاطر يطلع من البيت بعد ...!

راشد حط يده مكان الكف وقال : فديتج أوعدج اني بأقراب فرصه احاول أغير مايد وارجعه مثل أول 
/
.
/
بعد مرور خمسة أيام

يوم الجمعه الساعه ست العصر .. محد في البيت الكل طالع ما عدا بدور وخلود فوق في الحجره ومعضد قاعد مع أمه وخالته وولده حمدان تحت في الصاله ..

أم معضد : تعال حبيبي

حمدان قعد يمب يدته وابتسم 

أم معضد : اش تشرب حبيبي ..؟؟

حمدان اشر على استكانة الجاي الحمر وقال : هذا يديده ..؟؟

أم معضد ابتسمت : مب زين لك حبيبي

حمدان : أنا أحبه ماما تخليني اشربه

الكل تغيرت ملامح ويهه بس حمدان قال : ترا يوم تحطين فيه حليب يطلع طعمه احلى يدووو

أم عبدالرحمن ابتسمت : تباني احط لك حليب ..؟؟

حمدان : لا لأأأ اليهال يشربون الحليب 

أم معضد ضحكت وهي تقول : لييش انت شو ..؟

حمدان : بابا أنا ريال صح ..؟؟

معضد ابتسم : هي فديتك انت شيخ الرياييل بعد

أم عبدالرحمن متعمده : أم معضد وين البنات ..؟؟

أم معضد : خلود فوق قاعده ع الكمبيوتر .. مدري بـ شو تقرا اربع وعشرين ساعه

أم عبدالرحمن : الله يهديهن هـ البنات شغالات قرايه .. ما يرحمن عيونهن

أم معضد : اي والله .. الله يستر عليهم وبدور قاعده معاها بس ما تقرا .. كانت يالسه ترسم

أم عبدالرحمن تضحك : شكلها ردت ياهل ههههههه

أم معضد : وين يـ أختي .. البنيه شكله عقلها راح

أم عبدالرحمن تضحك : هههههه لا تفاولين ع بنتي

أم معضد : هههه امزح لا بدور كانت يالسه ترتب ملابسها

أم عبدالرحمن : اي أنا كلمتها تكمل .. ووافقت الحمدلله

معضد بتساؤل : لييش بدور بتكمل دراسه ....................!!!

فجأه اندق باب الصاله

أم معضد بصوت عالي : تفضل ...؟؟؟

دخلت وهي مبتسمه ..

نوره بنت عم معضد : السلام عليكم

أم معضد : يا هلأ بـ نوار .. حياج فديتج

نوره تقدمت عنهم : السلام عليكم

الكل : وعليكم السلام

نوره تبوس راس أم معضد وأم عبدالرحمن . شخبارج خالو ..؟؟

أم عبدالرحمن : بخير يما انتي اشحالج ..؟

نوره : بخير الحمدلله .. خالو أم معضد شخبارج ..؟

أم معضد : بخير حبيبتي

نوره طالعت معضد وقالت : اش حالك بو حمدان ..؟؟

معضد ابتسم : بخير الله يسلمج .. انتي اش حالج ..؟؟ وشو الجامعه معاج ..؟

نوره : تمام الحمدلله

معضد : الله يوفقج يارب

نوره : آمييين

نوره تقدمت عن حمدان وباسته : شخباره البطل ..؟؟

حمدان : زيييين .. انتي نوال ..؟؟

نوره ضحكت وقالت : ههههه لأ أنا نوار مب نوال ..!

حمدان عقد حياته وقال : لأأأ نوال

نوره : يدلعوني نوار فديتك هههههه

أم عبدالرحمن : فضحتنا يا ولد هذي عمتك

نوره تعدل نظارتها الطبيه : معلي خالو .. ياهل اش دراه

أم معضد : ههه فديتج .. شو هذا اللي معاج

نوره ابتسمت متلومه : لابتوبي خالو

أم معضد : شـ يسوي معاج هذا كل مكان معاج ماشاء الله .. حتى البر ذاك اليوم مودتنه

نوره عدلت نظارتها وقالت وهي تبتسم : هههه خالو عاد أشغالي كلها فيه شـسوي

أم عبدالرحمن : هههه الحين انتن اللي بعدكن ما تخرجتن عندكن اشغال ...!!

نوره ابتسمت : شفتي كيف عاد خالوتي ..!

أم معضد : نوار يايه تشوفين بنت عمج ..؟؟

نوره هزت راسها وقالت : هي ..

أم معضد : تراها فوق بـ حجرتها

نوره : بروح بشوفها خالو .. عآدي ولا في أحد ...؟

أم معضد : لا لا محد فيصل راقد اليوم يوم الجمعه .. بينش ع صلاة المغرب

نوره عقدت حياتها : هذا شو كافر ما يصلي بعد ...!!!

أم معضد ابتسمت وما قالت شي

نوره استحت : وه آسفه ما كان قصدي ههههه

معضد ضحك وهو يقول : لا لا صلا الظهر بس العصر والله ما أدري عنه سأليه

نوره ابتسمت : هـ القاصر اسأله ههه .. يلا عن اذنكم

أم معضد : تفضلي يما البيت بيتج ..!

نوره مشت وهي مبتسمه وصعدت فوق يوم وصلت الطابق الثاني .. سمعت صوت باب ينفتح
صدت شافت فيصل طالع من الحجره وهو كاشخ ..

فيصل شافها : السلام عليكم

نوره عدلت شيلتها لأن قرون الاستشعار باينه : وعليكم السلام والرحمه <<<<<<< هههه اللي تقول قرون 
الاستشعار ما تطلع ابد من شيلتها ما بصدق عاد !! 

فيصل ابتسم : اش حالج ..؟؟

نوره ابتسمت وقالت : بخير الحمدلله بن عمي .. ومن صوبك ..؟؟

فيصل : بخير الحمدلله ... انتي شو كل مكان هاللاب معاج

نوره ابتسمت : عندي اشغال ..!!!

فيصل ضحك بسخريه : الحين هـ الروايات صارت أشغال ههههههههه

نوره استغربت هذا من وين يعرف قالت وهي تسوي روحها محرجه : وانت اش عرفك بالروايات اصلا

فيصل ابتسم : قريت روايه من رواياتج

نوره صدقت ابتسمت وقالت : اش رايك فيها انزين ..؟؟

فيصل ضحك وهو يقول : صدقتي .. امي أنا مب فاضي حق حياتي أنا تبيني أقرا روايات عن حياة اشخاص ثانيين

نوره : آهااا ... اوكي خلاااص عادي .. بس لا تعيب ع رواياتي

فيصل ابتسم : مصدقه روحج الحين اونج كاتبه

نوره : هي والله ملايين الناس صارو يعرفوني ..! وانشالله باجر يكون عندي كتاب وبتشوف بعد

فيصل ضحك : من بيدفع لج مصاريف الكتاب ههههههههه

نوره : عادي أنا ..!! اش فيها يعني ...؟؟

فيصل : احلمي أمي احلمي انتي وايد أوكي 

نوره : صح انت صليت ..؟؟

فيصل : يآآآآآآآآآآآآآهووووووو علينا بدت المطووووعه

نوره : صج صج صليت ..؟؟

فيصل : الحمدلله

نوره هزت راسها : الحمدلله .. صل ترا الصلاه فرض وباجر ما بينفعك شي

فيصل : انشالله عمتي تبين شي ثاني انا مستعيل

نوره : لا سلامتك

فيصل ابتسم ورفع يده : سلاااااااااااام

نوره : مع السلامه

لفت ويهها نوره مبتسمه وهي ماشيه لـ حجرة بنت عمها وقالت بخاطرها : الحين هذيل اش دراهم بالروايات .. وبعدين يمكن باجر يكون لي مستقبل بـ هالمجال لأني أحبه صج ..!! والله صج عايله أي شي .. برع الناس تقدرني وتحب كل رواياتي واهني في العايله ولا مسوين لي سالفه بعد ..!! كلهم يقولون بطلي هـ السالفه بس أنا لا يمكن اترك كتابه لأني بالفعل عشقت هـ المجال عن خأأأأطر وانشالله باجر لا انتشر لي كتاب بيعرفون ويقدرون ..

دقت باب حجرة خلود

خلود : ادخل

نوره ابتسمت وهي تدخل : السلام ع الحلوين ...!!

خلود وبدور : وعليكم السلام

نوره ابتسمت : شخباركم ...........؟؟؟

خلود وبدور : تمام

بدور : انتي شخبارج يالقاطعه ..؟؟

نوره ابتسمت : بخير ههههه موجوده بس تدرون عاد مشغوله

بدور بدون اهتمام : مشغوله ولا هـ الروايات اللي ساحبه عقلج

نوره : تقدرين تقولين جذي

خلود : صج صج كتبتي شي يديد ..؟؟

نوره : قاعده اكتب .. صح لييييييش كل هـ الخربطه اللي في الحجره

خلود : هذي بدور

نوره فتحت حلجها : بدوروووه ليكوووون بترجعين قطر ..؟؟

بدور : لا لا برجع دبي بمتحن وبعدين برجع قطر

نوره : لا تقوووووووولين أنا ما صدقت على الله حد من أهلنا ايي وترجعين ..!

بدور : شسوي فديتج مجبوووره

نوره : يلا الله ييسر عليج انشالله

بدور : آمييين

خلود سحبت لاب نوره

نوره : لاااااااااااااااااااااع

خلود مستغربه : ليييييييش ..؟؟

نوره : داخله البارتات اليديده وبعدني ما نزلتها وما فيني عاد ينتشر البارت قبلي هههههههه

خلود : لا تخافين ما انشر بارتاتج

نوره : ادري هاج وعلقي لي ع البارت السادس والعشرين

خلود : ليييييييش نزلتيه ..؟؟

نوره : اليوم بنزله انشالله

خلود : أوكي هاتي بقراه ونزلييه عقب

بدور : مالت عليكم وع الروايات اللي تقرونها

نوره : ما اسمح لج بدووورووه الطمه

بدور ابتسمت : اكمل ملابسي احسن لي هههههه

تحت في الصاله

أم معضد ابتسمت : هـ الولد بيخبل بي .. بزوجه بزوجه

معضد بدا يضحك وقال : هاي نوروه كبرت خل ياخذها

أم معضد : أنا خبله .. !! أبلش بنت الناس بـ هالولد

أم عبدالرحمن تضحك : حرااام عليج فصول مزيون وعاقل

أم معضد : مزيون عاد صدقتج بس عاقل يبي لي شوي واصدقج هههه

معضد : وين عبدالرحمن ..؟؟؟

حمدان : حمني راح ..!!

معضد مستغرب : لا حاف بعد ما يقول خالي ..!! وحمني يدلعه ماشالله ..!

أم عبدالرحمن تضحك : هذي بدور تناديه جذي

معضد : وخربت الولد

أم معضد طالعت معضد شافت فرصه حلوه للنقاش وقالت : لا وين تخربه والله بدور مافي أحسن منها

معضد ابتسم : ادري امزح بلاااج عصبتي

أم معضد : ترمس عن بنت أختي ..!

معضد ابتسم وقال : حشا والله ما تسوا الكلمه اللي قطيتها .. هه آسفين وسحبناها

أم معضد : هي زين أباك جذا

أم عبدالرحمن : يـ اختي بلاج عصبتي ع الولد ..؟؟

أم معضد : ما تشوفينه يرمس عن بدور

حمدان ابتسم وقف ع الكنفه وقال : بدور تقول انها سوبرمان تسوي لي أي شي

معضد ضحك وقال : لا لا كيف تسوي لك اي شي

حمدان : تعطيني حلاوه توديني قطر كل يوم ..!! وهي تطير 

معضد ضحك وقال : حسبي الله عليك ايلس عدل

أم معضد : صح هذيج الحزه سألتني بدور لو بتكمل ولا لأأأ ..؟؟

معضد هز راسه وقال : هي اش صار ..؟؟

أم معضد : بتكمل انشالله

معضد : وين بتقعدون في دبي خالو ..؟؟

أم عبدالرحمن وهي خايفه : قلنا بنقعد في شقه بس أنا ما أدري شاللي بيصبرني ع القعده اهني في الامارات وعيالي في قطر لا وامتحاناتهم الحين الله يستر اذا يدرسون ولا لأأأ ..؟؟؟

أم معضد ابتسمت وقالت : عادي بدور بتقعد في بيت معضد

معضد : هي خالتي تقعد في بيتي وخلود تيي معاها لأن خلود بتخلص قبل بدور

أم عبدالرحمن : والله ما ادري .. خلاااص البنيه وحيده ويبي لها أحد يشوفها

أم معضد وهي تطالع معضد قالت : بقول شي بس معضد لا تعصب ..!!

معضد ابتسم : ولييش اعصب قولي امايه ..!

أم معضد : ام عبدالرحمن جيييه ما تزوجين بدور ...؟؟

معضد ابتسم : هي توج تدورين لـ فيصل عروووس هذي بدور موجوده ..!!

أم معضد : لأأأ مب لـ فيصل لك انت حبيبي ...!

معضد وقف منصدم وعاقد حياته : من صدقج انتي الحين ..؟؟

أم معضد : اقعد يا ولدي بلاك عصبت ... 

أم عبدالرحمن : ما يصير تكلم امك جذي يا ولدي هذي أمك مهما كان لازم تكون بار فيها

معضد قعد وهو يهدي عمره : الله يهديج أمي هذا كلام تقولينه الحين ...!!

أم معضد دمعت وهي تقول : جيييه انا شو قلت يعني ..؟؟ ما قلت الا الصدق

معضد : أمي فكري بدور توها صغيررره ويبي لها حد يعرف يعاملها عدل ويطلعها من اللي هي فيه .. أنا انسان غيررر خلاااص .. يعني بتعسها معاي

أم عبدالرحمن : لا تقووول جذي يا ولدي انت بعد صغير وجدامك العمر

معضد هز راسه : بس بدور ما تستاهلني بدور صغيرررررره وايد علي يا أمي

أم معضد : ولدي فكر شوي بـ هالولد مو بس بروحك

معضد : وأفكر في بدور بعد لااااازم ..!!

أم عبدالرحمن : هذي تصريفه يا معضد

معضد بدا يعصب : زواااااااااج ماني متزوج عقب ميررررره قلت لكم وخلاااااااااااااااص

أم معضد : بس يا ولدي ............

معضد شال سويج سيارته هو طالع وقال : زواج مب متزوج ... أنا زوجتي ميره وبس ... ما باخذ غيرها سمعتوني ...!!!

أم عبدالرحمن طالع أم معضد بحزن وقالت : الله يهديه

أم معضد بدت دموعها تنزل : هـ الولد بيذبحني .. قام يسوي حركات هـ المراهقين

أم عبدالرحمن : اعذريه توه طالع من الحزن اللي كان فيه ما صدقنا على الله قام يقعد ويانا

أم معضد : وين ..!! وين ... هو حتى دوام ما قام يداوم عدل مثل الناس .. أخاااف يسوي لج شرات هـ الشباب ويجذب ع عمره ويروح لج مع الشله الفاسده ويقول بينسى الحزن ..

أم عبدالرحمن : لا لا عاد معضد عاقل ما اصدق يسويها

أم معضد : حتى ولو عاقل يا أم عبدالرحمن ..؟؟ معضد مو بعيده يسويها تراه ألحين يتأثر بأي شي .. صدقيني 

أم عبدالرحمن : الله يهديه ويصلح باله

أم معضد : آمييين يـ أختي ..!
/
.
/
دخلت ملاك للبيت وبدون ما تلف أو تطالع أحد مشت للدري

سمعت صوت : الناس لما تدش تسلم ....؟؟

ملاك ما عبرته وقالت : السلام عليكم

مايد : من وين يايه ..؟

ملاك وهي تمشي : من وين يعني أكيييد من السوق ..؟؟

مايد : لما أكلمج توقفين ..؟؟

ملاك صدت وقالت : نعم ..!

مايد لأنه ما كلمها من اليوم اللي ضربها فيه وقال : من سمح لج تطلعين ..؟؟

ملاك : ريلي ..!!

مايد : يعني اخترتي راشد ..؟؟

ملاك طالعته وقالت : اقووول ممكن تفكني عشان اروح اريح

مايد وقف وبدا يهزأ فيها : قسم بالله ان ما عدلتي اسلوبج الحين بيي وبشدج من شعرج وبمسح فيج الأرض
ملاك ما قدرت ترد عرفت انها بالفعل بيسويها وقالت وهي تدمع : حرااام عليك مايد انت ليييش تسوي جذي

مايد طالعها وقال بعصبيه : انقلعي رووووحي لـ حجرتج بسرررررررعه

ملاك مشت وهي دموعها تنزل على خدودها وصلت فوق شافت وصايف واقفه تضحك

ملاك بعصبيه : حسبي الله ونعم الوكيييييل حسبي الله ونعم الوكيل

وصايف ابتسمت وهي تبتعد عشان تنزل

ملاك دخلت الحجره ورمت روحها ع السرير وهي ميته صياح وقهر ع اللي قاعد يصير وحالها يوم بعد يوم يسؤو أكثر ... في لحظه ودها تختار راشد وبس .. وفي لحظه ودها تختار الورث ..!! بس لا يمكن تختار راشد وبس لأنها بتتنازل عن مايد .. ولا يمكن تختار الورث لأنها بتتنازل عن راشد .. والاثنين غاليين عليها ..!
/
.
/
روان تطالع فهد : اش عندك ياي لـ بيتنا ..؟؟

فهد ابتسم وراوها الحبه وقال : ما تبين ..؟؟

روان توها بتسحب الحبه الا وفهد يبعد يده عنها 

روان بدت دموعها تنزل : انت ليييييييش تسوي فيني جذي

فهد : على كيفي

روان وهي تطالع الحبه : بدفع لك كثر ما تبي بس ابيها حرااام عليك ابيهااااااااا

فهد ابتسم : أوووكي أووووكي بس بالأول اسوي اللي ابيه

روان : كل اللي تبيه سوه .. كل اللي تبيه حتى ولو تباني اقط روحي من فوق لـ تحت بس عطني دخييييييييلك مب قادره اتحمل أكثر

فهد ابتسم وهو يسحب روان شعرها

روان تتألم : يـالــ .................. هدني ..!!

فهد : مو انتي اللي قلتي تبينها

روان وهي تصيح : حراااااااام عليك والله حراااااااااااااام عليك اللي قاعد تسويه

فهد ابتسم وقال : شاللي حراااام .. من متى وعيال .................. يعرفون الحرام من الحلاااال ..

روان : آآآآآآآآآآآآآآي فهد الله ياخذك عورتني .. اترك شعري حرااام عليك

فهد ولا سمعها .. كأنها كائن ما يحس ولا يشعر بأي شي .. جمااااد يحركها مثل ما يبي يطقها وكأنها جماد على كثر الضرب ما راح يصيبه شي ..!!

وروان يوم بعد يوم تزيد معانتها وهمومها مع فهد من صوب ومن صوب آخر مع الادمان اللي ما تعرف اش نهايته معاها ..؟؟
/
.
/
نور وهي نازله مع الهنوف : وانتي ايش قلتي ..؟؟

الهنوف : مدري والله احتمال بدخل علمي 

نور : بس انتي صلي استخاره

الهنوف : انشالله

نور : المهم الحين انتي فكري بـ امتحاناتك الحين وبعدين شوفي ميولك لايش وادخلي

الهنوف : قلت بصلي استخاره

نور : اي أحسن لك

الهنوف : هذي شوق الدبه يدام التلفزيون

نور ابتسمت : اي صج والله انها دبه 

الهنوف : اربع وعشرين ساعه تاكل

نور : خليها حبيبتي يمكن باجر تاخذ لها واحد ما ياكل ولا يجيب اكل للبيت بعد ههههه

الهنوف : مجاعه ولا شو ههههههههه

شوق من بعيد : اشم ريحه ناس تتكلم عني ..؟؟

نور : ههههه حاسة الشم عندك شغاااله ماااااااااااااارررره

الهنوف ابتسمت : اقول ولا ما اقووول

نور ضربتها : لا تقولين احسن لك لأنك صدق بتروحي فيها 

الهنوف ضحكت : اي أحسن لي ما أشبهج يا شوووق ادري بتموتيني

شوق وهي تطالع الفلم : اسكتو خلوني أكمل

نور : كملي كملي محد ماسكك يالدبه

الهنوف وهي تضحك : ههههههه شوق والله شكلج تحفففففففففففه

شوق تضربها بالحب اللي بيدها : خذي كلي واسكتي

نور وهي فاتحه فمها : يالهبله ..!!

شوق باستغراب : نعم خيررر في شي ..؟؟

نور : انتي يالهبله هي انتي ..؟؟

شوق : درينا اني هبله نعم تبين شي ..؟؟

نور : هي انتي صاحيه عشان تعملي كذا ..؟!

شوق : لييش اش سويت أنا ...؟؟

نور : ترمي الفصفص كذا ولا كأنه المكان بيتوسخ ويصير مقرف مثلك

شوق ابتسمت : دااامج خايفه ع المكان جذي نظفيه

نور : أشتغل خدامه عندك وأنا مدري

شوق ابتسمت : عاد لييش خايفه ..؟ عندج الخدامه روحي وناديها تنظفه

نور : ترا حركات البزران ذي أبد ما أحبها والله

شوق ابتسمت وعدلت قعدتها : اش فيج عصبتي يا بنت الناس ..؟؟

نور : حرااام عليك توهم والله نظفو الصاله

شوق وهي تقول باهمال وشعرها الطاير مثل المخبل وتقول : خلااااص ولا يهمج أنا بلمه لج ولا تتأثرين ويصيبج شي من هول المصيبه اللي سويتها

الهنوف تضحك : ههههه طالعي شكلج ههههههه

شوق وهي تفتح الحب وتتف القشر ع الأأرض : هي انتي تأدبي لأارمي عليج غيره ..!

نور فتحت عيونه : لا وتتفينه ع الأرض بعد ..!!

شوق تضحك : اش فيج انتي اليوم ابي أعرف حملة نظافه ولا شو ..

فجأه انفتح باب الصاله ودخل عبدالعزيز وهو هلكان ...!!

عبدالعزيز أول ما دخل عيونه لا اردايا طاحت على نور ...!! ونور ارتبكت يوم شافته ما تدري شـ تسوي ..؟؟

وهذا الجزء خلّص عند عبدالعزيز ..!!!

ملاك ومايد وراشد اش راح يصير وملاك هل بتعاني أكثر وأكثر من وصايف حرمة مايد ..؟؟

روان وفهد لـ وين نهايتهم وروان متى بتترك الادمان ومتى مروان راح يظهر في الروايه من يديد ولا ما راح يظهر خلااااص ..؟؟

بدور هل راح توافق لما تدري بالسالفه ولا ما راح تدري بـ الأساس ومعضد هل بيوافق ولا لأأأ ..؟؟

نوره شخصيه يديده في الروايه .. هل بيكون لها دور في الروايه ولأأأ ..؟

شوق وروحة الكويت للحين مافي أي أخبار عن أهل الكويت ..؟؟ شو تتوقعون ..؟؟

أريج ومحمد لـ وين بتوصل لقائاتهم هذي وهل بتحل مشكلة روان بالفعل ..؟؟

عبدالعزيز وافق مثل ما درينا بس نور بتوافق من بعد الكلام اللي سمعته ولا بتدور لها حيالله حل يبعدها عن عبدالعزيز ..؟؟

الأحد 14-11-2010, 11:25 am

ღ الحلقه السابعه و العشرونღ

عبدالعزيز مرتبك بس ما بين عليه الارتباك ابد 

عبدالعزيز : السلام عليكم

الكل : وعليكم السلام

عبدالعزيز عقد حياته وهو يشوف الحب مرمي ع ألأأرض وقال : من الياهل اللي مسوي جذي

الهنوف بسررررعه : شوووق هذي والله شوق

عبدالعزيز طالع شوق وقال : اش فيج ..؟؟

شوق هزت راسها : ولاشي

عبدالعزيز مستغرب : لييش شعرج جذي انزين ..؟

شوق : ما فيني شي .. قلت لك والله ما فيني شي

عبدالعزيز اشر بيده : انزين انزيييين خلاااص عرفنا ... 

الهنوف : وين كنت ..؟؟

عبدالعزيز : رحت اتمشى مع ربعي

الهنوف : آهاااا ..!!

عبدالعزيز : تصبحون على خير

الكل : وانت من أهله

عبدالعزيز : الهنوف ييبي لي ماي 

الهنوف : انشالله

عبدالعزيز طالع شوق : وانتي هي عدلي شعرج هذا ولا مشطيه .. الله يعين اللي بياخذج

شوق طالعت نور وقالت بغباء : لـ هالدرجه شعري مستوي كشششه اليوم

نور ضحكت وهي تقعد : عشان تصدقين لما جاني ذيك الحزه جنون .. كل هذا من شفتك

شوق قعد وقالت بغباء : قلت هذا نيو لوك شوي .. يعني كل مكان يشوفون كشه .. لييش حبكت علي انا

نور ابتسمت : بسهولة لأنك دايما مرتبه قدامهم

شوق هزت راسها بتفهم : اي اي توني فهمت

الهنوف وهي تصعد : ثواني وبنزل لكم

شوق : انزين شوي شوي محنا بطايرين يعني ..!

الهنوف وهي تجري ع الدرج وتطالع شوق : اسكتي انتي

شوق : هبله

الهنوف تصد ورا عشان ترد شوي الا وتطيح ع الدرج وبقوووووووووه

نور وشوق وقفو مفزوعين بسرررررررررررعه


الهنوف رفعت راسها شوي شوي وقالت وهي تصارخ : آآآآآآآآآآآآآآي

نور وشوق راحو يجرون لها

نور تمسكها : الهنووووووف الهنوووووووووف

الهنوف اشرت على يدها اليمنى وهي تصيح : نوووووور شووووووووق يدي يدي ...!!!

شوق تطالع يد الهنوف وتصرخ : نووووووووور

نور تشوف شوق مستغربه : اييييييييش ..؟؟
/
.
/
خلود مسحت دموعها وهي تقول : نوار مالت عليج

بدور : اش فيج ..؟؟

خلود مسحت دموعها عدل وقالت : الروايه حزينه ..؟؟

بدور : ليييش ..؟؟

خلود : البطل أخر شي يموت

بدور : احسن انزين

خلود : لييش احسن

بدور : احسن لج بسكم خيااال ترا كل الروايات فلان يتزوج فلانه وبعدين ينفصلون وأخر شي يرجعون لـ بعض ..!

خلود : حتى ولو الخيال أحسن من النهايات التعيسه

بدور تضحك : بس النهايه التعيسه تحسسج انج في واقع

خلود : لأأأأ تعذبني أكثر

بدور : وبعدين واقعنا بالفعل مؤلم .. نادر ما تشوفين الفرح وأكثر شي بـ الروايات

خلود : لا الحمدلله للـ حين النايس عايشه عدل

بدور : بس لاازم نمر بظروف صعبه .. صح نوار .........؟؟

نوره تلف وتطالعها بدون اهتمام : لحظه خل أخبار الامارات تخلص وبعدين ..!!

خلود : نووووووووووره


نوره لفت مفزوعه : لا حول ولا قوه الا بالله يـ ختي خليني اطالع الأخبار

خلود : اش بتسفيدين يعني ..؟؟

نوره رفعت كتوفها وقالت بلا مبالاه : يعتبر ثقافه

خلود : اقووول مالت عليج انتي وثقافتج

بدور وهي ترتب أوراقها : ياهووووووووووووو علينا انتي وياها اسكتو شوي

خلود : طالعي بنت عمي شو مسويه طايحه يدام هـ الأخبار

نوره تعدل نظارتها : هـ الأخبار اللي غاثتج ترا أحسن من الفلسفه مالتج وبعدين ع الأقل تثقفين عمرج 
بالقراءه ولا بشي مفيد

خلود تضحك : هـ القاصر والله ما أصدق ان في ناس تطالع أخبار بـ هالزمن 

بدور ابتسمت : وأنا بعد ما كنت أصدق الا يوم شفتج نواري هههههههه

نوره ابتسمت : تعلمو مني ع الأاقل

خلود كشت عليها : يالواثقه انتي ..؟؟

نوره ابتسمت : وانتي بدوروه بعدج ما خلصتي وانتي قاعده تلملمين كل هـ الخرابيط

بدور ابتسمت : هـ الخرابيط ترا أوراق الجامعه يا بنت

نوره هزت راسها وقالت : انتي حتى يوم الجمعه كارفه عمرج ..؟؟

بدور ابتسمت : وين أنا حتى يوم الثلاثا ما اذاكر ههههههه

نوره : هي هي قولي انه تجميع الأرواق هذا مجرد مظهر

بدور هزت راسها وقالت : يب .. وانتي نوار ماشا الله اشوفج قاعده يدام هـ الأخبار والروايات ما اشوفج تراجعين ..؟؟

نوره رفعت جتوفها بلا مبالاه : اش فيها يعني .. كل ايامي مرتبه وأوكي .. ويوم الجمعه يوم ترفيهي بالنسبه لي

خلود : اونج يالمثقفه ..!!

نوره ابتسمت : صج والله يوم الجمعه ولا افتح شي بعد ..!! وبعدين يوم مخصص للروايات والأخبار والكتب

بدور : قصدج الخرابيط

نوره تعدل نظارتها : في نظرج انتي أما أنا فـ لاااااااااااااا ..!!

بدور تطالع خلود : تراها قاصه على عمرها

خلود ضحكت : أنا ما يقهرني غير البرود اللي فيها

بدور : اي والله صدق انها باااااااااارده ..!!! تقهر

نوره ابتسمت : ياهووووو تراني قاعده بينكم

بدور ابتسمت : لا تصدقين عاد نسينا

نوره ابتسمت ببرود : اقووول بعد ......!!

بدور : اقووول نوره ..؟؟

نوره : هلأأأ

بدور : ليييش ما قلتي لـ وفاء تيي ..؟؟

نوره : هذي خليها في حالها وع لوعت بـ جبدي ذاك اليوم

خلود مندمجه وتركت اللاب ويت قعدت معاهم : ليييش اش سوت ..؟

نوره : مسكت الطيطار .!!! <<<<<<<< مالت عليج ( أغصان الجنه ) ههههه

خلود وقفت منقرفه : لا تقوووووووووووووووولين

نوره : والله 

بدور ضحكت : وع ع ع ع عليها وفاء

خلود : هذي من صجها الحين .. خلاااص بسوي مقاطعه ما بسلم عليها

نوره : طلبت لابي وما عطيتها والسبب انها مسكته

خلود : هذي كيف تمسكه أصلاا .!.!!

نوره : روحي ما أدري شكلها صائده حشرات ونحن ما ندري

بدور ابتسمت : اي الظاهر ههههههه

خلود : آخ خ خ بس لو أنا هناك جان عطيتها ذاك البوكس اللي يأدبها

بدور : هذا لو ما شردتي من عندهم وييتي طيران للبيت

خلود : ههههه وانتي الصاجه والله

نوره : شكلها كان مقرف الصراحه


بدور ابتسمت : وانا اقووول في خاطري وفاء العاقله

خلود تضحك : لا وين عاقله ما شفتي ذاك اليوم يوم دخل ولد عمي المطبخ تم يحط على وفاء

بدور : اي تذكرته هههههههههه

خلود : اللي يقول ان طلعن الخليجيات كلهن من نفس الطينه

بدور : اي أكيييد وبعدين هم واحد

نوره : لا فديتج اصابع يدج مو سوا

خلود : أكيييد بـ كل مكان في الزين وفي الشين

بدور : حتى بـ باريس وروما ههههههه

نوره : يبي لنا سفره والله

خلود : فلحتي ...؟؟؟

نوره : فالحه من زمان ههههه بس لااازم نسافر اش رايكم ..؟؟

بدور : لا مالي خلق

نوره : تغيرين جو ..؟؟

بدور : ما ودي والله

خلود : هي والله يبالنا سفره لأن الكل بيأجز بعد فتره

نوره : يصير خير وقتها ان شاء الله

بدور : بفكر وبشوووف جان ما صار لي ظرف

دخلت أم عبدالرحمن ترتجف ومرتبكه ..

بدور طالعت أمها تخرعت : خيييييييير يما ..؟؟

أم عبدالرحمن : أم معضد طاحت علينا في المطبخ لحقو بناااااااات

خلود صرخت : أمـــــــــــــــــــي .....!!

البنات لحقو أم عبدالرحمن وهم ينزلون عشان يشوفون اش صاير .........................؟؟؟ تحت الله يستر ..؟
/
.
/
نور مرتبكه وتطالع شوق بارتباك أكثر : اش صااااااااار ..؟؟

شوق : يدها اليمين منكسر فيها الزجاج

نور متخرعه تطالع يد الهنوف والزجاج منكسر وجارح يد الهنوف صرخت : روحي نادي أحد بسررررعه

عبدالعزيز ياي وهو يقول : الهنووووف ما صار قلااااص ماي ..!!

بس انصدم لما شاف الهنوف نايمه ع السلم وتصيح وحوالينها نور والهنوف

عبدالعزيز منصدم وتقرب بسرررعه : اش فيها ..؟؟

نور تتكلم بسرعه : وهي جايه لفوق طاحت وانكسر القلاص ويدها انجرحت منه

عبدالعزيز يطالع يد الهنوف وهو متخرع : هذي يدها اللي كسرت القلاص .. !! وايد تعورت يدها

الهنوف تصيح : يدي تعورني 

عبدالعزيز وقف وبعده ما غير قال : بوديها السياره بسرررعه البسو عبيكم والحقوني 

شوق : بييب عبايتها

عبدالعزيز صرخ لأنه مو وقت أسأله : أكيييييد يلا بسررررعه

نور خايفه : وخالتي

عبدالعزيز : لاحد يعلمهم خليهم نايمين .. يلا بسررررررعه

نور وشوق مشو وهم خايفين ع الهنوف وراحو لبسو عبيهم وشوق خذت عبايتها للهنوف ومشو لتحت عشان يركبون السياره

عبدالعزيز في السياره ويوم شاف الباب ينفتح قال : وحده يدام ووحده تنوم الهنوف

نور بسررعه ركبت ورا وحطت راس الهنوف عليها وشوق ركبت وهي خايفه على أختها

وعبدالعزيز شخط السياره وراح بسرررررررررعه

شوق وهي خايفه : تهقون صار فيها شي

نور : يارب لاأأ 

عبدالعزيز معصب : اسكتي انتي وياها مو وقت الصياح هذا

الهنوف تصيح : بسرررعه عبدالعزيز يدي تعورني 

عبدالعزيز سرع أكثر وأكثر الين ما وصلو المستشفى

شوق تطالع نور وتقول : يلا انزلي بسرررعه

عبدالعزيز راح ياب الكرسي المتحرك عشان يقعد الهنوف ودفوها الممرضات بسرررعه لـ داخل لأن يدها تنزف وايد

نور وشوق وقفو برع مع عبدالعزيز وهم خايفين

الدكتور طلع من الحجره بسرعه وقال : حـ نعمل لها خياطه 

عبدالعزيز : انضرت وايد دكتور ..؟؟

الدكتور : لأأأ الحمدلله النزيف وئف بس لازم الخياطه عشان الجرح يطيب بسرررعه 

عبدالعزيز هز راسه وهو يقول : سو اللي تشوفه صح

الدكتور والممرضات راحو للهنوف ونوموها ع السرير وبدو يدفونها لحجرة العمليات والعمليه مافي أسهل 
منها ناجحه ناجحه باذن الله لأن مجرد خياطه مكان الجرح

نور قعدت ع الكراسي وقالت : فديتها امتحاناتها الحين ..!

شوق وهي خايفه : الله يستر

عبدالعزيز وهو يمشي : ممكن تبطلون مناحه انتي وياها

شوق طالعت نور مستغربه : اش فيه هذا

نور رفعت جتوفها : وانا اش دراني ..؟؟

بعد ربع ساعه طلع الدكتور والممرضات يدفون الهنوف للحجره ..!! 

عبدالعزيز : بشر دكتور

الدكتور ابتسم : تعالو لي المكتب ..!

عبدالعزيز مشى مع الدكتور والبنات وقفو برع المكتب عشان يخلص عبدالعزيز ويروحون للهنوف 

الدكتور : هيه صار لها ايه ..؟؟

عبدالعزيز : طاحت ع السلم ويدها يت ع الكاسه وانكسرت الكاسه على يدها

الدكتور حس بالألم اللي صار لها وعقد حياته : هي تعورت كتيرررر

عبدالعزيز : اي أكييد دكتور انت ما شفتها اشلون تبجي

الدكتور : آآآآه شفتها ..!! بس الحمدلله عملنا لها خياطه بسيطه وطلعنا الزجاج مع انو شويه مش كتيررر بس وئف النزيف

عبدالعزيز : الحمدلله

الدكتور : هيه حـ تبئى عندنا لمدة ساعه وبامكانكم تطلعوها بعد ساعه ان شاء الله

عبدالعزيز : انشالله

الدكتور مد له ورقه : ودي الأدويه اللي حـ تستعملها .. مضاد حيوي وكمان شوية أدويه للخياطه عشان يلتأم 
مكان الجرح وما يحصلش أي التهابات

عبدالعزيز : انشالله

الدكتور : عندها موعد بعد يومين .. ودي ورئة الموعد

عبدالعزيز : مشكوووور دكتور وما تقصر والله

الدكتور : لا شكر على واجب يا ابني

ابتسم عبدالعزيز وهو يطلع : يلا نشوفك على خير

شوق طالعت عبدالعزيز : ها بشر .؟؟

عبدالعزيز ابتسم : لا بخير الحمدلله وبعد ساعه بنرجع للبيت

نور مستغربه : يعني ما بتبات هنا ..؟؟

عبدالعزيز ابتسم : هذا اذا انتي تبين تباتين ما عندي مانع 

نور ابتسمت : الحمدلله يعني هي بخيررر الحين

شوق : يلا نروح لها

عبدالعزيز : بروح بصرف الدوا وبيي 

نور : روحي معاه لأنه أكيييد ما يعرف يحفظ

عبدالعزيز : اي شوق تعالي أنا ما اقدر استوعب عدل الأدويه

شوق تصيح : لأأأأ بشوووف الهنوف

عبدالعزيز : انزين بوصلج وانتي نور تعالي معاي 

نور هزت راسها وقالت وهي ما ودها : طيب 

شوق دخلت حجرة الهنوف بعد ما كلم الممرضه عبدالعزيز وخلا شوق تدخل

عبدالعزيز وهو يمشي ويطالع الورقه : طبعا دريتي باللي صار

نور مستغربه : اش صار ..؟؟

عبدالعزيز : لييش أمي ما كلمتج ..؟؟؟

نور زاد استغرابها مع انها تعرف السالفه من يوم سمعتهم يتكلمون وبس : لأأأأ عن ايييش تكلمني .. ما بنروح لألمانيا

عبدالعزيز هز راسه وقال بدون اهتمام : لا لا .. بنرووووح 

نور : شو في ..؟؟ 

عبدالعزيز : هه وصلنا يلا اصرفي الدوا لأني صج ما اعرف للدوا ابد

نور مستغربه من عبدالعزيز ..!! لييييش يعني يسألها وهو متضايق ومو مهتم .. أكيييد خالتي غصبته وهو ما يبيبني ..!! بس شسوي والله شسوي .. مدري الحين وش الحل

الصيدلاني : خلاااص مدام

نور مع انها ما سمعته شو يقول ولا كيف وصف الدوا بس تعرف كيف لأنها ممرضه ويكون لها خبره 
بالتضميد والدوا شوي وكل هذا مر عليها

عبدالعزيز يلعب بمفتاح سيارته : مشينا

نور هزت راسها وهي تشوف الدوا : لحظه دقيقه

عبدالعزيز مستغرب : ليييش انتي ما سمعتيه شو يقول لج ..؟؟

نور : امبلا بس هذا ما ركزت عند هـ الدوا 

عبدالعزيز عصب شوي : يعني شو كنتي تسوين ..؟؟

نور بدون اهتمام : انت اللي اشغلتني بسالفتك ذي .. مدري اش كنت تقول

وطالعت الصيدلاني وبدت تكلمه وبعد ما خلصت 

نور : خلصت

عبدالعزيز يمشي جنبها : اشوه

نور : حرااام والله كل هالأدويه .. هذي وين بتستحمل

عبدالعزيز : لييييش ..؟؟

نور : هنوفه ضعيفه واجد حرااام تاخذ كل هـ الدوا لااازم تتغذا عدل عشان ما يأثر فيها

عبدالعزيز من ذكرت نور اسم الضعف واللياقه طالع جسم نور باستغراب أول مره ركز على هالشي .. جسم نور حلو لاهي متينه ولا ضعيفه .. متوسطه بس أوقات تضعف ..

نور استغرب وما درت هو لييش يطالع صوب اليدار وقالت : عبدالعزيز مو كن هذي الحجره

عبدالعزيز لف توه يستوعب : اي

عبدالعزيز في خاطره أول مره اكتشف انها جذي .. لا ولياقه ماشالله ..!!! عجيبه هـ النور الصراحه .. بس لييييييييييش أنا بالذت حكمو علي وغصبوني .. فيييييييه ضااااري بعد ..!!

هه اش دخل ضاري الحين .. هو اصغر مني

شوق تصرخ : عبدالعزيز منت ناوي تسلم على اختك

عبدالعزيز اش فيني ما اركز انا : امبلا بس نور تسلم

نور ابتسمت : انا سلمت وخلااااص

عبدالعزيز تقدم عن الهنوف وباس راسها وقال : الحمدلله ع السلامه

الهنوف بعدها تحت تأثير البنج بس خفيف شوي قالت وكأنها نايمه : لا بس يحاتيني هههه

نور وشوق ابتسمو ..!

عبدالعزيز : أنا بطلع شوي وانتو اقعدو معاها هـ الساعه

نور طالعت عبدالعزيز ودها تسأله عن اللي صاير بس ...!! لا لا ما بسأله وبعدين يعتقد اني أفكر فيه ومدري وشو .. احسن لي ما أعطيه أهميه وبيحلها ربي ان شاء الله

شوق : هلوووووووووووو

نور تخرعت : هلاأأ شوق ..؟؟

شوق : وانتي سرحتي ..؟؟

نور : لا سرحت ولاشي

شوق : من ساعه أناديج ما تسمعين

نور : لا بس كنت أفكر بوصف الدوا

شوق : اي اي علي أنا ..! أقووول اللي ماخذ عقلج يتهنا به

نور ابتسمت وقالت : محد ماخذ عقلي غيرج

شوق ضحكت وهي تقول للهنوف : شفتي هنوفه معجبيني اكثرو 

نور ابتسمت : مالت عليك ياللي ماخذه بنفسك مقلب

شوق : لا لا ولا كأنها قبل شوي تمدحني 

نور : ما عاد أمدحك خلاااص يلا اقلبي وجهك

الهنوف تضحك وهي تقول : اسكتو شوي لأني صدق أحس روحي بنام

شوق : نامي على هـ الساعه تخلص على خير ان شاء الله

الهنوف : الله يعيني من محاضرات أمي

نور ابتسمت : لا ما عليك بنتوسط لك انتي غاليه

الهنوف ابتسمت : كله من عزوز يوميا مااي وماااي .. ولا ضاري الهنووف تعالي خذي الكندوره من ع 
السرير ووديها لـ غرفة الغسيل ولا عبووود كل شي بري لي القلم وبري لي القلم ..

شوق : اعوووذ بالله كل هذا حاقده .. خلااص بخبرهم

نور ابتسمت : مب حاقده أكثر منك يالدبه

شوق ابتسمت وقالت : اقووول نووورووه اسكتي لأني صدق بدوووس في بطنج الحين

نور ابتسمت وهي تقووول : لا يكثر بس يا حبيبتي انتي البسي شيلتك عدل لأن الدكتور بأي لحظه بيدخل 

الهنوف : اي لبسي شيلتج يلا

نور : وانتي بعد ..؟؟ 

الهنوف ببراءه : لأأأ أنا عادي

نور : لا والله ومن متى ..؟؟

الهنوف : لأنه دكتوري

نور بسخريه : دكتورك يعني محرمك ..؟؟

الهنوف : نوعا ما

نور : ان ما لبستي الشيله بـ هالنعال على راسك 

شوق تضحك : ماشي عقال هههههههه

نور ابتسمت : قالت محرمها قالت .. اقووول اسكتو لأني صدق بديت أصدع من النوم
/
.
/
دخل مستشفى التوام وهو متخرع .. امه ليييش يت لـ هالمكان بالذااات وليييييييش يابوها بالأأساس ..؟؟

هو ما صدق يتخلص من حزن زوجته ايي عليه هم ثاني وحزن أمه ..؟؟ لا لا اعوذ بالله .. يارب احفظها واطرد هـ الأفكار من راسي أحسن لي ..؟؟

تقدم معضد من الممرضه وتوه بيسألها ... الا وفيصل طلع جدامه

فيصل : معضد ..؟؟

معضد رفع راسه وطالع فيصل خايف على أمه : اش فيها الوالده ..؟؟

فيصل : ما فيها الا كل خير بس السكر عندها مرتفع

معضد : وينها الحين ..؟؟

فيصل : في الحجر اللي في الطواري .. روح شوفها وبعد شوي الدكتور ان شاالله بيرخصها

معضد وهو يروح للحجر : آميين يارب

معضد سحب الستار شوي .. وطالع أمه مرقده

أمه ابتسمت له وقالت : ولدي ..؟؟

معضد دخل وباس راس أمه ثم باس يدها وهو حزين

معضد : يما انتي بخير ..؟؟

أم معضد : الحمدلله يا ولدي بخير الحمدلله

معضد ابتسم لها وقال : الله يخليج لنا يارب ويطول بعمرج .. 

أم عبدالرحمن ماسكه يد أختها وتقول : أميييين يارب

معضد : خوفتينا عليج

أم معضد نزلت دموعها : شسوي كنت أفكر فيك

معضد ابتسم وهو يقول : يما لا تفكرين ولا شي خلج ايمانج بالله قوي ولا تفكرين بـ أي شي ..

أم معضد : وين ما افكر وانتو مسوين بعمركم جذي ..؟؟

معضد مستغرب : ليييش شو مسويين أمايه

أم معضد : اسأل عمرك ..؟؟

معضد : لو على طلعاتي لا تخافين .. يما خلاااص أنا انسان كبير وفاهم

أم معضد : بس بعد لااازم اخااف عليك

معضد ابتسم : لييش أمايه ..؟؟ أنا مب ياهل

أم معضد : بس بعيني بعدك صغير يا معضد

معضد ابتسم وهو يقول : يما أنا كبرت واتحمل مسؤولية نفسي بروحي

أم معضد نزلت دموعها : ما ودي أمووت قبل لا أظمن ان فيه وحده بتربي حمدان

معضد اكتئب وشوي الا ويعلي صوته ويقول فكوني من هـ السالفه بس أمه سبقته وهي تقول

أم معضد : معضد يما خذ بدووور ترا والله ما بتلاقي أحسن منها لـ حمدان

معضد هز راسه وهو مليان وفي قمة غضبه بس قال مجامله : ان شا الله يما ما يصير الا اللي تامرين به

أم معضد ابتسمت وهي تقول ودموعها تنزل : الله يوفقك دنيا وآخره يا ولدي

معضد لف راسه وقال : يما بطلع

أم معضد : على وين ..؟

معضد وخانقته العبره : بشم شوية هوا ..!

أم معضد : تعال بعدين يما

معضد : ان شاء الله

أم عبدالرحمن : دير بالك على عمرك يا ولدي

معضد : تامرين خالتي 

طلع معضد والعبره خانقته .. مشى ومشى الين طلع من المستشفى كلها وسند راسها على اليدار اللي جنب باركنات السيارت وحس بألم فضيع

معضد وهو ماسك نفسه لا يستوي به شي ..

لييييييييييش أنا بالذات محكوم علي بالعذاب ليييييييييش ..؟؟ لااازم اتعذب عشان أعيش حياتي .. زوجوني من بنت خالتي اللي طول عمري احلم فيها وحسيت براحه ولا هـ الراحه تنسلب مني .. وتغادر عن حياتي للأبد .. 
واليوم يفرضون علي زواجي من أختها شبيهتها اللي تذكرني فيها بكل صغيره وكبيره .. أختها اللي لا شفتها أتـألم أكثر وأنا اتذكر ميررره ...؟؟ ليييييييييش أنا بالذات محكوم علي بالعذاب ليييييييييييييييش ..؟؟

حس بصوت ضميره يأنبه ..!! لا يامعضد من قال انك عاااايش حياتك بعذاب ومحكوم عليك الشقا ..؟؟؟ انت عشت طول عمرك سعيد وهذا اختبار من رب العالمين ..

غمض عيونه بألم وهو يتنهد وما حس الا بصوت هرن السياره اللي جنب سيارته وصحا من عالمه الصغير لـ يرجع للواقع المؤلم ..!

فيصل : بو حمدان ..؟؟

معضد لف طالع اخووه وقال : هلااا فيصل

فيصل ابتسم : خييير اش حقه واقف برع ..؟؟

معضد : توني كنت داخل ..!

فيصل : جيييه طلعت وما قعدت مع الوالده

معضد : ماشي بس حبيت أشم هوا

فيصل : الظاهر انها تفكر وايد

معضد : الله يهديها يعني مب لااازم انها تتعب عمرها ونحن كبار

فيصل : مهما كان تظل كبيره وأمنا ولا تنسى كيف قلب الأم يكون على عيالها

معضد ابتسم وهو يقول : الله يحفظها

فيصل : شكلها الابتسامه مب من خاطر ..؟؟

معضد هز راسه بحزن وقال : خلها على الله ياخوي

فيصل : معضد فيك شي ما اعرفه

معضد هز راسه وهو يقول : ما في الا الخير

فيصل بشك : أكيييد ..!

معضد : أكيييد ياخوي أكيييد

فيصل مسك يد معضد وقال : أمي طاحت لأن في سبب صح ..؟؟ وانت تعرفه ..!

معضد هز راسه وقال : لأأأ

فيصل : عاااد لييش كله تبي تشوفك ..؟؟

معضد قال بحزن : تبي تزوجني ..!

فيصل مستغرب : تزوووووووجك .......؟؟

معضد : هي تزوجني ..! لا ولو تعرف منو بتتخبل ..؟؟

فيصل باستغراب وكأنه حاس : منو ..؟؟

معضد : بدور بنت خالو ..

فيصل زاد تعجبه بس كان حاس وقال : لييش انزين ..؟؟

معضد : تقول انه ما بيكون في أم أحسن لـ حمدان من بدور

فيصل : عادي انزين تقدر تاخذ غيرها

معضد : هم مصرين على بدور لأنها خالته وبتخاف عليه

فيصل : ما عليك ياخوي لا تفكر وبيحلها ربك ان شاء الله

معضد : آمييين يارب

فيصل : امش يلا خل نروح داخل لأن الوالده وايد تعبانه

معضد ابتسم وقال : يلا الله يشفيها
/
.
/
مر يومين على كل اللي مضى ولا شي يستحق ذكره ..!! كئابه ضرب خيانه حزن وعذاااااااااااب نفسي الى أبعد الحدود
×
ابتسمت نور وهي تقوم من النوم شافت شوق بعدها نايمه .. تذكرت ان اليوم المحاضره بوقت متأخر .. جت تكمل نومها بس حست روحها شبعانه نوم .. كل حياتها صايره نوم في نوم

وقفت ولمت شعرها بالمشبك اللي جنبها واتجهت للحمام الله يعزكم عشان تتسبح وتلبس وبعدها تنزل تفطر
.. ما أخذت أكثر من عشر دقايق وهي تتسبح ولبست جلابية بيت عاديه لأن أكييييد عيال خالتها تحت ولبست الشيله عشان تنزل تذكرت جوالها من يومين وهي ما تشوفه بعد
فتحته وما شافت ولا مسج ولا اي مسد كول بعد ..!!

نور استغربت وابتسمت بسخريه : هذاك اول اللي كنا كل دقيقه نرسل لـ بعض مسجات والحين الله يعيننا ع اللي قاعد يصير لنا .. 

نزلت نور وهي بـ قمة النشاط .. راحت للمطبخ تسوي لها كوفي بس ترددت .. وراحت للثلاجه وخذت كاسة عصير برتقال وساندويش جبن

طلعت وراحت للصاله ما شافت أحد ابتسمت بخاطرها وقالت أحسن ما فيني اشوفه

ثواني الا وخالتها داخله

أم عبدالعزيز : السلام عليكم

نور ابتسمت : هلا خالتي وعليكم السلام

أم عبدالعزيز : علامتس ما تفطرين من فطورنا حنا ..؟؟؟

نور ضحكت وهي تقول : اثر العرق دساس

أم عبدالعزيز ابتسمت : اشتقت لأيام الخوالي ههههه الا ما قلتي لي ليييش ما تفطرين مثل العالم والناس

نور : ما اشتهي

أم عبدالعزيز : تظعفين بعدين وبعدين ما فينا وراج عرس يا بنت الناس

نور ضحكت وقالت بلا مبالاه : اول خلي يجي عريس الغفله

أم عبدالعزيز : هو جا وخلص بس باقي انتي


نور ما عطت الموضوع اي أهميه وقالت : وين الهنوف ..؟؟

أم عبدالعزيز : وين عقلج يا بنيه .؟؟ تراها راحت المدرسه اليوم الأحد

نور هزت راسها بتفهم بس قالت وكأن الوضع مو عاجبها : وراها تروح المدرسه ذي بعد ..؟؟ وبعدين تعالي 
خالتي ذي يدها بعد ما تعافت وتروح ..؟؟؟

أم عبدالعزيز : شسوي والله طول الوقت وأنا اقنعها

نور : ادري وبألأخير عييت .. وتقول الا تروح

أم عبدالعزيز : اي لزمت الا ترووووح

نور : يمكن تنشغل مع البنات

أم عبدالعزيز : وبعدين هي تستخدم اليسار في الكتابه عادي ما فيها شي

نور : اي أشوه ولا كانت الامتحانات بتصعب عليها

أم عبدالعزيز : الحمدلله على كل حال

نور : وانتي الصادقه يا خالتي الحمدلله على كل حال

أم عبدالعزيز : ما بتداومون ..؟؟

نور : امبلا بس مو هالحين ... بعد ثلاث ساعات 

أم عبدالعزيز : الله يوفقكم

نور : آميييين 

أم عبدالعزيز : عاد هاااه نبي النتايج الزينه ما نبي أي شي

نور : من عيونا والله هههه 

أم عبدالعزيز تبتسم : شوووق اشلونها مع الدراسه

نور : تمام ماشي الحال خالتي

أم عبدالعزيز : بعدها مثل أول مهمله ولا كيف ..؟؟

نور : ما في فايده أغطي عليها لأن صدق هي مهمله

أم عبدالعزيز : الله يهديها هـ البنت 

نور : هههه خالتي بو طبيع ما يجوز عن طبعه

أم عبدالعزيز : وانتي الصادقه صار عمرها فوق العشرين وهي بعدها على حالها الأولي 

نور : عادي خالتي بكره تتزوج وتعقل ههههه

أم عبدالعزيز : ان شاء الله انتي وهي بيوم واحد

نور نزلت راسها مستحيه : لا خالتي وش ذا الكلام ...؟

أم عبدالعزيز ضحكت : وطلعتي تستحين يا بنيه ..؟؟

نور ابتسمت : ع بالك يعني ما استحي شايفتني شوق

أم عبدالعزيز تضحك : ههههه اي والله خفت انها عدتج بس الظاهر لا عدتج ولا شي

نور : الحمدلله ولا كان رحت فيها

أم عبدالعزيز : بنيتي بغيت أكلمج بموضوع يخصج

نور : آمري خالتي

أم عبدالعزيز : ما يامر عليج عدو يا بنيتي

نور وكأنها تعرف شو بتقول أم عبدالعزيز : ولا عليج يا خالتي 
/
.
/
ملاك وهي تطالع وصايف وقفت

مايد مستغرب : بلاج ما كليتي ..؟؟

ملاك : مالي نفس

مايد ولا اهتم لها وبدا يعطي زوجته لأن حسب كلامها اهيه تحس انهاااا حـــــــــامل ..!

وصايف قالت لـ ملاك وبنظارت خبيثه : تعالي اكلي

ملاك ابتسمت بدون نفس وقالت : لا شكرا .. افطرو بروحكم

مايد : هي صح سيارتج بعتها

ملاك منصدمه بس ما ردت وبينت اللا مبالاه وقالت : وشو يعني ..؟؟ 

مايد : يعني ما في طلعه الا باذني وعمران يعرف كل تحركاتج

ملاك : عرفنا هـ السمفونيه اللي تعيدها لي كل يوم

مايد بدا يكلم وصايف ولا عطا لـ ملاك أي اهتمام

ملاك ضربت ريلها في الأرض ومشت لـ غرفتها بسرررعه قبل لا تيي لها سكته قلبيه وتموت والسبب برود أخوها ومرته

يتبع >>>


رمت عمرها ع السرير طالعت الموبايل .. هذا ليكون حاط لي جواسيس على اتصالاتي ..؟ اي والله ممكن لييش لأأ مايد خلاااص غسلت يدي منه .. احتمال يسوي أي شـــــــــــي ..! وكل شي جااااايز 
/
.
/
بدور والدمعه بتنزل بس دارتها ومسحتها بخفه وبحركه سريعه عشان محد يشوفها

أم معضد ابتسمت : أم عبدالرحمن ما ودج تريحين ..؟؟

أم عبدالرحمن ابتسمت : امبلا بروح بنام لي ساعه وبقوم ان شاالله

أم معضد : وين خلود ..؟؟

بدور : لاااااااااارد

أم معضد : بدوووووور

بدور استوعبت : هلاأأ خالتي

أم معضد : وين خلود ..؟

بدور : تنوم حمدان

أم معضد هزت راسها وقالت : أوكي اباااج بكلمة راس

بدور وهي تطالع أمها رايحه تنام قالت لـ خالتها .. خالتي بروح بشرب شوية مي وبرجع

أم معضد : انزين .. استعيلي فديتج

بدور : ان شاء الله خالتي

مشت بدور وهي تحس بالألم بداخلها .. ودها لو تموووت بـ هالدقيقه وهـ الثانيه

عاشت بـ هالبيت لحظه بـ لحظه مع أعز انسانه عرفتها بـ حياتها .. مع أغلى من عرفت .. مع ميرررره أختها الوحيده الحنونه

دمعت بدور وخانقتها العبره ودها لو ترمي نفسها ع الأرض وتبدا تصيح ..

ما تخيلت بيوم اني أدخل هـ البيت من غيرج يا ميره .. وربي ما تخيلت اني أكون بـ هالبيت من دووونج آآآآه 
لو أرجع بعمري كم سنه ... بس كم يوووم بعد .. عشان اشوفج واعتذر منج وأحبج واقول لج انج أغلى من عرفت بحياتي .. آآآآآآآآآآآه يا ميره البيت والدنيا كلها ما تسوى بدونج ولا شي

صحا بدور من عالمها صوت خالتها وهي تقول : بدور بعدج ما شربتي

بدور تصب لها ماي : امبلا خالتي يايه لج ..!! ثووااااني

بعد ما شربت بدور طلعت للصاله شافت خالتها وابتسمت لها

ام معضد : تعالي يما قعدي

بدور قعدت يمب خالتها

خالتها ضمت بدور لـها .. حست بدور بـ الأمان حست ان خالتها قاعده تحس فيها تحس ان بدور فقدت أعز انسانه بالدنيا

أم معضد ابتسمت وهي تمسح على شعر بدور وقالت : بدووور اشتقتي لها صح ..؟؟

بدور نزلت دموعها وقالت وهي في حضن خالتها : فوووق ما تتصورين يا خالتي

أم معضد دمعت على حال بدور وقدرت موقفها وقالت : كلنا يا بدور اشتقنا لها

بدور مسحت دموعها وهي تقول : ليتنا نلحقها اليوم قبل باجر

أم معضد : كلنا لاحقينها يا بدووور كلنا

بدور : بس متى ...؟

أم معضد : بدور انتي تدرين شو أغلى شي تركته لنا ميره

بدور مستغربه : ما فهمت عليج خالتي ..؟؟

أم معضد : تدرين ميره اش تركت لنا ..؟؟؟
/
.
/
أم عبدالعزيز : يما نور اذا خطبج احد الحين بتوافقين ..؟

نور نزلت راسها وقالت بحيا : خالتي أنا وين والزواج وين وبعدين الله يهديك يا خالتي وراي دراسه

أم عبدالعزيز : واللي بتتزوجينه ما بيمنعج

نور : حتى ولو أنا اهتم بدراستي يا خالتي ما يصير افكر بشيئين بنفس الوقت ..

أم عبدالعزيز : كيف يعني ..؟

نور : ما يصير دراسه و زوج وعيال بنفس الوقت

أم عبدالعزيز : بس اللي تقدم لج غير

نور رفعت راسها وقالت بتوتر : يعني هو رجال وكل الرجال واحد ما في فرق بينهم

أم عبدالعزيز : بس هو يفرق بالنسبه لج

نور : لأأأ خالتي أنا ما في ببالي أحد معين وما يفرق عندي

أم عبدالعزيز : واذا قلت لج عبدالعزيز ولدي ..؟؟

نور انصدمت مع انها تعرف بس تأتأت وقالت : خ ... خ.... ــــالــتـ .............

أم عبدالعزيز قاطعتها : ادري بتقولين انه مثل أخوج

نور هزت راسها وهي تقول : اي خالتي عبدالعزيز مثل أخوي

أم عبدالعزيز : بس هو مو أخوج يا نور

نور : بس يا خالتي .................

أم عبدالعزيز قاطعتها : يا بنتي عبدالعزيز ولد خالتج ويخاف عليج أكثر من اي أحد ثاني

نور هزت راسها بتفهم وقالت : ادري خالتي بس عبدالعزيز مثل أخوي

أم عبدالعزيز : وهو مو أخوج يانور مو أخوج ..

نور نزلت راسها وبدت تلعب بأظافرها : مدري يا خالتي مدري

أم عبدالعزيز : يعني ...؟؟

نور : مانيب موافقه

أم عبدالعزيز : ليييش سمعتي عنه شي يعيبه شي

نور : لأأأأ بس عبدالعزيز مدري كيييف

أم عبدالعزيز : نور ادري انج خايفه وقاعده تتهربين

نور ارتبكت وما قالت ولا كلمه

أم عبدالعزيز : فكري زين وردي علي

نور : بس يا خالتي ...؟؟؟؟؟؟؟؟

أم عبدالعزيز : نور ما منج أمل انتي .. ترا ان تبين رضاي تاخذينه وان ما تبين بكيفج

نور تنهدت بألم يعني غصب عني بوافق عشان خالتي وبدوووس على قلبي وكرامتي

نور بخوف : مدري خالتي الشور شورك

أم عبدالعزيز : لا يا بنتي فكري عدل

نور هزت راسها وقالت ما في أمل اني أرفض لأنها قالت لو ابي رضاها بوافق 

نور ابتسمت وقالت : الشور شورك يا خالتي

أم عبدالعزيز ابتسمت وهي تحضن نور بأقوى ما عندها وقالت : يارب اشوووف بيوم عيالكم وهم يلعبون حواليني

نور حست بالاحراج بس حست بالراحه لأنها ريحت خالتها بس تعبت نفسها وعبدالعزيز معاها ..!! وما تعرف لوين نهايتها مع هـ الزواج التقليدي اللي بيصير ...!!

/
.
/
بدور مستغربه : لا ياخالتي .. لييييييييييش ميررررررره تركت لنا شي قبل لا تتوفى

أم معضد ابتسمت وقالت وهي تمسح شعر بدور : تركت لنا أغلى شي عندها

بدور مستغربه : وشو يا خالتي ..؟؟

أم معضد : تركت لنا حمدان يا بدور

بدور ابتسمت رغم الألم اللي بداخلها وقالت : أدري يا خالتي حمدان أغلى ما نملك الحين حمدان الشي الوحيد اللي تركته ميره

أم معضد : بس ما اعرف من بيربيه ويخاف عليه .. صار يتيم

بدور ابتسمت : ولا يهمج يا خالتي أنا

أم معضد مستغربه : كييف

بدور : جذي عادي أنا أعرف لليهال بس قبل كنت مهمله

أم معضد ابتسمت مستانسه : يعني توافقين تتزوجين معضد ..؟؟

بدور ارتبكت اش فيها خالتها وقالت : لا خالتي أنا مو قصدي جذي .. قصدي باخذه معاي لـ قطر

أم معضد احطبت مره ثانيه وقالت : ليييييييش جذي انزين ..؟

بدور مستغربه : اش فيج خالتي

أم معضد : بدور بنتي ابيج توافقين على زواجج من معضد

بدور : خالتي بس ..؟؟

أم معضد : لا بس ولا شي ترضين باجر معضد ياخذ له وحده أجنبيه لا نعرفها ولا تعرفنا وتربي ولد أختج

بدور هزت راسها وقالت : لأأأأ

أم معضد : اش قلتي عاد

بدور نزلت دموعها : خالتي بس كيف اتزوج معضد وهو زوج اختي أنا ..؟؟

أم معضد : بس أختج خلاااص مااتت صرتي حلال عليه لو ياخذج

بدور هزت راسها وقالت وهي تدمع : لا أنا لا يمكن أخون أختي

أم معضد : بتخونينها أكثر لو عطيتي ولد أختج لوحده أجنبيه تربيه

بدور هزت راسها وتصيح : خالتي اش هالأفكار اللي تذبح ..؟؟

أم معضد نزلت دموعها : بنتي ما صدقت ان معضد وافق

بدور مستغربه : وافق ..؟

أم معضد : هي وافق بس انتي وافقي ..؟؟

بدور : بـ هالسهوله وافق ..؟

أم معضد : لأأأ من يوم طحت هذي وصيتي له ووافق 

بدور : يعني مجبور ..؟؟

أم معضد : عشان ولده .. وانتي بعد اجبري عمرج عشان ولد أختج

بدور نزلت دموعها : بس أنا اش ذنبي يا خالتي ..؟؟

أم معضد : انج أخت ميره وخالة حمدان

بدور ضمت خالتها وقالت : خالتي بس أنا بعدني مابي اتزوج

أم معضد : انتي ما تشوفين اش قد حمدان محتاج لج

بدور هزت راسها وقالت : اي محتاج لي بس هذا ما يعني اني أهدم حياتي عشانه

أم معضد : ويهون عليج ولد أختج ..؟؟

بدور : لييش أنا ومعضد نهون عليكم

أم معضد مسحت راس بدور وهي تقول : عشان خاطر حمدان كل شي يهون يا بنتي .. بس هـ اليتيم يتربى وسط أهله وتربيه زينه

بدور مسحت دموعها وقالت : خالتي مدري اش هـ الفكره اللي يتكم ..؟؟

أم معضد : جان تبين رضاي ورضا أمج وربج ربي ولد أختج يا بدور .. ربيه ترا والله ماله غيرج باجر خلود بتتزوج ويمكن زوجها ما يتقبله وأنا مدري اليوم ولا باجر أخر يوم لي ... وامج بعد .. من بيظل لـ هالولد اليتيم

بدور بدت تقتنع وهي قاعده تصيح ... عشان أختها وولد أختها كل شي يهوووون .. كل شي ما يسوى يدام راحة حمدان ولد ميره ..

أم معضد : اش قلتي بنتي ..؟؟

بدور هزت راسها وقالت : موافقه خالتي

أم معضد : خلاااص ببشر الكل ومن هـ الأسبوع ان شاء الله بتملجون انتي ومعضد

بدور وهي تمسح دموعها : بس عندي شرط ..؟؟

أم معضد : تامر أمر انتي ..؟؟

بدور : مابي لا عرس ولا خطوبه ولا شي .. ملكه سكيتي وبس ..!!

أم معضد : اللي يريحج يا بدور

بدور : ميره ما صار لها شهرين متوفيه وانتو تبون تزوجون زوجها ترا والله حرام عليكم

أم معضد : تأكدي يا بدور لو ميره تدري باللي قاعد يصير ما بتمانع لأن هذا بمصلحتنا كلنا

بدور : اي الملجه خلوها لـ بعد الامتحانات أحسن لأني مابي شي يأثر على مستواي أكثر من ما هو نازل الحين

أم معضد ابتسمت : اللي يريحج بنتي المهم انج موافقه

بدور مسحت دموعها وقالت : عن اذنج خالتي بروح بنام شوي

أم معضد : نوم العوافي بنتي

بدور وقفت وشالت مع عمرها كل ما تحمله من انكسار وذل أمام خالتها ... طلبها صعب بس رفض بدور بيكون أصعب لأن هذا كله على شان خاطر حمدان اليتيم .. الطفل البرئ اللي ماله ذنب باجر يتعذب
بدور حطت راسها ع المخده بألم وبدا شريط ذكريات الماضي يمر أمام عينيها .. وتنهدت بخوف .. ياترى معضد موافق ولا جبروووه .. أكييييييد جبروه معضد يحب ميره وميره ما تهون عليه أبد .. بس آآآآه تتلو آه وآه من القهر اللي فيني

خلود مستغربه : بدووور

بدور غمضت عينها وما ردت

خلود : بدوووور..؟؟

بدور : ما ردت عليها

خلود هزتها : بدووور ادري انج مب راقده قومي يلا

بدور لفت ويهها لـ صوب خلود وقالت : خلود ممكن تخليني بـ حالي

خلود : بدوور اش فيج ...؟

بدور : ما فيني شي يا خلود

خلود : بلا انتي فيج شي وشي جايد بعد

بدور : يووووووووووه خلووود قلت لج ما فيني شي

خلود مسكت بدور وقالت : انتي لييش جذي بدور تكلمي قولي شي 

بدور تصيح : شـ قووول خلووود شـــ قووووووووول ..!

خلود مسكت ويه بدور وقالت : قولي كل شي حبيبتي قولي كل اللي في قلبج .. وبعدين لا تنسين انج لو فضفضتي ع الأقل تحسين بالراحه

بدور هزت راسها وقالت : خلووود والله الدنيا جاسيه

خلود تمسح دموع بدور : انزين علميني اش صار ..؟؟

بدور : آآآه يا خلووود شـ قووول لج ..!

خلود : قولي اللي تبين بس فضفضي عسب ترتاحين

بدور حطت راسها ع المخده وقالت : بيزوجوني وغصب ..!!

خلود : ليييش ..؟؟ أهلنا متفهمين لا يمكن يسوونها

بدور : لا يسووونها والدليل خالتي تقول خذي معضد عشان حمدان

خلود مستغربه : معضضضضضضضد ..؟؟

بدور : اي معضد

خلود : ولييش انزين ..؟؟

بدور : عشان حمدان

خلود : بـ امكانج ترفضين القرار بيدج يا بدور

بدور : هـ المشكله ان القرار بيدي وهم مستغلين نقطة ضعفي

خلود : لييش ..؟

بدور : خالتي تمت تقول ان حمدان يتيم وباجر معضد لا تزوج ولد أختي بيطيح ومدري شوي

خلود قالت : دامج مب مقتنعه أنا بكلمهم

بدور مسكتها وقالت : لاأأأ أنا مقتنعه خلاااص

خلود : أكيييد ولا عشان حمدان ..؟؟

بدور : لأأأ

خلود : ترا حمدان عادي كلنا نربيه ما فيها شي

بدور : لأأأ لا عشان حمدان ولا عشان معضد .. عشان أختي ميره الله يرحمها

خلود دمعت وهي تقول : الله يرحمها يارب

بدور : آمييين

خلود : يعني ما بتغيرين رايج وباجر ما بتحسين بتأنيب الضمير

بدور : لا هـ الشي ما مقتنعه فيه ولا يمكن أتراجع عن قراري وحمدان أولى من غيره

خلود : الله يخليه يارب ويبر فيج لما تكبرين

بدور : آمييين

خلود : يلا حبيبتي ريحي ونامي باجر وراج كليه

بدور : اي والله أنا ناسيه

خلود ابتسمت : نامي يلا باجر بتشوفين ربيعاتج

بدور : تصبحين على خير

خلود : وانتي من أهله
/
.
/
روان مسكت راسها وبدت تظربه في الجدار بقووووه وتصرخ

دخلت الخدامه مرتاعه من منظر روان واللي قاعد يصير لها ...

روان رمت كل العطور اللي ع المستواليت وبدت تصرخ وقالت : عطيييييييييني حبوووووووووووووب

الخدامه مرتاعه : شو مدام ..؟؟

روان : اتصلي بـ فهد

الخدامه : ما يعرف رقم مال هوه ماما ..؟؟

روان : قلت لج اتصلي بـ فهد يلا انقلللللللللعي بسرررررررررررعه

الخدامه ولأنها في قصر .. فـ تعرف تستخدم الموبايل ودورت على رقمه بسرررعه عشان يرد بس مافي أي فايده ما يرد

روان تصرخ : اتصلتي ..؟؟

الخدامه : نو انسر مدااااام

روان تصرخ : اطلعي برررررررررررع

الخدامه مرتاعه من منظر روان قالت : مدام انته شوفي ..؟

روان قربت منها عشان تضربها الا والخدامه تروح جري لـ تلفون البيت عشان تتصل بأي أحد ايي ويتطمن على روان

مسكت التلفون وشافت النوته اللي جنبها وما طاح عينها الا على رقم مروان بـ حكم العلاقه اللي كانت بينه وبين روان الكل كان يعرف عن هـ العلاقه

دقت الأرقام بسرررعه

وياها الرد أسرع بسبب استغراب مروان ليييش روان تدق بعد كل هـ المده ..؟؟؟

مروان مستغرب : السلام عليكم

الخدامه : واليكم سلام .. مستر مروان

مروان : هي منو ..؟؟

الخدامه : انا في نانا خدامه مال روان

مروان مستغرب : اش فيج

الخدامه خايفه : مدام في دق راس مال هوه داخل جدااار .. تألي بسرررأه هيه واجد تأبان

مروان ما صدق الخدامه وقال : شوفي لها أي صرفه انزين ..

الخدامه مرتاعه وتصيح : بابا هي في يموت بسررررعه تآآآآل

مروان : أوكي أوكي يااااي خلاااص

صكر مروان من عند الخدامه وهومستغرب اش فيها روان ... اروح لها ولاأأأ ..! هذي تقول البنيه بتموت كييف ما اروووح بس لأأأ البنيه متزوجه افرض لو زوجها دخل فجأه ؟... اتصل بـ اريج احسن لي

اتصل مروان على اريج بسرررعه

اريج ردت مستغربه : السلام عليكم

مروان : وعليكم السلام

اريج : من ..؟؟

مروان : أنا مروان يا اريج .. البسي بسرعه بمرج بوصلج بيت روان .. لأن الخدامه متصله تقول تدق راسها في اليدار

اريج تخرعت : خلاااااااااص خلاااص تعال بسررررررررعه

مروان طللللع من الدوام بسرررعه يروح لأريج يشوف اش سالفة روان ...؟؟ اش فيها ليكوووت بالفعل البنت بسببه تأثرت ..!!
/
.
/
ملاك : لا حرااام عليك

راشد : ملااااك مايد يبي له حل بأقرب وقت

ملاك : عاد مب طبيب نفسي هو مو مينون

راشد : عاد وين أوديه عشان نعرف اش فيه

ملاك : كلها فتره ويتعافى ان شالله 

راشد : ملاااك بس مايد صاير انسان مب طبيعي أبد يا ملاااك أبـــــــــد

ملاك : أدرررري بس انت اصبر عليه

راشد : وانتي ..؟؟

ملاك : أنا لا تحاتيني أبد لأني عايشه الحمدلله

راشد : كيف ما أحاتيج وانتي عايشه مع هـ النسره وصايف

ملاك : انت بس ادعي الله يهدي ميووود ويرجع مثل أول وكل شي بينحل

راشد : الله يسمع منج

ملاك : ما اشتقت لي ..؟؟

راشد : وبالحيل بعد

ملاك ابتسمت وهي ودها تشوفه : الله يستر ويحل المشاكل اللي قاعده تصير ويجمعنا بأقرب وقت

راشد : أمييييييييين يارب

ملاك : تدري رشووود والله لو ان ما صارت هـ السالفه ولا دخلت هـ العله عايلتنا جان نحن بخيررر الحين

راشد ابتسم وهو يقوول : عسا ان تكرهو شيئا وهو خير لكم

ملاك : ان شاء الله خير يارب

راشد : ما بتداومين ..؟

ملاك : امبلا بس باجي وايد ع الدوام

راشد : الله يوفقج أهم شي الحين تهتمين بالدراسه

ملاك : ان شاء الله .. شخبار أمايه ..؟

راشد : بخير الحمدلله

ملاك : شو مسويه مع الوضع اليديد

راشد : ماشي بس ليل ونهار تدعي

ملاك : ان شاء الله دعواتها مستجابه

راشد : آمييييين

ملاك : يلا حبيبي بصكر الحين لأني أخاف مايد ايي ويذبحني مو بس يضربني

راشد ابتسم : ايخسي والله

ملاك : ههههه يلا عاد مع السلامه

راشد : مع السلامه

ملاك تطالع التلفون وتقول : اتصل ولا لأأأ ... لأأأأ يمكن مكالماتي مراقبه .. ولا اقووول اتصل واللي فيها فيها
اتصلت ملاااك على رقم غرام ربعيتها ... ثواني الا ووحده ترد 

ملاك مرتبكه : السلام عليكم

غرام : وعليكم السلام

ملاك : هلاأأ غرااام شخبارج ..؟؟

غرام ضحكت ضحكة سخريه .. ملاك استغربت من ضحكة غرااام 

ملاك : اش فيج غراااامو ...؟؟

غرام ابتسمت : ما فيني شي .. انتي اللي اش فيج

ملاك ارتبكت من اسلوب غرام .. غرااام ابد ما كانت تتكلم بـ هالأسلوب الوقح ..

ملاك : سوري بتصل بج وقت ثاني

غرام : هذا لو صار ...؟؟

ملاك استغربته وقالت بسرعه : مع السلامه

وسدته بـ ويهها .. 

ياربي هذي البنيه اش فيها ليكووون تييننت ولا صار بها شي صدق .. لا لا ما أعتقد أكيييد غرااام صاير بها شي ولا غرااام اسلوبها مب منحط جذي

ثواني الا وصوت الباب ينفتح بقووووووووه

ملاك ارتاعت وتجمدت بمكانها وغطت عمرها بالبطانيه وهي تصيــــح ..!
/
.
/
اريج دخلت بسرررررررررعه للحجره شافت روان بـ حاله يرثى لها ما عرفت شـ تسوي

روان وهي تشد شعرها شافت اريج .. راحت لها بسرررعه وضمت اريج بقوووووووه

اريج دمعت وحضنت روان وقالت : رواااان اش فيج ..؟؟

روان تصيح : اريــــــــــــــج راسي .. آآآه راسي والله بمووووووووت

اريج كانت حاسبه لـ هالشي ألف حساب وطلعت حبه من شنطتها وعطتها لـ روان

روان بلعب الحبه بدون مي بعد لأنها بتموووت من الألم ..

بعد ثواني من الهدووء .. اريج ما حست الا وراس روان يطيح عليها .. 

نزلت دموع اريج وهي تحضن روان بقوووه ..!

انتهيتي يا روااان والله انتهيتي .. ما عدتي ذيك البنيه المتفائله الحيويه .. اللي تضحك كل شوي .. خلاااص حياتج تدمرت وصدقيني بدمر حياة منهو دمر حياتج يا روان صدقيني .. 

تنهدت اريج وهي تييب المخده وتحطها تحت راس روان وتتكرها على حالها ع الأرض لأنها متأكده ان فهد بيي وبعد كم ساعه بيكون موجود ..

شالت عمرها بقووه وهي تصيح .. طلعت من الفله بكبرها بسرررررعه

القت نظره أخيره ع الفله وهي ميته رعب .. وش فايدة الجاه والفلوس والعيال ضايعين جذي وتايهين ..!! اش فايدة زواج البنت من ولد الأكابر وحالها بيصير جذي .. والله لو انها متزوجه واحد موظف لو بألف درهم يكون أحسن لها بعد ..!! وبـ مليوووووون مررره

بس الله يهديك يا بو روان الفلوووس عمتك وخلتك تبيع بنتك عشان الفلوس والشراكه .. الله يهديك ويهدي اللي أمثالك

دخلت اريج السياره وقالت : السلام عليكم

مروان متوتر : وعليكم السلام

اريج : تأخرت عليك ..؟

مروان : لأ ابداا .. بشري اش صار 

اريج دمعت وهي تقول : الله يعلم بحالها يا مروان

مروان مستغرب : اش فيها اريج

اريج : تعبانه شوي 

مروان : واش سويتي لها

اريج تكذب : عطيتها مهدأ

مروان : وينه هذا زوجها عنها ..؟؟

اريج : مدري يمكن بالشغل .. والخدامه ما تعرف غير رقمك

مروان تنهد وهو تعبان وقال : الله يشفيها

اريج ارتبكت وقالت : ممكن ترجعني البيت ..؟؟

مروان : ما بتروحين الكليه ..؟؟

اريج : امبلا .. خلاااص ودني للكليه أحسن

مروان شك بـ اريج بس سكت وقال خل يشوف الموضوع بـ نفسه

اريج طالعت مروان .. هو الحل الوحيد .. هو الحل .. اي والله هو الحل

مروان طالع اريج من المرايه وقال بشك : فيج شي ..؟؟ روان فيها شي ..؟

اريج نزلت راسها ودمعت وقالت : مدري شـ قول لك ..؟؟

مروان : خير..؟

اريج : السالفه يبي لها تبركن ما يصير وانت تسوق ..؟

مروان فقد صوابه وقال : صار فيها شي ..؟؟

اريج : لا لا بركن وبقول لك عن كل شي ..؟

مروان هز راسه وقال : أوكي 

اريج تريت لما يبركن مروان جنب الرصيف

مروان : قولي ..؟

اريج : اوعدني ما تتصرف قبل لا تعلمني

مروان : انتي تكلمي أول

اريج : اوعدني قبل

مروان : قلت لج تكلمي ويصير خير

اريج : ماني متكلمه الا لما توعدني

مروان : اوعدج

اريج تنهدت وقالت : روان مدمنه ..!

مروان انصدم وقال : مدمنه ........؟؟

اريج : اي مدمنه

مروان ما صدق قال يمكن مدمنة اغاني مسلسلات او ما شابه وقال بشك : مدمنة شو ..؟ 

اريج : حبوب مهدئه وأوقات مخدره

مروان انصدم وحس انه ما يقدر يتكلم وقال بصعوبه : حبووووب مخدره ..؟؟

اريج هزت راسها : اي

يتبع >>>

مروان : كيييييييف


اريج : مقدر اقول لك بس المهم نطلعها من اللي هي فيه

مروان : اريج لا تنسين اني في الشرطه ولو كلمه وحده طلعت مني روان واللي يعطيها الحبوب بيروح في ستين داهيه وروان معاه لا تنسين ..!

اريج هزت راسها : ادري عشان جذي اباك تساعدنا

مروان : انتي معاها ..؟؟

اريج : لأأأأأأأأأأأ الله يهديك اهيه نست عندي الحبوب وانا شفتهم

مروان صدقها لأن يبين الانسان المتعاطي من المدمن

مروان : كيف بتمتحن الحين ..؟؟

اريج : لاازم نبدا علاجها لأن بعد ثلاث اسابيع الامتحانات 

مروان : ما تكفي هـ المده للعلاج

اريج : ادري بس بامكانهم انهم يخلونها ترجع لوعيها بدال ماهي يا نايمه يا دايخه

مروان قال وهو يحرك السياره : يصير خير ان شاء الله من باجر بشوف الها صرفه

اريج : عندي فكره ......؟؟

مروان : قولي اش هي .. بس لحظه قبل من خلاها تدمن ..؟؟ 

اريج بتردد : زوجها

مروان ضرب السكان بقوه اريج ارتاعت ورجعت على ورا أكثر وقال مروان بعصبيه : الســــــــــــــــــافل .. ما عنده خوات ..؟؟

اريج بتردد : مدري .. بس بكيفه هو اللي بيندفن بقبره

مروان بعصبيه : ويسوي ببنات الناس جذي

اريج : يدخل السجن انزين بس مب جذي يا مروان .. كل شي بالقانون 

مروان هز راسه وقال : ادري بس هذا شكله ما يخاف ربه 

اريج : هو ظلم البنيه وظلم نفسه بعد بالعقاب اللي راح يحصله بكره من رب العالمين

مروان : هذا يبي له اعاده تربيه استغفر الله

اريج : الله يهديه ويهدي اللي امثاله

مروان : آميييين أنا محد قاهرني غير هـ المسكينه اللي قاعده تتعذب

اريج : انت السبب انت اللي تركتها

مروان تنهد وهو يغمض عيونه : بس أنا انجبرت يا اريج انجبرت 

اريج تنهدت هي الثانيه : لا كان بامكانك تصارع عشانها

مروان وهو مكتأب : بس ما باليد حيله وبعدين دامج تعرفين الأمل ضعيف ليييش تخلين الشخص يعيش على هـ الأمل

اريج : بكل سهوله لأن هالأمل يمكن بكره يتحقق

مروان : في واقعنا نحن ..!! مستحيييييل

اريج : لأأأ مب مستحيل والدليل ان شاء الله بتاخذ روان

مروان طرد الفكره من باله بسرررعه وحرك السياره

اريج : المهم الحين نشوووف اي جل لـ روان لأنها بالفعل تعبانه وحالتها ما تسر أبد

مروان سكت وقال : قولي اش فكرتج ..؟؟؟

اريج : ..............................
/
.
/
يوم الاثنين في الكليه

ملاك تطالع نور وهم في حمامات المستشفى الله يعزكم

ملاك تصيح : تخيلي ضربني ضرب والله بحياتي ما بنساه

نور دمعت وهي تطالع الكدمه اللي على جبهة ملاك وقالت : يا قلبي ما تستاهلين

ملاك : طلعت غرام مب غرام الا قولي انتقام

نور : مالت عليها وعلى اللي مثل اشكالها يعني لاااازم هـ الطريقه عشان تنتقم 

ملاك : تخيلي من سنوات وهي مقرره الا تاخذ اخوي واحنا يا غافلين لكم الله

نور : يعني طلعت وصايف

ملاك : هي اهيه اللي كانت تدرس بره 


نور : طيب ليييه تعرفت عليك

ملاك : عشان تعرف كل شي عن أخوي

نور : الله يبعدنا عن هـ الناس

ملاك : آآآه بعد شو يا نور .. بعد ما دخلو حياتنا وحولوها لـ جحيم 

نور مسحت دمعة ملاك اللي على خدها وقالت : فديتك ما في شي يستاهل بالدنيا تبكين له

ملاك : بس أخوي يستاهل وزود بعد

نور : هذي يعني قلبت راسه على أساس ان هذي غرام وهي كانت تبي تختبرك

ملاك هزت راسها : الفكره كلها على بعضها مو داشه بالي ما اعتقدت بيوم ان في ناس حثاله جذي 

نور : الحثاله حتى بالنت ملاحقينا

ملاك : الله يبعدهم عن الكل يارب

نور : آمييين

ملاك : والله انها طلعت داهيه وأنا اقووول عاقله ورزينه وطلعت أخر شي وصايفوه

نور : عشان كذا يقولون لك لا تأمنين على أحد قبل لا تعرفينه معرفه شخصيه وتعيشين معاه

ملاك : هي والله لااازم تعرفين معدنهم عدل وبعدين تعاشرينهم 

نور : الله يستر بس

ملاك وهي تطالع نور قالت : نوار وقتها أنا ما حسبت حساب لأي شي .. غير اني تعرفت على وحده بالنت ما 
أعرفها بس بالأخير تأكد انها ما تعرفت علي .. كانت ناويه تاخذ أخوي منا وتقلبه علينا

نور ابتسمت وقالت : خلي أملك بربك قوي يا ملاك وربك بيحل كل هـ المشاكل

ملاك وهي تمسح دموعها : ونعم بالله

نور : بس ما عليك منها اليوم ولا بكره اخوك ماجد بيعرف من الصح ومن الغلط

ملاك : آميييين يارب

نور : أهم شي انتي خليك صابره وساكته ولا تتدخلين بحياتهم 

ملاك : كثر ما اقدر يا نور كثر ما أقدر والله


نور : ايو خليك كذا أحسن لك

ملاك : هي وأنا بعد اقول جذي

نور : عشااان ما تمسك عليك غلطه أو زله وتعلم أخوك عنها 

ملاك : وتصير البلوى بلوتين وقتها

نور تمسح على يد ملاك : انتي خلك قويه وبس 

ملاك : وين أنا ووين القوه يا نور

نور ابتسمت : اذكري ربك وابتسمي ترا ربك كريم

ملاك ابتسمت وهي تحط يدها على يد نور : الهيتج معاي

نور ابتسمت : لا بالعكس

ملاك : وانتي شو أخر أخبارج ...؟

نور ابتسمت : مافي .. بسسسسسسسسسسس ..؟؟

ملاك محتاره : بس شو ..؟؟

نور : شكلي بتزوج زواج تقليدي 

ملاك : كيييف ..؟؟

نور : خالتي اخطبتني له وشكلنا مب راضيين

ملاك : تقدرين ترفضين يا نور

نور : بس خالتي أصرت علي كثير يا ملاك 

ملاك : المهم الحين اقتنعتي ..؟؟

نور : اي نوعا ما .!

ملاك ابتسمت وقالت : والله .. يعني نفرح ...؟

نور ابتسمت : اي خالتي افرحي خلااااص بس مو كثيررر هااااه

ملاك حضنت نور وقالت : تستاهلين يا قلبي

نور وهي بقمة حزنها : ملاك هذا زواج تقليدي واجباري بالنسبه لي وله

ملاك : ان شالله ربج يحلها وما يصير الا كل خير وبعدين عبدالعزيز انسان واعي ومتفهم ويعرف كل شي

نور هزت راسها : اي صح بس المشكله الأكبر انه مو متقبلني

ملاك مستغربه : كيييف .؟

نور : سمعت أمه تجبره على انه يوافق

ملاك قالت بحزن : شكله مكتوب لنا كلنا العنا بحياتنا 

نور : اي والله .. الا تعالي ليييه ما تتزوجين وتفكين عمرك من ماجد ومرته

ملاك : شـ قول لج يا نور ..؟؟ الحين مايد خيرني يا الورث يا راشد ..

نور : اش اخترتي ..؟

ملاك : لو اختار راشد بخسر مايد ولو بختار الورث بخسر راشد ..!!

نور : اي اثنينهم غاليين عليك بس ان شاء الله فتره ويرجع ماجد مثل أول

ملاك : آميين يارب

نور تنهدت بحزن وقالت : جهزتي للاختبارات النهائيه 

ملاك ابتسمت بسخريه وقالت : اللي يسمع يقول اني بشتغل باجر

نور مستغربه : لا لا ما أصدق وين ملاك المتفائله اللي دايم تقول أنا بكره بصير ممرضه بالمستشفى الفلاني ..!

ملاك ابتسمت بحزن : مع وجود العله وصايف بحياتي مستحيل أحس بالراحه نواري

نور ابتسمت : خلك متفائله

ملاك : الله كريم

نور : جهزتي ولا ..؟؟

ملاك : نص ونص وانتي جهزتي للسفره

نور : اي خلاااص قصو التذاكر ... وان شاء الله بعد النتايج بنحلق بعيدا

ملاك بحزن : ع الأقل تغيرين جو

نور بكآبه : اغير جو وعبدالعزيز معي .. لا ما أظن يا شيخه 

ملاك : وصلني مسج

نور : وأنا بعد

ملاك فتحت المسج ونور بعد ..

ملاك رفعت راسها مصدومه ونور بعد

ملاك بصدمه : بدووووووووووور اهني ..؟؟

نور هزت راسها : وصلك ..؟؟

ملاك : هي نفسه

نور : تعااالي تعاااااااالي بره

ملاك مشت مع نور وراحو لـ حجرة الممرضات وشافو بدور ومعاها شوق

ملاك مشت بسرررعه وحضنت بدور بأقوى ما عندها

نور يت وحضنتها هي الثانيه بعد

شوق : بسكم بــــــــــــل ذبحتو البنيه

ملاك ابتسمت وقالت : الحمدلله ع السلامه حبيبتي

بدور : الله يسلمج ..؟؟

نور : يا قلبي انتي لك وحشه والله

بدور : انتو أكثر والله

ملاك ابتسمت : ما تتخيلين اش قد افتقدناج

بدور ابتسمت : وانتو بعد والله مكانكم خااالي .. الا وين روان واريج

نور هزت كتفها : مدري بس يمكن يتمشون

شوق : صار لي اسبوعين ما شفت روان بس أكلمها اوقااات واوقااات ما ترد

نور : اي تشوفينها مشغوله مع زوجها

ملاك ابتسمت : لحقت تنسانا

بدور : بنااات صج والله ما عدنا مثل أول

ملاك ابتسمت بألم : اي صج والله ما عدنا مثل أول


بدور بحزن : افتقد ميره وايد ..!

نور : وحنا بعد والله

بدور : تدرون بعد النتايج اش بيصير ..؟؟

ملاك باستغراب : شو ..؟

بدور : بتزوج

الكل طالعها بنظرات و مستغرب

شوق باستغراب : شوووووووو ..؟؟

بدور : بتزوووج ..!!

نور : من سعيد الحظ .. لا تقولين أحمد ..؟

بدور بحزن : لا وين أحمد نسيته خلاااص .. بتزوج معضد

ملاك مستغربه : معضد ...؟

بدور : اي معضد ليييش فيها شي ..؟؟

نور : لأأأأ بس كيف وافقتي ..؟؟

بدور : جبروني وبعدين هذا كله عشان خاطر حمدان اليتيم ..!

شوق ابتسمت وهي تحط يدها على كتف بدور : مأجوره ان شاء الله وربي يعوضج يارب

بدور بحزن : آمييين ... وانتي شوق ..؟؟

شوق : بعدني معلقه ما ادري اش مصيري ..!

نور ابتسمت وقالت : بس أنا انخطبت

شوق ابتسمت وقالت بدال نور : عبدالعزيز خطبها

بدور ابتسمت : الله يتمم عليكم بخير يارب

نور ما تكلمت يدام شوق لأنها أخت عبدالعزيز وقالت : آمييين

شوق : وملوووك مرت مايد ذابحتها

بدور متخرعه : صج ..؟؟

ملاك دمعت عيونها وهي تقول : حتى بعز نومي يقوموني بالضرب

بدور بحزن : مدري اش صابنا والله المآسي مالها آخر بحياتنا

نور : روان واريج تأخرو كثير

شوق تمشي : تعالو نروح لهم

مشو البنات مع شوق وهم رايحين شافو اريج واقفه يدام باب حجرة مريض ما يعرفون من داخل الحجره واريج رايحه راده تعض شفايفها وتطالع الموبايل

نور : خير اريج ..؟؟ وين روان

اريج ارتبكت بس رجعت لوضعها الأولي وقالت : روان تعبت وطاحت

ملاك متخرعه : تعبت ..؟؟ لييش اش فيها ..؟؟

اريج : بنااات بقول لكم شي بس أمانه محد ينصدم 

نور : قولي

اريج : روان كانت تتعاطى ...!

الكل انصدم

شوق بصدمه كبيره : شوووووو ..؟؟

اريج : كانت تتعاطى

نور : والحين اش صار عليها

اريج : بدت قبل شوي تييها الحاله ودخلتها عند الدكتور وعطاها مهدئات 

نور : بس انتي دخلتيها بداهيه أكبر وبيكون فيها شرطه

اريج مرتبكه : اي كلمت مروان وهو اللي بيتصرف

شوق خايفه : ومن اللي خلاها تدمن

اريج : زوجها

ملاك : مييييييييين ..؟؟

اريج : مثل ما سمعتو


بدور : هذا ما يحس على دمه ولو شوي

اريج : المهم بياخذ جزاه

ملاك : بعد شو بعد ما ضيع البنت وخلاها تدمن 

اريج : هه هذا مروان وصل

لفو البنات شافو مروان ومعاه شرطيين ..!! واحد منهم شكله ضابط

نور بخوف : الله يستر 

بدور : المهم هذا الحثاله ياخذ جزاه

نور : كيف بيثبتون التهمه عليه ..؟؟

اريج : أكييد بيراقبونه من غير ما يدري .. وبعدين الشرطه سوت على اسمه حضر ما يقدر يطلع من البلد 

نور : اشوووه ..!!

بدور : واهلها وينهم عنها ..؟؟

اريج : من متى وروان عندها أهل ..!

ملاك : لييش وينهم الحين ..؟؟

اريج : امها في النمسا مدري وين ..!! وابوها يدور حول انحاء العالم على قولتها ..!! يدور فلوووس

شوق بحزن : الله يعينها

وصل مروان بسررررعه وقال وهو مب معطي أهميه لوجود أي أحد : روان شخبارها..؟؟؟ 

اريج : عند الدكتور ..!

مروان مشا بسرررعه للحجره

نور طالعت البنات وقالت : الله يستر ..!!
/
.
/
مرت الأيام على حياة البنات ..!! 

وخلصو اختبارات وباقي النتايج



بالنسبه لـ نور وعبدالعزيز .. ما في شي جديد نور طول وقتها في الحجره ومذاكره ليل ونهار وعبدالعزيز لاهي بالدوام .. وكلاهما ما يعطي الثاني اي اهتمام ..


ملاك وراشد مشكلتهم كل مالها تكبر وتكبر وتزيد تعقيد بوجود وصايف في حياة مايد .. ومايد بعده انسان ثاني وما رجع مايد اللي يحب راشد ويحب أخته ملاك ..


بدور ومعضد .. معضد ما يدري ان بدور تعرف بالسالفه ع باله بعدهم ما علموها ومن جذي ماخذ الأمر عادي وممشي حياته .. بس بدور يوم بعد يوم يزيد خوفها مع اقتراب النتايج ..

شوق ومصيرها المجهول مع براك ونواف .. ما تدري هل براك بياخذها وتتأقلم معاه غصب ولا نواف اللي بتعيش معاه وبتكمل حياتها مع اللي تحبه .. بس نادر ما الواحد يحصل ع اللي بيبه

اريج ومحمد قصة عشق بس هل يا ترى من طرفين أم طرف واحد ..!! الله أعلم

روان امتحنت مع البنات والنفسيه زفت .. هذا زين لو نجحت ولو ع الحافه بعد وما تدري عن فهد أي شي لأنه محد يعلمها عنه وهي هـ الفتره في بيت اريج لا ابو يدري عنها ولا أم ومستمره في العلاج الى ان تترك الادمان نهائيا وترجع انسانه طبيعيه ..
..

بعد مرور شهر ع الأحداث السابقه واختصرت كل شي في جمل ..!!

روان وهي ع السرير يالسه ودموعها تنزل ... خلصت امتحانات الله يستر بس جان نجحت ع الحافه بعد زين ما ودها تعيد السمستر هذا كله .. يكفي اللي راح وهي مهمله نفسها ما ودها تهمل نفسها الحين أكثر
اندق الباب

روان على امل انها تشوف أي شخص عزيز على قلبها

قالت وهي متفائله : تفضل ..!!

أبو روان دخل : السلام عليكم

روان صدت ويهها للصوب الثاني : وعليكم السلام

ابو روان : شخبارج روان ..؟؟

روان ردت بدون نفس : مب بخير ..؟

ابو روان : افا ولييش مب بخير ..؟

روان : ما تشوووف حالتي مرقده بالمستشفى يعني أكيييد مب بخير

ابو روان : ان شاء الله فتره وتعدي وترجعين مثل أول

روان : لا ما أظن ارجع روان الأوليه ما أظن رواااان هذيك ماتت خلااااص وما عاد بترجع

ابو روان وخانقته العبره باس يد بنته وقعد يمبها : سامحيني روان

روان ما ردت عليه اكتفت بدموووع تنزل على خدها 

ابو روان رص على يد روان وقال : روووان سامحيني

روان رصت ع يد ابوها وضغطت على اسنانها وهي تقووول : انتو السبب باللي وصلت له

ابو روان وهو يدمع : بنتي سامحيني والله اني كنت غافل عن كل اللي يصير

روان بجديه : الفلوووس ألهتك عن بنتك ..؟؟ بنتك الوحيده

ابو روان : من قال يا روان ..؟؟ بعدج بنتي اللي أحبها

روان بعصبيه : ايه باين انت ومرتك أربع وعشرين ساعه تدورون وأنا طول عمري كنت عند الخدم واليوم شوف حالي لـ وين وصل

ابو روان : روان اهدي

روان : تخيل ان بنتك مدمنه ..!! مدمنه تعرف شو يعني مدمنه ..؟؟

ابو روان : اهدي يا بنتي

روان : كل هذا بسببك انت .. انت اللي وصلتني لـ اهني .. انت خليتني اتزوج فهد انت اللي خليتني أدمن

ابو روان : بس يا بنتي بس ..!

روان : انت السبب يا يبا انت دمرتني تعرف شنو يعني دمرتني .. خليتني ما اسوى ولا شي ..!!

ابو روان سكت ولا قال شي وشوي دموعه تنزل

روان تصيح من قلب وتقول لـ ابوها : يبا شاللي خلاااك تسوي جذي .. لييييييييش الفلوووس اغرتك وهمتك 
أكثر مني لييييييييييييش ..؟؟ حتى ما فكرت تسأل عني ..؟؟

ابو روان وهو يمسح على شعر بنته : الدنيا يا بنتي الدنيا

روان تمسح دموعها : شـ تفيدك الدنيا وانت بنتك الوحيده ولا مهتم لها أبد يا يبا

أبو روان رص ع يد بنته وقال : بنتي يكفيني اللي فيني لا تزيدين علي دخيلج

روان وهي تعدل وضعها وتقعد عدل قالت بصوووت ملئ بـالخوف ويختلط بالهيبه .. كلاهما متضاد بس اجتمع هذي اللحظه


روان تصيح : اطلع برع أنا ماني بنتك انساني انساني خلااااااص كفاني ما ياني منكم .. كفاااني والله

ما سمعت الا وبصوت الباب بفتح بسررررررعه وهو يقول : لأأأأ رواااااااااااااااااااان مهما كان هذا أبووووج

ابو روان وروان صدو مستغربين


من اللي دخل هـ الحزه ..؟؟ وفهد اش صار عليه ..؟

ملاك ومايد وراشد لـ متى جذي ..؟؟ ومتى بيستقر وضعهم ..؟

نور وعبدالعزيز بيملجون ولا لأأ واذا هي كيف بتكون أجواء المانيا ..؟

شوق ومصيرها المجهول من البدايه للحين نتوقع مين بياخذها ..؟

بدور هل بتتأقلم مع معضد ولا معضد ما راح يعطيها أي اهتمام ..؟

أريج وحياتها الهاديه .. هل بيصير فيها عواصف ولا بتظل مثل ماهي ..؟

كل هذا وأكثر بنعرفه في الحلقه اليايه ان شاء الله ..!!
يتيمة زايد

الأحد 21-11-2010, 10:15 am

ღ الحلقه الثامنه و العشرونღ 

روان مستغربه : مرووووووووووووان ..؟؟

ابو روان مستغرب منه وكأنه يتذكره من هذا ...!!

روان ابتسمت بفرح وقالت : مروووان

مروان ابتسم وهو يدخل : السلام عليكم

روان وابو روان : وعليكم السلام

مروان : شخبارك عمي ..؟؟

ابو روان : بخير ولدي انت شخبارك

مروان وهو مستغرب أمس راح له ويكلمه باسلوب التعالي واليوم يكلمه وكأنه ولده .. غريب حاله الصراحه

مروان : بخير الله يسلمك عمي

روان ابتسمت : زين ييت

مروان : شخبارج ..؟

روان : بخير الحمدلله

مروان قال وكأنه زعلان : مهما كان هذا ابوووج وما يصير تكلمينه جذي 

روان : عشان خاطرك بس

ابو روان مستغرب كل هذا لا وبنته تعرفه وهو ساكت قال : من انت ...؟؟

مروان : الشرطي اللي مسك فهد الـ ..............

ابو روان ابتسم وكأنه ارتاح : اي الحمدلله مسكتوه يستااهل

مروان : القانون ما يظلم أحد يا عمي

ابو روان وهو يطالع روان : من يابج للمستشفى ..؟؟

روان : رفيجتي يبا

مروان ابتسم حس كلامه أثر على روان ..!! من يوم تعرفت عليه وهو يقدر يأثر فيها وفي تفكيرها بعد

ابو روان : اي الحمدلله لحقت عليج يا بنتي

روان : الحمدلله

ابو روان : اش باقي لها يا ولدي

مروان : مب باقي شي ان شاء الله ع الأسبوع الياي بتطلع

ابو روان طالع روان وقال : ما أظن بنرجع لـ بيتنا الأولي يا روان

روان مستغربه : لييش يبا ..؟؟

ابو روان : بنت اللـ .................. سرقت الفلوس وكل شي وانحاشت 

روان مستغربه : كيييييييييييف ..؟؟

ابو روان : كنت مسجل أكبر الاشياء باسمها وما توقعتها حقيره لـ هالدرجه

روان : يبا هي مهما سوت تظل مب مؤمنه

ابو روان : بس ما توقعتها نذله لـ هالدرجه

مروان ينسحب : عن اذنكم

ابو روان : منت غريب يا ولدي ايلس معانا يمكن تشوف حل للمشكله

مروان : لا عمي بروح باخذ لي شي افطر لأني ما فطرت

ابو روان : الله معاك

روان تطالع ابوها : لييش اش سوت يبا

ابو روان : خذت كل شي وراحت

روان : يعني الحين نحن ع الحافه ..؟؟

ابو روان : لا الحمدلله اني استثمرت جزء من الفلوس في البحرين وما درت عنهم

روان : يعني نقدر نعيش يبا ..!!

ابو روان : اي ان شالله بس مو ببيتنا باخذ لنا بيت على قدنا

روان : ان شالله .. بس يبا طلبتك ..؟؟

ابو روان : أمريني 

روان : ما تعاودها مره ثانيه ولا تنساني ..؟؟

ابو روان : انتي لو تبين عيوني اعطيج وما تغلا عليج

روان ابتسمت على كثر ما ابوها كان لاهي الا انه يظل يحبها بس فلوسه اعمته : تسلم لي عيونك

ابو روان في خاطره .. جعل ربي يطول بـ عمري واسعدج طول عمري يارب واعوضج عن الحنان اللي فقدتيه
روان تذكرت شي حست رجع حقدها لكن سرعان ما تلاشى وهي تقول : يبا انت لييش رفضت مروان ..؟؟

ابو روان مستغرب بحكم اللي تقدمو لها كثار : من مروان ..؟

روان : اللي كان توه هنا

ابو روان تذكره وقال : الفلوس كانت عاميتني يا بنتي

روان مسحت دموعها وهي تقول : لولا هـ السالفه جان نحن بخيررر الحين

ابو روان : ما يصير الا اللي كاتبه ربج يا بنتي

روان : ونعم بالله

ودي أكرهك ع اللي سويته فيني ودي ما أكلمك واقاطعك ..!! بس مروان اللي خلاني اسكت ... وغير جذي الحمدلله انك تغيرت .. من بعد ما أمي خذت كل شي وعرفت انك متزوج وحده لا تخاف ربها ولا لها دين بعد الله يهديك يا يبا وينور لك دربك 

/
.
/
نور متوتره وحالتها حاله خلاااص ثواني وعبدالعزيز يدخل الحجره وبتكون معاااه ..!!

نور وهي تكلم شوووق : يـ ختي يعني لااازم نخلص دراااسه نحن

شوق بدون اهتمام وهي تاكل جالكسي : اذا انتي مستعده تكرفين طول عمرج روحي ادرسي بعد

نور وهي تطالع شوق : اقووول ارحمي نفسك مع هـ الكاكاو اللي تاكلينه

شوق ابتسمت : أنا بطلع تبين شي ..؟؟

نور : الا ..........!

شوق : اش تبين ..؟

نور : خليك عندي..؟؟

شوق : اي تبين عبدالعزيز يذبحني وياخذ عني هـ الجالكسي المسكين

نور حست روحها شوي وتموت قهر قالت : اقووول اطلعي برع يلاااا مع جسمك هـ اللي صاير جسم بقر

شوق وهي طالعه وتضحك بسخريه : عبدالعزيز ياااي

نور توترت أكثر وقالت : خليه يدخل

نور لبست الشيله وتناست انها خلاااص صارت مرته على سنة الله ورسوله ومو باقي ع العرس شي 

دخل عبدالعزيز بعد ما دق الباب وسكره وتقدم عن نور

نور نزلت راسها مستحيه

عبدالعزيز : مبروك نور ...!

نور : الله يبارك في حياتك وانت بعد مبروووك

عبدالعزيز : الله يبارك في حياتج

نور سكتت ولا قالت شي

عبدالعزيز يا بيحسب الشيله من على شعرها بس حس فشيله واصلا الحركه مو حلوه لأنهم أول مره مع بعض
نور تبي تكلمه بس لأأأأ كرامتي فوق كل شي

وعبدالعزيز يبي يكلمها بأي شي بس ما يشوووف ان الوقت مناسب وهذا غير انه مب مستعد معنويا ولا نفسيا .. ومن أي ناحيه ..!

نور سكتت وحست الجو توتر

عبدالعزيز كسر الصمت وهو يقول : تجهزتي لـ السفر ..!

نور هزت راسها : ايه تجهزت ..

عبدالعزيز : باجر يوم الجمعه وبنسافر للكويت وعقب ثلاث ايام بنروح لـ المانيا

نور ما عرفت شو تقول بس قالت : ليه بنروح الكويت ..!!

عبدالعزيز : اي

نور احتارت ما عرفت شو تقول بس قالت : طيب لييييه نروح على طول المانيا أحسن

عبدالعزيز : لأن عمي بيخطب شوق اهناك وبتملج خلاااص الأيام اللي بنقعدها اهناك

نور مستغربه : شوق ......؟؟ وبتملك ..!! 

عبدالعزيز : ايه

نور : بس هي لسا ما انخطبت ..؟؟

عبدالعزيز : ايه أدري بس الوالد يقول بيشاورها اهناك وان شاء الله بتوافق

نور مستغربه تقول لـ شوق ولا لأأأ بس عبدالعزيز سبقها وهو يقول : شوق ما تدري أوكي ..؟؟

نور : طيب

عبدالعزيز : وترا بنسافر بروحنا

نور توها تستوعب كلام خالتها قبل أشهر وتذكرت اللي صار ..!! هي خالتها ما قالت ان بيسافرون الا وهذا مرادها نسافر أنا وعبدالعزيز وبسسسسس

عبدالعزيز : نور

نور : هلاأأ !!

عبدالعزيز : وين سرحتي ..؟

نور ارتبكت : لا ما سرحت أقووول شووق لييه ما بتجي ..؟؟

عبدالعزيز : لأنها بتملج في الكويت واحتمال تتجهز لـ عرسها على ما نحن نيي تكون جاهزه وبتتزوج

نور مستغربه : كل هذا يصير من وراها

عبدالعزيز : لأأأ من قال ..؟؟

نور : انت تقووول ..!

عبدالعزيز : قلت لج يا بنت الناس بيشاورونها ترا

نور : ايـــــه توني فهمت

عبدالعزيز ابتسم : تبين تطلعين ..؟؟

نور : لأأأ مابي

عبدالعزيز استغرب من ردها بس مانع لأن هو من نفسه مو متـأقلم معها أبد ..........!!

نور طالعته وقالت : بس اذا تبي ما أمانع

عبدالعزيز : لا لا دام باجر مسافرين خلاااص نروح ندور في الكويت مب مشكله

نور : اي يكون أحسن عشان اليوم نريح

عبدالعزيز ابتسم وهو يوقف : بروح برقد أنا 

نور وقفت معاه وهي تفرك بأصابعها فرك : وأنا بعد

عبدالعزيز : تصبحين على خير

نور وهي تمشي وراه : وانت من أهله

بعد ما طلع عبدالعزيز من الحجره نور رااااحت لـ حجرة الهنوف شافت شوق والهنوف قاعدين ع اللاب

نور عقدت حياتها : هي انتي وياها تجهزتو بكره بنروووح الكويت

الهنوف تضحك وتقول : نوار اليوم يبت الشهاده 

نور : زيـــــــــن من اسبوع وانتو مخلصين امتحانات .. زين منهم عطوكم اياها

الهنوف : اي زين

شوق سنترت عند نور وقالت بخبث : احجي حرف حرف كلمه كلمه يلا

نور تضحك : شـ أقووول ..؟؟؟

شوق : كل شي ..!

نور ضربتها شوي شوي وقالت وهي تمشي : رحي زين يا شيخه


الهنوف قاعده : اقووول مرت أخوووي تحجي كويتي لـأبط جبدج واخليج تصيرين كويتيه متجنسه

نور تضحك : قصدك مهجنه

الهنوف عقدت حياتها وقالت : شووووووووو ..؟؟؟

نور : ولا شي ولا شي

شوق : وه بس وه باجر بروح لدياري ههههه

نور : لا ولا ديااار ليلى اقووول اهجدي مكانك أحسن لك

شوق تقعد وتبتسم

نور تطالع اللاب وهي مبتسمه بس فجأه تنصدم : انتي واياها يا قليلات الحيا اش تطالعن ها .........؟؟؟

شوق تتكلم قصيمي : يابنت ذبحتين وانتي قاعده تقولين لا تناظرين ولا تروحييييييين ولا تسويييييييييييين ..!!! 

نور تضحك : اقووول هذي نون النسوه ولا نون وشو ..؟؟

شوق : نونج انتي يا نونوتي هههههههه

نور : لا والله ومن قال لك ان خوالك من القصيم

شوق بـ غباء : تصدقين والله ما أعرف من وين هم ..!! بس زين نبهتيني ..!! بس تدرين ودي يعني لو يكووون عندي ولد خال بس من جده ولا أقووول لا لا من الريااااض أحسن ..!!

الهنوف : مالت عليج شوق خذي لج من الاحسا أحسن لج لأنهم قراب عنا

نور ابتسمت : لا صدق انتن ما تستحن على وجيهكن ..!!

الهنوف : هو نوروووه اش فيج عادي

نور : لا والله مواقف مضحكه لـ يوم الملكه ها .........؟؟

الهنوف : يعني نتخيل انتي اش بيصير فيج

نور ابتسمت : بيغمى علي يعني اش بيصير ..!! ما اقووول الا مالت عليك انتي وياها وعلى هـ النت اللي فيه سوالف كذا

شوق ابتسمت : اقووول نور روحي لـ عبدالعزيز تراج حشرتينا ..!!

نور وقفت وهي تقول : والله انه اهووون منكم بـ مليووون مره ..!! اروح انام احسن لي ورانا سفره 

شوق : فككككككككككككه

نور : مااااااااااااااااالت عليك

الهنوف : هدووووووووووووووووووووووووووووووووووووووء !!!
/
.
/
ملاك تكلم راشد : والله ما أدري ........!! خلاااااااااااااص احس روحي بنفجر

راشد : هدي ملوووكه ترا والله الدنيا ما تستاهل انج تسوين بروحج جذي

ملاك : كييييييييييف يا راااشد واخوووي ع الطالعه والنازله وين ووين ..!!

راشد : اخوووج يخاف عليج

ملاك : أدررررري بس والله انه يمشي ورا شور مرته يعني يسألني أوكي بس انه يضرني لأأأ!!!

راشد ابتسم : ملوووك هدي فتره وبتعدي وان شاء الله بنتزوج وينحل كل شي

ملاك : مب راضيه اتزوج الا لما أتاكد ان أخوووي بخيررررررررر

راشد : ان شاء الله مايد يرجع مثل أول وكل شي ينحل ويكووون بخييييير 

ملاك : أميين يارب

راشد : أمي تسلم عليج

ملاك ابتسمت : الله يسلمها يارب

راشد : متولهه عليج واااااااااااااايد

ملاك ابتسمت : وأنا أكثررررر والله .. واعيه عسب ارمسها ..!!

راشد : لا رقدت من ساعه

ملاك : فديتها تصلي العشا وترقد

راشد : شو النتايج ..؟؟

ملاك ابتسمت : لا الحمدلله نجحنا بـ هالسمستر وخذينا الشهايد

راشد : موفقين يارب

ملاك : آمييين 


راشد : صح نسيت أخبرج اليوم ملجة معضد

ملاك بحزن : أدررري

راشد : فيج شي ..؟؟

ملاك : لأأأ بس تذكرت ميررره الله يرحمها

راشد ابتسم وهو يقووول : ترا والله معضد يستاهل بدور هو وحمدان .. وبدووور ان شاء الله ما تقصر بحقهم 
وأولى بتربية حمدان

ملاك : هي صح

راشد : الله يوفقهم يارب

ملاك : آمييين .. مب ناوي تكلم مايد

راشد : هه يا ملااااك .........!!!! انتي شكلج راقده

ملاك تتنهد : ولييييييييش انزييييين ..؟؟

راشد : مايد مستوي انسان ثاني ولو كلمته الحين اعرفي ان خلاااص كل شي اخترب

ملاك محتاره : شـ نسووووي انزززززززيييين ..؟؟

راشد : يصير خير ان شاء الله

ملاك : راشد انت كل شي يصير خير ويصير خير متى ناوي تتحرك ..؟؟

راشد : ملاااك انتي اهدي وترا ما في شي ييي بـ هالطريقه

ملاك : سووووري بس شكلي صدق النفسيه عددددددددم ..!!

راشد : ريحي واذكري ربج وان شاء الله مايد يرجع مثل أول

ملاك تتنهد : آميييين
/
.
/
أريج تطالع روان وتقول : يلا بس تقومين بالسلامه بنسوي لج حفلللللللله كبيررررررره

روان ابتسمت بتعب وقالت : رجعت بيبي

اريج : اي بيبي بعيووون أغلى رفيجه عندج 

روان ابتسمت : لا الصراحه تنفعين أم 

اريج : دبوووووه بعدني صغيره

روان : الساعه جم ..؟؟

اريج : ثمان ونص

روان ابتسمت وهي تقووول : الوقت بسرررعه يمر 

اريج : اي وايد 

روان : بس ملل بنفس الوقت

اريج تضحك : فوووق ما تتصورين

روان : مدري اش بنسوي بعد ما تخرجنا والله ملل

اريج تضحك : وين ملل يا بنت الناس احمدي ربج .. الحين خلااص مب مرتبطه بشي اسمه مواعيد 
ومحاضرات أول طول الوقت نحاتي

روان تبتسم : هذي انتي ..!!

اريج : ادري انتي ما شاء الله عليج كنتي تبلعين المحاضرات مو بس تفهمين

روان تضحك : مو لـ هالدرجه عاد

اريج : يلا الله يوفقج

روان : تصدقين ودي اعيد هـ السمستر

اريج : لأأأأأأأأأأأأأأأأأأأأأ

روان تخرعت : انزين انزين شوي شوي علي هههه

اريج : والله انج فاضيه وبعدين يعني أحسن من لا شئ

روان ابتسمت : اي الحمدلله

اريج مستغربه : اي صح اليوم ما شفت مروان ..؟؟ غريبه مو من عوايده

روان : يعني هو عنده عيله مو فاضي لي أنا وبس وبعدين اليوم يوم الخميس تدرين

اريج : آهاااا .. بس قلت يمكن يتعرفون أهله عليج



روان بـ حزن : ع بالج اللي سواه ابوي شوي يعني ..!!

اريج : بس هو ياااه بروحه ومو معاه أهله

روان : أدررري بس كرامته يمكن ما تسمح له .. والصراحه انا ودي أشيل كل هـ الأشياء من بالي

اريج مستغربه : كيف يعني ..؟؟

روان بتردد : ودددي أكمل حياتي بـ ألمانيا

اريج تضحك : ليكوووووووون رايحه تاخذين الكورس مع عبدالعزيز ونور وشوق ..؟؟

روان تبتسم : لأأأ بعيش اهناك خلااااص

اريج متخرعه : شو انتي هبله ..؟؟

روان : ألأأأ وبعدين هذي حياتي وهذا قرار راجع لي أنا .. لأنها حياتي

اريج : تتركين المكان اللي ربيتي فيه

روان : يعني لو رجعت البحرين بـ تعارضين ..؟؟

اريج : لأأأ طبعا بس البحرين تفرق عن ألمانيا عن انج تكملين حياتج

روان : بـ شو تفرق يعني ..!! الصراحه بلاد برع أحسن لأنهم ع الأقل يقدرون المره وحقوقها

اريج وكأنها مو مصدقه الكلام اللي تسمعه وقالت : رواني انهبلتي انتي ..؟؟؟ وبعدين حبيبتي اهناك البنيه لما 
توصل لج لـ الثلتعش سنه خلاااص تفقد أغلى ما تملك وبـ رضاها تدرين ...!!

روان : أهووون من ان يكووون انسلب منها غصب ولا من دون علمها

اريج مستغربه من كلام روان وكملت كلامها : وبعدين اهناك لما توصل البنت لـثمنتعش سنه الأبو يتخلا عنها خلاااص يقووول لها روحي شوفي حياتج بكيفج وتدور على راحتها أما عندنا المرأه معززه مكرمه ما تطلع من بيت أهلها الا لـ بيت زوجها ويتكون معززه أكثر بعد ..!!! وما تطلع الا ومعاها محارمها اللي هم حراسها ويحبونها ويخافون عليها أكثر من أي أحد ثاني

روان تمسح دموعها : وفهد يعني اش كان ..!! كان محرمي بعد

اريج : بس فهد انسان نذل من وعا ع الدنيا وشكله جذي ما يخاف ربه

روان : خلينا من هـ السيره ..!! اش ناويه تسوين

اريج ابتسمت : بقدم أوراقي وبشتغل ان شاء الله

روان : وين ..؟؟

اريج : مستشفى دبي .. فكرررت بس مدري بعدني ما قررت

روان : آهااا شي طيب

اريج : وانتي ..؟؟

روان : كنت ناويه اسافر ...............

اريج تقاطعها وهي تقووول : أهوووووووووون عليج

روان ضحكت : انزين خليني أكمل ..!!

اريج : أوووك يلاااا كملي 

روان : بس قلت يعني أقعد اهني احسن لي

اريج : اش رايج لما تطلعين تيين تقعدين عندنا كم يوم ..؟؟

روان : فكره مش بطاله ..!! بسسس

اريج مستغربه : بس شو ..؟؟

روان : ابوووي تدرين أمي خذت النصف الأكبر من فلوسه وأخااف يستوي فيه شي

اريج مستغربه : الحين ودي أفهم لييش وايد أماكن يحترمون الشخص الاسترالي أو النمساوي والانجليزي أكثر من العربي

روان تضحك بسخريه : ع بالهم هذيل اللي يايين ياخذون اللي يبون من بلادنا ويرجعون لـ بلادهم بيفيدونا

اريج تكمل عنها : هم أصلا يفيدون بلدهم هم ولا اش يبون فينا

روان : اقووول غيري السالفه مالي خلق السياسه ههههه

اريج تبتسم : بس لااازم في ناس بـ الدنيا فيها خير

روان : اكيييد . وبعدين اللي يسوي خير لـ نفسه لأنه باجر بيفيده هـ الشي ومأجور على هـ الشي

اريج : وتكلمت الفيلسوفه ههههههه .!!!
/
.
/
في العين وسط أجواااء جميله ومسليه للـبعض وأجواااء مخيفه وبداية حياة مأساويه للبعض

ابتسم معضد وهو يبوس رأس أمه : الله يبارك في حياتج يالغاليه


أم معضد تمسح دموعها : ما اوصيك يا معضد على بدووور

معضد ابتسم عشان يخلي الشكوووك تطير من ذهووون الكل وانه يحب بدور

قال وهو مستانس شكليا فقط ..! : افا يما ..!! يعني ما تخافين علي من بنت اختج بدور هـ المفترسه

الكل ضحك ما عدا بدور اللي استحت وهي مصدقه كلام معضد لأن اليوم ملجو وما بعد تكلمو

خلود : لا تتلكم على بنت خالتي وبعدين ما تشووف عمرك قول لـ ولدك لا يزعجها

معضد وكأنه يتذكر : هي وينه ولدي ما شفته من بعد المغرب

نوره واقفه يمب خلود وبنات عمها اللي لابسات جلابيات بيت ساتره مع شيل : رقدته

معضد طالع نور وهو عاقد حياته 

نوره بسررررعه : ما يخصني هو روحه قال لي قولي لي قصه وأنا اقول له رقد

معضد يضحك وهو يقول : لا دخييييييييلج ما ودي ولدي يتعلم ع الروايات من الحين 

نوره ابتسمت والكل طالعها قالت وهي مستانسه : ع الأقل يمكن يقدر مب انتو محد مقدر موهبتي ..!!

فيصل يكلم ولد عمه خليفه : اقووول اختك هذي ما ودها تترك شغل البطاليه مالها وتتعلم الطبخ ترا أحسن لها

خليفه يطالع بنات عمه وهو يقووول : مال أول انت .. ترااها تعلمت االرمضان اللي طاف

فيصل مستغرب : بل هذي ما خلت شي الا وعرفته

خليفه يبتسم : أونها تقول كل شي في الحياه موهبه

خلود تضحك وهي تقول : فيصل بلاااك ..؟؟

فيصل مسوي حزين : لا بس أقووول أخوي بيتزوج ويتركنا بروحنا

وفاء ابتسمت : عادي انزييين جنك انت كنت تو كلوووز معاااه ..!! وين أحيدك مودرنه روحه

معضد وهو يطالع بنات عمه وعيال عمه اللي زيهم عادي ومثل الأيام الباجيه 

قال وهو وده دقايق المجامله تمر بسرررعه

معضد : ليييش لابسين جذا ..!!!

خلود : حضرتك قلت ماشي حفله ولا شي عرس ..!! يعني لييش الخساير 


يتبع >>>

أم معضد : أحسسسن عسب تقعدن محتشمات بـ هالثوب الحلو

هند أخت نوره : ما اقوول الا هـ الثوب بيذبحني من الحر

أم عبدالرحمن تبتسم : عيب يا بنيه ههههه

أم معضد طالعت بدور وهي تقووول : لييش يما ساكته ..؟؟

بدور تلعب بالدبله : ماشي خالتي ..!

خليفه وبكل جرأه : عايبتنها الدبله ..؟؟؟

بدور ابتسمت غضب لأنه بالفعل يضحك وقالت : لأأأ بس ما شي

خلود : الجمله مب راكبه ههههه يبي لج دروووس في تركيب الجمل صح من عند نورووه

معضد وهو يوقف : عاد نحن بنرجع دبي اليوم 

أم معضد مستغربه : دبي ..........؟؟ واليوم

معضد ابتسم : هي أمايه لا تحاتين ..!!

ام معضد : ولييييييييش ...؟؟

معضد : حجزت لنا اليوم في برج العرب وما ودي عاد يروح الحجز جذي

أم معضد : عاد حمدان بيقعد عندي اليوم

معضد : لا أمايه بناخذه معانا

أم معضد : لأأأأ يوم تبونه بطرشه مع فيصل

معضد : أمايه بس نحن نبا حمدان وبعدين حمدان ولدي

أم معضد : ماشي .. بتروووح بدون حمدان

معضد هز راسه باستسلام وقال : بدووور يلا جاهزه

بدور وهي مب مستعده بس ما عارضت لأنه في شنطه جاهزه هزت راسها بمعنى هي

خلود راحت لـ بدووور وقالت : مبروووك فديتج

بدور وهي تطالع البنات مبتسمه : الله يبارك فيج .. عقبالكم بنات 

البنات كل وحده تلونت شكل ..!!!

أم عبدالرحمن تمسح دموعها وتضم بدور : مبروووك يما

بدور بدت دموعها تنزل : الله يبارك فيج يما

أم عبدالرحمن تمسح على شعرها : ديري بالج على عمرج يما

بدور : ان شاء لله يما

أم عبدالرحمن تمسك يد بدور وتقول : ما أوصيج على نفسج يما .. لأن باجر بنرجع قطر 

بدور وما ودها تفارق أمها قالت : ان شاء لله نزوركم قريب

أم عبدالرحمن : آمييين يارب 

بدور : سلمي على كل خواني يما وأبوووي بوسيه على راسه وقولي له اني مفتقدته حيييل وخالاتي وخوالي وأهل أبوووي كلهم

أم عبدالرحمن : ان شاء الله يما بس انتي ديري بالج على عمرج

بدور : وانتي بعد يما

أم عبدالرحمن وهي تضم بنتها للمره الأخيره : ما أوصيج يما ديري بالج على زوجج وحمدان وبيتج

بدور هزت راسها بمعنى هي وقالت : بسلم على خالتي

أم عبدالرحمن ابتسمت لـ بنتها راضيه وقالت : الله يوفقج يارب

هـ الكلمه أثلجت صدر بدووور وهي تمشي لـ خالتها عشان تسلم عليها

بعد السلام وبعد ما حل الوداع وكلٍ بيرجع لـ دياره

معضد حرك السياره وهو يقول : مبروووك

بدور وهي تطالع برع ودموعها تنزل لأنها فارقت أمها ..!! تذكرت للحظه هـ الوقت يمكن كنت برجع فيه قطر ... أنا الحين بـ مكان ميره أختي وأنا ما اسوى ظفرها بعد .. والله انج غاليه يا ميره

معضد حس نفسه انحرج لأنها ما ردت عليه

قال وهو شوي وبينفجر من العصبيه هذي على شو متكبره ..!

معضد : بدووور

بدور : ما ردت

معضد : بدووووووووور 

بدور انتبهت وشافته ونزلت راسها : نعم

معضد : يعني أنا اكلم منو من ساعه ..!!

بدور : لأأأ بس كنت .................. وسكتت

معضد : لا ماشي بس كنت بقول لج تتعشين ..؟؟

بدور هزت راسها بـ معنى لا وقالت : ما ودي اذا انت تبي بكيفك 

معضد ما جادلها ولا كلمها وركز ع الشارع وبدور في نوبة بكاء ولكن ........!! هادئه
/
.
/
يوم الجمعه الساعه ست العصر بتوقيت مدينه الكويت .... سبع المغرب بتوقيت دبي

شوق وهي قاعده مع بنات عمها اللي مجتمعين ببيت أبو عبدالعزيز اللي بالكويت

رهام : واااااااؤ فديتج شوجي والله لج وحشششششششششه

شوق وهي تضحك : وانا أكثررر والله

رهام : نور تدرين تغيرتي وااايد ...!!

نور ابتسمت : للأحلى ولا الأسوء ..!!

رهام : لا والله للأحلى .. حتى ذاك اليوم أخوي نواف يقول بنت خال عيال عمنا متغيره

نور مستغربه واستحت وقالت : ليه شافني ..؟؟

رهام ابتسمت : بالغلط والله

شوووق وهي تعقد حياتها وبأسلوبها الاجتماعي : ممنوع التعدي على ممتلكات الأخرين

رهام تضحك : سوري سوري .. صح نسيت أبارك لج نور .. مبروووك

نور استحت : الله يبارك في حياتك يارب

رهام : فديتج الله يوفقج معاااه

نور : آمييين

وعد : والله ان عزوز موفق بـ اختياره هههههه 

نور : تسلمين والله من ذوقك

مريم : وه بس يا حظج تزوجتي هههههههه

نور : عقبالك هههه شكلك مثل شوق ميته ع الزواج

شوق تضرب نور شوي شوي وتقول : أقووول نور عن السخافه 

نور ابتسمت : لييش أنا اش قلت ؟؟!

شوق : ولا شي

نور طالعت بنت عمهم ود أخت وعد اللي قاعده بطرف وتطالع نور بنظرااات غريبه وكأنها تقووول الزين عندي وانتي ولا شي قدامي

نور نزلت راسها بدون لا تقووول أي شي ..

الا هم كم يوووم لا اكثر .. بس اتحملي يا نووور اتحملي

نور وهي توقف : شوق وينها الهنوف ..؟؟

شوق : تطالعينها بـ الحديقه

نور مستغربه : في رجال ..؟؟ 

شوق : لأأأ الرياييل كلهم راحو لـ بيت عمي أبو براك

نور ابتسمت : طيب عن اذنكم بروح لـ الهنوف شوي 

شوق : اوكي شوي وبس ارجعي هههههه

نور : ان شاء الله هههه

نور وهي تمشي راحت شوي شوي الين وصلت لـ الجلسه اللي برع .. وقعدت ع الكراسي وهي ما ودها تقعد 
مع أي أحد ..!!

فجأه سمعت صوت رجولي وهو يتكلم بالتلفون ويضحك

............. : اي اليوم وصلت .... لا والله تونا من ساعتين واصلين .. اي اي الله يسلمك هههههه .. الله يبارك في حياتك يارب .. عقبالك عاد ........ لا لا ليييييييش عاد جذي ..!!

رفع راسه طالعها تراقبه قال وهو يتكلم : اقووول بونايف بتصل فيك بعد ربع ساعه ان شاء الله .... طيب ... يلا مع السلامه

رفع راسه بعد ما سكر .. تقدم عنها وهو مستغرب ..

عبدالعزيز : السلام عليكم

نور عدلت قعدتها : وعليكم السلام

عبدالعزيز : عسا مرتاحه

نور هزت راسها وقالت : اي الحمدلله

عبدالعزيز : وينها شوق ..؟؟

نور : بالصاله .. تبيني اناديها لك

عبدالعزيز : لييش مو قاعده مع بنات عمي ..؟؟

نور هذا من البدايه بنات عمي وبنات عمي .. يا أخي يمكن ما أطيقهم انت شكو ...!!

عبدالعزيز استغرب ما ردت عليه وقال : روحي اقعدي مع البنات

نور : كنت معهم بس الحين حابه اريح شوي

عبدالعزيز : آهااا ..!!

نور وقفت : عن اذنك بروح أنام شوي

عبدالعزيز : اقعدي مع بنات عمي وأهلي .. تدرين الحين هم صارو أهلج بعد

نور هزت راسها وهي تقول : انشالله

عبدالعزيز وهو يبي يروح .. بس وقفه صوت ..........

............. : عزوووز حبيبي

عبدالعزيز لف وهو مستغرب قال : عزوز بعينج

الهنوف ابتسمت وهي مع بنات عمها اللي عمرهم نفس الشي أو متقارب نوعا ما

عبدالعزيز طالع بنات عمه وقال : هلااا ..!! اش حالكم ..؟؟

وحده من بنات عمه مبين عليها توها بـ المراهقه وطايشه قالت : بخير .. انت اشلونك ..؟؟

عبدالعزيز ابتسم : بخير .. يلا عن اذنكم

الهنوف : اذنك معاك

بنت عمه فجر االطايشه قالت بسرررررعه بعد ما ابتعد : وااااااااااي فديته بـ الحمدانيه الاماراتيه ( العصامه ) طالع يهبببببببل 

نور طالعتها حست بالغيره بس لأأأأ هذي توها صغيره .. بس ما يندرا الحين هـ المراهقات يسوون البلاااوي

الهنوف ضربت بنت عمها بـ خفيف : هي يالدبه تراااه أمس ملك

فجر ضحكت وقالت وهي ترفع يدها للسما وتدعي من قلب : يااااااااااااااااااااااااااارب أتزوج من واحد امــــــاراتي ياااااااااارب

الهنوف : ما اقووول الا مالت عليج عندج هـ المزااايين 

فجر تضحك : لأأأ الا ابي واحد يشبه عزووز اخوووج

الهنوف : لو سمعج بيوديج بداهيه يالدبه

فجر : هههه كيفه المهم يشبهه

الهنوف تضحك : ما عندج غير ضاري نسخه منه ههههههههه

فجر تضربها ع الخفيف : ما اقووول الا مالت عليج وعليه .. وع ع ع مالقيتي غير هـ الضاري

الهنوف : احسن منج انزين يالدبه

فجر : لأأأأ ضاري أي شي أحسه بدوووي بـ زياده ابي واحد جذي نفس عبدالعزيز برستيج

الهنوف متخرعه : الحيييييييين ضاري بدوي وعبدالعزيز صااار متحضر وبرستيج ...........!!

فجر : ايه بدوي

الهنوف : مع هـ الاسبايكي والجينزات صااار بدوي عاد المتحضرين اش يلبسون هههههههههه

فجر : وع أنا ابي واحد جذي شخصيه وخليجي المهم يعني بالدشداشه

الهنوف : آهااا

نور ملت من سوالفهم مع انها كانت في البدايه مشوقه بس في النهايه حستها اي شي سوالف مراهقات

نور وهي توقف : عن اذنكم

الهنوف وفجر ابتسمو : اذنج معاج

نور مشت وفجر طالعت الهنوف وقالت : أوووووه ماي قااااااااااد

الهنوف : لييييييش ..؟

فجر : وأنا من متى طايحه على عبدالعزيز نسيت ان نور اهني ههههههههه

الهنوف : الشرهه على عقلج المصدي

فجر : مووولت عللليج يالدبه

الهنوف : اي وانا الصاجه

فجر : والله نور وطلعت مزيووونه هههههه ما هقيت ذوووق عبدالعزيز جذي
/
.
/
بدور تعدل قعدتها وهي تشوفه داخل للصاله وحاط الغتره على كتفه وشكله منزعج من شي

معضد مشا وراح لـ حجرته من غير لا يسلم بعد

بدور مستغربه هذا حتى ما يسلم ترا السلام سنه ..!!! وبعدين ع الأقل يكسب أجر

لا لا معضد انسان مب معقووول أبد ..!! لا ولييش مب معقول لأني أنا عن نفسي مب متقبلته كييف هو يتقبلني ..!! أكيييد بنعيش جذي الله يعيني بس 

أمس يقووول بنروووح للفندق وبعد ما وصلنا دبي يينا للبيت على طول ..!! طلعت سالفة الفندق مدبره بس يبينا نرجع دبي

ما أقووول الا آآآآه .. يارب ارحمني

سمعت صوته من الحجره وهو يقووول : بدوووووور

بدور فزت ووقفت بسررعه راحت وهي تعدل شيلتها : نعم ...؟؟

معضد يطالع دولاب الملابس قال بجديه : دخلتي الحجره اليوم ..؟؟

بدور بتردد : لأأأأ ما دخلت

معضد وهو يجمع ملابسه 

بدور طالعته مستغربه وطلع منها سؤال عفويا : وين بتروووح ..؟؟

معضد طالعها بنظره يعني ما يخصج

بدور قالت : آآآ... آ .. سفه ما كان قصدي بس قلت يمكن نرجع العين عشااان أجهز روحي

معضد ما رد عليها وبدا يجمع ملابسه وأغراضه وقال : رتبي الحجره اللي يمب حجرتي

بدور مستغربه : بتحط أغراضك اهناك ...؟؟

معضد : قلت لج رتبيها وبس ...؟؟

شكله هذا صج صج معصب ..!! الله يعيني .. آها توني فهمت شكله ما وده شي يذكره بـ ميره الحين وما وده أحد يدخل حجرتهم اللي ترجعه وتذكره بـ ماضيه

بدور مشت للحجره ودخلتها وشغلت الأنوار وبدت ترتب مع ان الحجره مرتبه لا مغبره ولا مبهدله ..!
معضد دخل ومعاه ملابسه حطهم ع السرير وراح لحجرته مره ثانيه

بدور بدت تغير شرشف السرير استغربت ليييش سرير لـ شخص واحد ..!!

يعني صج صج مو متقبلني .. بسسسسسسسس ليييييييييش لييييييييييش ما يبيني دامه ما يبيني ليييش يظلمني معاااه وليييش خلاااني اتزوجه من الأاأساااس بلااااه هـ الزواج اصلا .. لأن محد مستفيد منه 

ضربت راسها بـ خفيف وقالت : اش هـ الأفكار أكثر واحد محتاجني هو حمدان

معضد دخل ومعاه عطوراته وبعض الأشياء وصورته مع ميره يوم الزواج وهي بالفستان الأأبيض

بدور وهي ترتب السرير راقبته يحط الصوره ع الكوميدينه من غير لا يشوفها بعد وقلبها 

بعد ما طلع معضد .. بدور تقدمت من صورة اختها ورفعتها وعدلتها بدت تشوفها وهي ودها ان ذاك الوقت يرجع ولو بس يدوم هـ الوقت لـ مجرد ثواني وبس بس تبي تعيش مع ميره نص دقيقه وبس ..!! نص دقيقه تعبر فيها بـ كلمتين عن مدا افتقادها لـأختها وحبها لها

مسحت الصوره بطرف اصبعها وهي تبتسم بـ حزن وتتذكر اختها وأيام أول

ما وعاها الا صوت معضد يدخل الحجره وبجديه : شـ تسوين فيها .........؟؟

بدور ارتبكت وطاحت الصوره ع الأرض وانكسر الزجاج

معضد طالعها بحقد وده يتكلم

بدور سبقته وهي تنزل دموعها : مــا ... آآآ .. آآآ ..... سويت شي ي ي

معضد تقدم بسرررعه عند بدور وسحبها من يدها وقال : اطلعي بسرررررعه ما ودي اشوووفج بـ هالحجره مره ثانيه

بدور طلعت بسرررعه وهي تركض لـ حجرتها دخلت وقفلت الباب ورمت نفسها ع السرير
وبدت نوبة بكاااء متواصله ما تدررري متى بتنتهي ..!!

لـ هالدرجه حاقد علي يا معضد .. لهالدرجه هنت عليك ..؟؟ أنا أخت مرتك االلي كنت ما تخليني أمشي على كيفي .. ما تخليني على كيفي ..!! طول الوقت انت وهي تنصحوني لـ درجة حسيت انك ابوووي وهي أمي ..!
لـ هالدرجه تشابه الأشكال خلاااك تحقد علي ..!! بس أنا شـ سووويت بحياتي اش سويت بدنياي عشااان يصير فيني كل هذا ..!!

دامك ما تباني ليييش تزوجتني من الأأأساااس ..

والله أحس عمري رحل مني من يوووم تزوجتك ..!!! من يوم فكرت ان انت بتصير نصيبي ..!!
/
.
/
روان مبتسمه وهي تطالع ابوووها داخل الحجره

ابو روان : ها انشالله اليوم بنتي أحسن ..؟؟

روان هزت راسها وقالت : الحمدلله يبا أحسن من يوم شفتك ههه

ابو روان : دوووم يارب

روان ابتسمت لأبوها : غريبه ما زرتني الصبح

ابو روان : والله ما كان ودي بس الشغل الهاني

روان ناظرت ابوها بـ عتب وقالت : يعني الشغل ...!

ارو روان ابتسم : مب أي شغل هذا غير ..؟؟

روان لفت ويهها وبدت تطالع الدريشه بدون لا تنطق أي كلمه ومتضايقه

ابو روان تقدم منها ورفع شعرها عن ويهها وقال بعطف وحنان : وأنا اقدر أترك بنتي يعني ...!!

روان رجعت طالعها ودموعها نزلت : طول هـ المده كنت تاركني شـ يصير على يوم يعني ..!

ابو روان لازم يتحملها لأن هو السبب في كل اللي تسبب لها قال : رحت المحكمه اشووف اش صار ع القضيه اللي رافعها على أمج وبس والله كرهوني بعيشتي لأني طول الوقت رايح وراجع

روان ابتسمت حست ان ابوها بالفعل ما كذب عليها لما قال جذي ولازم يروح

ابو روان باس راسها وهو يقووول : الله يخليج لي يارب

روان مسكت يدها : ويحفظك يارب

ابو روان : متى ناويه تبلشين العلاج النفسي

روان ابتسمت : وانت شايف يحتاج يعني ..؟؟

ابو روان : والله مدري ..!

روان : لأ يبا أنا نفسيتي وايد زينه .. رفيجاتي كانو يزوروني وما قصرو وبعد أنا الهيت نفسي مع الاختبارات ما أعتقد ان يبي لي علاج نفسي

ابو روان ابتسم : الحمدلله على كل حال يا بنتي

روان : الحمدلله

ابو روان : لو تبين أي شي أنا حاظر بنتي ما يردج الا لسااانج

روان : تسلم يبا

ابو روان : ولو ع الوظيفه ترا بأي مستشفى راح يقبلونج انشالله

روان : انشالله يارب

ابو روان : ولو ناويه تتوظفين الحين ما عندي مانع بس اقووول ارتاحي احسن لج

روان ابتسمت وهي تضم ابوها وقالت : الله يخليك لي ياااارب

ابو روان ابتسم : الله يطول بـ عمري واشوووف عيالج يارب
/
.
/
اريج نازله شافت محمد طالع

اريج : السلام عليكم

محمد : وعليكم السلام هلا اريييج

اريج : شخبارك ..؟؟

محمد ابتسم : بخيررر

اريج : يلا عن اذنك برووح

محمد : تبيني اوصلج لـ مكان

اريج : لا شكرا لأن دريول روان بيوصلني

محمد هز راسه وابتسم وقال : شخبار روان ..؟؟

اريج مستغربه : لحقت تعرفها ..؟؟

محمد ابتسم : يعني شوي من مروان هههه

اريج ابتسمت : لا بخيررر الحمدلله

محمد : والعلاااج

اريج بحزن : تدري اللي صار فيها مو هين بس الحمدلله قدرت تتخلص منه هـ الشي لأن توه ببدايته

محمد : الله يشفيها يارب ويخليها لكم

اريج : الحمدلله ولا يفرق بينا هههه

محمد : آميييين

اريج : عاد أنا بروووح لأني صج تأخرت على روان

محمد : الله معاج

اريج ابتسمت له وهي تنزل .. وبدت أنفاسها تتسارع وهي للتو كانت واقفه جنبه وتتكلم معااه .. ما كان ودها ان هـ الدقايق تنقضي بـ هالسرعه وتكمل أحلامها الورديه بالوقفه معاااه
/
.
/
يوم السبت

في الكويت <<< وه فديت الخليج كله على بعضه والله

شوق وهي قاعده تتلكم مع نور في الصاله

نور : لا لا ما أعتقد وبعدين دانه حميد قالت انها بتكمل في فرنسا 

شوق : لأأأ قالت ألمانيا

نور : لأأأ ما اعتقد وبعدين انتي أدرا ان دانه أهلها اللي كملو في بلاد برع كانو بـ فرنسا

شوق : والله ما اعرف بس اللي سمعته المانيا

نور : الله يوفقها

شوق تضحك : تخيلي نشوووفها في ألمانيا

نور ابتسمت وتعرف ان هـ الشي مستحيل قالت : انشالله ههههه

شوق ابتسمت : بس مدري لييش أحس دندوون شكلها صج بتروووح فرنسا

نور : اي تراااني قاااعده اقوو لك بتروووح فرنسا مو ألمانيا

شوق : اللي هي تحبه المهم تكمل ههههه

يمشي وهو يقووول : خلو البنيه في حالها انتو شكوو ..!!

شوق تصفر وهي تقوول : يا ولــــــــــــد

شوق : تهبل والله

نور : على وين انشالله

ضاري : بروووح مجمع الفنار

شوق : اوووووخص يا ولد

نور : سلم لي ع البنات هههههه

ضاري : اقووول انتو لييييييش تفكيركم منحط جذي

نور : حنا ولا انت اللي ما تحشم يالدب

شوق : اقووول ضرووي ان طالعت هنا ولا اهنا ترا يا ويلك

ضاري ابتسم وقال : ولا يهمج

نور : ضاري ترا يوم لك ويوم عليك

ضاري تأفف وهو يقوول : اقووول بلا محاضرات دينيه أنا بروووح وانتو انصحو نفسكم مدري قاعدين 
تحشوون بـ منو ..!

شوق فتحت عيونها : نحن نحش ..!

ضاري يضحك : اي انتو وسلمو لي على دندون لو بيدي كنت بروووح لـ فرنسا وبشوفها بس للأسف لم تسنح لي الفرصه

نور : اقووول مالت عليك روووح هذا الفناار حقك رح يلا ..!

ضاري طلع وهو يضحك .. مواعد عيااال عمه يروح معاهم يتمشووون

نور طالعت شوق مستغربه : اقووول مو كأنو تخبل أخوك ذا

شوق : وانا اش لي بس الله يهديهم أجمعين

نور : ويهديك معاهم قولي أآمين

شوق : هههههههه أمين

عبدالعزيز نازل وهو كاشخ بالدشداشه والغتره والعقال قال لـ شوق : شوق أمي تبيج فوق

نور حست هذي لحظة موووت شوووق هذي اللحظه اللي شوق بتتحطم فيها

شوق وقفت وقالت وهي تتنهد : الى اللقاء يا أوخيتي ..!!

نور ابتسمت : شوفي خالتي اش تبي منك ..؟؟

شوق : طيب طيب هههههه

نور ابتسمت لها ..

عبدالعزيز قال لـ نور : مساء الخير

نور : مساء النور

عبدالعزيز : اشلونج ...؟؟

نور : بخير 

عبدالعزيز : نور تجهزي خلاص نص ساعه بوديج نتمشى

نور مستغربه : نتمشى ..!

عبدالعزيز : اي نتمشى

نور متردده : بس الحين اربع العصر خلها للساعه ست يكون الجو برد

عبدالعزيز : لا بنروووح للسالميه 

نور : بسسس ..!

عبدالعزيز : نتمشى شوي ونرجع يلا بسرررعه على ما ارووح اعطي هـ الملف لـ عمي

نور بتردد وقلة حيلة : طيب
/
.
/
بدور وهي تتنهد بملل وتقول : ياربي شـ أخرتها معاااك يا معضد ..!!

ملت بدور من القعده في الحجره وقفت عشان تطلع بس تذكرت تلفونها رفعته تتصل بـ أريج

بعد ما اتصلت ردت عليها اريج

بدور : السلام عليكم

اريج : وعليكم السلام هلا بدوووره

بدور : هلا جوجو اشلونج ..؟؟

اريج : تمام الحمدلله انتي شخبارج ..؟؟

بدور : آخخخخ يا اريج شـ قووول لج

اريج مستغربه : خير حبيبتي فيج شي ..؟؟

بدور : ما يصير اكلمج بالتلفون

اريج : خلاااص زوريني ..!

بدور : هذا اذا معضد رضا

اريج : وليييش ما يرضى يعني ..؟؟

بدور : والله مدري يا اروووج معضد غيررر صاير انسان قاااسي

اريج مستغربه : ليييش فيه شي

بدور : والله مدري بس صاير يعاملني كأني انسانه ما تحس بعد

اريج : الله يهديه ويصلح باله

بدور : آمييين

اريج : عاد ابيييج تراضينه

بدور : هذا لو سمع كلمه وحده مني ..؟؟

اريج : ليييش ..؟؟

بدور : ما يرضا يطالع ويهي بعد

اريج مستغربه : شـ السبب طيب ..؟

بدور : والله مدري اروووج محتاره أحس روحي مخنوقه

اريج : لا الصرااااحه السالفه ما ينسكت عنها لااازم نشوووف بعض

بدور : ودي والله ودي بس يرضا

اريج : انتي حاولي معاه

بدور : اي عشااان يكون آخر يوم بـ حياتي

اريج : الله يهديه 

بدور : آميين .. يلا حبيبتي عاد أنا بسكر بروووح باكل شي من الصبح وانا على لحم بطني

اريج : أوووكي حياتي ديري بالج على عمرج

بدور : اوكي مع السلامه

اريج : الله معاج حبيبتي

بعد ما انهت بدور مكالمتها وقفت بسرررعه وعدلت لبسها لما سمعت صوت بابها يندق

تقدمت من الباب بخوووف وفتحته طالعت معضد

نزلت راسها بدون لا تقووول اي كلمه

معضد قال بـ جديه : فيصل ياب حمدان

بدور رفعت راسها بسرررعه تشوفه بس تغيرت ملامح ويهها لما طاحت عينها بـ عين معضد

معضد قال : روحي شوفيه جان يبا شي ووكليه عسب يرقد

بدور : بس الحين العصر

معضد بعصبيه : انزين ما قلت لج رقديه الحين

بدور نزلت راسها وقالت وهي تغمض عيونها من علو صوته : ان شـاء الله

معضد مشا من غير لا يقوول اي كلمه

بدور تقدمت من حمدان وشالته باسته

حمدان ابتسم لها وهو يقوول : لييش ما يبتيني وياااج ..؟؟

بدور : فديتك أنا ييت أخذ شهادتي

حمدان ابتسم : انتي شطووره ولا لأأ ..؟؟

بدور : اي ونجحت الحمدلله

حمدان ابتسم وقال : اشتري لي حلاو

يتبع >>>

بدور : من عيوووني والله

حمدان عقد حياته وكأنه تذكر شي وقال : ليييش بابا يصارخ عليج ..؟؟

بدور دمعت وهي تقوول : لأني ما سمعت كلامه

حمدان ابتسم وقال : هي حتى ماما تقووول بابا يعصب يوم ما أسمع كلامه

بدور ابتسمت غصب عنها وهي شايله هـ الطفل اليتيم

حمدان : وين ماما ..؟؟

بدور : مسافره حبيبي ..!

حمدان : متى تيي ..؟؟

بدور : نحن بنروح لها 

حمدان : متى انزين خالو ..؟؟

بدور : لما ربنا يودينا

حمدان : والله متى بيودينا ..؟؟

بدور عصبت منه وهي تقووول : حمدااااااااااااااااااااان بس خلااااااااااااص خلاااااااااااص اسكت 

وما حست الا بيد تسحبها سحب وتجرها جررررر ..............!!!
/
.
/
ملاك تصيح وهي تطالع مايد معصب

ملاك : انزيييييين أنا شو يخصني ..؟؟

مايد معصب : أنا عشرين الف مررررررررره قلت لج ما تقربين صوبها

ملاك تصيح : يمكن هي تعثرت وطاحت أنا اش لي ..؟؟

مايد مسك ملاك من طرف قميصها وقال بعصبيه : والله يا ملاك ان قربتي صوبها شعرج هذا بقصه لج

ملاك تمسكت في مايد وهي تقوول : مااااااااااااااااااايد ارحمني دخيييييلك والله دخيييييييييييلك ما عدت أستحمل أكثر

مايد مسك راسه وهو يبتعد وقال : بودرج هـ المره لأن راسي يعورني بس مره ثانيه ترا والله ملاك حلفت لج شعرج هذا بقصه

ملاك مسحت دموعها وهي تقول : تبا حبوب

مايد بعد ملاك بيده وبقوووه ملاك لصقت في اليدااار وهي تصيييح من اسلوب أخوها اليديد في التعامل معاها
وصايف خطفت ولا كأن ملاك لها معنى في هـ البيت ولا كأنها انسانه لها كيان

ملاك وهي تدعي : الله ياخذ حقنا منج .. حسبي الله ونعم الوكيييييييييل ..

وصايف ابتسمت ولا عطت ملاك أي اهتمام عـ اللي قاعده تقوله ..!

ملاك في خاطرها .. أول مره اشووف بـ حياااتي ناااس ما تحس ..!! ناس ما في بـ قلبها ذرة رحمة .. من شو قلوبهم هذيل .. حجر ..!! والله لو الحجر يلين هذيل ما أظن قلوبهم تلين ..!
/
.
/
نور وهي تمشي جنب عبدالعزيز

عبدالعزيز قال : وين تبينا نرووح ..؟؟

نور : اي مكان عادي

عبدالعزيز : المهم قبل .. شريتي اللي عيبج

نور هزت راسها بـ ايه وقالت : اي شريت واجد أغراااض

عبدالعزيز : المهم عيبج

نور : اي الحمدلله

عبدالعزيز : والفلم ..؟؟

نور : اي حلو كثيرررر

عبدالعزيز : أوكي نروووح لـلمارينا كرسنت

<<<< معلوماتي العامه مو ذاك الزود ^_* يعني اسمحو لي اذا فيه شي غلط !!

نور هزت راسها : اللي تبيه

عبدالعزيز : أوووكي نروووح نتعشى أحسن لنا

نور : طيب

عبدالعزيز : مشتهيه شي معين ..؟؟

نور هزت راسها وقالت : لأأأأ

عبدالعزيز ابتسم وهو يشوفها تمشي معاه .. ما توقع بيوم ان هو ونور يكونون مع بعض طول عمره ينظر لها نظره الأخت شـ اللي تغير ما يدري

نور وهي تمشي معاه : خالتي اش تبي من شوق ..؟؟

عبدالعزيز : ما أدري

نور قالت : آهااا

عبدالعزيز : ليييش ..؟؟

نور : لأأأ بس أسأل كذا

عبدالعزيز وهو يركب السياره ونور بعد تركب

نور : طيب ما لمحت لك ..؟؟

عبدالعزيز : لأأأ لييش انتي سمعتي عن شي ولا دريتي عن شي ..؟؟

نور : لأأأ بس اللي اعرفه سالفة الخطبه

عبدالعزيز بتساؤل : كلمتي شوق .؟؟

نور : لأأأ اشلون أكلمها وانت محذرني ما افاتحها بـ أي شي يخص ذا الموضوع

عبدالعزيز ابتسم مرتاح لأن نور بالفعل كاتمة اسرار : زين سويتي

نور : طيب ممكن نروح ناكل لأني مت جووووع

عبدالعزيز ابتسم وقال : اي ممكن ليييش مب ممكن

نور ابتسمت غصب عنها وقالت : كم باقي عـ السفره ..؟؟

عبدالعزيز : يومين

نور : يوم الثلاثاء بـ نسافر

عبدالعزيز : اي

نور : جاهز ..؟؟

عبدالعزيز : اي من دبي وأنا جاهز

نور : آهااا وانا بعد

عبدالعزيز : صح كلمي الهنوف تجهز عمرها لأن يمكن بناخذها معانا

نور ابتسمت : والله

عبدالعزيز : اي وبنات عمي بعد بييون

نور مستغربه : بنات عمك ليييه ..؟؟

عبدالعزيز : مو هم بنات عمي

نور : اي

عبدالعزيز : خلاااص عاد

نور : لا بس اسأل كذا

عبدالعزيز : هذيل اهلي واعرفي انهم صارو أهلج خلاااص

نور ما علقت وسكتت

عبدالعزيز : بس بيقعدون معانا اسبوع ويرجعون

نور : ليييه ..؟؟

عبدالعزيز : مو انتي زعلانه انهم بييون معانا ليييش تزعلين لما يرجعون ممكن أعرف شـ اللي يريحج يعني ..!

نور نزلت راسها وما قالت ولا شي .. حست نفسها انجرحت من عبدالعزيز واسلوبه البارد ومشاعره القاسيه
عبدالعزيز حس انها تضايقت وقال وهو يبتسم : بييون سياحه تدرين عاد الخليج عندنا ما شاء الله يذوّب
نور ما ردت عليه بس استغربت سياحتهم يعني ما يت الا لما هو ونور وشوق بيسافرون ..!
/
.
/
بدووور وهي تتتنفس بسررررررعه وخايفه ومعضد ماسكها من يدهااا معصب

بدور : معضد اتركني ..!

معضد ابتسم بسخريه وقال : شووو ..؟؟

بدور بخووف : قلت لك اتركني

معضد طالعها وقال : ليييش تكلمين ولدي جذي

بدور تصرخ مثل طريقته وقالت : ولدي مثل ماهو ولدك

معضد ابتسم بسخريه : لا والله من متى صااار ولدج

بدور تصيح : معضد هذااا ولد ميررره أختي .. تعرف شنو يعني ميرررررررررره أختي ..؟؟

معضد سحبها من شعرها وقااال : ميررره اشرف منج بـ مليووون مررررره

بدور : أدررررررري بس انت ليييش تقارنني فيها ..!! ليييييييييييييييش ..؟

معضد : لأنج ما تسوين ظفرها بعد تعرفين هـ الشي

بدور تصيح : معضد هـ الشي ما يرضي ميره ما يرضيها .. ميرره بـ قبرها خلاااص 

معضد مسك ويه بدور بـ عصبيه وقااال : أنا ما تزوجتج حبا فيج اعرفي هـ الشي

بدور هزت راسها وقالت : ادررري عشان حمدان أدري بس اتركني دخييييلك بديت أتـألم

معضد شد عليها أكثر وقال : والله لولا مرض الوالده ما كنت باخذ وحده مثلج حتى ما تصووون نفسها

بدور صرخت : بس بسسسسسسسسس خلااااااااااااااااص معضد تعبت والله تعبت

معضد عطا بدووور ذاك الكف اللي حست ان خدودها بتورم لـ أيااام 

بدور مسكت ويهها ومشت بس وقفها صوت معضد يوم يقووول : ع بالج أنا وميره ما كنا ندري انج تكلمين واحد

بدور لفت متخرعه وقالت : بس أنا كلمت ميررره و ......................

معضد بعصبيه : دشي حجرتج أحسن لج قبل لا اييج شي ما يسرج

بدور دخلت حجرتها بسرررعه ورمت نفسها ع السرير وهي تحاول تكتم آهااااتها

حمدان يشد كندورة أبووه ويقوول : بابا

معضد طالعه وتحول اميه وثمانين درجه من ثوان كان انسان قاااسي وعصبي بس الحين تحووول لـ انسان هادي وحنون

معضد مسح راس حمدان وقال : هلا حبيبي

حمدان مستغرب : ليييش نازعت بدوور ..؟؟

معضد : حبيبي لأن بدوور ما تسمع الكلام

حمدان ولا فاهم الموضوع قال : بس أنا اسمع الكلام لا تضربني

معضد باسه وقال : ادررري فديتك انت غيررر

نزل معضد راسه رغم تأنيب الضمير اللي يحسه الا انه ارتاح لما بدور انجرحت ..! ما يدري ليييش مع ان هـ الشي فوق طاقة بدور بس في نظره تستاهل أكثر

معضد بـ خاطره وهو يطالع حمدان .. غلطت ليييش عاملتها جذي يدام الياهل ..! ع الأقل لو مب يدام حمدان صغير ويتأثر مني بسررعه المفروض أكووون قدوته
/
.
/
اريج : لييييييش انتي وين ..؟؟

ملاك وهي فاتحه شعرها باهمال كأنها مو مسحيته من اسابيع : في حجرتي وين يعني ..؟؟

اريج : ملاااك اش فييييييييييج ..؟؟

ملاك والعبره خانقتها : ما فيني شي ..!

اريج : ياربي اشلون ما فيج شي وانتي مو على بعضج حتى صوتج مب عاجبني

ملاك : اروووج فديتج ما فيني شي ..

اريج : ملاك أنا أعرفج أكثر من نفسي تكلمي ولا بسده بويهج

ملاك بدت دموعها تنزل بهدوء وقالت : اريج أحس بـ شي خانقني .. أحس روحي مخنووووقه مب قادره اتنفس

اريج : مايد ..؟؟

ملاك : ليييش في غيررره .. تراااه هو حدث الموسم

اريج : الله يهديج ملوووك

ملاك : صج اريج والله مانعني من كل شي

اريج : عاد انزين واجد أخوووان يسووونها

ملاك تنهدت : أدررري بس ياليت على جذي ..!! يعني لو انه يمنعني من طلعة لـ مكان معين أقوول يمكن لأن الناس اللي فيه مب أوووكي ..! يمنعني من تسجيل بـ مكان معين في النت لأن وايد ناس ينحرفون ..! يمنعني من أي شي ..! بس ان يضربني ..!! لأأأ ما أعتقد هـ الشي ما يدش العقل اصلا

اريج تنهدت وهي تقوول : صبري انزين ان الله مع الصابرين

ملاك : يا اريـــج والله مب قادره استحمل أصبح وامسي على صوته وهو ينازع ويضرب

اريج وهي تسلي ملاك : ياليت لو عندي اخو يخاف علي

ملاك : اريج مب وقته الحين ..! صج والله أنا في مشكله

اريج : والحل .!!

ملاك : ما خلا شي ما منعني منه ناقص الموبايل والله

اريج : لا لا حاولي ما تنبهينه ع الموبايل لأنه بالفعل بيسحبه منج

ملاك وهي تمسح دموعها : أحاااول كثر ما اقدر

اريج وهي تهدي ملاك : باجر ان شاالله بتاخذين راشد وتتزوجون وبتستقرين

ملاك : ياليت والله بس مايد مب راضي 

اريج : انزين من وراه وبعدين راشد يصير ياخذج لأنه زوجج

ملاك : بيجبرني أوقع على تنازل عن ورثي

اريج : انزين عادي ..!

ملاك : ادرري البيزات ما تهمني كثر مايد .. تنازلت عن الورث اعرفي ان مايد خلاااص راح من بين يدينا وبيمشي ورا كلام مرته لااازم انبهه

اريج : الله يستر والله

ملاك : شكلي طولت عليج

اريج : لا والله وين وانتي طايحه بـ مشكله ما يصير نتركج

ملاك : فيج الخير والله

اريج : والله طول الوقت ع بالي المشكله انحلت وبنت الناس انعدلت .. لأن روان وحالتها ما تسمح أبد ان نعرف عن شي

ملاك : ياريت والله تنعدل بس هذي وين تنعدل ..!! وروان فديتها مشكلتها أكبر

اريج : الله يهديها يارب

ملاك : آمييين ونفتك من هـ السالفه

اريج : ملوووك لااازم اشوووفج

ملاك : انزين انتي تعالي

اريج : بيدخلوني

ملاك : هي والله غصبا عنهم بس خبريني عسب لا تصرفج وصايفوووه

اريج : أوووكي حبوبه

ملاك : يلا فـ مان الله

اريج : فـ مان الكريم
/
.
/
نور وهي تنزل من السياره : غريبه البيت فاضي ..!

عبدالعزيز : شكلهم بـ بيت عمي

نور : والبنات

عبدالعزيز : لا البنات أكيييد اهني

نور ابتسمت وهي تطالع عبدالعزيز وقالت :شكرا ع الطلعه

عبدالعزيز ابتسم وهو يقول : خلاااص أنا زوجج وواجب علي أطلعج

نور تلومت من كلام عبدالعزيز وقالت : طيب عن اذنك بروح للبنات داخل

عبدالعزيز : أوكي

نور وهي تمشي شافت الهنوف مع فجر يدام باب الفله قاعدين ع السلالم

نور : السلام عليكم

فجر والهنوف : وعليكم السلام ورحمة الله وبركاته << مدوووها

نور : أحس نفسي داخله صف أولى ابتدائي

الهنوف ابتسمت : وانتي الصاجه

نور : يعني ما غلطت بـ العنوان

فجر : من وين يايه ..؟؟

نور ابتسمت : وانتي شكو يا حلوه ..!!!

فجر وهي تضحك : لا صج وين وداج عبدالعزيز ..؟؟

نور : المارينا

فجر وهي تصفر : يا ولــــــــــــــد ..!!

نور تضحك : اسكتي يخس ابليسك فضحتينا

الهنوف : لا صج صج الطلعه كانت حلوه ولا ..؟؟

نور وهي تبتسم : لا ناقص اقول لك اش عنه تكلمنا بعد ...! اقووول يا حلوه انتي وياها ادخلن داخل ترا ان شافكم عبدالعزيز كذا بيقص رقبتكن

فجر : مووولت أقووول مرة ابن عمي ايتها العزيزه امرأه العزيز ابن عمي ادخلي داخل قبل لا افلعكي

نور تضحك : امحق لغة ..!! اقووول تصبحون على خير

الهنوف : نور روحي لـ الصاله اللي فوق البنات ينطرونج

نور : طيب

فجر ابتسمت وهي تطالع الهنوف : يا حظها مو احنا اللي قاعدين ندور لنا أحد يودينا ومحد ودانا

الهنوف : اي والله حظها ..! وبعدين ضاري طلع ليييش ما قلنا له يودينا

فجر بسخريه : اقووول مصدقه روحج

الهنوف : اي والله كنا نقول له

فجر : تحلمين وايد وبعدين هذا اخوووج حدددده سوق الجمعه

الهنوف تضحك : حرااام عليج والله اخوووي برستيج

فجر : مصدقه الحين هذا ضاري يودينا تحلمين والله ..!! هذا أخر رجل في العالم أشك انه بيودينا

الهنوف تنزل راسها : في هذي صدقتي

فجر : اش فيج ..؟؟

الهنوف : لا بس أفكررر بـ ضاري لييييش ما يودينا ويطلعنا مثل عزوووز

فجر : أخو عن أخو يفرق

الهنوف تضحك : مو كل أخو في السما يبرق

فجر تضحك : اقووول بلا امثال محرفه ترا اللغه صج بتنهار وترووح فيها

الهنوف : يلا ندخل فجووور

فجر : اي لأني حريت

الهنوف : لا تذوبين بس

فجر : هههههههه

الهنوف ضحكت وقالت : والله من الملل صرنا سخيفات

فجر : من الملل نصير كل شي

الهنوف وهي توصل فوق للبنات : السلامو عليكو

وعد : وعليكم السلام

فجر تفر عمرها ع الكنفه : وه بناااات اللي تييب لي ماي تسوي خير

رهام أخت فجر ونواف وبراك : مالت عليج اقووول نحن أصغر عيالج تقولين جذي


فجر ابتسمت وهي تقووول : سكتي رهاااموووه

وعد تضحك : اقووول انتي ما تستحين على ويهج يالدبه

فجر : دبه بـ عينج والله اش حلاتني رشيقه

فجأه سمعو صوت بسخريه : الحين انتي رشيقه بالله

فجره عدلت قعدتها ولبست الشيله عدل وقالت : وع مااالت من وين ياااي انت ..!

البنات لبسو شيلهم عدل

الهنوف : مااالت عليك من أخو فضحتنا ع الأقل تعلم تستأذن قبل لا تدخل

ضاري يحج شعره وهو يقول : صدفه ..!! وبعدين الساعه احدش بليل شـ مقعدهم بيتنا

رهام تضحك : لا ما يصير صدفه اصواتنا واصله لأخر الشارع وتقول صدفه وبعدين هذا بيت عمي ما يخصك يا ولد ..!!

ضاري ابتسم : صوت المرأه ترا عوووره

رهام : ادري فيك تغير الموضوع

ضاري ابتسم وهو يقوول : خلونا بـ موضوعنا الرئيسي الحين انتي فجر مدري مغرب مسااااء .. بنت عمي المهم وين رشيقه ..؟

فجر وقفت وقالت بأسلوبها الطفولي الطايش : والله رشيقه غصبا عنك وبعدين تراني مو متينه

ضاري ابتسم وهو يقووول : وين الرشاااقه وانتي كلج على بعضج عظاااااام 

رهام ضحكت : ههههههه والله صدقت فجووور ضعيفه

فجر بوزت : حرااام عليكم والله أكل بس ما أمتن

ضاري : انتي اقعدي مكان واحد ولا تشاغبين مثل اليهال بتمتنين

فجر : لا والله عاد انت الريال الكبير

ضاري ابتسم وهو يقووول : تشكين ..؟؟

فجر : هه مااالت اصلااا انت مدري طالع على منو معقد

الهنوف تطالع فجر : فجوووور أخوي مو معقد

ضاري ضحك وهو يمشي : تضاربي انتي وياها وانا برع

رهام تصرخ : اي صح سمعنا انك طلعت كيف كانت الطلعه ..؟؟

ضاري وهو يدخل حجرته : حلووووه لأنكم مب معانا

رهام ابتسمت لـ وعد وقالت : نخطب له بنت أم فهد

وعد ابتسمت : ههههههه لو سمعج بس ..!!

فجر مكشره : يعني صج أنا ضعيفه وايد

رهام ابتسمت : تبين الصج اي ..

فجر شوي تصيح : حلفي

الهنوف : والله بس امتني شوي بتطلعين أحلى وأحلى صدقيني

فجر : يعني أنا مو حلوه ..!!

رهام : لا حووووووووووول من قااال ..؟؟

فجر : انتو

رهام : فجووور محد قال جذي شو فيج ..!

ود ابتسمت بغرور : انتو اللي كليتو البنيه لااازم تخاااف

فجر بغرور نفس ود : خلي تعليقج لـ نفسج 

ود طالعتها وقالت : انزين سكتي واحترمي اللي أكبر منج

فجر وقفت هي شوي وتصيح من الكلام اللي قالو لها اياااه قبل شوي بتموووت الحين بسبب ود ومشت بسرررعه لـ حجرة نور

رهام : حرااام ود لييش تكلمينها جذي

ود : هي خل تحترم الأكبر منها بعدين نعاملها عدل

وعد تؤام ود بس الاختلاف في الأسلوب باين : هدوووووووووء خلونا نتابع الفلم

عند نور داخل الحجره

نور وهي تطلع الاكسسوار اللي لابستنه

فجر : ممكن أقعد معاج شوي

نور تلف وتشوف صوب الباب : اي ممكن

فجر بندت الباب وتقدمت من نور وقعدت على طرف السرير

نور ابتسمت وقالت : تو ما نورت الحجره يا فجوووره

فجر بدلع طفولي : منوره بـ اصحابها

نور ابتسمت وهي تطالع فجر عمرها 16 سنه طفوليه وحبوبه بس لااازم تغير من هـ الأسلوب لأن خلاااص من 15 سنه البنت تحتسب عليها كل كلمه تقولها وكل حرف يطلع لااازم تحط له مليوووون حساااب وحساااب 

فجر مستحيه : لييش تطالعيني ..؟؟

نور ابتسمت : من حلاتك هههه

فجر : صج والله ولا تمزحين ..؟؟

نور : اي صج والله ههه

فجر : صج نواري الحين أنا اسمي مو حلو ..؟؟

نور : لا بالعكس والله أنا أموووت على اسم فجر أحسه حلو 

فجر : صج والله

نور : اي ولو مو مصدقتني ترا عادي والله بنتي اسميها فجر على اسمك ههههه

فجر : صج يعني انتي بتتزوجين وبتولدين وبتسمين بنتج فجر

نور ضحكت : حسب زوجي العزيز

فجر : اييــــه هذا عزووز

نور طالعتها بنظره : طيب وبعدين ..؟؟

فجر ضحكت : ما أقصد

نور ابتسمت : لا امززززح معاك يا حلوه

فجر : انزين نواري ضاري والبنات يقولون عني ضعيفه صج ..؟؟

نور ابتسمت : طيب عادي 

فجر بضيق : بس أنا ما احب

نور : ليييه طيب ..؟؟

فجر : مدري بس أحس لو أمتن أحسن وبعدين الضعف مخرب علي

نور : لاحقة ع المتن بكره لا جاك أطفال بيطلع لك ذاك الكرش بعد

فجر : ههههههههههههه

نور : اي صج والله

فجر : يعني انتي بيطلع لج كرش ههههه

نور طالعت بطنها : اي يمكن جايز هههه

فجر : ما يليق عليج والله

نور : بس أنا طبعا بسوي تمارين عشان لا يطلع لي

فجر : آهااا المهم والله ابي أمتن

نور : بس في ناس ما يمتنون الا بعد سن معين مو شرط هو حسب طبيعة الجسم

فجر : والله هم اللي غايضوني وبعدين هذي ودوووه يت بتدافع عني بس ما تعرف

نور اهتمت وقالت : اي وحده ..؟؟

فجر : بنت عمي هذي المغروره

نور : عيب فجوور

فجر : اي والله مغروره طول الوقت تتكلم عن نفسها كأن نحن الباقي ما عندنا مثل اللي عندها وبعدين نحن عايله وحده حتى أختها مو جذي

نور : عيب قلبوووشه وبعدين هذي أكبر منك

فجر : ادررري بس هي نادر ما تتجمع مع البنات اللي في العايله

نور مستغربه : طيب ليييه ..؟؟

فجر : لاأأ بس هي دااايم مع رفيجاتها اللي برع

نور : آهااا

فجر : والحين من انتو ييتو تيي يوميا أعوووذ بالله

نور : يمكن مشتاقه لـ عمها ولا لـ شوووق رفيجتها


فجر : لأأأ وين ..!! هذي وين وشوق وين ..؟

نور احتارت بس ما ردت على فجر وقالت : طيب الحين أنا ابي أنااام لأن حددددي تعبانه

فجر وقفت ومسكت يد نور وقالت : لا نواري تعالي شوفي معانا المسلسل

نور : فجوور تراني صدق مو راعية مسلسلات وافلااام أنا بوادي والمسلسلات والأفلام بـ وادي

فجر : حرااام نواااري بس شوي معانا حرااااااااام

نور : نص ساعه وارجع الحجره طيب

فجر : طييييييييب

نور ابتسمت : ودي والله بس فيني نوم

فجر سحبتها : يلا يلا

نور وهي تضحك : طيييييييب طييييييب شوي شوي علي

فجر وهي تسحبها يدام البنات

نور بدت تضحك بصوت عالي وتقول : حرااام عليك فجر والله بتذبحيني

فجر : استحمليني الا هم كم يوم انتي معاي وبعدين خلاااص بتروحين 

نور وهي تصرخ بصوت واطي ..!! : فجووور اتركيني

فجر وهي تسحبها : يلا نواار

نور تطالع صوب الدري وتقول : عبدالعزيز هنا اتركيني

فجر تركت نور بسررعه قالت وهي ترفع يدها : مالي خص مرتك اللي قالت اسحبيني

عبدالعزيز وهو يصعد : نور في أحد ..؟؟

نور تطالع البنات : بنات عبدالعزيز بيروح لـ حجرته تغطو

البنات لبسو شيلهم عدل

نور : تعال عبدالعزيز

عبدالعزيز اقترت من نور وفجر وقال : لا والله هي قالت اسحبيني ..!

فجر هزت راسها : هاللي فهمته من كلامها

عبدالعزيز طالع بنات عمه وقال : شخباركم بنااات ..؟

البنات : بخيررر

نور طالعت البنات وابتسمت بس استغربت من ود اللي نص شعرها بره مع ان الباقي لبسو الشيل عدل بس ما اهتمت 

نور تمسح يدها طالعت عبدالعزيز وقالت : بتنام ..؟؟

عبدالعزيز : اي بروح بنام

نور : تصبح على خير 

عبدالعزيز : وانتي من أهله .. ( طالع فجر وقال ) انقلعي من اهني ..!! شو قاعده تسمعين

فجر ضحكت وهي تروح للبنات 

نور ابتسمت وهي تطالع فجر

عبدالعزيز : امي يت ولا بعدها

نور : لا بعدها 

عبدالعزيز : شوق وين ..؟

نور : مدري من جيت ما شفتها توني طلعت للبنات

عبدالعزيز : آهااا ..!! أووكي يلا روحي لهم

نور : طيب 

عبدالعزيز مشا للحجره ونور بدت تقترب من أخر االصاله لـ مكان القعده وقالت : اسمحو لي

رهام : لا مسموحه فديتج

نور : وينها شوق ..؟؟

رهام : نامت بدري

نور : غريبه 

الهنوف : اي والله غريبه الخفاشه تنام بدري

نور ابتسمت وهي تقول : حرااام عليكم يمكن تعبانه

وعد : اي والله شكلها تعبانه

نور تذكرت شي وبلعت ريجها وهي خايفه .. أكييييييييد قالو لها .. شوووق ليكووون تزعل وتسوي بـ عمرها شي ..! كل شي نصيب وهي بامكانها ترفض شخص مو متقبلته مو مجبوره بـ انه تربط مصيرها بـ شخص تحسه أخ لا غير ..!!

ابتسمت نور تضحك على نفسها وهي اللي انحطت بـ نفس هـ الموقف وانجبرت تاخذ عبدالعزيز ..!! بس أنا غييرررر أنا ما كان في شخص بـ حياتي ..!! شوق اللي بـ حياتها يصيير أخو برااك ..!

الهنوف : هلووووووووووو

نور ابتسمت وهي تطالع الهنوف : نعم ..؟

الهنوف : وينج ..؟؟

نور : لأأأ بس قلت يمكن شووق مريضه ولا فيها شي

الهنوف : لا تخافين باجر بتركض لج مثل الحصان

نور ابتسمت : ان شاء الله 

فجر : بنااات اسكتو لأني ما اسمع شي

نور وهي تراقب حركات ود : اي ولا تعلين الصوت ترا زوجي نايم وما يحب الازعاج من الحين أخبرك

رهام تضحك بمزح : عشتووو قالت زوجها ههههه

نور ابتسمت : اي زوجي حبيبتي ولا مو عاجبك ..!!

رهام : لا عاجبني 

نور فتحت عيونها بمزح : يعني ودك به ......؟؟

رهام : لا أعوووذ بالله ودي بـ مثله 

نور تضحك : لالا ما بتحصلين مثله أنا زوجي ماركه وما تتكرر

وطاحت عيونها بـ هاللحظه على ود وهي منغاضه ..

نور ابتسمت لها بـ صفاء نيه بس ود لفت ويهها تشوووف صوب التلفزيون ولا عطتها اي اهتمام

نور استغربت وطنشت وبدت تسمع سوالف رهام ووعد وفجر والهنوف ...!
/
.
/
يوم الثلاثاء الصبح ..!

موعد خروج روان من المستشفى

روان تطالع ابوها وهي لابسه العبايه : يبا صج خلاااص بطلع ..!!

ابو روان مبتسم : اي بتطلعين 

روان حضنت ابوها بقوووه وقالت : يبا لا تتركني مره ثانيه

ابو روان امتلت عيونه دموووع وحضن ويه بنته وقال : وعد مني ما بتركج واعوضج عن كل اللي راح 
وبعطيج الحنان كله

روان : فديتك يبا الله يخليك لي

ابو روان : ويخليج لي

روان ابتعدت عن ابوها وقالت : أمي شخبارها ...؟؟

ابو روان نزل راسه وهو يقووول : ما أعرف عنها من يوم سافرت وخذت كل نصيبها وخربت عقد الشراكه وأنا ما أعرف عن اخبارها شي

روان : هذي مشكله الكفار أعوووذ بالله ما يراعون أي شي ولا يخااافون ربهم

ابو روان : الله يهديهم بس باجر حسابهم عسيييير

روان : اي والله الله يجازيهم

ابو روان ابتسم وقال : عندي خبر حلو ..!!

روان ابتسمت : شو هو ..؟؟

ابو روان : فهد بينسجن ثلاث سنين وبعد هـ الثلاث سنين بيسفرونه للبحرين وبيمنع من دخول الامارات لـ فتررره

روان كشرت : يستاهل وحتى هذا العقاب شوية عليه

ابو روان : اي والله الله يراويه 

روان ابتسمت : ما علينا ما خبرتني وين بنروح الحين ..؟؟

ابو روان ضم بنته وقال : سامحيني يا بنتي بعتج على واحد ما يستاهلج وعمتني الفلوس

روان ابتسمت لأبوها رغم دموعها وقالت : لا يبا هذا نصيبي وربي ستر وخلصنا منه الحمدلله

ابو روان : الحمدلله

روان : اي صح يبا مروان وينه ..؟؟ صار له ثلاث ايام ما ييي لنا

ابو روان ابتسم وقال : اي صح على مروان تراني اعتذرت له والله انه ولد اصل وفصل

روان خنقتها العبره ودها ترد على ابوها بس ما يصير رب العالمين منع هـ الشي مهما يقول الأب ما يصير تعانده وهذا ابوها في الاول والأخير

روان : يبا اللي صار صار 

ابو روان : والله لو يرجع مره ثانيه ما برده

روان بـ ألم : يبا وين يرجع وأهله لو درو اني تعاطيت وغير جذي أمي أجنبيه كافره وين بيوافقون ..؟؟

ابو روان : اللي كاتبه ربج بيصير وكل انسان ياخذ نصيبه في هـ الدنيا

روان : ونعم بالله .. يبا شوفهم متى بيرخصوني ابي اطلع

ابو روان ابتسم : خلاااص ثواني بس الدكتور اييي بعد شوي ويكلمنا ونطلع ان شاء الله

روان ابتسمت لـ ابوها وقالت : كرهت المستشفى

ابو روان : هذا وانا قايل بعد فتره الراحه بسجلج عشان تتوظفين

روان ابتسمت : لا للوظيفه حلوه بس اني انام فيها لا لا

ابو روان ضحك وقال : الله يوفقج يارب

روان : آميييين باباتي
/
.
/
يوم الثلاثاء ..!!!

روان بتطلع من المستشفى تعتقدون هل مروان بيرجع يتقدم لها ..؟؟

نور بتسافر لألمانيا مع عبدالعزيز هل بتتأقلم معاه ولا وجود بعض الشخصيات راح يخرب كل شي ..؟؟

ملاك مع مايد .. لـ وين بتوصل سالفة مايد وهل راح يتمون ساكتين ..؟؟

اريج بحر بعده هادي وأمواج متفاهمه هل فجأه راح يصير عواصف ودوامات ولا بـ يتم هادئ ..؟؟

بدور مع معضد .. اش ورا سالفة معضد وبدور وليييش لـ هالدرجه معضد معصب منها صح انه تزوجها يراضي أمه بس شو سبب كل هـ العصبيه ..؟؟

شوق اش صار عليها يوم السبت هل صار حدث خلاها تنام بدري ولا مجرد تعب ..؟؟

الاثنين 29-11-2010, 3:15 pm


ღ الحلقه التاسعه و العشرونღ 

قبل الأخيره

في الطياره 

نور : طيب لييييه ما حجزت نكون جنب بعض

عبدالعزيز يطالع اللسته اللي بيده : ع بالي بتتضايقين ..!!

نور استغربت منه بس فهمته وقالت : شوق ليه ما جت معانا ...؟؟

عبدالعزيز : ليييش ما سألتيها

نور : وانا لحقت أسألها ذاك اليوم وأنا أكلمها كان ودي أسألها بس ما صار طول الوقت وبنات عمك موجودات حتى رهام تنام معاها

عبدالعزيز : انتي ليييش تتضايقين منهم ..!

نور تضايقت من اسلوبه وقالت : ما أتضايق من أحد بس ودي أقول لك اني ما قدرت أكلمها عشان كذا

عبدالعزيز : آهااا

نور : طيب لما نوصل المانيا كم حجره حاجز ..؟؟

عبدالعزيز : سويت لكم وسويت لي

نور : آهاا .. اذا سويت أحسن عشان ناخذ راحتنا 

عبدالعزيز : اي عاد انتي اختاري تبين تكونين مع منو ..؟؟

نور لا اراديا : الحجره اللي فيها ود ما بكون فيها

عبدالعزيز : وانتي هـ الود المسكينه ليييش مضايقتج ..؟؟

نور : لا تزعل بس مدري أحس حالي ما اطيقها 

عبدالعزيز : اعرفي انج قاعده تتكلمين عن بنت عمي

نور : ادرررري بس أنا زوجتك يعني عادي أقووول لك عن اي شي بخاطري وانا اتضايق من منو وغير كذا شوق متغيررره ما عندي أحد أكلمه

عبدالعزيز وهو منقهر من هـ الكلمه وقااال : حتى ولو وبعدين انتي مالج شغل فيهم عليج من نفسج وبس

نور طالعته وقالت : بقول لك شي بس لا تزعل

عبدالعزيز : اذا ما يزعل قولي

نور : اي بقووول ..!! ود بنت عمك ليييه كذا

عبدالعزيز : كيييف ..؟؟

نور : مدري برع احسها متحفظه جدا وتلبس عدل حتى انها تتنقب بس في البيت غير

عبدالعزيز : نور انتي قاعده توصفين البنيه حرااام 

نور : مب قصدي شي .. انت لـ حالك طالعتها

عبدالعزيز لف راسه وقال : بنام ممكن تسكتين 

نور طالعته وطالعت المقاعد اللي ورا شافت البنات .. نزلت راسها وهي ميته قهر من عبدالعزيز ..!! لو انها مع البنات ابرك ولو شوق موجوده كانت الحين بخير 

أنا شو غلطتي اني اكون صريحه معاه وبعدين أنا زوجته ولااازم المح له ان هذا داخل على خير وهذاك على طمع أوووف ما أقووول غير قهررر والله
/
.
/
ملاك تمسح دموعها وهي تتكلم مع اريج

اريج : ملاااك وانتي قاعده تصيحين ما يصير تتكلمين

ملاك : ارررريج ادرري بس الواااحد لما يصيح يرتاح

اريج : الله يهديج الصياح ما ييب غير وجع الراس والالتهاب في العين

ملاك : اررريج ساعديني ودي اطلع من هـ المشكله

اريج : ملوووك عادي اقول لج شي

ملاك : قولي فديتج

اريج : أنا بكلم أمي عن السالفه

ملاك متخرعه : اي سالفه ..؟؟

اريج : عن مايد

ملاك : لاااا دخيييييييلج مابي حد يتدخل مايد بيذبحني

اريج : وليييييييييش انزين ..؟؟

ملاك : دام امي فاطمه اللي ربته ما استحملت معاملته وطلعت 

اريج : صادقه بس السالفه يبي لها حد كبير وفاهم عدددددددل الدنيا

ملاك : والله ما أعرف شو الحل ..؟

اريج : اشتكي عليه .!!

ملاك متخرعه : هذا اخوي ..! انتي عارفه اش تقصدين

اريج : يمكن يحس شوي

ملاك : لأأأأ ما يصير بيعاند أكثرررر ومو بس يضربني الا يسلخني

اريج : ملوووك حاولي تشوفينه وتلبين طلباته يمكن يتحسن

ملاك : ع بالج ما حاولت

اريج : عاد ..؟

ملاك بقلة حيله : والله اني حاولت بس ما رضى

اريج : طيب قولي له ان انج ما تبين راشد وجربي

ملاك : شو قالو لج مينونه ..!!

اريج : لاأأأ مو قصدي بس معاااه

ملاك : لاأأ لأأأ

اريج : محاوله وبسسس ما يفرق

ملاك : هذا شورج ..؟

اريج : ولا اقووول انتظري أحسن لأن ما تدرين مايد لو صدقج بيروح يسوي مشكله مع راشد الين يطلقج

ملاك : وانتي الصاجه ..!! 

اريج ابتسمت : انتي اهدي واذكري ربج في كل صلاه وادعي لاخوج وكل شي يصير تمام

ملاك : أميييين

اريج : تدرين روان طلعت

ملاك : هي دزت لي مسج

اريج : الله يعينها ويصبرها

ملاك : بس الحمدلله افتكت منه وافتكت من الادمان بعد

اريج : اي والله الحمدلله

ملاك : عقبال ما أفتك أنا بعد

اريج ابتسمت : قريب ان شاء الله

ملاك تقول : غريبه الخدامه تأخرت لما تييب العصير

اريج : عادي مو مهم

ملاك تقدمت من الباب بدون لا تفتحه سمعت صوت في الصاله اشرت على اريج تيي

اريج تقدمت من ملاك وسمعو صوت

وصايف : حق منو هذا العصير ..؟؟

الخدامه : حق ماما ملاك

وصايف : ليييش تودينه لها ..؟؟ قالت لج 

الخدامه : فرند مال هيه هني

وصايف شالت العصير وقالت : روحي انتي خلااااص

ملاك تطالع اريج وقالت : شفتي الــ ******* شو سووت

اريج ابتسمت : عادي فديتج

ملاك : والله اني منحرجه منج

اريج : ولييش فديتج الغلط مو منج من هذي اللي ما تتسمى

ملاك ابتسمت : حتى انتو كرهتوها

اريج : اي مو هي اللي معقده ومخربه حياة ملاك

ملاك ابتسمت : الله يخليكم لي يارب ولا يحرمني منكم لأني صج لولاكم ما أعرف أشكي لـ منو

اريج : تكلمين راشد ..؟


ملاك : اي يوميا

اريج : شخباره ..؟؟

ملاك : يحاتي شراتي .. مايد يصير ربيع عمره وأنا مرته .. اشلون ما يحتاي

اريج : اي والله الله يعينه

ملاك تطالع اريج : آخر شي بيقووول شو هـ العايله العقد اللي أنا مناسبنها

اريج ابتسمت وقالت : حرااام عليج من قال وبعدين هو يعرف مايد ما تغير الا لما تزوج ..!
/
.
/
بدور قاعده في الصاله تلعب مع حمدان سبت وأحد

بدور تصفق يد : اربعاء

حمدان نفس الشي : خميس

بدور بسررررررررعه : جـــــــــــــمعه

حمدان ضحك وهو يقووول : غلبتيني 

بدور : هي غلبتك انت مو شاطر

حمدان : لأأأأأأأأأأأأأأأ أنا شاااااااطر

بدور : لو شاطر يعني تسحب يدك بسررررررعه وما تخليني اضربها

حمدان يبتسم : خلاااااص خلاااص مره ثانيه نلعب

بدور : فديتك فيني نوم أنا أمس بليل رقدت متأخر 

حمدان بزعل : يعني ما تلعبين معاي

بدور : لأأأ حبيبي بنااام ولما بقوووم بلعب معاك 

حمدان هز راسه : لأأأ ابا الحين

بدور تتثاوب : حمداني فديتك أنا مب راقده عدل واليوم من نشيت صلاة الفير وأنا تعبانه

حمدان : شو فيج ..؟؟

بدور : متزجمه فديتك

حمدان : اشربي دوا انزين

بدور : الدوا اشربه بس بعد يومين يسويني اوكي مب اليوم

حمدان : ليييييييش انزين ..؟؟

بدور : لأن لاااازم اتشافى شوي شوي وأنا يوميا أشرب الدوا

حمدان : أنا ما أحب الدوا

بدور : اللي ما يشرب دوا لما يمرض فديتك ما بيشفى

حمدان : ابتسم : خلااص يوم امرض بشرب

بدرو تبوسه : فال الله ولا فالك ان شاء الله ما تمرض

حمدان ابتسم : بتروحين قطر ..؟؟

بدور ابتسمت وهي توقف : يالدب فيني رقاد أنا أمس بليل مب راقده

حمدان : خلاااص انزين ييبي بطانيتج وارقدي اهني

بدور مستغربه : ارقد في الصاله ..؟؟

حمدان : هي لأني أخااف بروحي

بدور شافت بالفعل الوضع ما يسمح لأن الخدامه قاعده تغسل الملابس فـ تنجبر انها تطلع للحوي وتنشر الغسيل ما يصير يتركون حمدان بروحه

بدور : خلاااص بييب بطانيتي وبيي لك 

حمدان وهو يطالع اسبيس تون : أوووكي

بدور راحت للحجره وشالت البطانيه وطلعت للصاله شافت حمدان مثل ما هو

بدور : هذيني ييبته

حمدان : ييبي فراش عشان نفرشه تحت

بدور : لأأأ برقد ع الكنفه انا

حمدان بطفوليه : برقد معاج ما يكفينا ( يعد اصابعه ) الكنفه صغيره وايد ونحن اثنين

بدور : انت توك قاعد من النوم ..!! كيييف ترقد

حمدان : ما برقد بغمض عيوني بس برقد بطالع تلفزيون

بدور تضحك : قصدك تنسدح

حمدان هز راسه وقال : هي

بدور وهي تصرخ : اجنس يا اجنس

اجنس : يس مدام

بدور : ييبي واحد فراش 

اجنس : أوووكي مدام

بدور تطالع حمدان : الحيين بتييب لنا فرااااش

حمدان يحج عيونه : بطالع رسوم عقب برقد

بدور ابتسمت : انت مب رايح بعيد طالع علي تحب الرقاد

حمدان وقف يمب بدور وقال : بدور بقول لج ما تضربيني

بدور ابتسمت : قوول حبيبي

حمدان : أنا مره قطعت ورقتج وبس

بدور مستغربه : ورقة شو ..؟

حمدان : ورقة المدرسه

بدور تضحك : هههههه فديتك ورقة الجامعه قول انت قطعتها مرااات مو مرررره

حمدان : الحين ما بقطعهم خلاااص

بدور وهي تحضنه : بس أنا خلاااص الحين ما بيكوون عندي اوراق جامعه أنا خلصت .. بيكوون عندي اوراااق الدوام

حمدان ابتسم في حضنها : ما بقطعهم خلاااص

بدور : شاااطر فديتك وبعدين انت خلاااص من هـ السنه بنسجلك الكي جي

حمدان : بيكوون عندي اوراااق واقلااام

بدور : اي فديتك 

حمدان : يلا ننام هذي اجنس فرشت فراشنا

بدور وهي تتمدد ع الفراش : تعال فديتك

حمدان دخل في البطانيه بس ويهه برع وقال : وطي الصوت انتي بتنامين

بدور باسته وقالت : فديتك برقد يوم تبا شي قومني أوووكي
/
.
/
شوق تصيح : يما قلت لكم مابي ولد عمي مابييييييييييييييه

أم عبدالعزيز مستغربه : هو يما بعدني ما قلت لج شي

شوق : أدرري بس أنا مابي أحد 

أم عبدالعزيز : يما أنا يوم السبت كلمتج وبس ما جبرتج على شي

شوق تحضن امها وتقول : ماما صج والله مابي اتزوووج دخييييييييلكم

أم عبدالعزيز ترفع راس شوق وتقول : يما فيج شي ..؟؟

شوق تهز راسها : لأأأأ يما بس مابي

أم عبدالعزيز : انزين يا بنتي محد جبرج

شوق : يما ما أقدر أعيييش معاهم ما أقدر

أم عبدالعزيز : ليييييييييش شفتي شي غلط منهم

شوق : لأأأ يما بس أنا ما افكر انتي ارتبط الحين

أم عبدالعزيز : يا يما اش هـ الكلااام صاير كلامج مثل الأجانب نحن مسلمين من ثمنتعش سنه خلاااص البنيه تكون كبرت وفهمت كل شي

شوق : بس يا يما أنا ما بي اتزوج الحين 

أم عبدالعزيز توقف : انزين يا يما أنا بخليج الحين

شوق مسكت يد امها : لا يما خلج معاي شوي

أم عبدالعزيز قعدت وضمت شوق : يما فيج شي .. خبريني ترا انا أمج

شوق : نور وين ..؟؟

ام عبدالعزيز : اليوم سافرو


شوق : اي صح نسيت

أم عبدالعزيز : ليييش ما رحتي معاهم أخوووج قطع لج تذكره

شوق : مالي خلق 

أم عبدالعزيز : يا بنتي لو انج متضايقه من عيال عمج خبريني 

شوق : لأأأ يما عيال عمي كلهم زينين بس أنا مابي اتزوج الحين

ام عبدالعزيز : يا يما أنا بعطيج مهله اسبوعين ثلاااااث اربع الين نهاية الصيف 

شوق : لأأأ يما ردي عليهم

أم عبدالعزيز : ما يصير يا بنتي وبعدين اذا رفضتي ابوووج اليوم قبل باجر بيرجعنا الامارات تدرين هو وخوانه ماشاء الله طول عمرهم مع بعض

شوق : يما ما يصير تعلقين السالفه

أم عبدالعزيز : يصير بقول لهم انطرو ع البنيه هي نفسيتها عدم بـ هالفتره

شوق مسحت دموعها وقالت : اللي يريحج يما

ام عبدالعزيز طالعت بنتها وقالت : ما عليج يما الين اخر يوم بنتم في الكويت بـ الصيف ما بتكلم معاج عن 
الموضوع الا قبل السفره بيوم قولي لو انج موافقه ولا رافضه

شوق هزت راسها : ان شاء الله يما

ام عبدالعزيز توقف : خلاااص يما انتي اهدي وانا بروووح بشوف اخووج هذا ضاري وينه

شوق طالعت امها : لييش وينه ..؟؟

ام عبدالعزيز : يوم يبات ببيت عمج سعود واليوم اللي بعده يبات بيت عمج خالد كل يوم ببيت أحد

شوق ابتسمت : ما فيها شي يما هذيل أهلنا

أم عبدالعزيز : ادررري بس بعد خل يركد شوي ما يصير هياته اربع وعشرين ساعه

شوق : اوكي يما أنا بنام تبين شي

أم عبدالعزيز : لا يما بس انتي ارتاحي وهدي نفسج

شوق هزت راسها : ان شاء الله يما

ام عبدالعزيز : اي صح اتصلي في نور المسكينه تحاتيج

شوق : بس يوصلون بتصل وبعدين هم الحين أكيييد بعدهم في الطياره يبيلهم وقت على ما يوصلون 

أم عبدالعزيز وهي تتقرب من شوق : ان شاء الله يوصلون بالسلامه .. يما شوق ابي اسألج سؤال ..؟؟

شوق : أمري يما .؟؟

أم عبدالعزيز : اخوووج اش فيه ذاك اليوم كان معصب

شوق : بـ أي يوم ..؟؟

أم عبدالعزيز : اليوم اللي وصلنا فيه

شوق : والله مدري يمكن تشوفين الهنوف مسويه شي

أم عبدالعزيز : لا ما أعتقد

شوق : ما يندرا والله

أم عبدالعزيز : أوووكي انتي خلاااص نامي الحين وارتاحي

شوق : لوسمحتي يما قبل لا تطلعين اطفي النور
/
.
/
روان طلعت من الحجره

ابو روان ابتسم وهو يطالعها : ها بنتي اش رايج في البيت

روان ابتسمت : حلو .. أحلى من بيتنا

ابو روان : وين أحلى بيتنا كان قصر وهذا بيت صغير

روان ابتسمت : بس صدق هذا أحلى

ابو روان ابتسم وهو يقول : الحمدلله على كل حال .. الحمدلله ان انا وانتي الحين مع بعض

روان وهي تبتسم : الحمدلله

ابو روان : عاد ان شاء الله ببتدي بـ مشروع جديد وانجح فيه

روان : آمييين يارب

ابو روان : اي صج مروان كلمني اليوم الظهر

روان تطالع الساعه : ليييش الحين نحن متى ...؟؟

ابو روان يطالع الساعه : ما تشوفين الساعه خمس

روان ابتسمت : والله الوقت يروووح بسرررعه

ابو روان : المهم ما تبين تعرفين اش قال لي ..؟؟

روان مستغربه : خيررر يبا

ابو روان : قال بيزورنا اليوم

روان ابتسمت : صج يبا ..؟

ابو روان طالع روان : بس مابيج تطلعين قدامه

روان كشرت : لييش يبا .؟؟

ابو روان : بنتي نحن وين عايشين ..؟؟

روان نزلت راسها : يبا بس .................

ابو روان قاطعها : لا بس ولا شي .. انتي كنتي بتروحين من يدي المره اللي طافت الحين خلاااص ما أقدر

روان ابتسمت : اللي تشوفه يبا

ابو روان : عاد ما اوصيح بالفواله

روان ابتسمت : ما اعرف اسوي شي

ابو روان ابتسم : هاي نهاية الدلع

روان : لا يبا بس صدق اللي اعرفه على قدي .. بيت السنافر وشوية حلويات بارده

ابو روان : لا اش يبي له قصدي جهزي القهوه ومعاه حلو خفيف

روان هزت راسها : آهااا ع بالي قصدك عشااا

ابو روان : اقول لج فواله ما قلت عشا

روان ابتسمت : اسمح لي ما سمعت بابا

ابو روان : اوديج الطبيب ..؟؟

روان ضحكت : لا ما صدقت اني طلعت ..!! انزين يبا ما قال اش يبي

ابو روان : قال يبي يكلمني بموضوع

روان مستغربه وبعدها متوقعه ان في امل ولو بسيط : اش هو ..؟؟

ابو روان : مدري عنه بس اعتقد عن موضوع فهد

روان : لييش فهد قضيته ما خلصت

ابو روان : امبلا بس شوية اجراءات

روان وضاااع منها الأمل اللي كان باقي .. : أوووكي يبا بروح برتب الميلس وبجهز الفواله

ابو روان : ديري بالج في المطبخ

روان ابتسمت : ان شاء الله يبا
/
.
/
دخل شافهم رقووود استغرب شاللي مرقدهم اهنا ..!!

بدا حمدان يتحرك ..

معضد تحرك بهدوووء بحيث ما يقومون

حمدان فتح عيونه شوي شوي شاف ابوووه وقال وهو فيه رقاااد : بــــــــــــــابــــــــــــــــا

معضد ما تحرك عسب يرجع حمدان يرقد

بس حمدان رجع كرر : بابـــــــــــا

بس تفاجأ معضد لما بدور مدت يدها على حمدان وقالت وهي تغطيه بالبطانيه : ارقد حبيبي ابوك ما بيي الحين بعدنا الظهر

حمدان رجع غمض عيونه يكمل نوم

بدور لفت عشان تكمل نوم بس شافت التلفزيون شغال ..!! 

أكييييد هذا حمدان رقد ونسى يصكره ..!! خل اصكره مسوي لنا حشررررره

بدور قعدت تبي تصكر التلفزيون بس لمحت معضد واقف

حجت عيونها تتأكد شافته رمشت عشان تتأكد أكثررر تأكدت من وجوده

قالت وهي مرتبكه : انت من متى اهني .؟؟

معضد مشا من غير ما يرد عليها

بدور ارتبكت ورجعت مكانها .. شافت الساعه خمس العصر هذا الوقت يرجع فيه من الدوام ..!!

ضربت راسها بخفيف وقالت : أنا الهبله راااحت علي نومه ونومت حمداني معاي ..!! الله يهديني مب نوم علي ..
/
.
/
روان تطالع ابوها : راح ..؟؟

ابو روان يقعد ع الكنفه : اي راااح

روان ابتسمت وقعدت يمب ابوها : ها ...!! كيف قهوتي ..؟؟

ابو روان ابتسم : يا حلوووووووووها

روان تضحك : عن الطنازه عمرها القهوى ما تكون حلوووه ههههه

ابو روان : قصدي حلوة يعني لذيذه 

روان : اي اي اقووول بعد يقردنني والدي العزيز

ابو روان : يلا عاد أنا بطلع شوي

روان : أوكي وأنا بصلي المغرب

ابو روان : صح لا تسوين لي عشا ما بتعشا

روان ابتسمت : اصلا من قال بسوي عشا .. ما اعرف بعد

ابو روان ابتسم وقال : حشا ..!!! خلاااص من باجر بقدم طلب على خدامه ولا بنموت يوووع

روان ابتسمت : وينهم خداماتنا

ابو روان : الأجنبيه رتبت أوراقهم وسفرتهم

روان بطلت عيونها : كلهن ..؟؟

ابو روان : اي كلهن

روان : بل عليها والله انها عفريته

ابو روان ضحك : عيب يا بنيه

روان : أحسن والله هـ الناس يتباهون بعدد الخدامات بس الخدامه مب شي أساسي 

ابو روان : علمي نفسج أول ههههه

روان : صح صح اش صار على فهد ..؟

ابو روان مستغرب : اش صار ..؟؟

روان : مو انت تقول مروان ياي يكلمك عنه

ابو روان يبتسم : اييييييييي عنه ..!! لا لا مو عنه

روان مستغربه : عاد ..؟؟

ابو روان : عاد شو ..؟؟

روان : عن شو كلمك ..!

ابو روان ابتسم وهو يمشي : بعدين تعرفين

روان تلحقه : يباااااااااااا

ابو روان صد وراه : هلأأأ

روان : اش يبي مروان ..؟؟

ابو روان : اش يبي يعني ..؟؟ اكيييد شغل

روان : شغل شو ومروان شغله في الشرطه

ابو روان : يعني الشرطه حرام يكون لهم علاقه بالتجار

روان : لأأأ بس ما أظن

ابو روان ابتسم وقال : بطلع وبرجع بليل 

روان : يباااااااااااااااا

ابو روان : وحطباااااااااااااا

روان ضحكت : بدينا تراني بزعل

ابو روان رجع معاها ويلس : نعم ...........؟؟

روان : صج باباتي مروان اش يبي ..؟؟

ابو روان : همممم خلاااص بقول لج بس قولي موافقه

روان : موافقه بس شو ..؟؟

ابو روان ابتسم : مروان خطبج مني وأنا وافقت وأهله بييون قريب

روان ارتسمت على ويهها ابتسامه بس سرعان ما اختفت الابتسامه 

ابو روان طالعها مبتسم : اش فيج ..؟

روان : ممماااا فيني شيييي

ابو روان : فيج شي ..؟؟

روان : لأأأأ بسسسس

ابو روان : بس شنو ..؟ تراني قلت له نحن موافقين

روان طالعت ابوها وقالت : ولا شي

ابو روان : يعني مو موافقه

روان ترددت بس قالت بسرررعه وهي ما تعرف شـ تقول : بلا موافقه

ابو روان ابتسم وقال : يلا بطلع وبرجع بليل

روان : الله معاك

ابو روان وقف وتقدم من الباب عشان يطلع 

روان رجعت راسها على ورا وغمضت عيونها

شاللي سويته في انسان عاقل بالدنيا برد بنفس الدقيقه .. بس انـــــت يا مروااان والله عشانك أسوي المستحيل ولو أخسر حياتي بعد ..!!

اللي يالسه اسويه صح ولا خطأ ..!! بس أنا جذي قاعده أخدع مروان وأخونه وأخون نفسي بـ ذات الوقت

تنهدت روان وقالت : اللي يصير يصير ياما ندمت على قرارات سريعه اتخذتها بالماضي ..!!
/
.
/
الساعه 10 بليل بتوقيت برلين

ود وهي توقف : أنا أخر وحده بقوووم

نور ابتسمت مع انها شبعانه : لا أنا شكلي بقعد للفجر ميته جوع

ود ابتسمت : عن اذنكم

نور : اذنك معاك حبيبتي

ود مشت عنهم نور طالعت البنات كلهم قامو أول شي .. ما بقى الا هي وود وعبدالعزيز وود توها قامت
تنهدت نور تطالع عبدالعزيز اللي قاعد 

نور : وراك ما تاكل ..؟

عبدالعزيز : بسني الحمدلله

نور ما ردت عليه ودها تقوم بس ما بتقوم الا يوم هو يقوم لأنها تدري ان ود بعدها موجوده وما بتطلع فوق الا يوم نور تروح

عبدالعزيز : أكلمج انا ..؟؟

نور طالعته : نعم ..؟؟

عبدالعزيز : ما شاء الله ما شبعتي ..؟؟

نور ابتسمت وقالت : امبلا شبعت بس احتريك ..!

عبدالعزيز مستغرب : لييش ..؟؟

نور : عشان أقوووم معاك

عبدالعزيز وقف وهو يتثاوب : عاد قومي لأني قاعد انطرج

نور : ليه ما تكلمت ..؟؟

عبدالعزيز : ع بالي يوعانه

نور ابتسمت : لا أنا شبعت

عبدالعزيز وهو يروح للأصنصير : دشي

نور دخلت : شكلك تعبان ..؟؟

عبدالعزيز : اي من الفير وانا واعي

نور : يلا ارتاح الحين

عبدالعزيز : كلمي البنات لا يصوتون ويزعجون العالم

نور : ان شاء الله

عبدالعزيز : اي صح اذا ما كفاكم قولي لـ فجر والهنوف ييون لـ سويتي لـأنه مثل سويتكم فيه حجرتين

نور : طيب .. بس ما اعتقد بيجون لأن البنات تعودو يسهرون

عبدالعزيز : أوووكي على راحتهم

انفتح باب الأصنصير 

نور : تصبح على خير

عبدالعزيز وهو يمشي ومسطل : وانتي من أهله

نور ابتسمت وقالت : عن تدعم العمود

عبدالعزيز ابتسم ودخل السويت ماله

نور دخلت شافت البنات في الصاله الصغيررررررررررره للسويت 

نور : السلام عليكم

البنات : وعليكم السلام

الهنوف : كل هذا تتعشين ..؟؟

نور ابتسمت : لأأأ قعدت مع زوجي فيها شي ..؟؟

فجر بطلت عيونها : كل هذا سوالف مع زوجج

نور ابتسمت : اقووول اسكتي لا يجيج بكس يأدبك فجووور

الهنوف ابتسمت : شكلها نور حبت فجر

فجر بغرور : اي تراااني فجوووره

الهنوف تتمسخر عليها : وانتي الصاجه عصوووووره ولا ظهوووره أحسن ههههههههه

فجر : ما اقووول الا مالت عليج يالدبه

نور : الحين من كبر الصاله حقت سويتكم مجتمعين فيها ..!! روحو للحجر تراها أوسع والله

رهام تقلم اظافرها : ادررري بس الصاله احلى

نور : أهاا .. يلا تصبحون على خير بنااام

رهام مشغوله بتقليم الأظافر : صح وين ود ..؟؟

نور مستغربه : ليييه هي ما رجعت ..؟؟

رهام ووعد : لأأأ

نور رفعت كتوفها : ما أدررري

رهام : تشوفونها تحت بتيي بعد شوي

نور : تدل ولا تظيع ..؟؟

وعد : ما عليج تعرف تتصرف

نور : طيب ..!! يلا تصبحو على خير

البنات : وانتي من أهله 

دخلت نور الحجرررره وهي محتاره وينها ود ..!! ليكووون تسولف مع عبدالعزيز ..!! لأأأ أكيييد راحت 
رجعت نور راسها لورا بهدوووء : استغفر الله العلي العظيم ليييش هـ التفكير .. ولييش ظن السوووء

نبهها صوت الموبايل وهو يرن .. تقدمت منه بسرررعه وردت بفرح : آلوووو

شوق : يا هلاأأأ

نور : اهليييين حيااااااااتي

شوق : وصلتو ..؟؟

نور : من زمااان

شوق : يلا الحمدلله ع السلامه

نور : الله يسلمك فديتك

شوق : غرررررريبه ما اتصلتي فيني يالدبه

>>> يتبع


نور : هههه اسمحي لي فديتك والله اني انشغلت ورتبنا اغراضنا

شوق : آهااا .. ليكووون تبين تنامين

نور : اي كنت بنام الحين وانتي ..؟؟

شوق : فرق الوقت بينا وايد ترا

نور : يعني انتو عندكم قريب الفجر

شوق : يب

نور : وش مسهرك ..؟

شوق : ماكو بس أفكر فيج هههه

نور : يالدبه

شوق : لا صج بالي مشغوول يانور محتاجتج

نور : خيررر

شوق : والله ما ينفع لااازم اشوووفج

نور : بس ارجع ان شاء الله قولي لي عن كل شي

شوق : متى بترجعين بعد شهر ولا شهرين ...؟؟

نور : تراك انتي الدبه قلت انك ما بتجين معانا

شوق : شسوي والله مليت من السفر

نور : اللي يسمع يقووول ما خلت دولة بالعالم الا وزارتها

شوق تضحك : عاد أنا حدي الخليج

نور ابتسمت : مافي احلى منه والله

شوق : بدينا ..!! المهم أنا بصكر لأني بديت أنعس

نور : هههه طيب يلا نامي

شوق : تصبحين على خير وسلمي على كلهم

نور : وانتي من أهله .. ان شاء الله فديتك 
/
.
/
الساعه ثمانيه بتوقيت الامارات

بدور طالعت من الدريشه ..!! 

أكييييد رووح .. هو يوم الأربعا يداوم ع الساعه كم ..؟؟؟ أحيييد الساعه ثمان كان يطلع من البيت بس الحين ...؟؟

رجعت بدور سحبت الستار ومنعت الضوء من انه يدخل الحجره .. تقدمت عن السرير ورمت نفسها عليه

بدور وهي تتنهد : ياربي اش هـ الحياااه الأرف والممله متى أرجع قطر وأفتك ..

نبهها صوت موبايلها وهو يرن .. ابتسمت وهي تشوف الرقم ردت بسررررررعه

بدور : هلا والله

اريج : صباح الخير

بدور : صباح النور

اريج : شخبارها العروس ..؟

بدور بسخريه : قصدج الأرمله ههههه

اريج تضحك : حرااام عليج بدورووه

بدور : والله صج ما امزح

اريج : المهم شخبارج ..؟؟

بدور : تمام التمام انتي شخبارج ..؟؟

اريج : تمام الحمدلله

بدور : قدمتي على وظيفه ..؟

اريج : بـ شهر ثمانيه بيردون علي

بدور : آهااا شي طيب 

اريج : وانتي ...؟

بدور : أنا خليني ألحق على حياتي وعمري بعدين بفكر بالوظيفه ..!

اريج مستغربه : ليييش انزين ..؟؟

بدور : تدرين عاد روحي طايحه بـ مشكله مادري اش حلها

اريج : ادعي ربج وان شاء الله تفرج

بدور : آمييين

اريج : عندي لج مفاجأه

بدور مبتسمه : اش هي ..؟؟

اريج : ماشي بس ماما تقول انها تبي تزورج

بدور فرحت عن خاطر : صــــــــــــــج

اريج : اي والله

بدور : حياها الله

اريج : الله يحييج

بدور : متى بتييون

اريج : والله حسب ماماتي عاد 

بدور : لا لا ان شاء الله توافق ماماتج تيي اليوم

اريج : ان شاء الله

بدور : ما أوصيج عاد تمرين عـ المحمصه وتيبين لي ذاك البيتيفور والبقلاوه اللي ما ذقته بـ حياتي

اريج : ههههههههه لا عاد خلاااص ما بيي بيتكم

بدور ابتسمت : موووو صج أمزززززح انزين

اريج ضحكت : أدررري انزين أنا بعد أمزززح بييب لج المحمصه كلها

بدور : كلمتي البنات

اريج : أمس رحت لـ ملاك

بدور : صج ..؟؟

اريج : اي صج

بدور : شخبارها ..؟؟

اريج : مثل ما هي أخوها كل ماله يزيد عصبيه وعنجهيه

بدور : وااااع مايد ليييش صاير جذي

اريج : أنا ادررري من يوم تزوج وهو متغير

بدور : الله يهديه بس .. مسكينه ملاااك تعاني والسبه أخوووها

اريج : ما عليج ان شاء الله يصير أحسن عن قبل بعد والله يهديه

بدور : آمييين

اريج : أما شوقاني ونور ما اعرف عنهم شي لأني أخر مره كلمت شوق يوم السبت وقالت لي نور يوم الثلاثا بتروح المانيا مع عبدالعزيز

بدور : وشوق ...؟

اريج : لا قالت ما بتروح

بدور : لييش انزين ..؟؟

اريج : والله مدري بس أكثر ظني انها ما تبي تروح معاهم

بدور : غرررريبه

اريج : المهم ما علينا بس قالت بعد شهر وشوي بيرجعون

بدور : اي على بداية ثمانيه

اريج : ان شاء الله

بدور : ونور ..؟؟

اريج : تقول هم بيقعدون يا شهر يا شهرين عاد ما أدري حسب الكورس وعبدالعزيز كل يوم رااااي

بدور : الله يرجعهم بالسلامه

اريج : آمييين

بدور : عاد هه ما اوصيح تقولين للوالده تيي معاج 

اريج : اي أكييد تراها هي اللي قالت بروح لـ بدور

بدور : وااااي فديت خالوتي والله

اريج تضحك : ههههههه شخبار اهل العين ..؟؟

بدور : ولا أعرف عنهم شي من ييت دبي وأنا متغيره لا أتصل ولا امسج

اريج : يلا عاد بدوره بودرج أنا 

بدور ابتسمت : وانا بروح بتريق

اريج : بالعافيه حبيبتي

بدور : الله يعافيج

اريج : يلا مع السلامه

بدور : مع السلامه

بعد ما صكرت بدور من عند اريج وقفت وهي مبتسمه وارتاحت شوي لما كلمت اريج عاد لما تشوفها كيييف ..؟؟ أكيييد بتكون أسعد انسانه

بدور افكار توديها وتييبها تقدمت عن باب الحجره وفتحته ونزلت عشان تروح تتريق
وهي ماشيه خطفت على حجرة حمدان شافته نايم ابتسمت وكملت دربها وقررت انه من اليوم بتنوم حمدان عندها لأنه بعده صغيررر وحرااام ينام بروحه .. يعني لو قام ولا شي من بيشوفه .. غير ان البيت عود ..
ابتسمت ما بين هـ الأفكار ودخلت المطبخ
/
.
/
ملاك تطالع وصايف وهي تتريق ..

ملاك سحبت الريموت وغيرت القناه

وصايف حطت كوب العصير ع الطاوله وقالت : رجعي القناه

ملاك وهي تتأفف : مابي .. شوفي ها أحسن لج

وصايف كملت أكل وهي مقهوووره ..

ملاك صدت صوبها وطالعتها بنظره احتقار بمعنى مالج شغل فينا اطلعي من حياتنا أحسن لج

وصايف ولا عطتها أي اهتمام وكملت أكلها

انغاضت ملاك وقالت : انتي لييييييش دخلتي حياتنا ..!!

وصايف : قصدج ليييييش اخوووج خذاني ..!!

ملاك : هه من زينج عاد يعني لو أخوووي ياااخذج 

وصايف : اقووول اسكتي الحين من حلاتج انتي واخوووج والله فلوسكم اللي رازتكم

ملاك : وأخلاقنا الحمدلله مب انتي تربية شوااارع

وصايف : تربيه شوارع فـ عينج سمعتي ..!!

ملاك وقفت وقالت : هي والله تربية شوارع مدري من كم سنه رايحه بلاد برع تدرس ياليت لو تدرس بعد شي عادي عندنا .. بس تتقابل مع فلان ولد فلاان لا يدييييييده تونا نسمعها

وصايف وقفت ورفعت كوب العصير وجبته على ملااااااااااك بشكل فجائي 

ملاك فزعت وشهقت من الخوووووووف والعصير البارد اللي توه انكب عليها

وصايف ابتسمت وقالت : تعلمي كيييف تكلمي اللي أكبر عنج سمعتي

ملاك تقدمت من وصايف وهي ترتجف ومسكتها : والله براااويج يا وصااايفوووه وقسم بالله مثل ما دخلتي هـ البيت وقلبتي راس أخوووي علينا ... أخوووي بيعرفج عددددل وبيطلعج من هـ البيت

وصايف ابعدت يد ملاك من عليها بقوووه وطالعت ملاك باحتقار وهي تقول : قووووووومي عني أحسن لج
ملاك ابتعدت وهي ترتجف من برودة العصير اللي انسكب عليها : تريي والله ان ما راويتج

وصايف ضحكت بسخريه وهي تقووول : سيري تسبحي قبل لا تبردين وتمرضين 

ملاك مشت وهي مقهوووووووره ومذلوووووله في بيتها
/
.
/
نور دخلت مع الهنوف وفجر الكوفي تقدمت عشان تطلب

فجر : نور عبدالعزيز

نور صدت وهي تقول لها : نور حمد .. عبدالعزيز بـ عينـ .................. ( سكتت وهي تطالع عبدالعزيز )

فجر وهي تضحك : قصدي عبدالعزيز جا .. ما اقصد ان اسم ابوووج ههههههه

نور انصدمت هذا من متى وراهم 

عبدالعزيز ابتسم وقال : صباح الخير

نور : صباح النور

الهنوف وهي تطالع نور : خلاااص انتو روحو اقعدو ونحن بنطلب

عبدالعزيز : تعرفين تتكلمين انجليزي ..؟؟

فجر وهي متخصره : اي أكييييييد أعررررف من قال لك ما نعرف

الهنوف : اي نحن مناهجنا جديده مب مناهجكم انتو مال سنة جرب

عبدالعزيز ابتسم وهو يقول : اسكتو كليتوني انزين

نور استغربت الريال شكله راااايق مرررره اليوم

فجر : خلاااص يلا عطونا الحساب وانتو روحو

عبدالعزيز : لا أنا بشتري انتو روحو اقعدو

نور : يلا بنات

الهنوووف : أوووكي أوووكي بنروووح

فجر مسكت يد نور وهي تقول : يا حيااااااااااتي

نور : بسم الله اش فيك ..؟؟ حرارتك ارتفعت

فجر وهي تبتسم : لاااا بس كلمه تطلع لا اراديا مني هههه

نور : حاسبي ما تطلع بمكااان غلط ههههههه

الهنوف : اي اي وبعدين اللي قدامج يفهمها غلط

نور : هههههه اي وانتي الصادقه

عبدالعزيز ياااي ومعااااه الفطور : انتو بعدكم ما قعدتو

فجر مبتسمه : لا شكلك انت اللي استعجلت بالمجئ يا ابن عمي العزيز

عبدالعزيز يحط الأكل على أقرب طاوله : اقعدي انتي وياهاا يلااا

الهنوف : ههه نور يقول لج انتي بعد

نور تقعد : لا اللي موجه له الكلام عارف نفسه

فجر : ما بقى غيري أنا وانتي

الهنوف : وانتي الصاجه اقووول خذي فطورج ونروح فوووق

فجر : لا نقعد على هذيك الطاوله أحسن

عبدالعزيز : اكلي انتي وياها وانتي ساكته يلااا ..!!

فجر : اممممممف اخوووج ليييش جذي 

عبدالعزيز طالعها بنظره وفجر صخخخخخخخت

نور ابتسمت وهي تقول : تستاهلي 

الهنوف : عبدالعزيز ممكن نقعد على هذيك الطاوله قريب منكم

عبدالعزيز هز راسه بالايجاب وقال : أوكي

الهنوف وفجر ابتسمن وتقدمت فجر بسرررررعه من الطاوله الثانيه

نور ابتسمت وهي تقول لـ عبدالعزيز : الدبه فجر فوضويه

عبدالعزيز : اي وااايد .. دبل عن الهنوف

نور : الله يحفظها

عبدالعزيز : وين باقي البنات ..؟؟

نور : نايمات

عبدالعزيز : لييش ..؟؟ ما قاامو

نور : مدري والله أنا نمت بدري أول ما طلعنا بس هم الظاهر سهرو

عبدالعزيز : آهاااا

نور : يلا بيقومون بعد شوووي ان شاء الله وبيجون يفطرون معنا

عبدالعزيز : كلمتي شوق ..؟؟

نور : اي كلمتها

عبدالعزيز : شخبارها

نور : بخير الحمدلله بس مدري ليييه ما جت تقول مو بخاطرها

عبدالعزيز : اي قالت لي جذي

نور : طيب ليييه يعني ..!! لو مو بخاطرها تاخذ الدوره تجي مع البنات اسبوووع تدور وترجع

عبدالعزيز : برايها محد يقدر يجبرها على شي ما تحبه

نور : اي والله برايها ..!! المهم متى بنروح المعهد ..؟؟

عبدالعزيز : من اليوم الظهر

نور : والبنات ..؟؟؟

عبدالعزيز : بيتمون بالفندق

نور : لحالهم ..؟؟

عبدالعزيز : اي وبعدين ما بيطلعون عادي

نور : آهااا بس وصيهم لا يطلعون لأنهم أمانه معنا

عبدالعزيز ابتسم وهو يقول : انتي ليييش شكاكه جذي


نور عقدت حياتها : شكاكه ..؟؟

عبدالعزيز : مثل العجايز والله ان أمي أهووون منج ما تسأل وتحاتي هـ الكثر ..!

نور ابتسمت وهي تقول : هذي غلطتي أخااف عليكم

عبدالعزيز نزل راسه يطالع الكوب وبدا يلعب بيده اليمنى بالكوب ويده الثانيه اكتفى انه يحطها على خده

نور طالعته وقالت : اش فيك ..؟؟

عبدالعزيز وهو يبتسم : لا بس ذكرتيني بـ أمي واشتقت لها

نور ضربته على كتفه بـ خفه وقالت : عبدالعزيييييييييييييييييز ..!!

عبدالعزيز ابتسم وهو يقووول : خلاااص خلاااص هههه هذيل البنات يووو 

نور وهي تطالعهم : هههه شكلهم كانو سهرانين البارحه

عبدالعزيز : زين شوق مو معاهم لو شوق معاهم جان الحين العالم بخبر كااان

نور ابتسمت : هي لحالها أمس سهرانه لسته الصبح لو معهم عاد للحين تشوفها واعيه

عبدالعزيز ابتسم : ههههه والله مفتقدها

نور ابتسمت وهي تطالعه أوووول مررررره يقووول انه يفتقد أحد ومعاها ..!! ما عمره عبر عن مشاعره أو قال شي عن نفسه ...!
/
.
/
يوم الخميس بليل الساعه ثمان بتوقيت الامارات

بدور وهي طالعه من الحجره قالت للخدامه : ميري ....... ميررررررري 

ميري : يس مدام

بدور : سيري فتحي الباب ..!! ما تسمعين

ميري : أوكي مدام

بدور وهي رايحه لحجرة حمدان ابتسمت وهي تطالع سريره ..!! طالع مع ابوووه رايح يلعب في الألعاب يا حظه مب أنا اللي معفنه في البيت صااار لي شهرين ولا أطالع الدنيا بعد ..!! ما اقووول الا الله يرحمج يا ميررره رحتي وتركتي كل هـ الحمل علي أنا بروووحي

امتلت عيووون بدووور وهي تسمع الخادمه تزقرها

مسحت عيونها بسرررعه ونزلت من ع الدري بحيييث تشوووف من ياي

ابتسمت عن خااااطر وهي تشوووف خالو أمينه مع أريج

بدور وهي تمشي بسرررعه : تو ما نور البيت

خالو أمينه تقدمت وهي تسلم على بدور : السلام عليكم

بدور بفرح : وعليكم السلام يا هلا والله

اريج مبتسمه : اش حالج دبوووه ..؟

بدور وهي تبتسم : بخيرررر الحمدلله انتي اش حالج ..؟

اريج : بخير

بدور : دوم يارب .. خالو طمنيني عنج ان شاء الله صحتج أحسن عن قبل

خالو أمينه : الحمدلله يا بنيتي

بدور : الحمدلله .. حياااكم حيااااكم ايلسو

خالو أمينه : ضعفانه بدور

بدور ابتسمت وهي تقوول : عاد المسؤولية تضعف غير ما شي وقت للأكل بعد ههههه

خالو أمينه : زين زين عسب تصيرين حرمه سنعه من الحين

بدور وهي تضحك : عقبال أروووج

اريج ابتسمت متلومه : ماااالت ترا بعدني صغيرونه

بدور : ويـــن اللي كبرج صااار عندهم عيااال

اريج تضحك : هههههههه اي والله ربيعتي فطامي صااار عندها ولد والحين حااامل

بدور : أنا اقووول لج ههههه

خالو أمينه : شخبارج بعد بدووور .. واش حالج أهلج وأمج وقوم خالاتج اللي صوب العين

بدور : بخير الحمدلله خالو كلهم يسلمون عليكم

خالو أمينه : الله يسلمهم

اريج : هي صح اليوم رمست رواااني


بدور : خيررر ..؟؟

اريج : ماشي بس تراها باااجر بتملج

بدور مستغربه : تمللللللللللللج ...............؟؟

اريج : هي مروان من ثلاث ايااام خاطبنها وأهله يو شافو البنيه وعاد هو والبنيه اتفقو ما يكلفون والملجه تكون عايليه وبياخذ البنيه

بدور مستغربه : ملكه وخطوبه بثلاث ايااام .........؟؟

اريج وهي تغمز لها وبنغزات : قصدج ثلاث سنين

بدور بدت تضحك : ههههههه هي توني فهمت بس حرااام هله ما مداهم يتعرفون عليها

اريج : باااجر بيتعرفون عليها ان شاء الله وبعدين أمه شافتها من يومين

بدور : آهااا .. يلا الله يتمم على خير

اريج : آمييين

خالو أمينه مستغربه : روان بتاخذ منو ..؟؟

بدور تضحك : خالتي هذا مروان بن فيصل .. ما عرفتيه

خالو أمينه : لا والله ما عرفته

بدور : عاد خالو فاطمه أم قوووم ملاك تعرفهم 

خالو أمينه : يلا الله يبارك لهم ويوفقهم

بدور : آمييين يارب

أريج : بدوووره ..؟

بدور : هلأأأ ..؟؟

اريج : وين حمداني ..؟؟

بدور مبتسمه : حمدانج راااح عالم مدهش ...!

اريج مستغربه : ليييش نحن شهر كم ..؟؟

بدور : راقده انتي نحن في الصيف الحين

اريج : ويه ويه خل اروووح السوق الحق لي على كم بدله واشتريها

بدور تضحك : هاللي يهمكن

اريج : وش ورانا يعني ..؟؟؟ غير هالملابس والميكب

بدور مبتسمه : حمداني فديته وايد يحب مدهش

اريج : كل اليهال يحبونه

بدور : هههههه بس صج صج في يهال يشبهون مدهش جذا اربع وعشرين ساعه مبطلين حلوجهم ومبتسمين

اريج : واااااااااي فديت حمووودي والله مشتاقه له ولسوالفه 

بدور : خلينا الحين شوية مفتكين من صدعته

اريج : ههههه حرام عليج بدوووور ..!
/
.
/
روان رايحه راده وهي متوتره ..!

ابو روان : اش فيييييييييييج ..؟؟

روان : بابا اش فيني يعني ..!! باجر ملجتي وبعدين انا ما عندي لبس ..؟؟ ولا حاجزه

ابو روان : يا بنتي كل شي فيه خير ان شاء الله ربج يقدمه لج

روان : آمييين بس أنا بعدني مب جاهزه ما عندي غير الملابس القديمه

ابو روان : انزين انتي خذي لج واحد من فساتينج هذيل وبوديج باجر الصالون

روان : أوووكي بس أنا بعدني ما أعرف أهله

ابو روان : عادي تعرفي عليهم

روان : بس أنا مب معاااي أحد بروووحي

ابو روان : اتصلي برفيجاتج خليهم ييون

روان : هن الحين كل وحده لاهيه بعمرها محد متفيج لي 

ابو روان : وليييش ما يحضرون الملكه انزين ..؟؟

روان : ما أدري عنهم بس أكثر ظني نوروه وشوق مسافرين وملاك أخوها ما يخليها وبدور تزوجت ماشي غير أريج

ابو روان : خلاااص قولي لها تيي

روان : ان شاء الله وبعدين ليييش مروان مستعيل ..؟؟

ابو روان : مدري عنه

روان : هي صح قلت لهم نحن ظروفنا هـ الفتره ما تساعد ..!!

ابو روان : اي ومروان قال بيسوي عرس ومدري شو .. بس قلت له البنيه ما تبي ..

روان : اي صح ..!! لأن توني صحيت اشلون أروح اتجهز واسوي هذا روحه يبي له شهر .. عاد بتعب مره ثانيه وبيرقدوني

ابو روان : خلاااص ملكه عايليه أحسن 

روان : اي وبعدين باجر أهله كلهم يايين ..؟

ابو روان : أكيييد

روان ابتسمت مستحيه : بابا استحي 

ابو روان ضحك وهو يقول : ههههه والله ذكرتيني فيج يوم كنتي خمس سنوات

روان : ههههه خمس سنوات مره وحددددده
/
.
/
يوم الجمعه 

نور : لا مابي

رهام : تعااااااااااالي نور

نور : رهوووم صج مابي

رهام : لييييييش انزين

نور : بقعد هنا مع عبدالعزيز 

رهام : نطلع شوي وبس

نور : مابي بقعد هنا انتو روحو لحالكم

رهام : حرااااام عليج نوااااااااري يلا شوي


نور مسكت راسها : رهووووم والله راسي يوجعني

رهام تأففت وهي تقول : ماااالت عليج والله لو انها شوق من أول مره تيي ما نقعد نترجاها اربع وعشرين ساعه

نور بدت تضحك : هههههههه

رهام معصبه : اي انتي اضحكي وخليني جذي .. والله أحر ماعندي ابرد ما عندج

نور : حرااام رهووووم والله تعبانه امسكي راااسي وشوفي الحراره

رهام : صدقتج صدقتج خلاااص 

نور : يلا روحو الله معاكم

رهام : امف منج .. !! ماااالت

نور ابتسمت : ود بتجي معاكم ..؟؟؟

رهام : لا بس أنا ووداد وفجوور والهنوف

نور : طييييب ... يلا مع السلامه

رهام : مع السلامه

نور : مثل ما قال لكم عبدالعزيز : ما تروحو بعيد

رهام : أوووكي

نور : اي صح وين ود بقعد معها

رهام : ود نزلت الكافتيريا تشرب كوفي

نور : آهااااااااا ..!! طيب يلا بااااي

رهام : بااااااي ... يلا الهنوووووووووووووف وفجووووووووووووووور

نور ضحكت : ترا بيقولو لي طرشه والسبب انتي

رهام ابتسمت ابتسامه عريضة وكأنها تقول لـ نور .. تمي في البيت ونحن بنطلع وانتي بروحج

نور بدت تضحك على هبال رهام النسخه من شووووق وماخذه طبعهاااااا ..!

رهام وهي تطلع : بااااي نور وانتي عفني هنا في البيت

نور ابتسمت وهي تقووول : روووحي زين فكينا من شرك يالدبه

طلعن البنات ونور تقدمت من التلفون تتصل بـ شوق وتشوف شخبارها 
/
.
/
ملاك تطالع مايد ووصايف وهي محتاره تتكلم مع مايد ولا لأأأ

ملاك : مايد

مايد بدون ما يطالع ملاك : نعم ..؟؟

ملاك الله يستر : مايد ممكن أروح اليوم ملجة ربيعتي

مايد : اي وحده ..؟؟

ملاك : روان 

مايد عقد حياته وقال : لأأأأ لا تروووحين خلج قاعده 

ملاك طالعت مايد بحزن قالت وهي توقف : ان شاء الله

مايد ولا عبرها

ملاك استغربت مايد صااااير انسان مب طبيعي من يشوووف ملاك وكل اللي كان يحبهم يتقزز منهم ما تدري شالسبب السالفه أكيييد فيها انه ولا مايد ما عمره فكر يسئ لملاك بكلمه والحين يمد يده عليها

مشت ملاااك وهي تفكر بـ حل لـ مايد عشان تطلعه من الحاله اللي فيها لأن مر فتره وهم بعدهم على هـ الحال لا يسلمون على بعض ولا يطالعون بعض بعد

مشت ملاك بسرررعه وصلت لـ حجرتها وقفلت الباب

سحبت التلفون من الدرج واتصلت بـ راشد

ملاك : السلام عليكم

راشد : وعليكم السلام

ملاك : اش حالك راشد ..؟

راشد : تمام حبيبتي انتي اش حالج ..؟؟

ملاك : بخير الحمدلله

راشد : فيج شي ..؟؟

ملاك متضايقه : لأأأ ما فيني شي

راشد : مايد ...!

ملاك : في غيره يعني ...؟

راشد : سوا لج شي

ملاك : لا بالعكس اليوم ما كلمني بعد بس ما أدري أحس عمري أشفق عليه .. راشد تدري أحس ميووود 
انسان مب طبيعي

راشد : كيييييف ..؟؟

ملاك : ما أدري بس أنا أحس ان أخوووي بالفعل فيه شي

راشد : كيف يعني .. فهميني ع الأقل ..!

ملاك : راشد ما يصير ع التلفون ابي أقابلك بأقرب فرصه

راشد : ليييش حد رمسج عنه

ملاك : لأأأ بس ما ادري ذاك اليوم كلمت أريج ومن كلام أمها ما أدري يت لي فكررره

يتبع >>>

راشد : خلاااص يصير خير

ملاك : متى بشوفك

راشد : عاد من عاشر المستحيلات أيي بيتكم بس بشوووف ان شاء الله

ملاك : سألته اروووح ملجه روان اليوم بس ما قااال لي شي وتم يقول لا تروحين

راشد : خلاااص عيل بدبر يوم

ملاك : ترا صج والله ما كنت بروح الملكه كنت بيي عندك

راشد : صااار خير حبيبتي

ملاك : متى بشوووفك ..؟؟

راشد : خلاااص ان شاء الله بأقرب فرصه أقدر

ملاك : ان شاء الله بس حاول تسرع أوووكي

راشد : ان شاء الله ولا يهمج

ملاك : ماما اش حالها

راشد : يالسه تدعي له

ملاك : الله يستر على شبابنا اللي حالهم جذا

راشد : ان شاء الله يصير أحسن بس انتي لا تحاتين 

ملاك : ان شاء الله ما أحاتي بس لا تنسى بأقرب فرررصه

راشد : من عيوني خلاااص انتي تريي مني اتصال

ملاك : أوووكي أتريااااك

راشد : تبين شي ثاني ..؟؟

ملاك : لا سلامتك

راشد : يلا مع السلامه حبيبتي

ملاك : مع السلامه
/
.
/
بدور تطالع حمدان وتبتسم : ها حمووود استانست أمس

حمدان : هي مدهش حلوووو

بدور : شفته ..؟؟

حمدان : هي بس ما يتحرك واااقف

بدور ابتسمت : حبيبي هذا تمثال على شكل مدهش

حمدان : انزين مدهش وينه

بدور : ايي بس مب كل مرررره يكون قاعد

حمدان بطفوليه : ليييييييش انزين نحن نبي نشوفه

بدور وهي تضحك : ترا مدهش يروح ياكل ويدرس ويرقد

حمدان صدق : صدق والله

بدور : هي وترا مدهش شطووور يحب المدرسه

حمدان ابتسم : أنا بعد
فجأه سمعت صوت أحد قاااعد ينزل من ع الدري ارتبكت بدور وقالت

بدور : حموووود باباتي روووح حجرة الألعاب

حمدان هز راسه وهو يقول : لأأأ بطالع رسوم

تقدم معضد وقال : السلام عليكم

بدور : وعليكم السلام

معضد يلس يمب حمدان اللي مسوي حاجز ما بينه وبين بدور

بدور وقفت تبي تروح

معضد : وين رايحه ...؟؟

بدور : بريح شوي 

معضد : الساعه ثلاث ونص مب باجي شي ع الأذان

بدور : لا عادي ما برقد

معضد : ايلسي اباااج شوي

بدور ارتبكت وخافت : خير ....؟؟

معضد : كل خيررر بس بنروح العين اليوم

بدور : اليوم ..؟؟

معضد : هي ليييش ..؟؟

بدور : لأأأأ بس نحن مب جاهزين وجان نبي نروح العين ما يصير يوم اليمعه العصر روحه يباله وقت هـ الدرب 

معضد طالع الساعه وقااال : صدقج خلاااص الخميس الياي بنروووح الهم

بدور : أوووكي

مشت بدور تبي تصعد معضد قااال : أنا بطلع خلج عند حمدان المغرب 

بدور قالت وهي تمشي : ان شاء الله

تقدمت بدور من حجرتها وهي حاسه ان معضد يكلمها من طرف خشمه أووول مره تحس انه مغرور لـ هالدرجه ما توقعته جذي مع اللي يكرههم طول عمرها ع بالها معضد الانسان المتواضع الحبوب مع الكل بس هذا كان أوووول أما الحين لأأأأأأأ غيرررررررر ...!
/
.
/
اريج وهي تصعد عشان ترجع الشقه من بعد ما راحت تتشرى شوية أغراااض وملااابس عسب تروووح الملجه تروووح لـ روان بعد شوي

شافت بدربها محمد نازل

اريج ابتسمت : يا محاسن الصدف ........!!

محمد : اش حالج ..؟؟

اريج : بخير الحمدلله وينك غرررريبه صااار لك فتره ضااايع لا تبين ولا تسلم بعد ..؟؟

محمد : شـ نسوي عاد انشغلنا

اريج : هي هي دام جذي عادي

محمد : وانتي وينج ضايعه ..؟؟

اريج : تدري روان تعبت وعاد ما مداني أسوي شي كله معاها

محمد : هي يزاااج الله الف خير

اريج : بتروح الملكه اليوم

محمد : له ما أقدر وبعدين مروااان روحه بيكووون قايل مب مسوي حفله عوده

اريج : هي بس يملجون اليوم

محمد ابتسم : أحسن له شو يبا بالمصاريف شراتي

اريج مستغربه ...!!

محمد : هي صح نسيت أخبرج

اريج : شو ..؟؟

محمد : ترا بعد اسبوعين عرسي .......!!

اريج مستغربه : شو .........؟؟

محمد مبتسم : عرسي يا أمي خلاااص بعرس

اريج حست انها بتنفجر من الصياااح بـ مكانها تماسكت وقالت : مبرووووك

محمد : الله يبارك في حياتج

اريج ابتسمت وهي خلااااص مب قاادره تستحمل توقف يدامه أكثر عن جذي

محمد ابتسم : عاااد بييب لج البطايق ع السبوع الياي ان شاء الله

اريج ابتسمت : هي زين خبرتني عشااان اروووح اتجهز واشتري فستان

محمد ضحك وهو يقول : يا حبكن للخساير

اريج وهي بتنفجر ومب قادره توقف ولا دقيقه زياده معاااه : يلا عاد عن اذنك بروووح 

محمد : اذنج معاااج

اريج ابتسمت ومشت وهي حاسه انها بتطيح من الخبر اللي سمعته توها

دخلت الشقة مكتأبه

اريج : السلام عليكم

خالو أمينه : وعليكم السلام وينج تأخرتي ..؟

اريج : ماشي بس خذيت وقت لما أختار

خالو أمينه : خذيتي لها هديه زينه عاد ..؟؟

اريج هزت راسها : اي حلوووه

خالو أمينه : يلا عاااد روحي تجهزي انتي الحين

اريج : أوووكي ماما

دخلت أريج حجرتها ورمت روحها ع السرير وبدت دموعها تسيل ............!!
/
.
/
نور شافت الساعه ملت وهي قاعده تتريا البنات يرجعن بس صدق الطلعه عجبتهم عددددل 

وقفت تروح لـ عبدالعزيز تقعد معاااه قبل لا تمووووت من الخووووف بروحها غير هذي ود راحت للمطعم تحت

مشت نور وطلعت من سويتهم وتقدمت من سويت عبدالعزيز تبي تقعد معاه وبعدين تكلم شوق مره وحده
ابتسمت نور وتوها بتدق الباب سمعت صوت وحده في الحجره ميزت هـ الصوت ما بين كل الأصوات

........... : حراااااااام عليك والله اني أحبك 


عبدالعزيز : لا رد

............. : انت ليييش تعاملني جذي انزين

عبدالعزيز : ود أنا الحين متزوج خلااااص

ود : بس انت ما تحبها

عبدالعزيز : لو أحبها ولو ما أحبها هذا شي راجع لي

ود بدت تصيح مبين من صوتها وهي تقول : عبدالعزيز ليييش تعذبني وتظلمني

عبدالعزيز : ود هالشي مب من رغبتي .. أمي طلبت مني وأنا ما أقدر أرفض لها طلب

نور انصدمت من الكلااام اللي قاعده تسمعه من ورا هـ الباب ... ودها تدخل وتمسك ود من شعرها وتجرها جرررر

بس مسكت أعصابها وركضت للحجره دخلت ورمت روحها ع السرير .. تنفست بصعوووبه وهي تكتم آهاتها .. حست عمرها مذلوله مكسووووره ومعروووووضه له بنفس الوقت
/
.
/
شوق يالسه في الصاله مع عمتها وحريم عمانها وأمها

أم عبدالعزيز : يما شوووق روحي يلسي ع الجهاز ولا شوفي تلفزيون

أم براك ابتسمت : اي وانتي الصاجه ... بنتي بتزهقين من سوالفنا

شوق ابتسمت بحزن : لا أنا مرتااحه جذي عادي

أم عبدالعزيز : غريبه بنتي الصراحه

أم براك : خليها على راحتها يا أم عبدالعزيز

شوق طالعت أمها وقالت : يما متى بيرجعون قوم رهاااموه

أم عبدالعزيز : الثلاثا ان شاء الله

ام براك : البنات اش كثر تمنو انج تروحين معاهم بس يلا ان شاء الله المره اليايه

شوق : ان شاء الله

أم عبدالعزيز : اش كثر قلت لج روووحي وأخوووج معاهم بعد بس عنيدددده الا تسوين اللي براسج

شوق بملل : يمااا عادي انزين ما فيها شي

أم عبدالعزيز : اشلون ما فيها شي وانتي اربع وعشرين ساعه ملانه

شوق : يما اش فيكم علي ترا والله أنا صاحيه ما فيني شي

أم براك : خلاااص يا أم عبدالعزيز خلي البنيه على راحتها عن نضايقها بس

شوق : لا خااالتي ما تضايقوني

أم عبدالعزيز : بكلم ضاااري يطلعج انزين

شوق ابتسمت : أوووكي موافقه

ام عبدالعزيز توها بتتصل اندق باب الصاله

أم براك وقفت وقالت : تفضل

دخلو براك ونواف ومعاهم ضاري ...!!

شوق لفت ويهها تبي تطالع من .. انصدمت وهي تشوفهم .. نزلت راسها باحراج .. براااك ونواف مع بعض

ام عبدالعزيز : زين انكم ييتو

ضاري تجدم وهو يقوول : مصلحه أكيييد

أم عبدالعزيز ضحكت وهي تقووول : استح على ويهك يا ولد

ضاري : انزين اش تبين يما ..؟

أم عبدالعزيز : تودي أختك السوق

ضاري ابتسم وهو يقووول : اقووول لكم مصلحه ما تصدقوني

أم عبدالعزيز : عيب يا ولد هذي أختك وأنا أمك

ضاري ابتسم : انزييين أمززززج خلاااص والله من عيوني أوديها

براك ابتسم وهو يقوول : ولا يهمج خالتي جان ما بيوديكم أنا بوديكم

شوق رفعت راسها تشوووف ملامح براااك شافته مبتسم يطالعها حست بضيييقه وهي تشوووف نواف منزل 
راسه ... ما حست شوووق الا وهي تقوووم

ضاري : على وين ...؟

شوق ابتسمت مجامله : بروووح بكلم نور ع المسن مواعدتني انها تكلمني

ضاري : آهااا أوووكي سلمي عليها وبعد الساعه سبع بوديج السوق

شوووق : أوووكي

مشت شوووق بدون لا تطالع أحد فيهم ما ودها تنحرج أكثررر من الموقف اللي هي فيه الحين .. لا والأخوان متيمعين
/
.
/
ابتسم وهو يطالع روان : مبروووك 

روان : الله يبارك في حياتك

مروان : راضيه علي الحين ولا لأأأأ

روان تجمعت دموعها بعيونها وهي تقول : راااضيه

مروان : والله اني من البدايه كنت صااادق بس تدرين صااارت أمووور عرقلت كل شي

روان هزت راسها وقااالت : أدررري

مروان : يلا المهم انج من هـ اللحظه خلاااص لي

روان نزلت راسها ودها تصيح وقالت بهمس : بس تأخرت وااايد

مروان ما سمعها وقال : قلتي شي ..؟؟ 

روان تطالع صوب باب الجناح : لأأأ ... أهلك ما عرفتهم عدل...؟؟

مروان ابتسم : اللي يلست يمبي أول شي هذي أمي .. والبقيه بتعرفينهم بعد ما تعيشين معاهم

روان : ان شاء الله أعرفهم

مروان : عيبج رشوود أخووي ..؟

روان : اي ماشاء الله عليه يشبهك

مروان ابتسم : يعني حلووو مثلي

روان ابتسمت : يالواثق انته ...!

مروان : يحق لي

روان طالعت مروان بخوووف وهو يوووقف ..!! حست ان بعد لحظااات خلاااص بتنتهي وتصبح مجرد مااااضي بالنسبه له.... لا غيررر ...!!

/
.
/
اريج طلعت عباتها ورمتها وهي حاسه انها خلاااص بتموت ..!! معقوووله كل هـ الوقت كنت أتوهم معقوووله 
يعني يطلع محمد ما يحس ..!! صج والله وطلعتي يا اريــــج ما تفهمين ..!!

تنهدت اريج بتعب من بعد يوم حزين في بدايته وبعدين راحت لـ روان وتعبت من كثر اليلسه وغير نفسية روان عدم ..!! الحين أداري عمري ولا أداري روان .. كلن طايح بـ مشكله الله يعلم متى بتنحل
مسكت تلفونها ما شافت غير ملاك اللي ممكن تشكي لها بهالوقت ...!!

ردت عليها ملاك بصوت نايم : السلام عليكم

اريج : وعليكم السلام

ملاك عدلت قعدتها متخرعه : خير اش فيج اريج ..؟؟

اريج : آسفه أزعجتج شكلج نايمه

ملاك : لأأأأ قولي اش فيج

اريج : ملوووك أنا تعبانه

ملاك : اش فيج حبيبتي

اريج : ما فيني شي بس أحس بضيج

ملاك مستغربه : بضيج ..! ليييش انزين حد قال لج شي

اريج : لأأأأ مدري بس أحس عمري خلاااص ودي أمووت

ملاك : استغفري ربج اروووج قووومي صلي واقري قرآن بالج بيهدا

اريج : ان شاء الله

ملاك : فيج شي ..؟؟

اريج : لأأأ بس أحس بالوحده

ملاك : اروووج من فينا ما يحس بالوحده كلنا وحيدين ما في شخص فينا مب وحيد .. وبعدين انتي احمدي ربج كلنا حولج وهذي فتره وبتعدي ان شاء الله ونرد شرات أول

اريج تصيح : ملااااك والله تعبت ما عندي حد يقعد معاااي ما عندي

ملاك : نحن وين رحنا اريج

اريج : ملااااك هذاك قبل بس الحين والله حتى ما نقدر نتقابل

ملاك : اروووح كلن له ظروفه عاد اسمحي لنا

اريج : ادررري بس والله تعبت

ملاك : ربج يفرجها ان شاء الله بأقرب وقت

اريج : آمييين

ملاك : رحتي ملكة روان ..؟

اريج : هي بس هي وااايد متوتره

ملاك : ليييش ..؟؟

اريج : مدري عنها بس هي ما خبرت مروان عن فهد

ملاك : ما خبرته ..!! كيييف وهو يدري عن كل السالفه

اريج : أدررري بس ما خبرته انه .................

ملاك قاطعتها : لا تقووووووووولييين ...!

اريج : اي والله

ملاك مستغربه : هذي تخبلت ولااأ ...!! المفروض من البدايه يدري

اريج : أنا أدري ..!! والله انها قهرتني اليوم يالسه تقول لي

ملاك : يلا الله يتمم على خير ان شاء الله

اريج : أمييين والله لو صار بها شي هـ المره هـ البنيه بتتجنن

ملاك : لا تحاتين ان شاء الله كل شي يصير يكون خير لها

اريج : آمييين

ملاك تتثاوب : اروووج أنا برقد الحين

اريج ابتسمت : خربت عليج 

ملاك : لا بالعكس ..!

اريج : أوووكي وانا بعد بروووح برقد

ملاك : لا تحاتين واشغلي عمرج بأي شي

اريج : ان شاء الله

ملاك : يلا باي

اريج وهي تسده : باي

حست اريج بضيق ..!! حتى ربيعتها اللي هي ربيعتها استحت انها تقول لها عن اللي فيها .. حست أريج بـتأنيب ضمير ليييش انها ما قالت لـ ملاك عن اللي صار .. بس ملاك اللي فيها يكفيها يعني أزيدها ..!!
/
.
/
تقدمت شوووق عن أمها وهي مبتسمه

أم شوق : ها رجعتي ..؟؟

شوق : اي يما .. 

أم شوووق : عسا بس اشتريتي أشيا مفيده

شوق ابتسمت : مووو وايد

أم شووق : خلاااص يا بنيه كبرتي خذي لج الشي الزين انسي الخرابيط

شوق ابتسمت : ان شاء الله يما

أم شوق : وين ضاري ..؟؟

شوق : نزلني وقال بيروح لـ دوانية عمي بو سعود

أم شوق : هـ الولد من يينا ما يقر بمكان واحد

شوق مبتسمه : يما خليه على راحته وبعدين توه صغير حرااام تحملونه مسؤوليه فوووق طاقته

أم شوووق : صغيررر تقوليييييين ..!! ترا خلاااص اللي بعمره بيتوضفون ويدرسون بالجامعات بنفس الوقت

شوق : يما بس ضاري غيررر

أم شوق : شاللي غير لا تدافعين عنه ..!

شوق : بس نرجع الامارات سوي اللي تبين بس في الكويت خليه على راحته .. مدري بعد كم سنه بنتجمع 
مره ثانيه

أم شوووق : انزين يلا قومي بدلي وتعشي

شوق : تعشيت

أم شوق : خلاااص عاد روحي غيري

شوق : يما روحو عماتي ..؟؟

أم شوق : اي من وقت

شوق : آهاا ما قعدو وااايد

أم شوق : تدرين عاد الجمعه الكل يطلع

شوق : اي صح

أم شوق : ترا مرت عمج أم براك سألتني اليوم عنج وقلت لها انطرو ع البنيه لما أخوها يرجع من السفر

شوق حست بضيق وقالت : اش قالت ..؟؟

أم شوق : صح انها تعجبت بس قالت عادي ننطر

شوق : يلا ان شاء الله خير

أم شوق : بس حطي ببالج مو زين هـ التأخير

شوق ابتسمت : يما دخيلج ما فيني ع المحاضرات بروووح 

أم شوووق : أوووكي يلا روحي دارج

شوق رجعت صوب أمها وقعدت : يما بسألج سؤال ..؟؟

أم شوق مستغربه وقالت : خيررررر

شوق : يما ابوي صار لي يومين ما أشوفه وينه ..؟؟

أم شوق : وينه يعني ..؟؟ أكيييد بالشغل ولما يرجع انتو محد ولا نايمين

شوق : بل حتى اهني شغل ..؟؟

أم شوق : صلي ع النبي عن تحسدينه

شوق ضحكت : اللهم صلي وسلم على نبينا محمد وعلى آله وصحبه أجمعين

أم شوق : اشوفج دخلتي الاسلام

شوق ابتسمت : من يوم تخرجت

أم شوق : الله يهديج ان شاء الله

شوق : آمييين يما الحين أبوووي ليييش ما يخطب لـ ضاري

أم شوق بطلت عيونها : شوووووووه ..؟؟

شوق ابتسمت : أمزح امزح بس ضاري خلاااص كبير

أم شوق : جان انتي تبين تزوجين عيالج من ثمنتعش سنه زوجيهم أنا ما أزوج ولدي وهو توه متخرج

شوق : يما زمان كلهم يتزوجون بهالعمر

أم شوق : أدرري بس زمان غير الريال يعتمد على عمره من يوم هو صغير بس الحين خوانج بعدهم ياخذون مصروفهم مني وتبيني أزوجهم ..!! لا حشا والله

شوق تضحك : وعزوز هكو زوجتيه

أم شوق : عبدالعزيز كبير ومعتمد على نفسه

شوق : آهااا خلاااص خلاااص فهمت يلا مع السلامه بروح بنام

أم شوق : نوم العوافي

شوق مشت وهي حاسه عمرها خلااااص بتموووت من الملل والروتين الممل .. هذا غيررر السالفه اللي مستويه ..!! ما تدري ترفض ولا توافق ..!!
/
.
/
بدور وهي قاعده في المطبخ ما حست الا بكل الأضواء تنطفي ............!!! وصااار البيت ظلاااااااااااااام
بدت ترتجف بدور لأنها تخاف من الظلام ...!!

ما حست الا بعد ثواااني أصوات أقدام ...

خافت بدور أكثر وبدت تقرا آية الكرسي .. وكل ماله يتقرب الصوت ما حست الا والقلاص اللي بيدها يطيح ع الأرض ...!! وينكسرررررررر

حطت بدور يدها على ويهها وهي ترتجف ودموعها تسيل ...!! الا وضوء خفيييييييييييييف في المطبخ
شالت يدها من على عيونها شافت معضد واقف

بدور ودها تتحرك بس حست جسدها كله متشنج ما تقدر تتحرك أو تقول أي كلمه

معضد قال بسرررعه : صااار فيج شي ..؟؟

بدور هزت راسها وهي تصيح : لأأأ

معضد تقدم مع البجلي الصغير اللي بيده لكيبل الكهربا الصغير اللي في ممر المطبخ وبدا يحرك فيه بس بدور ما لاحظت غير انه يحرك يده

فجأه اشتغلت الأنوار كلها ..!! غمضت بدور عيونها من الخوف بس رجعت فتحت عيونها ..!!

معضد رجع صوب باب المطبخ وهو يقول : فيج شي

بدور خايفه وترتجف : لأأأأ

معضد : تخافين من الظلام صح ..!!

بدور هزت راسها وقالت : هي

معضد شاف صوب ريول بدور كله زجاج .. قال وهو يتقدم : حاسبي عن يدخل في ريلج

بدور مشت بحذر بحيث ما يدخل الزجاج في جلدها الين وصلت للباب وهي تطالع الزجاج المتناثر

معضد مسك يدها وقال : ليييش خايفه انزين ما صااار شي بس التماس بسيط 

بدور مشت يمب معضد وهي تمشي بدون ما ترد عليه لأنها مو بوعيها حاسه انها نست كل شي من بعد ما راحت الكهربا من الخوووف وما قامت تركز

معضد وقف يمب الدري وطالعها : بدوووور

بدور رفعت راسها وكل شي فيها يرتجف 

معضد مسك ويهها وقال : بدووور لا تخااافين ما صااار شي مجرد شوط بسيط وتدرين صيف ضغط ع الكهربا
بدور نزلت راسها وبدت دموعها تنزل بصمت 

معضد مسك يدها ومشا معاها للحجره

بدور وهي تطالع معضد وماسكه يده بقوه : تعال نروح لـ حمدان

معضد : خلااااص الكهربا ما بتروح 

بدور : بس هو بروحه

معضد رص على يد بدور وقال : لا تخافين عليه انتي سيري ارقدي

بدور طالعت معضد وقالت بأسلوب طفولي : برقد عند حمدان أخاااف بروحي

معضد دخلها حجرته وقفل الباب 

بدور وهي ترتجف : برد

معضد مسك خصلات من شعرها وقال : توج سابحه

بدور هزت راسها وقالت وهي ترتجف : بسير برقد 

توها بتطلع معضد سحبها من يدها وقال وهو يبتسم : تعالي
/
.
/
شوق وهي تشغل الكام : ها الحين أوكي

نور وهي تطالع شوق : اي كذا واضح

شوق : وشخبارج بعد ..؟؟

نور ونفسيتها مو أوكي : بخير انتو شخباركم

شوق : بخيرررر

نور : دوم يارب

شوق : شخبار عبدالعزيز ..؟؟

نور حست ان لون ويهها تغير وقااالت : بخير الحمدلله

شوق عقدت حياتها : اش فيج ..؟؟

نور : ما فيني شي ..!

شوق : بلا فيج شي

نور مسكت عمرها عن تصيح وقالت : لا بس ملانه

شوق : وينه عزوز عنج ..؟؟

نور مب قادره تستحمل أسئلة شوق : طلع يتعشى

شوق : أوووفو في أحد يتعشى الحين 

نور : وقتنا غيررر

شوق : اي صح نسيت والبنات وين ..؟؟

نور : طلعن 

شوق : ولييش ما طلعتي معاهم

نور : مدري بس أحس اني زهقت

شوق : اللي يسمع عاد يقووول اربع وعشرين ساعه الحرمه تروووح لأماكن راقيه

نور ابتسمت غصب عنها وقالت : يالدبه لا تتمسخري علي

شوق : نواري ..؟

نور : هلأأ

شوق : تدرين اليوم براك ونواف دخلو مع بعض

نور مستغربه : والله ..!

شوق : اي والله وعاد أنا انحرجت يعني هم أخوان ولو خذيت براك لااازم أتعود على هـ الحال وان نواف بيطلع يدامي يوميا لااازم أعود عمري على انه مافي شخص بحياتي اسمه نواف

نور : انتي صلي استخاره وأي شي فيه خير ربج بيقدمه لج ان شاء الله

شوق : آمييين يارب وتعدي هـ السالفه على خير

نور تنهدت : آمييييييين

شوق مستغربه : يه شكلج مليتي مني تبين تفصلين ..؟؟

نور : لأأأ بس فيني نوم

شوق : آهاا وأنا بعد تصدقين ههههههه

نور : ههه يلا حبيبتي أجل قومي نامي

شوق : أوووكي وانتي بعد

نور : طيب تصبحي على خير

شوق : وانتي من أهله

نور وهي تسجل خروج من المسن وصكرت اللاب طالعت صوب الساعه

نور : ياربي كل ذا تأخير اش يسوون هذيل ..؟؟

طالعت صوب حجرة ود انقهرت عن خاطر ودها تروح للحجره وتذبحها .. بدت تهل عبرات نور بصمت وهي تدعي بداخلها متى ايي يوم الثلاثاء عشان ترجع للكويت ومستحيل بتقعد شهر كامل مع عبدالعزيز وهي 
مقهوووره منه وتحس ان وجودها فرض وانها شخص مو مرحب به ..!
/
.
/
نهاية الحلقه قبل الأخيره ...!!

تتوقعون نور وعبدالعزيز لوين بيوصلون وشو نهاية الخلاف اللي بيصير ..؟؟

شوق تحس وجود نواف يأثر على حياتها وايد .. شو الحل اللي بتتخذه شوق عشان تبعد نواف عن تفكيرها ..؟؟

ملاك وراشد شـ سالفة مايد اللي صايره وشاللي تبي تقوله ملاك لـراشد عن مايد .. هل شي كايد ولا صار شي أثناء وجود وصايف ..؟

بدور ومعضد .. هل اللي صار بيغير مجرى حياتهم ويتأقلمون ولا بيعقد المشكله اللي بينهم ..؟؟

أريج .. محمد تركها بعد ما اعتقدت انه الأمل الوحيد بانها تعيش بـ هالحياة ..؟؟

روان ومروان .. مروان شو بيكون موقفه من روان بعد ما خبت عليه أشياء كثيررره ..؟؟


الأحد 5-12-2010, 6:40 pm
ღ الحلقه الثلاثون ღ

الأخيرة 

الساعه تسع الصبح

روان فتحت عيونها من بعد ما جافاها النوم بليل

طالعت الساعه وهي تتذكر كل شي صار حست بتعب من كثر التفكير راسها بينفجر وقفت عشان تروح تتغسل شافت يمبها .. مروان محد من أمس بليل طلع وما رجع ..!! غريبه ليييش ما رجع يعني لاااازم ينكد علي وهذا من أول يوم .. أدرررري اني غلطانه بس كل انسان يغلط ومب لااازم يكبر السالفه وهي ما تسوى ...!!

استغفر الله وين ما تسوى الا تسوى ونص ..؟؟ يعني الريال ياي طالبني من الباب وتزوجنا على سنة الله ورسوله وآخر شي أطلع أنا كذابه وما أقووول له عن الصدق .. بس أنا شو ذنبي لو كنت بقووول له عن الصدق ما كان بياخذني وعاد أنا موتي ولا فراق مروان ما صدقت على الله رجع لي أروح أطيره من يدي مره ثانيه ..!

دخلت روان تتغسل وهي ميته قهر على تصرفها الغبي 

بعد دقايق طلعت روان وشعرها مبلل تقدمت من المستواليت وبدت تسحي شعرها وهي مقهوووره وتشد فيه حست عمرها تعبت رمت المشط ولفت شعرها بطريقة مهمله وحطت راسها ع المستواليت وبدت تصيح 
ثواني الا وباب الجناح ينفتح لفت ويهها شافت مروان دخل مسحت دموعها بسرررعه

مروان تقدم من الكبت يطلع له ملابس 

روان وقفت تروح له

مروان قال بجمود : جهزي ملابسج اليوم بنروح البيت

روان تيبست بمكانها وقالت : ان شالله

مروان خذا ملابسه وتوه بيروح يغير

روان : وين كنت أمس بليل ...؟؟

مروان لف ويهه قال بصوت عالي : ما يخصج

روان تخرعت أول مره مروان يعاملها جذي طول عمره الانسان الهادي الحنون

مروان : جهزي عمرج بنروح بيتنا اليوم

روان : اش بيقولون أهلك ..؟؟

مروان : يقولون اللي يقولونه سوي اللي أنا أقوله لج سمعتي

روان هزت راسها : ان شالله

مروان مشى بدون ما يطالع ويهها بعد 

روان تقدمت عن السرير ودفنت راسها بالمخده وبدت تصيح من الألم اللي فيها يعني لااازم أطلع من مشكله أدخل بغيرها ..!
/
.
/
نور وهي تاكل شوي شوي 

عبدالعزيز مستغرب : علامج ما تاكلين ..؟؟؟

نور رفعت راسها وطالعته بنظره احتقار وردت تاكل

عبدالعزيز طالعها معصب بس ما تكلم لأن البنات قاعدين

الهنوف : نور اش فيج ما تاكلين

نور بعصبيه : قاعده أكل اش فيكم علي ..؟؟

رهام مستغربه : بل نوروه أول مره اشوووفج تعصبين

فجر تضحك : هذاك كان هدوووء ما قبل العاصفه

نور وقفت بعصبيه ومشت 

الهنوف تطالع عبدالعزيز : اش فيها مرتك ..؟؟ أقووول نور شكلها صج معصبه ..!

ود وهي تاكل وتتكلم بغنج : خلوها يمكن متضايقه من شي

عبدالعزيز طالع ود وعطاها نظره بمعنى ما يخصج وطالع البنات : قلتو لها شي ..؟؟

رهام : لا حشا والله ما قربنا صوبها بعد

عبدالعزيز وقف : بروح بشوفها انتو كملو أكلكم

فجر : ترا راااحت لحمام السيدات

عبدالعزيز : سيري ناديها أنا واقف قريب 

فجر وقفت وهي تهرول : أوووكي

الهنوف لحقت فجر وروحن لنور

فجر دخلت وشافت نور تغسل يدها 

الهنوف : نوووور

نور رفعت راسها : نعم

الهنوف : اش فيج ..؟

نور : ما فيني شي

فجر : امبلا انتي فيج شي ولا انتي ما تعصبين جذي

نور : طيب خلاااص اتركوني الحين لحالي

الهنوف : انتي فيج شي صح 

فجر : خلاااص شكلها ما بتتكلم أكثر .. المهم نحن يايين نقول لج عبدالعزيز ينطرج برع

نور : قولي له ماني بطالعه

فجر : ما يخصني زوجج وتصرفي قولي له

نور طالعت الهنوف وفجر بنظره ومشت معصبه طلعت من قسم حمام السيدات شافت عبدالعزيز واقف قريب .. مشت بدون لا تعطيه أي اهتمام أو أي اعتبار

عبدالعزيز قال بسرعه : نور ..؟؟

نور لفت تطالعه وقالت : نعم ...؟؟

عبدالعزيز : تعالي ابيج

نور : خير

عبدالعزيز تقدم منها ومسك يدها : فوووق أكلمج

نور سحبت ايدها وهي معصبه : عبدالعزيز رجاءا لا تلمسني

عبدالعزيز وهو يدخل المصعد معاها : نووور اهدي

نور معصبه : أنا هاديه بس انت ابعد عني

عبدالعزيز : نور اسكتي فوووق بنتكلم

نور معصبه منه وما ودها تقعد معاااه أكثررر ودها تصرخ بويهه وتقول له ليييش خذيتني ما دامك ما تبيني 
عبدالعزيز وهو يأشر لها تروح للسويت

نور : ماني بداخله قووول اش تبي ..؟

عبدالعزيز : ما يصير أكلمج ونحن واقفين

نور : لأأ يصير قووول

عبدالعزيز سحبها ودخلها قال وهو يطالعها : ممكن أفهم لييش سويتي جذي

نور : اش سويت أنا ...؟؟

عبدالعزيز : ليييش تتكلمين بهـالأسلوب يدااام البنات ..؟؟

نور : على كيفي انت مالك علاقه فيني أتكلم مثل ما انا أبي ..!!

عبدالعزيز مسك عمره عن يضربها وقال : نووور اوزني الكلام اللي قاعده تقولينه

نور : عبدالعزيز رجاءا لا تتدخل بحياتي من اليوم ورايح

عبدالعزيز قال وهو ماسك أعصابه : لا والله .. وكيييف بلا وأنا زوجج

نور : كذا .. ما يصير يعني ما يصير

عبدالعزيز : نوووور اسكتي أحسن لج قبل لا اسمعج كلااام ما تحبينه

نور بدت تصيح وقااالت : شـ اسمع أكثر من اللي سمعته شـ اسمع ..!! حرااام عليك والله حرااااام

عبدالعزيز مستغرب : نور اش فيج ..؟؟

نور طلعت من السويت وبدت تمشي بسرررعه وهي تصيح

عبدالعزيز لحقها : نووور اش فيج .....؟؟

نور دخلت سويتهم وقالت : عبدالعزيز وخر عني .. خلااااص خلني بروووحي خلني بحااالي دخيييييلك

عبدالعزيز استغرب من تصرف نور وفضل انه يتركها شوي الين ما تهدا ..!! بس هو اش سمعها أمس اش قال لها ..؟؟

نور بدت تصيح عن خاااطر وهي مكسوووره .. 

لا والأكثر يعمل حاله ولا يعرف بالسالفه شي ..!! كأنه برئ ماله علاااقه بكل اللي قاعد يصير .. والله يا عبدالعزيز لخليك تندم على كل كلمه قلتها بحقي بس أنا شو ذنبي يحملوني هموووم غيري وذنوبهم ... أنا من انولدت وأنا كذا .. حرااام عليهم خل يحسووون فيني ولو شوي أنا يتيمة ومالي أحد بـ هالدنيا يعني لااازم يقسووون علي عشااان يحسووون انهم موجودين ويفرضون وجودهم ..!
/
.
/
بدور فتحت عيونها شااافت انها مو بحجرتها .. بدت تسترجع كل شي صااار أمس .. قعدت ولمت عمرها وهي ترتجف من الخوف والبرد حست انها بتموت

أنا اش سويت ..؟؟ بس أنا مالي علاااقه أنا كنت خااايفه ومالي أي علاااقه باللي صار هو اللي يالي وسحبني بروووحه أنا عييت وما كنت أبي بس هو اللي أجبرني .. والله ما كنت أبي بس هو اللي سحبني

وبدت دموعها تسيل شافت صوب باب الحمام وانتو بكرااامه وبدت تسمع صوووت الدش دقايق الا ومعضد يطلع شافته بدور وزاااد خوفها ...

معضد طالع بدوور وهو عاقد حياته : اش فيج ..؟؟

بدور ما ردت عليه

معضد تقرب من السرير وقعد

بدور سحبت البطانيه عشان تتدفا بها وتحتمي بنفس الوقت

معضد مستغرب : اش فيج ..؟؟

بدور : ما فيني شي

معضد : متأكده ..؟؟؟

بدور شالت اللحاف عنها وركضت تطلع من الحجره

معضد : بدووور

بدور بدت تصيح : انت ما تحس ..؟؟؟؟ ما عندك ضميررر يعني شفتني بروووحي وما عندي أحد أحتمي فيه تجبرني على شي مابيه ..!!

معضد طالعها وقال بعصبيه : اسكتي بدووور لأني بروحي مب مستحمل وجودج في بيتي فاسكتي وخلي النفس عليج راضيه أحسن لج وبعدين انتي زوجتي أوديج وأييبج على كيفي وهواااي فاهمه

بدور طالعته وما نطقت بولا كلمه غير انها تصيح

معضد طالعها باحتقار وقال : وبعدين شو هذي وحيده وما عندي أحد .. يعني ريلج وين راح ..؟؟ هذيني موجود يدامج

بدور بدت تصيح ومشت لحجرتها بسرررعه قبل لا تنهار وتبدا تتضارب 

دخلت الحجره ورمت عمرها ع السرير وهي ترتجف من الخوف ومن كلااام معضد اللي ما يدل انه ناوي على خير 

يبي يكسرني بأي طريقة يحاول ييب راسي ثم يذلني .. يحاااول يخليني أتعلق فيه وبعدين يتركني ويبيعي برخيص

بس مستحيل أسكت لك يا معضد مستحيييل حتى ولو أنا انسانه خوافه وما أعرف أخذ حقي بس مب لدرجة اني أنجبر على كل شي بحياتي ..!!!
/
.
/
أريج وهي تطالع التلفون وتهز ريولها بتوتر

خالو أمينه : اش فيج بنتي ..؟؟

اريج : ما فيني شي ماما

خالو أمينه : امبلا فيج شي ....؟؟

اريج : ماما قلت مافيني شي

خالو أمينه : عاد وين بالج وأنا قاعده أكلمج من الصبح

اريج : ماما بس انتي ما كلمتيني

خالو أمينه مستغربه : امبلا كلمتج من شوي

أريج : سوري ما سمعتج

خالو أمينه : سيري نامي بقومج على أذان الظهر 

أريج : مابي توني قاعده من النوم

خالو أمينه : الله يهديج انزين ركزي لا تسرحين وايد مو زين ترا

أريج : ان شاءالله ماما

خالو أمينه : بروح بسوي لنا شي ناكله ع الغدا

اريج : لا تتعبين عمرج ماما أكل أي شي

خالو أمينه : أوووكي

أريج شالت موبايلها ومشت للحجره وهي تفكر بـ محمد

يعني يستاهل اني أذبح عمري وأفكر فيه كل هـ التفكير واشغل بالي عشااانه يعني حتى ولو محمد انسان مهم بحياتي بس ما يستاهل اني أذبح حالي عشااانه المفروووض أنسى اللي صار وأفتح صفحه يديده محمد كان مجرد تجربه في حياتي والحمدلله ما غلطت ولا تكلمت معااه للحين وكلن بيروووح بحال سبيله .. لااازم أغير روتين حياتي وأعرف اني لاازم أشتغل بأقرب وقت وأكون نفسي عشاني أنا وأمي نعيش بأمان وأشيل هالأفكار كلها من بالي لأن محد يستاهل نعيش عشانه ..!

صح تذكرت روان المسكينه اش صار عليها البارحه ..؟؟ ليكوووون صار فيها شي لأنها قالت بتتصل فيني اليوم خل أتصل فيها وأشوووف شخبارها

مسكت أريج التلفون واتصلت بـ روان ...

روان : السلام عليكم

أريج : وعليكم السلام

روان : هلا أريج

اريج : شخبارج ..؟؟

روان بدت تصيح 

اريج : آفا ..!! أروووج اش فيج

روان : اريييج مروان مب طايع يفهمني

أريج تنهدت : الله يهديج جان قلتي له من أول

روان : وانا اش دراني خفت نفترق

اريج : بس بعد يكوون دااري بهالشي

روان : ادررري وبعدين مجرد غلطه وكل انسان يغلط

اريج : انا ادري بس هو ما يدري

روان : المفروض يدري لأن غلطتي اني ما خبرته وبس ..!! بس الشي هذا صااار غصبا عني ومو برضاي انتي أدرى اريج .. حتى انه صار وأنا مو بوعيي

اريج : أدري روان بس انتي لاازم تفهمينه

روان تصيح : واذا هو مب طايع يفهم شسوي بروحي أنا ..؟؟

اريج : اصبري عليه شوي انزين

روان : اش كثر اصبر أريج كافي اني صبرت طووول هذيج المده وأنا أتعذب نفسيا وجسديا

اريج : بتفرج انشالله بس انتي ادعي ربج

روان : آآآآه اريج والله مب قااادره استحمل

اريج : انتي حاولي تفاتحينه بالموضوع

روان : اش كثر أحاول بس هو مب طايع يسمعني بعد

اريج : بيسمعج انشالله بس انتي تريي

روان : انشالله .. يلا اريج بصكر عنج لأنه بنروووح بيت عمتي اليوم

اريج : اوووكي وما أوصيح على عمرج

روان : انشالله وانتي بعد

اريج : يلا مع السلامه حبيبتي

روان : مع السلامه

صكرت اريح وتنهدت : آآآه هذي روان مشكلتها أكبر عن مشكلتي ..! والله اللي يشوف مشكلة غيره بـ هالزمن تهون عليه مشكلته
/
.
/
شوق توها نازله شافت ابوها واخوها قاعدين يتريقون ..

تقدمت شوق وقالت : صباح الخير

أبو عبدالعزيز : صباح النور

شوق وهي تبوس راس ابوها : اشلونك يبا ..؟؟

ابو عبدالعزيز : بخير الحمدلله بنتي انتي شخبارج ..؟

شوق : بخير الحمدلله وينك ما تبين يبا ..؟؟

ابو عبدالعزيز ابتسم : شسوي والله تدرين اني ياي للشغل عاد مب محصل وقت

شوق ابتسمت : صح انك مقصر بحقنا وما قمنا نشوفك ع العموم الله يوفقك

ابو عبدالعزيز : مقصر بحقكم ..؟

شوق تضحك : اي لأن ما نشوفك يوميا

ابو عبدالعزيز ابتسم : لا بس أخلص شغلي بتشوفوني

أم عبدالعزيز وهي يايه من المطبخ : العمر يخلص والشغل ما يخلص

بو عبدالعزيز : وانتي الصاجه

شوق طالعت ضاري : اش فيك ..؟؟ 

ضاري وهو فيه رقاد : بروح الشركه

شوق ابتسمت لابوها : زين تسو يبا يوم تاخذ هذا معاك للشركه

ضاري طالع شوق : ان شاء الله نشوف فيج يوم

شوق : فال الله ولا فالك 

ضاري ابتسم : يبا شووف بنتك تضحك علي

بو عبدالعزيز : راحت الهنوف يت مكانها شوق .. بس تستاهل

شوق ضحكت : اي والله تستاهل 

ضاري : يما شوفيهم ..!

أم عبدالعزيز : لا عاد الا ولدي ابعدو عنه 

ضاري ابتسم : فديتها ماماتي 

أم عبدالعزيز تضحك : ويه ذكرتني يوم كنت بالروضه

ضاري ضحك : قلنا امدحينا بس عاد مب تذلينا ههههه

أم عبدالعزيز : والله اشتقت لعزوز ونور

بو عبدالعزيز : اي والله لهم وحشه

شوق ابتسمت : كلمت نواري 

أم عبدالعزيز : عساهم بخير

شوق : اي الحمدلله بخير

ضاري : بأي يوم بييون البنات

شوق : الثلاثا

ضاري : اي صح يبا عمي بو سعود يقول خل أحد من عيال عمامي يروح ييبهم

بو عبدالعزيز : وانت ليييش ما تروح

ضاري ابتسم : عاد هم هل الكويت أدرى بها 

شوق : ليييش انت أهل وين بلا ...؟؟

ضاري يضحك : المريخ هههههه .. صج يبا ترا والله بعدني اضيّع 

أم عبدالعزيز : خلاااص أنا بكلم عمتك وتقول لـ نواف يروح لهم

شوق من سمعت اسمه حست روحها تموت قالت لأمها : يما بتروحين ..؟

أم عبدالعزيز : لأأ ترا بييون البنات وبعدين الا هو اسبوع

شوق : اي احسن أنا بعد اقووول جذي

ام عبدالعزيز : لو تبين تروحين لهم المطار ترا عادي

شوق : لا لا اترياهم بالبيت أحسن

أم عبدالعزيز : على راحتج
/
.
/
ملاك وهي تطلع من الباب الخلفي شوي شوي تروح لسيارة راشد

ملاك بدت تمشى بسرررعه وركبت السياره وهي تتنفس بسررررعه

راشد طالعها وهو يحرك السياره : اش فيج ..؟

ملاك : كنت بموووت لو أحد شافني

راشد : الحمدلله محد شافج

ملاك : هي لأنهم محد

راشد : ليييش وينهم ..؟

ملاك : طلعو يتمشون

راشد : آهااا متى ..؟

ملاك : هذي يوميا ماخذتنه معاها بتفلسه من كثر ما تصرف

راشد ابتسم وهو يطالع الشارع : ملوووك اشتقت لج يالدبه 

ملاك ابتسمت : بداال لا تقعد تتفلسف الحين خذ لي ماي لأني بموووت من الروووع

راشد : بلااااج ..؟؟

ملاك : لو رد وما طالعني ميوود بيذبحني 

راشد : بس انتي خلاااص معاي الحين وبعدين لو رجع بيقول أكييد راقده

ملاك : ما تعرف له يا ريااال

راشد ابتسم وقال : مستويه دفشه

ملاك ابتسمت : شسوي والله من هالساحره اللي عندنا

راشد ضحك وقال : الله يهديها

ملاك بحزن : راشد والله مايد انسان ثاااني أخوووي متغير واايد

راشد : ع بالج ما أدري مايد حاله أبد مب عايبني

ملاك : الله يهديه ان شاء الله

راشد : آميين .. بوديج المطعم نتغدا

ملاك : لاأأ لأأ مب مشتهيه

راشد : ولييش انزين أنا بتغدا

ملاك : خذ لك شي أنا ما باكل

راشد : انزين شو تشربين ..؟

ملاك : ماي 

راشد ابتسم وهو يوقف صوب الكافتيريا : لهالدرجه متروعه

ملاك : فوووق ما تتصور

راشد : اوووكي تغشي بنطلب عقب برمسج

ملاك : أوووكي

راشد بعد ما طلب وحرك السياره : خذي الماي

ملاك خذت الدبه وقالت : والله احس عمري من دهر مب شاربه ماي

راشد ابتسم : هدي بلاااج ملوووك

ملاك ابتسمت : والله متروعه

راشد : أوووكي انتي اهدي لأن ما يصير نفكر جذي وانتي خايفه ومتوتره

ملاك وهي تحاول تهدا : ان شاالله

راشد : يلا قولي شو كنتي تبين تقولين لي

ملاك : راشد بقول لك شي بس لا تضحك علي

راشد : قولي

ملاك : راشد هذي وصايف ساحره 

راشد بدا يضحك وقال : شووو عيدي دخييييلج

ملاك : راااشد والله أقووول الصج ما اضحك 

راشد : شو دراااج ..؟؟

ملاك : أحس

راشد : وكيف تحسين

ملاك : انسانه مب طبيعيه أحسها تؤمن بالبدع وايد

راشد : الله يهديها ان شالله

ملاك : الله يهديها برايها بس أخوووي 

راشد : قصدج مسويتله شي

ملاك : مب هي .. هي تروح لناس أكييد

راشد : آهاااا 

ملاك : خالو أمينه تقول لاازم نوديه لمطوع 

راشد : افكر وارد عليج خبر

ملاك : راااشد شو تفكر مايد ما بين الحياه والموت تدري شو يعني ..؟

راشد مستغرب : كييف ..؟

ملاك : اذا وصايف تقول له اذبح عمرك يذبح عمره تدري .. لهالدرجه صاااير انسان ثاني

راشد : بس مب هو ...!! 

ملاك : أدررري هو ما يخصه .. لأن كل اللي يسويه مب أفعاله 

راشد : خلاااص خلاااص بكلم ربعي

ملاك : دخيييلك راشد

راشد : بس ما بيرضى ييي وياي

ملاك : ادري انت وربعك يروووه من الشركه وودوه

راشد : بحاول ان شالله

ملاك : راااشد دخيييلك حاول معاه وايد

راشد : ان شالله

ملاك : وشوف وده لشيخ معروف مب أي أحد .. يعني بس يعالج بالرقيه الشرعيه ترا غير جذي حرااام

راشد : هي أدررري ان شالله بنروح لشيخ زين ويعرف عدل

ملاك نزلت دموعها : ما أوووصيك راااشد دخيييلك هذا هو الأمل الوحيد 

راشد ابتسم وهو يطالع ملاك : امسحي دموعج فديتج مافي شي يستاهل تزعلين له

ملاك : بس هذا أخوووي

راشد : وان شا لله يرجع مثل أول واحسن

ملاك : آمييين

راشد قال وهو يطالع ملاك : بس مايد يرجع مثل أول أنا براااوي هذي اللي اسمها وصايف

ملاك : برايها ما يخصنا فيها المهم أخووي يرد مايد وبس مايد الطيب الحنون

راشد : ولا يهمج الأسبوع الياي بشوووف ان شالله

ملاك : وايد بعيد 

راشد : بس أكلم الشباب اللي أعرفهم

ملاك : أوووكي وحاول

راشد : ان شاء الله 

ملاك : والحين رجعني البيت لأن لو رجع مايد وما شافني بروح فيها

راشد ابتسم : مايد ولا .........؟؟ 

ملاك شوي وتصيح : راااشد دخيلك والله اللي فيني مكفيني

راشد ابتسم وقال : ما عليج اقري قرآن وادعي وكل شي يرد شرات أول ان شاء الله 

ملاك : آمييين
/
.
/
بليل الساعه تسع 

معضد دخل البيت وهو هلكااان من العصر ماخذ حمدان معاااه ويدورون ... معضد متعود من أول .. يوم السبت ياخد حمدان معاه من العصر للمغرب . . بس غريبه اليوم طول ..!!

بدور كانت قاعده وقفت تروح فوق ..

معضد انتبه لها وقال : السلام عليكم

بدور وهي تمشي لفوق : وعليكم السلام

معضد طالع بدور وقال : بدوووور

بدور وقفت بدون ما تلف

معضد : طالعيني

بدور لفت وهي منزله راسها : نعم ..؟


معضد : تعالي ..!

بدور مشت شوي شوي الين وصلت له

معضد قعد ع الكنفه وقعد حمدان ينبه

حمدان ابتسم وهو يطالع بدور ومشغول باللعبه : خاااالو ..............؟؟

بدور ابتسمت له رغم انه تعبانه : حبيبي ..؟؟

حمدان يأشر ع اللعبه : هذي لعبتي اليوم اشتريتها

بدور : واااايد حلوه لعبتك

حمدان : خالو ليييش ما ييتي معانا ..؟؟

معضد طالع حمدان وقال : حمدان .. بدور مب خالو ...

بدور استغربت من معضد

معضد قال بسخريه واستهزاء : قووول لها ماما أوووكي حبيبي

حمدان مستغرب : بدوور خااالو ... هي بابا ماماتي متى تييي بيتنا

معضد وقف بعصبيه وقااال : قوووم نام يلاااا

حمدان هز راسه بخوووف بدور نفسها بعد خااافت من أسلووووب معضد 

بدور : قوووم باباتي عسب ترقد

حمدان مسك ايد بدووور بدور مشت معااه

معضد وهو يصعد ع الدري : بدووور رقديه و تعالي اباااج

بدور ياالله هذا شو يبي مني مب كافي انه يوديني وييبني على هواه .. اش يبي اليوم بعد

حمدان سحب يد بدور بدور انتبهت له وقالت : يلا حبيبي غير عسب ترقد

حمدان ابتسم : بدوور تعرفين كلمت خلووود اليوم

بدور : صدق والله ..؟

حمدان هز راسه وقال : اشترت لي لعبه

بدور : يالله منك ما تشبع من الألعاب انت ههههه

حمدان وهو يدخل الحجره : انتي تنامين عندي صح

بدور هزت راسها وقالت : هي بس بعدين بيي

حمدان : تقولين لي قصه

بدور : هي يلا نغير اول

حمدان : انزين

بدور طلعت له ملابس وبدت تغير له : انت بطل

حمدان : عندج حلاوه

بدور : عييب حبيبي بليل محد ياكل حلاااوه

حمدان : هي أنا شاااطر افرشي سناني

بدور ابتسمت : اسميييك متأثر من هالأناشيد

حمدان وهو يفتح حلجه ويرص ع ضروسه : امممممممممممم

بدور : حلوووين حلوووين

حمدان ضحك وقال : اشوووف مالج

بدور سوت له نفس حركته وقااالت : يلا ارقد

حمدان صعد ع السرير وقااال : لحفيني

بدور وهي تلحفه : حبيبي بروووح وبيي لك عقب شوي أوكي

حمدان هز راسه

بدور طفت الضو وطلعت من الحجره تقدمت من حجرة معضد شوي شوي دقت الباب سمعت صوت معضد 
وهو يقول : ادخل ..

بدور دخلت شافت شعره مبلل شكله توه متسبح

معضد وهي يطالعها من المرايه : اقعدي ابااج فسالفه

بدور : مرتاحه جذي قول اش عندك ..؟

معضد : قلت لج اقعدي


بدور يلست على طرف السرير

معضد تقدم منها وقعد ع السرير 

بدور : خير ..؟

معضد : مثل ما قلت لج أمس .. ترا السبوع الياي بنروح العين 

بدور هزت راسها وقالت : أوكي

معضد : والشي الثاني اللي بغيتج على شانه ميررره كانت ماخذه من أم أريج ربيعتج طقم عسب تشتري مثله والطقم موجود الحين قولي لربيعتج تيي تاخذه جان ما يت بوديج

بدور دمعت وقالت : ان شاء الله بقول لها

معضد طالع بدور شوي وتصيح قال لها : خلاااص روحي لحجرتج

بدور طلعت بسرررعه من بعد ما سمعت طاري ميررره خلاااص شوي وتموت صياااح ما تقدر تستحمل أكثررر هذي أختها الوحيده

دخلت حجرتها ورمت عمرها ع السرير وبدت تصيح

يعني لاااازم تتركيني ميررره .. والله لو تيين وتشوفين حياتي من بعدج صااارت جحييييم وشوفي زوجج قاعد يحملني غلطة أهلنا ليييش اختاروني زوجه له ... لييش اني ييت بمكانج ..!! هذا وانا اختج يسوي فيني جذي لو وحده ثانيه الله يستر اش سوا فيها .. بأي طريقة يحاول يكسرني ويحطمني .. يبي يحسسني اني وحده ما اسوى بحياته وما يهتم بوجودي .. وجودي وعدمي واااحد .. يبي يراويني انه متقبلني بس غصب .. متقبلني عشااان حمدان وبس مب متقبلني كزوجه اشاركه بحياته واشيل همومه معاااه 

بدت عبرااات بدووور تهل وهي تحس بحسرررره على أيااام حياتها اللي طافت وتتذكر ميررره ودها لو بس شهوور ترجع ورااا ...!! وتستعيد كل شي فقدته ..

أختها .. روحها .. وحياتها .. وحبها للدراسه .. وعشقها للأفلاام .. طلعاتها مع ربيعاتها .. كل شي تغيرررر 
صارت بدووور ثااانيه اهتماماتها تغيرت .. وخلاااص ما عادت تهتم لشي ... بس انها تنتظر اليوم اللي بتتلاقى فيه مع ميررره
/
.
/
نور وهي ترتجف من الألم اللي فيها والخوف .. 

فجر : نووووور

نور : لا رد 

الهنوف : نووووووووووور

نور طالعتها وقالت : نعم ..؟.

الهنوف : وينج ..

نور : معاكم

الهنوف : لا والله علينا ..!

نور : اي معاكم اش فيكم علي

الهنوف وهي تقترب من نور

نور استغربت 

الهنوف وفجر لصقو بنور .. 

نور : خيرر

الهنوف بهمس : نور صج صج صاير شي بينج وبين عزوز

نور هزت راسها : لاأأ ليييش ..؟؟؟

فجر : ما أدررري بس أحس جذي

نور : لا ما فينا شي .. بس أنا من أتعب ما أكلم أي أحد

الهنوف : ولييش تعبانه ...؟

نور : ما شي بس تذكرت أمي وابوووي

فجر : الله يرحمهم بس هذا ريلج المفروض تشكين له بدال لا تتضاربين معاه

نور .. لو تعرفون شو فيني ما بتلوموني : لا بس نفسيتي كانت تعبانه شوي

الهنوف : آهااا

نور : على فكره مالي خلق للدوره بنرجع الكويت

فجر : وفلوس الدوره ..؟؟

نور : الله يعوضنا

الهنوف تضحك : صج والله بنت بطره

نور : ياربي منكن

فجر ابتسمت : يلا يالدبه انزين سيري لريلج وراضيه

نور : شـ اراضيه ..؟؟

الهنوف : مو انتي زعلتيه

نور : لأأأأ ما زعلته بس قلت له ما ودي أتكلم لأني كنت تعبانه شوي

الهنوف : أكييد

نور طالعتهن بنص عين وقالت : أقووول أنا الصراحه أشك ان بنات هـ الزمن يعطوهن كورسات 

فجر ضحكت وقالت : هنوف قومي قبل لا تنفجر علي وعليج

نور ابتسمت ولحفت عمرها : اطفي النور طيب
/
.
/
روان راحت للصاله شافت مروان قاعد

روان : مروان ..!

مروان من غير ما يطالعها وهو يقرا الجريده : نعم ..؟

روان : تتعشا ..؟

مروان : لأأ

روان : لييش انزين تعال تعشا معاي

مروان : مب مشتهي هو غصب يعني ..!

روان خافت منه وقالت : لأأ بس قلت بسألك يمكن تتعشا معاي

مروان : لا مابي شكرا ..! جان تبين تعشي

روان ابتعدت وهي ترجع للحجره : لا خلاااص مابي

مروان حقرها ولا رد عليها 

روان بدت تصيح وبندت باب الحجره .. تقدمت عن السرير ورمت عمرها

ياربي أنا لييييييييييش سويت جذي لييييييييش ..؟ اش ذنبي بشي أنا ما يخصني فيه اش ذنبي .. والله ان كل 
شي صااار مو برضاي مو برضااااي افهمني مروووان ع الأقل بس قدر موقفي مو لااازم تفهمني .. افهم ان مالي ذنب بكل اللي صااار افهم

........ : رواااااان

روان لفت ويهها متخرعه وقالت : نعم ..!

مروان : تعالي ابي اتعشى

روان عدلت قعدتها بسرررعه ابتسمت وقااالت : يعني راااضي ..؟؟؟

مروان عقدت حياته : ع شو أرضى ..؟؟ وبعدين ماماتي غيرت راايي جذي وبس ...!!

روان : علي

مروان قال باستهزاء : قلت لج يعت ابي اتعشى .. ممكن تطلعي لي عشا

روان وقفت وقالت من غير نفس : ان شالله

مروان زخها من يدها ورص عليها وقال : والله لو عدتيها ما تشوووفين خيررر

روان سحبت يدها وقالت : والله ما أقصد

مروان : انزين تحركي يلا بسرررعه مالي خلق أعكر مزاجي أكثر من ما هو متعكر

روان نزلت راسها وقالت باستسلام : ان شالله بروح الحين

مروان طالعها بنظرة عتب .. حست روان بأنه يستصغرها ومشت وهي مذلوله 
/
.
/
ملاك وهي نازله تبي تاخذ لها شي تاكله شافت مايد قاعد في الصاله

ملاك : السلام عليكم

مايد : وعليكم السلام

ملاك : اش حالك ميووود ..؟

مايد من غير ما يطالعها : بخيررر 

ملاك : متعشي ..؟؟

مايد ما رد عليها عرفت ان ماله خلق يرد عليها .. اسكت احسن لي قبل لا يعصب ويتضارب وأروووح ضحيه 
مشت ملاااك شافت وصايف طالعه من المطبخ ومبتسمه ابتسامه خبيثه 

ملاك نزلت راسها وما شاافت صوب وصايف وهي قاعده تدعي بداخلها متى يفتكون من هـ الوصايف اللي طلعت لهم فجأه

دخلت ملاك المطبخ وفتحت الثلاجه تدور لها على شي تاكلها لأنها ميته يوووع من الظهر وهي مب بالعه شي 
سمعت صوت مايد يزقرها

ملاك تقدمت بسررعه وطلعت من المطبخ : نعم ..؟

مايد طالعها وهو متضايج : تعالي اباااج

ملاك تقدمت منه وقالت : نعم ..؟ 

مايد : اقعدي بكلمج

ملاك يلست وقالت : أمر ..؟؟

مايد وهو يطالع وصايف : صاار لج مده وانتي ساكته

ملاك مستغربه : شو تباني أقوول ..؟؟

مايد : لا بس اقووول سالفتج انتي وراشد طولت وااايد

ملاك : لا رد

يتبع >>>


مايد : قووولي عاد جان تبينه أحس لج ولنا 

ملاك استغربت من اسلوبه .. هذا الانسان بالفعل مب صااحي

مايد : ها اش قلتي ..؟

ملاك وقفت وهي شوي وتموت صياااح : يصير خير

مايد : يلا ارمسي قولي اش تبين ..؟

ملاك : مابي شي

مايد : عاد بتتمين معلقه جذي

ملاك طالعت مايد وقالت : لأأأأ كل شي بينحل قريب ( وعطت وصايف نظره )

وصايف انقهرت وقالت : جان تبين راشد قولي من الحين لأنج لو ما رمستي مايد بيروح له لبيته وبيرره للمحاكم

ملاك : والقاضي ما بيسوي شي أنا مجبوره عليه

مايد عصب ووقف : انتي تخبلتي

ملاك : مب قصدي بس هذي تستفزني 

مايد بعصبيه : انزين سيري يلا برمسج عقب

ملاك مشت بعصبيه وهي حاسه عمرها بتموووت من برووودة أخوووها لي متى بيتم جذا ساكت ولا له كلمه على هـ الانسانه ..!

الخدامه : مدام ..؟؟

ملاك لفت : نعم ..؟

الخدامه : عشا ..؟ 

ملاك : لا مب مشتهيه في ناس سدو نفسي

ومشت بسرررعه وهي معصبه ومتنرفزه من كلااام وصايف واسلوب مايد اللي ابد ما تعودت عليه وهالفتره 
صار هـ الكلااام عادي يطلع منه ولا كأنه قاعد يجرح أخته
/
.
/
يوم الأحد الصبح

نور : ياربي الهنووف طيب انزلو لحالكم

الهنوف : مانبي .. يلا نواااري صج نزلي معانا

نور : مب مشتهيه شي واللي يسلمك الهنوف انزلي لحالك مع فجر

الهنوف : وأنا بعد مب مشتهيه

نور : طيب خلاااص اقعدو هنا معي

فجر : وأنا ميته يوووع

نور : اجل خلاااص الهنوف بتنزل معك طيب

فجر : يلا الهنوووف

الهنوف قالت وهي مقهوره : أففففف طيب يلا بسرررعه

نور ابتسمت : ياالله كل ذا عصبيه

الهنوف : من هذي بنت عمي

فجر : خلاااص اقعدي ما ابيج تييين

الهنوف : اقووول فجووور تحركي لأني صج صج ميته قهررر قبل لا أفلعج ضرب

فجر ضحكت وقالت : يلا بسرررعه قبل لا اموووت ما فيني

نور : امشي انتي وياها بسررعه يلا وخلصونا 

الهنوف : باااي نواااري

نور : باااي

فجر والهنوف طلعن من حجرة نور ..

نور تنهدت وهي تطالع برع من دريشة الحجرة 

ياالله لييييش مكتوب لي العنا طووول عمري من انولدت لليوم .. طوول عمري كلما ابي أحقق اللي ابيه واحصل عليه لااازم تطلع لي مشكله جديده تخرب على كل شي سبق .. شكله مكتوب لي العنا طووول ما أنا عايشه .. استغفر الله اش هـ التفكير كل شي رب العالمين كاتبه أكيييد فيه الخير لي

............ : نور

نور لفت بسررعه وقالت : بسم الله 

ود ضحكت وقالت : اش فيج تخرعتي ..

نور من غير نفس : لأأأ بس كنت سرحانه

ود تقدمت بغنج وقعدت على طرف السرير : يا بخته اللي شاغل بال نور

نور ابتسمت من غير نفس : ما حد شاغل بالي غير زوجي حبيبي

ود بقهر : آهااااا

نور : خير في شي ..؟؟

ود : لأأأ بس قلت ابي اسولف معاج

نور سكتت وما ردت عليها دامه باقي كم من يوم وبيرجعون الكويت بتكلم خالتها وكل شي بينتهي .. بس لأأأأ ليييش انا غبيه يعني اخلي الجو يحلا لود ..!!

ود : وين رحتي ..؟

نور : موجوده بس قلت عبدالعزيز فطر ولا بعده

ود ضحكت : من زمااان أنا وهو فطرنا تحت

نور حست عمرها شوي وبتقوم تضرب ود بس تمالكت أعصااابها

نور : طيب

ود : اي بس سمعت ان الهنوف وفجر يقولون انج بترجعين الكويت معانا 

نور : وانتي شكو ..؟

ود : بس قلت استفسر

نور : لا تستفسري بشي مالك دخل فيييه

ود : يعني بترجعين الكويت معانا .. عسا ما شر

نور : قلت لك مالك علاااقه ارجع ولو ما ارجع أنا حررره

ود : اي شكلكم انتي وعبدالعزيز مررره مو عاجبتكم السفره

نور : اي لأنه معانا ناس مو لحالنا

ود : آهااا .. بس قلت غررريبه لأني سمعت انكم بتاخذون كورس

نور : لأأأ بطلنا ناخذه هـ الكورس الحين .. قلنا بعد الزواج 

ود : آهااا

نور : عن اذنك بنزل تحت

ود : باااي

نور ما ردت عليها وطلعت من الحجره وهي قرفااانه وميته قهر من ود واسلوبها الفااااشل

طالعت رهام بدربها

رهام وهي قاعده تطالع تلفزيون : صباح الخير

نور : صباح النور

رهام : شخبارج ..؟

نور قعدت يمبها وقالت : زفت 

رهام مستغربه : ليييش ..؟

نور : ما فيني شي بس أحس حالي متضايقه 

رهام : اي لاحظت عليييج .. لييش ...؟

نور : تعبانه شوي

رهام : آهااا روحي الطبيب انزين

نور : لأا ما يحتاج برجع مثل أول ان شالله

رهام : على راحتج بس ديري بالج على روحج

نور ابتسمت : ان شالله 
/
.
/
بدور وهي تغير حق حمدان : انزين باباتي ..!

حمدان هز راسه : أوووكي خالو

بدور : أباااك شاااطر وما تشاغب

حمدان : أوووكي

بدور : يلا يا شاااطر انزل تحت أنا مشغله لك اسبيس تون

حمدان ابتسم : باااي

بدور : شطوور يلا .. جان يعت تعال خبرني 

حمدان : أوووكي

بدور ابتسمت له وهو يمشي عشان ينزل تحت .. وتقدمت عن الموبايل تتصل بـ اريج وتقول لها عن طقم أمها 
مسكت التلفون ودقت الرقم .. بعد دقايق ردت عليها اريج

اريج : السلام عليكم

بدور : وعليكم السلام

اريج : هلااا بدووور

بدور : صباح الخير

اريج : صباااح النور

بدور : شخبااارج ..؟ 

اريج : بخيررر الحمدلله انتي شخبارج ..؟

بدور : أنا بخيررر الحمدلله اش حالها خالو أمينه

اريج : بخير الحمدلله 

بدور : اروووج عادي تييني

اريج : هي عادي .. بس لييييش ..؟

بدور : لأن ميره الله يرحمها قبل لا تتوفى خذت طقم من عند أمج والحين برجعه

اريج : آهااا .... عادي ايي بس معضد ..؟

بدور : لأأأ لأأأ هو مو موجود ترا اليوم الأحد ودوااامااات

اريج : آهاا عاد بيي لج .. متى حابه ..؟

بدور : أي وقت تبينه انا فاضيه

اريج : أوووكي بيي لج وباخذه

بدور ابتسمت : شو الحشره اللي يمبج ..؟

اريج : ماشي بس يايه اراجع جان قبلوني ولا لأأأ

بدور : آهااا .. الله يوفقج وان شالله يقبلونج

اريج : آمييين

بدور : يلا عاد حبيبتي مع السلامه وسلمي على أمج 

اريج : ان شالله مع السلامه
/
.
/
العصر الساعه خمس بتوقيت الكويت

شوق تطالع ضاري وتبتسم : الحين من صجك قالو جذي

ضاري وهو يتطالع التلفزيون : وأنا اش دراااني قالو جذي

شوق : لا والله ومتى خبرتك الهنوف

ضاري : اليوم

شوق : وهذي اش دراها ..؟

ضاري : اقول شوق لو تروحين تسألينها مب احسن

شوق : لأأأ بس مستغربه يعني سفرتهم ما كملت الا اسبوع وبيرجعون

ضاري : اي تقول نور مب عاجبها المكان اهناك

شوق : من حقها والله الأجنبيات مالهن أمان

ضاري ابتسم : يا خوفي بس 

شوق ضحكت : لا لا .. وبعدين حرااام فلوس الدوره

ضاري : وأنا اش دراني ..!

شوق : يلا عسا ان تكرهو شيئا وهو خير لكم

ضاري : وبعدين بيني وبينج أحسن يرجعون

شوق : اي والله مب قادره أعيييش بدون نور

ضاري ابتسم : مب على سالفة جذي .. بس أنا ابي نرجع دبي واقدم أوراقي

شوق ابتسمت وقالت : اي صح يا حييك هـ السنه أول سنه لك

ضاري ابتسم : شفتي كيف ..! 

شوق : وين ناوي تكمل

ضاري : مافي جامعه محدده حسب ربعي

شوق ابتسمت : حلو .. وشو ناوي تكمل

ضاري : والله حاط ببالي هندسه بس ما يصير أنا أدبي

شوق ابتسمت له : اي يالذكي اشلون تدش هندسه وبعدين ياما قلنا لك علمي بس ما طعت .. تحمل الحين يوم انك مب قادر تدخل هـ التخصص

ضاري : بس جرافيك هم حلو وعاجبني

شوق : يلا ان شالله خير .. 

ضاري : آمييين بس مستحيل ادش بزنس وما شابه

شوق : اي انصحك الصراحه لأن ابوي بيدخلك معاه الشغل غصب

ضاري ضحك : مو هذا اللي قاهرني

شوق يا على بالها براك وقالت : صح براك اش دارس ..؟ 

ضاري : أعتقد هندسه 

شوق : بس حرام يتشغل في المعرض مع عمي يعني لو يروح يفتح له مكتب صغير أحسن له

ضاري : انزين هو يشتغل الصبح ويداوم العصر عند عمي

شوق : آهااا يعني هو يشتغل بعد ..!

ضاري : اي شو قالو لج عنه

شوق : حلو ..!

ضاري وقف : يلا باي بطلع

شوق : لأأأأأأأأ تعال بقعد معاك شوي

ضاري : مستعيل

شوق أفأفت وهي تقول : والله حــــآله ..!

ضاري ابتسم : مآلت .. انتن البنات ما عندكن شغله غير الحجي

شوق مدت بوزها : من زينكم انتو عآد ...!!
/
.
/
بدور : لا حرااام عليج

أريج وهي تضحك : شو حرام علي .. المفروض الحين تزورينا تولهنا عليج

بدور ابتسمت : عآد انتو تعالو زوروني مو كله أنا ازوركم

اريج : لأأأ هذاك اول الحين تزورينا 

بدور : انشالله بكلم معضد

اريج ابتسمت : شو الأخبار ..؟

بدور : وين الله يخليج .. خلينا الحين بموضوعنا قولي لخالو هذا هو الطقم

اريج : أوووكي .. كلمت روان ..؟

بدور : شخبارها ..؟

اريج تنهدت : شقول لج عنها ... الله يهديها بس

بدور : خير اش صاير

اريج : سالفة طويله وعريضه وبعدين انتي تعرفينها .. 

بدور طالعت اريج وقالت : خلاااص عاد بس نلتقي مره ثانيه نتكلم 

اريج ابتسمت : ان شالله .. يلا عاد الحين انا بروح

بدور : تو الناس

اريج : شسوي والله توني خلصت وبعدين هلكت 

بدور : شـ قالو ..؟

اريج : قالو لي راجعينا بعد اسبوع

بدور : ان شاء لله يقبلونج

اريج : آميين يارب

بدور : لا تحاتين بيقبلونج ان شاء الله

اريج : آمييين .. يلا عاد الحين انا استئذن .. مع السلامه

بدور : مع السلامه حبيبتي

اريج مشت مع بدور الين وصلن لـ باب الحوي

اريج قبل لا تطلع : مب تقطعين

بدور ابتسمت : زين .. سلمي على خالو وايد

اريج : ان شاء الله يلا مع السلامه

بدور : مع السلامه

بعد ما طلعت اريج .. بدور سمعت صوت سيارة معضد بس مشت عشان تدخل داخل مالها خلق تسولف معاااه النفسيه روحها عدم وغير تسولف معاه عز الله دخلت بنوبة بكا ما بتطلع منها 

قبل لا تدخل لباب الصاله سمعت صوت وقف الدم بعروقها وهي يقول بهيبه : السلام عليكم

بدور بدون لا تلف : وعليكم السلام

ودخلت الصاله بسرررعه وهي ودها تروح للحجره ركض بس عشان ما تسمع صوته

صعدت ع الدري وهي تمشي بسررررعه وميته قهر ليييش وصل هـ الحزه بالذااات يعني ما يقدر يتأخر ولو شوي الين ما وصلت لـ حجرتها ورمت روحها ع السرير وهي تتنهد

بس ما كملت دقايق على هـ الحال الا ومعضد داخل

فزعت بدور وعدلت بقعدتها بسرررعه وعدلت الشيله 

معضد وقف وهو ساند ع الباب ومعاه سويج سيارته

بدور ما تكلمت وهي مرتبكه .. وفي خاطرها .. يالله اش يبي هذا واقف جذي ومحرج

معضد عقد حياته وهو يقول : ممكن أفهم شاللي سويتيه ..؟

بدور بدت تفرك بيدها وما ردت عليه

معضد بجديه أكثر : قلت لج ممكن أفهم شالتصرف هذا ..؟؟

بدور وقفت مرتبكه وقالت : اش سويت أنا ..؟

معضد : يعني ما تعرفين اش سويتي ..؟؟

بدور تنفست بصعوبه وقالت بصوت مرتجف وخايف بنفس الوقت : لأأأأ ما أعرف

قطع عليهم صوت حمدان وهو يركض من بعيد : بـــــــــــــــــــابا حبيبي ...........

معضد لف له وحمدان حضن ابوووه بقوووه وقال : وين كنت ..؟

معضد نزل لمستوى حمدان وقال : في الدوام حبيبي

حمدان حضن ابوووه وكأنه يقول له لا تتركني

معضد ابتسم : ليييش شو تبا حبيبي

حمدان : أباااك تلاعبني

معضد بنفس اسلوب حمدان : بلاعبك حبيبي بس انت سير الحين

حمدان رص ع يد ابوووه : لأأأ مابي 

معضد ابتسم له : خلاااص حبيبي بدور بتيي معاك وانا بتسبح وبنزل لك عقب اوووكي

حمدان هز راسه وقال : خلاااص بقعد اهني مع ماماتي 

معضد ابتسم له لأنه الياهل من لقط شي ما ينساه وقال : شطووور

حمدان تقدم من بدور وقال : يلا بدور نلعب 

بدور وبعدها ترتجف وخايفه 

معضد ما قال شي غير : نص ساعه واشوفج في الحجره عندي

بدور هزت راسها وهي تحس انها اصغر عياله : ان شالله
/
.
/
دخلت نور وهي تلعب بأصابعها ومرتبكه ومعصبه بنفس الوقت

عبدالعزيز من شافها وقف وتقدم عنها .. نور ابتعدت وهي تقول : نعم ..؟؟ 

عبدالعزيز : نور اقعدي

نور طالعته وقالت : قول اش تبي ما ودي أقعد

عبدالعزيز : أوووكي بس ممكن نتفاهم شوي

نور وهي معصبه : قلت لك اش تبي ..؟

عبدالعزيز مسك يدها بقوه ورص عليها : نور انتي اش فيج ...؟؟

نور امتلت عيونها دموع وقالت : ابي ارجع الكويت

عبدالعزيز : وليييش ..؟؟

نور : بس ما عجبتني القعده هنا يعني غصب أقعد

عبدالعزيز : هي غصب 

نور علت صوتها وهي تصيح : لأأأأ ماهو بغصب أقعد .. وبعدين انا أقعد بالمكان اللي أنا ارتاح فيه

عبدالعزيز مسك ويهها : نور اش فيج قولي لي

نور : قلت لك ما فيني شي وبعدين ابيك ترجعني ما فيها شي يعني لو رجعت مع البنات

عبدالعزيز : أحد قال لج شي ..؟؟

نور : لأأأ بس أبي ارجع وبعدين اذا انت ناوي تلعب علي دخيلك اتركني بحالي ... أنا ما فيني اتحمل كثر اللي تحملته

عبدالعزيز : نور انتي شو تقولين ..؟

نور طالعته وهي تصيح : عبدالعزيز اذا انت ما تبيني تأكد أنا ما بزعل بالعكس بقدر موقفك لأنك من البدايه تركتني بحالي

عبدالعزيز رص ع يد نور وقال بعصبيه : بس عااااد انتي شكلج صدق تخبلتي ... اش لون مابيج وانتي مرتي

نور وهي تصيح : مرتك ها مرتك ...؟؟؟ واللي متزوج يسوي سواتك ..؟؟

عبدالعزيز : فهميني ع الأقل انزين .. اش سويت ..؟؟ أحد قااايل لج شي غلط عني ..؟؟

نور مشت بسرررعه وهي ما فيها تقعد ولا ثانيه أكثر معاااه لأنها بركان وبينفجر

عبدالعزيز ضرب الباب بيده بقووووه وهو معصب : استغفر الله .. هذي اش فيها تخبلت وقامت تقول كلام مب مفهوم
/
.
/
روان تصيح : مروان أكلمك رد علي ...!

مروان وهو يقرا الجريده : استغفر الله العلي العظيم .. خير اش تبين ..؟؟

روان : مروااان اسمعني انزين واترك اللي بيدك

مروان رما الجريده وقال : نعم ..؟؟ 

روان : انت ليييش تعاملني جذي .. ترا والله أنا انسانه

مروان طالعها باستحقار وقال : بس هذا اللي تبينه ..؟

روان : ع بالك هذا شويه

مروان رفع الجريده وبدا يكمل قرايه

روان احترت وتقدمت منه وسحبت الجريده : مروااااااااااان

مروان وقف بعصبيه وقال : اش فيج انتي تخبلتي

روان قعدت عند ريوله وقالت وهي تترجاه : مرواااان اسمعني انزين

مروان عقد حياته وقال : خيييرررر

روان : مروان افهمني دخيلك والله مالي دخل بكل اللي صار والله

مروان قال وهو يروح للكبت : أنا بطلع بغير جو أحسن من جو الحجره هذي

روان مسحت دموعها : قول لي اش تبيني اسوي واسوي لك والله

مروان : تسكتين وتصكرين على هـ السالفه 

روان : مرواااان انت ليييش مب راضي تفهمني

مروان عصب وقال : لأنج ما رضيتي تصونين نفسج

روان توها بتتكلم الا ومروان طلع من الحجره ...

تقدمت روان عن السرير وهي تصيح ..

يالله أنا اش سويت عشان مروان يعاملني جذي .. والله كل شي غصب عني ... حتى اليوم اللي تفارقنا أنا وانت كان غصب عني .. ما يطلع شي بيدي مروااان دخيلك ارحمني وافهمني ... 
/
.
/
ملاك : لأأأأ حرااام عليك

راشد : شو حراام علي ملاك لاازم نيره

ملاك : انزين بس شوي شوي عليه

راشد : المهم يرد مثل أول

ملاك : هي أكيييد

راشد : ان شاء الله حطي ببالج هـ الأسبوع بيصير أوكي جان مب هذا الياي بإذن الله

ملاك : آمييين

راشد ابتسم : وبعرس عقب

ملاك : المهم ميود يرد شرات أول

راشد : آمييين

ملاك : يالله راشد ما تدري أحس عمري بصير اسعد انسانه يوم اخوي يرد شرات أول

راشد ابتسم : وأنا بصير اسعد انسان عشاني بعرس 

ملاك ضحكت : هههه هذا اللي يهمك وبس

راشد : أكيييد وبعدين عمرج سمعتي بواحد مالج وتعيس

ملاك ابتسمت : لأأأ

راشد : هذاا أنا ... والله اسمع كل ربعي مستانسين مع حريمهم ايام الملجه الا أنا المسكين متوهق

ملاك بزعل : رشووود حرام عليك

راشد ابتسم : أمزح انزين

ملاك : وبعدين أخوووي مريض كيف تباني استانس واطلع واخوي بـ هالحال

راشد : ولا يهمج ان شالله ميود يرد شرات اول

ملاك : آمييين وما يظلم أحد ولا يخصه بـ أحد والله يبعد عيال الحرام والشر عنه 

راشد : آمييين

ملاك : انت ومنو بتودونه ومن وين بتشلونه

راشد : هو لازم من الشركه لأن بيساعدوني الشباب 

ملاك : هي من البيت ما يصير أم دويس عندنا وبعدين من الشركه دير بالك عن حد من الموظفين يحس

راشد : لأأ لأأ وهو طالع للباركنات

ملاك : ياربي ......... والله اني ادعي من كل قلبي انه يصير أوووكي

راشد ابتسم : يلا عاد ملاكي انا بصكر عندي مناوبه اليوم

ملاك : يالله ويا دوام هـ الشفتات

راشد ابتسم : يوم تداومين بتعرفين

ملاك : أوووكي ههههه ... يلا مع السلامه

راشد : مع السلامه
/
.
/
بدور دقت الباب ودخلت الحجره وهي خايفه لفت ويهها للجهه الثانيه شافت معضد واقف 

معضد اشر لها تدخل وتقدم عن الباب وصكره

بدور خافت وابتعدت هي روحها مرتاعه منه أول ما دخل البيت

معضد تقدم منها وقال : وين حمدان ..؟

بدور : تحت يطالع تلفزيون

معضد تقدم منها وقال : ليييش تسوين جذي ...؟

بدور حست بنفسه الساخن وقالت وهي مرتبكه : اش سويت أنا ...!!

معضد مسك ويهها : مره ثانيه لما أزقرج وانا داخل ما تسفهيني

بدور : بس أنا متى سفهتك ...؟؟

معضد : وانا ازقرج اليوم

بدور خايفه : والله ما سمعتك 

معضد : هـ المره بودرج بحالج بس المره اليايه نشوووف شو بيصير

بدور هزت راسها بخوووف : ان شالله ما تنعاد

معضد ابتسم لها وقال : هي اباج جذي تسمعين الرمسه

بدور زاد خوفها معضد بحنانه وعصبيته وبكل حالاته يخوف ...

بدت تطالعه بنظرة طفل خايف .. شوي وتموت صيآح من الخوف ..

معضد : انزلي تحت وطلعي لي عشا بتعشى معاج ومع حمدان

بدور تحاول تبتعد مب قادره ...

معضد ابتسم أكثر

بدور قالت وهي ترتجف : انزين ممكن توخر شوي بطلع ..؟

معضد ابتعد عنها وقال : قولي لـ حمدان اييني بعطيه شي

بدور : ان شالله

طلعت بدور من الحجره وهي مرتبكه وخايفه ... وفي خاطرها .. الحمدلله انها عدت على جذي وما صار شي جايد بس أنا متى ما سمعته ... هو ما ناداني عشان اسمعه ... وبعدين قلت له مب قصدي .. بس الله يهديه معضد يحاول بأي طريقة يربكني ... ويعرف كيف يربكني ..

شافت حمدان تحت وقالت : حمداني روح فوووق حبيبي ..

حمدان : ليييش ..؟

بدور : باباتك يباك يلا شاااطر روح له

حمدان مشى وهو يبتسم ومستانس لأنه بيروووح لأأأبوه ويلعب معاه 
/
.
/
بعد مرور اربعة أيآم .. الخميس 

شوق تطالع نور : تريقتي ..؟

نور هزت راسها : لأأ مالي نفس 

شوق ابتسمت : تصدقين عآد والله استانست يوم دريت انكم بتردون

نور ابتسمت بتعب : اي وأنا بعد ما استحملت فراقك

شوق تضحك : عليه هـ الكلام ...؟؟!!

نور بتعب : تدرين قبل أمس يوم ردينا كنت هلكانه وأمس ما مداني استريح 

شوق ابتسمت : خلاااص اليوم مرتاحه أكيييد

نور : بعد فيني ارهاق وتعب

شوق : يلا ان شاء الله الا هم يومين وثلاث وتردين شرات أول 

نور : ياريت

شوق ضحكت : نواري والله صايره عيوووز 

نور : حرااام عليك والله من التعب ما فيني اسوي أي شي

شوق : يلا مسامحه هـ المره المره اليايه لما تردين تيبين لي كل ألمانيا معاج

نور ابتسمت : هذا لو رحت

شوق تربعت وقالت بسرررعه : اي صح اش صار ولييش رديتي ..؟؟ ليكون عشان الأجنبيات

نور ابتسمت : لأأأأأأأأأأأ وين راح فكرك بس الصراحه ما عجبني الوضع هناك وملل

شوق : آفآآآآ لا تقوووووووولين

نور : والله

شوق : وعبدالعزيز ..؟؟ يعني معقوله تملين معاه

نور ابتسمت وهي من داخلها مقهوره : مو من كذا ..!! بس مدري أحس اهناك غير واهنا غير

شوق : اي الحمدلله بلادنا غيرررر

نور : حسستيني انك باعلان اسكتي دخيلك هههههه

شوق ابتسمت : يلا ننزل 

نور : لأأأأ ما فيني تعبانه

شوق : نفطر انزين

نور : لاأأ مو مشتهيه

شوق : على راحتج 

نور : تعالي خبريني اش صار ..؟؟

شوق عقدت حياتها : اش صار ..؟!! 

نور : على الموضوع اللي قلتي بتكلميني عنه

شوق : اي توني تذكرت 

نور مستغربه : طيب اش صار ...؟؟

شوق : الله يسلمج ذاك اليوم مره ثانيه شفت نواف وبراك مع بعض 

نور مستغربه : صح انتي ليييش ما سافرتي معانا صدق ...!!

شوق : والله أمي كلمتني وعاد أنا حسيت عمري كارهه حياتي

نور : طول عمرك هبله

شوق ابتسمت : ما علينا المهم ومحتاره الصراحه أوافق على براك ولا لأأأأ

نور : فكري ..؟؟

شوق : مشكلتي فكرت ..!! وما شفت غير نواف الصراحه يناسبني

نور : أجل ارفضيه

شوق : وهو أخوووه يعني بخسر الاثنين سوا

نور : اتوكلي على ربك

شوق : نور انتي من عايلتنا افهميني ع الأقل وتعرفين كيف تفكيرنا

نور : أدررري أدررري بس عاد ما في شي غصب وبعدين لو اثنين تخانقو ما يدخلو الكل بالجريمه

شوق : أنا وانتي ندري بس أبوووي وعمي من يفهمهم

نور : الصراحه ما أدررري بس حرااام يعني يفرقو اثنين والسبب أحد غيرهم

شوق : محتاره الصراحه بس قبل لا نرجع الامارات بقول لهم رايي

نور : شو بيكون ..؟؟

شوق : مبدئيا رافضه وموافقه بس الموافقه الصراحه غالبه يعني احتمال أوافق

نور : فكري زين ترا هذي حياتك اللي بتعيشيها طول عمرك

شوق : اي ان شاء الله 

.................... فجأه انفتح الباب بقووووه ودخلت فجر ...........!!

فجر : مرحبـــــــــــــــــــــــــآ بكم يا أهل المنزل المسكون

شوق متخرعه : وجــــــــــــــــــــــــع ان شا الله خرعتيني

فجر ابتسمت وهي تدور : وشحالكووووووووم ............؟؟؟

نور عاقده حياتها : اقوووول انتي ما علموك الأدب ...!!!

فجر ابتسمت وهي تغمز لها : لا يـ حلو انته ...؟؟؟

نور : والله قلت افتكيت منك بعد ما رجعنا من المانيا جيتي طلعتي لي اهني

فجر ابتسمت : حرااام عليج نوراااني

نور ابتسمت : امزح معك يالدبه

فجر تطالع شوق : شخبارج يالعيوووز ..؟؟

شوق عقدت حياتها : عيوووز في عينج

فجر : والله عيوووز ولا في أحد يرفض سفره ..............!!

شوق : عداال عآد .. ندري انج حتى طلعه لبيت الييران ما ترفضينها

فجر ابتسمت : مو مثلج ويه فقر ارفض سفررره بكبرها

شوق : فجووور عصووور ظهووور اسكتي ولا بطلعج برع

فجر ابتسمت وهي متخصره وبدت تتكلم بغنج : فجووور عصووور ظهووور بعينج شوكه ...!!! وبعدين ياللي ما تستحين انتي مع أخوووج هذا ضاري ...!!! ليييش تقولون لي جذي اسمي فوفو ... يعني فجووور

نور مبطله حلجها وفيها الضحكه خلاااص بتنقع ضحك

شوق : فوفو عبدو مب أحسن هههه

فجر : صج ما تستحين ..!!

شوق ابتسمت : لا والله انتي اللي ما تستحين يايه تسبينا في بيتنا

فجر : هذا بيت عمي قبل لا يكون بيتج يالدبه

شوق : دبه بعينج يالعصعوصه

فجر : شوق ترا والله أضربج

شوق : تعالي جآن فيج خير

فجر تمثل كالعاده : لا والله قالو لج تبين عمي يزعل وما ياخذني معاه الامارات وبعدين ما يخلوني اتزوج مزيون اماراتي

شوق اهني ماتت ضحك وقالت : اسكتي يالهبله ضاري ورااااج ..!!!

نور ميته ضحك لدرجه صارت حمرررررررررررره ..!!!

فجر احمرت من الفشله وطالعت ضاري ردت نزلت راسها ضاري تحرك وهو روحه مستحي من اسلوب بنت عمه .. أول مره يشوووف وحده بهالجرأه .. وفجر بعد ما تحرك ضاري تقدمت وبندت باب الحجرررررره بسرررررررعه 

لفت شافت البنات يضحكون طالعتهم بنص عين : تضحكون علي ...؟؟

نور ميته ضحك : أجل على مين ...؟؟

فجر محمره ومعصبه وفجأه بدت تضحك : هههههههههههههههههههههه

شوق ابتسمت : يالهبله والله انج فضيحه

فجر وهي تضحك : هو سمعني أنا مالي خص

شوق : بياخذ عنج فكررره يالهبله

فجر : على كيفه ..!! مب ميته عليه

نور : والله انك هبله

فجر : وينها هذي الهبله أختكم ...؟؟

شوق : تشوفينها بدارها 

فجر : لا عآد ماني طالعه ما فيني ضاري يسحبني من شعري ويطردني

نور : الحمدلله عرفتي لحالك هههههه
/
.
/
بدور وهي تطالع الدرب حمدان سألها وهو يالس ورا في النص

حمدان : خالو ..؟؟

بدور لفت وبصوت واطي مستحيه من معضد : نعم حمودي ..؟؟

حمدان : متى نوصل ..؟

بدور : مب باجي شي حبيبي خلاااص واصلين

حمدان : بنروح عند يديده هيييييييييييي 

بدور ابتسمت وقالت : اقعد فديتك

حمدان يلس وقال : خلود تقول شرت لي لعبه 

بدور : صج والله ..؟؟

حمدان : كبيررررررره 

بدور : خلاااص بنشوفها اليوم

حمدان قعد يطالع الدرب

معضد شاف بدور وقال : خلج جاهزه احتمال كبيرر باجر بليل نرد 

بدور مستغربه : بليل ..؟؟

معضد : هي لأن احتمال السبت بداوم

بدور : آهااا 

معضد : مب أكيييد ثلاثين بالميه

بدور : لا ان شاء الله ما تتداوم متولهين على خالو نحن

معضد ابتسم وهو يطالع الدرب : حشا مب وله يخليج تدعين عليه


بدور مستغربه وفي خاطرها هذا اليوم شكله مزاجه أوكي هو من يومين صاير أوكي ليييش يا ترى ...؟؟ يمكن لأنه اليوم بنروح العين عساس جذي يبي يبين لأهله نحن أوكي ويوم نرد دبي بيرد شرات أول يعصب ويحرج على كل شي

معضد : بدووووووووووور

بدور انتبهت : هلأأأ

معضد : وينج أكلمج ..!

بدور : معاك 

معضد : كلمي خلود وقولي لها اليوم العصر بنطلع

بدور : ان شالله

معضد : ولا أقول لأأأ بنطلع روحنا أحسن

بدور : حرااام خلود بروحها محد يطلعها 

معضد : فيصل عندها

بدور : فيصل ولا يكلمها بعد 

معضد مستغرب : اش دراج ...؟؟

بدور : فيصل أصلا اربع وعشرين ساعه برع يا في الدوام أو مع ربعه

معضد : خلاااص انزين كلميها

بدور : أوووكي
/
.
/
ملاك : يا الله متى ايي العصر

راشد ابتسم : ما عليج اليوم العصر بوديه ان شاء الله 

ملاك : دخييييييييييلك راشد قد ما تقدر حاوووول دخيييييييييلك

راشد : ان شاء الله بحاااول

ملاك ابتسمت : والله ما أصدق ان اليوم ميووود بيرد شرااات أول

راشد : ان شاء الله شرات أول وأحسن بعد

ملاك : آمييين

راشد : حرمته وين ..؟؟

ملاك : اهني موجوده 

راشد : آهااا ... الله يستر منها ومن اللي أمثالها

ملاك : كريهه قسم بالله

راشد ابتسم : يحق لج عآد ... أجلت موعد عرسج

ملاك بنص عين : والله مب أنا اللي مستعيله وبعدين انت اللي مستعيل يالطيب

راشد : انزين خلاااص كليتيني

ملاك : أبا اشوووفك 

راشد ابتسم : مو يقولون قبل العرس ما يصير بأسبوع أشوووفج

ملاك : أدرري بس باجي ع العرس وايد 

راشد : أووووللللللله وليييش ...؟؟

ملاك ابتسمت : تريا رشووود والله أنا غاديه صفرا وضعفانه وويهي شاحب

راشد ابتسم : عادي المهم انج ملاك 

ملاك : لا صج والله تريا شوي حرااام علاما أرد شرات أول حلوووه جذي 

راشد ضحك : ومنو قال لج انج حلوووه 

ملاك ابتسمت : انت يالدب

راشد : خلاااص يلا باي حبيبتي بروووح بشووووف الدكاتره شوي 

ملاك : أوكي مع السلامه ودير بالك ع عمرك

راشد : ان شاء الله وانتي بعد لا تحاتين 

ملاك : أوكي
/
.
/
بليل الساعه 12

تقدمت روان عن مروان : مرواااان 

مروان راقد : لااااااااا رد

روان هزته شوي : مروااااااااااان تتعشى ..؟؟ 

مروان : لا رد

روان تخرعت وقالت : مروااان حبيبي قوم اش فيك ...؟؟

مروان : حرك راسه شوي شوي وما رد عليها 

روان مسكت راسه شافت حرارته مرتفعه تخرعت .... راحت صوووب الثلاجه وطلعت ثلج مع ماي بارد ويت صوبه بدت تحط له الكمادات

مروان بدا يون 

روان مسكت ويهه : مرواااان ...؟؟ 

مروان تكلم بس ما فهمت عليه

وبدت روان تحط له كمادات وهي خايفه عليه وتقرا عليه بنفس الوقت
/
.
/
بدور : ما صار اليوم خلاااص باااجر بنطلع

خلود ابتسمت : هي انتو روحكم ييتو لنا اليوم هلكانين ما يصير بعد تطلعونا

يتبع >>>

بدور ابتسمت : باجر ان شاء الله نطلع

خلود : وينه حمداني ..؟؟ من عقب العشا ما شفته

بدور ابتسمت : راح ينام مع خالو

خلود : يالله هالولد حركات ..!!

بدور ابتسمت : شفتي كيييف ..؟؟

خلود : من الحين يقردن ماماتي

بدور ضحكت : عشان تيوزه بنت فيصل 

خلود ضحكت : لا دخيييييييييلج ..!!

بدور تتثاوب : فيني رقاد تصدقين

خلود ابتسمت : مستويه حرمه البنيه

بدور : هي عيل شو تتحريني 

خلود : أحيدج اول ترقدين كل البيت وتتفقدين احوال الرعيه وأخر وحده ترقدين

بدور ابتسمت : هذاك اول خلاااص

خلود : معضد بعده ماياااه تمي معاي بعد شوي

بدور : يمكن ياااه ..!

خلود : لاأأأ نحن من نص ساعه رقينا وبعدين هو ييي متأخر اعرفي هالشي ربعه في العين

بدور ابتسمت : خلاااص عاد خمس دقايق وبرد حجرتي

خلود : تدرين عاد نوروووه ووفاء امس يوني وعقب رحنا لبيت ربيعة وفاء 

بدور : وناسه

خلود : هي وناسه يمعة بنات وجذي والله كشخه

بدور : ياريتني وياكم

خلود ابتسمت : انتو وين .............. طايحين في دبي حتى ما تيوون صوبنا

بدور : دوام معضد تدرين عاد

خلود : شكلج هلكتي فيج رقاد ههههه

بدور هزت راسها : اي والله فيني رقاااد بموووت خلااااص من التعب

خلود : يلا عاد تصبحين على خير

بدور وهي طالعه : وانتي من أهله

تقدمت بدور عن جناحهم وهي ميته رقااااااااد ...!! دخلت وسارت صوب التسريحه بدت تفتح شعرها عشان 
ترقد 

وهي قاعد تفتح شعرها شافت معضد ع السرير لفت متخرعه ومصدومه

بدور : بسم الله الرحمن الرحيم

معضد ابتسم وقال : بلاج تخرعتي

بدور مسكت قلبها : من متى انت اهني ..؟؟

معضد : من ربع ساعه

بدور هزت راسها : هيييي ..!! خرعتني الليتات مصكره عاد أنا روحي ما اشوووف من الابجوره هذي

معضد : يلا بسرررعه سيري غيري برقد

بدور راحت صوب الكبت تطلع لها ملابس وقالت : لأأأ أنا برقد عند خلوود

معضد عدل قعدته وقال : من صجج انتي ...؟؟

بدور هزت راسها : هي برقد عند خلووود وبعدين لو تبا انت ارقد في صالة القسم وأنا في الحجره
معضد وقف وتقدم عن بدور

بدور طالعته بربكه وقالت : يلا اختار وين تبا ...؟؟

معضد : لا اهني ولا اهناك

بدور وهي تلعب بأزرار ثوبها اللي بيدها : خلاااص عاد جان ما تبا ... انا بسير بغير وبروح عند خلوود

معضد : لأأأ ما تسيرين شو بيقولون عني عقب متضارب وياج

بدور : انزين برقد في الصاله..!! 

معضد مسك يدها ابتسم وقال : بدووور انتي ليييش خواااافه

بدور : بس أنا ........................

معضد حط يده ع حجلها وقال : اسكتي وسيري بسررررررعه

بدور : آآآآ .............

معضد قاطعها وهو مبتسم : قلت لج بسررررررعه
/
.
/
نور تمشي وهي تأفأف : ما فيني شي

عبدالعزيز يمشي معاها : اشلون ما فيج شي ..!! السفره وخربتيها ...؟؟ الدراسه وخلاااص ما عاد بنكمل الكورس اش تبين بعد ...؟؟

نور : مابي شي غير انك تتركني بحالي

عبدالعزيز وقف وقال بجديه : وقفي ..............

نور وقفت وقالت : نعم ...!

عبدالعزيز : انتي اش فيج ؟؟؟

نور امتلت عيونها دموع : قلت لك ما فيني شي

عبدالعزيز بطولة بال : نور سيري البسي عبايتج بنطلع

نور : الساعه اثنعش وين تبينا نروح ...؟؟

عبدالعزيز : اي مكان

نور بسخريه : لا والله اش يقولون عني بعدين ..؟؟

عبدالعزيز مسك كتفها : نور انتي زوجتي ما فيها لو طلعت معاج

نور نزلت ايده وقالت : لا تقووول كذا

عبدالعزيز عرف ماشي مجال للتفاهم غير انهم يطلعون لأن أصواتهم بدت تعلا

عبدالعزيز : اوووكي سيري البسي عبايتج

نور : مابي بروووح بنام

عبدالعزيز مسك ايدها بقوووه وقال : اوقفي اهني بتصل بالهنوف تييبها

نور : قلت لك ماني طالعه

عبدالعزيز : نوووووووور سكتي دخيلج

نور امتلت عيونها دمووووع وتريت 

عبدالعزيز اتصل بالهنوف وطلعت من باب الصاله الكبير تقدم منها عبدالعزيز وخذا عباة نور 

الهنوف مبتسمه : على وين .....؟؟

عبدالعزيز معصب مبين عليه : دشي داخل

الهنوف عرفت فيه شي وسكتت ..! اصلا هي شاكه من البدايه من المانيا ونور مو على بعضها

عبدالعزيز تقدم من نور وعطاها العبايه : البسي

نور لبست العباه وهي يالسه تلبسها

الهنوف تقدمت منهم

عبدالعزيز طالعها وقال : مو أنا قلت لج دشي داخل

الهنوف مستغربه : لا اشوووف اش صاير

عبدالعزيز : اش صاير يعني فلم ...!! دشي داخل الهنوف

الهنوف تطالع نور مستغربه ونور يالسه تصيح .. مسكت يد نور وقالت : نواري اش فيج تصيحين ..؟

نور مسحت دموعها : ما فيني شي حبيبتي ادخلي داخل

عبدالعزيز : يلا نور ... وانتي الهنوف دشي داخل

الهنوف مستغربه : عبدالعزيز اش سويت بها ..!! بخبر ابوي عليك

عبدالعزيز مسك يد الهنوف بهداوه وقال : حبيبتي ما بينا شي بس نور متضايقه من شي ممكن تتركينا

الهنوف : بس نور متضايقه منك صح نور ..؟؟

نور هزت راسها : لا حبيبتي .. انتي ادخلي داخل

الهنوف : يعني مو متضايقة منه

عبدالعزيز : الهنوووف انتي دشي داخل وبعدين هذي سوالف بيني وبين مرتي مالج شغل ... وابوي ما يدري ان نور متضايقه سمعتي ..!

الهنوف هزت راسها وقالت : أوووكي ..!! بس عبدالعزيز حرااام لا تقووول لـ نور شي روحها مسكينه وما عندها أحد غيرررك الحين

عبدالعزيز مسك راسه : بتدشين ولا لاأأ ...!!!

الهنوف ابتعدت عنهم عبدالعزيز ابتسم لنور يهديها : شفتي كيف تحبج ..!! اذكر قبل كانت تكرهج كره العمى والحين تحبج ..!

نور بصوت متقطع : ع الأقل تبين كرهها مو مثل ناس حتى ما يخلون لغيرهم مجال يبينون وجهة نظرهم

عبدالعزيز : نور انتي كلامج كله على بعضه الغاز ممكن تيين نتمشى بالسياره وتكلميني عن كل شي

نور مسحت دموعها وتنهدت ...!

عبدالعزيز مسك يدها ومشا معاها الين وصلو للسياره وركبو 

عبدالعزيز وهو يحرك السياره : نور ارمسي قولي اش فيج ..؟؟

نور تطالع برع وتصيح : قلت لك ما فيني شي

عبدالعزيز مسك يدها وقال : نور انتي فيج شي ولا ليييش تصيحين ..!! حتى انتج متغيررره

نور سحبت يدها وقالت : عبدالعزيز رجاءا بطل تمثيل لأني صج زهقت

عبدالعزيز سكت شوي .. ورد يتكلم : أحد قال لج عني شي ..؟؟ كلمج بشي وضايقج

نور : هه .. اسأل روحك ..!

عبدالعزيز : انزين قولي لي اش قلت لج عشان أفهم

نور مسحت دموعها : ما قلت لي شي عبدالعزيز ممكن ترجعني للبيت

عبدالعزيز : نور قولي اش فيج ..؟؟ ع الأقل أفهم

نور : عبدالعزيز دخيييييييلك أعصابي لحالها تعبانه .. دخيييلك رجعني قبل لا يستوي فيني شي

عبدالعزيز شاف الشارع وضرب السكان تنهد بقوووه وقال : أوووووووكي برجعج لأن روحي تعبان .. بس باجر نور تقولين لي عن كل شي وبالضبط

نور سكتت وما ردت عليه
/
.
/
يوم الجمعه الصبح الساعه سبع 

رفعت عن ويهها البطانيه وهي متضايقه منها 

مسحت عيونها عشان تتعدل الرؤيه وتشوف جآن هي بحلم ولا لأأأأ ... شافت جنبها وما شافت مروان ..

ردت تتذكر كل شي صار أمس بليل ..!!! كان تعبان .. حرارته مرتفعه وما يقدر يتكلم 

بس وينه ..؟؟ وين راااااح ليكوووون كنت أحلم أنا ...!! لأأأ ما كنت أحلم اللي اتذكره اني كنت معاااه صج 
وكان تعبان

وقفت روان وتقدمت عن الحمام الله يعزكم .. عشان تتغسل ... سمعت صوت من الصاله تقدمت عن الباب شافت مروان قاعد ومتلحف ببطانيتين

تقدمت منه بسرررعه

روان : مرواااان

مروان لف راسه يطالعها .. 

روان تقدمت منه ومسكت راسه تشوف اذا حرارته مرتفعه ولا نزلت

ما حست الا ومروان يسحب ايدها ويبعدها عن ويهه

روان امتلت عيونها دموع وقالت : شخبارك الحين ..؟؟

مروان : بخيررر

روان لفت عسب تدش .. ردت طالعته وقالت : أمس بليل مدري اش كنت تقول لأن حرارتك وايد ارتفعت .. انصحك تروح الطبيب

مروان ما رد عليها

روان مشت بألم وانكسار تعلن هزيمتها ودخلت الحجره وهي بقمة حزنها .. عبراتها خانتها وبدت تهل
/
.
/
الساعه اربعه العصر

معضد طالع خلود وابتسم : لا خليه معانا

بدور تكلمت بسررعه وقالت : أنا وخلود بنروح نشتري لنا أغراض صح خلود ...؟؟

خلود سكتت وما ردت ..

معضد ابتسم لـ بدور وقال : لأأأأ خلود فيصل يوديها تشتري الحين خل تروح تلعب حمدان صوب الألعاب

خلود ابتسمت وقالت : أوووكي

معضد : حمدان تروح مع خلود لصوب الألعاب ..؟

حمدان استانس دام السالفه فيها العاب : هي بابا بلعب

معضد : خلود سيري لعبيه وجان في خاطره شي خذي له

خلود : ان شالله .. بدور ما بتيين ويانا

بدور طالعت معضد وسكتت ..

معضد : لأأأ أنا وحرمتي بنتمشى

خلود ابتسمت ودها تضحك على شكل بدور وقالت : أوكي برايكم .. يلا حمداني

معضد شاف خلود وحمدان يبتعدون .. مسك يد بدور وقال : يلا نروح نقعد في هـ المحل

بدور طالعته وما قالت شي

معضد وهو يمشي معاها : اش فيج ساكته ..؟؟

بدور : ما فيني شي

معضد وهو يدخل المحل : فـ خاطرج تروحين مع خلود ..؟

بدور : عآدي

معضد : اش تشربين

بدور : أي شي

معضد ابتسم وهو يقول : كل شي عندج عادي

بدور : خلاص نفس اللي تختاره

معضد : أنا اشرب بلاك كوفي يعيبج

بدور هزت راسها : عادي قلت لك أي شي

معضد : أوكي مع اني اشك انه يعيبج لأنه مرررر

بدور ابتسمت وقالت بعفويه : اي تراااه يعدل المزاج

معضد ابتسم لها وقال : فـ خاطرج نرد دبي

بدور .. الحين لو رجعنا لـ دبي ترد تعاملني بقسوووه اهني ع الأقل يدام اهلك تحترمني شوي : لأأ

معضد مستغرب : غررريبه بدور تكره دار الحي 

بدور : لأأأ بس ما أدري قمت ارتاح اهني عند خالتي

معضد ابتسم : آها عند أمي ..

بدور تطالع الكوفي اللي قاعد يحطه العامل ع الطاوله ..

معضد استغرب من تصرفاتها .. طول الوقت تسرح ..

معضد : بدووور

بدور رفعت راسها : هلأأأ

معضد : ياب الكوفي خذي لج

بدور طالعت صوب العامل اللي رووح عنهم من شوي : اي شفته

معضد وهو يشرب : انتي ليييش تخافين مني جني مسوي لج فلم رعب..؟؟

بدور حست انه وقت حلو للنقاش وما راح يصير احتكاك بينهم لأنهم بمكان عام

بدور نزلت راسها وقالت : ما سألت عمرك ..؟؟

معضد مستغرب : ليييش ..؟؟ 

بدور : ما ادررري انت غيرر معضد

معضد : كيف غيررر 

بدور : تصرفاتك غررريبه ما ينعرف لها .. وقت معصب ووقت راضي

معضد ابتسم بسخريه : بالعكس أحس عمري وايد متساهل معاج ع اللي سويتيه .. الصراحه شي ما ينسكت له 
لو ميره موجوده جان ذبحتج ولا انتي اصلا كيف رضيتي تتكلمين مع غريب ..

بدور امتلت عيونها دموع : بسسسس أنااا والله من أخر يوم كلمت ميرررره وأنا بطلت هـ السووووالف

معضد سكت وما قال شي

بدور : انت ليييييش تعاملني جذي ..!! والله ما سويت شي .. خلاااص معضد والله ارحمني

معضد طالع بدور وقال : بدور اهدي

بدور : معضد انت ليييش ما تعاملني مثل ما كنت تعامل ميرررره .. وبعدين هـ الشي ما يرضيها تأكد ..!!

معضد بجديه : انتي ولا شي يدام ميرررره .. ميره كانت شي وانتي شي

بدور بدت دموعها تتيمع بعيونها : هذيك كانت مرتك .. واليوم هم أنا مرتك .. مب يعني تاخذ حقوقك مني وما تعطيني حقوقي ..!!

معضد عصب : بدور لا تقارنين نفسج بميررره وخلااااص ..!! 

عم الهدووووء وسكتت بدور وسرحت لـ ماضيها الملئ بالألوان والأأزهار عكس حاضرها مجرد لوحه مرسومه بالفحم ..
/
.
/
ملاك باحباط : رشوووود شو تقوووووووول ..؟؟

راشد : ملاك اهدي ترا والله السالفه ما تستاهل وبعدين عسا أن تكرهو شيئا وهو خير لكم

ملاك : أدررري بس لييش ما كلمت ربعك

راشد : كيييف يروحون له بدوني وبعدين حبيبتي افهمي ان هذي السالفه يبالها وقت 

ملاك : لو أمس مودينه كنا افتكينا وخلاااص 

راشد : ربج ما كتب ان أمس يصير هـ الشي خلاااص اليوم ان شالله

ملاك : أكيييد اليوم ...!!

راشد : أكييييد ان شالله بس انتي لا تحاتين

ملاك : آمييين مع اني مب مرتاحه

راشد : لا ارتاحي وادعي له

ملاك : يالله متى يخلص اليوم ويصير كل شي على خيررر

راشد : بكلم ربعي

ملاك : وبعدين شـ يصير ..؟؟

راشد : وانا اش دراني شفتيني مطوع

ملاك ابتسمت : لا أقووول يمكن تدري

راشد : لا تحاتين 

ملاك : الحين هو اليوم بيرد لنا البيت خلاااص

راشد : ما ادررري برمس المطوع

ملاك : تصدق رشووود أنا خايفه

راشد ابتسم وقال : ما تضحكين لو قلت لج ..!

ملاك : قووول

راشد : ما تضحكين ..؟

ملاك : انت قووول

راشد : ترا والله أنا عن نفسي بعد خايف هههههههه

ملاك ابتسمت : آفا ..!! لا تقووول

راشد : تراني أنا اللي بدخل معاه مب انتي

ملاك : ههههه دام جذي خلاااص مسامحه

راشد : يلا باااي بروح عند ربعي وديري بالج ع عمرج

ملاك : أوووكي .. يلااا باااي
/
.
/
عبدالعزيز : أوووكي بس انتي قولي كلمه وحده ع الأقل عشان افهم

نور لفت ويهها وهي منزعجه ما ودها تتكلم

عبدالعزيز مسك ويهها وقال : نووور ع الأقل فهميني الأسبوع الياي برجع الااامارات تراااني

نور طالعته وقالت : ونحن ..؟؟

عبدالعزيز : بتقعدون هـ الفتره اهني 

نور : مابي اقعد هنا .. عند بنات عمك ماني قااااعده

عبدالعزيز مستغرب : لييش شفتي منهم شي 

نور نزلت دموعها : قول اش ما شفت منهم

عبدالعزيز قعد يمبها لأن توها وأخيرا نطقت وقال : اش سوو لج ..؟؟ رهام ردت عليج فجر ردت عليج ولا ضايقتج ..؟

نور : لأأ رهام مالها خص ولا فجر

عبدالعزيز : عاد منو ... محد غيرر هذيل اللي ييون عندنا وبعدين بنات عمي يمزحون مب قصدهم

نور نزلت دموعها وقالت : ود تمزح ..؟؟

عبدالعزيز عقد حياته : ود

نور : اي أقول لك ود ..!

عبدالعزيز مستغرب : شو علاقتها ..؟؟

نور : عبدالعزيز لا تعمل حالك على نياتك وما تعرف انت فاهمني زين

عبدالعزيز مسك يد نور وقال : نور اتركيها هذي مريضه

نور تصيح : وليييش انت تخرب حياتي

عبدالعزيز : نووور كيف اخرب حياتج

نور : عبدالعزيز انت من البدايه امك غصبتك تاخذني أنا ادررري

عبدالعزيز سكت 

نور تصيح : أدررري انه غصب بس ليييه تعذبني معاك ...؟ 

عبدالعزيز : من قال نور ...؟؟

نور : عبدالعزيز لو ما تبيني وتبي أحد غيررري عادي عندي والله عادي .. ولا اني اعيش معاك شفقه

عبدالعزيز مسك كتوف نور وطالع عيونها .. : نور طالعيني

نور نزلت عينها مرتبكه

عبدالعزيز : نور قلت لج طالعيني ..

نور نزلت يده بسرررعه وقالت : دامك تبي ود عادي عندي بس ما اعيييش معاك غصب عني

عبدالعزيز : ومن قاااال اني ابي ود ...؟؟

نور تصيح : والكلام اللي سمعته بألمانيا

عبدالعزيز طالعها وتذكر : نووووور ... انتي فهمتي غلط

نور : لا والله اكذب اللي سمعته يعني ...!

عبدالعزيز مسك كتوفها وقال : نور ود كانت تحبني من هي صغيررره بس والله مالي علاقه فيها .. ود مجرد اخت لا أكثر .. هي من نفسها تحبني بس أنا لأأأ .. 

نور نزلت يده وقالت : عبدالعزيز وخر عني واتركني بحالي خلاااص تعبت 

عبدالعزيز : نوووور اسمعيني ع الأقل .. وعطيني فرصه وحده ع الأقل 

نور لفت بتطلع من الحجره : لما تكون مقتنع فيني وصدق بتاخذني لأنك تبيني ومحد جبرك وقتها بسمعك

عبدالعزيز مسك نور ولفها له قال : نور والله أحبج ولاني مجبور أخذج

نور وهي تحس بنفسه الساخن نزلت دموعها : عبدالعزيز اتركني

عبدالعزيز رفع راسها وقال : طالعيني

نور غمضت عيونها و ضغطت على اسنانها : عبدالعزيز اتركني

عبدالعزيز ضغط على ويهها بحيث تتألم وتفتح عيونها وقال : طالعيني وبتعرفين نور ... 

نور نزلت دموعها وهي تطالعه : توعدني

عبدالعزيز : اوعدج

نور : قل والله انك ما بتتركني ولا انك مجبور تاخذني ومقتنع فيني

عبدالعزيز : والله

نور حطت راسها على صدره وبدت تصيح وهي متمسكه فيه 

عبدالعزيز مسح على راسها وقال وهو يبتسم : والله اني كنت أعدج أخت بس من يوم ملكنا حبيتج أكثر وأكثر عن أول

نور ابتعدت عنه وهي منحرجه منه : عن اذنك بروووح لـ شوووق

عبدالعزيز مسك يدها وقال : نور لو تسمعين أي شي .. تعالي تأكدي مني وعقب احكمي

نور هزت راسها وابتسمت

عبدالعزيز ضربها ع الخفيف : خربتي سفرتي والكورس راااح علينا

نور ابتسمت : لا تصير لي ضاري .. اربع وعشرين ساعه يضرب

عبدالعزيز : لو يضرب مرتي لأكسر يده
/
.
/
ملاك : والله اروووج

اريج : احلفي ملوووك

ملاك : صج والله كلمته واليوم بيودونه للمطوع

اريج : ياربـــــــــي ان شالله يشفى

ملاك : آمييين

اريج ابتسمت : وبيرد لنا ميووود الحبوب 

ملاك : آميين يارب

اريج : تصدقين خايفه

ملاك : وأنا أكثررر والله

اريج : كيف بيودونه 

ملاك : راشد وربعه بيسحبونه

اريج : الله يستر قلتي لهم يقرووون على عمارهم 

ملاك : هي رمست رشووود وأنا حدددددي خااايفه

اريج : لا ان شالله المطوع يقرا عليه ويشفى بالرقية الشرعيه 

ملاك : آمييين يارب .. وهذي أم السحور والله لـ بهدلها بهدله

اريج ابتسمت : ما يخصنا فيها المهم مايد يرجع مثل أول وهذي تطلع من حياتنا

ملاك : ياربي اروووح أتريا متى ايي باجر

اريج : ومايد ..؟؟ اليوم ما بيرد البيت

ملاك : لأأأ رشووود عقب ما بيطلعه عن المطوع بيوديه المستشفى

اريج : هي احسن عن يكون متعور ولا شي

ملاك : يارب متى ايي باجر اتريااا باااجر بـ فارغ الصبر

اريج ابتسمت : ما عليج الأيااام تمر بسرررعه

ملاك : صدقج والعمر بعد يمر بسررررعه 

اريج : يلا عاد حبيبتي بودرج بروووح بشوووف أمي

ملاك : سلمي ع خالو

اريج : يوصل يلا مع السلامه

ملاك : مع السلامه ..
/
.
/
روان تمسح دموعها وقامت من ع السياده وتقدمت عن السرير عشان تريح شوي .. بس طلعت للصاله

شافت مروان قاعد 

روان تقدمت عنه شوي شوي .. شافته راقد وملحف عمره

روان رجعت شعره لورا وقالت : مروااان

مروان : لارد

روان : مروااان

مروان : لا رد

روان تركته وابتعدت عنه عشان تدخل الحجره .. بس سمعت صوته وهو يقووول : روان ييبي لي ماي

روان : ان شالله

راحت روان صوب الثلاجه وطلعت له ماي .. تقدمت منه وعطته في الكوب 

مروان عدل قعدته وقال : الساعه كم ..؟

روان : سبع المغرب

مروان وهو يشرب ماي : بطلع شوي

روان مستغربه : وين تروووح ..؟؟

مروان رد بجمود : انتي اش لج ..!

روان مستغربه : مرواان حرااام عليك وانت بـ هالحال وين تروووح ...؟؟

مروان طالعها وقال : روان اسكتي

روان تقدمت عنه وقعدت عند ريوووله : مروااان دخيييلك لا تطلع انت ما تشوووف حرارتك كيف مرتفعه
مروان طالعها بنظره وما رد عليها

روان : أدررري اني غلطانه وانت ماخذ مني موقف بس دخيلك لا تهلك عمرك عشاااني أنا ما أستاهل

مروان بسخريه : ومن قال اني أهلك عمري عشانج ..؟؟

روان امتلت عيونها دموع وقالت : مروااان لا تظلمني دخيلك

مروان وقف بيطلع

روان مسكت يده وقالت وهي تصيح : مروااان والله فهد ما جاسني الا وأنا مو بوعييي وهو معطني منوووم والله والله العظيم ... صدقني مروااان ما أجذب ... اسمعني لو اليوم وبسسسس ....

مروان طالعها باستحقار وقال : وتعترفين

روان يلست ع الأأرض وبدت تصيح : لو مب مصدق .. وانته اللي يييت للمستشفى وعرفت اني كنت اتعاطى .. مروان والله مو بيدي هو اللي نومني أنا ما يخصني

مروان مشى ولا عطاها أي أهميه وطلع من القسم بأكمله .. ترك رواااان تصيح وهي بـ قمة حزنها وكارهه حياتها 
/
.
/
خلود تطالع الملابس وهم يتشمون : بدووور هذا حلو

بدور : لا رد

خلود : بدووووور

بدور لفت طالعتها وقالت : هلأأأ

خلود : شو ما تسمعيني

بدور : لا بس كنت اطالع هذيج اللبسه 

خلود ابتسمت : أي وحده

بدور اشرت عليها : هذي

خلود : وااااو حلوووه تصدقين .. 

بدور : هي عجبتني

خلود : اش رايج ناخذها

بدور : لأأأأ أنا عندي اش كثر بدل ولا ألبسهن جآن تبينهن

خلود : لأأأ الا يوم من الأيام بتلبسيهن

بدور ابتسمت وقالت : خوخه بسرررعه هلكت من الدواره

خلود ابتسمت : اش عليج مشتاقه له ههههه .. وبعدين خليه هو وحمودي يتمشون

بدور ابتسمت : انزين خلصيني والله فيني رقاااد
/
.
/
شوق : لا تقوووولييييييييين

الهنوف : والله ودوها المستشفى

نور مستغربه وتركت اللي بيدها : من ..؟؟

الهنوف : فجووور 

شوق : ليييش اش فيها ..؟؟

الهنوف : فجأه تمت تصيح وتقول بطنها يعورها 

شوق : مسكييييينه .. انزين ما تدرين ليييش

الهنوف : لأأأأ يمكن فيها الزايده ..؟؟؟

شوق : تهقين ...؟؟

نور : فال الله ولا فالك .. مسكينه البنيه .. ان شالله مجرد الم عادي من سوء تغذيه وبترد مثل أول 

الهنوف : لاااأأأ انتو ما شفتو شكلها كيييف كااان

نور : والحين وينها ..؟؟ 

الهنوف : في المستشفى

نور : من وداها ..؟

الهنوف : اخوها من بعد

شوق تذكرت براااك ونواف .. بس طردت هـ الأفكار من راسها وقالت : ما بنروووح نزورها

نور : انتظري شوق وبعدين ما ندري اش فيها كيف نروح لها .. انطرو شوي

شوق : مسكييينه اليوم الصبح كانت أوووكي

الهنوف : ما يصير اصلا نروووح خلاااص مب باقي شي ع الزياره .. لأن الساعه قربت تصير تسع

نور : كلمتي أمك ..؟

الهنوف : اي خبرت ماما وبتكلم مرت عمي

نور : بتصل بـ رهام بشوووف اش صار

شوق : اي والله قلبي عورني مسكينه فجووور مدري اش فيها 
/
.
/
دخل مروان هلكان وميت تعب لأنه من المغرب وهو برع .. والحين نص الليل وهو بعده على هـ الحال


رمى غترته في الصاله وبغا يتمدد ع الكنفه بس حس بتعب وحرارته مرتفعه تقدم من الثلاجه يطلع له ماي بارد

سمع صوت روان وهي تصيح .. حقرها ... بس سمع ان صوتها مكبوووت ... قال أكيييد تتدلع .. تقدم عن الحجره .. شافها قاعده تصيح وويها محمر بشكل فضيييع وعيونها ورمانه

تقدم مروان من السرير وهو متردد ..

رفعت روان راسها تفاجئت بوجوده .. بس سرعان ما تقدمت عنه وقعدت عند ريوله وبدت تتوسل له وهي 

تقول : مروااااااااااان دخييييييلك سامحني والله مالي ذنب .. أنا شو ذنبي انت تظلمني والكل ظلمني وتخلا عني والله مالي ذنب ارحمووووني دخيييييييلكم والله بمووووت ارحموووني

مروان استغرب منها وقال : انتي من المغرب تصيحين ..؟؟

روان بدت تصيح : ما يهمني من متى أصيييح .. مروااان دخيييلك ارحمني والله مالي ذنب

مروان نزل لمستواها ومد يده لراسها ورجع شعرها لورا ... بالفعل شكلها يخلي الواحد يشفق عليها .. ويهها شاااحب وعيونها محمره وورمانه .. 

مروان بصوت عذب : انزين قومي حبيبتي غسلي ويهج

روان حطت راسها على ريوله وبدت تشتكي : مروااان والله ما استحمل ولا شي .. خلاااص احس روحي 
بتيينن .. أنا مع هـ النفسيه الزفت بموووت خلااااص ... 

مروان وقف ووقفها معاه ومشا معاها وتقدم عن المغاسل : غسلي ويهج حبيبتي

روان بدت تغسل ويهها وبسرعه لفت تطالعه وما بين شهقاتها كأنها شوي وتموووت .. اللي يطالعها يقول طفله وحارمينها من اللعب برع

مروان مشا معاها وقعدها ع السرير عطاها كلينكس : نشفي ويهج

روان وهي تنشف ويهها رفعت عيونها تطالعه وبدت تصيح مره ثانيه

مروان قعد يمبها : روان حبيبتي خلااااص

روان حطت راسها عليه وقالت : مرواااان والله مالي علاقه بكل اللي صار .. هم سو كل شي أنا مالي علاااقه بأي شي والله مروااان ..

مروان : انزين حبيبتي خلاااص ادررري

روان تصيح وتكمل : فهد بروووحه خلاااني ادمن .. هو بروووحه حطالي منوم بالعصير .. هو اللي سوا كل شي .. أنا ما دريت الا بعد ما صحيت .. والله صدقني .. مروان ما أجذب عليك

مروان حطا راسها ع المخده وقال : مصدقج حبيبتي مصدقج بس انتي ارتاحي وارقدي وباجر يصير خيررر

روان مسكت يده وهي تصيح : والله مروان صدقتني ...؟؟ لا تجذب علي ..

مروان : مصدقج .. بس انتي ارتاحي الحين .. اعصابج وااايد تعبانه .. ارتاااحي يلا
/
.
/
اليوم الثاني الصبح 

اريج تطالع امها : ياربي ماما يلا نطلع

خالو أمينه : مالي خلق يا يما لو تبين اطلعي بروحج

اريج : لأأأ مابي 

خالو أمينه ابتسمت : والله اتعب

اريج ردت لها الابتسامه : أووكي عآدي بس تدرين ان امس راشد ودا مايد لـ مطوع

خالو أمينه : الحمدلله انهم ودوه ..! اش صار عليه ..؟

اريج : مدري ما كلمت ملاك .. بس اعتقد ان امس ودوه حسب كلامها

خالو أمينه : الله يشفيه يارب ويرده مثل أول

اريج : آمييين .. اش كثر ملاك متعذبه والسبب مرته

خالو أمينه : بس مايد الله يهديه من البدايه ما كان يقرا على عمره

اريج : صدقتي وايد شباب بس يصلون وما يقرون على عمرهم الأذكار والمعوذات

خالو أمينه : زين منهم يصلون يا بنتي في بعضهم حتى المسجد ما يروحون له غير صلاة الجمعه

اريج : الله يهدي بنات وشباب المسلمين كلهم ويحفظهم

خالو أمينه : آمييين يارب

اريج : بتصل بملاك وبسألها

خالو أمينه : لا فديتج انطري شوي العصر اتصلي يكون احسن

اريج : تقولين جذي ...!

خالو أمينه : ما تدرين يمكن منشغله الحين ولا شي

اريج : اوووكي ماماتي 
/
.
/
بدور وهي تنزل من السياره بدون لا تلتفت لصوب معضد بعد .. ودخلت الفله

بدت تمشي بسرررررعه ووصلت حجرتها طلعت عباتها ورمتها ع السرير .. قعدت ع الكرسي تعض أصابعها من الندم ...

أنا ليييييييش تكلمت معاه جذي أمس ..؟؟ لييييش قارنت عمري بـ ميره ..؟؟ أدري ان هـ الشي يزعجه بس والله مالي خلق مشاااكل غصبببب عننننننني ...!!

قلت بنرجع دبي مستانسين وما بينا اي شي .. بس للأسف رجعنا وبيننا سد مب بس حاااجر .. أمس حتى ما تنازل يطالع ويهي بعد ..!! طلع للصاله ورقد فيها ولا كلمني .. حتى ما سألني أي سؤال يخص أي شي ثاني
قطع تفكيرها صوت الباب 

لفت تطالع شافت حمدان

ابتسمت له رغم الألم اللي فيها وقالت : هلااا حمداني

حمدان ابتسم وتقدم منها : انتي ليييش ما نزلتي معانا الأغراض من السياره ..؟

بدور : فديتك أنا .. لأني تعبانه 

حمدان : حتى ابوووي تعبان .. 

بدور مستغربه : تعبان ..؟

حمدان هز راسه : هي يكح 

بدور ابتسمت على براءة هـ الطفل وقالت : فديتك الخدامه بتنزل الأغراض

حمدان : وأنا بعد لأني ريااال وبطل

بدور : الله يحفظك

فجأه حمدان وبدور سمعو صوت معضد وهو يصرخ بصوت عالي يزقر حمدان 

بدور : يلا حمداني انزل باباتك يباك

حمدان : هو بيي عندي ما بنزل له

بدور ابتسمت : عيب حبيبي يلا انزل

حمدان : ماباااا تعباااان برقد 

بدور ابتسمت له : انزيييين يلا بغير لك عشان ترقد

حمدان هز راسه : ترقدين وياي

بدور هزت راسها : أوووكي

حمدان : يدووو كل يوم تقول لي قصه

بدور ضحكت : خلااااص أنا بعد بقول لك .. عسب لا تزعل أوووكي

حمدان : أوووكي

دخل معضد فجأه بدون لا يدق الباب بعد .. بدور ارتبكت من دخوله المفاجئ وشكله مصدوم من شي

معضد مسك حمدان : حمداااان حبيبي انت اهني

حمدان ضحك وقااال : هي قصيييييت عليك هههههههه

معضد حضنه بقوووه وقال : خفت عليك يالدب

حمدان يضحك : ههههه بابا كنت العب وياااك أنا ما طلعت برع

بدور وقفت تقدمت منهم وقالت لـ معضد : ليييش اش صار ..؟؟

معضد رفع راسه طالعها بنظره ورد نزل راسه يطالع حمدان : كان واقف معاي برع ع الشارع .. رمست في التلفون يوم خلصت ما لقيته

بدور مسكت يد حمدان وقالت : عيييب حبيبي مب زين تخوف باباتك عليك

حمدان ابتسم : عادي انزيييين

معضد عيونه احمرت وطالع حمدان قال يكلم نفسه بصوت واطي وبنبره حزينه : فقدت أمك من فتره .. تباني افقدك انت بعد ..!!

بدور طالعت معضد .. أووول مره في حياتها تشوووف معضد بـ هالانكسار .. الشاد الجامد اللي يربكها بمجرد ما يقول اسمها .. عيونه تدمع ..؟؟ .. بس من حقه فراااق زوجته أم ولده مو سهل

تقدمت بدور منه ونزلت لمستواه هو وحمدان ع الأرض .. مدت يدها لكتف معضد ودمعت 

بدور بألم : ادع لها بالرحمه .. هي محتاجه لدعائنا الحين 

معضد رفع راسه تذكر وجود بدور بـ حياته .. كره حياته وحس عمره ضعف يدامها بس لا يمكن يخلي العاطفه تغلبه ..

معضد طالع بدور وقال بجديه : وأنا من ساعه ازقرج انتي الثانيه جيييه ما تردين ..؟؟

بدور ارتبكت وتذكرت الحواجر : ما كنت أدررري 

معضد طالع حمدان ومسك يده وطلع معاااه للصاله 

بدور بندت باب الحجره ورجعت لوضعها الأولي ... بدت تسترجع آلامها وذكرياتها .. ودها لو ترجع بس شهوور ورا .. 
/
.
/
ملاك تكلم راشد بفرح : احلف رشوووود

راشد مبتسم : يعني مب مصدقتني

ملاك : امبلا بس والله من الفرحه

راشد : احمدي الله وصلي ركعتين

ملاك : ان شالله .. أمس يوم اتصل بك جيييه ما ترد

راشد : والله ما تفيجت ملاك ... مايد من صوووب وكل شي حسيته متخربط

ملاك : يلا الحمدلله .. وينه ميووود الحين

راشد : مرقد في المستشفى 

ملاك : اش قال الطبيب

راشد : الشي الأهم المطوع سوااه الحمدلله وفك السحر والطبيب الحين ما عليه الا يعالجه شوي .. تدرين عاد فتررره طويله ومايد صار عنده ضعف

ملاك : هي فديته أهمل نفسه وااايد

راشد : صح وصايف ماباها تدري بالسالفه .. بس أعتقد انها بتدري .. وجان ما درت لا ترمسين وابتعدي عنها

ملاك : ان شالله بس متى بنجلعها من بيتنا هـ النجسه

راشد ابتسم : بس مايد يطلع من المستشفى 

ملاك : يلا ياررررب اليوم قبل باجر يطلع

راشد : هي ان شالله اليوم يطلع لأنه عطوه مغذي من أمس وبيعطونه حبوب وفيتامينات يعوووض اللي فقده 

ملاك : يا ربي مشكووووور رشووود الصراحه والله ما اعرف شـ قول لك .. الحمدلله رب العالمين

راشد ابتسم : اقووول ملاك فديتج باي .. الدكتور يزقرني

ملاك : باااي .. اتصل بي وخبرني عن كل شي
/
.
/
يمشون بالممر ..

الهنوف تطالع صوب الحجر : الحين هذي فجووور وين مرقدينها

نور : تعالي نسأل الممرضات يعرفون



يتبع >>>

شوق : لحظه شوي بتصل بـ عبدالعزيز وبيخبرنا

نور طالعت شوق وقالت : مشكله اللي يتدخلون بحياتنا

الهنوف تضحك : دبــــــــــــه 

رهام : هي انتي وياها يلا بسرررعه بشوووف أختي

شوق : اللي يسمع عاد يقووول رهااام وفجروووه يحبون بعض للموت

رهام ابتسمت : بس عاد تتم أختي

شوق : يلا يلا الحين بتصل بـ عبدالعزيز 

نور : يلا بسرررررعه 

شوق وهي تتصل بـ عبدالعزيز .. 

الهنوف : نور انتي ليييش رجعتي من المانيا صدق

نور ابتسمت وهي تجذب : لأن عرسي قريب هع

رهام تضحك : وانا أشوووووف

نور : لا امزح بس ما ارتحت عندهم

الهنوف : آهااا ... اقووول قولي لفجور السبب ترا مو بعيده هالحشريه مرضت والسبب فضووولها

نور : ههههه حرام عليك يالدبه مسكييينه فجوور كلكم ظالمينها

رهام : هه اسمع انته ..!! تعالي عاشريها يوم واحد شوفي شو بيستوي بج

نور ابتسمت : والله حرام قعدت معاها أياام للحين ما شفت منها شي

شوق لفت تطالعهم : يلا بنااات دلاني ع الحجره

نور وهي تمشي مع شوق : وينه ..؟؟ 

شوق : وانا شكووو زوجج انتي وسأليه بروحج

نور : مااالت

الهنوف : انزين انطرو رهام

شوق لفت تطالع رهام : تراها تمشي على بيض

الهنوف تطالع يدامها : هذا عبووووود ..! 

شوق تطالع : هي والله عبووود

عبدالله يتقدم منهم وهو مبتسم : هاااااااااي قاااايز 

نور : وعليكم السلام ورحمة الله وبركاته

عبدالله : بدت المطوعه ..!! ههههه 

الهنوف : انت من متى هني ..؟؟

عبدالله : من الساعه تسع 

الهنوف : آهااا .. قايم مبجر

عبدالله ابتسم : اي لأنه ضاري بيطلعني معاه اليوم 

شوق : وأنا اشوووف ليييش زعبله قااايم مبجر اليوم ههههههههه

عبدالله : يلا يلا بسررررعه امشو .. مو زين واقفين بالممر تسووون استعراااض

نور : يلا امش انت اللي أخرتنا

عبدالله يمشي يدامهم وهو يقوول : هذي الحجره

شوق تجدمت ودقت الباب ودخلن البنات معاها

البنات : السلام عليكم

الكل : وعليكم السلام

ابو براك كان موجود وام براك وام عبدالعزيز ونواف وضاري

شوق والبنات تقدمو عن فجر وسلمو عليها

نور : الحمدلله على سلامتك يالغاليه

فجر ابتسمت : الله يسلمج

عبدالله : اقووول لكم تمثل مب مررررريضه

شوق طالعته بنظره وقالت : خلك بعمرك

عبدالله ابتسم وقال : تفضلو بنااات البيت بيتكم

بو براك ضحك وقال : الله يهديك يا ولد 

أم براك : خله على راحته يا بو براك

بو براك ابتسم وقال : هو ما قلنا شي ... يلا عاد أنا استأذن 

فجر : تو الناس يبا ..!

بو براك : معلي بنتي برجع العصر ان شاء الله

فجر : أوووكي اترياااك لأنهم بيرخصوني العصر

بو براك : يلا فمان الله

الكل : فمان الكريم

عبدالله ابتسم وقال : براويكم شي بتضحكون

أم عبدالعزيز : صخ يا صبي

عبدالله : والله أخر شي يما .. شوفو شووفوو أمس فجوور شو كانت تقول يوم بطنها عورها ..
( آآآآآآآآآآآآه يماااا بطني يعووورني .. لحقووو علييييه بمووووت ..)

ابتسم .. : ههههههههه والله وكانت تصيييييح جنها ياااهل 

فجر بوزت : انت الله بيراويك صدقني 

عبدالله : فال الله ولا فالج

شوق وهي قااعده تسولف مع فجر والبنات وصلها مسج فجأه .. فتحت المسج وقرته مستغربه .. رفعت راسها حست الكل يطالعها بس طردت هـ الأفكار لأن محد قرا المسج غيرها

فجر : شوووقاني

شوق : هلأأأأ 

فجر : اش فيج ..؟؟

شوق ابتسمت وقالت : لأأأ بس قلت اش فيج ...؟؟

فجر : اي قااالو تسمم

شوق مستغربه : اش كليتي ..؟؟

فجر : ذاك اليوم طلبنا من المطعم أكل وبعد ما كلينا محد تسمم غيري

أم براك : اي الله يهديكم مدري اش حادكم على أكل هـ المطاعم

أم عبدالعزيز ابتسمت : اي والله طباخنا اش زينه مافي أحلى منه

نور : دلع بنااات خالتي ههههه

شوق وقفت وقالت : عن اذنكم بطلع شوووي

نور استغربت : على وين ..؟؟ 

شوق : لأأأ بس بروح التواليت وبعدين بشتري بطاقة رصيد

نور : اجي معك ..؟؟ 

شوق : لأأأ ما يحتاي ثواني وبرد

نور : طيب

شوق تقدمت عن الباب وهي مرتبكه وطلعت .. مشت في الممر الين وصلت آخر الممر ودخلت صوب الممرات الثانيه ووصلت قريب المصلى اللي موجود في المستشفى

لفت وراها شافت واحد يلحقها ارتبكت أكثررر

وقفت تطالعه مرتبكه وتترياه الين ما وصل 

نواف : مرحبا

شوق مرتبكه : مررحــبتيين

نواف ابتسم : شخبارج ..؟

شوق نزلت راسها : بخيررر

نواف ابتسم : اش فيج ..؟؟

شوق : ما فيني شي ..!! نواف قول اش تبي بسرررعه برجع للحجره

نواف ابتسم وقال : شوووق لييييش كل هـ التأخير .؟؟

شوق مستغربه : أي تأخيررر ..؟؟

نواف : صار لي مدري كم اسبوووع متقدم لج ليييش ما تردين علي ..؟؟

شوق مستغربه : متقدم لي .......؟؟

نواف هز راسه : اي اش فيج ما تستوعبين ..؟؟

شوق : لأأأ بس ما ادري

نواف مستغرب : محد خبرج

شوق : امبلا بس ما أأدررري 

نواف ابتسم وقال : فكرري زين شوق واتمنى تردين علي قبل لا تسافرون بفتررره

شوق هزت راسها وهي مستحيه منه : يصير خيررر

نواف ابتسم : يلا روحي للبنات .. بروح الشركه 

شوق : عن اذنك

نواف طالعها وابتسم وشوق مشت للحجره
/
.
/
روان طالعته وردت نزلت راسها : تتريق ..؟؟

مروان ابتسم وقال : لأأ بروحهم بييبون لنا الريوق

روان : أووكي

مروان طالعها وقال : تعالي ايلسي ..!

روان تقدمت ويلست

مروان رجع شعرها لورا وقال : ليييش الخووووف ...؟؟

روان هزت راسها وقالت : مب خااايفه

مروان ابتسم وقال : ارتحتي امس بليل ولا ..؟؟

روان : حسيت عمرري مخنوقة من المشاااكل

مروان ابتسم : وليييش ..؟؟

روان : مدررري أحس الدنيا ضايقة فيني

مروان ابتسم : ما عليج اليوم بعد ما ننزل نسلم ع الوالده بنطلع 

روان طالعته ابتسمت وقالت : مروااان صدقتني

مروان هز راسه وقال : من زمان مصدقج بس ما أدرري قلبي ما طاوعني في البدايه

روان ابتسمت : والله ما كان قصدي اني ما أخبرررك بس خفت تروووح من بين يديني

مروان ابتسم : صاار خيرر

روان : الله يهديه ابوووي خلاااني اتزوجه وأنا وقتها كانت نفسيتي زفت .. من جذي وافقت

مروان : مب غلطتج روحج غلطه اللي حوالينج بعد

روان طالعت مروان وقالت : صح اش سالفتك مع ابووي أول

مروان : ماشي بس تقدمت لج وهو رفض من جذي قلت لج بسااافر وقطعت علاقتي فيييج

روان : الله يهديه ابوووي بس الحمدلله الحين عرف من عدوووه ومن رفيجه

مروان : يلا الحمدلله على كل حال

روان : وفهد ليييش سوا كل هذا وحول أملاكي باسمه

مروان : اللي خذاه فهد مجرد أشياااء بسيطه يدااام اللي خذته امج

روان : أدرري ابوووي قال لي

مروان : هو اصلا ما خذاج الا لثار جديم كان بين ابوووج وابوووه

روان : وش هو ..؟؟

مروان : خلاااص اطوي صفحات الماضي مو لااازم تعرفين السالفه

روان : ع الأقل افهم

مروان : السالفه كان فيها تركه وورث وابوه ما ورث شي مع انه ما كان له حق بس مع ذلك تدرين الجهل شـ يسوي وعاد بدا يحارب ابوووج بأي طريقه
روان : وشافني وسييله ..؟؟

مروان : احمدي ربج انها ما وصلت لأكثر عن جذي

روان : الحمدلله رب العالمين

مروان ابتسم : يلا ننزل للوالده انتي من ييتي ما تنزلين وااايد

روان : لأأ خلاااص بسنتر عندهم الحين

مروان : ههههههه الله يعينج على رشووود أخوووي 

روان : اللي شفته بالمستشفى ايااام التدريب

مروان : هي ابو عصير اريج هههه

روان مسكت يده وقالت : مروااان اوعدني انك ما تتركني

مروان ابتسم : ولا يهمج وباخذ حقج من هذا اللي ما يتسمى

روان ابتسمت : علني أفداااك
/
.
/
بدور رفعت راسها تطالعه : نعم ...؟؟

معضد : تعالي حمدان يباج

بدور تقدمت من حمدان شافته يصيح وقالت لـ معضد : اش فيه ..؟؟

معضد : اش دراني مب طايع يقول لي ..!

بدور مسكت حمدان وقالت : حبيبي شو تبا ..؟؟

حمدان وهو يصيح : أبااا اروووح العين

بدور طالعته وقالت : لييش حبيبي

حمدان : هناك يديده كله تقعد معااي انتو ما تقعدون معااي

بدور طالعت معضد وهي مستغربه ياااهل ويتكلم جذي

بدور : انزين انت قووول اش تبا وبنسوي لك اللي تباه

حمدان : ماااباا أباا اروح عند يدوووه

بدور : ما يصير حبيبي نحن تونا رادين من عندهم بعدين يدووه تمل منا

حمدان طالع بدور وهو زعلان : انتو ما تقولون لي قصه

بدور ابتسمت له وقااال : الحين كل هاللولو اللي قاعد ينزل بس عشاان تسمع قصه

حمدان : هي اباااج تقولين لي قصه

بدور : ولا يهمك حبيبي بقول لك

معضد ابتسم لحمدان وقال : نتغدا وعقب تعال فوووق عسب بدور تقول لك قصه

حمدان : أوووكي ابا قصة سندريلا

معضد ابتسم : انت ولد شو تبا بسندريلا

حمدان : انت ما تعرف يدوووه تقووول حلووه قصتها

بدور ابتسمت : خلاااص معضد بقووول لحمدان قصة سندريلا

معضد : أوووكي والحين يلا نتغدا لأني ميت يوووع

بدور ابتسمت : ثواااني بس انجب الغدا

معضد مسك يد حمدان وقال : نترياااج نحن

بدور ابتسمت لهم وقالت : الحين بيي
/
.
/
نور : ياربي طيب اش فيك انتي من جينا مو على بعضك

شوق تطالع الهنوف وتقول : بعدين بقول لج

نور : وليييييييه

الهنوف وقفت وقالت : خلاااص بطلع حشا مب اختتت جني بنشر أخبارج للعاااااالم كله

شوق : انزين يلا بسرررعه

الهنوف : مااالت ما تقووول اختي واطردها باحترااام

شوق ابتسمت : انزييين فارقي يلا بسرررررعه ... ليييش اكو طرد باحترام ..!

نور : هاااه وطلعت الهنوووف يلا تكلمي ..؟؟

شوق ابتسمت : الله يسلمج تعرفين اش صااار اليوم ..؟؟

نور : لا والله تستهبلي ..؟؟ كيييف اسألك وانا ما اعرف

شوق : المهم نوااف دز لي مسج بالمستشفى

نور : وانا اشوووف ليييه عينك بالموبايل 

شوق ابتسمت : وقال لي بالمسج اطلعي بلحقج .. وجان اطلع رحت لأخر الممر وابتعدت شوي .. لحقني وانا 
مرتبكه قال لي لييييييش ما رديت عليه بسررررعه

نور مستغربه : على ايش تردين

شوق : على شو بعد ..؟؟ لأنه يبي أرد بسررعه قبل لا نرجع دبي .. اذا أنا موافقه عليه ولا لأأأأ

نور مستغربه : نوااااااااف

شوق : اي نواااف يالذكيه

نور ضحكت : مب براااك متأكده

شوق : لييش اللي كان معانا اليوم بالمستشفى منو ...؟

نور : نوااف

شوق : عيل ..!

نور : لأأأ بس ما توقعت

شوووق : رووحي والله ما توقعت .. أنا بعدني على الكلام اللي سمعته بدبي من شهووور ع بالي براااك بس طلع نواف ..!! غررريبه صح

نور : لأأ يمكن لما كانو بدبي بالفعل كان براك يبي يتزوج بس بعدين كلم ابووه ان ما يبا خلاااص دام السالفه تأجلت ونواف خطبك بالكويت

شوق ابتسمت : وانا الذكيه ما أسأل منو العريس ..! هههه

نور ابتسمت : عشان تكوني عبررره يالذكيه ولا في أحد يرفض عريس وهو ما يعرف من هو ...؟؟

شوق : للأسف كنت بصحح غلطتي بس محد بيخطبني مره ثااانيه

نور ابتسمت : والحين موافقه ولا ..؟؟

شوق : أكييييييد حبيبتي 

نور : يلا بسرررعه روحي ردي على امك

شوق : بروووح بقول لها اني مواافقه بسرررعه قبل لا يفلت مني عريييس الغفله واعنس 

نور : ههههههه والله انك هبله .. يلا استعجلي
/
.
/
العصر ..

ملاك دمعت وهي تشوووف راشد ومعاه مااايد داخلين الفله 

تقدمت ملاك عن مايد وضمته بقووووووووه : الحمدلله على سلااااامتك

مايد حظنها : الله يسلمج حبيبتي

ملاك ردت طالعته وقالت : متغيرررر وااايد

مايد ابتسم بارهاق : برد شرااات أول واحسن ان شاء الله

ملاك ابتسمت له : آميين يارب

راشد مسك يد ملاك وطالع مايد : يا خوووي بنتزوج خلاااص كله منك صار لنا مده مأجلين عرسنا

مايد ضحك وقال : لأأأ ماشي ...

راشد : اونك عااد خلاااص ادرري انها مب من قلبك .. ادرري تبي الفكه من ملاااك

مايد باس راس ملاك وقال : سامحيني .. وايد ظلمتج

ملاك حظنته وبدت تصيح : لااا تقووول جذي مب ذنبك

مايد ابتسم لها وقال : عاد مب تصيحين يلا مسحي دموووعج

ملاك مسحت دموعها وقااالت : راااشد ود مايد للصاله وخله يرتاح بييب له ماي

راشد : يلا ميووودي حبيبي طفلنا المدلل

مايد ابتسم لراشد وقال : تريا علي اسبوووع بس ترد صحتي شوووف شسوي فيك هههه

راشد ابتسم له : ها بو الشباب بشررر عن أحوال الشركه

مايد : وايد متدهوره بس ان شاء الله كل شي يرد شرات أووول

ملاك يايه ومعاها ماي : صح مايد وصايف سألتني عنك أمس وتقول انك ما ترد بس أنا ما رديت عليها

مايد عصب شوي بس تمالك اعصابه : وينها ..؟؟

ملاك : فوق في الحجره

مايد : خلاااص بتصرف معاها

راشد طالع مايد وقال : شو تبا بها يا ريااال طلقها

مايد : هي ان شاء الله من باجر الصبح ورقتها بتوصلها

ملاك دمعت وهي تطالع أخوووها : الله يبعد أمثاااال هـ الناس عنا

راشد : آميين .. الحمدلله حرمتي ما تعرف بـ هالسوالف ههههه

مايد ابتسم لملاك وقال : اسحريه عسب يحبج أكثررر

ملاك : أعووذ بالله تباني ادش النار

راشد ابتسم : عز الله جرعه زياده بصير العاشق المجنون

ملاك : ههههه ولا يهمك ميووود بنزوجك من أحلى بنااات الامارات ولا يهمك انت لا تحاتي

مايد هز راسه وقال : من يوم يومي عايف الحريم .. والحين زياده

ملاك ابتسمت : مب عشااان وحده تدمر حياااتك

مايد ابتسم : يصير خييررر

راشد : ها متى العرس ان شاء الله

ملاك : مب قبل ما نزوج ميووود ..!

راشد ابتسم : قولي بعد مب قبل ما نشوووف عيال ميووود ولا أحفاااده

ملاك ابتسمت : هي شو المانع
/
.
/
نور : يالله عبدالعزيز وأنا شو يخصني

عبدالعزيز وهو يضحك : لأأأأ غصبا عنج

نور : والله مالي دخل .. شوق تبي تقعد هنا تقعد بس أنا ماني قاعده برجع معك

عبدالعزيز : اوووف يعني ما بتقعدين اهني

نور : ولا دقيقه بدووونك

عبدالعزيز : خلاااص عاد ما برجع الامارات

نور : نرجع سوا أحسن لنا والله

عبدالعزيز : يصير خير

نور : لا والله ايـــش يعني يصير خير ..! قلت لك أنا ماني قاعده ولا دقيقه بالكويت من دووونك

عبدالعزيز وهو يحك شعره : هذي مشكلة المتزوجين .. من قال لي تزوج

نور تضحك : محد غصبك .. يلا روح قولي لخالتي منت مسافر وبعدين عرس شوق خلاااص مو باقي عليه شي

عبدالعزيز : أدررري بس مالي خلق والله أقعد .. يوم العرس برجع لأن شغلي كله هناك وما يصير اهمله

نور : بس أختك أهم من شغلك عبدالعزيز .. شوووق محتاجه من يرفع معنوياتها ويشجعها

عبدالعزيز : يعني انتي ملكتي عااادي وبتعرسين عادي .. ومحد رفع معنوياتج ولا شي ..!

نور : بس شوووق غيررر انت اخوها الكبير عبدالعزيز .. شوووق هبله ترا عادي يوم الزفه تصيح وتقول ماني طالعه خلاااص ما اريد انزف تعرف اختك

عبدالعزيز يضحك : اي والله هذي هبله تسويها 

نور ابتسمت : ها اش قلت ..؟؟

عبدالعزيز : خلاااص بقعد معاكم الين العرس وعقب اثنينا نرد دبي

نور : اصلا وقتها حتى خالتي بترجع لأنه رمضان وبعدين بتبدا مدارس العيال

عبدالعزيز : اوووكي خلاااص بقعد

نور : تدري وصايف اللي كلمتك عنها زوجة ماجد اخو ملاك

عبدالعزيز مستغرب : اي وديتكم لعرسهم أظن

نور : اي هم .. ماجد طلقها خلاااص

عبدالعزيز مستغرب : ولييش جذي حرااام توهم متزوجين من قريب

نور : بس هي مو زينه البنيه

عبدالعزيز : آهاا دام جذي أوووكي

نور : والله افتكو منها ما بغت

عبدالعزيز يطالع نور وهي ترمس .. قال : انتي تمثلين ولا ترمسين ...؟؟

نور عقدت حياتها : ويا وجهك اقووول لك قصص ما تستاهل

عبدالعزيز يضحك : قالو لج بـــزر تقولي لي قصص

نور : هه زعلااانه بروح لفجووور احسن لي وبعدين أنت لييش تنكت على كلامنا ..!!

عبدالعزيز ضحك وهو يشوفها تطلع : تعالي تعالي محد مخربج غير هذي فجووور .. بطلت أسمي بنتي فجر والسبب فجووور
/
.
/
معضد طالع بدور وقال : اش فيج ما كليتي..؟؟

قامت من ع السفره : ما فيني شي بس مب مشتهيه 

معضد مستغرب : أوووكي تعالي ابااج

بدور : ان شالله بس أغسل برجع

معضد هو الثاني قام من ع السفره عسب يروووح لـ حجرته

بدور راااحت للمغاسل بدت تغسل يدها وهي تطالع تغسل حست جبدها لااااعت بس قالت يمكن من كثر ما كليت التفت بدوور للمحارم وسحبت لها كميه وهي ترتجف من التعب وبدت تغسل ويهها 

بعد ما خلصت طلعت من المغاسل وراحت للخدامه تقول لها شيلي الغدا وصعدت فوووق

راحت لـ حجرة معضد .. شافت الباب مبطل دقته ودخلت 

معضد رفع راسه من ع الكتاب اللي قاعد يقراه وقال : حياج دخلي

بدور دخلت 

معضد : بندي الباب

بدور بندت الباب وتقدمت عن السرير : خير ..؟؟

معضد ما شال نظره من ع الكتاب وقال : يلسي

بدور يلست وهي متوتره .. غير انه جبدها لااايعه من بعد الغدا 

معضد طالع بدور وقال : حمداني وين ..؟؟

بدور : رقد

معضد ابتسم وقال : حليله قااال يبا يطلع

بدور : هي كلمني أمس وقااال يبي يروووح البحر

معضد : بوديه الويك انك ان شالله

بدور : ان شالله

معضد : اش فيج ..؟؟ لا تاكلين ولا ترمسين حتى ويهج لونه متغير

بدور مستغربه : أنا ...؟؟ من قال ..؟؟

معضد : طالعي ويهج .. حتى أمايه ذاك اليوم تقول بدوور مصفره

بدور حطت ايدها ع خدها وقالت : ما ادررري يمكن عندي ضعف أو سوء تغذيه

معضد ابتسم وقال : اكلي عدل عن تطيحين علينا

بدور هزت راسها وقالت : ان شالله

معضد حط الكتاب بصوووب وقال : ارمسي بلاااج ساكته

بدور رفعت راسها طالعته واستغربت .. بلاااه هذا يتصرف جذي وما ردت عليه .. أكيييد بعد ثواااني بيعصب ويصير ضدي أحسن لي اتم ساكته

معضد ابتسم وقال : زعلااانه مني ...؟؟

بدور هزت راسها وقالت : لأأأ من قااال ...!!

معضد تقدم عنها ومسك يدها : امبلا زعلانه

بدور ارتبكت وسحبت يدها بدت تصيح ..

معضد استغرب : اش فيج ..؟؟

بدور بدت تصيح وهي خايفه قااالت : معضد انت ليييش تظلمني ...؟؟؟

معضد مستغرب : اظلمج ..؟؟

بدور هزت راسها : انت ما تعاملني عدل .. ما اقووول لك عاملني برااايك بس ع الأقل لا تسئ لي بنفس الوقت معضد انت حتى ولو ما تحبني مثل ميررره وأتمنى انك ما تعصب لأني ما اقارن نفسي بميررره .. بس حط 
ببالك شي واحد ولا تعتقد اني قاااعده اعااايرك بـ هالشي .. أنا ضحيت بــحيااااتي عشان ولدك حمداااان وعشااانك لو وحده غيري ما كانت رضت تتزوجك .. انت وااايد تظلمني مع اني ما سويت لك شي والذنب مب ذنبي ..!

معضد تقدم منها ..

بدووور مسكت ويهها وهي ترتجف وخاااايفه 

معضد مد يده يسحب يدهاا .. بس بدور صرخت وهي تقووول : لا تضربني معضد أنا غلطت أدررري بس أنا غلطت بحق نفسي وبس والله ما غلطت عليك ولا عايرتك بشي ...!!

معضد سحب يدها بدور حست عمرها بتختنق 

معضد بدا يطالعها ورفع راسها بقووووه بس بدوور تمت تطالع الأرض وهي تصيح .. معضد قال لها وهو يطالعها : بدوووور طالعيني 

بدور ما رضت وتوها بتبعد عمرها عنه

معضد قال وهو ماسكها : بدوووور أدررررري انتي ما سويتي شي ولا غلطتي بحقي بس انتي غلطتي بحق نفسج تدرين شو يعني ...؟؟؟

بدور ابتعدت عنه وردت يلست من التعب قالت وهي تصيح : عاد ليييش تظلمني دامك تعرف ..؟؟

معضد يلس حذالها وقال : بدووور أنا وميره كنا نعتبرج بنتنا مثل أخت حمدان مو بس أخت .. 

بدور بدت تصيح أكثررر وقالت : معضد اسكت خلااااص ما اقدر أسمع أكثر عن جذي .. أختي وأختي وأختي .. لي متى بظل أختك فهمني ... ؟؟؟ 

معضد مسك ويهها وقال : بدوور لا تفهميني غلط ..!! انا كنت ابي اعاقبج واحسسج كبر الشي اللي سويتيه

بدور تصيح : أدرررري اني غلطت بس أنا ما غلطت مثل الباقي ....! معضد أنا قبل الحادث بيوم والله اني 
عهدت على نفسي اترك كل شي .. صدقني

معضد : مصدقج بدووور مصدقج 

بدور : وليييش تعاملني جذي ...؟؟

معضد توه بيرد ما شاااف الا بدور غمضت عيونها وطاحت على ينب السرير وهي هلكااااانه

معضد خاااف عليها ومسكها بسررررعه يوديها للمستشفى ..!
/
.
/
اريج : يالله ملوووك خلاااص بتتزوجين ..؟؟

ملاك : لأأأ من قااال .. ميوود يتزوج قبل عقب أنا

اريج مستغربه : ولييش ان شالله

ملاك : جذي قررت

اريج : حرااام ملاااك توه طالع من تجربه فاشله

ملاك : بينجح في اليايه ان شالله

يتبع >>>

اريج : أمييين

ملاك : وبعدين لو قلنا له جذي بالفعل بيتزوج عشاننا بس اذا تزوجت خلاااص ما في فااايده بيتعذر وما يبا

اريج : بس بعد لا تلحين عليييه حرااام 

ملاك : لأأأ ما فيها شي وبعدين احسن له عسب مرته اليديده تنسيه ع قولتهم هههه

اريج ابتسمت : لااا والله وبعدين يمكن تتغير نفسيته صدق

ملاك : بالفعل هذااا اللي اباااه

اريج : يلا ان شالله يعيش حياه سعيده الحين

ملاااك : أميييين يارب

اريج : شو قاعده تسوين ..؟؟

ملاك : ماشي قاااعده اتريا أمي فاطمه لأنها بترد اليوم ان شالله

اريج مستانسه : والله

ملاك : هي خلاااص بترد ههههه

اريج : الحمدلله وأخيرررا وراشد بيسكن وياكم

ملاك : له هذا مدري شو ياينه طايح لي ع الشقق مستوي لي زلمه

اريج تضحك : لا والله يعني أنا شو ...؟؟

ملاك ابتسمت : لأأأ هو عادي عندي بس رشووود يرتاح في الشقق أكثر من البيوت

اريج : هي والله حتى أنا هههه

ملاك : يعلج تاخذين واااحد يعيشج في بيت حووووويه كبيرررررررر

اريج ضحكت : نغير جو وشو فيها ...!

ملاك : اروووج اقووول لج شي وما تزعلين

اريج : قولي

ملاك : اروووج يعني انتي عايشه بروحج مع امج .. واخوي ماايد ما شالله عليه مقتدر ويقدر يتزوجج ويعيش امج معاج وانتي ما فيج عيب صج مبدئيا اش رايج ..؟؟

اريج مستغربه : بشووو ..؟؟

ملاك : لييش أنا تكلمت بنغالي

اريج : لأأ بس ملاك قلت لج أنا بشتغل

ملاك : بس حياتج الخاصه أهم عن الشغل اريج

اريج مستغربه : ما ادرري بسأل أمي

ملاك : اريج انتي اللي بتعرسين مب أمج

اريج مستغربه : حتى ولو

ملاك : ارووج لو على انه مايد كان متزوج ومطلق عادي ما ازعل 

اريج : لأأأ مب على جذي .. بس لاازم الواحد يفكر

ملاك : هو حاليا مستحيل يعرس يمكن بعد شهر شهرين .. يمداج تفكرين أكييد .. حطي ببالج ان لا يمكن مايد يتزوج بـ هالفتره بس أحااول بأقرب وقت أخليه يفكر ..

اريج : يصير خير

ملاك : وبعدين اروووج والله مافي أحسن منج ربيعتي واعرفج .. وتنفعين لأخوي

اريج : ملاك بعدين برد عليج يصير خيررر

ملاك : فكري عدددل اروووج
/
.
/
شوق تقول لرهام : انزين بس أنا مابي البس فستان ابيض ابيض

رهام مستغربه : وشو بتلبسين ..؟؟

شوق : الأبيض مررره والسكري ملو منه .. ابي واحد جذي ابيض مصفر على ذهبي

رهام : حرااام شووق والله الأبيض أحلى 

نور مستغربه : هذي ذوووقها حتى غير عن النااس

شوق : اي والله الذهبي أحلى

رهام : شووق فكري عدل

نور : خليها على راحتها بكره لا عجرت تذكري بتقووول ياليتني لبست ابيض

رهام : هههههههههه

نور : اي والله صدقيني

شوق : هذا عرسي مب عرسكم اسكتو فاهمين يالعوانس

رهام لوت بوزها : مااالت اصلا أنا مابي اتزوج الحين وراااي سنه كاامله

نور ابتسمت وقااالت : وانا وعزوز مب مقررين نتزوج الحين قلنا بس بيتنا يجهز بنتزوج ان شالله

رهام : وبعدين مو مشفوحين ع العرس مثلج

شوق وهي مقهوووره : والله بخبر نواااف عليكم

رهام : من زين نوااف الحين والله بس اقول له شي يسمع كلامي

نور : احلمي من بعد اليوم يسمع كلامك أم دووويس تعرف تلعب بالعقوول ههههه

شوق ابتسمت : ما يخصكم بنوافي .. يلا يلا نشتري احسن لنا

نور : يلا اخلصو والله ابي ارجع البيت وانااام

رهام مستغربه : مو هذي فجوور يايه معصبه

نور : خير ان شالله اش فيها ذي بعد

رهام تبتسم : بلاااج ..؟؟

فجر وقفت وهي شوي وتصيح : ما يخلينا ندخل السينما

الهنوف واقفه يمب فجر وقالت : اصلا ما شي وقت

فجر : لييش بلا .. في وقت ...!

الهنوف : الفلم ساعتين علاما يخلص هم يكونون مخلصين قبل

فجر : ما يخصني بطااالعه

ضاري ياااي : تبين تطالعينه سيري بروووحج طالعيه ورجعي البيت مشي أوووكي

فجر طالعته وقالت : اسكت انت محد كلمك فاااهم

رهااام : اسكتي يالدبــــه

ضاري ضحك وقال : خليها عادي ياااهل نحن ما نهتم لكلام اليهاال

فجر : اسكت انت يااااهل

ضاري : والله أنا ما اصيح عشان فلم يهاااال يعرضونه بالسينما

الهنوف تضحك : اي والله تبي تشوووف رسوووم هع

نور وفيها الضحكه : خلاااص فجوور اتركيهم وتعالي نشووف الفساتين والملابس

فجر طالعت الهنوف وضاري وقالت : فارقو يلااا

ضاري ابتسم للهنوف وقال : تعالي هنوف بنروح نشرب كوفي 

فجر طالعته وقالت : من حلااات الكوفي اللي تشربه الحين ان شالله بطنك يعورك

ضاري ضحك وقال : اسكتي أحسن لج يالبزر .. يلا الهنوف

فجر مقهووره وقالت لنور : والله هو اللي بيرفع لي ضغطي

نور وهي تضحك : هدي هدي يلا اشتري لك شي لعرس أخوكِ

فجر نمشي جنب نور : هذا مدري من بتتزوجه ..!!

نور ابتسمت : محد غيرك

فجر لوت بوزها : واااااااااع لا والله ..!

نور : ترا يقولون ما بعد العداوه الا المحبه ..
/
.
/
معضد طالع بدوور وهي تفتح عيووونها تقدم منها وابتسم لها

بدور بتعب : وين أنا ..؟

معضد : تعبتي ويبتج

بدور مستغربه : شو فيني ..؟

معضد ابتسم وقااال : بقووول لج بعدين ..!

بدور طالعته وقااالت : راااسي يعورني

معضد : توج نشيتي لااازم

بدور طالعت معضد وقااالت : حمدان وينه

معضد : ارتاحي الحين 

بدور : وينه انزين ..؟

معضد : في البيت

بدور : حرااام بروووحه

معضد ابتسم وقااال : قلت لج لا تحاتين يلا ارتاحي

بدور تطالع صوب الباب شافت الدكتور يدخل

الدكتور مبتسم : ازيك يا بدوور ..؟؟

بدور : أحس عمري دااايخه دكتور

الدكتور : هو انتي بتفكري كتيييير .. يا بنتي مش كويس ليكي التفكير

بدور طالعت الدكتور وقااالت : شو فيني دكتووور ..؟؟

الدكتور : هوه انته من متى على الحاله دي 

بدور : من فتررره احس بدوووخه بس اليوم جبدي لااعت وبس

الدكتور ابتسم : أصل هوه انتي حامل وفي الأسابيع الاولى كماااان

بدور مستغربه : شووه ..؟؟

الدكتور : مبروك يا بنتي ما تخفيش ..!! ح تصيري أم

بدور سكتت وما قالت شي

الدكتور : مــ وصيكيش على نفسك وانته كمان يا معضد لااازم بدوور تاكل كويس وتنام كويس وما تعصبش

معضد ابتسم : ان شالله دكتور

الدكتور ابتسم وقال وهويطلع : ح أجي بعد ساعه ان شاء الله ومعايه التقرير الطبي مع ورئة الخروج

معضد : شكرا دكتور

بدور طالعت معضد وسكتت

معضد تقدم عنها وابتسم : مبروووك

بدور : الله يبارك في حياتك

معضد حط يده على بطنها : لو ولد بنسميه نهيان ولو بنيه

بدور سبقته وهي تصيح : بنسميها ميرررره

معضد ابتسم لها وهو ماسك ويهها : الله لا يحرمني منج ولا من عيااالي

بدور ابتسمت له وهي تصيح من الفرحه : آآآمين يااارب

معضد : عاد مب تهلكين عمرج وتتعبين عمرج سمعتي 

بدور : معضد أنا ...............

معضد حط يده على حلجها وقال : سكتي مابا اسمع ولا كلمه ... انتي مرتي وام عيالي 

بدور ابتسمت له وهي تقوول : أمااانه تقول للدكتور الحين يرجعني بشوووف حمدااان 

معضد : توج اليوم الصبح شايفتنه

بدور : ولو ..!

معضد ابتسم وقال : خلااص بروح بكلمه
/
.
/
بعد مرور خمسة سنوات

المكان : خور دبي

الأحد 12/12 / 2010 - 5 pm

بدور ويمبها الخدامه شايله ميررره وهي تمشي .. : حمدان امش بسرررعه 

حمدان وراها ومعصب : ماما ما اقدر امشي بسرررعه

بدور : أنا حامل وامشي بسرررعه انت يااهل وجذا عاد الله يستر

حمدان ركض ووصل لأمه : ماما قلت لج مابا أمشي بسررررعه

بدور : ولييش ان شالله

حمدان : اتعب

بدور : يالله ...!! 

حمدان ابتسم وهو يطالع الماي : ماما ييبي ولد

بدور تضحك : بيد رب العالمين حبيبي

حمدان : ميررره طفرت بي كله تشق دفاتري وكتبي

بدور تضحك : تستاهل ..

حمدان مستغرب : لييش ..؟

بدور : تراك يوم كنت صغير تشق اوراااقي مال الجامعه 

حمدان ابتسم : بس انتي لا تخلين ميررروه

بدور : ان شالله حبيبي

حمدان : هذا بابا يا

معضد : مرحبآ

بدور : مرحبتين ..

معضد : تيين نتمشى ...؟

بدور : أوووكي

معضد : حمدان انت والخدامه سيرو ايلسو ع الزرع 

حمدان طالع ابووه وقال : بمشي معاكم 

معضد ابتسم وقااال : ايلس حبيبي وعقب بنمشيك 

حمدان هز راسه : بس بيلس عشان احرس أختي ميررروه 

ميررره تزاعج : ماما ماااااااااي

معضد ابتسم وقال : سكتي ماااااااااي

ميررره تضحك وتفتح حلجها وضروسها تبين : بابااااااااا

معضد : يلا أم حمدان ترا عيالج بيخبلون بي

بدور تضحك وتقول : الله يهديكم .. 
/
.
/
نور : لأ مابي

شوق : وكلها وكلها غصب عنها هـ الحطبه من عرست ما تمتن

نور تضحك : أصلااا انتي غيرااانه مع الحمل صاير شكلك غلط هههههههه

شوق : اي بس احملي بضحك عليج

نور ابتسمت : عزوووز مو صح يوم أنا حملت كنت ضعيفووونه 

عبدالعزيز ابتسم بسخريه وقاال : اي وايد ما شالله

شوق : لا والله اللي يسمع عاد وبعدين انتي يوم حملتي كنتي بألمانيا وقعدتي سنه كامله هناااك كيف نعرف شكلج

نواف وهو يقرا الكتاب : اسكتي شووووي 

عبدالعزيز يضحك : مل منج

شوق تطالعه وتبوز : يلا باااي برجع البيت

نواف يقعدها ويقول : شوق امزززززح

شوق يلست وابتسمت : ادررري ههههه 

الهنوف وهي تصور الزرع وكل شي

ضاري مقهور : هي انتي اش فيج ...؟؟

الهنوف : اصووور اش فيني يعني

ضاااري : ولييش تصورين هالكثر

الهنوف : عشان دراستي أكيييييد

ضاري : اعووذ بالله حتى بالطلعات تفكر بالدراسه

أم عبدالعزيز تطالع عبدالله وتقول : هذا الولد أخر سنه له بيذبحني

نواف : لييش خالتي ..؟؟

أم عبدالعزيز : كله هااايت ما يقعد بالبيت 

نواف ابتسم : باجر بيكبر ويتعدل ان شالله

أم عبدالعزيز : آميين يارب

فارس ولد نور وعبدالعزيز ياااي ..

ضاري : يا حيييه قلب عمــــــــه يااا

فارس مبتسم وهو يمشي ع العشب شوي شوي

ضاري تقدم عنه وشاله رفع فوووق ما حس الا بفلااااش

التفت يطالع شو السالفه

الهنوف تضحك : واااااااااااااااو حددددددها عجيبه الصوره .. بدزها ع الايميل لفجووور 

ضاري طالعها بتكبر وقااال : اصلااا وين تحصلون مثل صورتي .. المفروض ع الصووره أخد الف درهم

الهنوف : يالواثق انته

ضاري ابتسم وهو شايل فارس : ولد الأجانب انته .. يا حليووو

شوق : وولدي أنا ما تحبونه ..؟؟؟

أم عبدالعزيز تضحك : ما تشوفينه مع عبووود .. هالبدوووي

شوق : احسن له .. اش يبي يصير مثل فااارس ولد عبدالعزيز ههههه
/
.
/
ملاك : ياربي منك عزااااموووه

راشد : بلاااج على ولدي

ملاك : ما تطالعه كييف يضرب بنت أخوووي

راشد يضحك : برااايه انزين انتي اش لج

مايد : هي هي انتو اضربو بنتنا باااجر ما بنعطيكم اياااها

راشد : ما نباها نحن هذي أم عقوووص

اريج : لا تتكلمون على بنتي حرااام 

ضي تمشي ببـــطـــــــــــئ وهي تضحك وتطالع ابوووها

مايد : قلب باباتها ضيوووه فديتج

ملاك : ضي حياااتي تعاالي لعموووه

عزام ركض وياه يلس بحضن أمه

ملاك : بسم الله الرحمن الرحيم ما صااارت غيررره هذي بعد

عزام : ماما

ملاك : شو حبيبي ..؟؟

عزام : ديوووه لا تحبيها تشرب مرضعه

ملاك تضحك : فديتك ماشالله عليك .. هي ضي بعدها صغيرووونه حبيبي لااازم ما نضربها ونحبها

مايد : رشوود تعال نتمشى

عزام طالع ابووه وقال : رشووود بيي وياااك 

أمي فاطمه : استح ع ويهك يا ولد

خالو أمينه تضحك : حرااام توه صغير لا تنازعونه 

ملاك : ماشي تتمشون .. أنا واريج بنتلاقى مع ربيعاتنا اليوم

راشد : هذي أختك من يوم استوت تتحكم بحياة الناس

مايد : الله يعينك الصراحه

/ 
.
/
مروان وهو شايل بنته أسوار ويلعبها 

روان : بليل نروح لبيت أبووي أوووكي

مروان : ان شالله بس ذكريني

روان : وباجر نروح لبيت أمك

مروان : مو نروح نعيش عندهم بعد احسن

روان تضحك : حراام عليك

مروان : مليت من كثر ما اروح لهم

روان : تكسب اجررر مروااان

مروان ابتسم : ما علينا .. شيلي اسووارووه شوي

روان : لأأأ حرااام عليك ثقيله ما اقدر وأنا روحي بالشهر الثالث لاازم ما اشيل اشياء ثقيله

مروان : حرااام عليج اسوااار وين ثقيييله

روان : بالنسبه لك خفيفه .. أما أنا لأأأ

مروان ابتسم : اقوول الساعه بتصير سبع ما بتروحين لربيعاتج

روان تطالع الساعه : اي والله نسيتهم تصدق

مروان : صح شوق عايشه في الكويت هي الوحيده اللي انتقلت صح ..؟؟

روان : لأأأ نواف نقل شغله لهني لأن ابو نواف شريك مع ابو شوووق وبراك ما رضى ايي الامارات فقال نواف بيي 

مروان : آهااا

روان : يلا عاد بروح صوب البنات

مروان : اتصلي بهن شوفي وينهن

روان : أوووكي دير بالك على اسوار
/
.
/
في طرف آخر من الحديقه بعد مرور دقائق 

ملاك تطالع شوق : يالدبه اشتقنا لج

شوق ابتسمت : خلاااص ارتاحو بتم عندكم

روان تحط يدها على بطن بدور : اشك انج بتربين اليوم

بدور وهي هلكانه : هي والله حاسه أنا

نور : مو من شي .. من حمدااان

اريج تضحك : من يوم يومه يطفر بها المسكينه

ملاك : ما قلت لكم .............؟؟

روان مستغربه : قولي لنا نبي نعرف

ملاك : ريلي بيطرشونه حصل منحه

نور فتحت عيونها : لا تقوووولين

شوق : ما صدقنا على الله نتيمع ...!!

ملاك تضحك : أمزززح هههههه

بدور : وين عيالكم ..؟؟

شوق : عند عبووود أخوووي 

نور تضحك : اي ترا ولدها بدوووي ههههه 

شوق : اهون عن ولدج الأجنبي اللي باااجر مدري شو بيلبس لنا

نور : لا والله عشااانك حبيبي

اريج : بس بس .. انتو من أيااام الجامعه بعدكم تتضاربون

نور : اي والله .. وشوووقووه مستويه غجريه زياده

شوق بطلت عيونها : أنااا
روان : بس حشااا قلنا نتيمع ما قلنا نتضارب
شوق ابتسمت : اي صح سمعت انكم كل يمعه تتيمعون ببيت وحده صج ..؟؟
اريج : اي نتيمع بس انتي اللي كنتي ناقصه
شوق : ولا يهمكم من اليوم ورايح ان شالله بكون معاكم
ملاك ابتسمت وقالت : تصدقون بنااات والله تولهت لأيااام زمان
نور : وأنا بعد
اريج : اعتقدتو بيوووم نتم ربع جذي ولا نفترق
شوق : ان شالله ما نفترق 
روان : آمييين ونتم صديقآت للأبد
تمت
أسمى علاقة بالكون ..
زميل يجلس بجوارك في أول يوم دراسي لك ..
بعد ذلك يتحول إلى صديق يعاونك
وبعدها إلى رفيق روووح 
هنآ تجتمع أسمى معآني الصدآقه ..
وها قد اجتمعن من بعد ظروف قاسية ..! 
من بعد قهر دنيآ
ليعم اللون الوردي حياة تلك النساء 
نعم , اجتمعن ولكن هنالك طرف آخر سيفارقهن ..
حان الوقت لكي نفارقهن ونودعهن .. 
إلى اللقاء 
أأنكر دمع عيني إن تداعى ..؟ وأصطنع ابتساماتي اصطناعا
نعم إني حــــزينٌ يا حـــبيبي .. فأيــام اللـقاء مـــضت سراعا
وها هي ساعة التـوديع حلّت .. وربّان النوى نشر الشــراعا ..
.....



