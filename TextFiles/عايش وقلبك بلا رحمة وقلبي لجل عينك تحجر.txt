
الجــــــــزء الأول



ظهرت من الحمام الله يعزكم بعد ما خذيتلي شور محترم .. مسكت فوطي ونشفت شعري وأنا أذكر عبود لما ياني الدوام
امممم قبل ما أخبركم عن سبب ييته بعرفكم عليه
عبود يصير ولد عمي حمد ..البجر من عياله ..عمره 26 سنه ..أكبر عني بسنتين .. يعني انا عمري 24 سنه ..تعودت من صغري إذا سويت مصيبة أخبره ..وهو ما يقصر فيني ..يظهرني مثل الشعره من العيينه ....هههههه حليلة .. هالإنسان حنون عــ كل بنات العائلة .. لأنه شرات فوزية دريع يحل مشاكلنا .. لهذا السبب محبوووب من قبل الكل .. حتى عمومتي يعتمدون عليه ..رغم صغر سنه ..بس كاسب ثقة الكـــــل
امي دوم تهزبني يوم تسمعني أقووله عبود ..بس شو أسوي تعودت أناديه بهالطريقه .. وشكلها امييييييه غسلت أيديها مني ..

عبود ياني اليوم الداوم يخبرني عن آخر التطورات اللى صارت في سالفتي

وسالفتي يا ناس

من حوالي أسبوعين تقريبا تقدملي سيفوه ولد خالتي حصه " ملامح ويهي أعتفست " كريهه هالإنسان ..ما أدانيه بعيشة الله ..
ومستحيل أتزوجه لو يكون الريال الوحيد الموجود .. خقاق وبطران وشايف نفسه ..عاد على شوو ماعرف ؟؟..مادري منو قاص عليه وقايلله حلوو هذا الشين العود ..شكله ما يشوف عمره بالمرآيه ..افف صدق كريهه وما ينبلع .. لا من شكل ..أستغفر الله ..ولا من طبايع
المههم ..خلو سالفه كرهي له صوب لآني لو أرمس من اليوم لين باجر مستحيل أقدر أوصفلكم مقدار كرههي لـه.. وخلوني أخبركم عن المصيبة اللى عقنا فيها جدام عمي سلطان
لأني باختصار محيره حق ولده ناصر من أربع سنين تقريبا ..وللحين ما صار شي فهذا الموضوع .. يعني تقدرون تقولون كلام أهل لا أكثر ولا أقل
بس مهما صار أنا محيره له .. وخالتي حصه عارفه الموضوع كامل
كيف تجرأت تخطبني حق ولدها ماااااااااااعرف ؟؟؟!!!!
تضايقت وايد يوم دريت .. لأني بصراحه ما أقدر أتخيل حياتي بدون ناصر... صح ناصر بليد فـ مشاعره .. وأحسه ما مسويلي سالفة ..امممم يعني ما بدر منه أي شي يثبت انه يحبني
كل ما أسير بيت عمي سلطان يكون عندي أمل أنه يرمسني بس دوم أرجع وخاطري مكسور .. ساروونه دوم تقولي الريال ثقيل وما عنده هالحركات .. أو يمكن ما يعرف يعبر عن مشاعره ..وأونه هالشي المفروض يفرحني لأنه دليل كبير أنه ما عنده علاقات
امم أكيد تتسألون منو سارونه ؟؟ ...سارونه تصير بنت خالتي حصه أخت سيفووه البطران .. هالبنت أحسها أنا ..ههههه يعني نفس طريقة التفكير ..نفس الميول ..نفس الهبل .. فديتها أكثر وحده فاهمتني .. وتقريبا نحن متفقين فكل شي ماعدا موضوع ناصر
"تأففت " معاملته معاي تقهههههرني والله بس مع هذا ما أقدر أنكر أني أميل له بدرجه كبيرة
"تنهدت بضيج " ما عرف إذا هذا حب ولا لا ؟؟
يمكن لأني تعود أسمع من الكل : مهره خطيبة ناصر
فصرت ما أشوف غيره ..ورسمت فخيالي أحلام كبيره معاه
وأول ما دريت أن سيفووه تقدملي خبرت عبود ولد عمي حمد ..وفهمته وضعي ..ووبصراحه ما قصر ولد عمي ..بياض ويهه .. ياني اليوم وقالي.. حتى سيف مغصوب ع الزواج .. وخبره سيف أن خالتي حصه تصرفت من راسهها لما رمست أمي عني .. وهو ما عنده خبر..
فقت شيفته مب مالية عينه أنا بس الحمدلله يت منه فكككككككه
بعد ما نشفت شعري حطيتله قباضه ودورتلي شيله ليسو تتناسب مع لون الجلابيه اللى لابستنها .. عقب تعطرت ورحت صوب غرفة أختى ميره .. دقيت عليها الباب

مهره : ميروووه فجي الباب

ميره : مبطل دشي

دخلت غرفتها وشفتها يالسه ع الشبريه والكتب حواليها

مهره : أوب أوب تدرسين من أول يوم

ميره : شو أسوي البنات اللى معاي فالصف كلهن دحيحات ..لازم اغلبهم

ابتسمت : انتى قدها خيتو

ميروه أختى عمرها 14 سنه .. فالصف الثالث عدادي ..تحب الدراسة بشكل كبير ..ومن صغرها دوم تظهر من الخمس الأوائل ..

ميرة : إن شاء الله

مهره : عيل برايج بخليج تدرسين وأنا بنزل عند ماماتي

ميره : اوكي وانا بخلص اللى بيدي وبلحقج

مهره : ترتوب

ظهرت من حجرتها ..ورحت صوب الدري ..وفنفس الوقت تلاقيت مع أخوي حمود ..انا أبا أنزل وأهو راقي الدري

محمد : أنتى وينج اليوم ؟

مهره : موجودة ما ظهرت مكان

طالعني بنظرات غريبه

سألته : ليش هالنظرات ؟

محمد : فكرتي بموضوع خطبتج ؟

رديت عليه بهدوء : لا طبعا

ابتسملي : خالوه تخبلت شكلها .. تعرف أنج محيره حق ناصر.. شوهالحركات بعد؟؟

بادلته الابتسامة : محد صاحي فهاي العايله ولله الحمد

محمد :هههههه فهاي صدقتي بس لا تحاتين ما بصير إلا كل خير

رديت عليه : بإذن الله

حط ذراعه على راسي وابتسم وكمل مشي صوب غرفته

(( أخوي محمد عمره 29 سنه .. يهتم فينا ويدارينا ..خصوصا بعد وفاة أبوي الله يرحمه .. صارت مسؤوليته كبيرة وايد .. يخاف علينا حتى من الهوى .. صحيح احسه شديد علينا ..بس متاكده هذا من خوفه الكبير ))

نزلت من الدري وشفت ولد صغيروني يلعب بسيارته ..أول ما شافني ربع صوبي وحضني ..

مهره : سعووود حبيبي

سعود مبتسم : ممهلا

مهره : عيون مهلا انا

سمعت صوت أمايه : تعالي مهاري نحن فالصاله الثانيه

رديت عليها : إن شاء الله

بسته على خده اليمين واليسار وبسته عـلى يبهته وهو يضحك

سعود : مممهلا

ابتسمت : فدديت أسم مهلا ع لسانك

رجعت حضنته ورحنا الصاله الثانيه عند ماماتي وأختى موزان
سعود الطفس هدني وراح عند أمه ... سلمت عليها وقعدت حذالها

مهره : شحالج موزان ؟

موزة مبين عليها التعب :الحمال متعبني مهاااري ..طول الوقت جبدي لايعه وأرجع

مهره : الله يعينج حبيبتي أصلا أمبين من شكلج التعب

موزة : كارهه عمري والله

أمي : قولي لا إله إلا الله

موزه : لا إله إلا الله

أمي : توكلي على ربج ..والله كريم

موزة : إن شاء الله اميي

رحمتها والله ..شكلها يعور القلب ..مضعفه ومصفره .. حشى ما يسوى عليها هالحمال .. لمحت شنط محطوطه فالصاله

أستغربت : بتباتين عندنا ؟؟

موزة بضيج : هيه

سألتها : شفيج موزان ؟؟صاير شي بينج وبين ريلج

موزان غمضت عيونها وبدون سابق أنذار أنفجرت من الصايح ..

تقربت منها وحضنتها .. واضح من شكلها السالفه مب سالفه حمال وبس .. أكيد بينها وبين سالم مشاكل كالعادة .. بس هالمره غيررر .. شكلها المشكله جايده .. لآنها أول مره تبات عدنا وهي على خلاف مع ريلها .. ياربي ..الله يستر بس .. أمي تشوفني وتشوف موزان بخوف ..
تقربت من موزان وحضنتها وأنا رحت صوب سعود ومسكته لأنه خاف وتم يصيح
أشرتلي أمي بيدها عشان أطلع من الصاله ..تبا ترمس موزان بروحها .. ظهرت وقلبي عند أختى .. أول مره أشوفها بهاي الحاله ..قلبي متقطع عليها ..وسعود حبيبي زاد صياحه بعد ما ظهرنا من الصاله

مهره : حبيبي بس بس

حاولت أسكته بكل الطرق اللى أعرفها بس ما رمته يصخ
خطرت فبالي فكره 100% ناجحة

مهره : سعودي تروح معاي الدكان نتشري حلاوة

سعود بدى يهدى شوي .. ابتسمت فكرتي يابت مفعولها

مهره : الحينه بروح غرفتي وبلبس عباتي وبروح الدكان

سعود ساكت ويطالعني

سألته : تبا حلاوة

سعود بكل براءة : لاوه

بسته : يااا حياتي الحين بروح

قبل ما أروح غرفتي ..مرينا ع أختى ميرووه

فجيت الباب : تبين شي من الدكان بودي الشيخ سعود يشتري حلاوة

ميروه شافت سعود ..يت صوبي وشلته ولوت عليه : حبيييييييييييييييبي أهني

ابتسمت : وابشرج بعد مواز بتبات عدنا

ميروه بفرحه : قولي والله

مهره : واالله

ميروه أستانست وقررت تروح معانا الدكان .. لبست عباتي وسبقناها أنا وسعودي ورحنا السيارة ..ركبت وحطيت سعودي حبيبي فالكرسي اللى حذالي ومسكت فوني واتصلت على ماماتي وخبرتها أني بودي سعودي الدكان عن أتم تحاتينا .. فهاي اللحظات وصلت أختي ميروه وقعدت حذالي وحطت سعود فذبانها ..وسعودي فديته يبتسم بطريقه تضحك ههههه هالولد عشقه وحياته السيارة ..ابتسمت له عقب حركت السيارة وميروووه تجلب بسيديات أدور سيديها المفضل اللى أنا فارتنه فالزباله من كثر ما صدعتني فيه هههه

سألتها : بلاج ميروه شو أدورين ؟؟

ميرووه بضيج : السيدي اللى أحبه ضااااااااااااع

رديت عليها وأنا ميوده ضحكتي : برايه أنزين حطيلنا أي سيدي خلينا نستانس

ميرووه جنها ما تسمعني ومستمرة فعملية البحث وأنا أحااول قد ما أقدر أقبض ضحكتي عن أنكشف لين ما وصلنا الدكان.. بركنت السياره ودقيت هرن ...يانا الهندي

مهره : محمد دخل البجا الدكان وخله يشتري اللى يباه

محمد يهز راسه بمعني تمام

صديت صوب ميرووه : فتحي الباب ونزلي سعودي ..نزلته ميروه وراح داخل الدكان وهو ميت من الفرحه ..فديته حبيبي ..حسيت بغبنه وأنا أشوفه .. يكسر الخاطر والله .. هذا يوم يكبر الله يعينه على مشاكل أمه وأبوه ..أي مشاكل يا ناس هذي كوارث ..براكين .. واللى باط جبدي فعز هاي الظروف موزان حملت .. الله يهديها بس ..يعني لو الواحد ما يبا يرمس ..تنطقه غصب بسبت غبائها .. شو ذنبه هالياهل اللى بي .. ما يسدها سعودي ضايع بينهم .. غبيه وما تفكر فباجر .. أنا لو كنت فمكانها جان من زماااان مطلقه وعايشه حياتي .. ماشي يستاهل أكدر عمري عشانه.. نشيت من سرحاني بعد ما رمستني ميروه

ميروه : مهااااري أبا جبس وجوكلت وبيبسي

رديت عليها : بعد ما يرجع الهندي سعود خبريه اللى تبينه

ميروه : وأنتى ما تبين شي ؟

مهره : لا مابا مالي خاطر

ابتسمت ميروه وهي تشوف سعود ياي ومعاه كيسه حلاويات كبيرة .. ابتسمت معاها صدق اليهال ما ينعطون ويهه ..الحينه بحصله ملقط كل الغشش من الدكان وحاطنه فالكيس ههههه بس عافيه عليه .. فتحتله ميرووه الباب وركبته وخبرت راعي الدكان شو تبا .. رجع محمد
ومعاه الأغراض اللى طلبتها ميروه ..حاسبته وعقب حركت السيارة .. ميروه شكلها فقدت الأمل وحطت سيدي راشد الماجد
ابتسمت ابتسامة خفيفة عن تحس فيني ..وأشتغل السيدي ع أغنيه آآه منك منقهر وعلى هذا المقطع

آه مـنـك منقـهـرولا بقى عندي صبر
اه منك منقهر
لا تبرر لي خطـاك ما أبي أسمـع عـذر
روح وإنساني خلاص وقول فرقنـا القـدر

ضاقت فيني الدنيا ..هالمقطع ذكرني بردت فعل ناصر يوم عرف أن خالتي بغتني حق ولدها سيف .. تبون تعرف ردت فعله ؟؟؟!!!!!!!!

ابتسمت بهبل .. للأسف كان هادي وما بدر منه اي ردت فعل اتجاه هالموضوع ... عمي اللى عصب واحتشر وشل الدنيا وقعدها ورمس خواني وتم يتنازع ولو ما أخوي هدداه كان بيروح بيت خالتي حصه وبيتشاتم معاهم .. حسيت بحرقته وخوفه أني أخذ ريال غير ولده ناصر
بس تخيلوا ردت هالفعل كانت من عمي ...عممممي مب ناصر ... شي يقهر قسم بالله ويحرق .. معقوله ما عنده غيريه ..ما يحس ..ما خاف أنه يفقدني .. معقولة هالإنسان يباني زوجه له وبااارد بهاي الطريقه .. سارونه دوم أدافع عنه لكن فهذا الموقف وقفت معااي .. ما كلف على نفسه أيي مع عمي ويتفاهم مع خواني ..مخلي عمي يتصرف فالسالفة جنه السالفة ما تهمه .. ااااااااه يا ناصر عليك برود يذبح ..تصرفاته تصرفات شخص مب مهتم ..ليتني أقدر أعرف بشو يفكر.. شووو فباله ؟؟ اكيد لو عرفت برتاح وبطمن بس كيف اففففف ... تنهدت بضيج وبركنت السيارة فحوي البيت .. ميرووه وسعود نزلوا ... بندت السيارة ومودي معتفس .. يا ربي حق شو انا حارقه أعصابي عشان واحد ما يحس .. زووووووله تزوله .. تذكرت أختى مووزان فديتها ... دخلت البيت ورحت الصاله .. حصلت أمييه بروحها

سألتها : عيل مواز وينها ؟؟

أمي : راحت تسبح

مهره : أنزين شحالها الحين ؟

أمي : أختج وايد تعبانه ..وأنا مب عارفه شو أسويلها .. قلبي يتقطع عليها ..تخيلي سالم يمد أيده عليها وهذي مب أول مره يسويها

حطيت أيدي ع حلجي : ضربها وهي حااااامل

امي :ما يخاااف ربه الله ينتقم منه ..أم عياله يسوي فيها جيه

مهره : هذا حيوووان مب آدمي ..كيف قدر يمد أيده وهيي حامل وتعبانه

أمي شكلها محمر وشفت دمعه نازله من عينها .. أهني أنا ما رمت أتحمل ..مسحت دمعتها

مهره : خلاص مواز لازم تتطلق ..بتعيش عدنا معززه مكرمه وغرفتها فوق موجودة ..وولدها سعود بنحطه فعيونا

امي بعصبيه : أنتى مينونه ..كيف تطلق وهي حامل منه وعندها سعود

رديت عليها : دامه مب مقدرنها ما تباه

أمي : مهااري لا تقولين هالكلمه مره ثانيه ع لسانج .. ويويلج لو شرتي حق اختج هالشور .. أهي بروحها معنده وتبا تطلق ..لا تكبرينها فراسها

مهره : بس

تقاطعني : تبين عيالها يتيتمون وأبوهم عايش ..برمس أخوج محمد وبخليه يتفاهم مع سالم ويوقفه عند حده .. ما عدنا بنات يطلقون

مسكت أيدها ورصيت عليها : رمسي حمود واكيد بيتصرف بس اهدي أهدي .. وان شاء الله الأمور بتصير أحسن

أمي : أنتى رمسيها وعقليها

مهره : من عيوني برمسها بس أنتى تعوذي من الشيطان واستغفري لا تخلين ابليس يلعب فيج

أمي : استغفر الله العظيم أستغفر الله العظيم

خفت يكون ضغطها مرتفع ..نشيت ورحت الصالة الثانيه ويبت جهاز قياس الضغط ورجعت قست ضغطها ..وحصلته مثل ما توقعت مرتفع .. ياويلي شو أسوي أحينه .. خليتها ورحت اسويلها عصير ... دخلت المطبخ وسويتلها عصير ليموون بسرعة ورجعتلها

مهره : سويتلج عصير ليموون

امي : مالي خاطر لشي خليني بروحي

مهره : أولا ما بخليج بروحج ..وثانيا ضغطج مرتفع ولازم تشربين العصير يلا عاد عشان خاطري لا تخوفيني عليج

شلت أمي كوب العصير وبدت تشربه ..ابتسمت براحه وأنا اشوفها.. مابا شي من الدنيا غير أمي تكوون راضيه علي ..وأشوفها بصحتها وعافيتها جدام عيني .. هذا بس يكفيني

بعد وفاة أبوي .. حياتي أنجلبت فوق تحت..كل شي تغير علي فجأة..علاقاتي مع الناس .. طريقة تفكيري ..أحلامي .. كلها تغيريت .. باختصار صرت وحده ثانيه
على حياه أبوي ..عمي سلطان كان وايد بعيد عنا ..كنت ما أشوفه إلا فالمناسبات .. نادر ما يوصلنا البيت .. بس أحينه صرت كل اسبوع أشوفه ..لأنه دوم يمرعلينا يسلم ويطمن ويشتريلنا راشن للبيت ..حسيت صدق ان قلبه علينا ويحاتينا .. وهالشي رغم حلاوته مخوفني وايد لأني أحس عمي أللى طلب من ناصر يتزوجني عشان يضمن مستقبلي ..لأن حركات ناصر غريبة معاي ..بس ان شاء الله احساسي غلط
وعمي حمد اللى كنت اموووت عليه واحسه شرات أبوي فكل شي ..تغير وصار واحد ثاني .. حتى معاملته معانا تغيرت ..وصار ما يزورنا إلا فالمناسبات بس ..ماعرف شو ياه ؟؟ شو اللى غيره علينا ؟؟ الله يسامحه تخلَّى عنا ونحن فأمس الحاجه له
عرفت منو اللى يحبنا صدق ويخاف علينا .. كل الأقنعة طاحت بعد وفاة الغالي ..وفي شي مهم مات فداخلي من راح عنا .. مات معاه احساااس الأمان اللى كنت أحسه .. صرت فاقده هذا الاحساس مع الكل وما أحسه إلا مع أمي بس

فديتها صارت كل شي بدنيتي .. وايد أخاف عليها وأحاتيها ..مابا أخسرها فيوم مثل ما خسرت ابوي .. عسى يووومي قبل يومها .. الله يطول بعمرها ويمدها بالصحة والعافية

امي : مهره

تلاشت أفكاري ورديت عليها : هاه

أمي بابتسامه : وين سرحتي من متى أرمسج مسوتلي طاف

مهره :هههههه فالشغل يعني وين بسرح

أمي :صليتي العشاء ؟؟

مهره : لا والله بعدني

أمي : قومي نشي صلي مب زين تأخرينها

مهره : أنزين أنتى شو حاسه عمرج ؟

أمي : بخير حبيبتي لا تحاتيني

مهره : زين عيل بسير اصلي عقب برجع عشان نتعشي مع بعض

أمي : تقبل الله

ظهرت عنها وأنا أحس بشتات كبير فداخلي .. رحت غرفتي وفصخت عباتي ..ودخلت الحمام وتوضيت وصليت العشاء ودعيت فصلاتي من قلب حق أبوي .. خلصت وموزان أختى فبالي ..ما برمسها اليوم بخليها ترتاح .. باجر احسن .. أحين بنزل اتعشي مع أمي أبرك ..ظهرت من غرفتي ومريت ع اختى ميروه .. دقيت باب غرفتها وفتحته

مهره : بعدج تدرسين ؟

ميره :لا خلصت بس أبا أرتب شنطتي حق باجر

مهره : زين تعالي تعشي معانا

ميره :تمام الحين بلحقج

مهرة : يالله نترياج

سكرت الباب امممم بمر ع موزان بخليها تتعشي معانا ..سرت صوب غرفتها وقبل ما أدخل سمعتها ترمس ووقفت عند الباب

موزه : ناصر حبيبي لا تحاتي قريب بطلق ...كيف ؟؟؟خلني قبل أتخلص من جذبت حمالي عقب يصير خير ... لالا أختى مهور ما ظنتي تحبك وبعدين "بدلع " حتى لو تحبك انت ما بتاخذ غيري ...أنزين أسمعني بحاول اقنعها تتزوج سيف ..هاه ... اوك باااااي . ..ههههههه ..احبك ....استح ولدي راقد اخافه ينش ...هههههههههه اوكيه حبيبي ربي يحفظك


3
2
1

تسمررت مكاني مذهووله من الرمسه اللي سمعتها .. أصلا شو سمعت ؟؟ لا لا لا مستحييييييل .. أكيد في غلط ف الموضوع .. أكيد ما سمعت عدل .. موزان أختى العودة ..تحبني وتخاف علي ..مستحيييل تتصرف بهاي القذاره

حسيت الدنيا ادووور فيني مشيت خطوتيين وتساندت ع اليدار اللي حذالي ..يارب ترحمني برحمتك ..أكيد فاهمه الموضوع غلط .. اكيد .. موزان مستحيل تأذيني .. بــس بس شو تفسير الكلام اللي سمعته .. سمعتها بذوني محد قالي ..سمعت كل كلمه قالتها وهي تضحك ومستانسة ..سمعتها وهي تخطط كيف تتلاعب بحيااتي


أصحى مهره .. ليش تحطيلها أعذار بعد ما سمعتيها تتآمر عليج .. عرفتي أشقد أهي حقودة وحقيرة ..هاي ما ظنتي عندها أحساس وتحس شراتنا .. هاي الأحساس معدوم عندها .. ما تحس إلا بعمرها وبس وما همها إلا راحت بالها ونحن طبعا زووله تزولنا ..نفاد ما نهمها .. آآآآآآآآآه كيف قلبج طاوعج تسوين فيني هالشي ؟؟ كيف هنت عليج ؟؟ أختى بنت أمي وأبوي تاخذ مني الإنسان اللي بتزوجه .. شو صار فالدنيا ؟؟ شو أستوى ؟؟ إذا الأخو صار يضر أخوه .. ويطعنه فظهره .. معقوله اختى تطلع وحده حقيرة ونحن طول ذيج الفترة ظالمين رييلها سالم ..طلع ريلها ضحية حاله حالي .. ليييش يا موزه لييش ..ليش تسوين فخويتج جيه وتحرقين قلبها لييش .. ريلج سالم شو ذنبه ..أنا شووو ذنبي ... ولدج شو ذنبه تحرمينه من أبوووه ..ما همج حد مول .. ما مسويه حق حد إي اعتبار .. عايشه حياتج وووطااااف للكل ..طاااااااااااااااف

أنفتح باب غرفتها وشافتني واقفة

موزة مرتبكة : أنتى شو تسوين أهني ؟؟

غمضت عيوني مب قادرة أشوفها بعد ماعرفت حقيقتها وعلى شو ناويه

موزه : من متى انتى واقفه .؟

تسألني أكيد خايفه أكون سمعت شي من كلامها مع حبيب القلب ناصر ..مسكت عمري ورديت عليها عشان ما تحس بشي

مهره : خايفه عليج .. أمي قالتلي أن سالم ضربج ؟؟

موزه براحه : حياااتي لا تخافين علي أنا خلاص عفته وبطلب الطلاق منه وبفتك ..الصبر له حد وأنا وصلت حدي مهاري

تقربت مني وحضنتني وأنا مصدوووووووووومه بشكل كبير .. ياناس هذي أختى اللى أمووت فيها .. ليتني ما سمعت شي وتميت على عماي .. ليتني ما سمعت ....اااااااااااااااه والله احس قلبي يتقطع وينعصر ..أحس بسجاجين تقطع يوفي .. أحس أني احضن وحده غريبة مب أختى بنت أمي وأبوي .. ما أقدر أكون فحضنها أكثر عن جيه ..ابتعدت عنها شوي

موزه : حبيبتي ماباج تخافين علي " تبتسم " أختج ذيبه

مهره : بس

موزه : يا عمري يا مهره ..شوفيني انا جدامج وما فيني إلا العافية

سألتها : سعودي وينه ؟

موزه : راقد فالحجرة فديته.. قلت بستغل الوقت وبروح عند أمي

رديت عليها وأنا أحاول أمسك دموعي : تمام وتعشي معاها ..انا مصدعه برقد

موزه : تمام حبيبتي

ابتعدت عنها ورحت غرفتي وأنا مقهورة ..مجرووووحه جرح كبير واللي جارحتني وحده من لحمي ودمي ..اختى عضيدتي .. قفلت باب غرفتي وفريت عمري ع الشبريه وتميت أصيييييييييح بعذاب .. كيف الشخص ممكن يحس بالأمان إذا فقده من أغلى الناس فحياته .. كيف ممكن يكمل حياته .. موزان طول عمري معتبرتنها الأخت المثاليه .. لأنها طيبه لأبعد الحدود .. بس معقولة وحده بهاي الطيبه تسوي اللى سوته .. ما ظنتي .. هااااي حقيرررره حيووووووانه .. حيه من تحت تبن .. والله خربت فرحتي بهذا اليوووم ..كنت مستأنسه لان موضوع سيفوه تفركش .. بس راحت كل فرحتي يوم سمعتها ترمس مع نااااااصر .. هالنذل كنت حاسة أنه ما يباني بس ما توقعت ولا خطر فبالي أنه يحب اختى .. صدق حقير .. ما فكر.. ما قال احتمال افرق بين أختين .. ااااااااااااااه الأمور مخبوصه فوق تحت ..تميت اصيح بحرقه لين ما رقدت ..


الجزء الثاني



حسيت بحرارة بجسمي ونشيت ..الحجره وايد حاره ..رقدت حضرتي قبل ما أشغل المكيف وليتات الغرفه مفتوحة .. أستغفر الله هذا كله من مواز .. شفت تليفوني لقيت الساعه 2 ونص بالليل .. تنهدت وشغلت المكيف ودخلت الحمام وغسلت ويههي وتوضيت عقب ظهرت ومسكت المصحف .. ما في شي ممكن يريحني غيره .. فتحت سورة البقره وبديت اقراها ..فالبداية كنت هاديه بس عقب حسيت بخشووع وتميت اصيح .. قريتها كاامله ..عقب سكرت المصحف وحضنته ..ما في أحلى من هالراحه ..تذكرت اللي صاار ..أستغفر الله العظيم .. صدمتي فأختي كسرتني وحطمت كل شي حلو فداخلي من صوبها .. مستحيل اسامحها ع اللي سوته فيني .. ومستحيل أنسى .. شفت ساعتي لقيتها 3 ونص ماشي باقي عن اذان الفجر .. بس حاسة بتعب .. برقد شوي لين ما يأذن .. ضبط المنبه ع وقت الصلاة وبندت ليتات الغرفه ورحت بساابع نومه .
نشيت على صوت دق الباب

ميرووه : نششششششششششي بسج نوووم

وتدق الباب بقووه

صرخت عليها : كسرررتي الباب ... زولي خلاص نشيت

اختفى الصوت فجأة اممم شكلها خافت .. فتحت عيوني بكسل وانتبهت ع النور تارس الغرفه ..عركت عيني ومسسكت تليفوني شفت الساعة لقيتها 7 و40 دقيقه خيييييبه تخيب العدو تأخرت ع دوامي .. طرت صوب الحمام عقب تلبست ع السريع وحطيت بودرة خفيفة وروج وتعطرت وشليت شنطتي وظهرت من الغرفه ... مريت ع أمايه حصلتها يالسه تتريق مع سعود حبيبي .. بست راسها : صباح الخير

امي : صبااح النور حبيبتي .. شو ياج اليوم رقدتي

رديت عليها : ما اعرف شوياني حتى صلاة الفير طافتني ..

ذكرت اختى ميرووه

مهره : ميرووه وينها بشلها المدرسه

أمي : ميرووه شلتها موزان المدرسه لأنج تأخرتي عليها وايد

أعتفس ويههي لا إرادي يوم سمعت اسم موزان

أمي : شو ياج عفستي ويهج ؟

مهره : ماشي بس متأخرة عـ الدواام لازم أروح الحين

أمي : زين انتبهي فالدرب ولا تسرعين

رديت عليها وأنا امشي : إن شاااااء الله

وقفت فجأة لأني حسيت حد يسحبني .. صديت شفت سسعود ماسك عباتي ويباني اشله .. فدديته حبيبي ..

أمي : هاتيه عنج وروحي

سعود ماسك عباتي ويأشر ع الباب .. فديت هالبراءة كلها

شليته : حبيبي أنا لازم أروح الدوام وأول ما أرجع بوديك الدكان

عفس ويهه

مهره : حبيبي ما يصير اشلك الحين لاني متاخرة وايد

امي :هاتيه عنج وروحي هذا مستحيل يفهم دامج لابسه عباتج

طالعته وعطاني نظرته اللي تذبحني.. أوونه زعلان ..قلبي عورني عليه ..بس مجبوره أخليه وتلاحق ع شغلي قبل ما يحسون أني متأخرة .. عطيته أمي وطلعت أركض من الصالة وأنا أسمع صوته وهو يصيح .. رحمته بس مب ناقصتنه صراحة اللى فيني كافيني

شغلت سيارتي وقلبي مقبوض ومزاجي منجلب فوق تحت .. فتحت شنطة السيديات اللي عندي وطلعت منها سيدي سورة البقرة بصوت الشيخ احمد العجمي .. دخلت السيدي وطولت عـ المسجل وحركت السيارة .. ما أبا أفكر فشي نهائيا ..أبا أسمع القرآن وبس .. وصلت دوامي وبركنت السيارة بس ما نزلت .. أحس أني محتاجة أسمع القرآن أكثر ..شعووور حلووو وغريب ما احس فيه إلا لما أسمع ايات الله .. حطيت راسي على السكان ودموعي أطيح .. صحت من الخاااطر لين ما طلعت جزء من الغصة اللى فيني عقب حسيت بشوية راحة .. مسحت دموعي وقصرت على صوت المسجل وفتحت شنطتي ..طلعت منها علبت المكياج وعدلت عمري عشان محد يحس باللي فيني .. بندت المسجل والسيارة ونزلت ..
دخلت الشركه ورحت صوب القسم اللى أشتغل فيه وبالتحديد مكتبي .. مالي نفس اسلم على حد .. وصلت مكتبي وحصلته فاضي ..غريبة نوف وينها ؟؟ ..

نوف ربيعتي اللي معاي فنفس الغرفه ومكتبها مجابل مكتبي .. طيوبه وحبوبه بس عصبيه لأبعد الحدود ..حتى بعض الموظفين يخافون منها ههههه بس الحمد لله متفاهمة معاها
وصح ما خبرتكم عن طبيعة شغلي .. شغلتي باختصارعبارة عن مراقبة الموظفين ..يعني أتابع إجازاتهم , آداءهم فالشغل أول بأول وأكتب تقارير عنهم .. شغله بسسسيطه وسهله بس أحيانا يغربلوووني قسم بالله ويطلعولي قرون .. والشركة اللي أشتغل فيها كبيره ومعروفه ولها سمعتها الزينه فالسوق .. عمي سلطان توسطلي والحمد لله حصلت على هذي الوظيفة ..ومرتااحه الحمدلله ..تأففت بعد ما انتبهت ع المكتب لأنه مخبوص فوق تحت .. أمس ظهرت مستعيله وما عدلته .. والعامل شكله ما دخل يرتب المكتب .. اففف .. رتبته ورجعت كل شي مكانه .. وفتحت درج المكتب وظهرت ملف .. المفروض امس أخلصه بس سويتله طاااف ورجعت البيت .. أخلصه احين أحسن عن يسأل عنه المدير و أتوهق ... فتحت الملف وأندمجت فالشغل ..وعقب فتره سمعت حس نوف ربيعتي ..رفعت راسي شفتها داخله وهي تتحرطم ..ههههه شكلها يضحك .. قعدت على مكتبها حتى بدون ما تسلم ..

مهره : أنا مسلمة ليش ما تسلمين علي

نوف ابتسمت : سمحيلي تراني مب مجمعه هههه السلام عليكم

مهره : وعليكم السلام والرحمه ..

تميت أتأمل ملامحها

نوف : ليش أطالعيني بهالنظرات

مهره : انتى شكلج ياي مضاربه حد كالعادة

نوف بابتسامه خبث : هيه

مهره : يلا خبريني شو مهببه

نوف : توني غاسله شراع فهد ووصلت السالفة للمدير ..

فتحت عيني ع الآخر وحطيت أيدي ع خدي وأنا أسمع هالخبلة

نوف : قتله انا موظفه محترمه وفشريكه محترمه لها سمعتها فالسوق والكل يمدحها .. ترضى موظف عندك يتحرش فوحده من الموظفات ..
_

بو جاسم متفاجئ : لا والله ما ارضى

نوف : بو جاسم أنا سكت عنه واايد .. ودوم أوقفه عند حده بس فهد يتمادا معاي أكثر .. و بصراحة صرت أحس بضيق يوم أداوم لأني مليت منه ومن حركاته لين متى بتحمله .. وبتحمل حركاته .. إذا ما حسيت بالأمان فشغلي ما بقدر اعطي أي شي يفيد الشركة

بوجاسم: الحين هذا فهد ما غيره

نوف : هيه وهالحال تقريبا من 7 شهور الله يخليك تدخل فالموضوع

بوجاسم : رجعي مكتبج بنتي وهالموضوع خليه علي ولا تتضايقين وأنا أعتذرلج عن اللى صار وأوعدج أنه ما بيتكرر ..

نوف : مشكووور بوجاسم وسمحلي

بو جاسم: انتى سمحيلي ..نوف انتى موظفه محترمه ومخلصه فشغلج وتأكدي أني بتصرف
_

نوف : قتله تسلم ويزاك الله خير وظهرت من مكتبه وعلى دربي سمعت سكرتيرته تتصل بفهد ..أكيد بوجاسم طلب يشوووفه

مهره : عنلاتج زاد .. ليش خبرتي بوجاسم حررام عليج

نوف : خليه يستاهل لين متى بتحمل طفاسته معاي

مهره : بس انتى تعرفين بوجاسم شديد وايد

نوف : اعرف خليه يأدبه ..ملييييت مهاري من هالوضوع "رفعت حاجب " انتى ليش أدافعين حضرج

مهره : اممممم ما اعرف يمكن لأني أحسه صدق يحبج وشاريج
نوف باشمئزاز :حبته القرادة إن شاء الله

مهره : هههههههههههههههههههههههه ياربي لهدرجه كارهتنه

نوف : فوق فوق ما تتصورين ..تعالي صح وينج انتى اليوم متأخرة

مهره : نمت وما حسيت بعمري ..في حد سأل عني ؟؟

نوف ببتسامه : اليوم بالذات ما بقى حد ما سأل عنج جنهم حاسين أنج متاخرة

مهره: من نحاستي حبيبتي وقرادت حظي

نوف مبتسمه : تريقتي ؟؟

مهره : لا وانتي

نوف : شراتج ..شو رايج نطلب لنا ريووق

مهره : مالي خاطر أكل

نوف : بتاكلين غصبن عنج والريوق علي بمناسبة الفكه من فهد
هالبنت أبصم أنها مب صاحية ..ابتسمت ورديت عليها : ترتوووب

طلبت نوف ريوق وعقب أندمجنا فالشغل ..وايد أحب شغلي لأنه بالنسبه لي المكان اللى أقدر أجدد فيه نفسيتي من مشاكل البيت .. عاد اللى يسمع يقول خلاص هالبنت بتموت من كثر المصايب .. لا عاد ما ببالغ .. الحمدلله مشاكلنا عاديه وتصير بكل بيت .. إلا سواد ويهه أختى موزه .. معرسه وعندها ولد وتلاحق خطيب أختها .. يعني شو أقول .. بدون تعليق .. سمعت تليفوني يرن ..ظهرته من الشنطه وشفت اسم موزان .. تميت أطالع تليفوني بدون ما أرد .. أحس بآلم و وقهر ووغدر ..ااااه يا موزة .. فلحظه أنجلب مودي فوق تحت بمجرد أنها اتصلت بس

نوف : بلاج مهاااري

انتبهت على نفسي وخليت الفون سايلنت ..ورجعته فالشنطة ..رديت عليها : ماشي حبيبتي بس سرحت

نوف : احسج متضايقة ؟

طالعتها وابتسمت : ما فيني شي ..بسج لعيان وخلينا نخلص الشغل

نوف : صدق انج نذله مب منج من اللي يحاتيج

مهره : هههههههههه جيه أباج.. زعلي عشان تخفين من لعيانج

نوف اطالعني بنظرات يعني ما يهمها ورجعت تكمل شغلها ووانا شراتها .. تمينا نشتغل لين ما وصلت طلبيت لريوق ..دخل الهندي الأكياس ..

شفت الأكل بصدمه : نووف شو هذا ووالله وايد

نوف : خلينا نأكل حبيبتي الحياه حلوه والدنيا بخير

مهره : أنزين خلينا نزقر باقي البنات ياكلون معانا

نوف : دخيلج مهاري تعرفيني ما أطيقهن ..بعد ما ناكل ونشبع بنطرشلهن مع الهندي

ابتسمت : ماروم اقولج شي وأنتى عازمتني

نوف : ههههههههه يلا انزين خلينا ناكل

غسلت ايدي وكليت وأنا ما حس بطعم الأكل اللي يدش بطني .. ما حس بحلاوته ولا لذته .. ونوف تسولف شوي عقب ترجع تسألني شو فيج ؟؟ وأرجع أجاوبها نفس الجواب مع ابتسامه شاقه الويهه ..مافيني شي .. بس فديتها حاسة أني مهمومة ..حسيتها تحاول تضحكني بأي طريقه عشان تظهرني من المود الخايس اللي أنا فيه وبالفعل تفاعلت معاها وتميت اضحك

نوف : خاطري بعرس جريب ..أحس فيني رقصه

مهره : هههه انتى تعرفين ترقصين ؟

نوف : هيه حبيبتي خبره

مهره : زين عيل أباج تعلميني

نوف : تعالي صح ع طاري العرس انتى متى ناوينه تعرسين ..من عرفتج وانتى محيره .. أستعيلي نبا نرقص

ليش يا نوف تسأليني هالسؤال وتخربين مزاجي اللي أنتى عدلتيه ..

خذيت نفس كبير ورديت عليها : اممممم شوفي انتى اول وحده بخبرها قراري اممم خلاص انا ما اباه

نوف كانت تشرب عصيرها ..شرقت وتمت تكح

عطيتها غرشه ماي : اسم الله عليج

بعد ما شربت الماي : أنتى شو قلتي من شوي ؟

مهره : قتلج ماباه

فتحت عيونها بصدمة : كيف يعني ما تبينه؟

مهره : يعني خلاص انسى أني محيره

نوف : ليييش مهاري ؟؟

مهره : أكتشفت أنه ما يناسبني

نوف بابتسامه هبله : كيف يعني حبيبتي فهميني

تنهدت : قتلج ما يناسبني ..لا تسألين وووايد نوف وخلاص سكري الموضوع

نوف مستغربه : انزين أنزين بس أهدي

سفهتها وكملت أكل ووأنا أحاول قد ما أقدر أخلي عمري طبيعية وما فيني شي ..

دخل فهد علينا المكتب وأحس من عيونه شرار يتطاير ..ووقف مجابل نووف وهو يطالعها من فوووق لين تحت

نوف : خيررر إن شاء الله

فهد : ياي أقولج كلمه ووحده بس وعقبها ما بتشوفين رقعة ويههي .. أنتى إنساااانه مغروروه وشايفه نفسج " يأشر ع قلبه " وهذا الحيوان لو فيه عقل ما حب وحده مثلج

نوف : والله يا فهد الحب مب غصب

فهد : تعرفين ان بو جاسم نقلني الفرع الثاني

نوف : لو أنت مودر حركات اليهالوه ما كنت رمسته أساسا عنك ..بس شو أسوبيك طفرت ولاعت جبدي من الحركات اللي ما تخلص

فهد : برووح بس صدقيني بتندمين ع كل كلمه قلتيها

نوف تصارخ : يا عمي روووح .. أعلا ما فخيلك أركبه هذا اللي قاصر يهددني بعد

ياربي الوضع حده متوتر ..فهد معصب ونوف معصبة .. وشكلي غلط فالنص ..

فهد : لو ما كنتي بنت جان عرفت كيف أرد عليج

وطلع من المكتب بسرعه جنووونيه ..صديت صوب نوف أطالعها كانت مفووله ع الآخر

مهره : شوياج نوف كلتي الريال

نوف : ما سمعتيه وهو يهددني .. وايد ماخذ مقلب بعمره .. الحمدلله بوجاسم نقله من هالشريكه .. الحين صدق برتااااح نفسيا

مهره : الله يهديج ..أهو ما قال اللي قاله إلا من عصبيته

نوف : مشكلته عاااد يتحمل اللي ياه

ماعرفت شو أرد عليها ..احسن شي أقوم أغسل أيدي وأكمل شغل .. رحت صوب الحمام وغسلت أيدي ورجعت مكتبي ..

مهره : مشكووووره حبيبتي ع الريوق

نوف بدون نفس : العفووو

سألتها : بلاج مبوزه ؟

نوف : ما اعرف

ابتسمت بخبث : عن يكون مضايقه لأنهم نقلوه

رفعت رأسي أشوف ردت فعلها .. شفت شي طااير يياي يصوبي ..

مسكت ذراعي : اخخخخخخخخخ

نوف : هههه تستاهلين

مهره : قسم بالله انج سخيفة

نوف :هههههههههههههههههههههههههه

مسكت علبه الكلينكس ورجعت فريتها عليها بس للأسف طاحت تحت و ما وصلتها

نوف : هههه حاول مره أخر

قهرتني بس ابتسمتلها ..ورجعت أكمل شغل .. مر الوقت بسرعة وما حسيت فيه .. لميت أغراضي .. وعدلت مكتبي .. مسكت تليفوني .. حصلت 9 مكالمات ..أستغربت .. بسم الله شو مستوي .. .. لقيت موزان متصلة مرتين ووسارونة بنت خالتي حصة متصلة 7 مررات .. بل بل بل 7 مرات .. بلاها سارونة أكيد شي صاير ولا ما بتتصل هالكثر .. رجعت أتصل عليها وردت بسرعة

سارونة : أنتى وووووينج ؟؟

مهره : شفيج حبيبتي ..تليفوني كان صامت

سارونة تصيح

مهره : ليش تصيحين شفيييج ؟؟

سارونة : أنتي بعدج فالداوم

مهره : هيه والحين برجع البيت

سارونة : تعالي عندي البيت

مهره : انزين شو صاااير ؟؟ وقفتي قلبي رمسي عاد

سارونة : يوم تين عندي بخبرج

مهره : أنزين أنزين حبيبتي أهدي .. بتصل بأمي وبخبرها أني بيج

سارونة : أترياج يلا بااي

مهره : باااااي

سكرت وأتصلت على ماماتي وخبرتها أني ما برجع البيت وبروح بيت خالتي حصة .. والحمدلله خلتني أسير وما عصبت علي .. ظهرت من الشريكة وعلى طووول بيت خالتي حصه .. الله يهديها سارونة خوفتي وايد وقمت أسرع رغم أني ما أحب السرعة بس من الخووووف ما حسيت بعمري وأنا أدووس ع البترول ..
بركنت سيارتي عدالي سيارة سيفووه الخسف .. شو أسوي ما عندي خيار ثاني .. نزلت وقفلتها .. وأنا أمشي سمعت حد يرمسني

سيف : وعليكم السلام والرحمة

صديت وشفت سيفووه ..هذا كيف واقف أهني وما شفته

رديت عليه : وعليكم السلام ورحمه الله وبركاته .. السموحة منك ما شفتك

سيف : مسموحة بنت خالوه

ابتسمت ابتسامه باهته عقب لفيت أبا أسير عند سارونه بس سمعته يرمسني ووقفت

سيف : تراج ووايد تسرعين .. خفي شوي من السرعة

صديت صوبه وطالعته بنظره حادة

سيف : شكله كلامي ما عيبج

مهره : بصراحة لا

سيف : وليش عاد مب عايبنج ؟؟

مهره : والله كلامك ما فيه شي بس لأنك أنت قايلنه أحسه ثقييييل ع القلب

ضحك بصوت عالي ..رفعت حياتي مستغربه من سخافته

سيف : تصدقين بنت خالوه ما دري أحسج أحيانا تكرهيني

والله زين يوم طلع عنده أحساس وحس أني ما أحبه ..عبالي هالأنسان معدوم الأحساس والمشاعر

مهره : هههههه أكرهك عاد .. مب لهذي الدرجه سيفوه بس أنت لا تحشر عمرك بشي ما يخصك

سيف : بس أنتى بنت خالتي ولي خص فيج

مهره : تصدق .؟؟ أنا ما عندي سالفة لأني واقفة فالشمس الحارة مع واحد مثلك

طبيته ودخلت بيت خالوه حصة ... وصلت الصالة وشكلي كان غلط حتى مب داقة الجرس فضيحة ..هذا كله من الخسف سيفووووه .. نرفزني .. بس الحمدلله محد فالصالة .. أتصلت على ساورنه بس ما ردت علي .. أعوذ بالله ..هاي بعد ليش ما ترد

سيف : محد فالبيت غير سارة فغرفتها

افففف هذا من وين يطلعلي ..ما رديت عليه ورحت الدور الثاني صوب غرفة سارونه .. دقيت الباب .. وفتحته لي على طووول .. تقربت مني وحضنتني بكل قوتها وهيه تصيييح من الخاطر .. خفت ووايد من شفتها .. شكلها يخووف .. حبيبتي سارونه .. ما رمت أرمسها وهي تصيح بهاي الطريقة كل اللي قدرت عليه أني أطبطب عليها واهديها بس ..
مسحت دموعها ومشيت معاها لين ما وصلنا لسرير وقعدتها ..رجعت وقفلت باب الغرفة عن حد يدخل علينا .. وعقب قعدت حذالها وأنا متفاجئه من حالها .. شو ياها

مهره : حيااااتي سارونه شفيج

سارونه رجعت حضنتني وهي منهارة من الصايح ..

مهره : الله يخليج رمسي ووالله قلبي وقف من الخووف

سارونه مب قادرة ترمس .. كانت بس تصيح ... ياربي شو أسوي فيها .. حاولت أهديها وبعد نص ساعه تقريبا حسيتها هدت ..

مسحت دموعها : بس حياتي أهدي

سارونة : سيفوووه

مهره : بلاه سيفوه ؟؟؟

سارونة : في وحده أتصلت على سيفووه وقالتله أني راعية شباااب

فتحت عيوني على وسعهن

سارونة تكمل بصوت يدوب ينسمع من كثر الصايح : سيفووه ياني وضربني ضرب ومنعني من الشغل وشل سويج سيارتي ..قالي من اليوم ما شي لا شغل ولا سيارة أنتى ما تستاهلين الثقة اللى عطيناج إياها

كنت حاسة أن سيفوه الحقيرر له خص فالموضوع .. بس ما توقعت حجم الموضوع ..سارونة رجعت تصيح مره ثانيه بصوت يقطع القلب .. وأنا والله اللي فيني كافيني .. ما رمت أمسك عمري وصحت معاها ..

سارونة : مهاااري والله أني مظلومة

رديت عليها : عارفه حبيبتي من دون ما تقولين

سارونة : ما أعرف منو البنت اللي متصلة ع سيفوه

مسحت دموعي : أخوج ماله حق يتصرف معاج بهاي الطريقه .. الدنيا مب فوضه

سارونه : حتى ما عطاني فرصه أرمس وأدافع عن نفسي

مهره : حياتي سمعيني .. سيفوه بيرجع لج سويج السيارة وبتسوقين وهو ما يخصه فيج

سارونه تصارخ : شو ما يخصه وهو أخوي وأنتي تعرفينه ما يتفاهم

مهره : مشكلته هذي .. خالتي موجودة وخالي موجود ...مب ع كيفه يتحكم فيج

سارونة : ساعديني شو أسوي؟؟ تراني تعباانه جسمي يعورني من الضرب

مهره : إن شاء الله تنقص أيده

سارونة تصيح : لا تدعين عليه

مهره : والله أنج طيبة ساروونة

سارونة : ساعديني مهااااري ساعديني

مهره : دقيقه وبيج

لبست شيلتي وعباتي ورحت صوب الباب أبا أظهر بس مسكتني سارونة : أعرفج بتروحين ترمسينه ..دخيلج لا تروحين

مهرة : خليني أوقف أخوج عند حده

سارونة : والله خايفة لا تروحين

مهره : قتلج هديني وخليني أروح ..سيفووه لازم يعرف أن الدنيا مب ماشيه ع كيفيه

سارونة : مستحيل اخليج

مهره : قتلج قووووومي عني

دزيتها ع الأرض وطلعت من الغرفة .. شو أسويبها جبرتني على هالشي ..نزلت الصالة ولقيته يالس يتغداء

مهره : أباك فموضوع

سيف : أكيد سارة خبرج عن سواد ويهها

صرخت عليه :أختك محتررمه وعارفه ربها

قام من قعدته : لو عارفه ربها ما سوت اللي سوته

مهره : وأنت شوو دليلك عشان تضربها وتظلمها شوو دليلك ؟؟ ربك ما يحب الظلم

سيف : والبنت اللى أتصلت علي هذا مب دليل

رديت عليه : لا مب دليل .. تأكد من الرقم .. أكيد هذي وحده تغار منها ولا تكرهها ..المفرووض أنك تثق فخواتك ما تتصرف معاهم بهاي الطريقة .. سارونة مب صغيرة .. عمرها 25 سنه .. تعرف الصح من الغلط وأهلك لو مب واثقين فيها ما خلوها تسوق

سيف : لا تصارخين علي وقصري حسج محترمنج لأنج فبيتا لا أكثر

مهره : شو بتسوي يعني بتضربني مثل ما ضربتها .. ولا رديت علي بهالطريقة لأن ما عندك رد

سيف يتأفف : أنتي شو تبين الحين

مهره : أباك تعتذر من أختك وتعطيها سويج سيارتها

سيف : ههههههههههه

ضحكته نرفزتني : على شوو تضحك ويا راسك ؟؟؟ أنت أصلا ما عندك دم ولا ذرة أحساس

سيف : مخلي الاحساس لج يا ملكة الإحساس

رمسته برجا : اختتتتك مظلومه سيف والله مظلومة .. أنا أعرفها عدل ما تغلط هالغلط الكبير .. لا تخلي حد يخرب راسك عليها .. لا تظلمها ترى والله مالها غيرك

سيف : شوفي مهره .. بتأكد من صاحبه الرقم .. إذا طلعت سارة مظلومة مثل ما تقولين ..برجعلها السويج وإذا كانت لا ..بحرمها من كل شي .. حتى بيتكم ما بطبه "يبتسم " أتفقنا

أقسم بالله نذالة هالريال مب طبيعية

مهره : عطني رقم البنت

سيف يبتسم : أسف حبيبتي والحين لو تروحين بيتكم يكون أحسن .. أخاف أهلي يوصلون ويشوفوني معاج فالصالة بروحنا ويفهمونا غلط .. تعرفين عاد كله ولا سمعتي

طالعته بنظرة اشمئزاز .. خاطري أعفد عليه وطيح فيه ضرب لين ما تبرد حرتي .. وما ظنتي لو سويتها بتبرد حرتي من كثر ما قاهرني ورافع ضغطي ..

مهره : ما برد عليك ولد خالوه لأنك مثل ما قلت أنا فبيتككم ..ويا غريب كون أديب

مشيت خطوتين ووقفت بدون ما أصد له : عندك ثلاث أيام بس تتأكد من الموضوع ولا أنا بتصرف


كملت مشي ووطلعت ..بدون ما أسمع رده

الجزء الثالث



سيفوه وقح وما أقدر أجاريه فالكلام .. ركبت السيارة وتميت أستغفر لين ما وصلت البيت .. رن تليفوني وأنا نازله مسكته وشفت عبود ولد عمي حمد يتصل .. اااه يا عبود صدق محتاجه أرمسه .. هالأنسان محد كثره يقدر يريحني .. لو تكون الدنيا سودة فعيني مجرد أني أسمع حسه أحس براحه كبيره .. حطيت فوني صامت ودخلته الشنطة .. ماروم أرمسه الحين .. عبود من نبرة صوتي يقدر يعرف إذا أنا مضايقه ولا لا ..ف أخاف أرد عليه ويكشفني .. عاد شو بيفجني منه لو حس .. بيستلمني سين وجيم لين ما يعرف اللى مكدرني ..

دخلت الصالة وشفت أهلي كلهم متولفين ع الغداء

مهره : السلام عليكم

الكل : وعليكم السلام والرحمة

أمي : تعالي حبيبتي تغدي معانا

عقب ما شفت حالة سارونه حبيبتي وين لي خاطر أكل .. مصايب تسد النفس

جذبت عليها : تغديت عند سارونة .. عليكم بالعافية

محمد : غريبه يايه من وقت .. فالعادة ترجعين عند صلاة العشاء يوم تكونين معاها

رديت عليه : ما شبعت منها بس مارمت أتم معاها أكثر لأني تعبانه وفيني نوووم

أمي : أنزين لا تاكلين بس قعدي معانا لين ما نخلص غداء

مول مالي خاطر فالقعدة بس شو أسوي دام أمي طلبت مني ..ابتسمت بتعب : من عيوني

موزة : اتصلت عليج مهاري بس ما رديتي علي

مهره : فوني كان صامت وما انتبهت عليه

موزة : هييييييييه .. كنت بقولج أن مطر وحرمته بيون اليوم وبباتون عدنا

ابتسمت وهالمرة الابتسامة ظاهره من خااااطري ...فديته أخووي مطر ولهااانه عليه موووت .. من فتره ما شفناه ..

مطر أخوي متزوج ويسكن فراس الخيمة .. وبسبت بعد المسافه .. تمر علينا أوقات طويلة ما نشوفه .. واللي زايد الطين بله طبيعة شغلة ..مره يدوام الصبح ومره بالليل .. وأغلب الأوقات يزخونة زام فما يقدر أيي يشوفنا .. فديته صارله 7 سنين متزوج بس الله ما رزقه بعيال .. أمايه وايد ضغطت عليه عشان يعرس ..بس مطر يموت فحرمته .. ومتمسك فيها وراضي بكتبت الله .. بصراحة ما ألومة حرمته شمه تنحط ع الجرح يبري .. وتحبه وايد وتغار عليه وغيرتها مب طبيعيه .. يمكن موضوع الحمال مخلي غيرتها زايده عن حدها ..بس ترحم والله أمايه ما مقصره فيها .. من تشوفها تفر عليها رمسه تجرح ..فالنهايه شموه مالها ذنب .. كل شي بيد الله ..إذا الله كاتبلها تحمل أكيد بتحمل وبتترس بيتنا يهال وإذا لا ترى هذا نصيبها .. محد يقدر يعترض ع كتبت ربه .. بس عاد فهموا أمي هالشي

مهره : أحلى خبر سمعته اليوم

سعود : ماما مماي

رديت عليه : أن بصبلك ماي حبيبي تعال

ياني وصبيتله ماي وشربته

مهره : عافيه حبيبي

سعودي حط راسه ع جتفي .. شكله مسطل ويبا يرقد .. بس مب بهاي الحاله هههه خيسني الطفس

موزه : هاتيه عنج بيوصخج

بست سعودي وما رديت عليها اللوتيه

ميروه : الحمدلله شبعت " أطالع موزه " أنا بشله معاي وبغسله

موزة : بتسوين فيني خير

يتني ميرووه وشلت عني سعودي وراحت أتغسله

طالعت أمي : بسير أريح قبل ما يوصل مطر وحرمته

أمي : برايج حبيبتي

أنسحبت عنهم ورقيت الدري وأنا أحس بتعب كبير بجسمي .. بس رغم هالتعب ما أعرف كيف ريولي قادتني صوب غرفة أختى موزان .. سبحان الله .. كيف وصلت أهني ما أعرف ..بس اللى أعرفه فهاي اللحظه أنها فرصه ويت لين عندي ولازم أستغلها .. بدخل وبفتش أغراضها دامها تحت تتغداء .. يمكن أحصل شي ينفعني .. ابتسمت بخبث ودخلت غرفتها وسكرت الباب .. رحت صوب شنطتها وبديت أفتش وأجلب فأغراضها وللحين ما شفت شي مهم .. ملابسها وملابس سعودي وألعابه .. وووو لحظه .. لحظه
هذي شنطة صغيرة .. مسكتها وفتحتها .. لقيت فيها مجموعه كبيرة من الرسايل وصور .. صور الحقير نااصر وصورها بعد .. تفاجئت صراحه الكناري عايشين فعالم رمنسي بروحهم.. عالم قيس وليلى ..أنزين شو الدبره ؟؟ شو أسوي ؟؟ أشلهن معاي ولا أرجعهن مكانهن ... فكري مهره بسرعة قبل ما أتي موزان ..شو أسوي؟؟ يارب ساعدني .. كيف أتصرف ؟؟ أخاف أشلهن وتنتبه أنهن مب موجودات وأخاف أودرهن وأندم عقب ..اففف ما أحب أفكر بسرعة ..أحسن حل أشل مجموعة بسيطة من الصور والرسايل عشان ما تحس .. سكرت الشنطة ورجعت كل شي مكانه بسرعة كبيره .. أخافها تدخل علي الغرفة ..
حطيت الصور والرسايل فشنطتي ووطلعت من غرفتها ورحت طااايره غرفتي ..
دخلت وقفلت الباب وقلبي يدق كنت خايفه أطب علي فأي لحظة بس الحمدلله تمت العملية بسلام .. ابتسمت .. كل شي صار مثل ما أنا أباه يصير ..
فصخت عباتي ودخلت الحمام ... تووضيت وصليت الظهر .. وبعد ما خلصت صلاه رحت صوب شنطتي .. وظهرت منها الصور والرسايل اللى شليتهن من غرفة موزان .. مسكت الصور وقلبي يتقطع .. ما شاء الله عايشين فجو غرامي عجيب ..صور ومراسيل .. انتبهت ع صوره فيها مواز وناصر .. مصورين مع بعض .. ياربي كيف جيه .. هذا ماله غير تفسير واحد ..موزان تشوف ناصر من وراء ريلها ..ما يسدها ترمسه ع الفون بعد تشوفه .. صدق وقحه وما فيها خير .. جلبت الصوره وشفت كلام مكتوب عليها

لقيت مكتوب فيها (( أنتي أجمل ما خلق ربي )) وكلام غزل ماااصخ ما ينقال .. تنهدت .. هذا اللي سارونة تمدحه دووم .. ملتزم ومحترم وماعنده سوالف بنات ويا بختج فيه ... لو تدرين يا سارونة بتقولين يا قرادت حظج فيه .. فديتها هالبنت اللى فيها كافيها ..وأدريبها الحين زعلانة مني لأني رمست سيفووه بس برايها براضيها فالليل .. الحين بخليها ترتاح وأنا بعد محتاجة أرتاح شوي .. مسكت وحده من الرسايل وفتحتها .. قريت أول كلمتين وعورني قلبي وسكرتها .. ما رمت أكملها .. طعم الغدر والخيانة مرر ..خصوصا لما يكون من أقرب الناس.. يكووون غيرر .. اااااه يارب صبرني .. جمعت الصور والرسايل ووحطيتهن فمكاان آمن عشان محد يشوفهن .. أكيد بي يوم وبحتاجهن .. عقب فريت عمري ع شبريتي ورحت بسابع نوومة ..

نشيت ع صوت تليفوني وهو يرن .. أنجلبت الصوب الثاني وتلحفت .. وتليفوني ما زال يرن .. اففف مديت أيدي ورديت بدون ما أشوف المتصل

مهره : الووووو

عبدالله : هلا والله بنت عمي

أنصعقت يوم سمعت حس عبود : عبود

عبدالله : ههههههه شفيه صوتج شكلج راقده

قفط :هيه راقده واتصالك وعاني

عبدالله : أكيد رجعتي من الدوام ووخذتيها نومه للحين ..نشي تراها الساعة 8

فجيت عيوني مصددومه : شووووه " بوزت " والله محد وعاني وأخوي مطر اليوم بيي

عبدالله : ما شاء الله مطر اليوم بييكم والله أشتقتله

رديت بقهر : أتوقع أنه ووصل ومحد خبرني

عبدالله : ههههههههههههه أنتي ما تشبعين من النوم

مهرة : والله من التعب عبود ما حسيت بعمري وغريبة يعني محد قومني

عبدالله : عيل زين يوم اتصلت عليج ولا شكلج كنتِ بتكملينها لين الصبح

مهره : ههههههههههه يزاك الله خيرر

عبدالله : بخليج عيل نشي

ابتسمت : تمام .. وصح أباك فمووضع عقب

عبدالله : مهاري أنا فالخدمة فأي وقت .. يالله مع السلامه

رديت عليه : باااااي

سكرت تليفوني ..وظهرتلي ملابس ودخلت الحمااام وسبحت .. طلعت ولبستلي جلابيه بسيطه شكلها حلوو .. ولبست عليها ليسو نفس اللون .. وتعدلت ع الخفيف .. شفت الساعة لقيتها 9 ونص ..الحمدلله أني متوضية ... صليت العشاء عقب رحت عند اختي ميروووه ..فتحت باب غرفتها و شفتها تطوي سيادتها .. شكلها مخلصه صلاه ..

ميروه بعد ما انتبهت أني بغرفتها : أنتي وووينج مهاري ؟؟

مهره : تسأليني ويني ومحد فيكم قومني

ميرووه: خافي ربج مهاري ..والله أني دقيت الباب لين ما عورتني ايدي وأنتي ما نشيتي وأمايه طرشتلج بعد البشكارة ونفس الحال ما قمتي

مهره : معععقوله كل هذا وما قمت وأنا نومي خفيف وبسرعة أنتبه

ميروه : هههههههه صح وايد باين أنه خفيف

يلست عـ شبريتها : هذا اكيد من التعب .. ميرووه ما تتصورين أشقد اليوم كان ثقيل علي

ميروه : أهم شي أنج نمتي ورتحتي " ابتسمت " أخوي مطر وصل ..لو تشووفينه بتنصدمين ..مضعف وووايد ومبيض حتى شمووه مضعفه ومحلووه ..أشكالهم متغيره ووايد

مهره : فديتهم الحين بنزل أسلم عليهم

ميروه : محد تحت راحوا من شوي

أستغربت : وين راحوا ؟

ميروه : مطر شل شمووه عند أهلها تسلم عليهم وبيتعشون هناك بالمره عقب بيوون

مهره : هييييييييييييييه

ميروه : وصح طااااااافج أستوت أكشنات وأنتي راقدة

مهره : بذمتج !!! شووو صار خبريني

ميرووه : سالم ريل مواز يانا البيت وظهرله حمود أخوي وغسل شراعه وهدده ووقفه عند حده

مهره : اكـيد يـبا يـرجع مـوزان البـيت

ميروه : هيـه يبا يرجعها .. لو شفتيها كيف كانت تصيح والله قطـعت قلبي .. بس أمي وأخـوي محمد رافضين فكرة الطلاق .. وقالوا البنت مالها إلا بيت ريلها .. ومواز حبيبتي منهارة

ما شاء الله عليها أختي ممثله محترفة .. يايبه الدور

رديت عليها : أنززين وشو صار عقب

ميروه : ما اعرف لأن أمي ومحمد ومواز وريلها دخلوا الميلس وسكروا الباب وخلو عندي سعوود وكان يصيح فما رمت أسمع شي

سألتها : أنزين عطيني الزبدة .. موزان رجعت مع ريلها ولاعدنا فالبيت ؟

ميروه : لا رجعت مع ريلها

ابتسمت بلا حاسيه ..الحمددلله بفتك من شوفتها

ميروه: شفيج مهااري ..أنتى تبينها ترجع تتعذب

رديت : لا طبعا بس فكرت فسعود ولدها ..شو بتكون حياته لو أمه وأبوه أطلقوا .. وبعدين لا تنسين مواز حامل ..شو ذنب هالياهل اللي بيي !!

ميروه تأثرت : صح معاج حق ولا مرة فكرت فهاي الناحية .. سعود والياهل من حقهم يعيشون بين أمهم وأبوهم

مهرة : لهذا السبب أدعيلهم فكل صلاة إن الله يصلح بينهم

ميروه : أمممممممممين يا رب


أبتسمت براحه .. الحين صدق صارت فرحتي فرحتين .. فرحة رجعت أخوي وفرحة رجعت موزان بيت ريلها لأني مب متحملة شوفتها فالبيت نهائيا ..فككه منها ..

مهرة : قومي ننزل تحت عند أمي

ميروه : عندي واجب للحين ما حليته ...بحله وبلحقج

رديت عليها : ودري عنج الدلع وتعالي حليه تحت عدنا .. ما يحتاي تنخشين فالحجرة

ميروه : ههههههههههه اوكيه

شلت دفترها ونزلنا تحت عند ماماتي .. لقيناها قاعدة فالصالة تشووف الأخبار

رحت صوبها وبست رأسها : صباح الليل

أمي : هلا بنتي ..أنتي وينج اليوم ما تنشافين طول ..الظهر عند خالتج وباقي اليوم راقدة ما شفناج

ابتسمت : خبرتني ميروه أنكم قومتوني بس ما نشيت

أمي : طرشت البشكارة ثلاث مرات وما نشيتي ..واتصلت ع تليفونج ولا رديتي ..

مهرة : أماه والله من تعب الدوام ما حسيت بشي

أمي : أخوج يانا وراح ولا حتى شفتيه

ميروه : ههههههههههه أميي تراج كلتيها ..يحليلها كانت تعبانه وما حست فينا

الحمدلله ميرووه دافعت عني ..حشى أمي كلتني بقشوري

أمي : هيه بس أخوها من شهر مب شايفتنه .. ويوم يوصل البيت حضرتها راقدة

مهرة : ومـا بـرجع أرقد قبل ما اسلم عليه ..حتى لو يتأخر بترياه

أمي : إذا تأخروا برايج حبيبتي رقدي

والله حافظه هاي الحركه .. تقولي برايج حبيبتي ع راحتج رقدي ويوم أسوى اللى أباه أنهزب .. بذمتك هذا مب ظلم

ابتسمت : هيه عشان أنهزب باجر .. لا حبيبتي بترياه .. أصلا أنا ولهاااانه عليه موت

أمي : فديته مطر لو شفتيه مضعف ووايد من الهموم

سألتها : أي هموم

أمي : أخوج يفكر فالعيال بس ما يبا يقول ..ولدي وأنا أعرفه زين

ضحكت .. أمي لأنها تبا تشوف عياله .. كل شي تفسره على كيفها

أمي: شو يضحكج أحين ؟؟

رديت عليها : أماه حبيبتي شفيج علي من قعدت معاج وأنتي تهزبيني

أمي : ما أهزبج حبيبتي بس أسولف معااج

ميروه : هههههههههههههههههههههههههههههههه

طالعتها : أنتي جب وحلي الواجب

ميرووه : مب منج من اللي يدافع عنج

أمي : أختج موزة راحت بيت ريلها

مهرة : خبرتني ميروه من شوي أنها رجعت بيت ريلها ..شو صار أميي ؟

أمي : أخوج محمد صالحهم على بعض والحمدلله رب العالمين الله هدا سرها ورجعت مع ريلها البيت

مهرة : أهم شي أنج أرتحتي وأطمنتي عليها

أمي : حمل ثقيل وراح

حطيت أيدي ع جتفها وابتسمت : الحمدلله

أمي : باجر خالتج حصة وعيالها بيتغدون عدنا

رديت عليها : خالوه تمووت فمطر اكيد بتي عشان تشوفه

ميروه: هيه والله مطور ما اعرف شو مسوي فأهلي الكل يحبه

أمايه ابتسمت : تغارن من أخوكن

ميروه بوزت : لا ما أغار

طالعتها : هههههههههههه واضح ميروه

أمي : وحصلت صح حرمه حق أخوج محمد

تفاجأت : محمد

أمي : هيه محمد أبا أشوف عياله قبل ما أموت

الله يهديج أمايه عشان نسوي الشي اللى تباه لازم أدخل الموت فالموضوع

مهرة : أستغفر الله أماه شوهالرمسه .. الله يطول بعمرج ..وإن شاء الله بتشوفين عيال محمد وعيال ميروه بعد

ميروه الطفسة كشخت

أمي ابتسمت : آآآآآمين حبيبتي وأشوف عيالج وعيال مطر

مهرة : آآمين

ميروه : سمعت محمد من يومين يرمس مع مواز وقاللها مايبا يعرس هالفترة

صديت صوب أمي : أنا بعد أحيده ما يبا يعرس

أمي : ما عليكم منه أنا بقنعه

مهرة : والله بتسوين فينا خير .. من زمان ما صارت عدنا فرحة

ميرووه : مهاري ع طاري الفرحة .. أنا حاسة انج بتعرسين قبل محمد .. خصوصا بعد موقف خالوه حصة .. أكيد بيتحرك عمي سلطان

أمي : بيني وبينكم " أتشوفني " عمج سلطان قالي الشهر الياي بصير كل شي رسمي .. يتريا ناصر بس يأخذ إجازة

نزلت راسي الأرض أوني مستحية وفالواقع أنا مرتبكة.. فاجؤوني بهذا الطاري وحسيت عمري بصييح من القهررر .. قبل يوم كنت أتريا هاللحظه وما صارت .. والحين بعد ما نفسي عافته بصير كل شي رسمي ..منحوسه من يوم يومي .. ماشي وقت لازم أتصرف بسرعة قبل ما أحط أمي فموقف بايخ جدام عمي سلطان

ميروووه : احم أحم

حاولت أغير الموضوع : أنزين أميي ما خبرتيني منو هالبنت اللى حاطه عينج عليها وتبين تخطبينها حق حمود

أمي : سلامة بنت خالتكم حصة

ميرووه : الله سلامي بتصير حرمة حمووود يااااااااااي والله فرحانة

ابتسمت : عن الخبال هذي إلا رمسه ويولج لو خبرتيها

ميرووه : شفيج أنا بس فرحانة ما بخبرها

رديت عليها : أعرفج ميروه ملقوفة أحيانا

لفيت صوب أمي : سلامي ما شاء الله عليها ..ما عليها كلام بس أخوي محمد شايفنها ولو كانت فخاطره جان رمس من زمان

أمي : أخوج عنيد وما يبا يعرس .. خايف عليكم من باجر

قاطعتها : أخوي وايد مبالغ بخوفة .. شو بصير علينا نحن لو عرس .. إذا خوفه علينا من الحرمه اللي بيتزوجها .. بنخطبله سلامي ..طيبوبه وع نياتها وبنت خالته

أمي : خلونا كلنا نضغط عليه لين ما يوافق ما شي غير هالحل

رديت عليها : إن شاء الله

رن جرس البيت

أمي : سيري ميروه خلي البشكارة تفتح الباااب

ميروه : أماه البشكاره بتسمع الجرس وبتروح بروحها تفتح الباب لازم أنا أسير أخبرها

أمي : سيري حبيبتي هذيلا صمخ ما يسمعن

ميرووه راحت وهي تتحرطم

أمي : منو بيكون ياي هالحزة ؟

مهرة : أمممم أتوقع عمي سلطان لأنه من أسبوع ما يانا

أمي تشوف الباب : هلا هلا بوناصر أقرب

أبتسمت له : توني أقول حق أمي هذا أكيد عمي سلطان

تقربت منه وحبيته ع رأسه : شحالك عمي ؟

عمي مبتسم : بخير بنتي .. أنتي شحالج ؟؟ وشحال الدوام

مهرة : الحمدلله عمي أموري طيبه

عمي : جيه أباج حرمة ولدي هابت ريح

حرمة ولدي .. هالكلمة كنت أتشفق عليها وأستانس وأحس بحياء يوم أسمعها من عمي .. بس الحين أحسها ثقيلة ع قلبي .. ثقييلة حيييييييل

صد صوب أمي : شحالج أم محمد

أمي : بخير .. أنت شحالك وشحال لعيال ؟

عمي يقعد : والله على حطت ايدج ماشي يديد

أشرلي بيده ورحتله

عطاني سويج سيارته : عطيه البشاكير وخليهن ينزلن الأغراض من السيارة

طالعته بلوم : عميي ليش مكلف ع روحك

عمي : أنتو عياال الغالي وهذا قليل فحكم

أمي : والله كلفت على عمرك .. الأغراض اللى شارنها من أسبوعين للحين فالمطبخ موجودة

عمي : لا تقولين هالرمسه أم محمد .. عيالج عيالي وأنا بحسبت أبوهم الحين ولو يطلبون عيوني عطيتهم

ياااااااااااالله شحلات كلامه ..عسسل ع قلبي .. فدديته والله عمي سلطان محد فعمومتي يسواه ..تاج راس الكــل .. تمنيت فهاي اللحظة أني أرجع صغيره عشان ألمه وأرتمي فأحضانه ..أحساس وايد حلو لما تحصل شخص يحبك ويخاف عليك ويسوى المستحيل عشان بس يسد النقص اللى تحسه .. عمي حبيبي يحاول يعوضنا عن غياب أبوي .. طبعا مافي أي شخص ممكن يعوضنا عن غيابه .. صح أحب عمي سلطان بس أبوي غييررر .. مكانه مستحيل حد يسده .. بس تعرفون يسد أنه يحاول يعوضنا وهالشي كبير والله .. الله يخليه لنا ولا يغيره علينا

أبتسمت له وشليت لسويج ورحت عند البشاكير وعطيتهم مفتاح سيارته وقعدت فالمطبخ أترياهم يخلصون تنزيل الأغراض .. مما شاء الله ما مخلي شي مب يايبنه ..

تعبنا من كثر ما نقوله مب قاصرنا شي بس عمي دووم يحرجنا بكرمة .. الله يطول بعمره ولا يحرمنا منه .. تتوقعون شو بتكون ردت فعل عمي لو عرف أني مابا أتزوج ولده ناصر .. بيزعل مني ؟؟ ولا بيتقبل الموضوع وبيحترم رأيي .. أنا لازم أنهى الموضوع بطريقة ما تزعل عمي .. بس ياخي كيف الموضوع وايد كبير ..

محد يقدر يظهرني من هالمشكلة غير عبود .. اتصلت عليه وتليفونه ررن وورن ووورن وما رد علي .. وصلني مسج منه وفتحته

(( عند الشباب الحين من أوصل البيت بدقلج ))

رديت عليه فنفس اللحظة ..وكتبتلة (( تممام أترياك ))

يتني البشكارة وعطتني السويج

طرت سارونه ع بالي ونغزني قلبي ..أتصلت فيها ع طول بس ما ردت علي .. ياربي مب وقت زعلج الحين أبا أطمن عليج ..أتصلت مرة الثانيه والحمدلله ردت

مهرة : سارونه

ردت علي وصوتها تعبان حييل : شو تبين ؟

ما أستغربت ردها ..أعرفها يوم تزعل كيف ترمس

مهرة : حبيبتي

قاطعتني : سكري مابا أرمسج

خيبه ..مب متعوده ع هالزعل قصفت جبهتي

مهرة : ما بسكر قبل ما أقول اللي فخاطري

سارونه : ..............

مهرة : حبيبتي اسفه لأني دزيتج مب قصدي والله .. سامحيني .. عارفه أن اللي فيج كافيج ومب ناقصه زوود بس أنتي تعرفيني عدل .. تصرفت بهاي الطريقة من حبي لج وخوفي عليج .. لا تزعلين مني

سارونه تنهدت

سألتها : ما تبين تعرفين اللى صار بيني وبين أخوج

ردت بنبرة حادة : لا مابا أعرف شي ..باااااااي

وسكرت التليفون فويههي

مسكت التليفون وأنا متفاجئة .. أول مرة سارونه تسكر الفون فويههي .. دوم نتضارب ..نختلف بس ولا مرة سكرت التليفون فويههي .. حز فخاطري أسلوبها معاي بس عاذرتنها ادريبها خايفه من الخسف سيفوه وما ألومها صراحه الموضوع مب هين وسيفو حيوان وخالوة ما ترد طلب لسيف .. ومخلتنه يتحكم بسارونه وسلامي عكيفه .. وما تحاسبة ع شي .. لهذا السبب سارونه أعصابها تعبانه .. عارفه أخوها جلب ما يتفاهم وما عندها سند تحتمي تحته ..
الجزء الرابع

دخلت ميروه علي المطبخ

ميروه : عطيني سويج سيارة عمي يبا يروح

مهره : بهالسرعه من شوي واصل

ميروه : مستعيل يقول عنده شغل

مهره : هيييييييييييه

عطيتها لسويج شلته وظهرت .
اممم سارونه دامها زعلانة أتوقع ما بتي باجر ..الله يسامح سيفوه ع اللى سواه فيها .. إن شاء الله يقتنع أنها مظلومه وما تكبر المشكله أكثر ..هذيلا خوان ويتصافون وبصراحه مابا ادخل عمري بينهم بس بضطر طبعا إذا لازم الأمر ..
شو مقعدني فالمطبخ أنا ..ظهرت وعند طلعتي لمحت أخوي محمد يالس فسيارته وحاط راسه ع السكان ..
مطبخنا فحوش البيت وقريب من البركنات لهذا السبب قدرت أشوف حمود ..رحتله بدوون تفكير من هيئته واضح انه مهموم ومضايق .. وصلت لين سيارته وفتحت الباب بس ما فتح لانه مقفول .. رفع راسه وشافني ومثل ما توقعت ويهه مسوود ..فتح القفل وركبت وقعدت حذاله .. بعد ما سكرت باب السيارة علينا وأستوعبت أن محد فالسيارة غير أنا وحمود حسيت بتوتر شوي .. لأني مب متعودة أشوفه بهاي الحالة ..ومب متعودة أواسيه وماعرف أحيانا أحس بخوف منه ..

خذيت نفس كبير وسألته : شفيك مضايق

تنهد ورجع راسه وراء ع سيت السيارة

مهرة : بلاك حمود لا توقف قلبي

محمد : شو تبيني أقولج ..ضايقه فيني الدنيا ووتعبااااان

مهره : اسملا عليك من الضيق..خبريني شو الشي اللي جالب مودك ومتعبنك

محمد : بتساعديني لو قتلج ؟؟!

رديت عليه : اكيد حبيبي قول

اففف افف أحراج بدون حاسيه طلعت مني هالكلمة .. أدري أنها عاديه وهذا أخوي بس مب متعوده اقوووله هالألفاظ يعني ماعرف كيف

محمد : أمي قررت تخطبلي سلامه

طالعته بصدمه ..الحين هذا السبب اللي طيح قلبي بسبته ..أمي قررت تخطبلي سلامه .. جنها أميي قررت تعدمه ما تخطبله

محمد يكمل : وأنا مابا أتزوج

بذمتكم هذا شو أرد عليها .. المشكله اخوي العود ..

خليت عمري متفاجئه : اميي تبا تخطبلك سلامه بنت خالوه حصه

محمد :هيييه

سألته : وليش إن شاء الله مب موافق عليها ؟؟

لا لا جني وايد خذيت راحتي ..خفته يعصب علي فأبتسمت بعبط أعدل الوضع
وتفاجئت يوم بادلني الابتسامه .. حسيت براحه

محمد : مهاري انا مب متفيق حق الزواج ولغربال ..يوم يدق فراسي بروحي بقوللكم خطبولي البنت اللى تبونها

مهره : يعني انت ما عندك خلاف ع سلامة

محمد : سلامه بنت خالتي وما عليها زود بس مالي خاطر أعرس ..فحياتي ما سمعت ريال ينغصب ع الزواج

أبتمست : انزين محد غصبك ع شي ..امي صح تباك تأخذ سلامي بس فالنهائه القرار لك ..مستحيل نزوجك غصب

محمد : امي غصبتني بس بطريقة غير مباشرة .. لو تعرفين شو قالتلي" حرك راسه يمين ويسار " مابا اذكر الكلام حتى

مهره : لا تلومها امي تبا تفرح فيك ..ومب بس أمي كلنا نبا نفرح فيك ..والله متشفقين على هذا اليوم

محمد :والله عارف بس بس ..

سألته :بس شو

تنهد : ماشي مهاري خلاص أنسى الكلام اللى قلته وروحي داخل انا بسهر عند ربعي اليوم وبرجع متأخر .. خبري أمي عن تحاتي

أستغربت : حمود من توفي أبوي وأنت مودر هالسهرات

محمد : الله يرحمه ويغمد روحه الجنة

مهره: أمين

أبتسم لي وحسيت وراء هالابتسامه معاني كثيرة .. ياربي أحس أني زدته ضيق يوم طريت أبوي .. صدق أني غبية يايه أخفف عنه أقوم أزيده

حط ايده ع صدره وغمض عيونه : في سر كبير كاتم ع صدري

سألته : سر كبير ؟؟ سر شو حمود ؟؟

محمد : بحكيلج اللى صار فيوم وفاة أبوي ..وأنتى أول وحده تعرفين هالشي


\\\


محمد بضيق : ما طاع يرخصني المدير

فيصل مستغرب : ليييش

محمد : يقول بيي وفد اليوم ويمكن نحتاجك

فيصل : أي وفد أي خرابيط أبوك تعبان حمود وأنت واقف

محمد : أخافه يحطني فراسه مثل ما حط أبو عبدالله فراسه تعرفه نذل

فيصل : لا تحتاتي رووح وأنا بغطي مكانك

محمد : وإذا سأل عني

فيصل : قتلك روووح ولا تحاتي ..خل الموضوع علي أنا بتصرف

محمد : يزاك الله خير

ركبت سيارتي وسقت بسرعة جنونيه لأن صوت أمي لما كانت ترمسني ع التليفون ما يبشر بالخير ..

الحمدلله أني وصلت البيت وأنتبهت عند دخلتي على سيارة عمي حمد ..
دخلت وحصلت أمي تترياني فصاله .. كانت متكوره وتصيح بطريقه تقطع القلب
رحت طاير صوبها ومسكتها

محمد : اماه شفيييج ..شفيج

أمي : رووح عند أبوك الغرفه .. روحله

عرقت بكبري من الخووف وقمت أرجف

خليتها تحت وخطفت أركض صوب الغرفة فتحتها وحصلت أبوي يالس ع الشبريه يصيح وحذاله عمي حمد .. دخلت وتميت أشوفهم مستغرب من حالة ابوي ..

وقف عمي حمد وبنره حاده : أبوك يتهمني أني صارق حلالكم .. هالبيت اللى عايشين فيه ووالمحلات كلهااااا بسمي أنا وهالأوراق اللى بيدي تثيت هالشي ..

أبوي كان يكلم عمره ويصيح : أخوووي صرقني أخووي صرقني

عمي كان يقول كلام وايد ويصارخ .. بس ماكنت مركز معاه .. ما كنت أفهم شو يقول .. كنت أشوف أبوي وهو يصيح .. أول مره فحياتي أشوفه بهذا المنظر .. مكسوور ودموعه تنزل وويترجاء عمي حمد ..عمي اللى مربنا ونحن صغار .. ما كنت بوعي ورحت صوب عمي وزغته .. كان يصاررخ ويسب ويشتم ... وأنا زاغدنه وأصيح .. ياني أبوي وحااول يبعدني عنه بس ماقدر .. كانت قوتي فووق ما أنتي تتصورينها.. أمي سمعت صريخ عمي ويت الغرفه وحاولت بعد تبعدني بس ما قدرت .. أنا مب بس زغدته .. أنا ضربته مهااري .. ضربته وومسكت الأوراق اللى عنده وشقيتهن .. فهاي اللحظات طاح أبوي وغمى عليه ..هديت عمي وركضت صوب أبوي ..

وفذاك اليوم عمي حمد وأبوي ترقدوا فالمشتفي .. أبوي كان فالعنايه وعمي كان فغرفه عااديه بس كان وايد تعبان لاني كسرته من الضرب ..

قلنا للكل سواء حادث ..عشان محد يعرف حقيقة اللى صار
ماعرف كيف سويت كل هذا .. والله ما كنت فوعي ..ما كنت حاس بحجم الشي اللى سويته إلا بعد ما شفت عمي مرقد فالمستشفي بسبتي .. وقبل وفاة أبوي بساعة كنت عندة فالغرفة واعتذرتله عن اللى صار .. أبوي كان تعبان وايد .. مدلي ايده ومسكتها وقالي مهما صار هذا عمك ومربنك روحله وأعتذر ولا تغلط عليه مرة ثانيه
تقربت وبست ايده ووأنا اصيح ..ابوي كان يتكلم بصعوبه.. قالي مسامحنك حبيبي ..ووصيتي لك خواتك وامك .. حافظ عليهم .. كون لهم أخو وأبو وصديق .. لا تبتعد عنهم وتلها بديناك .. خلهم تحت عينك وحافظ عليهم ..ولدي حافظ عليهم ..أمنتك وصون الأمانه

رديت عليه .. أوعدك أبوووي أحافظ عليهم وصونهم لا تحاتي .. وان شاء الله أنت بتقوم بالسلامة وبتهتم فيهم برووحك عقب دخل علينا الدكتور وطلعني من الغرفة ما خلاني أقعد معاه أكثر ..يقول الكلام يتعبه ..طلعت وقلبي معاه ..وبعد طلعتي بساعة فارق الدنيا

وعقب وفاته بأسبوع رحت عند عمي حمد وعتذرتله ..لأن أبوي موصني ومابا أزعله فـــ قبرة .. عمي الحمدلله قبل أعتذاري ووعطاني أوراق البيت .. سجل البيت هذا بسم أمي .. الحمدلله لله انه حس ورجع جزء من حلاالنا لأن صدق كنا بنضيع بدون بيت يضمنا ويلمنا

اللى ما تعرفينه يا مهااري أن أبوي كان عاطي عمي وكالة عامة من كثر ما كان واثق فيه عشان يهتم بالشغل خصوصا بعد ما تعب الفترة الأخيره ..كان معتمد على عمي حمد بكل شي ..بس للأسف عمي سجل كل شي بأسمه .. لهذا السبب قتلكم عقب وفاة أبوي بعنا المزرعه والمحلات لأن كنا محتاجين ووما كانن ايبن مدخول يعيشنا .. عشان تنسون سالفة الورث ...لأن هالعقارات صارت ملك عمي حمد

أنا ما أقولج هالكلام عشان تكرهين عمي لاوالله .. هالشي حاطنه فخاطري من 8 سنين لليوم محد يدري عنه غير أمي .. وحاس عمري مخنوق وابا اطلع اللى فيني .. تعبت والله تعبت




\\\\\\


كنت حاطه ايدي ع حلجي ودموعي تنزل .. مصدوووووومة

معقولة عمي حمد سبب وفاة أبوي .. صرق حلاالنا وحرق قلب أبوي وجتله من القهر

الله يرحمك يابوي

الحين بس فهمت السبب اللى غير عمي حمد علينا .. اكيد ماله ويهه يشوف أمي ومحمد بعد اللى سواه .. ياليته عاد حس بالذنب ورجع حلااالنا .. تصدق علينا بالبيت جنه من جيبه .. والله مب قادرة أستوعب حقيقة اللى صار .. ااااااااااااه يا القهر

حبيبي اخوي ..تقرب مني ولوى علي : لا تصيحين مهاري عارف اللى قلته قووي بس من حقج تعرفين هالشي .. من حقج تعرفين حقيقة عمج واللى صار لبوج بسبته

مسح دموعي بغترته وأبتسم وأحسه ماسك عمره بالقو عشان دموعه ما تنزل جدامي ..

محمد ويهه أحمر : عرفتي أسبابي الحين .. ما با أتزوج لأني خايف عليكم مني .. خايف أتغير عليكم وأنشغل فحياتي

رديت عليه وأنا أصيح : مثل ما أنت خايف علينا نحن بعد خايفين عليك .. لا تحرمنا من هالفرحه اللى نتمناها من زمان ..وسلامه بنت خالتك مب غريبه ..مستحيل تبعدك عنا أو تغيرك علينا ..وبعدين إذا انت تغيرت تتحسبني بسكتلك ولا ميروه بتسكتلك " ابتمست " مستحيل نسمحلك بهالشي

بادلني الأبتسامه

مهره : يعني نقدر نقول هالابتسامة علامة الرضى

محمد : يصير خير ان شاء الله

يوم سمعت رده زدت صاااايح

محمد : خلاص خلاص بس أهدي

مهره : يعني موافق صح ؟؟

محمد : دامكم فرحانين هالكثر مستحيل أكسر خواطركم

من فرحتى تقربت منه وحبيته ع راسه : الله لا يحرمنا منك

محمد : عشان هالخبر الحلو أهدي مهاري

مسحت دموعي بطرف شيلتي

محمد : اللى صار بيني وبينج مابا أي مخلوق يعرفه

مهره : سرك فبير ..تطمن

تميت قاعده بسيارته ليين ما هديت ..وبعد ما أستوعبت أنه وافق يتزوج ..

صديت صوبه : أنت صدق موافق

محمد مبتسم : هيه مووافق ...وبعدين بسج نزلي من السيارة وايد عطيتج وويههه

مهره : هههههههههههههه اوكيك

نزلت وانا مشاعري متضاربه .. فرحانه ووفنفس الوقت مضايقه ومقهوره .. الله يررحممك يا الغالي ويغمد روحك الجنة ..

يلست فحوي البيت صوب الزراعه .. أجدد نفسيتي

رن تليفوني ووشفت عبود ولد عمي حمد يتصل .. ماعرف شو ياني وحسيت بحساس بايخ ..أشفيني عبود ماله ذنب باللى سواه عمي .. لازم ما أخلط الأمور فبعضها .. عبود دووم يوقف معاي ووقفاته بياض ويهه ..

تنهدت ورديت عليه : هلا والله

عبدالله : هلا مهااري شحالج ؟

مهره : الحمدلله بخير واانت ؟

عبدالله : يسرج الحال بنت عمي .. توني واصل البيت ودقيتلج ع طول ..صاير شي ؟؟

مهره : هيييه

عبدالله : من صوتج أمبين ... شوو قولي ؟

مهره : اممممم أبا افصخ خطوبتي من ناصر

عبدالله :...........

مهره : عبود وينك أرمس؟؟

عبدالله : عيدي اللى قلتيه

مهره : أبا افركش خطوبتي من ناصر بأسرع ووقت وبدون ما أزعل عمي سلطان ولا أمايه ..بلييز ساعدني

عبدالله : أنتى مقتنعه باللى تقولينه

مهره : 100%

عبدالله بنبره جديه : مقتنعه مهااري

مهره : هيه قتلك مقتنعه شفيك ما مصدقني

عبدالله : خلاص خليني أفكر هاليومين وبتصل عليج يوم أحصل حل

مهره : تماااام وأنا بعد بفكر

لمحت سيارة أخووي مطر تدخل البيت ..

مهره : عبود ببند احين ..واذا حصلت حل دقلي

عبدالله : تماام يالله مع السلامه

مهره : مع السلامه الله يحفظك


سكرت عنه وأنا مستغربة .. كيف قرر يساعدني بموضوع كبيربدون ما يعرف السبب ..

رحت صوب سيارة أخووي .. نزلت شموووه وحضنتها

مهره : شمووه والله مشتاقتلج

شمه : أنا اكثر حبيبتي ووووووايد ولهانه عليكم

مهره: شوو هالحلا شوهالجمال .. ما جذبت ميروه يوم قالت محلوه

يحليلها شموه أستحت

ياني مطور وخاشمته : شحااالك يالبطران

مطر :هههههههههههه ليش بطران عاد

مهره : شهر يالظالم ما نشوفك وتقولي ليش بطران

مطر : شو اسوي كرفوني فالدوام حتى سألي شمووه

شمه : هيه والله حتى انا يسويلي طاف وينخمد يوم يوصل البيت

أبتسمت : شوهالحركات .. يعني شموه أكيد بدافع عنك ..

مطر وشمه ضحكوا

سألتهم : أنتو شو مسوين بعماركم أنا شهر مب شايفتنكم مب سنه

شمه : ليش عاد

مهره : مضعفين ومحلوين ..شوو السالفه فهموني

مطر: هههههه بداء الحسد .. يالهبله أنا أخوج وهاي حرمتي لا تحسدينا مب ناقصين حسد

ابتسمت: ماشاء الله ما شاء الله

مطر : بعد شوو عينج سبقت " يطالع حرمته " شموه تحسين بدوخه ولا أمورج تمام

ضربته ع جتفه : عن المصاخه

شمه : ههههههههههههه بس خلونا ندخل داخل ..أهني حر وايد

مهره : صدقج والله حر

مطر : أنا بسير أرقد تعبااااان تعباااان تعباااان بالثلاث

طالعته وابتسمت صدق ولهاااانه عليه

أنقسمنا.. أنا رحت المطبخ وهم راحوا داخل البيت .. دخلت المطبخ وسويتلي سندويجة نوتيلا وصبيتلي عصير فرولة ويلست ع الطاولة آكل ..خلصت ورحت غرفة أمي .. لقيت مطور عندها ..

مطر يوم شافني : افففف يعني الواحد ما يقعد مع أمه بروحه

أبتسمت : ليش بينكم أسرار ؟

مطر : وبعد تسأل ؟هههههه ماشي فايده

مهره : أنزين أنا عندي لكم بشارة

أمي : بشارة ؟؟ شوو بنتي قولي فرحي قلبي

مطر يهدد : والله لو طلع شي سخيف يويلج

مهره : امااه شووفي ولدج

مطر يبتسم : يا ويلي من دلع البنات .. يلا قولي فديتج

مهره : حمود وافق يتزوج سلامي

مطر فتح عيونه ع الآخر : حمود وافق يعرس

كشخت وهزيت راسي هيه

أمي : الحمدلله الحمدلله الحمدلله .. من زمااان ما حسيت بالفرحه ..الحمدلله لك يارب

مطر يشوف أمي : امايه توج فرحانه بشوفتي مسرع رمستج ما تغيرت

أمي : فرحااانه فيكم كلكم ..الله يخليكم لي يارب

طالعته : حتى أمي مب سلمانه منك

مطر مبتسم : ياخي بسج قلتي بشارتج والحين خليني مع أمي عندنا موضوع وتراج داشه عرض

مهرة : ههههههههه اوكيه بخليكم " طالعت أمي " تبين شي قبل ما اروح ؟

أمي : سلامتج حبيبتي

طلعت ورحت غرفتي وأنا مبتسمه .. بالعمالة خبرت أمي .. عشان ما يكون عند حمود مجال يغير كلامه .. مريت ع غرفة ميروه فتحت الباب ولقيت الغرفة ظلام .. يحليلها راقده .. سكرت الباب ورحت غرفتي .. شفت الساعه لقيتها 12 ونص .. مافيني رقااااد .. أنسدحت ع الشبريه وعمي حمد فبالي .. كيف قلبه طاوعه يصرق حلااالنا .. حتى بعد وفاة أبوي ما رجع الحلاال .. ما تلوم ولا حس حتى .. يعني شو ممكن يصير أكبر من وفاة أخوه يخلي قلبه يحس ويلين .. بس عمي اكيد قلبه ميت أكيد .. وايد عليهم أمي وحمود تحملوا كل هذا وحطوه فقلوبهم ولا طروه عند حد .. صراحه عندهم قوة صبر وتحمل كبيره .. وصلني مسج من رقم غريب
فتحته
(( أدري الوقت متأخر ووايد بس مارمت أرقد من كثر ما متلوم فيج .. أسف ع وقاحتي معاج فالكلام ..بيت خالتج بيتج وأنتى الداخله وأنا الطالع .. وع فكرة تأكدت من الرقم ورجعت لسويج حق ساره والموضوع أنتهى خلاص ..
السموحه منج ..سيف ))

قريت المسج مرتين عشان أستوعب .. سيف يعتذر مني .. غرريبه .. الحمدلله أنه أقتنع ببرائة سارونه .. الحمدلله

رن تليفوني فهاي اللحظه وكانت سارونه تتصل

رديت عليها : الوو

سارونه : مهاري أنا اسفه

مهره : أدري كنتي متوتره وخايفه .. أنا بعد أسفه

سارونه : يعني مب زعلانه علي

أبتسمت : لامب زعلانه .. ومبروووك أخيرا سيف أقتنع ببرائتج

سارونه : سكتي أنا مصدوومه .. ياني وعتذرلي وعطاني لسويج وظهر من الغرفة ..أول مرة يسويها فحياته العوده .. وبعدين صح انتي شدراج

مهرة : لأنه طرشلي مسج من شوي يعتذر وخبرني أنه رجعلج لسويج

سارونه : بدون تعليق ..هذا مب أخوي سيفوه

مهرة : حالي حالج مستغربه بس أهم شي أن الموضوع أنتهي ع خير

سارونه تنهدت : الحمدلله

مهرة : صوتج تعباان

سارونه تنهدت: اللى صار فيني مب شوي مهاري

مهره : أدري حبيبتي نامي الحين ورتاحي ..وباجر لا تداومين ريحي عمرج

سارونه : ما ناويه أداوم ..لازم أرتاح نفسيتي داوون

مهرة : ما تنلامين .. صح ما خبرج سيفوه شي عن البنت اللى أتصلت عليه

سارونه : سألته وما طايع يقول أي شي .. كل اللى قاله الموضوع أنتهى ولا تناقشيني فيه

مهرة : اممم أخوج صدق حيرني .. يعني ع ذيج الصدعه اللى سواها آخر شي يسكر الموضوع بهاي الطريقة

سارونه : معاج حق بس تعرفين مابا أفكر بشي مهاري أهم شي هم ونزاح من قلبي

مهرة : الحمدلله

سارونه : بخليج مهاري واايد تعبانه ..تصبحين ع خير

مهره : وأنتى من أهله حبيبتي .. نوووم العوافي

سكرت عنها .. يحليلها سارونه ذايقه الويل من سيفووه .. الله يكون بعونها .. حفظت رقم سيف يمكن أحتاجه فيووم ومسحت المسج .. ... تلحفت وحاولت أرقد بس ماشي فايدة بالي مشغول بوايد أموور .. بعمي حمد واللى سواه فأبوي ووسارونه ووأختى موزان وأهم شي موضوعي مع ناصر .. هالموضوع لازم ينحل بسرعة كبيره .. بس كييف كيييف يارب ساعدني .. ان شاء الله يحصل عبود طريقه يخلصني فيها من هالخطبة.. تميت أتجلب يمين ويسار وع هالحال لين ما ظهرت الشمس .. افف كيف ما صليت الفير وأنا وواعيه .. قمت وسبحت وتوضيت ..وصليت وشفت الساعه لقيتها 7 .. ما برقد ماشي باقي ع دوامي .. بنزل تحت أتريق أحسن


الجزء الخامس



ظهرت من غرفتي ورحت صوب الصاله اللى متعودين نحط فيها الريوق .. كنت بدخل بس وقفت بعد ما سمعت صوت شموه وهي تصيح

مطر: يا حياتي وبعدين يعني ..هالموضوع ما بيخلص ؟؟

شموه تصيح : أنت ما سمعت عمتي شو تقول ؟

مطر : وأنتي شو عليج من أمي خليها تقوول اللى تباه ..أهم شي أنا راضي بالحال وبعدين أنتي مافيج شي ..رحنا وفحصنا وما فينا إلا العافيه بس الله ما رزقنا .. نعترض ع أمر الله يعني

شمه : أدري بس عمتي

مطر : أمي تحبج وايد بس تراها حرمه عوده خاطرها تشوف عيال ولدها .. لا تاخذين ع كلامها ولا تتحسسين حبيبتي

شمه : والله مب بيدي هالموضوع وايد يجرحني ويخوفني مطور

مطر : يخوفج !! شموه أنتي خايفه مني صح ؟؟ خايفه أسمع رمست أمي

شمه تصيح

مطر : ردي ليش ساكته ؟؟ خايفه أعرس عليج ؟؟

شمه : هييه هيييييييييييييييييييييييه خايفه تسمع كلام أمك وتعرس " شهقت " ووتخليني

سمعت صوت خطواته وهو يمشي

مطر : اشششش اشششش طالعيني حبيبتي .. ياله عاد شموه طالعيني

شمه حطت عينها بعينه

مطر : شو تشوفين ؟

شمه مستغربه

مطر : شووو تشوفين جدامج شموه ؟

شمه : أشوفك

مطر : متاكده ؟

شمه : مطوررر شفيك ؟؟

مطر : فديت اسم مطور ع لسانج .. شوفي حبيبتي مثل ما أنتي واثقه أني جدام عينج ..خلج واثقه أني مستحيل أتزوج عليج أو أتخلى عنج فيوووم .. هالشي مستحيل يصير .. مثل ما أنتي ما تقدرين تستغنين عني .. حتى أنا ما أقدر أستغني عنج .. أححبج يالهبله

شمه ابتسمت

مطر : ياويلي ع هالابتسامه .. تعاااالي فحضني وسكري ع هالموضع ولا تفتحينه مرة ثانيه

ابتسمت .. يا ويل حالي عليك يا مطووور ..رومانسي أخوي .. غيرت مساري ورحت صوب المطبخ سويتلي كوب نسكفيه ورحت غرفة ميرووه ..دقيت الباب عليها ودخلت كانت متلبسة وجاهزة للمدرسة

ميروه : صباااااح الخير

مهرة : صباح النور

ميروه : بليززز مهاري لبسي عباتج بسرعة ووديني المدرسة تراني متأخرة

رديت عليها : إن شاء الله .. روحي أنتي شربي كوب جاي لين ما ألبس

ميروه : تمااااااام بس بسرعه لا تتأخرين

مهرة : قتلج انززززين

رحت غرفتي ولبست عباتي وشليت سويج سيارتي.. طلعت وشغلتها .. يتني ميرووه ع طول
وحركت السيارة

ميرووه : تخيلي لقيت شموه ومطور واعين يوم شفتهم صراحه أنجلط شو هالنشاط .. والله لو كنت مكانهم جان رقدت ..حلاتها رقدت الصبح اللي محرومه منها بسبت المدرسه

ابتسمت : هيه ما شاء الله

ميروه : بس ما شفت أمايه غريبه أنها راقده للحين ..العادة تكون قاعدة فالصالة

مهرة : أحسلها ترتاح عقب بيون قوم خالتي

ميروه : هيه حلووو بس ياخي لو يتعشون عدنا أحسن .. الحين أنتي أداومين وأنا فالمدرسة نرجع البيت هلكانين مب متفيجين نجابل حد

مهرة : ههههههههه معاج حق بس شو نسوي يوم وبيعدي ..عاد أنا بروحي أمس مب راقده

ميروه : ليش ؟

مهرة : ماعرف حبيبتي ما ياني نووم

ميروه : عيل الله يعينج اليوم

مهرة : ما عليج أحس اليوم بنستانس لأن من زمان ما تولفنا

بركنت السيارة صوب مدرستها

ميروه : هيه صدقج من زمان ما تولفنا .. يالله بااااااي

رديت عليها : بااااي

حركت السيارة ورجعت البيت ورحت غرفتي وكشخت للدوام .. عاد والكشخة .. بودرة وجحال خفيف وجلوس .. خلصت وتعطرت ورحت غرفة أمايه .. لقيتها ع السرير بس واعية .. رحت صوبها وبستها ع راسها

مهرة : صباح الخير أمايه

أمي : صباح النور حبيبتي

مهرة : شو هالكسل اليوم ليش للحين ما قمتي ؟

أمي : حرمة أخوج وين ؟؟

مهرة : احيدها فالصالة مع مطور ..امم ليش في شي ؟

أمي تنهدت

سألتها : صار شي بينكم أمايه ؟

أمي : هالبنت غاسلة عقل أخوج

مهرة : أمييي أخوي مب ياهل عشان تغسل راسه .. خليه يتصرف براحته لا تضغطين عليه

أمي : مب هاين علي أشوفه يتعذب

مهرة : ومنو قالج أنه متعذب .. مطوور يحب حرمته وهالشي الكل يعرفه من زماان مب من اليوم وأمس .. وإذا الله ما رزقهم بعيال أكيد في حكمه فالموضوع .. تعرفين أنهم فاحصين وشموه صاحيه ما فيها شي يمنع الحمل بس الله ما كتب .. كل شي بيد الله

أمي : ونعم بالله

مهرة : لا تسوين جيه بعمرج وخافي الله فالبنت تراها بنت عرب وناس .. يمكن أنا إذا عرست الله ما يرزقني بعيال بترضين أم ريلي تسوي فيني اللي توسينه فيها

أمي : بسم الله عليج لا تفاولين ع عمرج

مهرة : شفتي كيف الضنا غالي ومثل ما نحن غالين عليج .. شموه بعد غاليه عند أهلها

حسيت أمي تلومت وتأثرت ..حبيتها ع راسها وابتسمتلها الحمدلله كلامي شكله ياب مفعول

مهرة : ياالله أميي بروح الدوام أخاف أتاخر

أمي : ربي يحفظج حبيبتي

مهرة : مع السلامة

طلعت من الغرفة وتلاقيت مع أخوي حمود

مهرة : صباح الخير

محمد : صباح النورر ..سويتيها هااه ؟؟

فهمت شو يقصد وابتسممت :أمي رمستك ؟

محمد : هيه والأسبوع الياي بنطلب أيدها

مهرة : الله يوفقك يارب

محمد : أمين ... أمي واعيه ؟؟

رديت عليه : هييه واعيه ..أنا سايره الدوام يالله مع السلامة

محمد : اللـه يحفظج

رحت الدوام وقبل ما أدخل مكتبي دورت على عامل النظافه اللى يشتغل عدنا فـ الشركة .. أنا أثق فيه ثقه كبيييره وأقدر أعتمد عليه

رحت صوب العمال وحصلته ينظف الأرضية

مهرة : شهاااب تعال ؟؟

شهاب ودر اللى بيده وياني

شهاب : نعم ماما

مهرة : أنت يقدر يشتغل شغل أضافي

شهاب : مشان أنت ماما ؟

مهرة : هيه

شهاب : أكيد ماما أنت شو يبا أنا يسوي

مهرة : أباك تراقب شخص معين أبا أعرف هالشخص وين يروح وين يرجع .. راقب كل شي متعلق فيه كل شي ..

فتحت شنطتي وطلعت منها صوره : هاي صورته خلها معاك .. وهذا رقمه ............ وهذا المكان اللى يسكن فيه

شهاب : بس ماما الصبح انا يشتغل

مهرة : هالوقت عنده شغل فعااادي مافي أي مشكل ولا تحاتي بعطيك مبلغ كبير

شهاب : لا ماما ما يريد فلوس

مهرة : هذا حقك بس أباك تعلمني عن كل تحركاته ..اممم صح خزن رقمي عندك

مليته رقمي وخذيت رقمه

مهرة : هذا سر بينا شهاب مابا حد يعرفه

شهاب يهز راسه : إن شاء الله ماما

ابتسمت براحه فديتني الحين بديت أفكر صح

دخلت مكتبي

مهرة : صباحوا نوف

نوف : صباح النوور حبيبتي

حطيت شنطتي ع المكتب وبديت أطلع الملفات اللى المفروض أخلصها اليوم

مهرة : تخيلي أني مواصله من أمس .. للحين مب راقدة

نوف : بذمتج ؟

مهرة : ولا بعد اليوم خالتي وعيالها بيتغدون عدنا يعني يوم برجع البيت ما بنام

نوف : بتهلكين يالغبية .. ليش ما رقدتي أمس ؟

مهرة : بالي مشغول نوفاني بوايد أمور

نوف : وشو اللي صار وشغل بالج ؟

مهرة : خلينا من اللي صار ..أباج تساعديني فموضوع خطير إذا تقدرين ؟

نوف : موضوع خطير !!

رديت عليها : هيه

قمت ورحت صوب مكتبها وقعدت مجابلتنها وحكيتلها الموضوع بالتفصيل

نوف تشوفني : الموضوع محتاج تفكير

مهرة : شكلج مترددة وخايفة

نوف : صح خايفة بس مب على عمري خاايفة عليج .. أنتي اللي ممكن تنضرين من وراء هالسالفة مب أنا

مهره: لا تخااافين حبيبتي فكرت فهالخطوة ويصير اللي يصير..و مهما صار مستحيل يكون أكبر من الشي هذا

نوف تبتسم : بديت أخاف منج

مهرة : الحين شوو بتساعديني ولا لا ؟؟ انا لجأت لج من ثقتي الكبيرة فيج

نوف تحط أيدها ع ايدي : ومااا بردج حبيبتي لا تخافين

ابتمست: يعني بتساعديني

نوف : اكيييييييد

رحت صوبها وحضنتها

نوف :ياربي هالكثر فرحانه

مهرة : فووق ما تتصورين

نوف : أنزين شوفي مهااري أنتى تعبانه خلصي الأشياء المهمة وعقب استأذني ورجعي البيت رقدي ساعتين أوثلاث ساعات قبل ما يوصلون أهلج

مهرة : والله فكرة لأني فعلا محتاجة أرتاح

نوف : يا الله عيل خلصي شغلج

رجعت مكتبي وبديت أشتغل وتميت حوالي ساعتين ونص عقب فعلا سطلت ..ياني رقاااد قوووي ..

طالعت نوف : تصدقين سطلت ..

نوف : ههههههههههههه شوفي شكلج فالمرآيه من متى فيني ضحكة وساكته

مهرة : طفسه ههههههه من زود الكسل اللى فيني ماعرف كيف بسوق لين البيت

نوف : شربيلج كوب كوفي قبل ما تروحين ..عن أتجتلين عيال الناس

مهرة : مافيني حيل أرد عليج

لميت أغراضي ع السريع وطلعت من كتبي ورحت مكتب بو جاسم عشان استأذن منه ..لقيت السكرتيرة

مهرة : هلا منوووه شحالج ؟؟؟

منى : بخير حبيبتي وأنتي

مهرة : والله تعبااانه وأبا ارجع البيت

منى : واضح من شكلج التعب .. أكيد يايه تستأذنين من بو جاسم

مهرة : هيه

منى : بوجاسم عنده أجتماع

تنهدت بضيج

منى : بس برايج رجعي البيت ريحي وانا برمسه عشانج

مهرة: حبيبتي منوه مشكووووره

منى : أفا عليج فالخدمة

طلعت من الشركة وركبت سيارتي .. وأنا أسوووق رن تليفوني .. اففف منو بيكون متصل أحين ..فتحت شنطتي وشفت اسم عبود وابتسمت أكيـد حصل حل

حطيت السماعة بأذني ورديت : هلا عبود

سمعت صوت أزعااااج : الوووووو الووووووو

أسمع حشره وصدعه شكله أتصل فيني بالغلط وحضرتي فرحت عبالي خلاص حصل حل للمصيبه اللي أنا فيها

خف الصوت : ها عبود وينك

بعد ما يرد افف ..مديت ايدي ع الفون ابا أسكر الأتصال بس سمعت حسه

عبود : حمود احبهاااااا وايد أحبهااااااااا وأحس عمري طاااااير من الفرحة

محمد : ماباك تحلم عبود للحين ما صار شي

عبود : أعرف ما صارشي ..بس ياخي أنت ليش حاسد خلني أحلم دام في أمل

محمد : ههههههههههه أنزين أنت شو حاس تحبك ؟

عبود : ما أعتقد تحبني ..بس تثق فيني وتعتمد علي بكل شي حتى أكثر عن أخوانها

محمد : يمكن هذا حب عبود

عبود تنهد : يااااااااااااااااااريت حمود ياريت

محمد : أنزين ما سألتها عن الأسباب اللى خلتها تتخذ هالقرار

عبود : والله من فرحتي نسيت .. قرارها كان صدمة بالنسبة لي

محمد : أنزين والحين شووو بتسوي ؟؟؟

أنقطع الخــط

بركنت سيارتي فحوي بيتنا ووأنا مصدوومة .. عبود منو يقصد ؟؟ منوو هالبنت اللى يحبها ؟؟ ووليش الحين عنده أمــل وقبل لا ؟ وتعتمد عليه بكل شي ؟؟

ياخي جنه يقصدني .. معقوله أكون أنااا .. أمس رمسته وحتى ما سألني ليش تبين تلغين الخطوبه وافق يساعدني بدون مايعرف الأسباب .. وسمعته يقول من فرحتي نسييت أسألها... عبود يرمس عني .. هذي أكيد أنا
نزلت من السياره وراسي يدور بالقــو مسطلة .. الخبر اللى سمعته هد حيلي .. رحت غرفتي ع طوول ما فيني حيل أجابل حد .. شفت الساعة كانت 11 .. ضبط المنبه ع الساعة 1 الظهر .. ساعتين يكفوني .. فريت عمري ع الشبرية ورحت بساااابع نومه .

حسيت حد يهزني .. أنجلبت الصوب الثاني

سارونه : نشششششي دبوه

فجيت عيوني شفت سارونه ورجعت غمضتهن جني مب مستوعبة انها جدامي

ساروونه : مهااااري بسج رقاد

خوزت عني للحاف : قوووومي

ابتسمت : سبالة وحده أنززين بقووووووم

نشيت ورحت الحمااام

سارونه : بترياج فالغرفة ما بظهر

غسلت ويههي وأسناني عقب ظهرت

سارونه : صباح الخير

ابتسمت : تنقميني ويا راسج ..كم الساعة الحين ؟

سارونه : 2

مهرة : أنزين أنتوا من متى عدناا ؟؟

سارونه : تونا واصلين

مهرة : زين الحمدلله يعني أموري تمااام

سارونه تبتسم : يب يب

ظهرتلي مخورة ولبستها وكشخت ع الخفيف وتعطرت .. وسارونه فصخت عباتها ولبست من عندي ليسووو يتناسب مع الكندورة اللي لابستنها

سارونه : قبل ما ننزل مهاري بخبرج شي

مهرة : خير إن شاء الله قولي

سارونه : أختج مواز

تنهدت : بلاها

سارونه : أهي وراء سالفة خطوبتج من سيف أخوي .. سمعت أمي ترمس مع سيف وطروا موزة .. ما سمعت عدل بس اللى فهمته أنها قالت لأمي أنج ما تبين ناصر وأهلج غاصبينج عليه وأنج مليتي من حالج محيره من سنين وما صار شي رسمي فالموضوع ..لهذا السبب أمي تجرأت وخطبتج حق سيف

هذا اللي فهمتيه سارونه ما يندرى أهي شو قالت حق خالتي بالضبط ..مب بعيدة تقول أني أبا أتزوج سيف ويحليها أختى عاد الطيبه ..الحنوونه.. ممؤلفة القلوب تبا تسعد أختها

سارونه مستغربة : ما حسج تفاجأتي ؟

مهرة : اممم يمكن لأني قررت افصخ خطوبتي من ناصر وصار الموضوع ما يهمني

سارونه مصدووومة :نعم !!! أنتي تخبلتي

مهرة : ليش تخبلت من زينه عاد ناصر

سارونه : يعني كلام مواز صدق

مهرة : لا طبعا مب صدق هالقرار قررته من يومين وأنتى أول وحده تعرفين هالشي

سارونه : ليش قررتي هالقرار وأنتى تحبينه ؟؟

مهرة : منو قالج أحبه .. صح كنت أهتم بتصرفاته وحركاته ..بس هذا من باب أنه بيكون زوجي وشريك حياتي مب لأني أحبه

سارونه : أنتي تحبينه مهاري ودري عنج هالحركات.. أعرفج زين

مهرة : ما أحبه

سارونه : تحبيييينه جذابه

حسيت يتني صيحة .. معقولة كلامها صح وأنا أحببه : سارونه دخيلج بس رحميني

سارونه : شوفي شكلج كيف تغير.. لو ما تحبينه ما كنتي تأثرتي

تنهدت وسكت ما أعرف شو أرد عليها .. حسيت بضيق

سارونه : ليش قررتي هالقرار

مهرة : قررته وأنا مقتنعه فيه ..لا تناقشيني زود دخيلج .. أباج تساعديني .. ولا تصعبين علي الأمور .. وحطي شي فبالج ما قررت هالقرار ع الفاضي .. لو كنتي فمكاني كنتي بتسوين نفس اللي بسويه .. ما أباج تسأليني عن السبب بس دخيلج ساعدني أتخلص من هالموضوع لأنه يجرحني ..ويعذبني ..ويكسرني ..صدقيني إذا تخلصت من هالناصر بكون مستانسة ومرتاحة

ماقدرت أمسك عمري أكثر وصحت .. حضنتني سارونه

سارونه : أهدي حبيبتي أنتى أقوى عن جيه لا تصيحين

مهرة : وعديني تساعديني ؟

سارونه : إذا هالشي بريحج أوعدج حبيبتي بس خبريني السبب فالوقت اللى تبينه

مهرة : هالشي ما أقدر أوعدج فيه ..بس تأكدي إذا قدرت أرمس بتكونين أنتي أول وحده أشكيلها

سارونه تبتسم :طبعا اكيد قصورج بعد تخبرين حد غيري

خازت عني ويابت علبة الكلينكس وجابلتني ومسحت دموعي

سارونه : توج شحلاتج خربتي لجحال

ابتسمت

سارونه : ايوه جيه أباج كاشخه

مهرة : صح في شي ما خبرتج عنه بس سر بينا

سارونه تبتسم : قووولي

مهرة : عبود ولد عمي حمد جنه يحبني

سارونه سكتت شوي عقب نقعت من الضحك

سألتها : ليش تضحكين؟

سارونه : لأني قتلج قبل عبود يحبج بس ما صدقتيني

مهرة : أنزين مب متأكدة يمكن فاهمتنه غلط

سارونه : لا حبيبتي فاهمتنه صح ..لا تقولين هذا السبب اللى خلاج

قاطعتها بعصبيه : عن الهبل طبعا لا

سارونه تبتسم : ادري بس أبا أغير مزاجج طشونة حشي كلتيني

مهرة : هههههه طفسة

سمعت صوت الباب لفيت وشفت موزان وسعودي حبيبي يدخلون غرفتي

موزة : الســــلام عليكم

ردينا عليها السلام...باستها سارونه

سارونه : شحالج مواز شخبارج

موزه : بخير حبيبتي وانتى ؟

سارونه : الحمدلله شاقحين

وعقب بستها والحمدلله قدرت أكون عادية ..

شليت عنها سعودي وحضنته : فديت الحلوووين

سعودي حبيبي مستحي من سارونه وصاير مؤدب

موزة : بسكم سوالف تعالوا حاطين غداء تحت

سارونه : اوكيه يا الله عيل سرينا

نزلنا الصاله وأستغربت..شكلنا كلنا فالصله بنتغدا ..بالعادة يفصلونا الشباب فالميلس ونحن فالصله .. دخلت وسلمت ع خالتي حصه وريلها ..

طالعت سيف وابتسمت ابتسامه بااهته : شحالك سيف ؟

سيف : الحمدلله بخير ..انتى شحالج

رديت عليه : بخيير

ولمحت سالم ريل مواز وسلمت عليه

وعقب رحت صوب البنات وسلمت آخيرا ع سلامي حرمة أخوي مستقبلا ..هههههه

مهرة : شو هالحلاه كاشخين اليوم

سلامة : احمم عيونج

مهرة : يا ربي وايد مضعفه ؟

سلامة :هيه بس مب شرات حرمة أخوج .. هيكل عظمي متحرك

شمه : ههههههههههههه يوزو عني ولا بخبر عليكم مطور

ميروه : ما شاء الله أخوي مستوي محامي دفاع محد يروم ينطق حشى

الكل : ههههههههه

شموه أطالعني : مهاري سكتي أختج ما أعرف شو بلاها ع ريلي

ابتسمت وغمزتلها : ما يعيبها ع حبيب القلب

الكل ابتسم

شمووه صدق أستحت وويههاا صار أحمر.. عاد هاي محد يروم يقول جدامها شي ع طول تحمرهههه ما شاء الله

حاولت أعدل الوضع : مب زين الضحك ع الأكل .. كلوا وأنتوا ساكتين

سارونه : ههههه سمعوا منو يتكلم

فهاي اللحظات سعودي جب كوب ماي بارد ع امه

موزه صرخت عليه : سعووود

مب زين الشماتة بس تستاهل ... شليته عنها قبل ما تضربه

أمي : لا تشاتمينه ياااهل هذا شو دراه

موزه نشت معصبة .. شكلها راحت تغير ملابسها .. سعودي فديته خااف .. حضنته عشان يهدأ .. وقعدت أغديه

شمه : هاتيه عنج أنا بغديه مشتاقتله

شلته عني تغديه .. حبيبة قلبي شموه الله يسعدها ويفرح قلبها

خلصنا غداء عقب تولفنا نحن البنات بغرفتي نسولف ..عشان ناخذ راحتنا أكثر



الجـــــزء السادس



سلامة منسدحة عدالي ميروه : اليوم غداكم يذبح من حلاته ..من كثر ما بلعت أحسني بنفجر

ميروه : أنا وياج كنا صامدون للنهاية ..آخر الناس قايمين

شمه مبتسمه : هيه صراحة الغداء بطران ..بدعت عموه

طالعت سلامة وميروه : اصلا أنتن طول الوقت كنت تتصاصرن وتضحكن .. خاطري أعرف فمنو كنتن تحشن ؟

سلامه : هاي أختج كانت ترمس

ميروه : يحليلي ما يخصني لا تفرين بلاج علي

موزه : هههههههههه ما بتاخذين لا حق ولا باطل من وراهن

ميروه : صح عندي لكم خبر فررررش محد يعرفه غيري أنا ومهاااري

صديت صوبها مستغربه ..أي خبر فرش نحن نعرفة وهم لا

ميروه : عمي حمد رمس أمي والشهر الياي بتكون خطوبتها من ناصر رسمية

فجأة سمعت صريخهم ..والكل تعافد صوبي

شموووه حضنتني : مبروووووك حبيبتي أخيرا بنفرح فيج

سلامة يتني من وراي وحضنتني : الف مبروووك مهااري والله محتاجين هالفرحة من زماان

أنا متسمرة فمكاني وملامحي ما تتفسر .. حسبي الله ع بليسج يا ميرووه الخسفة والله ما توقعت اللى قالته .. يوم أقولكم ميروه أختى عليها حركات لقافه ما تتفسر .. يت عيني بعين موزازن وحسيتها مصدوومة من الخبراللي سمعته ..

سارونه : قومن عن البنت خنقتنها

موزة : مبروك مهاااري لو أن ما صار شي فالموضوع ؟

آخيرا سمعت حسج يا موزة .. صديت صوبها وابتسمت بس عشان أغايض : إن شاء الله قريب حبيبتي .. وأباج عاد تساعديني في فستان الخطوبة .. لازم أستفيد من خبرتج

موزه أطالعني بنظرات بارردة : أكيد مهاااري ولا يهمج

حسيتها تغلي و تثووور ... ميته من القهر وهالشي ريحني وايد

مهرة : سارونه شو رايج أفصل ولا أشتري جاهز للملجة ؟

سارونه تشوفني بنظرات تضحك قسم بالله .. أحسها تسبني فخاطرها هههههه

سارونه : جاهز أحسلج عن التفصيل

ميروه : التفصيل مال أووووول الحين الكل يشتري جاهز ..محد فاضي يفصل

سلامة : هيه ماشي وقت ههههه

شمه : ههههههههههههه

موزة قامت : بسير أشل سعود من عند أبوه أكيد ملعوزنه

شمه : فديته هاتيه أهني بسويلنا جو

موزة : تمام حبيبتي

وطلعت من الغرفة أعرفها ما رامت تتحمل اللى سمعته واكيد بتتصل ع ناصر تتأكد من الرمسه اللى سمعتها

مهرة : أقووول بسير أيبلكم بيبسي وبرجع

سارونه : الله حلاته.. يا الله بسرعة نترياج

طلعت ورحت صوب غرفة مواز ..تقربت من الغرفة شوي شوي ووقفت عند الباب .. مثل ما توقعت .. سمعت حسها تصيح وتتحرطم

موزة : هذاااااا ليش ما يرد علي ليييييش ؟؟ والله يويلك مني ناصر لو طلع هالكلام صح يويلك .. يوووويلك ..افففف رد رد رد دخيلج رد

تنهدت براحه وخذيت نفس كبيير وابتسمت .. يا ويل قلبي على هالفرحه ..عساج بهالحال وأرداء .. الحين بسير أيب البيبسي من الثلاجة .. صدق وقته أحينه
نزلت المطبخ ووظهرت غرشتين بيبسي كبار وحطيت كوبات فالصينيه وشليتها ورحت غرفتي وأنا مستانسه .. تميت أصب وشموه توزع الأكواب

ميروه : شموه خلي ريلج يطلعنا مكان يمشينا والله مللل

سلامه : هيه شموووه نبا نطلع نغير جو

شمه وشكلها توهقت : أنزين وين تبون تروحون

ميروه : اي مكااااااااااان أهم شي نطلع

ميروه أختى راعية مشااكل .. شموه صح طيبوبة وحبوبة بس تغار على مطور غيره مب طبيعية وهالشي ملاحظ من الكل .. كيف أحينه تباه يطلعهم هههههههه والله حاله

شمه : بقوم عيل أقوله وبرجعلكم

ميروه : لالا حبيبتي ماااا يحتاي تروحين .. دقيله أحسن

سلامة : هيه صح بليزززز شموووه

أتصلت شموه ع ريلها وأنا أخز ميرووه ووسلامي الماصخات

شموه : هلا مطور .. هيه ..هههههههههه انزين عن البطره .. خواتك وبنات خالتك يبونك تمشيهم .. مادري والله ... هاااه ... تمااام بخبرهم .. ياله مع السلامه

شموه : يقولكم بصلي العصر ووبنطلع

سارونه أطالع ساعتها : أتوقع أذن الحين

شمه : هييه أذن .. قومن صلن عشان ما تتأخرن

شموه راحت غرفة ريلها .. وسلامي راحت مع ميرووه غرفتها ..وقعدنا انا وسارونه

توضينا وصلينا العصر ولبسنا عبينا

سارونه : حيرتيني معاج مهااري ..قبل الغداء تبين تلغين الخطوبه وعقب مستانسه وتخططين مع خواتج ..بسألج مينونه أنتي مينوووونه

مهرة : شو تبيني أقوللهم غيرت رايي وخلاص ما أباه .. لازم يكون كل شي طبيعي

سارونه : قبل ما تتخذين هالخطوة فكري عدل ..لا تتسرعين وتندمين

مهرة : فكرت وخلصت سارونه

ساروونه تنهدت : أهم شي متى ما تبين ترمسين أنا مووجوده

مهرة : حبيبتي والله فديتج

رن تليفوني

سارونه : أكيد هذا مطور

مهرة : لا هذا عبووود

سارونه : دامج عرفتي أنه يحبج لازم تخففين من مكالماتج معاه

مهرة : عبود مثل أخوي

سارونه : هذي مشاعرج أنتي صوبه لكن هو لا .. الريال يحبج وهالشي واضح من زماااان وتعبت وأنا أقولج بس أنتى هبله ما كنتي تصدقيني.. وبعد عناء طويل الحمدلله أنج حسيتي بهالشي

مهرة : يعني ما أرد عليه ؟

سارونه : لا تردين عليه حقريه.. رمسيه فـ فترات متباعدة عشان ما يتعب ..علاقتج فيه أساسا من زمان غلط

مهرة : اففففف سارونه حرام بعد أحقره منا ودرب ..شو بقول علي ؟

سارونه : صدقيني جي أحسن لا تعلقينه فيج أكثر ..عبود طيب وما يستاهل منج أنتي بالذات هالشي

مهرة : معااج حق ولد عمي ما يستاهل

دشت علينا شموووه : يلا مطور يتريانا فالسيارة

رحنا وقبل ما نطلع مرينا ع ماماتي وخالوه وخبرناهم أن بنطلع مع مطوور ..عقب ركبنا السياره .. شموه جدام وانا وساورنه وسعودي وراهم والسيت الثاني سلامي وميروووه .. مواز ما طاعت تطلع معانا تعذرت بحملها الجذاب اونها تعبانه ..هههه خاطري أعرف كيف بتتخلص من هالجذبه العوده اللي جذبتها ..

مطر حرك السيارة : اليوم يووومكم .. وين ما تبون بوديكم

ميروه : فدديتك أخوي لا تقصر فينا

مطر : ههههههه وين تبون

مهره : أنا عااادي عندي اي مكان

سارونه : انا بعد ما عندي مشكله

شمه : ودنا البحر

سلامه : ايوااا البحر من زمان ما سرناه

مطر : اممممممممم يعني تبوني اوديكم دبي .. عاد انا قلت اي مكان.. انتوا مره وحدة تبون تنقعوني دبي

ميروه :هههههههههه محدق قالك تعرض خدماتك

شمه بدون حاسية : بليز حبيبي

مطر صد صوبها ومخلي عمره متفاجئ : يااااويلي ياااويلي عشان كلمة حبيبي بوديكم المريخ لو تبووون

نقعنا من الضحك .. وشموووه ويهها صار طمااااطه حمراء من المستحى

مهرة : من قدج شموووة بودينا المريخ عشانج

شموه مخليه عمرها ما تسمعني من المستحي

سلامه : مطور وقفنا ع الدكان نبا ناكل شي فالدرب

مطر : جيه توكن متغديات حشي ما تشبعن

ميروه : حرام عليك متغدين 2 ونص والحين الساعه 5 ..شو تبا تجتلنا يووع

مطر :والله بشاور حرمتي إذا تباني أوقف بوقف وإذا لا ..خلاص موتن من اليوووع

مطور يرمس بطريقة رمنسية : شموه حياتي تبيني أوقف ؟

شمو أحسها بتصيح من المستحى ..هههه ياخي مشكلة اللي يستحون خصوصا مع مطور لأنه جريء زيادة عن اللزوم

ردت بصوت يدوب ينسمع : هيه

مطر : خلاص دام السلطات العلية وافقت ما أروم أقول شي

وقفنا ع الدكان ويحليله ما خلى شي ما شراءه . .عقب طار فينا لين ما وصلنا بحر دبي ..

شفت الساعة .. كانت 6 إلا ربع المغرب .. الحمدلله المكان مب زحمه ووايد

نزلنا كلنا من السيارة ما عدا شمووه ومطور ..

تقربنا من البحر ودخلنا جزء من ريولنا .. كان الجوو روعه ووالماي بااااارد .. ميروه وسلامي بعدوا عنا شوي

صديت صوب سارونه : ليش طول الدرب ساكته ؟

سارونه : تعرفين شمووه تغار وما أبا أكون سبب خلاف بينها وبين مطور

اللى ما تعرفونه أن أمي يتها فترة كانت تقنع مطر ياخذ سارونه... شموه عرفت بالموضوع ومن ذاك اليوم علاقتها بسارونه متوترة .. سارونه حبيبتي ما يخصها بس فنفس الوقت ما ألوم شمووه .. غيرتها طبيعة فهالموقف

مهرة : زين سويتي

سارونه : ماشاء الله أخوج وايد يحبها ومتمسك فيها ..7 سنين يصبر مب شويه مهاري .. هذا عمر

أحيانا أحس سارونه تحب مطور .. وايد اييني هالأحساس ..بس إن شاء الله أكون غلطانه .. ماباها تتعب وبعدين مطور ماينفها ..يعشق شموه بطريقة مينونه

رديت عليها : أدري عمر بس شموه حبيبتي ما فيها شي عشان مطور يحط حرمة ع راسهها .. الله لا يغير عليهم

سارونه : ويرزقهم الولد الصالح

مهرة : أممممين والله دووم أدعيلهم معورين قلبي .. نفسي أشوف عيال مطور

سارونه تبتسم : إن شاء الله قريب مهاري

رديت عليها : اميييين

أبتسمت : في خبر حلوو امم محتارة أخبرج ولا لا

سارونه : عن العبط قولي

مهرة : محمد أخوي ناوي يخطب سلامي

سارونه متفاجأة : حلفييييييي

مهرة : هههه والله .. خالتي عندها خلفيه فالموضوع اليوم أمي رمستها وتفقوا بالجمعة بيتقدملها رسمي

سارونه : والله صدمتيني ..سلامي ما أتخيلها عرووس "تحرك راسها يمين ويسار مب مستوعبة " ما يركب يأخي

مهرة : ههههههههههههه بس عاقل تراها ما عليج

سارونه : اليوم يوم الأخبار الغريبة .. أنتي تبين تفصخين خطوبتج وحمود بيخطب سلامي

مهرة : عسى عاد توافق علينا أختج البطرانه

سارونه : ان شاء الله بتوافق " بصوت عالي شوي " ياااااااااااي والله مستانسه

تقربو صوبنا ميرووه وسلامي

ميروه : شفيكم

رديت عليها : ما فينا شي

سلامة : شكلكم يضحك وأنتن تسولفون .. فهمنا من أشكالكن في سالفة مهمة تتناقشون فيها

سارونه : ويتونا طبعا عشان تعرفون

ميروه كاشخه : يعني صدق " تصد صوب سلامة " شفتي قتلج وراهن سالفة

رديت عليها : لا سالفة ولا بطيخ ..أحكيلها عن الدوام أشياء عاديه

تذكرت سعودي

مهره : ميروووه روحي يبي سعود من عند شموه ومطور بنلاعبه

ميروه : انزين

راحت ميروه صوبهم ورمستهم بس شفتها راجعه بدون سعود

سألتها : وينه ؟

ميروه : ماطاعوا يعطوني سعودي قالوا الحين بننزل من السيارة وبنيكم .. بس قيس مشاور ع الفاضي روحه ورده

سلامة : ههههههه انزين خلونا نتقرب أكثر حلوو الموج خفيف

تقربنا أكثر من البحر .. رووووعه الصراحه .. البحر يرد الرووح .. والهووواء بااارد
شفت شموه ومطور أيون صوبنا .. بس شكلهم غيروا رايهم وتقربوا من البحر بس بعيد عنا

ميروه تصاصرني : مصختها شموه مب لهذي الدرجة

رديت عليها : أنتى مايخصج كيفها مع ريلها ..حمدي ربج يابونا نغير جوو

ميروه صخت .. تمينا حوالي ساعتين ..أستمتعت فيهن من الخاطر ..وجددت نفسيتي الخايسه

ركبنا عقب السيارة ورجعنا العين بس الكل كان ساكت وسعودي فديته رقد .. أحس كل واحد فينا سرحان بعالمه الخاصة .. رن تليفوني وشفت أسم عبوود ..حطيته صامت .. صديت صوب سارونه وأبتسمتلي.. جنها تشجعني عـ هالخطوة .. رديتلها الأبتسامة ..

مر الوقت وما حسينا إلا ومطور موقفنا جدام ماكدونلز

مطر : تبون تاكلون فالسيارة .. ولا ننزل داخل نأكل

مهرة : فضيحه ننزل أشكالنا تضحك

سلامة : هيه والله عقب البحر فضيحة نجابل الخلق

مطر : ههههههههههه تمام

نزل مطور وطلبلنا عشاء ورجع

تعشينا فالسيارة .. عقب وصل بنات خالوه بيتهم لأن تأخر الوقت وأهلهم رجعوا البيت ..

ورجعنا نحن بيتنا

مطر : عسى أستانستوا

مهرة : وووووووايد مطور مشكور ع هالطلعه كنا محتاجينها

ميروه : هيه والله أستانسنا وايد

شمه : يزاك الله خير بس أحس جسمي متكسر وفيني نوووم

مطر :لأنج متعودة ترقدين الظهر وما رقدتي اليوم

شمه تتثاوب :هيه

نزلت من السيارة وشليت سعودي عن شموه .. يحليلها كان راقد فذبانها طول الدرب .. ميروه راحت داخل وأنا مشيت مع شموه ومطور .. رحنا الصالة وحصلنا امي ومواز .. سلمنا عليهم وعطيت موزان ولدها

أمي : هاااه وين سرتوا ؟؟

مطر : رحنا البحر شوي

أمي : زين أبوي غيرتوا جو

شموه : الحمدلله ..عموه بسير أرقد فيني نوم مب شايفة من التعب

أمي : برايج بنتي سيري أرتاحي

مطور : بلحقج أنا عقب

شموه : تمااام

مهرة : حتى انا مسطله بسير أخمد ..تصبحون ع خير

أمي : وأنتي من اهله

مواز : مهاااري سعود متعشي

رديت عليها وانا امشي : هيه فديته وشبعان

رحت غرفتي شغلت المكيف وفصخت عبااااتي .. دخلت الحمااام سبحت وتوضيت وصليت العشاء .. فريت عمري ع الشبريه ورن تليفوني .. مسكته وشفت عبود يتصل للمره 8

رديت : الوووو

عبدالله : الووو مهاااري وينج طول اليوم أتصل عليج وانتي ما تردين ليش .. صايرلج شي ؟؟خوفتيني

أبتسمت : ما رديت عليك لأن فوني كان مفرور فالغرفة طول الوقت و خالتي حصه كانت عدنا وكنت لاهيه معاهم .. سمحلي عبووود

عبدالله : والله خفت عليج مب بالعادة أدقلج وما تردين علي

مهرة : مشكور بس خوفك زايد عن حده

ما علق .. حسيته توهق

مهره : اكيد حصلت حل عشان جي محتشر

عبدالله : لا ما فكرت بحل بعدني ... مهاري الموضع مب بسيط وانا لازم أعرف السبب اللى خلاج تغيرين رايج

مهرة : ما سألتني قبل عن السبب

عبدالله : يوم كنت أرمسج حد كان عدالي وما رمت أخذ راحتي فالكلام

مهرة : أيواا لأني صراحه أستغربت عدم سؤالك

عبدالله : أنزين ياله قولي اسمعج ؟

مهرة : السبب اللى خلاني أغير رايي أبووي .. حلمت أبوي معصب علي وزعلان لأني بتزوج ناصر .. حلمت هالحلم ثلاث مرات وكنت أنش من النوم معرقه وأرجف ..قلبي نغزني بعد ما تكرر الحلم وأتصلت بمفسر الأحلام وقالي معنى هالحلم .. ان زواجي من ناصر ما بيكون خير لي .. وهالحلم تنبيه لي

عبدالله : سبحاان الله .. ربج يحبج مهاااري ..ودام هذا سببج بوقف معاج للنهايه لا تحاتين واكيد بنحصل حل رباعه

مهرة :مشكور ولد عمي .. أنت دووم توقف معاي وهالشي مب غريب عليك

عبدالله : أفا عليج أنتى تامرين .. بس عندي سؤال مهااري ؟

مهرة : شو سؤالك ؟

عبدالله : أنتى تحبينه ؟

سكت ما توقعت سؤاله نهائيا

عبدالله : اسف ع الاحراج

مهرة : لا أحراج ولا شي .. ردي ع سؤالك.. لا

عبدالله : الحمدلله

أبتسمت

عبدالله : أقصد الحمدلله أنج ما تحبينه ولا كنتي بتتعبين وبتسوين أفلام هنديه

مهرة : عارفة قصدك ولد عمي

عبدالله : أنزين ما فكرتي تخبرين عمتى بحلمج يمكن تتفهم

مهرة : إذا خبرتها الموضوع بيكون فيه نوع من المغامرة ..أمي يمكن تتفهم ويمكن لا .. وانا مابا أغامر عبود ..خلاص ماباه عفته

عبدالله : عفتيه مره وحده ؟؟هههههههههه دخيلج عيل لا تحلميني أخاف تعافيني بعد

مهرة : هههههههه لا أنت غير

عبدالله : فشو غير ؟

مهرة : بكل شي غير عنه .. لا تقارن روحك فيه لأنك بتقلل من قيمة نفسك

عبدالله : لهدرجه مهااري أخاف أصدق عمري بس

ابتسمت : صدق عمرك هذا من حقك

عبدالله : اممم شكلج أدهنين سيري عشان أساعدج

مهرة : ههههههههه كشفتني

عبدالله : حماااره خلاص غيرت راييي ما بساعدج

مهرة :هههه يالله عاد عبوود والله من خاطري

عبدالله : حلفتي تراج

تثاااوبت : هيه

عبدالله : طولت عليج وما أنتبهت ع الوقت

سألته : ليش جم الساعة الحين ؟

عبدالله : 12 ونص

مهرة : أول مره أرمسك فهالوقت المتأخر

عبدالله : أسف أدري أتصلت فوقت غلط بس والله كنت احاتيج

ابتسمت : عبود شفيك لا تفهمني غلط .. اتصل فيني فأي وقت وع فكرة أنت الوحيد مصرح لك بهالشي

عبدالله يضحك : وليش انا الوحيد ؟

ابتسمت : لأنك بحسبة أخوووي

حسيت نبرة صوته تغيرت : هيييه ..يالله عيل تصبحين ع خير

مهرة : وأنت من اهل الخير

سكرت التليفون ونمت


الجزء السابع

نشيت الساعة 7 لبست وكشخت وومريت ع ميروره ..دخلت غرفتها وما حصلتها وين سارت من صباح الله خير .. سكرت باب الغرفة ونزلت من الدري لصالة الطعام .. حصلت أخوي محمد يتريق

مهرة: صباح الخير

محمد : صباح النور

مهرة : غريبه متأخر ع دوامك .. العادة الساعه 6 أنت طالع من البيت

محمد : والله كنت متعايز أروح بس غيرت رايي

صبيتلي كوب جاي : إذا حاس بتعب لا تروح

محمد : لا بسير أحسن لي عن قعدت البيت

رديت عليه : ما دريبك والله ع راحتك

محمد : مهاري

أشرب من الكوب وعيني عليه

محمد : سلامه بنت خالتي دوم أشوفها بس تصدقين أمس أول مرة أنتبه حق ملامحها .. جني أول مره أشوفها

أبتسمت ..هاي خطوة حلوة ..يعني خذ الموضوع بجديه ..الحمدلله رب العالمين

مهرة : وشو حسيتها .؟

محمد: جميلة ما شاء الله عليها

ابتسمت : الحمدلله انها عيبتك ..

خزني بعيونه وانا خليت عمري أشرب الجااااي هههه ما فيني أنهزب ع الصبح

محمد : اليوم بنسير نخطبها

فجيت عيوني مستغربه : اليووووم !!! .. أمس سامعه امي تقول حق خالتي حصه بالجمعة بتروحون

محمد: هيه بس غيرنا الموعد عشان مطور يكون موجود .. لأنه باجر بيرجع راس الخيمه عنده دووام

مهرة : اففف دوام شووو والله ما شبعنا منه

محمد : شو يسوي يحليله هاي طبيعة شغله

دخلت علينا ميرووه

ميروه : صباااااحوا

ردينا عليها : صباااح النور

ميروه : يالله مهااري قومي وصليني تأخرنا

شفت ساعتي : شي وقت ميرووه تعالي تريقي قبل ما نطلع مب زين تروحين المدرسة وبطنج فاضي

ميروه : أنزين

قعدت معانا

ميروه : أمس سهرت أحل واجباتي وأحضر " بوزت " نمت فوقت متأخر

مهرة : هههههههههههههههه يحليلهم اللي عندهم مدارس

ميروه : لدرجة أني كرهت عمري لأني طلعت وياكم ..قلت لو يالسه ومخلصه واجباتي أبرك

محمد : يوم بترجعين ترومين ترقدين لين باجر محد فينا بقومج

ميروه : هههههه عاد مب جيه

ابتسمت : شو نسوي فيج

وصلني مسج بأسم شهااب ع تليفوني .. فتحت المسج بدون تفكير .. حصلته كاتبلي المسج بالانجليزي .. التفت صوب محمد وميروه لقيتهم مندمجين بالأكل .. أطمنت ورجعت للمسج .. قريته بصدمه .. خيبــه خيــــبه ..هذا كله صــار امس .. شو هالوقاحة والقذارة .. عمري ما توقعت ولا تخيلت أن الأمور بتوصل لهاي الدرجه .. والله مصدومة منهم .. الدنيا صارت تخوف .. محد يستاهل الثقة .. لا القريب ولا البعيد .. بس لازم بروحي أتاكد وما اعتمد بس ع اللي شافه شهاب .. مابا أغلط فأي خطوة


ميروه : الوووووو مهااااري

سمعت حسها ولتفت صوبها

ميروه : سرحانة فشووو ع الصبح .. يالله تأخرنا

رديت عليها : اوك يالله سرينا

طلعت من البيت وما مريت أصبح ع أمي .. أول مره أسويها .. أطلع لدوام وما أمر عليها .. صدق تدودهت من قريت المسج .. ميروه كانت تسولف فالسيارة بس انا مسوتلها طااااف .. بالي مشغول مب معاها ..وصلتها المدرسة ونزلت بدون ما ترمسني شكلها زعلت ..

لو تعرفين يا ميروه اللي فيني ما بتلوميني ولا بتزعلين .. صعب علي أستوعب خطورت الموضوع .. ما توقعت اللي صار والله ما خطر ع بالي ..صدق اللي قال الدنيا ما فيها خير

وصلت الشركة .. ودخلت مكتبي وعقلي مب معاي ونوف مب ع مكتبها .. اووه صح تذكرت عندها موعد فالمستشفي .. بديت اشتغل وأحسني مب مركزة فالشي .. كل شي أسويه غلط .. سمعت حد يدق باب المكتب .. رفعت راسي وشفت عبود ولد عمي حمد .. افف شو يايبنك الحين مول مب وقتك

ابتسمت : تفضل .. شو هالمفاجئة الحلوة

قعد مجابلني : شحالج مهاري ؟

رديت عليه : بخير ربي يعافيك وأنت

عبدالله : الحمدلله

مهرة : شو تبا عصير ولا كوفي ؟

عبدالله : لا هذا ولا ذاك ..أباج فموضوع مهم

سألته : خير شو صاير ؟

عبدالله : هالأسبوع بسافر ألمانيا وبتم هناك 8 شهور

أنصدمت : احلف

عبدالله : كانوا يحاولون يقنعوني من زمان بهاي السفرة وكنت أرفض .. بس فكرة أمس فالموضوع وشفت من مصلحتي أسافر ..سفرتي بتفيدني فشغلي

اففف مب وقت سفرتك عبود ..محتاجة لك هالفترة

عبدالله : ما بتقولين شي ؟

خذيت نفس كبير عشان أمسك دموعي .. عبود شخص مهم بالنسبة لي ومحتاجتنه وايد خصوصا فهالوقت ماباه يروح .. بس ماقدرر اقوله شي أخاف يفهمني غلط

عبدالله : وين سرحانه مهااري ؟

ابتسمت بعبط : ولا شي

عبدالله : فخاطرج شي قبل ما أسير

مهرة : هيه .. وعدتني تساعدني كيف تروح وتخليني متوهقة

عبدالله ابتسم : لا تخافين إذا لقيت حل بدقلج من هناك

مهرة : ما تقصر

عبدالله وقف : يالله عيل مع السلامة

مهرة : ربي يحفظك

طلع من المكتب وخبصني زود ما انا مخبوصه .. مسكت تليفوني واتصلت عليه بدون تفكير

عبدالله : هلاوالله

مهرة : عبود لا تروح

ما تريت رده وسكرت التليفون فويهه ..ورجعت أكمل شغل مابا أفكر باللي سويته سواء كان صح او غلط .. بعد دقاايق حسيت بحد يقعد ع المكتب رفعت راسي وشف عبود جدامي

عبدالله : ليش ما تبيني أروح ؟

تفاجئت من رجعته وحسيت بربكة

عبدالله : كنت متعمد أتصل عليج وخليج تسمعين الحوار اللي بيني وبين ربيعي ..عشان تعرفين طبيعة مشاعري صوبج .. أنتي بنت عمي وعمري ما تعديت حدودي معاج .. وما فكرت أصارحج إلا يوم قررتي تفصخين خطوبتج .. أدري تسرعت بس هذا صبر سنين ما رمت أمسك عمري أكثر ..من ردت فعلج فهمت أنج مستحيل تكونين لي ..أمس طول اليوم كنت أتصل وأطرش مسجات وأنتى ما تردين ..ووييوم رديتي علي ..رمستيني آخر الليل وقلتيلي أنت أخوي "تنهد" ..خلاص بنت عمي رسالتج وصلت ..وانا محتاج ابعد يمكن انسى ..ولا تحاتين انا عند كلمتي بساعدج للنهاية

كنت منزلة راسي واسمع كلامه

عبدالله : ما عندج كلام تقولينه .. أنزين ليش أتصلتي فيني وطلبتي مني ما أروح ..عشان تعذبيني صح ..

رديت بدفاع : لا تظلمني ..أتصلت فيك لأني فعلا ما باك تسافر

عبدالله : لا مهاااري ..أنتي خايفة إذا سافرت اشل أيدي من موضوعج وما أساعدج .. بس تطمني قتلج امس بوقف معاج للنهايه وأنا ريال عند كلمتي لا تخافين

تنرفزت من أسلوبه ورديت عليه بصوت عالي : عبووود شفيك ؟؟ أول مره ترمسني بهالأسلوب ..قتلك امس خالتي حصه كانت عدنا وإذا مب مصدقني تقدر تتأكد .. وبعدين شو تقصد برمستك هذي .. معقولة أنت تعتقد أني أستغلك ...لو كانت هذي نظرتك صوبي ..بتكون طول هالسنين ما عرفتني

حسيت بصداع .. نزلت راسي ومسكته بديني الثنتين

مهرة : آآسفه وحقك علي .. تروح وترجع بالسلامة يارب ..الله يحفظك

تريت ردت فعله بس مرت فترة وما سمعت شي .. رفعت راسي ..شفته ماسك راسه شراتي ومغمض عيونه بقو .. خفت عليه وطلعت من المكتب ويبتله كوب ماي ورجعت له

مهرة : عبود أشرب

عبدالله : مابا

مهرة : عشان خاطري بليز لا تردني

شل الكوب عني وشرب شوي

قعدت مجابلتنه ..

عبدالله : من قلبج ما تبيني أروح ؟

مهرة :هييه

عبدالله : ليش ؟؟

يت فبالي فكرة مينونه .. بلعت ريجي ورديت عليه : تعودت تكون قريب مني ..ماباك تبعد وتخليني ..بليز لا تسافر لا تروح

عبدالله : مهاري تحسين بشي صوبي ؟

صديت عنه الصوب الثاني ..اففف احراج ..شوو يباني أقوله

عبدالله بحنيه : .. مهااري

بكبري أرجف ..هزيت راسي بنعم

عبدالله : من متى ؟

شبكت ايديني بتوتر : سنه تقريبا

عبدالله : سنه يالظالمة .. وليش ما صارحتيني ؟؟

مهرة : شو تباني أقولك وانا على ذمة ريال

رفعت راسي وحطيت عيني بعينه .. شفت عيونه تبرق .. ياربي وواضح من نظراته الحب
ما رمت أتحمل .. غمضت عيني ونزلت منها دمعة حااااااارة .. هالشخص ما ضرني ولا آذاني فحياته .. بس انا يالسه اضره احين

عبدالله : بنت عمي لا تصيحين انا معاج وما بخليج .. أدري أسلوبي كان بايخ .. اسف مهاااري

مسحت دمعتي بيدي ..

عبدالله : مابا أخليج .. خصوصا بعد ما عرفت مشاعرج صوبي ..بس لازم أروح شكلنا مب حلووو مع بعض .. مابا حد يرمس عليج أهني "يبتسم " ما بسافر تطمني .. مستحيل أخليج .. مستحيل

طالعته .. شفت عيونه حمر

عبدالله :بروح أحين ديري بالج ع روحج

مهرة : إن شاء الله

طلع وخلاني ..

غطيت ويههي بديني وصحت ... أدري والله اللي أسويه غلط .. بس هذا ما يعتبر نقطة فالبحر الشي اللي سووه فأبوي ..المفروض ما أكون ضعيفه .. لازم أقوى قلبي عشان أنتقم منهم كلهم كلهههم لازم يدفعون ثمن وفاته .. صح أحب عبود مثل أخوي بس حبي لأبوي أكبر بوووووايد من حبي له .. مسحت دموعي ورجعت قعدت ع مكتبي ..

أنتبهت لحركه صديت صوب الباب شفت نوف تدخل

نوف : السـلام عليكم " تبتسم " تأخرت صح

مهرة : خافي ربج ساعتين وبيخلص الدوام ..هذا كله ما تاخرتي

نوف : ههههههه يبوج المستشفي كان زحمة والله هلكت

سكتت وتمت أطالعني بالتركيز

نوف : أنتي صايحه ؟؟

توهقت : ليش هالسؤال ؟

نوف : جوفي عيونج و خشمج فالمرايه

مهرة : بلاهم

نوف : عيونج حمر ووخشمج أحمر .. شو فيج مهاري؟

تنـــهد : ماشي

نوف : جذابه فيج شي

أعرفها ما بتخليني فحالي لين ما تعرف اللى فيني

مهرة : السالفة وما فيها ذكرت أبوي وتأثرت شوي

نوف : الله يرحمه ويغمد روحه الجنة

رديت عليها : آمييين .. أبوي مكانه خالي ..كل زاوية فالبيت تذكرني فيه ..

نوف : أدري صعب

مهرة : الأبو عمود البيت .. العمود هذا يوم ينكسر .. ينكسر كل شي معاه .. أحسني ضايعه ..متشتته .. متلخبطه .. صعب نوف وايد .. الله يخليلج أبوج ويطول بعمره .. ماباج تحسين باللى أحس فيه

نوف : امين مهاري .. قولي الحمدلله ع كل حال ..غيرج لاعندهم أبو ولا أم وعايشين حياتهم ..حمدي رج وتصدقي عنه دووم وادعيله ..

مهرة : الحمدلله ع كل حال .. ولا تحاتين من هالناحيه أتصدق عنه دوم مب ناستنه وفكل صلاة أدعيله
يت نوف صوبي وحظنتني فديتها

نوف : دبوه انا اختج وما أحب أشوفج مضايقه

ابتسمت : أول مره أشوفج حنونة

كفختني ع راسي : طيرتي حبيتين الأحساس اللى فيني بسخافتج

ضحكت من قلبي

نوف : حلاتج وانتي تضحكين وشاقه الحلج

مهرة : فديتج والله

نوف : انزين حبيبتي الحين سيري الحمام وغسلي ويههج .. مابا حد يدخل يشوفج بهالحالة

مهرة : ان شاء الله

طلعت من المكتب وشليت معاي شنطتي .. رحت الحمام وغسلت ويههي مره ومرتين وثلاث .. عقب طلعت علبة المكياج وتمكيجت ع الخفيف ..اممم الحين شكلي تمااام

عند طلعتي من الحمام ألتقيت مع شهاب

مهرة : شحالك شهاب

شهاب : بخير ماما

مهرة : أنت من أول يوم شغلك مضبوط 100%

شهاب أبتسم

مهرة : بس لو صار شي مرة ثانيه طرشلي مسج ع طول لا تنتظر لليوم الثاني

شهاب : ان شاء الله ماما

ابتسمت : ياله مع السلامة شهاب

شهاب : مع السلامة

رجعت مكتبي وفبالي سارونه .. هالبنت خاطري أشوفها ..محتاجتلها وايد

نوف : شو تحسين الحين

مهرة : الحمدلله رب العالمين ..غيرتي نفسيتي

نوف : ههههه هذا فـ خمس دقايق حبيبتي عيل لو يايه من وقت كنت بخدم فيج خدمة

ابتسمت : ياويلي ع الثقه

نوف : احم عارفه عمري

مهرة : والله حاله

مسكت تليفوني واتصلت ع سارونه

سارونه : الوو

مهرة : هلا سارونه شحالج ؟

سارونه : يسرج الحال وانتى ؟

مهرة : الحمــد لله ...أقولج انتي وين ؟؟ ظهرتي من دوامج ولا بعدج

سارونه : الحين بطلع ..ليش تبين شيء ؟

مهرة : لا بس خاطري نتغداء فالمول ..شرايج ؟

سارونه : امممم بتصل ع امي وبرد عليج بمسج

مهرة : تمام وانا بخبر أميي

سارونه : ههههههه تواعديني قبل ما تخبرين خالتي أباها تقولج لا

ابتسمت : عن النحاسه عاد .. أمي اليوم مستانسة ما أعتقد تردني

ساورنه : هييه صح أهلج اليوم بيون مب الجمعه

مهرة : غيروا الموعد عشان مطور

سارونه :هيه دريت .. انزين يالله بخليج برمس أمي

مهرة : اوكيك أتريا المسج

سارونه : اوك بااااي

بندت عنها وأتصلت بأمي عشان أستأذن منها .. فالبداية أحتشرت علي ما تباني أسير ...بس فالنهائيه قنعتها الحمدلله ووصتني ما أتاخر ع البيت ..



الجزء الثامن


خلص دوامي وطرشتلي سارونه مسج وقالتلي أنها بتسير .. ركبت سيارتي ورحت المــووول اللى متفقين عليه

وقفت سيارتي واتصلت بسارونه

مهرة : الوو دبوه وينج ؟

سارونه : أترياج فبيتزاهت

مهرة : اوكيك احين يايتنج

دخلت الموول وأستغربت من الزحمة بلاهم الناس منقضين من كل صوب .. هالوقت دوامات والكل لاهي بعمره صدق غريبه .. رحت صوب بيتزاهت وشفت سارووونه تترياني ع الطاوله المتعودين نقعد فيها ونحش بالخلق هههه هالطاوله شاهده ع بلاوي ومصايب محد يعرفها غيره سبحانه .. سرتلها وبستهااا

مهرة : شحالج حبيبتي

سارونه : بخير بس تأخرتي علي تراج

مهرة : الشارع زحمة سارونه

سارونه : اهم شي وصلتي

قعدت ع الكرسي : ع فكرة من حوباتج أمي بالغصب وافقت

سارونه : هههههههههه دواج

مهرة : والله حتى مستغربه منها

سارونه : يعني بذمتج شاده حيلج ومتواعدة معاي وخالتي ما عندها خبر

مهرة : ما توقعت يختي هالحركة من امي ولا ما كنت سويتها

سارونه مبتسمه : طبي هالسالفه .. أنا طاااايره من الفرحه ..لله يتمم هاليوم ع خير

مهرة : ليش ؟؟

طالعتني مستغربة : حمود وسلامي

يااااااااااااا ربي من الخبصه اللى صارتلي اليوم نسيت سالفة حمود أخوي

مهرة : هييه فديتهم .. عسى سلامي توافق ونفرح فيهم

سارونه : أحسها بتوافق

مهرة : وانا بعد

طالعنا بعض وابتسمنا

سارونه مسكت المنيو : خلينا نطلب يووعانه

مهرة : مي تووو ميته يووع

أشرت حق القرسون يانا وخذ طلباتنا

سارونه : تذكرين سالفة البنت اللى اتصلت ع سيف

مهرة : وهذا شي ينسى الله يهديج

سارونه : سيف أمس قالي كلام حسيته عنها

سألتها: شو قالج

سارونه : اممم شوفي بقولج بس لا تفهميني غلط

مهرة : شو هالرمسه سارونه قولي خلصيني

سارونه : سألني عن طبيعة علاقتي بشمة حرمة مطر

أستغربت: علاقتج بشموه

سارونه : هيه وسألته عن السبب قالي ما يحتاي تعرفين بس كوني حذره من أهلج

عقدت حياتي : شو يقصد هذا برمسته ؟؟

سارونه : ماعرف

مهرة : ليش ما تناقشتي معاه

سارونه : بصراحه خفت منه تعرفينه سيفوه ما يتفاهم

مهرة : انزين أنتي شو تقصدين بكلامج .. أن شموه اهي اللى متصله ع أخوج

سارونه : هيه هذا اللى حسيته .. مهاري أنتي ذكيه .. لو كنتي فمكاني شو بتحسين خبريني .. سيفووه عمره ما سألني عن وحده من بنات العايله .. أمس أول مره يسألني بعد السالفة ذيج .. هذا شو تفسيرينه ؟؟؟

مهرة : شموه مستحيل تسوي جيه .. صح تغار منج بس ما توصل لهذي الدرجة

سارونه : بالعكس لأنها تغار توقعي منها أي شيء

هزيت راسي يمين ويسار مب مستوعبة .. شموه مستحيل تتصرف بالطريقة هذي.. لو تغار منها بس ما توصل لدرجة انها تحاول أدمر حياة سارونه بسبت غيره ..

سارونه بعصبيه : أعرف ما يعيبج عليها

رديت عليها : ولا يعيبني عليج إذا شموه حرمة أخوي .. أنتى بنت خالتي

يانا القرسون فهاللحظة وحط الطلبية وراح ..وسارونه ماسكه تليفونها بعصبيه .. لحظه لحظه انا ليش مستبعدة شموه من الموضوع .. يوم أختى بنت أمي وأبوي ما أفتكرت فيني ولا فمشاعري "ابتسمت بهبل " كل شي جاايز فهالزمن

مهرة : سارونه حبيبتي أهدي .. انتى معاج حق فشكج بس لا تنسين هذي مجرد شكوك لا أكثر .. يمكن تكون البنت مظلومة ومالها ذنب باللى صارلج

سارونه تنهدت : أستغفر الله العظيم صح يمكن مالها ذنب

مهرة : يالله عاد ابتسمي نحن ياين نغير جو ونستانس وانتى حضرتج ماده البوز شبرين

سارونه ابتمست : الحين شكلي اووكيه

مهرة : تهبلين

سارونه : سمي بالرحمن وخلينا ناكل

بدينا ناكل ..ياااربي حلاتها البيزاء حاااره يوم أكلها أدووخ وروح بعالم ثااني

سارونه : أنتي حاطه تليفونج هزاز

رديت عليها : هيه

سارونه : أحس شي يهتز ..يمكن حد يتصل عليج

فتحت شنطتي وطلعت منها التليفون .. حصلت عبود يتصل .. تووووترت ع الآخر .. صديت ع سارونه لقيتها أطالعني تترياني أرد ع التليفون وانا من توتري بندت التليفون ورجعته فالشنطة

سارونه مستغربه : ليش بندتيه ؟

مهرة : هذا واحد مأذني بتصالاته ..24 ساعه يتصل طفرت منه

سارونه : هيه وتقومين تبندين التليفون عشان خاطرة ههههههه صدق ماعندج سالفة

أرتحت لأنها صدقتني

مهرة : شسوي طفرت

سارونه : عطي رقمه مطور وريحي راسج بعد شو

مهرة : هيه والله شكلي بسويها عشان ارتاح

كملنا غدانا.. وانتبهت ع سارونه أطالع حد وراى

سألتها : منو تشوفين

سارونه : هذا جنه مطر أخوج

صديت وشفت المكان اللى تأشر عليه وبالفعل هذا مطور .. أنتبه علينا ويا صوينا

مطر : ما شاء الله قاعدين تتغدون هاه

مهرة : هيه نغير جو

مطر يطالع سارونه : شحالج ساره ؟

سارونه : الحمدلله وأنت ؟

مطر : اكيد بخير دامج انتى بخير

حسيت سارونه أستحت ..مطور هالكلمة يقولها للكل يعني عاادي

مهرة : اقعد معانا مطور

مطر : مستعيل شموه تترياني

مهرة : ليش شموه أهني ؟

مطر : لا فالبيت بس يحليها ما تغدت تترياني أرجع

مهرة : هييييه عيل روح بسرعة بتحصل البنت ميته يووع

مطر يقعد : بسير بس قبل اباكم تفكرون معااي شوي ..وقبل ما تفكرون أنسوا كل همومكم وأحزانكم وركزوا معاي

سارونه حطت ايدها ع خدها مبتسمه ع أسلوبه : يالله أرمس شو السالفه

مهرة : أنزين يا ولد أمي وأبوي شوهالموضوع الخطيراللى عشانه تبانا ننسى العالم باللي فيه وركز معاك

مطر : شموه بعد أسبوع عيد ميلادها ..محتاار ومب عارف شو أسويلها .. عطوني أفكاركم

طالعنا بعض أنا وسارونه بنظرات قهر

مطر : شفيكم

رديت عليه : أنسوا همومكم وأحزانكم وركزوا معاي وآخر شي عيد ميلاد شموه .. طيحت قلوبنا ع الفاضي

سارونه شكلها تبا تعلق بس أستحت منه

مطر : يالله عاد ساعدوني مستعيل والله

سارونه : انا ما أنفعك للأسف .. طالعه من الدوام ومخي مسكر

مطر يشوفني.. حتى انا مخي مسكر بس ما حبيت أكسر خاطره

مهرة :امممم شرايك تتفق مع اهلها وتسويلها حفله فبيتهم اكيد بتفرح ..صح سارونه ؟

سارونه : هيه حلوه الفكرة شرايك فيها

مطر يطالعنا بنظرات غريبه جنه مب عايبنه كلامنا

سألته : ليش هالنظرات

مطر : مابا حد يحتفل معانا

ابتسمت ع الخفيف وسارونه ابتسمت معاي بس حسيت ابتسامتها مصطنعه .. لا تلوموني يوم احس انها تحبه

صديت صوبه : خف علينا يا روميو

مطر : هههههههههههههه

مهرة : دام أفكارنا مب عايبتنك .. أتحفنا بأفكارك ؟

مطر : شموه خاطرها من زمان تسافر تركيا وانا كنت مخطط فميلادها اسويلها مفاجئة وسفرها تركياا ونتم هناك أسبوعين ونستانس فيهن .. بس الدوام سوواها فيني ولا طاعوا يعطوني إجازة .. يعني كل مخططاتي أختربت

مهرة : الله مطور رووعه صراحه شو هالفكرة الخطيره شموه بتتخبل لو سويتها .. مب لازم الأسبوع الياي تسافرون .. حسسها انك ناسي يوم ميلادها لين ما تضبط اجازتك وعقب سفرها

مطر متحمس : اقدر الشهر الياي اخذ اجازه

مهرة : خلاص عيل طبها هالشهر وفاجئها بالسفره الشهر اللى بعده

مطر : بتزعل وبتحتشر بس احسن عشان تتلوم فيني عقب

مهره : هههههههههههههه والله انك حركات

مطر مبتسم : لازم نسوي أكشن شويه " وقف " بخليكم الحين تأخرت عليها ومشكورات ع الأفكار لو أنكم ما عطيتوني شي ء

سارونه ابتسمت : سلم عليها وايد

مطر : يووصل ساره

نش من عندنا وراح ..

سارونه : مهاري بذمتج اخوج مطر هذا الواحد يغار عليه .. شوفي كيف يحبها ويداريها والله لو انا مكانها كنت بحط ريولي فماي باارد ولا بحاتي حتى

ابتسمت : صدقج بس شموه موضوع الحمل مخلي غيرتها مب طبيعية

سارونه حركت ايدها مب مهتمه : كيفها ..تعالي صح عبود شخباره

مهرة : ماعرف ما رمسته

سارونه : ما دقلج ؟

مهرة : لا ولا شفته

شو هالغباء اللى فيني شو خص الشوف فالسالفة ..يعني لازم أفضح عمري

سارونه تشوف ساعتها : الحين 3 ونص خلينا نرجع البيت احسن

مهرة : خيبه ما حسيت بالوقت ..اكيد امي بتعصب

سارونه : بتين مع خالوه عدنا اليوم

مهرة : لا سارونه اليوم قعدت حريم وريايل مالي حايه ايي

سارونه : يالله زين قوووومي

مهره : يالله

دفعت الحساب وطلعنا من المول وكل وحده فينا راحت صوب سيارتها .. شغلت سيارتي وطلعت تليفوني من الشنطه وفتحته وصلتني 4 مسجات كووول من عبود .. شو أسوي أدقله ولا اترياه يتصل فيني .. اممم برجع البيت وبدقله من غرفتي احسن .. حركت سيارتي ورجعت البيت .. دخلت الصاله وما لقيت حد فيها عقب رحت غرفة امي وفتحت الباب لقيتها تقراء قرآن ..انتبهت امي ع الصوت وصدت صوبي ..

امي : رجعتي ماما

حبيت راسها : هييه ..شحالج اليوم ؟

امي : الحمدلله مرتاحه ومستانسه

ابتسمت : عسى دوووم يارب .. متى بتروحون بيت خالتي ؟

امي : عقب صلاة المغرب بنظهر ..اختج موزة فوق فغرفتها يت عشان تروح معانا

مهرة : زين والله

أمي : اكيد تعبانه مهاري سيري حبيبتي غرفتج وارتاحي

مهرة : إن شاء الله وانتى بعد رقدي طشونه أدريبج امس مب راقده من الفرحه

أمي : ولا برقد لين ما توافق سلامة

مهرة : ياربي هالكثر حمود غالي عندج

أمي : كلكم غالين .. من بعد عين أبوكم انا مالي بهالدينا غيركم أخاف عليكم وأحاتيكم ... لو كان عايش أبوج كان فرح أكثر من فرحتي هذي

مسكت ايدها : سمعت معلومة من أيام .. ان الميت يقدر يحس بأهله وبالأشياء اللى يمرون فيها مادري لو كانت صح ولا غلط بس إن شاء الله يكون أبوي حاس فينا وفرحان شراتنا

أمي مسحت دمعه طايحه من عينها : امممين حبيبتي

مارمت أتحمل وحضنتها .. صدق نفسي أعرف أبوي لو كان عايش كيف بتكون فرحته كيف بيتصرف؟؟ .. صدق محتاجينه وولهانين عليه .. الله يرحمه ويغمد روحه الجنه .. وعمى حمد ادبه عندي .. والله يخبلبه وخليه يرجع حلالنا كاااامل مكمل

أمي : سيري بنتي نامي وانا بنسدح يمكن اييني نوم

رجعت حبيتها ع راسها : أنزين إذا بغيتي شي أتصلي فيني .. الحين بطلع عنج واباج ترقدين لا تفكرين بشي ولا تحاتين

أمي : زين ماما الله يحفظج


ابتسمتلها وطلعت من غرفتها ورحت غرفتي وبديت اشل المكياج خلصت وغسلت ويههي صح نسيت عبود .. مسكت تليفوني ابا أتصل بس سمعت حد يدق باب غرفتي ..

مهرة : الباب مفتوح

أنفتح الباب ودخلت أختى مواز الغرفة وقفلت علينا الباب ..أستغربت من حركتها بس رحت وسلمت عليها

مهرة : شحالج مواز شخبارج ؟.

موزة : بخير وانتى ؟

مهرة : ماشي والله تعباانه من الدوام ..اليوم هلكت وطلعت عيني

موزة : الله يكون بعونج .. انزين أباج فموضوع

مهرة: خير ان شاء الله شو مستوي ؟؟

موزة : مهاري أنتي شو فيج علي .. صارلج فترة متغيرة وما تعامليني عدل ..ليش انا شو سويتلج؟؟ .. إذا ضايقتج فموقف قولي .. أنتي أختي واحبج وما أروم ع زعلج .. فخاطرج شي خبريني بس لا تعامليني هالمعاملة الخايسة .. يالله طلعي كل اللي فقلبج أسمعج

تميت أطالعها مصدومة .. كنت أحاول قد ما أقدر أني ما أحسسها بشي بس حست فيني .. الشي اللي يطلع من الخاطر خلاص يطلع وصعب وايد يرجع وموزه طلعت من خاطري .. أحس اني مب طايقتنها .. وحضرتها يايه لين عندي شو تباني اقووللها ..اللى بقلبي ماقدر أظهرة .. محتفظة فيه لنفسي من كثر ما جرحني


أستهبلت عليها : موزان حبيبتي عن اي معاملة تتكلمين ؟

موزه : لا تستهبلين علي مهاري وقولي شو فيج

مهرة : موزان حبيبتي

تقربت منها وحضنتها بقووو : أنتي فاهمتني غلط انا مب زعلانه عليج بس هالفترة موزان نفسيتي دوان ..تعبانه من الخاطر

ابتعدت عنها شوي وشفت ملامح الخوف عليها

موزه : شو مستوي عليج ؟

مهرة : تعالي

مسكت ايدها ومشيت معاها لين الشبريه وقعدتها

مهرة : عندي ضغط فالدوام ومشاكل تشيب الراس وهالأشياء مأثره فتصرفاتي وايد وبصراحه هذا كله كوم وناصرولد عمي كوم

فتحت عيونها بطريقه تخوووف : شو فيه ناصر

مهرة : أحسه ما يباني ..عندي أحساس كبير ان عمي سلطان أهو اللى جابرنه ياخذني

موزة: ليش حاسه بـ هالأحساس ؟

مهرة : مادري بس انتى شو حاستنه يحبني ؟

موزه : هاه شو هالسؤال اكيد يحبج أو معجب فيج .. الحب مب شرط يكون قبل الزواج.. أغلب الححب ايي عقب الزواج

مهرة : يعني في أحتمال ما يكون يحبني

موزه : أنتي تحبينه مهاااري ؟

نزلت راسي أوني مستحيه منها

موزة : يعني تحبينه

مهرة : هيه احبه بس خايفه يكون عمي

قاطعتني : ناصر مب ياهل عشان عمي يجبره يتزوج .. مهاري كبري عقلج وودري عنج حركات اليهال واساسا هذا كله توتر لأن الموضوع قريب بصير رسمي

مهرة : تحسين اني مبالغة

مسكت أيدي وطالعتني بنظرات ماعرف كيف أفسرها .. نظرات خوف ع حب ع شفقه .. مادري شو يدور براسها بس شكلها تأثرت يوم عرفت أني أحبه

موزة : هيه أنتى وايد مبالغة لا تفكرين بشي وخلي الأمور تمشي ع حالها

مهرة : إن شاء الله

موزة : خليتيني أظن أنج زعلانه مني .. الحمدلله كنت غلطانه

مهرة : فديتج والله .. ماروم أزعل عليج أنتي اختي الغاليه .. صح سعودي وينه ما شفته

موزه : راقد عند ميروه

مهرة : فديته .. صح مواز كيف حمالج ؟؟ أحسج مرتاحه هالمرة يعني لو تحسين بتعب بس مب شارت حمالج الأولي .. أذكرج يوم حامل بسعودي كنتي تـ9 شهور متعذبه

موزة : هيه الحمدلله هالمره حمالي غير

مهرة : فأي شهرالحين ؟

موزة سكتت .. شكلها ناسيه الفترة اللى جذبت فيها .. رن تليفوني فهالوقت

موزة : بخليج أحينه ترمسين بالفون وبروح أرتاح شوي حاسه بتعب

رديت عليها : اوكيك حبيبتي

تريتها لين ما طلعت من غرفتي .. ورديت ع عبود

مهرة : الووو

عبدالله : وينج عني مهاااري حرقته فونج

مهرة : تغديت فالمول مع سارونه وما رمت أرد عليك جدامها وعقب خلص شحن الفون ومن شوي فاتحتنه

عبدالله : هييه زين طمنتيني عليج ..تميت أحاتيج والله


سكت ماعرفت شو ارد عليه وهو سكت فتره .. تمينا نسمع أنفاس بعض .. هالمكالمة أحسها غيير غيرررررر عن كل مرة .. لأن نظرته صوبي تغيرت .. صار يظن اني أحبه .. يعني لازم أمثل عليه الحب .. لازم يحس أني ميته عليه ..ااااه هالطريج ماعرف شو بتكون نهايته .. الله يستر


عبدالله : ليش ساكته ؟

مهرة : أنت بعد ساكت

عبدالله : احس عمري احلم .. مب مصدق انج تحبيني

رديت بدون حاسيه : عبوووود عاد

عبدالله : عيونه انتي

نبرة صوته وترتني .. عبود حيوان صددق صدق استحيت

عبدالله : ههههه استحيتي صح

رديت عليه : جب جب انت حيوان اصلا

عبدالله : اول مره أحسج مستحيه

مهرة : وبعدين يعني

عبدالله : انزين فخاطري كلمة ابا اقولها لج من زماااااااااااااان

عرفت شو يقصد وابتسمت

مهرة : انزين انا ما أباك تقولها

عبدالله : صدق ما تبيني أقولها

مهرة : هيه لا تقول

عبدالله : خلاص دامج ما تبيني أقول ما راح أقول بس مهاري

رديت عليه : شو

عبدالله : أحبج

دق قلبي وحسيت لساني أنربط .. هذا من أول يوم طاح فيني طيحه

مهرة : عبوود شوي شوي علي انا

قاطعني : انتي كل حياتي .. وايد أحبج وأغار عليج وأحاتيج .. سنين من عمري راحت وانا معتقد انج تحبين ناصرر .. أرمسج وانتي محيره لغيري بس كنت قريب منج فكل خطوة فحياتج .. أحاول أسوي المستحيل عشان تكونين مستانسة ..رغم اني كنت مضرر وايد من هالقرب بس عذذابي بقربج أهون من عذابي وانتي بعيده عني .. واليوووم ..أحس الدنيا ضحكتلي .. أحس أني اسعد أنسان بالوجود .. طلعلي فجئة أمل يجمعني فيج .. وفوق هذا كلة أكتشف أنج تحبيني .. مهااااااري والله هذا وايد علي .. أخاف أتخبل أو يصير فيني شي من الفرحه ..

مهرة : معقوله تحبني لهذي الدرجه ؟

عبدالله تنهد : خليني ساكت أحسن

أول مرة أحس عمري نذله وحقيره ..شخص يحبني بهاي الطريقة الكبيره .. اللعب بمشاعرة وقص عليه

عبدالله : شفيج كل شوي تسكتين

مهرة : لا تحبني وايد أخاف عليك تتأذى

عبدالله : ههههههههههه ياعمري

تنرفزت : عبود بليز خلنا نحط اتفاق بينا

عبدالله : اتفاق شو

مهرة : مابا اسمع منك هالغزل لين ما ينتهي موضوعي مع ناصر ..أرجوك تفهم موقفي .. أبا علاقتي فيك تكون نظيفة وماشيه صح

عبدالله : حاضر بنت عمي و كلامج ع راسي من فوق

ابتسمت : شكرا عبود

عبدالله : شوفي انا فكرت وايد فسالفتج وماشي غير حل واحد .. أنتي لازم ترمسين أمج وتخبرينها عن الحلم اللي حلمتيه .. ونزلي جدامها دمعتين عاد ما يحتاي أعلمج هالسوالف ما شاء الله أنتوا البنات خبره

مهرة : وانت شو دراك بالبنات هاه

عبدالله : ههههههههه فديتها يا ناس اللى تغار

مهرة : افف نحن شو اتفقنا

عبدالله : يعني انتى وايد واثقه أني اتفداج .. يمكن أتفدا امي ولا وحده من خواتي .. عيب ولا حرام

مهرة : هههههههههههه والله أنك

عبدالله : لازم تخبرين أمج بأسرع وقت ابا أعرف كيف بتكون ردت فعلها

مهرة : إذا كانت سلبيه

عبدالله : الله لا يقول بس لو صار هالشي لازم تخبرين أخوانج محمد ومطر

مهرة : خلاص ما يهمك باجر برمس امي والله يستر

عبدالله : بأذن الله ما بيصير إلا كل خير .. آذن العصر مهاري بسير أصلي

مهرة : ياربي والله ما حسيت بالوقت

عبدالله بحنيه : ولا انا

مهرة : يالله عيل بخليك تقبل الله

عبدالله : منا ومنج بنت عمي ..مع السلامة

مهرة : بااي

مساء الورد حبايبي

بعضكم طلب مني وصف الشخصيات بشكل أدق .. وبناءا عـ طلبكم كتبتلكم وصف لبعض الشخصيات الأساسيه ف الرواية ..


مطور أخوي أكبر واحد فينا .. عمره 32 سنه .. لا تتفاجؤون مطور أكبر عن حمود يمكن ما وضحت هالشي لأني صراحه ما حسيت فيه .. طبوا سالفه العمر صوب .. صراحه أحس حمود العود اممم كيف أشرحلكم .. يعني خوفه علينا ومحاتاته وأهتمامه بأدق تفاصيلنا حسسني بهذا الشي عكس مطور لأهي مع حرمته وشغله .. مطور أخوى وسيم ويشبهني أقصد يعني أنا ماخذه ملامح وايد منه بس للأسف هو احلى عني ..ما علينا أهم شي جمال الروح المهم مطور تزوج زواج تقليدي ..يعني أمي أختارت شموه وشافها فالملجه وحبها .. وطبعا ما يحتاي أخبركم عن أمايه انها ندمااااانه وميته غصه أنها زوجته شموه

حمود أخوي ..عمره 29 سنه ..تكلمت عنه فبداية روايتي ..حمود حبيبي متحمل مسؤولية البيت بعد وفاة أبوي ..وباله طويل وصبور لأبعد الحدود والدليل ع كلامي سكوته عن عمي حمد ..يشتغل ف الشرطة ودبدوب وخشمه سيف وأبيضاني يشبه ميرووه وموزة .. احم انا الوحيده اللى أشبه مطور

عبود ولد عمي حمد ..عمره 26 سنه ..شخص محترم ومحبوب وفنفس الوقت شخصيته قويه وايد ..الكل يحسب له ألف حساب وكلمته مسموعه عند الكل ^^ عرفتوا ليش كنت أعتمد عليه لأن أهلي وايد يسون له سالفه المهم تخيلوا عبود كان يشتغل مدرس لغه أنجليزيه بس ما قدر يتحمل صدعت اليهالوه وقدم استقالته والحين يشتغل فالشركه هههه ياخي الشباب ما عندهم طولت بال شراتنا نحن الحريم .. ما يتحملون وما يقهرون الصدعه .. أما شكله سمحولي ما بوصفه لأنه ما شاء الله تبارك الرحمن جمييل .. وجماله يحسسني بالنقص أحيانا ههههه يالله الحمدلله كل واحد ياخذ نصيبه فـ هالدنيا

سيف ولد خالتي حصه عمره 26 سنه ..كبرعبود ولد عمي حمد بس مافي مقارنه بينهم .. ووين عبود ووين سيفوه.. المهم سيف الوحيد اللي يشبه أبوه ..أسمراني وطوويل وشين ..أستغفر الله ما بقص عليكم ملامحه حلوه ..أمي تقول ما يشبه أبوه بس فالشكل حتى ف الطبايع والحركات ..خالي قبل كان جبار ومتسلط وخالوه فديتها صبرت عليه وتحملت الضيم من وراه لين ما صارت سالفه كبيرة غيرت حاله وكسرته والحين ماله خص بشي مووليه

برمسكم عن عمري أحم ..أنا وزني 60 وطويله فديتني وطولي حلوو .. كلهم يقولون لي حلو عوودج .. أحب عمري ومعجبه بجمالي .. شعري طويل ولونه أسود وعيوني كبار وحنطاوية عكس خواتي ميروه وموزان ما شاء الله عليهن بيض .. المهم البياض بياض القلب والروح مب الشكل ولا شرايكم ^^

أعتقد الحين صارت عندكم خلفيه حلوه عن الأشخاص

الــــــــجزء التــــــاســع


بركنت سيارتي جدام مدرسة ميروه اترياها تطلع من المدرسة .. اليوم آخر أمتحان حقها فهذا الفصل .. سبحان الله .. الأيام بسرعة تمر ..

الشهرين اللي طافوا صارت فيهم أحداث خطيره .. علاقتي صارت قويه بـ عبود ولد عمي حمد .. تعودت عليه وع سوالفه وع حركاته .. عبود طيب وايد وحبوب .. كنت أتعاطف معاه أحيانا وأحس بالذنب لكن بمجرد أني أذكر أبوي كل هالأحساس يروح .. أتفقت معاه أرمس أمي عشان أنهي علاقتي مع ناصر ..

جذبت عليه وفهمته أني رمست أمي وأخواني وكلهم ما سولي سالفة ..والصدق أنا ما رمست حد بتاتا غير سارونه ذاك اليوم .. مخليه الأمور تمشي ع حالها .. فبالي شي لو صار .. أهلي بروحهم بينهون علاقتي معاه بدون ما أتكلم .. مابا أي شي يكون ضدي .. ابا ألعبها صح بدون أي غلطه .. وتخيلوا انتوا بس نهاية هذا الأسبوع بتكون ملجتي من ناصر .. وعبود من أسبوعين مريض بسبت هالسالفة .. مستحيل أخذه .. بس السالفة محتاجه مني صبر كبير .. اااااااه بس لو يصير اللي فبالي برتاااااح ..

حمود أخوي خطب سلامي .. وسلامي وافقت عليه .. والعرس نهاية هالسنة .. فبداية علاقتهم محمد كان ما يسويلها سالفة .. جاف وباارد معاها ... بس سلامي مب هينه .. قدرت تيب راسه .. صار يتعدل ويكشخ ويروح كل أسبوع بيت خالتي حصه يشوفها ويهتم فيها هههههه والله تنفعله سلامي بس بعدها يحليلها مشوارها طويل .. حمود أخوي صعب .. بس دامها خلته يهتم فيها هذي خطوة كبيرة وحلوة

أتصلت عـ عبود بس ما رد علي .. بعد دقيقه رجع اتصل فيني

رديت : الوو

عبدالله : هلا

مهرة : شحالك اليوم ؟

عبدالله : كيف تبين يكون حالي .. نفس كل يوم

مهرة : شفيك عبود ليش ترمسني بنفس خايسه

فزيت بمكاني بعد ما صرخ علي : كيف تبيني أكلمج ونهاية هالأسبوع ملجتج من ناصر

سمعت صوته يكح

سألته : أنت رحت المستشفي ؟

عبدالله : لا وما بسير

مهرة : ليش عاد تعورلي قلبي .. روح الله يخليك اللي فيني كافيني لا تزيدني بعنادك


عبدالله بصوت تعبان : بخطبج اليوم

مهرة : أنت مينون

عبدالله : هيه مينوون أنتي بطرين من أيدي وتبيني أسكت

مهرة : أنا وياك سوينا المستحيل عشان نفركش الموضوع بس ما رمنا .. أصبر خله يملج علي .. والله بطلع عينه وبخليه يطلقني

عبدالله : لا لا لا أنتي ما تروحين عند غيري .. بسير عند أخوج وبقوله نحن نحب بعض

صرخت عليه : عبوود أنت ناوي تشوه سمعتي جدام أخواني .. شو تخبلت

عبدالله يكح بقوو .. قطع قلبي

عبدالله : أنتي كل همج سمعتج وبرستيج .. مب هامتنج علاقتنا " بنبرة تهديد" شوفي مهرة لو ملجتي أنسيني فاهمه

سكر الخط بويههي ..

عبود نفسيته وايد تعبانه .. خيبه لو سواها وتقدملي كل مخططاتي بتفشل .. اففف ناقصتنه هذا بعد .. ان شاء الله ما يسويها ويوهقني مع أهلي

فتحت ميروه باب سيارتي ودخلت وانا حدي متنرفزة

ميروه : السلام عليكم العروس

ابتسمت بهبل : وعليكم السلام ..شووو سويتي بالأمتحان ؟

ميروه : وايد ســهل

حركت السيارة : زين الحمدللــــــه أفتكيتي ..مبروووك

ميروه مبتسمة : الله يبارك فيج

مهرة : اليوم عااد رقدي ورتاحي

ميروه : مابرقد متفقه مع سلامي نروح المول ونخلي حمود يشلنا

ابتسمت : وطبعا حمود ما بقول لا

ميروه : ههههههههههه اكيد

مهرة : ذكرتيني ع طار حمود .. موصني أشتري حق سلامي عطر ع ذوقي اونه ما يعرف ذوق البنات

ميروه : ليش عشان ميلادها ؟

مهرة : لا ماشي مناسبة بس يبا يدلع حرمتة

ميروه تبتسم : حركات حمود

مهرة : يبوج محد هين هالوقت

ميروه : انزين مهاري خلينا نشتري حق سعودي حلاوه قبل ما نوصل البيت

مهرة : بسه ميروه ضروسه بتسوس .. من باتوا عدنا وهو 24 ساعه ياكل هالحلاة


نيست أخبركم المصيبة اللي سوتها موزان واللي بسبتها الحين بايته عدنا فالبيت وهالمرة امي واقفه معاها وما تباها ترجع بيت ريلها ..
تذكرون جذبت حمالها .. من فتــره.. مــرن أسبوعين وموزان ما زارتنا البيت .. وأمي تتصل عليها وتليفونها مغلق .. امي فالبداية ما أهتمت توقعت أنها لاهيه مع ريلها وولدها .. بس الفترة طولت وايد وأختى كانت تخطط لبعيد .. يتنا عقب متبهدله وحالتها حاله ..تصيح وتقول الجنين اللي فبطنها طاح من كثر ما ريلها ضربها وأنها ترقدت فالمستشفي يومين ونحن ما نعرف .. وتقول سالم شل عنها التليفون ومنعها ترمسنا .. وهي بصعوبة حصلت فرصه وشردت عنه .. للأسف أهلي صدقوا كل حرف قالته .. أخوي حمود راح عند ريلها وضربه ضرب .. ومن يومها وهي عندنا بالبيت .. تبا الطلاق .. وأمي هالمرة تحت تأثير الضغط شكلها رضت ..


ميروه : حرام مهاااري انا وعدته اشتريله حلاة

مهرة : انزين انزين بمر ع الدكان لا تصدعيلي راسي

وقفت سيارتي حذال الدكان ودقيتله هرن ..فتحت له ميروه دريشة السيارة وانا طرشت مسج حق عبود عشان يهداء شوي .. أخاف يتهور ويبلشني

وصلني مسج فنفس اللحظه من شهااااااب .. فتحته وقريته ..ايووووه هذا المسج اللى اترياه من زماااان

صديت صوب ميروه : خلصي بسرعه

ميروه : صبري الحين بيب الأغراض

يانا راعي الدكان ومعاه كيس حلويات وجبس .. شلت ميروه الكيس وحاسبته .. وانا حركت السيارة بسرعة

ميروه : مهاري تراج تسرعين

رديت عليها : أدري مستعيله عندي مشوار ضروري

ميروه متروعه : انزين شوي شوي اخاااف

صرخت عليها : سكتي خليني أركز

ميروه صخت عني .. مشيت مسرعة لين ما وصلت البيت ..

ميروه نزلت وهي معصبه .. وانا حركت سيارتي وسرت صوب واحد من المطاعم ونزلت .. دخلته ورحت عند واحد مصري يستقبل الطلبات

مهرة : لو سمحت ممكن أستخدم تليفونك .. عندي مكالمة ضروريه وتليفوني ما فيه جرج

المصري : تكريمي مدام

جدملي التليفون : تفضلي

ابتسمت : شكرا

ابتسمت معني متوترة حدي

المصري تحسبني مستحيه وابتعد عني .. وهالشي ريحني وايد .. رفعت سماعة التليفون وأتصلت ع اخوي محمد

محمد : الووو

غيرت نبرة صوتي : أنت محمد

محمد : هيه منو انتي

مهرة :مب مهم تعرف منو انا ..دقيت اقولك أختك موزة مع واحد فالشقه ..وهذا العنوان ..

سكرت الخط بدون ماعرف ردت فعلة واتصلت ع ريلها سالم

سالم : هلا والله منو معاي

مهرة : انت سالم ريل موزة

سالم بعصبية : هييه ريلها

مهرة : حرمتك تخونك مع واحد فالشقه وهذا العنوان ...............

سكرت وبغيت أتصل ع عمي سلطان بس غيرت رايي فأخر لحظة.. خفت عليه

تقرب مني المصري : خدمة ثانية مدام

رديت عليه : لا شكرا تسلم

طلعت من المطعم وريولي مب شايلتني ..لازم أتحرك من أهني بسرعة .. حركت سيارتي وابتعدت شوي عن المطعم .. وقفت سيارتي ع صوب لأني أرجف ومب قادرة أسوق

رن تليفوني وشفت عبود يتصل .. شو يبا هذا بعد توه زعلان .. بندت تليفوني وظهرت منه البطارية ..طولت ع مكيف السيارة وحطيت راسي ع السكان متووترة .. تميت حوالي عشر دقايق عقب حركت السيارة .. لازم أنفذ اللي خطط له .. رحت صوبه الشقه اللى محمد وسالم رايحيلها ... شفت سيارة أخوي محمد موقفه هناك .. بندت سيارتي ورحت صوب الشقه وانا اتقرب .. سمعت صريخ ..

خطفت أركض وفتحت الباب ..شفت سالم وحمود أخوي يضربوون نناصر .. وناصر من قوة الضرب كان يصب بكبره دم .. وموزان لابسه لبس نوم ..وتصيح وبكل وقاحه وحقاره تدافع عن ناصر .. غمضت عيوني لا آرادي يوم شفتها بهاي الهيئه .. هذي أختى يا نااااس .. توصل لهدرجه من الحقاااره والوصاخه ... شي مب معقول

حمود زخها من كشتها وعطاها طراااق من قوته طاحت ع الأرض .. وبداء يضربها بكل وحشيه .. حطيت ايدي ع حلجي بخووف ..

راحت عيني ع سالم ..كان يعطي ناصر بكسات .. ناصر ملابسه كلها دم

خفت يذبحه ورحت مسكت ايده : سالم هده بمووت هده

سالم يصرخ : قومي عني

حاولت أبعده وما رمت عليه فحطيت عمري فالنص عشان يضطر يوقف الضرب .. بس انصدمت يوم ضربني معاه .. سالم مب شايف شي من العصبيه ... ابتعدعت عنهم وانا اصييحححح .. وموزان تصارخ من الألم ...رحت صوب حمود أخوي ابا اخوزة عن موزة لكن بعد ما رمت عليه.. حمود يضرب بهستريه مب ع وعيه

الوضع وايد يخوف .. تميت اصيح مب عارفه شو اسوي .. خايفه حمود يذبح موزة وسالم يذبح ناصر ..

سالم فر نااصر وراح مسك موزة من شعرها

سالم يصارخ : خوووز عنها محمد هاي حرمتي ودواها عندي

عطاها طراقات وطلع من حلجها الدم ..وشلها ورفعها فوق عقب رجع فرها ع الأرض بكل قوته ..وتم يكرر هالحركة وانا اصيحح منهاررة ..

فهاااي اللحظات صديت صوب ناصر وما حصلته .. شرد

مسكت ايد حمود اترجاه : الله يخليك دافع عنها هاي اختك مهما صار .. بيذبحها سالم

محمد وعيونه شرار : خليه يربيها ..

ضربت حمود ع صدره : مووزة بتمووت بتموووت الحق عليها

محمد مسك ايديني بقوووة : اششش اشششش سكتي

فجئة انقطع صوت مووزة .. التفت صوبها لقيتها طايحه ع الأرض ..اكيد غابت عن الوعي ..وسالم مسك عباتها ولبسها وهي تنزف دم وشلها يبا يطلع من الشقه بس اخوي محمد أخيرا تحرك ووقف فوويهه

محمد : خلها عدنا نحن بربيها

سالم : هذي حرمتي ومحد بربيها غيري .. لا يروح بالك بعيد انا ريال اخاف من ربي ... ما بذبخها بس هالحقيره لازم تتربا

محمد وصوته حيل تعبان ومكسور: ربها سالم

طلع سالم من الغرفة وانا اصرخ : بيذبحها والله بيذبحها

طحت من وقفتي وانا اصيح .. ياني حموود وحضني بكل قووووته .. حبيبي اخوي يصيح وينوح .. عمري ما شفته بهالحلة .. عمري ما شفته مكسوور ... حتى يوم توفى ابوي مسك عمره جدامنا عشان نستمد قوتنا منه ..وبالفعل كنت أخذ قوتي منه .. ما توقعت اليوم أشوفه منهار جدام عيني .. حبيبي والله ..

مسكني حمود وطلعنا من الشقه ..لا انا قادرة امشي عدل ولا هو قادر يمشي

مهرة : تعال سيارتي انت ماتقدر تسوق

محمد يهز راسه بمعني لا

ترجيته : عشان خاطري لا تردني

محمد كمل طريجه جنه ما يمسعني : أنتى اللى بتركبين معاي

ركبت غصبن علي سيارته وايدي ع قلبي .. هذا كيف بسوق بهاي الحالة .. حرك سيارته واحسه مب مركز .. السيارة تروح يمين ويسار وفوق هذا بعد يسرع .. ياربي احس اني أعيش ايامي الآخيره

وصلنا البيت بأعجوبه ..نزلت من السياره وحمود ما طاع ينزل يبا يتم بروحه .. أحترمت راييه ودخلت البيت .. مشيت بخطوات ثقيله لين الصاله .. شفت امي منسدحه ع الكنبه وميروه فوق راسها تصيح

رحت صوبها بدون حاسيه : شفيها امي ؟

ميره تصيح : ماعرف عمي سلطان أتصل عليها وبعد ما سكرت عنه الخط.. تعبت ..انا رحت ايبلها كوب ماي رجعت لقيتها طايحه مغمي عليها

تقربت من امي ومسكت راسها وصرخت بخوف ع ميروه : روحي بسرعه يبي عطر

ميروه راحت وانا حضنت أمي وتميت اصيح .. وفخاطري متحسفه مليون مرة ع اللى سويته .. إلا امي مابا يصيبها شي إلا الغالية .. مستحيل أسامح نفسي لو صار عليها شي بسبتي

ميروه يابت العطر .. شليته عنها وعطرت شيلتي وقربت الشيله من خشم أمي .. شمت شوي وتمت تكح ..

مهرة : هاتي قلاص الماي

عطتني ميروه الماي صبيت شوي منه ع ايدي وغسلت ويهه أمي .. عقب خليتها تشرب من الباقي .. امي بعد ما أستوعبت أني حذالها حضنتني وصاااحت وانا ما يحتاي أخبربكم عن حالتي .. عيوني صارت مثل الجمر من كثر الصايح .. ميروه حبيبتي تشوفنا وتصيح وهي ما تعرف شو السالفة

رن تليفون أمي

صديت ع ميروه : ردي ع التليفون

ميروه راحت صوبه وردت

ميروه : الووو .. امي تعبانه ... هيه .. عمي سلطان .. اي مستشفي ... خلاص بخبرهم يالله مع السلامه

سمعت كلمة مستشفي وطلع قلبي من مكانه

ميروه : عمي سلطان مرقد فالمستشفي

غمضت عيوني بكل قوة .. بس والله بس .. خاطري اصفع عمري .. خاطري أضربني .. عمي حبيبي ترقد فالمستشفي ..

امي : ميره هاتي عباتي بروح عند عمج

رديت عليها : ماشي طلعه ..انتي تعبااانه ما بتسيرين مكان .. لازم ترتاحين وتهدين

حبيتها ع راسها : الله يحفظج لنا يارب .. نحن كلنا حواليج ويمج لا أتعبين عمرج عشاناا

امي تصيح : اختج موزة

قاطعتها : ذلفه تذلفها .. لا تفكرين فيها .. لا تفكرين .. هاي لو فكرت فينا لحظة ما سوت اللى سوته .. موزة مب هامتني انتي اللى هامتني .. لو صار عليج شي نحن شو بنسوي بدونج خبريني .. يكفي ابوي راح .. مانباج تروحين ..

رجعت حضنتها عشان تهداء شوي .. حسيت جسمها حاااار .. لازم نوديها المشتفي عشان أطمن عليها

سمعت حس حد يصيح

مهرة : منو يصيح

ميروه : هذا اكيد سعود نش من رقاده

راحتله ميروه تركض ..

زعقت ع البشكارره : راااااني رااااااني

وينها هاي ما ترد علي .. اطريت اني أخلي أمي ورح غرفتها أيب عباتها وشيلتها ورجعت لأمي

مهرة : بروح المستشفي بنطمن عليج وبالمره بنمر ع عمي سلطان

لبستها العباة ويت ميروه ومعاها سعودي

ميروه : وين بتروحون

مهرة : بروح المستشفي .. امي وايد تعبانه

ميروه برجا : بسير معاكم

رديت عليها : بسرعه لبسي عباتج ..انا بسير اشغل سيارتي وبرجع اساعد امي تركب السيارة

أمي تسمعنا ولا ترد ..أحسها فعالم ثاااااااااااني

ميروة خطفت مثل البرق صوب غرفتها وانا طلعت فالحوش ابا اشغل سيارتي بس ووقفت بعد ما تذكرت ان سيارتي مب فالبيت .. صديت صوب سيارة حمود وما حصلتها .. ياربي وين راح وهو تعبااان ..ناقصه عثرني محاتاه زياده .. افف شووو اسوي ..حتى تليفوني مب عندي فالسيارة حاطتنه .. امممم محد غير سارونه بتفزع لي

رجعت دخلت ورحت صوب تليفون البيت واتصلت فالبيت خالوه حصه ..

سيف : الووو

مهرة :الووو سيف عطني سارونه بسرعة لو سمحت ؟

سيف : سارونه مب فالبيت رايحه السينما

من توتري تحرطمت : هاي ما تشبع من السينما

سيف : شفيج تتحرطمين

مهرة : امي تعبانه سيف وما عدنا حد بالبيت يشلها المستشفي

سيف : ليش سيارتج وين

رديت بعصبيه : يعني لو سيارتي عندي بتصل اسألك عن سارونه

سيف : عافانا الله من هالنفس الخايسه اللى عندج ..5 دقايق بالكثير وبكون عندكم

مهرة : مشكور

سكرت الخط وانا ابتسم بتعب .. يحليله ماعرف ليش جيه رمسته .. ما قالي شي عشان أنفجر فويهه

يتني ميروه ومعاها سعودي يصيح

ميروه : شو مستوي مهاري ؟ امي وعمي وانتى وبعدين موزان شو يخصها بالموضوع

خذيت نفس كبير .. ميروه لازم تعرف .. بس كيف ابتدي .. ميروه صغيرونه ما بتتحمل هالشي .. أحس لساني أنربط .. صدق توهقت وماعرفت شقول

ميروه تحضن سعودي وتصيح : انا مب صغيره عشان أدسون عني

تقربت منها وحضنتها : حبيبتي والله اهدي

ميروه : لا تخليني مثل الهبله قوليلي شو صاير

خزت عنها وطالعتها بجديه .. ميروه صح صغيرة بس عقلها كبير ولازم تعرف مني مب من حد غريب

مهرة : أكتشفنا ان موزة وناصر يحبون بعض ولهذا السبب موزة تبا تطلق من سالم لأنها تحب الشخص اللي المفروض تكون ملجتي معاه نهاية هذا الأسبوع

ميروه طالعتني بصدمة : موزة وناصر يحبون بعض

مهرة : هيه يحبون بعض .. وسالم ريلها ما مقصر عليها بشي ولا كان يضربها هذا كله جذب وتمثيل عشان تقنعنا بطلاقها

ميروه حاطه ايدها ع اثمها وتصيح .. بسهها هذا يكفيها .. شليت سعودي عنها اهديه لانه يصيح الطفس وحضنتها بيدي الثانيه ..

مهرة : بس حبيبتي ..لا تحاتين كل شي بكون بخير بأذن الله

ميروه : امي تعبانه وايد

مهرة : الحين سيف ولد خالوه بمر علينا وبنشلها المستشفي .. سيري عندها انا بأكل سعودي شكله يووعان

ميروه تمسح دموعها : لازم ما اصيح جدام امي

مسكت غزها : هيه جي اباج

ميروه راحت عند امي وانا سرت المطبخ .. غسلت ويههي وويهه سعودي .. صبيتله كوب حليب أبقارالعين ..وقطعتله فواكه .. وتميت القمه ..

فديته ياكل بشهيه ..الولد فديته ميت يووع

سمعت ميروه تزعق : سيف برع

رديت عليها : الحين يايه

شربته كوب الحليب .. بس الطفس ما طاع يشربه كله

سعود حرك راسه يمين ويسار

سعود : بس بابا ( يعني مابا )

مهرة : عافيه يا حلو

غسلته ورحت السيارة ع طول

فتحت الباب اللى وراء .. لقيت ميروه وامي ووأغراض وايد حذالهم .. يعني لازم اقعد جدام .. رجعت سكرت الباب وفتحت الباب اللى جدام ويلست

مهرة : السلام عليكم

سيف : وعليكم السلام والرحمه

حرك سيف السيارة .. صديت وراء اشوف امي .. شكلها تعباااااااااان بالقو .. يالله بسترك .. يارب يعدي هاليوم ع خير يارب


الجزء العاشر


أستغربت عدم سؤال سيف عن حالة امي ..بس يمكن سأل ميروه قبل ما أركب .. وصلنا المستشفي بسرعة .. نزلت من السيارة ورحت عند امي .. ميروه مسكتها من ايدها اليمين وانا اليسار .. سمعت حس سيف وصديت

سيف : هاتي سعود عنج بشله

عطيته سعود بدون تفكير ..بالي مع امي مب قادرة تمشي .. دخلنا المستشفي والحمدلله على حظنا فاضي مب زحمة كالعادة .. فـقدرنا ع طول أندخل امي ع الدكتورة ..فحصت ضغطها لقته نازل وووايد ..

الدكتورة : لازم نحطلها مغذي ونخليها تحت عينا فترة ..لين ما يرجع ضغطها لحالتة الطبيعية

مهرة : تمام دكتورة

وقالت كلام وايد بصراحه ما كنت مركزة معاها بتاتا .. راسي يعورني بطريقة فضيعه وبالي مشغول أفكر فحمود اخوي وأتذكر حالته وهو يسوق السياره وهالشي وترني زود ما انا متوترة .. حمود يمكن يسوي حادث ف الدرب .. حطيت ايدي ع قلبي .. لالا مستحيل أعوذ بالله من الشيطان الرجيم ..الله ياخذ أبليس هذا وقته يوسوس فـ راسي وحمود كيف طلع من البيت وهو ما يعرف شرقه من غربه .. وين ساااار وهو تعبان الله يهديه بس والله بموت من الخوف عليه وما برتاح لين أشوفه جدام عيني ..

أمي حطوها بغرفة وركبولها مغذي .. ميروه ماسكه ايدها وتهمزها وانا متكتفه واشوفهم من بعيد ..تساندت ع اليدار وغمضت عيوني .. اللى صار اليوم ححلم مزعج .. كابووس ..

سمعت صوت سيف يرمس من وراء الباب .. اوبس هذا نسيته .. فتحت الباب وطلعت من الغرفة

سيف : خالوه شحالها

مهرة : بخير .. حاطيلها مغذي وان شاء الله بتصير احسن

سعودي حبيبي حاضن سيف وراقد

سيف : شفيج مهاري .. حالج مب عايبني .. شكلج تعباااااانه .. شو مستوي عندكم بالبيت ..انا ولد خالتج مب غريب

مهرة : ما تقصر والله .. سمحلى ع أسلوبي معاك كنت خايفة ع امي ومتوترة

سيف يبتسم : من عرفتج وهذا أسلوبج معاي ..شو اللى تغير عشان تعتذرين

طالعته بلووم .. معاه حق .. مادري ليش أكرهه .. وأسلوبي معاه زفر بدون سبب .. الولد ما سوالي شي .. صح عليه صفات تلوع الجبد بس بعد هذا مب عذر لحركاتي البايخه معاه

سكت لأني صدق ماعندي رد ..بروحي مب فاهمه عمري

سيف : دقيت ع ساروة عشان تكون معاج بس ماترد علي .. اكيد الفلم ما خلص وتليفونها صامت

مهرة : ما يحتاي تخبرها خلها مستانسه وامي بأذن الله ما عليها شر

سيف : الله يشفيها ما تستاهل خالوه

مهرة : أميين .. هات سعودي عنك

سيف : خليه عندي راقد انتي بروحج تعبانه

ياربي هذا مب سيف واحد ثاني

ابتسمت بمتنان : مشكور

رن تليفون سيف ورد عليه

سيف : هلا عبدالله .. شحالك ؟؟ عمي سلطان ؟؟ ماعرف محد خبريني ...انا بعد فالمستشفي .. خلاص تمام ما يهمك .. مع السلامة

مهره : خبروك ان عمي سلطان مرقد

سيف متفاجئ : انتي تعرفين ؟

مهرة : هيه عندي خبر

سيف : وليش ما خبرتيني ؟

مهرة : لا تلومني تدودهت مع أمي

جابلني : في شي صاير بينكم وبين عمج سلطان صح

بلعت ريجي : لا ما صاير شي وشو مناسبه هالكلام ؟

سيف : لا بس مستغرب ..أمج وعمج طاحوا بنفس الفتره وأنتى عندج خبر أن عمج تعبان وما خبرتيني

رديت عليه بعصبيه : قتلك تدودهت ما تفهم

سيف : أنزين لا تعصبين أهدي

عطاني سعودي

سيف : بسيرلهم وبشوف شو صاير .. الله يستر من هاليوم

مهرة : أنزين ابا اسير معاك بس أصبر شوي بدخل أطمن ع امي

سيف : خذي راحتج بترياج

دخلت الغرفة ورحت عند امي .. كانت مغمضة عيونها .. ماعرف هي راقدة ولا ما تبا تشوف حد فينا .. وميروه حاطه ايدها ع راسها وتقراء عليها القرآن

بصوت خفيف : ميروه بسير أشوف عمي سلطان وبرجع

ميروه : أوك وتعالي طمنيني عليه ..أحاتيه

هزيت راسي بمعني تمام وظهرت من الغرفة وسعودي متقبض فيني بقووة .. والله ما فيني حيل أشله جسمي متكسر

سيف : ها شو حصلتيها ؟

مهرة : شكلها رقدت

سيف : الله يعافيها

رديت عليه : امين

يمشي وانا امشي معاه بتعب .. أحس بيغمى علي فأي لحظة .. ونحن نمشي انتبهت ان رايحين صوب العناية المركز

وقفت مكاني مصدومة : عمي سلطان فالعناية

سيف : هيه

طحت من وقفتي وسعود يصييييح .. رويلي مب شايلتني ما رمت أوقف أكثر ..

تقرب مني سيف بخوف ومسكني من ايدي وشل سعود

سيف : شو ياج مهرة ؟؟ قومي

راسي رااااسي بينفجر .. اشوف سيف محتشر ويرمسني وانا ما اسمع شي وما اشوفه زززين .. غمضت عيوووووني ورحت بعالم ثاااني

فتحت عيني وشفت سيف جدامي .. غطيت ويهي بديني وتميت اصيح بهدوء

سيف : سلامتج ما تشوفين شر يارب ..الحمدلله انج قمتي

حسيته يتقرب مني : ليش تصيحين مهاري .. والله مت من الخوف عليج

مهرة : عمي شحاله ؟

سيف : خايفه عليه ؟

رديت عليه : وايد

سيف : عمي الحمدلله الحين حالته مستقرة .. شكله تعرض لضغط فشغله او صارتله مشكله وانتي تعرفين ريال عود ما يتحمل المشاكل ..تعب عليهم والحين فالعنايه يراقبونه الدكاترة .. يقولون يقدرون يظهرونه غرفة عاديه اليوم بس يبون يطمنون عليه أكثر .. ف أحتمال كبير باجر بأذن الله بيطلع من العناية ..يعني هو بخير لا تخافين اهدي

كلامه ريحني ..خوزت ايدي عن ويهي وعدلت شيلتي

سيف : خلج قويه مثل ما اعرفج

طالعته بتعب : مشكور ع كل شي

سيف : ما سويت شي مهاري يستاهل تشكريني عليه

ما شفت سعودي معاه وسألته : وين سعود ؟

سيف : سعود عند ميره

مهرة : خبرتهم اني

سيف يقاطعني : لا ما خبرت حد .. بعد ما اغمى عليج يبتج هالغرفة والدكتورة كانت معاج .. تطمنت عليج ووديت سعود عند أختج .. لقيت هناك حمود أخوج وامي وسلامه وساروه .. كلهم قاعدين مع امج ..

مهرة : وامي شحالها ؟

سيف : لا تحاتينها تعبانه صح بس الحمدلله حالها أحسن عن قبل

حسيت براحه كبيره لان حمود عند امي .. كنت احاتيه

سيف : رحت بعد عند عمي سلطان وتطمنت عليه ويتج عقب ع طووول

مهرة : سويت هذا كله يوم انا طحت

سيف : انتى تميتي ساعتين غايبه عن الوعي .. الحمدلله انج قمتي الحممدلله

ساعتين مب داريه بالدنيا .. ياربي

مهرة : محد سالك عني ؟؟

سيف : سألوني قلتلهم أنج رحتي البيت تبدلين ملابسج لان سعود جب عليج عصير

ابتسمت ع الخفيف ع جذبته .. وعدلت يلستي

سيف : ممنوع تتحركين .. الدكتوره قالت لازم ترقدين اليوم عندهم لانج طولتي وايد يوم اغمى عليج .. لازم يعرفون السبب

مهرة : مافيني شي سيف هذا كله من الضغوطات اللي أمر فيها ..ومن يومين بعد مب راقده ..يعني أرهاق وتعب لا أكثر

سيف : حتى ولو لازم ترتاحين .. وانا خايف عليج صراحه مب طبيعي مهاري ساعتين مغمى عليج

مهرة : أمي محتاجة لي سيف .. لازم أكون معاها

سيف : خالتي كلهم معاها

مهرة : بس انا ما برتاح إلا يوم أكون معاها .. ما أباها تحاتيني يكفيها اللى فيها

سيف : اففف منج راسج يابس .. صبري انزين برمس الدكتورة بخليها تعطيج حبوب ع الأقل

طلع سيف من الغرفة ..ورجع ومعاه الدكتورة حاولت تقنعني اني ما اظهر بس كنت مصره ع قراري .. فكتبتلي أدويه

مهرة : ودني عند عمي سلطان

سيف : ما ينفع وقت الزيارة خلص

تنهدت بضيج ..

سيف : تليفونج وين الكل يدقلج ويعطيهم مغلق

تذكرت سيارتي

مهرة : سيف بطلب منك طلب

سيف : امري

مهرة : امم لا ماشي بس ابا اسير عند امي

كنت بخليه اييب سيارتي بس غيرت رايي فأخر لحظة

رحنا عند امي بس ما حصلناها بالغرفة .. سألنا الدكتورة وقالت رخصوها ورجعت البيت

سيف : تعالي أوصلج البيت

شفته وابتسمت .. يحليله ما قصر معاي ..لدرجة أني احس عمري مستحية منه والله .. ركبنا السيارة .. وكنت ساااكته طول الدرب .. وقفني ع مطعم وخذلي عشاء وانا ساكته .. ماعرف شقول.. رجعت راسي عــ سيت السيارة وفبالي موزة .. شو تسوي ؟؟ كيف حالتها ؟؟ اكيد تعبانه .. الله يهديها يارب .. رغم كل شي أحاتيها وأخاف عليها واللى سويته أهي جبرتني عليه ..

وقفني سيف فحوي بيتنا

سيف يعطيني كيس العشاء : كلي زين وشربي دواج

ابتمست له : ان شاء الله

فتحت باب السيارة أبا أنزل

سيف : مهرة

صديت صوبه

سيف : بذمتج هاي نفسية وحدة بعد جم يوم ملجتها ..أهتمي بروحج وداري ع صحتج

رديت عليه بتعب : إن شاء الله لا تحاتي

سكرت الباب وسيف ما تحرك لين ما دخلت البيت .. يحليله .. اليوم شفت جانب يديد بشخصيته .. ويمكن هالشي كان بارز من زمان بس انا ما انتبهت عليه .. رحت صوب غرفة امي وفتحت الباب لقيته مقفول .. دقيت الباب

مهرة : اماه فجي

فتحلي حمود الباب .. حسيت حاله احسن شوي

حط ايده ع ويههي : شحالج مهاري

مهرة : خلك مني .. امي شحالها ؟

محمد : امي خايفه عليج .. خلج قويه جدامها ..انزين

جاف كيس الادويه اللي بيدي

محمد : كنتي فالمستشفي ؟

مهرة : تعبت شوي وعطوني أدويه

محمد شل الكيس عني وحطه ع صوب.. فاهمتنه خايف امي تشوف الكيس وتحاتيني ..رجع مسك ايدي ودخلني ع امي .. كانت منسدحه يوم شافتني حاولت تقعد بس رحت صوبها وحضنتها

حبيتها ع راسهاا : شحالج الغالية ؟

امي : الحمدلله بنتي

تميت حاضنتنها فتره

محمد : بسألج انتي ما ناكره شي ؟

عقدت حياتي : شوو

حمود حرك ايده وانتبهت عليه ماسك تليفوني

ابتسمت

محمد : وسيارتج برع موقفه

من كثر التعب ما أنتبهت ع وجودها عند دخلتي البيت

مهرة : تصدق ما انتبهت عليها

محمد : اصدق حبيبتي .. ابتسم بطريقة غريبه

سألته : ليش هالأبتسامة

محمد : شوفي شكلج فالمرايه بسم الله ام هارون

مهرة : اماه شووووفيه يطنز علي

امي تنهدت بضيج .. انا وحمود طالعنا بعض.. مب وقت سخافتنا

أمي بأمر : يلسوو

قعدنا مجابلينها

أمي : سمعوني زين اللي صار اليوم يندفن فهاي الغرفة جنه ما صار ولا أستوى .. موزة أختكم وسمعتها من سمعتكم .. مابا الناس تقول بو مطر ما عرف يربي عياله ..أبوكم قبل ما يموت الكل يثني عليه ويمدحه.. لا تخلون الناس ترمس عليه وهو فقبره .. لا تنزلون راس أبوكم الأرض 

تنهدت بضيج .. الله يرحمه

أمي : خبروني فـشو قصرت عليكم عشان تسوون فيني جي .. وقتي كله حقكم ..صايره لكم الأم والأبو فنفس الوقت .. انا حتى طلعه من البيت ما أطلع إلا بالنوادر .. طول الوقت مجابلتنكم ومجابله طلباتكم .. خايفه أقصر عليكم فشي .. بعد وفاة أبوكم المسؤلية كبرت علي .. كان شايل عني حمل ثقيييييل .. ما حسيت بهالشي إلا يوم فقدته .. تعبت والله تعبت .. أنتوا ما تعرفون باللي أحسه واللي أعانيه عشانكم .. بدال ما تشكروني ..تجازوني بهاي الطريقة .. هذا يزاتي ..هذا اللى أستاهله منكم

يااااااااربي كلامها مثل السجاجين ..يقطع اليوف ..نحن شو ذنبا تسمعنا هالرمسه ..ليش تخلط الأمور فبعضها ...ما ناقشتها لأنها تعبانة ومحتاجة أطلع القهر اللي فيها

سكتت أمي لأنها تمت تصيح ..رحت صوبها وحبيتها ع راسها

مهرة : سامحينا اميي سامحينا

محمد بعد قام وحبها ع راسها وعتذرلها ..وايد أثرت فيني حالتها بس مسكت عمري وما صحت .. حاولنا نهديها والحمدلله قدرنا

محمد : ام مطر ..عيالج ريايل وما عاش اللى ينزل راس ابوي الأرض

امي ابتسمت عالخفيف وصدت صوبي : بتفاهم مع عمج سلطان وبننهي موضوع الخطبه ومحد بحس بشي

رديت عليها : مشكوره

أمي : أنتى بنتي الغالية .. مستحيل أفرج ع واحد ما يقدرج وما يصونج ..خلوني الحين ابا ارقد تعبانه

مهرة : ما بخليج بتم معاج لين ترقدين

أمي بعصبية : طلعوا وخلوني بروحي

حمود أشرلي بيده عشان اسكت

محمد : إن شاء الله بنطلع

امي : الله لا يحرمني منكم ويخليكم ذخر لي بالدنيا ..بو جاسم برمس خالتك قريب عشان نجدم عرسك

محمد متفاجئ : ليش نجدمة .. سلامه بعدها تدرس فالجامعه

أمي : وانت ما بتحرمها من الدراسه .. أبا افرح فيك بأسرع وقت

محمد : ان شاء الله سوى اللى تبينه بس انتي لا تتضايقين

امي تنهدت : خلوني الحين برقد

رديت عليها : ان شاء الله حبيبتي .. تصبحين ع خير

امي : وانتي من اهله

طلعنا من غرفتها وقلبي معاها ..بس ما عليه فترة وبتعدي .. رحت عند ميروه لقيتها راقده مع سعودي ..تطمنت عليهم ورحت غرفتي .. فتحت تليفوني بعد ما خذيته من حمود .. لقيت مسجات كووول بالهبل توصلني من عبووود .. يحليله اليوم طبيته من الخاطر .. رجعت غلقت التليفون .. لو رمسته بحصله معصب ومفول وانا بروحي تعبانه ابا ارتاح .. يلست وفتحت كيس العشاء اللى شراه لي سيف .. كليت سندويجة وحده بالغصب عشان جسمي يقوى شوي .. وشربت عقب لحبوب .. وفريت عمري ع الشبري .. خلاص هلكااانه .. رقدت بسرعه من التعب

تجلبت ع فراشي بكسل وشفت ساعتي لقيتها 7 الصبح .. يلست أشوف صقف الغرفة .. متعايزة أنش من ع الشبرية .. جسمي بعدة متكسر ..انجلبت صوب تليفوني وفتحته .. بطرش مسج حق عبود .. اكيد احينه راقد بس احسن عشان ما يرد علي .. أول ما وصلتني رسالة الاستلام اتصل فيني ع طول .. خيبه واعي احين

ضغط ع التليفون بس سكت

عبود بصوت تعبان : وووووينج عن التليفون ؟

مهرة : عبود امس كنت وايد تعبانه وتتليفوني

عبدالله : لا تكملين بخليج احينه باي

سكر الخط بويهي ..اكيد زعلان .. معاه حق وايد قصرت فحقه .. غمضت عيوني أفكر كيف أراضيه .. بعد 10 دقايق سمعت تليفوني يرن مره ثانيه ..شفته يتصل ورديت عليه

مهرة : حبيبي

ماعرف كيف ظظهرت مني .. هذي أول مرة أقولهاا

عبدالله : نزلي تحت اترياج

تفاجئت : أنت عند باب البيت ؟

عبدالله : هييييه لبسي عباتج ونزلي بسرعة أترياج

مهرة : أنت مينون ..تحرك عن حد يشوفك

عبدالله يصرخ : قتلج نزلي

مهرة : زين زين لا تصارخ

نقزت من الشبرية ووايقت من دريشة غرفتي وشفت سيارته جدام البيت .. هالمينون ما يجذب .. خيبه شو اسوي .. ظهرت من غرفتي ونزلت الدور اللي تحت ما شفت حد .. شكلهم رقود .. تطمنت ورجعت غرفتي ولبست عباتي ومسكت تليفوني وطلعت مثل البرق وقلبي يدق من الخوف .. ركبت سيارته وسكرت الباب علي

عبدالله حرك سيارته بسرعة كبيرة

صديت صوبه وصرخت : ووووقف ووووقف

عبود سافهني ويسوق وانا اصرخ : يالمينوووووون وووقف وووووقف

خذ بريك قووووي ودعمت بجامه السيارة




الجزء 11



صديت صوبه وصرخت : ووووقف ووووقف

عبود سافهني ويسوق وانا اصرخ : يالمينوووووون وووقف وووووقف

خذ بريك قووووي ودعمت بالجامه

عبدالله : تعورتي

مهرة : ما يخصك فيني .. انت وين مودني ؟

عبدالله : دقي حق أهلج وقوليلهم أنج رحتي الدوام لأنهم يبونج ضروري اليوم .. وربيعتج مرت عليج وشلتج الشركه ... عن يحسون بغيابج ويحاتونج

رديت بعناااد : ما بدق حق حد .. اباهم يفقدوني ويحسون بغيابي عشان تنفضح

ابتسم : زين كيفيج

رجع يسوق بنفس السرعة وانا أرجف ..ما بقت آيه ما قريتها فخاطري .. شو ياه هالريال .. وين شالني .. ما توقعته يتهور ويحرك السيارة ولا ما كنت ركبت معاه .. توقعته يبا يشوفني بس .. انتبهت ع الطريج .. نحن رايحين دبي ... يارب استر علي هذا شووو فراسه .. بشو يفكر ...صديت صوبه أبا افسر ملامحه ..شفتها جامدة وايد ..خيبه عن يكون حس اني اللعب عليه .. لا لا مستحيل شدراه ..اففف من توتري صحت ماعرف هالمينون شو بسوي فيني .. شافني أصيح وما هداني ولا خفف عني ولا طمني حتى .. يعني شكله ناوي ع الشر ..أستاهل والله أستاهل هذا اللي يلعب بنار ..

بعد فتره عبود وقف السيارة..وانا حاطه ايدي ع ويههي خايفه .. مسك ايديني وخوزهن عن ويهي .. صديت صوب جامة السيارة .. مابا اشوفة

عبدالله : مهاااري

بعد ما صديت شفت البحر .. حسيت بشويت راحه ..أعرفه يموووت بالبحر .. من صغره وهذا عشقه

عبدالله : ليش سويتي فيني جيه ؟

ما واحالي احس براحه .. بعد كلامه قلبي طاح ابطني من الخوف

عبدالله : والله ما أستاهل منج هالشي ..أنتى عارفة شكثر أحبج وشكثر أنتي غالية علي .. ابا أفهم شي واحد ليش سويتي فيني جيه

صديت لا أرادي صوبه وهو يرمس وطالعته بملامح باهته ما تتفسر ..شو عذرج مهره ؟؟ هالمرة شو بتقولين ..

عبدالله : يوم كامل أتصل عليج وأنتي ما تردين علي وتعرفين اني مريض ومحتاجلج

ماتردين علي .. مريض .. متحتاجلج ..

أستوعبت كلامه وفخاطري احمد ربي مليون مره

عبدالله : تعرفين أني من يومين مب راقد ومب ماكل شي وكله أحاتيج

ما تتخيلون الفرحه اللى حسيتها وهو يرمس .. شي أهون عن شي

عبدالله : أنتي حتى كلمة حلوة ما تسمعيني .. وايد جافه بمشاعرج معاي لدرجة أني أحس أحيانا أنج ما تحبيني .. أنتي قلبج بارد مب حاسه بالنار اللي فيني .. النار تحرقني مهاري أحس عمري مخنوق بموووت.. آخر هالأسبوع ملجتج بتروحين عني " بنبرة حادة " أنتي شو ما تحسين ماعندج أحساس

قاطعته : عبود ممكن تسكت شوي وتعطيني مجال أرمس ؟

طالعني بقهر

مهرة : ماشي ملجة ..امي بترمس عمي سلطان وبتنهي كل شي

عبدالله بطنازة : حلفي

مهرة : والله العظيم أمي رافضه خلاص أرتاح

بقق عيونه فويهي .. شكله مصدوم أو مب مصدق ..عقب نزل من السيارة وراااح بعيد عني .. حسيته يبا يصيح عشان جيه ابتعد عني ..تنهدت براحه واتصلت ع حمود أخوي وقتله الكلام اللى وصاني عبود أقوله.. عن يحاتوني

خلصت مكالمتي ونزلت من السيارة ورحت صوبه

عبدالله يشوفني : تحبيني مهااااري ؟

صديت يمين ويسار لأني حسيت صوته عالي بس الحمدلله المكان فاضي .. الناس رقود محد متخبل ايي من صباح الله خير البحر

وقفت بمكاني وهزيت راسي بمعني هيه

عبدالله : قوليها بصوت عالي ابا كل الناس تسمعها

ابتسمت وابوي الولد تخبل .. بس شو ورانا خلنا نراضيه

قتله بصوت عالي : اححححححححححححبك

ياني يركض وجابنلي .. قالي وهو يلهث من التعب : بعد قوليها مره ثانيه

خيبه تخيب عدوك .. أحس عمري بموت من الحياء .. دزيته شوي ولفيت بكبري عنه

عبدالله : احم احم يستحون الناس

رجعت شفته ولا أرادي قتله :احححبك

عبدالله بكل حنيه : اموووت فيج مهاااري

أشوفه وكلمة أمووت فيج تتردد بأذني ..شفايفه ما تتحرك بس أحسه يقوولها ويكررها مليون مرة وانا واقفه اسمعة ..جنه الدنيا وقفت ع هالدقيقة .. يمكن لأنها ظاهرة من قلبه دخلت قلبي ع طول .. ويمكن لأنه قريب مني وايد هالقرب وترني

مسك ايدي : تعالي معاي

مشيت معاه وأحس اني بدنيا ثانية ..ما عصبت عليه لانه مسك ايدي بالعكس كنت مستانسه بهاي اللحظة ..

تقربنا شوي من البحر

عبدالله : شرايج نقعد اهني

هزيت راسي بنعم

يلسنا عقب سحبت ايدي بشويش .. شو هالخبال غلط اخليه يتمادا معاي

عبدالله : اخيرا مهاري أنتي لي

مد ايده يبا يمسك ايدي

مهرة : عبود شفيك استهدي بالله

عبدالله : اسف بس مب قادر أتحكم بتصرفاتي

فصخ غترته .. الطفس مطول شعره ..حرك راسه يمين ويسار وصار شكله احلى .. حلو عليه الشعر الطويل .. خصوصا شعرته ناعمه ووايد .. شفت عيونه وخشمه .. دققت بملامحه ..عبود وايد جميل ..بس أمبين عليه التعب

مهرة : ليش مطول شعرك ؟

عبدالله : عشان البنات يلاحقوني

قهرني : ليش تتحسب شكلك حلوو ؟

عبدالله : هيه حلوو ولا ما كنتي أطالعيني بهاي النظرات ..بسم الله حسيتج بتاكليني .. حبيبج حلو تطمني

مهرة : انزين بس أنا احلى

عبدالله : اكيد حياتي أنتى احلى

ابتسمت بنصر ..بس تبون الصدق .. جذاب هو احلى عني

سألته : ليش شليتني من بيت اهلي بهاي الطريقة ؟؟

عبدالله : كنت ابا انتقم منج

عقدت حياتي مستغربة ورددت كلامه :تبا تنتقم مني

عبدالله : هيه لأنج بهدلتيني وعذبتيني .. حرمتيني من حبج وحنانج " يقلد صوتي " لا تقولي أحبج ..ما ابا أسمع منك ولا كلمة حلوه

ابتسمت ع كلامه

عبدالله : كل شي عندج لا لا لا .. وفوق هذا تبين تملجين وتأخذين الخسف ناصر ولازم ما أعصب وأتقبل الموضوع .. وأمس أدقلج طول اليوم وتليفونج مغلق .. حرقتي قلبي .. كنت وايد أحاتيج ..ما فكرتي فيني طول .. مريض وتعبان لا أهتميتي فيني ولا راعيتيني .. شو هالقلب القاسي اللى عندج

حط ايده ع حلجه وتم يكح بقوو ..

مهرة : أنت مب شارب دواك صح ؟

عبدالله : ليش حد يهتم فيني عشان أشربه

بس دخيلك لا تزيدني لوم أكثر .. أقل شي الأهتمام ... معاه حق ما كنت أهتم فيه خيرشر .. وين ممكن أحصل شخص يحبني لهدرجه الكبيرة .. قاصه عليه ومسوتله طاف ومبهدلتنه ومع ذالك متمسك فيني ويباني

عبدالله : ساكته لان ماعندج رد

مهرة : أمبلا عندي رد ع كلامك

مسكت الرمل بيدي : أسفه حبيبي

عبدالله : شو قلتي

مهرة : أسفه

عبدالله : بس

عبود طفس يبا يحرجني وببس .. رديت عليه : حبيبي

عبدالله : حلاتها طالعه منج ..ع هالكلمة الحلوة سامحتج من قلبي

طالعته بفرحه : صدق

عبدالله : أبو الصدق

مهرة :عبود أنت وايد مينوون ..للحين مب مستوعبة الخبال اللي سويته

عبدالله : محد خبلبي غيرج .. أنتي السبب

مهرة : وكل شي بتعقه فوق راسي

عبدالله مبتسم : الكل يعرف أني ريال رزين وعقله فراسه بس تصدقين في شي جلب حياتي فوق تحت ووما خلا فيني عقل .. الله ينتقم من اللى كان السبب

بوزت : أهون عليك تدعي علي

عبدالله : يعني تعترفين أنج أنتي السبب

رجع يكح مرة ثاانية

مهرة : يالله قوم خلنا نركب السيارة

عبدالله : ماشي بتمين معاي لين الظهر

مهرة : بتم معاك بس لازم قبل نروح العيادة ..أبا اطمن عليك

عبدالله بحنية : خايفة علي ؟

مهرة : لا خايفة ع يدتي ..يالله قوم عاد

عبدالله يتحرطم : قتلج قلبج صخر .. أحسساس ماشي

ما رديت عليه ورحنا صوب السيارة .. ركبت انا مكانه

عبدالله : لا تقوليلي تبين تسوقين

مهرة : هيه أبا أسوق ..امممم أنت تعبان ولازم ترتاح

ابتسم وراح الصوب الثاني وركب .. شغلت السيارة وسقت .. عبود كان يدليني الطريج .. روحي يمين وشوي يسار صدعلي راسي .. وبعد عناء وصلنا العيادة .. دبي وايد زحمة ..

فحصه الدكتور .. كانت حرارته عالية وايد .. فـ عطوه أبرة .. وحبوب عن الكحة والبلغم .. ورجعنا ركبنا السيارة

عبدالله : كله منج طزوني ابره

تذكرت شكله ونقعت من الضحك : هههههههههههههههههههه والله شكلك كان تحفه وأنت رايح مع الدكتور الغرفة .. ما توقعتك تخاف من ابره

عبدالله منحرج : عادي ما كنت خايف

ابتسمت : زين ياللي ما تخاف دلني ع مطعم ..أبا اتريق يوعانه وأنت بعد حبيبي لازم تاكل عشان تشرب دواك

عبدالله : أحبج زود يوم تهتمين فيني

انحرجت : اممم انزين دلني

دخلنا المطعم بعد ما تلقيت التعليمات من عبود

عبدالله : تشوفين هالطاولة اللى قاعدة عليها .. هذي طاولتي المفضله يوم أدخل المطعم لازم أقعد عليها

حطيت ايدي ع خدي : انزين وإذا يت المطعم وحصلت حد قاعد عليها

عبدالله : أظهر منه ورجع عقب

مهرة : والله أنك متفيج ... أنزين ما ناوي تخبرني سبب هالحب

عبدالله : أحب هالمطعم وهالطاولة بذات لآنها تذكرني بشخص غالي

ملامح ويهي أعتفست لا أرادي

عبدالله : شوفيج مديتي البوز ؟

مهرة : منووو هالشخص .؟

عبدالله : مب مهم تعرفين منو.. سالفة جديمه .. المهم حياتي شوفي المينو خلينا نطلب ريوق

حسيت دمي يثوووور

مسك المينو ومطيته عنه بدفاشه

عبدالله برمنسيه : غيرانه صح

رديت عليه : لا مب غيرانه

عبدالله : عيل ما بقولج منو هالشخص دامج ما تحسين بغيرة

خاطري امط شعر راسه من القهر

مهرة : عبووود منو ؟

تنهد : حمود

رديت عليه : الله يرحمه ويغمد روحه الجنه

حمود ربيع عبود الروح بالروح توفى مع اهله فحادث سيارة فضيع .. كانوا رايحين صلالة وصار الحادث وكلهم ماتوا .. عايلة بكبرها ماتت ..صارت بح فيوم وليلة .. ما شي يدوم بالدنيا غيره سبحانه ..عبود تعب وايد علينا .. كانت فترة صعبه عليه .. أذكركان دوم يسولف عن ربيعة .. كان يحبه ويموت فيه ..وتقدرون تقولون قوة علاقتي فيه ذيج الفترة بطريقة كبيرة

بغيت أغير الموضوع لأني حسيته تضايق شوي

مهرة : عبادي

عبود يصد يمين ويسار

مهرة : بلاك ؟

عبدالله : سمعت حس حلو يدلعني

رفعت حاجب : أونك عاد

عبدالله : مهاري حبيبتي دلعيني دلليني دوم ..والله أحس عمري طاير من الفرحه

مهرة : عبود جنك وايد تتطلب

رد علي وهو يضحك : أنتي ماشي أمل من وراج

أشر ع القرسون .. يانا وطلبنا ريوق وبعد عشر دقايق ..رجع وحط الريوق ع الطاولة

طرت فبالي امي .. ظهرت تليفوني من الشنطة واتصلت عليها .. رن تليفونها لين ما بند بس ما ردت

عبدالله : فـ منو تتصلين ؟

مهرة : أمي امس كانت تعبانه .. وأدق عليها الحين وما ترد علي

عبدالله : يمكن راقده حياتي أو فالحمام

مهرة : بتصل ع ميروه

اتصلت عليها وردت ع طول

ميروه : الووو

مهرة : الوو .. ميروه امي واعيه ؟؟ أتصلت عليها بس ما ردت علي

ميروه : هيه واعيه بس ما ردت عليج لأنها تتسبح .. لحظة مهاري في ناس يبون دق

ميروه صرخت : سعووود طفس كسرته

سمعت حس سعودي يصيح قلبي عورني

مهرة : ميروه شوي شوي ع الولد لا تتوحدين فيه ..يحليله امه محد

ميروة : أنتي لو تعرفين شو مسوي ما بدافعين عنه

مهرة : حتى ولو ميروه امه محد أنتى ما تفهمين .. راضيه لا تخلينه يصيح قطع قلبي .. وبعد ما تطلع امي خليها تتصل فيني ضروري .. يالله باااي

سككرت الخط وحدي متنرفزة .. تكفخ الولد وهو بروحه بعيد عن امه.. اكيد فاقدنها حبيبي

عبدالله : ميروه بلاها ع سعود

حركت ايدي مب مهتمه : خلك من ميروه وسم بالرحمن حبيبي عشان تاكل أدريبك يوعان

عبدالله : تبين الصدق انا مب بس يوعان إلا ميت من اليوع

مهرة : عليك بالعافيه عبادي .. أكل لين تشبع ..وأول لقمة بتاكلها من ايدي بعد

لقمته وأحس عمري متنرفزة بس هالمره مب من ميروة .. متنرفزة من نفسي .. ماعرف شو فيني .. ابتسمت عشان اخفي هالأحساس ..

لا يا مهرة ليش تنكرين .. أنتي عارفه عدل شو فيج

انا مب راضيه ع نفسي .. مب مرتاحة من هالوضوع .. شو ذنبه باللي سواه عمي فأبوي .. ليش يالسه أعاقبة بهاي الطريقة .. أبوي ما رباني ع جيه .. أبوي أبوي ابوي الله يرحمك ..

عبدالله : حياتي ليش ما تاكلين معاي .. ولا تبيني ألقمج تراني فالخدمة

ابتسمت ببرود: أحين بأكل

كليت وعبادي يسولف عن دوامة .. نقعني من الضحك وطلعني من المود الخايس اللى ياني فجأة .. أتصلت فييني أمي وحسها ما عيبني باين عليه الحزن والضيق .. بس طبيعي هالفترة تتعب .. يالله ما عليه أزمة وبتعدي إن شاء الله

عبدالله يشوف ساعتة : الساعه 12 ونص

مهرة : تصدق مر الوقت وما حسيت فيه

عبدالله : مستانسه مهاري ؟؟

رديت عليه : ووايد وايد وايد

عبدالله : يعني مب مضايقه مني ع الطريقة اللى شليتج فيها

مهرة : لا عبادي ..صح بهدلتني فالبداية وخوفتني بس بعد ما قعدنا مع بعض نسيتني انك خاطفني من البيت مب بس جيه أنت نسيتني الدنيا كلها

عبدالله : حبيبتي والله ..ليت الزمن يوقف عشان نكون مع بعض أكثر

ابتسمت بحياء ..عبود كلامة عسل يدخل القلب بسرعة

مهرة : أسمعني هالحركة ما أباها تتكرر .. مب كل مرة تسلم الجرة

عبدالله : وعد مهاري ما بتركبين سيارتي مرة ثانية إلا وانتي زوجتي

فجيت حلجي : هاه

هالكلمة نزلت علي مثل الصاعقة .. جنه حد هفني طراق عـ ويههي .. توترت .. مسكت كوب العصير وشربت منه معني شبعانه ..فاجئني صراحه .. قال شو قال زوجتي ..شو هالخرابيط .. مستحيل أخذك انا ..شو هالوهقه اللي عقيتي عمرج فيها يا مهرة .. عبود بالذات ما ينفع أتزوجه ..

عبدالله : بلاج نقزتي عيونج ؟؟

مهرة : هاه .. لا عبادي بس فاجئتني .. يعني مب عارفه عمري مستحيه ومستانسه فنفس الوقت .. أحس عمري ملخبطه ..كله منك أنت ماصخ تقولي هالكلام فوييهي

عبدالله مبتسم : ياربي لهدرجه يعني

مهرة : رجعني العين تأخرنا

عبدالله : حياتي بلاج أستهدي بالله ؟ أنتى تخلصين دوام 2 ظهر ..يعني شي وقت

مهرة : لا تصير طماع.. قعدنا فترة طويله مع بعض وبعدين أحسن أرجع بدري ولا أرجع متأخرة

عبدالله : فهاي صدقتي يالله قومي

ظهرنا من المطعم وركبنا السيارة وانا فعلا مخبوصة فوق تحت .. هالمرة ما خلاني أسوق بدالة .. عصب علي وحتشر انا ريال ولازم أسوق .. يزاتي بعد مسوتله راس وأبا ادلعه ..

مر الوقت بسرعه معاه .. وصلنا العين

مهرة : أحين كيف بترجعني البيت ؟

عبدالله : مثل ما يبتج

مهرة :اففففففف لا تستهبل علي

عبدالله : ما أستهبل عليج مب هذا طريج بيتكم

صرخت عليه : أنت شوو ما تخاف علي ..لو حد شافني نازلة من سيارتك ششو بقول

عبدالله : محد يتجرأء يقول شي أنا ولد عمج ..وإذا شافوج نازلة من سيارتي .. قوليلهم أنج تعبتي واتصلتي فيني عشان أرجعج البيت لأن حمود فالدوام وربيعتج عندها شغل

مهرة : تتحسب كل شي سهل وبسيط

عبدالله يبتسم بتعب : لا تخافين دامني معاج

عيوني عليه وهو يرمس .. عبود حالتة غير عن كل مرة .. تعبان وايد .. وأكثر شي خانقني .. أن كل هالتعب اللى فيه بسبتي انا ..

وصلنا البيت

مهرة : أول ما ترجع البيت نام .. وأشرب دواك وطمني عليك

عبدالله : من عيوني ..نزلي بسرعة قبل ما يشوفج حد من أخوانج

نزلت من السيارة وما ودي أنزل .. أحسه محتاج لي ..مشيت بسرعة ودخلت االبيت قبل ما يشوفوني أهلي


الجزء الثاني عشر


دخلت البيت ورحت الصالة شفت مطور أخوي يالس وشكله مضااايق

مهرة : مطور أنت أهني

مطر : هيه من ساعة واصل

مهرة : عيل وين شموه ؟

مطر : فبيت أهلها مشتاقتلهم

مهرة : ايووه

تقربت منه ومديت أيدي أبا اسلم عليه ..بس مطر مطني صوبه وحضني ..فهمت انه عرف اللي صار.. ورصيت عليه بقوو .. لأني وايد محتاجة له ..تعبت والله من كل شي تعبت

مطر : حبيبتي مهاري لا تتضايقين وانا أخوج .. ناصر هالنذل ما يستاهلج .. ولا أنتي تستاهلين واحد مثله .. حمدي ربج وشكريه أنج عرفتي حقيقته قبل ما ترتبطين فيه

مهرة : ألف حمد وشكر لك يارب

مطر : ليش رحتي الشغل اليوم وأنتى تعبانه ؟

مهرة : شسوي غصبن علي كانوا يبوني ضروري .. لا تخاف انا أقوى من هالظروف

ابتسم لي : أدريبج قويه

مهرة : انزين ما عرفتوا شي عن أختى موزة ؟

مطر عفس ويهه : لا تطرينها ع لسانج ..ماعرفت ولا اباا اعرف

مهرة : مهما صار نحن أخوان

مطر : أنتي تقولين هالكلام مهاري رغم كل اللي سوته فيج

مهرة : صح أنا مجروحه منها وقلبي مكسور بس قتلك هذي أختى مهما صار .. أنت ما شفت كيف كانت حالتها ..غلطت صح وتستاهل العقاب بس لا تخلون سالم يتوحد فيها ويعذبها

مسك جتوفي : حبيبتي لا تفكرين فـ هالموضوع وخليه علينا نحن بنتصرف ..عارف مب شويه اللي صار بس نحن قدها وقدود والله متحسف لأني أمس مب موجود معاكم

مهرة : لا تتلوم أخوي خلاص اللي صار صار وبعدين جودك معانا أحين يسدني .. يالله بسير أشوف امي وبرجعلك

مطر : أمي طلعت مع محمد

عقدت حياتي مستغربه : وين راحوا هالوقت ؟

مطر : ماعرف

حسيته يجذب علي

مهرة : صدق ما تعرف وين ساروا ؟

مطر : راحت عند موزة .. تبا تشوفها وتطمن عليها

مهرة : توقعت هالشي انزين وسعودي شلوه معاهم

مطر : هيه يبا يشوف امه

مهرة : حبيبي سعود هالولد ضايع بين أمه وأبوه

حط ايده ع جتفي : خلج من سعود وسيري أرتاحي أدريبج راجعه من الدوام تعبانه

مهرة : أنزين بس مطور لا تروح راس الخيمة ..خلك معانا محتاجينك

مطر : خذيت أجازة من الدوام أسبوع أول ما دريت باللي صار

ابتسمت : خلاص دامك موجود لا بحاتي ولا بفكر بشي ..مادري أحس بالراحة يوم أشوفك

مطر : احم احم أدري والله

مهرة : ههههههههههه يالله عيل بسير أوطي راسي شوي ..وإذا أحتيت أي شي دقلي وبيك ع طول

مطر : ما تقصرين مهاري

أبتسمت له ورحت غرفتي .. فصخت عباتي وسرت صوب المرآيه

شهقت بعد ما شفت عمري .. خيبه كيف عبود شافني بهالشكل .. قسم بالله ينيه ..إذا أنا تفاجئت من شكلي عيل يحليله أكيد أنصدم ..أفففف ياربي شو هالفضايح ..شافني غبرة حتى ويهي مب مدهون وأدلع عليه وحالتي لله .. ابتسمت عـ عمري .. والله محد قاله يشلني فجئه ..توني واعيه من النوم كيف بكون يعني

دخلت الحمام وسبحت وتوضيت وصليت الظهر .. دخلت ميروه الغرفة

ميروه : متى رجعتي

مهرة : من ساعة تقريبا

ميروه ويهها أحمر شكلها صايحه وشبعانه صياح

تقربت منها : شفيج

ميروه : وايد خايفة ع امي ..اخاف يصيرلها شي

رجعت تصيحح مرة ثانيه

حضنتها وحاولت أهديها

مهرة : حبيبتي خلي ثقتج بربج كبيرة لا تخلين بليس يلعب براسج ويوديج يمين ويسار .. أمي مرت بمشاكل أكبر وتخطتها وأمس الدكتورة طمنتنا عليها .. الحمدلله بخيروما فيها إلا العافية ..وإذا تشوفينها تعبانه تراها ما تنلام اللي صار مب شويه ..وحطي فبالج هذي أزمة وبتعدي 

ميروه تمسح دمعتها : أنزين مهاري لا تتزوجين ناصر

مهرة : ما بتزوجه تطمني .. الله يرزقني بواحد أحسن عنه قولي آمين

ميروة : امين

مهرة : لا تخبرين حد عن المشكله حتى سلامي بنت خالوة ..ما نبا حد يعرف

ميرة : أنا مب ياهل عشان أفضخ اختى

مهرة : أدري حبيبتي بس قلت أنبهج

ميروه : أنزين تعالي تغدي معانا

مهرة :مابا مالي خاطر .. أبا انسدح شوي ويوم توصل امي البيت خبريني

ميروه : انزين بعزلج يمكن تيوعين عقب

ابتسمت : ما يخالف يمكن أيوع ع قولتج

ميروه : تبين شي قبل ما أظهر

هزيت راسي لا

طلعت ميروه من الغرفة وأنا فريت عمري ع الشبريه ..جسمي بعده يعورني ..مسكت تليفوني واتصلت ع عبود

رد علي بسرعة : حياتي

مهرة : بسم الله الرحمن الرحيم ..خوفتني ما خليته يرن

عبدالله : شسوي مهاري فيني نوم بس ماسك عمري اتريا أتصالج

تلومت : حبيبي اسفه تأخرت عليك

عبدالله : مب مشكلة دامني سمعت حسج بخير ..بوطي راسي وبنام

مهرة : لا تنسي تشرب دوام

عبدالله : شربته حبيبتي

مهرة : يالله عيل بخليك تنام وأول ما تنش طرشلي مسج ..لا تتصل علي .. أنا بتصل فيك فالوقت اللي يناسبني .. مابا حد يحس أني أرمسك

عبدالله : من عيوووني حبيبي يالله باي

مهرة : باااي

سكرت الخط وفكرة توديني وفكرة تيبني .. دوم أقعد مع عبود وأسولف معاه هذا مب شي يديد بس ليديد قلبي اللى يدق ع كل كلمة يقولها .. ليش لما يتغزل فيني استحي ؟؟! ليش كلامة يأثر فيني ؟؟! ليش أفقد السيطرة ع نفسي ..المفروض كلامة ما يلخبطني ولا يهزني لأني ماااااااااااا احبه ..يعني المفروض تصرفاتة وحركاته ما تأثر فيني

.. اساسا لما طلبت منه ما يقولي ولا كلمة حلوه لين ما ينتهي موضوعي مع ناصر ..طلبت هالطلب لأني حسيت كلامة معاي له تأثير كبير علي ..

رفعت ايدي وشفتها .. عبود اليوم مسكها .. حسيت بحساس يديد ماعرف كيف أوصفه بس كان وايد حلوووو .. قربت ايدي من خشمي وشميتها

انا عبيطة شو يالسه أسوي .. تنهدت بقوووووو وغمضت عيوني .. التفكير فهالموضوع يتعبني وانا محتاجة راحه .. برقد أحسن ..لميت المخدة فحضني وتلحفت

حاولت ارقد بس بدون فايدة ..فريت الحاف عني وقعدت

عمري ما فكرت بعد ما أتخلص من ناصر كيف أتصرف مع عبود .. لما طرا الزواج اليوم احسه عطاني طراق خلاني اصحصح وأستوعب اللي يصير .. وايد خايفة من الأيام الياية .. الله يستر

طرت فبالي ربيعتي نوف ولهت عليها .. من خذيت إجازة من الداوم ما رمستها .. مسكت تليفوني واتصلت عليها

نوف : الووو .. هلا القاطعة

مهرة : هههه أشتقتلج وايد

نوف : حتى انا والله ..شخبارج ؟

مهرة : الحمدلله زينه ..أنتى شحالج ؟ وكيف الدوام معاج ؟؟

نوف : اكيد مب بخير..فاره علي كل الشغل وحضرج ماخذة إجازة ومرتاحة

مهرة : أعرف حبيبتي من الشوق تقولين هالرمسة.. قولي قولي أنج مفتقدتني

نوف : طبعا مفتـقدتنج ما عندي حد اتناقر معاه ..بسج مهاري داومي عاد

مهرة : خلاص نوف ماشي باقي ..كلها أسبوع وأرجع للدوام ..الأيام تمر بسرعة

نوف : عندج حبيبتي الأيام تمر بسرعة ..حيتنج راقدة

مهرة :هههههههههههههههههه ياربي يالحسد

نوف :هههه شوفي لو أنج ما تستاهلين بس عندي لج أخبار حلوه

مهرة : أخبار شوو

نوف : يبت راس عمج

مهرة : قولي والله

نوف : والله مهاري خلاص حطيته فمخباي بعد .. أعلوم وايد أستوت بس يبالها قعدة ما ينفع ع التليفون .. بتفطسين من الضحك يوم بخبرج

خفت تكون تمزح معاي ولا مسوتلي مقلب

مهرة : نوف الله يخليج لا تمزحين بهالموضوع ..قولي الصدق

نوف : اففف مهاري بلاج قتلج خلاص عمج صار خاتم بصبعي ولا بعد يبا يتزوجني بالسر

فتحت عيوني : بذمتج

نوف : هههههههههههههههه بذمتي

مهرة : مب قادرة أستوعب كلامج .. بهالسرعة صار مثل الخاتم بصبعج ..ومحتشر يبا ياخذج فوق راس عموه فاطمة

نوف : من يومين وهو يحاول يقنعني بالزواج .. عمج هذا أستخف ع آخر أيامة ما صدق وحده صغيرة تحبه

مهرة : ياربي ..انزين المكالمات اللى بينكم

قاطعتني : مثل ما وصيتيني كلها مسجلة

مهرة : والله أنج مب هينه

نوف : لا تستخفين بقدراتي .. وبعدين أنتي تعرفين أني مب هينه ولا ما طلبتي مني هالطلب

مهرة : هـيه بس ما توقعت بهالسرعة تخلينه يحبج

نوف : احم احم

مهرة: زين شوفي خلج حذرة معاة لا تغلطين بليز ..ما أباه يمسك شي عليج

نوف : انا ما ينخاف علي ..خافي عـلى عمج مني

مهرة : آآآآه يا نوف أرمسج وزاخه راسي ..مب مصدقة بعدني

نوف :ههههه سلامة راسج ..المهم خبريني شو الخطوة الثانية ؟

مهرة : أي خطوة الله يهديج أي خرابيط ..أفكاري مشتته بالقو .. شوفي عطيني أنتي جم يوم أرتب أفكاري عقب برجع أتصل فيج

نوف : زين حبيبتي بخليج عيل ديري بالج ولا أطولين علي

مهرة : ان شاء الله

نوف : مهاري ترى ما سويت هالشي إلا من غلاتج عندي

مهرة : أدري حبيبتي ..مشكورة

نوف : مب الحين تشكريني.. شكريني عقب ما أرجع حلالكم

مهرة : إذا رجعتيه يا نوف .. كلمة مشكورة والله ما تكفيج

نوف : أخووي ياي صوبي يالله جلبي ويهج ..بااااي

ابتسمت : الله يحفظج

سكرت الخط وبعدني فحالة ذهوول .. صح رمست نوف عشان تلعب براسه ..لكن ما توقعته يستجيب معاها ..ما حطيت أحتمال أن الخطة بتنجح بس قلت فخاطري بحاول مب خسارنه شي لو حاولت ..لو كنت حاطه احتمال ولو بسيط أنها تنجح ما كنت أستغليت حب عبود لي لحظة ..ااااااااه ليتني ما تسرعت بعلاقتي معاه ..حرام ماله ذنب .. ظلمته معاي وهو ما يستاهل ..

غطيت ويهي بديني وانا أصيح ندماااااااااانه من قلب ع تهوري

فجأة أنفتح باب غرفتي بدفاشه : مهروووه لحقي

طااااارت حمامة فؤادي من الخوف

مهرة : ششفيج ميروه

ميروه : موزان مرقدة فالمستشفي

مهرة : حححلفي

ميروه : والله والله ..تخيلي مهاري عندها كسر فريلها وايدها ..ريلها ذبحها من الضرب

مهرة : أنزين أمي وين ؟

ميروة : توها راجعة البيت وحالتها حالة

ظهرت من غرفتي اركض وميروه تركض ورايي.. نزلنا الدور الأرضي .. شفت امي منسدحة ع الكنبه فالصالة ومطور وحمود حذالها

مهرة : امي شفيها

محمد : بخير لا تخافون " يطالع مطور " خلنا ندخلها غرفتها عشان ترتاح

طبيته وتقربت منها وحبيتها ع راسها ومسكت ايدها .. يقصون علي ..جنه ما فيني عيون وما حس

مهرة : امااااه حبيبتى شو حاسه ؟

فتحت عيونها بثقل ورصت ايدها بيدي عشان أطمني

أمي : الحمدلله ع كل حال

سألتها : شربتي دوامج ؟

رد علي محمد : هيه شربته

طالعته :حمود شو صار هناك

طالعني بنظرات بمعني سكتي ..خيبه شكلها صارت بلاوي سودة هناك

صديت صوب امي وغيرت الموضوع : أكيد يوعانه .. احين بنحطلج غداء

أمي : مابا شي بس ساعدوني أروح غرفتي راسي يدور

ميروه :أميي أنتى تعبانه لازم تأكلين

مهرة : ميروه معاها حق لازم تأكلين ..ما يصير جي أتمين لا أكل ولا حياه

ميروه : مب ع كيفها بتأكل ..بسير أحطلها غداء وبيي

راحت ميروه المطبخ وأنا عيني ع أمي

مهرة : ما بتكسرين خاطرها صح !! ..حرام خايفة عليج

أمي : شسويبكم بأكل وأمري لله

مطر : يحليلي أنا صارلي ساعة أتحايل معاج عشان تاكلين ..آخر شي فخمس دقايق ميروه وأم دميعة يقنعونج

حيوان مطور خزيته بعيوني ..لحسن حظة مالي خاطر أتناقر معاه

محمد مبتسم : لا لا ما أسمحلك تقول عن مهرة أم دميعة .. صح عيونها هالأيام متنفخة بس هذا مب من الصايح .. من السهر يحليلها ما ترقد الليل

رفعت حاجب وما رديت عليه .. يعني شو أقول مب وقت سخافتهم أحين .. امي تعبانه وهم يتمصخرون ..

يت فهاي اللحظات ميرووه ومعاها الغداء ..و تمينا كلنا فوق رأس أمي لين ما كلت كمية لا بأس فيها

أمي : الحمدلله رب العالمين

مهرة : عاااااااااافيه

مميروة : مطرح ما يسري يمري

امي ابتسمت

مطر : أترخص عنكم ..بسير أيب شموه من بيت أهلها

أستغربت : مطور حرام عليك ما ظنتي البنت شبعت منهم

رد علي وهو يمشي : بخليها باجر تبات عندهم ..يالله أميي مع السلامة

أمي : ربي يحفظك

ميروه : من متى مطور يخلي حرمتة تبات عند أهلها .. أقص ايدي لو خلاها

محمد : عن القرقه وشلي الغداء المطبخ

ميروه : انزززين

راحت ميروه المطبخ ووامي راحت غرفتها .. ما خلتنا نروح معاها ..تقول أنها بخير ..

تميت مع حمود أخوى بروحنا فالصالة

مهرة : حمود شو مستوى ..صدق موزة مرقدة ؟؟!!

ملامح حمود أعتفست فجئه وخوفتني

مهرة : لا تقول حالتها خطيرة

محمد : ليته ذبحها وفكنا منها

مهرة : أستغفر ربك مب زين

محمد : أستغفر الله .. رحت مع أمي غصبن علي .. ما كنت أبا أروح بس أمي أصرت تبا تشوفها وسعود بعد كان يصيح يباها ..سرنا بيتها لقيناها طايحه فغرفتها مب رايمة تشل عمرها من الضرب اللي ياها .. أمي تخبلت يوم شافتها وديناها المستشفي ولقوا عندها كسور فجسمها والحين عندهم

حمود يرمس وأحس قلبي يتقطع عليها .. موزان تتعذب بسبتي ..أنا السبب باللي تعيشه .. حسيت بالذنب والله .. بس ياخي أهي جبرتني أفضحها .. وأهلي لو ما عرفوا عن طريجي اكيد بعرفون من الناس بعد ما تفوح ريحتها .. بالذات العلاقات اللي من هالنوع سبحان الله تنكشف بسرعة ..يعني سويت خير فأهلي حق شو مضايقة .. كل شي مصيرة ينكشف مع الأيام وبعدين أفضحها أنا جدام أهلي ولا أهي تفضحنا جدام الخلق وتخلي سيرتنا عـ كل لسـان

مهرة:وسالم

محمد : سالم... لو كنت فمكانه ما خليتها ع ذمتي دقيقة وحدة .. أختنا وصخه قذرة ما تستاهل واحد مثل سالم

سألته : منو عندها فالمستشفي ؟؟وسعود وينه

محمد : ريلها معاها

مهرة : كيف أتئمنون تخلونها معاه ..أخاف يسويبها شي

محمد : لا تخافين ما بيسوي أكثر من اللى سوته فينا

مهرة :انزين سرتوا عند عمي سلطان

محمد : تلاقينا مع بنته نورة.. قالت بيخلصون إجراءاته وبيظهرونه من المستشفي

مهرة : ليش ما سلمتوا عليه

محمد : الوضع ما كان يساعد ..الله العالم بالحال

مهرة : والحقير ناصر

محمد : عمي طرده من البيت أول ما عرف

مهرة : زين سوى فيه السبال

رن تليفون حمووود .. شافه وحطه سايلنت

مهرة : هذي سلامي

محمد : هيه

ابتسمت : رد عليها أنا بسير غرفتي

مشيت خطوتين ووقفت يوم سمعته يرمس

محمد : لا تفكرين تزورين موزه ..هذا أمر من عند أمي وصتني أخبركم

مهرة : زين يالله باااي

ظهرت من الصالة وتفاجئت بميروه واقفه حذال الباب تتسمع

ميروه : أحب موزة وايد وأبا أطمن عليها

مهرة : اششششش ..تعالي معاي

مسكت ايدها ومشينا لين ما وصلنا غرفتي وقفلت الباب

مهرة : أظني سمعتي كلام حمود

ميروه : شو يعني ما بنشوفها ولا بنوقف معاها

مهرة :قصري حسج لا تصارخين

ميروه متنرفزة : ما صارخت

مهرة : بنشوفها وبنطمن عليها من دون ما يدرون بس خلي الأوضاع تهدى شوي

ميروه : مهاري المفروض ما يخلونها مع سالم.. أكيد مخلنها ع ذمته عشان ينتقم منها .. مستحيل للحين يحبها بعد اللي عرفه

تنهدت : مادري ميروه بس لا تنسين أختج غلطت غلطة كبيرة ولازم تتحمل النتيجة ..أمي وخواني يحبونها وصدقيني ما بيتخلون عنها بس قلوبهم محروقه وومكسورة وما ينلامون اللي سوته موزة مب شوية ..

ميروه : مهاري أحس بخوف

مهرة : لا تخافين حبيبتي ولا تفكير بالمشكلة خير شر .. خلي ثقتج بربج كبيرة .. واللي الله كاتبنه بيصير .. كل شي مقدر ومكتوب

ميروه : ونعم بالله

مهرة : شو بتسوين أحين ؟

ميروه : ماعرف أحس فيني نوم لكن مب قادرة أرقد

مهرة : تصدقين حتى أنا ..شرايج تنامين عندي فالغرفة

ميروه أبتسمت : اووك بس بسير أيب تليفوني وبرجع

مهرة : زين يالله أترياج

طلعت ميروه من الغرفة وأنا رحت صوب تليفوني وأتصلت ع عبود ..تليفونه رن لين بند .. حبيبي بعدة نايم .. ابتسمت ع عمري بعد ما أنتبهت ع الكلمة اللى قلتها .. حبيبي هههههه ... بس تصدقون أحسها طالعه من قلبي .. حطيت ايدي ع قلبي ..حسبي الله ونعم الوكيل ..شكله سواها فيني .. من وعيت اليوم وحس عمري مب صاحيه .. يمكن التعب والأرهاق خلاني أحس بأشياء غريبه

قطعت ميروه حبل أفكاري

ميروه : ههههههههههه بشو سرحانه

طالعتها : بالدوام " عقدت حياتي " لييش تضحكين

ميروه : لأنج حاطة أيدج ع قلبج

اطالعت عمري وفعلا حاطه ايدي ع قلبي .. شكلي غبي بالقو وعبيط

مادري شو ياني أستحيت

مهرة : جب جب يالله نرقد

فريت عمري ع الشبريه وميرووه أنسدحت حذالي

ميروة : أبا اقولج شي

صديت صوبها : ياربي يا ميروه شو تبين تقولين بعد

ميروه :مطر وشموه شكلهم متضاربين

مهرة : هااه شدراج

ميروه : توني يوم ظهرت من عندج عشان أيب تليفوني .. شفتهم فالممرر يتنازعون حتى ما أنتبهوا أني مريت

مهرة : شو هالمصايب اللى تولفت علينا مرة وحدة .. أستغفر الله شو يالسه أقول الحمدلله ع كل حال ..أنزين ماعرفتي شو مستوي بينهم

ميروة : لا بس مطور كان معصب وايد عليها ..مفول ع الآخر

مهرة : الله يصلح بينهم .. أحسن حل ميروه نرقد شوي ونريح روسنا عن نستخف

ميروه : صدقج يالله قود نايت

ابتسمت : نوم العوافي

تلحفت وغمضت عيوني ودخلت فسبات عميق..



الجزء الثالث عشر



حسيت ببرودة بجسمي ونشيت أرجف ..غرفتي مظلمة بس مب وايد.. يعني أقدر أشوف.. تذكرت ميروة راقدة يمي ..صديت صوبها وما شفتها .. اكيد نشت من النوم أو ما ياها رقاد أساسا وراحت غرفتها .. فريت اللحاف بعيد عني ورحت صوب المكيف وبندته وشغلت ليت الغرفة .. لفيت ايديني ع عمري أحاول أدفي نفسي بس ماشي فايدة .. بردانه بالقو ..

رحت صوب الكبت وطلعتلي جلابيه ودشيت الحمام وسبحت .. ما كان عندي غير هالحل عشان اطير هالبرد اللي ياني .. خلصت سبوح ووصليت المغرب ودعيت ربي نطلع من هالكابوس اللي نعيشه بسبت موزه .. طويت السيادة وأحس براحه كبيرة .. الحمدلله أني نمت .. جسمي وعقلي كانوا محتاجين هالراحه ..

أبتسمت بعد ما تذكرت خبالي مع عبود اليوم ورحت صوب تليفوني حصلت مكالمتين لم يرد عليها ..منه طبعا .. أتصلت عليه ورد علي

عبدالله : وينج وينج وينج عن التليفون

مهرة : بسم الله خوفتني شفيك صاير شي

عبدالله : يا حياتي اللي خافت .. أنتى دوم تفكيرج يروح بعيد

مهرة : أسلوبك خوفني .. ع طول وينج وينج .. ماشي مساء الورد حبيبتي .. شحالج مثلا .. أنت حتى التليفون ما خليته يرن

عبدالله : انزين باي

وسكر الخط فويههي السبال..سمعت تو تو تو وبعدني مب مستوعبه .. شفيه هذا لا يكون زعل مني ..
رجعت أتصلت فيه وتليفونه يرن وحضرت الشيخ ما يرد ..افففف شو هالسخافه .. قبل ما أبعد الفون عن أذني سمعت حسه

عبدالله : مساء الورد حبيبتي .. شحالج ؟؟

عقدت حياتي

عبدالله : بلاج ساكته ؟؟ خليت التليفون يرن مثل ما بغيتي ورديت عليج بكل رومانسية ..شو تبين بعد

أبتسمت : لا تستعبط

عبدالله بنبره حنونه : أشتقتلج وربي ..أنتى وينج عني

مهرة : ككنت راقدة

عبدالله : والله ما خطر ع بالي أنج راقده

مهرة : ما خطر ع بالك ..الحين منو اللى تفكيرة يروح بعيد ..أنا ولا أنت

عبدالله : ههههههههههه أنا أنا انا

أبتسمت : شو تحس عمرك الحين ؟؟ شربت دواك

عبدالله : هيه شربته والحمدلله صحتي زينه لا تحاتيني

مهرة : صدق ؟

عبدالله : صدق حياتي

سمعت صوت سياير

مهرة : ترمسني وأنت تسوق

عبدالله : هيه وحاط سماعتي فأذني

مهرة : هيه جيه أباك

عبدالله بهمس : وأنا بعد أبااااج

قفط وبلعت ريجي .. لا مب جيه قصدي ..أقسم بالله فهمتني غلط

أنفتح باب غرفتي فهاي اللحظة بقوه .. صديت شفت شمووه داشه علي وويهها محمر ..

مهرة : نوف حبيبتي برمسج بعدين

عبدالله فهمني : زين حبيبتي ديري بالج ع روحج

سكرت التليفون وسرت صوب شمووه

مهرة : بلاج شمووه ..انتى صايحه صح ؟

شموه تقربت مني وحضنتي بقوو .. لميتها وقلبي يدق من الخوف تذكرت كلام ميروه ..ِاكيد صايره مصيبة

ثواني ودخل علينا مطور أخوي وعيونه شرار

مطر : شمه تعالي

شموة متقبضة فيني بقووة كبيرة

مطر بنبرة حادة : قتلج تعالي لا تعانديني

شمه : زول عن ويههي مابا أشوفك

مطر تقرب منا وقال كلام خلا قلبي يوقف من الخوف

مطر : أزول عن ويهج شموه .. الحين ما تبيني صح ؟؟ تبينه هاه ..تبينه الجلب ..قولي انج تبينه

ردت عليه شموه بصوت يرجف : هيه اباه

مطر رد بسرعه ع كلامها : أنتى طالق

طلع من الحجرة وأنا متسمرة فمكاني .. شموه ومطور تطلقوا .. ياربي شو هالبلاوي اللى تينا من كل صوب .. شموه هدتني وطلعت تركض من الغرفة وأنا من صدمتي ما تحركت ..كل شي صار بسرعة والله .. ما واحالي أستوعب قوة الموقف

ردتلي حاسيتي وطلعت من غرفتي أدورهم وين ساروا .. رحت غرفة مطور وشفت شموه تلم أغراضها وتحطهن فالشنطة وهي منهاااارة ..

سرت صوبها وجابلتها : شمووه خبريني شو مستوي

شمه غطت ويهها بدينها وهي تصيح

مهرة : بسج قطعتي قلبي .. خبريني شو صاير لا تخليني جيه

شمه ترمس وهي تشهق : أخوج يشك فيني.. يشك أني عـ علاقة مع ولد خالتي ..

تذكرت أن شموة مرة مرمستني عن واحد من اهلها كان يبا يتزوجها بس حسب ما أذكر ردته

مهرة : هذا اللي كان متقدملج قبل مطور

شمه : هيه ..فيصل ولد خالتي صح يحبني وتقدملي كذا مرة قبل ما أتزوج أخوج مطر بس كنت أردة لأني أعتبره مثل أخوي .. نظرتي له نفس نظرتي لأخواني .. والله ما بيني وبينه علاقة والله مهااري لا تصدقين فيني


مهرة : حبيبتي كلنا فالبيت عارفين أخلاقج وتربيتج .. حتى مطور عارف أخلاقج زين بس اكيد في شي خبصه وطلعه عن طوره .. خبريني شموه مطور ليش معصب.. شو مستوى بينكم

شمه : معصب لأنه توه عرف أن فيصل ولد خالتي يلاحقني ويباني أطلق .. دوم يتصل ويطرش مسجات .. وأنا عمري ما عبرته ولا فيسته غير مرة وحدة بس طلعني عن طوري ودقيتله وقتله أنا حرمة متزوجه وأحب ريلي ومرتاحة معاه.. تزوج ياخي وشوف حياتك وخلني فحالي ..أخوج يعرف أن فيصل كان يباني بس ما يعرف أنه للحين يباني ويطرشلي مسجات ...وأنا وأنا تمت تشهق من الصايح

مهرة: اهدي اهدي تعالي قعدي

قعدنا ع الشبريه

شمة تكمل : ما خبرت مطور لأنه وايد يغار علي .. ولو يعرف أن فيصل يلاحقني بتصير مشاكل كبيرة .. سويت المستحيل عشان مطر ماا يعرف .. وغيرت رقم تليفوني بس فيصل خذ الرقم من تليفون خالتي ورجع يأذيني كالعادة ..تعبت منه تعبت بس شسوي .. وصلت حدي منه لدرجة أني خبرت خالتي عشان تقبض ولدها لكن ماشي فايدة مهرة .. فيصل مينوون ومتهور وبسبت تهوره تطلقت الحين

مهرة : مطور كيف عرف أنه يلاحقج

شمه : فيصل تم يطرش مسجات حق مطر من رقم غريب ع أساس أنه فاعل خير .. ويقوله حرمتك تحب ولد خالتها وهو يحبها ومن هالكلام الماصخ .. مطور ما خبرني أي شي عن المسجات اللي توصله .. واليوم شفت فيصل فالبيت أهلي وقلت فخاطري هذي فرصه أتفاهم معاه عشان يخليني أعيش حياتي بدون مشاكل ويتزوج ويشوف حياته .. لسوء حظي شافني مطور فحوش البيت أتكلم معاه وتعرفين أنتى الباقي

شموه قاطعه من الصايح .. الغلط منها ما ينلام أخوي .. أي واحد فمكانه بيفهمها غلط

شمه : طلققني مهاري

مهرة : حبيبتي مطور ما ينلام..أنتي خليتي كل شي ضدج

شمه : المفروض ما يشك فيني ولا يطلقني أهو شكله يباها من الله ..لقاله سبب عشان يروح عني

ردها خلا دمي يثور.. ما عيبني فأخوي

مهرة :شموه أنتي عقلج فمخباج ؟؟ شو هالرمسه هاي ..كل الغلط منج أخوى ما غلط عليج .. ترمسين عن المفروض .. المفروض يا حبيبتي ما تخبين شي كبير مثل هذا عن ريلج .. في أشياء نقدر أنلمها ونسكرها بروحنا بدون مشاكل وفي أشياء كبيرة ما نقدر عليها لأنها ممكن اتضرنا فيوم من الأيام ... مثل اللي يصير معاج الحين .. لو مطور عنده خلفيه عن فـعايل فيصل معاج ..ما شك فيج ولا حتى طلقج .. مطور طول عمره واثق فيج وعازنج ورازنج ..وأنا أعرفج زين .. أخوي لو بس يسلم ع بنات خالوه يحترق قلبج من الغيرة وتنافخين وتحتشرين .. .كيف لو صارله نفس موقفج هذا ..شو بتكون ردت فعلج ..خبريني شو بتسوين ..كيف بتتصرفين فهميني ..ردي علي

صدت عني الصوب الثاني

مهرة : أنزين لا تقولين حبيبتي أنا برد بدالج .. أنتى لو كنتي فمكانه جان طلبتي الطلاق من دون حتى ما تسمعين أعذاره... والحين يالسه تلمين ثيابج تبين تروحين بيت أهلج بدال ما تراضين ريلج وتفهمينه الموضوع .. شموه لهدرجة مطور رخيص عندج .. مثل ما أنتي عندج قلب وتغارين حتى أهو شراتج .. عندة قلب ويحبج ويغار عليج وهالشي عايلتنا بكبرها تشهد له فيه ..نحن يوم نطري الحب تبرمجنا نذكر اسم أخوى مطر.. تتوقعين ليش !!
من الأشياء اللي سواها لج .. من مواقفه الكبيرة معاج واللي تثبت مقدار حبه لج .. وأنتي بهالسهولة تبين تظهرين من حياته .. والله صدمتيني فيج

حطت ايدينها ع أذنها وصرخت : طلعي برع مابا أسمع كلامج .. خليني بروحي ورحمي حالي

ما بغيت أزيدها زود .. تكفيها الحاله اللي أهي فيها ..أهم شي بردت حرتي ..

طلعت من غرفتها وقلبي محروق ع مطور .. أتصلت عليه بس تليفونه مغلق ..حبيبي مطور يعني بروحه مصدوم من موزان أختى ..أتي شموه وتكملها ..أكيد تعقد الولد

رن تليفوني ورديت : هلا أمي

أمي : وينج هالكثر رقاد

مهرة : وعيت من ساعه بس سبحت وصليت وأحين بنزل عندج

أمي : هيه تعالي خالتج حصه وسيف أهني

مهرة : إن شاء الله احين نازله

سكرت الفون ورحت غرفتي ولبست شيلة ونزلت الدور الأرضي .. دخلت الصاله وشفت ميروه ووخالوه وسيفووه .. سلمت ع خالوه وابتسمت لـ سيف

مهره : شحالك سيف ؟

سيف : الحمدلله أنتي شحالج ؟؟ وشو صحتج أحينه .؟

مهرة : زينة الحمدلله

صديت صوب خالوه : عيل سارونه وينها ؟؟ ليش ما يت معاكم

خالوه : ساروه تقول ربيعتها بتمرعليها ..طلعنا من البيت واحيدها تترياها

مهرة : وحرمة أخوي

ميروه تبتسم بخبث : سلامي أونه تستحي أتي بروحها

ابتسمت : حركات بعد

ميروه أونها تصاصرني : سمعت حمود يرمس فالفون ويقوللها بمرعليج وهالخريطة قالت حق خالوه أستحي ايي بروحي

لمحت سيفوه يبتسم

حاولت أكتم ضحكتي : أنطبي ميروه صوتج عالي

ميروه : هههه انزين بنطب

خالوه ترمس أمي : أشوفج هالأيام مب عايبتني

أمي : وليش ان شاء الله ؟

خالوه : تتدلعين ع بناتج يحليلهن .. كل ما أسئل عنج محمد يقولي أمي تعبانه ..هلكانه .. مضايقة .. شوفيج ؟ شو صاير عليج ؟؟ لا تخلين أبليس يلعب براسج ..تعوذ من الشيطان وودري عنج هالبزاء

مهرة : بعـد ما أطيع تأكل و24 ساعه تبانا نخليها بروحها

ميروه : هيه خالوه هزبيها

جان أطالعنا أمي بنظرة.. خلتني أحس بالندم ع الكلام اللي قلته ههههه

خالوه : لا تحمرين عيونج عليهن خليهن يطلعن فضايحج

أمي : اي فضايح حصوه .. كبرنا خلاص وما بقاء فينا شي صاحي

سيف : وين كبرتوا خالوه .. أنتى وأمي أنا أعطيكم 20 و21 سنه ما شاء الله عليكم ..اللهم لا حسد

خالوه فرته بقوطي لكنينكس وأنا وميروه نضحك

سيف : افا افا جي قاعد أمدحكم وأنتى أضربيني

خالوه : جب محد طلب منك تمدحنا

هههههه يحليله سيف قفطوه للمرة الثانيه جدامنا ..خالوه ما أدري شو بلاها عليه

خالوه : بنتي مهرة أمج خبرتني اللي صار .. لا تتضايقين ربج بيعوضج باللي أحسن عنه ..قولي أمين

تفاجئت ..معقوله أمي خبرتها ..صديت صوبها ووشفتها تبتسم .. فهمت أنها ما قالت شي وتطمنت .. أكيد جذبت عليها عشان تسكر الموضوع وطبعا طاف ما يهمني أعرف شو خبرتها

مهرة : الحمدلله ع كل حال ..خالوه الواحد ما يأخذ إلا نصيبه وأنا راضيه باللي الله كاتبنة

خالوه : أكيد حبيبتي ..وأنتي بعدج صغيرة والعمر جدامج ..وألف واحد يتمناج " طالعت سيف " صح ولدي ؟

يت عيني فعينه .. ملامحه جامدة وايد .. ماعرف شو فــبال خالوه حصه من وراء هاي الحركة

سيف : أكيد أكيد .. ما شاء الله عليها مهرة ما عليها قاصر

أمي تبتسم لي : الله يخليها لي يارب

خالوه : أمييين

حسيت تليفوني يهتز .. فتحته وشفت مسج من عبود ..

" أدقلج حياتي ولا حد معاج؟؟ "

رديت عليه

" خالتي حصه وسيف عدنا برمسك عقب "

رد علي بسرعة

" يالسه مع سيف هاه ..أنزين مهرة استانسي "

قريته وقبضتني ضحكه ما رمت أمسك عمري .. أول مره يقولي مهرة ... أونه عاد غيران .. أسميك ياعبود حركااات ..امم ما برد عليه .. خله يغاار شوي ويأكل بعمره

خالوه : يالله سيف نروح تأخرنا

أمي : وين وين ..تعشوا عقب سيروا

مهرة : هيه قعدوا تعشوا معانا خالوه والله ولهانه عليج وما شبعت من شوفتج

خالوه أطالع سيف

سيف : لا يأثرون فيج أنا متواعد مع ربعي ويتريوني أحين

خالوه : يعني ما رحمتني وأنا اطالعك

سيف : بعدج لو ما فارتني بقوطي لكنينكس ممكن أرحمج

أبتسمنا كلنا

حاولنا نقنع سيفوه يتعشون عدنا بس ماشي فايدة .. خالوه تمت تتحرطم ههههه .. وع هالحال لين ما طلعوا من البيت

أمي : نبا نحط عشاء بس أخوانج محد .. محمد أتصل عليه ما يرد علي ومطر تليفونه مغلق

مهرة : ماعرف اماه بس برايهم بنعزللهم عشاء ..أهم شي أنتى تاكلين

ميروه : هيه صدقها مهاري بنعزللهم ..بسير أخبر البشكارة تحطلنا عشاء ..خلاص بموت من اليوع

رديت عليها : حسبي حسابج أنتى وأمي بس

أمي : وليش أنتى ما تبين تأكلين .؟

كيف أكل بعد الحلفة اللي سوتها شموه .. والله بالي مع مطور حبيبي .. أحاتيه

هزيت راسي : لا مابا

أمي : عمج سلطان دقلي الظهر يطمن علينا .. ووصاني أقولج أنه زعلان

أشرت ع نفسي : زعلان مني ؟

أمي : هيه زعلان ومتشرة عليج وايد

عقدت حياتي : ليش ؟؟

أمي : تعب وطاح فالعنايه وما سرتي تسلمين عليه ولا أتصلتي تتحمدين له بالسلامة

تنهدت بضيج .. حبيبي عمي ما عرف كيف راح عن بالي .. من كثر المصايب ولله الحمد اللي تولفت فوق راسي نسيته .. معاه حق يتشره علي ..

بس لحظه لحظه وضعي طبيعي ..اوني متأثرة من علاقة ناصر وموزان

مهرة : معقوله عمي زعلان مني وهو يعرف ولده الخسيس شو سوى فيني .. اللي صار ما خلا فيني عقل .. أحاول أخلي عمري طبيعية جدامكم بس الله العالم باللي أحسه ..الله العالم بالحرقة اللي فيني .. أراعي مشاعرج ومشاعر أخواني ..أنزين وأنا ؟؟ منو يراعيني ويفكر فيني .. تعبانه وايد وايد ..وعمي عارف كل شي .. ماله حق يزعل ولا يتشرة ..

أمي : أدري حبيبتي بس هذا ريال كبير وبحسبة أبوج ..ولو ما يحبج ما حط فخاطرة ولا تشره عليج ..يحليله يبا يزورج بس تعبان مايروم ايج الدكاتره مانعينه من الحركة .. وناصر هالنذل طردة من البيت ومايعرف شي عنه من ذاك اليوم

مهرة : حبيبي عمي ..باجر إن شاء الله بسيرله البيت وبطمن عليه وبراضيه ..ما يهون علي

أمي : وأنا بسير معاج أتحمد له بالسلامة

ابتمست : زين

دخلت علينا ميروه ووراها البشكاره يايبه العشاء

نشيت : بسير اسويلي عصير ليمون

أمي : خلي البشكارة تسويلج

مهرة : ما يحتاي ..بسوي بروحي

هذي كانت علثه عشان أطلع عنهم .. ظهرت فحوش البيت وقعدت صوب الزراعة .. رجعت أتصل ع مطور وتليفونه للحين مغلق .. اففف والله أحاتيه وخايفه عليه .. يارب ساعدني .. ماروم أتم جي ع أعصابي ..أحس عمري بتخبل ..

سمعت صوت سيارة حسيت بفرحه ولفيت صوبها بس مسرع ما راحت هالفرحة يوم شفت حمود يبركن سيارته فحوي البيت .. شفت ساعتي لقيتها 11 وربع .. ياربي وين بيكون فهذا الوقت المتأخر ..

نزل حمود ويا صوبي

محمد : السلام عليكم

مهرة : وعليكم السلام ..زين يوم وصلت..حاطين عشاء داخل .. سير اتعشى مع امي وميروه

محمد : متعشي الحمدلله ..وانتى ليش قاعدة أهني ما تبين عشى ؟

هزيت راسي بلا

محمد : فيج شي مهاري

مهرة : لا ما فيني شي

محمد :عيل تعالي معاي داخل لا تقعدين فالحوش بروحج هالوقت

مهرة : أبا أشم هواء شوي ..خلني يالسه ..وبعدين مطور بعدة ما رجع يوم يرجع بروح غرفتي

محمد صد صوب القراج :هيه والله محد سيارته

مهرة : كنت عند سلامي ؟

محمد طالعني وابتسم : هيه وتسلم عليج

مهرة : ربي يسلمها من الشر

محمد : مهاري أبا أقولج شي

طالعته بتركيز أترياه يرمس

محمد : لا خلاص ماشي بسير أرقد أحسن

ولف عني يبا يروح داخل

ناديته : حموووود أوقف وين ساير ؟؟ شو تبا تقولي

محمد : خلاص غيرت رايي

جابلته : شو عندك حمود قول ؟

تنهد : خليها باجر أحسن .. مب اليوم

مهرة : مافيني صبر لباجر ..عندك مصيبة قولها أحين ؟

محمد أبتسم : أخويتي شكلج تعقدتي

مهرة : متعقدة من زمان .. يالله قول خلصني

محمد : سالم طلق موزة بالثلاث

تفاجئت : هاااه

محمد : موزة بعدها مرقدة فالمستشفي ..حاولت أطلعها بس مب طايعين يرخصونها ..يقول الدكتور أقل شي أسبوع لازم تكون عندهم ..وبعد ما تظهر من المستشفي بتروح مع مطور رأس الخيمه بدون أمي ما تعرف .. حاليا ماشي غير هذا الحل

مهرة : ليش ما تبون تخبرون أمي ؟

محمد : بنخبرها بعد فترة .. خلي شوي الأوضاع تهدى ولقلوب تصفى

مهرة : ووسعودي ولدها ؟

محمد : مع أبوه

مهرة : أنزين أهي وايد تعبانه صح ؟

محمد : تبين الصدق .. وايد تعبانه

مهرة : حبيبتي الله يقومها بالسلامة .. حمود أبا أشوفها وأطمن عليها

رد علي بعصبية : ماشي روحه .. خليها هالحقيرة تحس بقيمة الأهل بعد مانزلت رؤوسنا الأرض

حطيت ايدي ع جتفه : أهدا أهدا خلاص ما أبا أشوفها

محمد : تلعوزت اليوم فالمستشفي .. شاكين أنها مضروبه .. حققوا معاي ومع مطور وبالغصب قدرنا أنطلع عمارنا من السالفة .. الله يأخذها ونفتك منها ومن فضايحها

مهرة : تعوذ من أبليس

محمد : أختج بكبرها أبليس ..أستغفر الله طاريها ينرفزني .. بسير أنام أبرك

مهرة : هيه زين تسوى .. ريح راسك ولا تفكر فشي .. ولا تنسى تمر ع أمي تحاتيك

محمد : إن شاء الله

راح عني حمود داخل ورجعت مكاني أتريا مطور .. تذكرت عبود .. اووه هذا زعلان كيف نسيته .. اتصلت عليه

رد علي : الووو

مهرة : هلا بالزعلانين

سمعت صوته وهو يتنهد

مهرة : هذا من الشوق يعني

عبدالله : يالله من القهر

مهرة : أسملا عليك من القهر حبيبي

عبدالله : مهاااري لا تستهبلين علي .. شو مقعدنج مع سيف ؟؟ طابتني ويالسه تسولفين معاه .. واللي قاهرني وباط جبدي مطرشلج مسج وسفهتيني ولا رديتي علي .. شكلها سوالفه حلوه وايد والدليل أنج نسيتيني

مهرة : أستغفر الله العظيم حسستني اني قاعده معاه بروحي

رد بنبرة تهديد : شو حسيتي الغالية ؟؟

مهرة : كنت يالسه مع الكل فالصاله .. أمي وميروه وخالوه حصه كانوا معانا ..وما كنت أسولف معاه مثل ما أنت يالس تألف .. سولفت مع خالتي بس وبعدين حتى لو رمسته ..سيف ولد خالتي مب غريب

عبدالله : حتى ولو اهو كان خاطبنج

مهرة : وأنت الوحيد اللي تعرف أن خالتي حصه خطبتني بدون ما تشاوره وهو مايباني ويعتبرني أخته وانا بعد نفس الشي

عبدالله : هيه بس

قاطعته : بس أحبك يوم تغار علي

رد بكل رومانسيه : صدق حياتي

نبرت صوته هذي تخبصني فوووق تحت .. أتلعثم ماعرف شو أرد عليه

رديت بصوت يدوب ينسمع : هيه

عبدالله : مهاري حياتي والله أحترق قلبي من الغيرة

مهرة : وحرقت قلبي معاك يوم قتلي مهرة حاف

عبدالله : ههههههههههههههه

مهرة : أهون عليك يعني

عبدالله : أكيد لا حياتي والله ما تهونين ..أحبج ياخي

مهرة : أنا بعد ياخي نفس اللي قلته

رد علي بأستهبال : ليش أنا شو قلت ؟؟

مهرة : عباااااااااادي

عبدالله : عيونه أنتى ..يالله عاد ذكريني نسيت

مهرة : اففف يا حبك حق الطفاسه والمصاخه ..عبود يوز عني

عبدالله : هههههههه ايوه هذي مهرة اللي أعرفها .. اما اللي ترمسني من شوي وتقولي حبيبي .. واحبك يوم تغار علي ..مشكوك فيها

أبتسمت لا إرادي

عبدالله : أدري أنج أضحكين بس ع السايلنت

مهرة : تدري عبود ..قبل ما أرمسك كنت مضايقه بس والله راحت كل ضيقتي بعد ما سمعت حسك الحلو

عبدالله : مضايقه ؟؟!! ليش حياتي خبريني

ياربي وهقت عمري .. الحين هذا شو بقوله

مهرة : اممم مادري من شو

عبدالله : ع منو يالسه تقصين ..أنا فاهمنج أكثر من نفسج ..رمسي يالله لا تخبين علي


كلامه صح عبود أكثر شخص فاهمني

رديت عليه : صايره مشكله كبيرة بين مطور وحرمته .. ومطور طلع من البيت وهو مضايق وللحين ما رجع.. أدقله وتليفونه مغلق .. أحاتيه ووايد عبود

عبدالله : خوفتيني عبالي شي جايد .. مهاري حبيبتي المشاكل تصير بين الزوجين .. هذا شي عادي

مهــرة : أنت ما تعرف شو مستوي وبعدين ما شفت حالته وهو ظاهر ولا ما بتقول هالرمسه

عبدالله : يا بنت الناس أدري أنج خايف عليه ومب مستهين بالمشكله .. بس مطور مب ياهل ..تلقينه يبا يغير نفسيته شوي ..اكيد يوم تصير نفسيته أحسن بيرجع

مهرة : أدري بس أحاتيه

عبدالله : أنزين ما خبرتيني شو المشكلة ؟

مهرة : مشكله خاصة بين مطور وحرمته مالي حق أرمس فيها

عبدالله : زين أسفين

مهرة: لا تزعل عاد

عبدالله : مب زعلان حياتي ..

أنتبهت ع نور سيارة مطور

مهرة : حبيبي وصل مطور بخليك أحينه

عبدالله : زين حبيبتي ربي يحفظج

سكرت الخط وعيني ع سيارة مطور .. نزل من السيارة وراح صوب المطابخ .. شكله بيدخل من الباب الخلفي .. أكيد ما أنتبه أني موجودة

شفته وهو يدخل المطبخ .. مشيت خطوتين ووقفت بعد ما شفت شموه يايه طااايره ع الطبخ ..
فتحت عيوني مستغربة ..هاي مب قايله بتروح بيت أهلها ..والله زين كلامي شكله آثر فيها وحست ..الحين مالي حايه أكلمه ..

الله يصلح بينهم

دخلت البيت ورحت غرفة أمي .. فتحت الباب بشويش شفتها منسدحه ع الشبريه بس واعيه .. تقربت منها وأنتبهت ع ميروه منسدحه حذالها وراقدة

مهرة : فيها شي ميروه ؟

أمي : لا بس تبا ترقد عندي

مهرة : حبيبتي ميروه .. خايفه عليج وايد

أمي تغطي ميروه باللحاف : أدريبها ومب بس ميروه .. كلكم تحاتون

مهرة : أكيد بنحاتيج.. أنتي أمنا وتاج راسنا ومالنا غيرج فهالدنيا

أمي أبتسمت

سـألتها : شربتي دواج ؟

أمي : هيه شربته الحمدلله

مهرة : زين برايج عيل رقدي أحين

أمي بدون مقدمات : موزة تطلقت صح ؟

فاجئني سؤالها : كيف يعني

أمي : أختج طلقها ريلها اليوم

الحين أهي تسأل مب عارفه !! ولا حاسه وتبا تتأكد ..شو هالوهقه .. من شوي حمود يقول أنها ما تعرف .. معقوله خون فيني وخبرها

مهرة : الله يهديج اماه لا تخلين ابليس يلعب براسج ..نامي ولا تفكرين بشي

أمي : ليش ما تبوني أعرف أنها تطلقت ؟؟

مهرة : ومنو قالج أنها تطلقت أساسا ؟

أمي : عمج سلطان

عمي الله يهديه ليش يقوللها .. مافي مجال أنكر

مهرة : صح كلامه تطلقت

أمي : أرتحت لأنه طلقها

عقدت حياتي مستغربه : ليش

أمي : لأنه لو خلاها ع ذمته بخليها بس عشان يعذبها ويذلها.. مستحيل يسامحها ..كل شي ولا الشرف عند الريال .. هاي بنتي وانا غلط بتربيتها وبرجع أربيها من أول ويديد

مهرة : لا تلومين عمرج ..موزان مب ياهل ..عقلها فراسها وتعرف الصح من الغلط.. لا تغلطين عمرج .. وبعدين عمي شدراه .. وليش يقولج أساسا

أمي : عمج يحليله متلوم وايد من اللي صار ..وقالي موزة بعد ما تطلع من عدة الطلاق بنزوجها ناصر بدون عرس .. كسر حشمه حقها وحقه

مهرة : وأنتى وافقتي ؟؟

أمي رفعت جتوفها : ماشي حل غيره بنتي ..دامه غلط معاها لازم يتزوجها .. أعرف هالشي يجرحج حبيبتي بس ناصر ما ينفعلج ولا أنتى تنفعيله


رغم كل اللى سويته فالنهايه موزان بيتحقق حلمها وبتاخذ ناصر ..بس تصدقون أحس عادي مب محترقة ولا شي ..

رديت : بعد اللي شفته منه.. مب بس طلع من خاطري .. أحسني كرهته

أمي : الله بيرزقج بولد الحلال اللى يستاهلج

مهرة : آآآمين يارب

أمي : باجر بداومين ؟

مهرة : لا الأسبوع الياي بداوم

أمي : زين ماما لا تسهرين رقدي

مهرة : من عنوني

حبيتها ع راسها : تصبحين ع خير

أمي : وأنتى من أهل الخير حبيبتي

ظهرت عنها أبا أرجع غرفتي بس لمحت باب حجرة ميروه مفتوح والليت أمبطل ..الله يهديها أكيد نزلت مستعيله عند أمي وما سكرت الباب .. تقربت من الغرفة عشان أبند الليت وأسكر الباب وانا أمشي صوبها سمعت صوت غريب بس خفيف وايد ويزيد لما أتقرب من غرفتها حسيت بشويه خوف بس كملت لين ما دخلت الغرفة وتفاجئت لما شفت الغرفة وصخه وميروه يالسه ع الشبريه والكتب حواليها وتهز راسها بقوه وبيدها دفتر تشخبط فيه بكل وحشيه وشعرها ملفوف بطريقة غريبه وتقول كلام مب مفهوم .

صرخت وخطفت أركض غرفتي ووقفلت الباب ع عمري وقلبي يدق بقوووه من الخوف .. هاي مب ميروه ... ميروه راقده مع أمي وأنا كنت عندهم من شوي .. هاي مب ميروه هاي ينيه غمضت عيوني وتميت أقراء المعوذات فخاطري وفيني صيحه.. بسم الله الرحمن الرحيم فتحت مسجلي وشغلت إذاعة القرآن ..وفتحت باب غرفتي وعيني ع غرفة ميروه .. شفت الباب مسكر معني ما سكرته ..

أذكر دوم أمي تقولي الجن إذا حسوا بخوفنا يستقون علينا أكثر

قويت عمري ورحت غرفتها وفتحت الباب وفخاطري أدعي وأقراء ..فتحته بسرعة والحمدلله ما شفت شي .. الشبريه فاضيه وما عليها شي والغرفة مرتبه ونظيفه ..دخلت ورحت صوب المسجل وحطيت إذاعة القرآن وطولت عليه وسكرت الليت والباب ورجعت غرفتي .. ما أدري من وين يتني القوة ..قفلت الباب علي وأتصلت ع عبود عشان أحس بالأمان

عبدالله : هلا مهاري ..بشري شو صار مع مطور ؟

رديت عليه وقلبي يدق : الحمدلله حبيبي المشكله شكلها أنحلت

عبدالله : شفتي أنج مكبره الموضوع

رديت عليه : هيه شفت

عبدالله : لحظه شوي عمري ..أسمع صوت أبوي يناديني.. خلج ع الخط لا تبندين

مهرة : تمام

...

عبدالله : خير ابوي بغيت شي

عمي حمد : هيه بس أنت فاضي باجر ولا مشغول

عبدالله : لو مشغول بفضالك .. بس أنت قول أبوي آمرني ؟

عمي حمد : بس هالشي بيني وبينك ومابا حد يعرف

عبدالله : تم ولا تحاتي

عمي حمد : في وحده أسمها ........ أباك تسأل عن هالبنت وعن أخلاقها ومكان شغلها وأهلها وكل شي يخصها أبا اعرفه ..

حطيت ايدي ع قلبي خيبه شكله شاك فيها

عبدالله : ليش ابوي

عمي : هالبنت ولد ربيعي يبا يتزوجها ..وأبوه يحاتي ما يعرف شي عن أخلاق البنت ولا عن أهلها ..تدري أبو ومن حقه يخاف ع ولده

عبدالله : هيييييييه فهمت ..خلاص خل الموضوع علي .. يومين بالكثير وأخبارها عندك بتكون

عمي : أسمحلي عاد بعبل عليك بس هذا أخوى دنيا ولازم أوقف معاه

عبدالله : أفا عليك أبوي .. فالك طيب

عمي : يالله زين ولدي بسير أرقد وأنت بعد أرقد ولا تسهر

عبدالله : إن شاء الله أبوي
...

هذا اسم نوووف بالكامل ..كيف عرف اسمها .. يعني شكله جاد وناوي يتزوجها .. خيبه لو عرف أنها ربيعتي ومعاي فنفس الغرفة أكيد بشك فيني .. لازم أتصرف

حتى الخوف اللي فيني راح

سمعت حس عبدالله : عمري مهاري سوري تأخرت عليج

مهرة : لا عادي حبيبي

عبدالله : فديت روحج

مهرة : عبادي أعرف البنت اللي سأل عنها عمي

عبدالله: كنتي تتسمعين هاه

مهرة : أنت ما سكرت الخط

عبدالله : عادي عمري نحن ما بينا شي وهالموضوع عادي وزين انج تعرفين البنت بتفكيني بدال ما أسال عنها

مهرة : حبيبي هالبيت طيبوبه وخلوقة ووايد.. وع فكره أهي نفسها البنت اللي تشتغل معاي فالمكتب

عبدالله : نوف ربيعتج ما غيرها؟؟

بلعت ريجي : هيه نوف ما غيرها .. طيبوبه وأهلها ناس ذهب ومعروفين بطيبتهم وأخلاقهم وكرمهم

عبدالله : ههههه ربيعتج لازم تمدحينها

مهرة : هذا الصدق

عبدالله : بس في شي ما قلتيه عنها ؟

مهرة : شو

عبدالله : أنها جمييييييله من الخاطر

صرخت عليه : عبووود

أسمع صوته وهو يضحك ..

مهرة : الله ياخذ أبليسك خليتني أصرخ .. أخاف حد سمعني ..

فتحت باب غرفتي والحمدلله محد موجود ..رجعت قفلت الباب

عبدالله : هاه كيف الأوضاع ؟

مهرة : جب جب هذا كله منك لو حد سمعني أحين ..شو بقوللهم

عبدالله : عاد أنتي مره ..محد يروم يقولج شي .. ع طول تصارخين

مهرة: أنت طلعتني عن طوري

عبدالله : يا ويل حالي ما رمتي تمسكين عمرج .. لهدرجه تغارين علي

رديت بعصبيه : لا ما أغاار

عبدالله : عيل هالعصبيه كلها ليش دامج ما تغارين

سكتت .. صدق أنا حسيت بالغيره وتصرفت شرات الياهل

عبدالله : عمري

مهرة : خير

عبدالله : انتى حبيبتي وأجمل إنسانه شافتها عيني

أبتسمت : لا تقص علي

عبدالله : والله حياتي أنتى غانتني عن الكل .. قنعان فيج ومابا غيرج

أستحييت

عبدالله : أحبج يالهبله

مهرة: وأنا بعد حبيبي .. صح عبادي إذا سألك عمي منو سألت شو بتقوله

عبدالله : هههههههه عن الخبال مستحيل أقوله أنتي

مهرة : هيه ولا تقوله أنها تشتغل معاي فنفس المكان أخاف يشك فينا ..لا تطريني جدامه مول

عبدالله : من دون ما تقولين حياتي مستحيل أطريج .. بس خبريني عن ابوها ووين يشتغل وكل شي بالتفصيل

سكرت الخط بعد ما خبرته كل شي عن أهل نووف وكنت صادقه معاه ..يعرف أعلومها مني ولا من غيري ..جي أحسن ..

اممم فيني فضول أعرف اللي صار مع مطور وشموه .. إن شاء الله تنحل هالمشكله وويرتاح أخوي ..

تلحفت وعبود فبالي .. شكلج رحتي فيها مهره .. ما أقدر أكابر أكثرر وقص ع عمري .. كل شي يدل أني أحبه ..وأحبه من خاااطري بعد .. وهقت عمري والله .. فتحتلي باب كبير انا مب قده .. ماعرف شو باجر بيصير .. شو بيكون موقف عبود إذا عرف أني مطرشه وحده تلعب ع أبوه .. أكيد كل هالحب بيتحول لكرهه .. بيكرهني .. ما تصورت أني ممكن أطيح فيها وحبه ..اففف ..زواجنا وايد صعب .. خواني مستحيل يوافقون ولا أنا أصلا كيف بعيش مع واحد أبوه سبب فموت أبوي ..

أحساسي هذا غيّر مشاعري صوب أختى موازن .. أحسني مب شايله عليها مثل أول .. لأني أكتشفت أني ما كنت أحب ناصر ..كل اللي كنت أحس فيه مجرد أعجاب لا أكثر .. ما حبيته .. كنت تقريبا يوميا أسولف مع عبود .. وأفقده يوم ينشغل فدوامه وأعتمد عليه فأبسط الأشياء .. يمكن كنت أحبـه بس مب حاسه بعمري .. والحين أكتشفت هالشي ..

باجر بشل ميروه وبسير اشوف موزان .. لازم نغامر ونطمن عليها .. غمضت عيوني بقوه عقب ما تذكرت اللي شفته وركزت ع القرآن اللي يشتغل عشان أبعد خوفي لين ما غفيت



الجزء الرابع عشر



نشيت ع صلاة الفيــر .. رحت صوب المسجل وبندته عقب دخلت الحمام وتوضيت وصليت ودعيت ربي يمحي مشاعري اللي أحسها أتجاه عبود .. يارب كلها ترووح يا رب .. يا رب أنزع هالحب من قلبي عشان أرتاح ..

طويت السيادة وأحسني مكسورة .. أنا تسببت بعلاقتي معاة ويالسه أدفع الثمن أحين .. يالله مهاري ما عليه .. أنتي قدها وقدود .. شفت الساعة لقيتها 5 ونص ..بنزل أوعي أمي تصلي الفير ..ظهرت من غرفتي وراحت عيني لا إرادي صوب غرفة ميروه وتذكرت اللي صار أمس ..امممم أسير أبند المسجل ولا طاف افف ابا أفهم ليش حاسه بخوف وتوني مصليه الفير.. مشيت بخطوات ثقيله وفتحت الباب ..حسيت بشي كاتم ع صدري بس دخلت ورحت صوب المسجل عشان ابنده بس تفاجأت يوم شفته مبند اساسا ياخي كيف جي متأكده أني أمس شغلته وحطيت اذاعه القرآن ..خذيت لفه ع الحجره وكل شي مكانه .. طلعت وحاسه بشتات معقوله أكون ما شغلته أمس ..ما أدري والله يمكن من الخوف عبالي أشتغل وهو مب شغال

سويت طاف ودخلت غرفة امي ..فتحت الباب وشفتها تصلى .. ابتسمت .. الله يحفظها ..
بسير المطبخ أكيد البشاكير مسويات جاي ... محتايه اشربلي كوب عشان أصحصح عدل .. رحت صوب المطبخ والجاي ع النار .. بعده ما خلص

طالعت راني : توج حاطه الجاي ع النار

راني : 5 دقيقه وخلاص

مهرة : زين يوم تخلصين ..صبيلي كوب ..بتحصليني قاعدة فالحوش صوب الزراعة

راني تهز راسها بمعني تمام

طلعت من المطبخ ع الحوش ..ويلست حذال الزراعة وعيني فالسماء .. صح ظلام والشمس بعدها ما طلعت بس حلو الجو هالوقت .. شفت سيارة أخوي مطر تدخل البيت .. أكيد ياي من المسيد مصلى الفير .. نزل من السيارة وشافني بس ما يا صوبي كمل طريجه داخل

زقرته : مطر

وقف بعد ما زقرته وطالعني

سألته : شحالك ؟

مطر : الحمدلله

مهرة : شكلك مب عايبني

مطر تنهد : تعبااان مهاري وايد تعبان

مهرة : تعال أقعد معاي وخبرني شو صار معاك ..

ما عطيته مجال يرفض .. مسكت ايده ويريته معاي صوب الزراعة وقعدته

مهرة : امس أتصلت عليك وتليفونك مغلق وأتريتك لين ما رجعت البيت .. بس أنت ما شفتني ورحت المطبخ وكنت بلحقك بس تراجعت بعد ما شفت شمووه يايتنك

مطر : ليتج يتي ولا خليتيها تيني

مسكت ايده : رمست شموه وخبرتني كل شي وهي متلومه وايد وعارفه أنها غلطانه يوم خبت عليك بس لا تظن فيها ظن سوء .. شموه تحبك وايد ومستحيل تخونك مستحيل .. أدري سالفة موزان خبصت الأمور عندك وما تنلام والله.. مطور حبيبي لا تخلط الأمور فبعضها .. موزان شي وشمووه شي ثاني لا تقارنهن فبعض .. شموه تحبك وخبت عليك لأنها خايفه من المشاكل .. تدري انك وايد تغار عليها وهذا ولد خالتها

رد بعصبيه : لا تطرينه جدامي فاهمه

شفت عيونه حمر

مهرة : مب قصدي والله آسفه

مطر : مصدقنها مهاري بكل كلمة قالتها بس أنا مجرووج منها وايد .. حتى مب قادر أشوفها ..كيف موضوع كبير مثل هذا ما أدري عنه ..يلاحقها من سنين وانا ما عندي خبر ..وهي عارفة شكثر أغار عليها "حط ايده ع صدره " أحس عمري مخنوق .. شموه غدرت فيني ..أستغفلتني

مهرة : مطور أنت معصب ومحتاج وقت وبتهدى ..شموه مب قصدها تستغفلك بس كانت خايفة من المشاكل ..أدري هذا مب عذر بس هاي طريقة تفكيرها .. وهي ميته من الندم أحين ..هذي حرمتك ومالها غيرك ..لا تخلي ابليس يدخل بينكم ويكبر المشكله براسك ..

مطر : أمس شرحتلي كل شي صار بينهم بالتفصيل وأنا مصدقنها والله ..بس ما رديت عليها .. تمت تتكلم وتتكلم وأنا سااااكت ..ما علَقت ولا قلت شي ..شو أقول اصلا ما عندي كلام أقوله ..
مهرة : فاهمتنك.. أنت حاس بحرقه بيوفك وهذا شيء طبيعي .. الموضوع بعده حار ..بتمر الأيام وبتهدى إن شاء الله

مطر : ونعم بالله .. أنتى شو هبتج ؟

مهرة : الحمدلله .. بسير اليوم عند عمي سلطان ..زعلان مني لأني ما سألت عنه يوم طاح فالمستشفي

مطر : متفيج هذا يزعل .. ما يسد اللي سواه ولده

مهرة : عمي ماله خص ..تعبان وذابحنه اللوم .. الله يسامح ناصر وموزه خبصونا فوق تحت

مطر : هالحيوانة بتعيش عندي فراس الخيمه لين ما تطلع من عدتها ..ما نباها تقعد مع أمي فالبيت .. خايفين عليها تتعب يوم تشوفها ..أحسن هالفترة تكون بعيده عنها .. والله ما أعرف كيف بجابلها هناك

مهـره :تدري أنهم بزوجونها ناصر عقب ما تطلع من عدة الطلاق

مطر : هيه عندي خبر ..ذلفه تذلفهم

مهرة : مطور

قاطعني : لا أدافعين عن أختج

ابا ارد عليه بس يت البشكاره ومعاها كوب الجاي

خذيت الكوب عنها

مطور أستغل الفرصة ونش : بسير أرقد مدوخ

مهرة : زين نوم العوافي

راح مطر وانا بعد رحت عند امي ..شفتها تظهر ملابس من الكبت

تقربت منهاا وحبت راسها : صبااح الخير

أمي : صباح النور

مهرة : هاه شو حاسه عمرج اليوم .؟

أمي : الحمدلله حبيبتي بخير

مهرة : شكلج تبين تتسبحين

أمي : هيه بسير أسبح

صديت صوب الشبريه وما شفت ميروه

مهره : عيل ميروه وينها ؟

أمي : وعيتها تصلي الفير ..صلت عقب راحت غرفتها

مهرة : زين بظهر عنج برايج تسبحي

مشيت خطوتين وورجعت صديتلها : أماه بشل ميروه معاي وبروح السوق ناقصني جم غرض ؟

أمي أطالع ساعتها : هالوقت عاد ؟

مهرة : مب أحينه.. بسيرعـ الساعه 10 جي

أمي : زين بنيتي بس لا أطولون هناك

مهرة : إن شاء الله

رجعت غرفتي ملانة .. اممم ليش ما أغير ترتيب الغرفة ..فكرة والله ..بديت أنظف وعدل .. لقيت صور موزان وناصر اللى كنت خاشتنهن عندي .. الحين ما منهن فايده .. دخلت الحمام وحرقتهن عقب فريت الفتات الله يعزكم .. فــ البالوعه وخرط الخراط .. جي يا مهرة ما في أي دليل ضدج .. أبتسمت بنصر

خبصت الحجره فووووق تحت .. ووحس جسمي تكسر .. فريت عمري ع الشبرية أرتاح .. محد قالي أتفلسف وأرتب .. كانت الحجرة وش حلاتها مرتبه .. لازم أعور راسي .. شفت الساعه لقيتها 10 ونص .. خيبه ما حسيت بالوقت .. ظهرت من غرفتي ورحت عند ميروه .. لقيتها نايمه للحين الحلوه ..

مهرة : ميرووووه قومي بسج راقد

ميروه تنجلب الصوب الثاني

مطيت عنها اللحاف : ما تبين تشوفين موزان

جابلتني فجأه : موزان

مهرة : هيه قصري حسج .. انا قايله حق أمي بروح السوق .. بنخطف بنشتري جم غرض عن يجذبونا ..وبالمرة بنروحلها المستشفي

ميروه : عطيني 5 دقايق وبكون زاهبه

مهرة : يالله زين بسرعه بترياج فالسيارة

ميروه : اوووكيك

رحت غرفتي ولبست عباااتي ..وعند طلعتي تلاقيت مع شموه ..

شمه : تأخرتي ع دوامج

مهرة : ماخذه إجازة ..والحين طالعه مع ميروه السووق

شكلها تعبانه ومرهق ..ما أعتقد عيونها ذاقت النوم ..عورت قلبي ورحمتها

شمه : مممهاري شكرا ..كلامج نبهني

أحسها لو كملت رمستها بتصيح

مهرة : اشششششش ولا كلمه

حضنتها بقوووه

مهرة : حبيبتي أدري أنج تعبااانه ودايره فيج الدنيا .. حطي فبالج كل مشكلة ولها حل ..مهما كان حجم المشكلة .. أكيد لها حل ..هذي أزمة وبتعدي .. ومطور مجروح منج بس مصدقنج .. خليه يهدا وبيرجع مطر اللي أنتي تعرفيه .. بس عطيه وقت وأنتى ما شاء الله عليج تعرفين كيف تتعاملين معاه ..

بعدت عنها ومسحت دمعتها : خلج قوويه

شمه : إن شاء الله

أبتسمت :يالله بخليج أحين مستعيله مابا أتاخر

شمه : تمام حبيبتي ربي يحفظج

ركبت سيارتي وشغلتها .. رن تليفوني وعبودي يتصل ..رديت عليه بسرعه

مهرة : هلا حبيبي

عبدالله : احم جنج ما خليتي التليفون يرن

حسيت ويهي أحترق : تردلي الحركة هاه

عبدالله :هههههههههههه أمزح حبيبتي

مهرة : شحالك ؟

عبدالله : بخير دامني أسمع صوتج

ابتسمت : انززين ما سألت عن حالي

عبدالله : شحالج عمري ؟

مهرة : بخير دامني أسمع صوتك

عبدالله : ههههههه ليش تقلديني يعني

مهرة : هههه ابا أطفربك .. صح خبرت عمي عن نوف

عبدالله : مشغول أحين فالليل بخبره

شفت ميروه يايه : عبادي ميروه يايه صوبي .. بنسير السوق الحين .. برمسك عقب زين

عبدالله : زين ماما ديري بالج ع روحج

مهرة : إن شاء الله ..فمان الرحمن

سكرت الخط وركبت ميروه

ميروه : تأخرت عليج ؟

مهرة : لا عادي

صدت صوبي : انزين مهااري أتعرفين فأي مستشفي مرقدة ؟

مهرة : هيه سامعه محمد يدلي مطور مكان الغرفة

ميروه : الحمدلله ..يارب ما نحصل حد عندها وننكشف

مهرة : أهم شي ما نلتقي مع حمود ..بعده مطور يتفاهم بس حمود ما عنده تفاهم

ميروه : صدقج بس احسه من خطب سلامي تغير شوي

مهره : ما يندرابه أخوج

تذكرت موضوع المسجل وسألتها : بسألج أنتي يوم سرتي الغرفة الصبح لقيتي المسجل مشتغل وسكرتيه صح

ميروه : أي مسجل ؟

رديت عليها : شو هالسؤال الغريب اكيد مالج

ميروه : حبيبتي مسجلي خربان من زمان وما يشتغل أساسا

بلعت ريجي : بس بس أنا شغلته أمس

ميروه : كيف مهاري والواير منقص

تقبضت بالسكان زين وقلبي يدق من الخوف مستحيل يكون اللي صار أمس حلم مستحيل .. ووصلنا المستشفي وسألنا عن موزان هناك وتأكدنا من رقم الغرفة .. ميشنا صوبها ..وأشوف جدام عيني منظرها مع ناصر لما كانوا فالشقه .. غمضت عيوني وتعوذت من أبليس .. مب وقته .. مادري ليش حسيت عمري أرجف .. فتحت الباب ودخلنا .. ميشت خطوتين ووقفت بعد ما شفت حالة موزان .. ريولها ويدينها ملفوفات بشاش ابيض .. وكدمات فوييهها ومضعفه ومصفره .. موزان أول ما شافتنا صاااحت .. راحتلها ميروه وسلمت عليها وحضنتها بصعوبه لأن جسمها كله يعورها .. ووانا فمكاني ..حسيت عيوني تحرقني .. مارمت أتحمل وصحت ..رغم كل شي موزان أختى الكبيرة .. ويعز علي أشوفها بهاي الحالة

موزة : تعالي مهااري تعالي

سلمت عليها

موزه : ساامحيني حبيبتي والله ندمانة

صديت صوب ميروه وعطيتها سويج السيارة : ركبي السيارة شوي وبلحقج

ميروه : مابا أطلع

رديت بعصبيه : قتلج طلعي

طلعت ميروه ورجعت صديت صوب موزان

مهرة : تبيني أسامحج ع شو ولا شو ؟؟ صورتج أهتزت فعيني .. نظرتي لج تغيرت

قاطعتني وهي تصيح : لا تقولين جي حرام عليج

مهرة : هذا الصدق .. ليش خليتي عمرج فهذا الموقف البايخ جدامنا ..ليش فكرتي فنفسج ونسيتينا ..أنتى حتى ما فكرتي فسعود ولدج .. عشتي حياتج وهاي النتيجه الحين ..يالسه أدفعين الثمن بروحج .. وينه ناصر عنج .. وين سار وأنتى فأمس الحاجه له .. لو حبه لج نظيف ما رضى يشوفج بالحرام ..

غطت وييها بدينها وهي تصيح

مهرة : لا تحطين فبالج أني محروقه لآنج خذتيه عني .. خذيه حلال عليج .. ما يشرفني أخذ واحد شراته .. بخذ اللي يسواه ويسوا طوايفة .. ع فكرة ناصر مب هامني ..أنتى اللي هامتني لأنج أختي وأحبج ..

رحمتها .. أشوفها تصيح مكسورة جدامي .. تقربت منها وحضنتها .. أدري حرقتها بكلامي بس كنت لازم أظهر شوي من اللي فخاطري عشان أقدر أفتح معاها صفحه يديده .. تصرفاتج يا موزة جبرتني أفضحج .. يوم ما داريتي ع سمعتج وع سمعت أهلج

مهرة : أهدي موزان ..أنا أختج وبوقف معاج ع الحلوة والمرة .. أدعي ربج وتوبي .. وربج رحيم

موزة : أفكر فأمي ووسعود

مهرة : أمي بخير بس ما تقدر تشوفج حاليا .. وسعودي أكيد بتشوفينه يوم بصير حالج أحسن

موزه : طمنيني عليه

مهرة : لازم اسير الحين .. بصراحه خوانج ما يبونا نشوفج .. مابا حد يدخل علينا .. بسولي سالفة

طالعتي بدهشه : يبون يحرموني منكم

مهرة : لا حبيبتي بس هم معصبين منج وايد هالفترة ..صدقيني فتره بسيطه وبتعدي .. لا تتضايقين .. خلج قويه ..وذكري ربج .. أدعي الله يسهل أمورج ويخلي أمي ترضى عليج ..رب العالمين قادر ع كل شي

بستها ع راسها : يالله مع السلامة

طلعت عنها وهي تصيح .. تغشيت عن حد يشوفني ..مابا أنهزب ..

عند طلعتي لمحت نااصر ياي صوب الغرفة .. هذا ما يستحي ع ويهه .. والله لو شافه حمود ولا مطور بدفنونه وهو حي .. مشيت بسرعه وطلعت من المستشفي .. ما رمسته .. يمكن موزان محتاجتنه الحين ..

ركبت السياره وشفت ميروه تصيح ..تذكرت أني عصبت عليها وتلومت

مهرة : ميروه حبيبتي اسفه لاني صارخت عليج

ميروه : لا مهاري عادي ..أنا متضايقه عشان موزة

مهرة : لا تصيحين ميروه ..هاي حالة كل واحد ما يفكر فباجر وما يحسب حاسب لربه ولا لأهله

ميروه تمسح دمعتها : هيه بس يحرق

مهرة : أدري حبيبتي بس شو نسوي

ميروه : صح مهاري أمي تقولج مري ع خالوه حصه.. مسويه هريس حق امي

أبتسمت : يحليلها خالوه .. زين بشوف سارونه من فترة ما شفتها

ميروه :هيه وانا خاطري أيلس عند سلامي بس ما ينفع نخلي أمي بروحها

مهرة : أمي مب بروحها .. دام فخاطرج تمي معاها ..يحليلج ما تهنيتي بإجازتج ..أستانسي اليوم من حقج

ميروه : هيه والله ماشي باقي بتبدا المدارس .. اففف لوعه

وع هاالسوالف وصلنا بيت خالوه

دخلنا وكلهم كانوا فالصاله .. خالتي وريلها وسلامي وسيفوه بس سارونه مختفيه

سلمنا عليهم

خالوه : زعلانه عليكن ..من زمان ما طبيتن بيتي

رديت عليبها : أدري مقصرين خالوه وحقج علي .. الدوامات ماخذة كل وقتنا

خالي : بناتي هذا مب عذر .. هذا بيتكم الثاني ولا تقطعونا مرة ثانيه

ردينا عليه : إن شاء الله

سلامه : مهاري أباج تساعديني فالزهاب .. ببداء أشتري قريب

مهرة : ليش أنتى وحمود حددتوا موعد العرس

سلامة: اممم قالي فالإجازة العوده بنعرس ع شهر 7 او 8 بس للحين ما حدد التاريخ .. يبا يضبط وضعه فالدوام قبل

مهرة : والله حبيبتي ما عندي خبر مول ..توني اسمع منج

ميروه أطالعني : تقريبا باقيات 5 او 6 شهور ..ماشي باقي صدقها

خالي : رمسني محمد من أسبوع وقالي مستعيل يبا يعرس بسرعه لو حصل حجز ..

همست فأذن سلامي : حسبي الله ع بليسج خبلتي بأخوي

سلامي استحت

رديت ع خالي : تونا نعرف منكم أنه بجدم العرس .. ما دريبه مارمس بس أكيد خبر أمي

خالوه : هيه أكيد مخبرنها .. بنتي هالملة فيها هريس مخصوصه لأمج

أبتسمت : ما تقصرين خالوه بس سارونه وينها

سيف : ساروه فوق فغرفتها .. سيريلها

وقفت : بترخص عنكم بسير اشوفها .. ولهانه عليها وايد

خالوه : البيت بيتج روحي وين ما تبين

ابتسمت ورحت غرفة سارونه ودقيت الباب .. محد رد علي ..فجيته ودخلت

مهرة : سااارونه

وينها مختفيه .. حجرتها مجلوبه فوق تحت .. شرات حال حجرتي ههههه ..شكلها ترتب غرفتها

سمعت حسها من الحمام : أتسبح مهاااري ..دقايق وبطلعلج

رديت عليها : اترياااج

يلست ع شبريتها .. والشبرية كلها أغراض .. مسكت مخدتها عشان أعدلها وانتبهت ع صوره مجلوبه ..شليت الصورة وأنصدمت يوم شفت مطور أخوي .. هالصوره أكبر دليل أنج تحبينه ..حب من طرف واحد .. حبيبتي سارونه .. الله يرزقج بواحد ينسيج مطور ويسعدج ..رجعت الصوره مكانها وحطيت عليها المخدة ..

ظهرت سارونه من الحمام .. رحت صوبها وحضنتها

مهرة : ولهااااااانه عليج يالقاطعة

سارونه: أنتى بطرتي حبيبتي وصرتي ما تسألين

مهرة: لا بطرت ولا شياته .. مخبوصين هالأيام سارونه .. أمي طايحه علينا تعبانه ومطور وحرمته بايتين عدنا

سارونه: شو فيها خالوه ؟؟ سلامي تقولي هالفترة دوم تعبانة

مهرة : متضايقه لأن موزان تطلقت

شهقت سارونه

مهرة : هالسالفه محد يدريبها .. خبرتج لأني مب متعوده أخبي عليج شي ..

سارونه تهز راسها يمين ويسار : مب مستوعبه كلامج .. أنتى تستعبطين علي ولا شو

مهرة : ما ألومج حبيبتي أدري أننج فحالة صدمة .. ويبالج وقت لين ما تستوعبين

سارونه : مهاري يعني معقوله موزان تطلقت ؟؟ كيف ..وليش... ومتى

مهرة : كيف وليش ومتى .. هذي يبالها قعده وانا مستعيله لازم أروح

سارونه : أنزين ليش ما خبرتونا .. هالشي ما يتخبي

أضطريت أني أجذب عليها

مهرة : لأن أمي عندها أمل يرجعون حق بعض .. ما تبانا نرمس عشان هالأمل ما ينقطع

سارونه : هيييه صح معاها حق ..بس والله مصدومه عمري ما تخيلت موزة تطلق

مهرة : محد يدري بطلاق موزان .. عن يزل لسانج جدام خالوه .. أمي تعرف كيف تتفاهم مع أختها

سارونه : لا تحاتين ما برمس ..السالفة وما فيها أني مصدووومه ومتفاجئة

ابتسمت : فاهمتنج ... انا خلاص تعديت هالمرحلة .. بسير أحين أمي تترياني.. بعدني بخطف ع عمي سلطان أسلم عليه

سارونه : حيوانه مهاري ابا اقعد معاج ..ما شبعت منج

مهرة : شسوي مره ثانيه إن شاء الله .. ميروه تحت بتقيل عندكم

سارونه ابتسمت : زين بتغيرلنا جو " أطالع غرفتها " سمحيلي عاد كنت أرتب غرفتي

مهرة : هههه نفس حالتي .. لو متفقات ما سويناها

سارونه : القلوب عند بعضها

مهرة : يبتيها القلوب عند بعضها .. يالله حبيبتي مع السلامه

سارونه : ديري بالج ولو صار شي فـ موضوع أختج خبريني

مهرة : تماااااام باي

ظهرت من غرفتها ومريت ع خالوه وشليت عنها ملة الهريس وركبت سيارتي .. لمحت سيف يأشر لي

فتحت الدريشه : خير سيف تبا شي ؟

سيف : جم تاريخ اليوم ؟

مهرة : سيفوه بذمتك موقفني عشان تسألني هالسؤال

سيف : أنزين جاوبيني ما بطيح نصج

مهرة : يالله طولج ياروح

فتحت تليفوني وشفت التاريخ

صديت صوبه وابتسمت بتصنع : اليوم 12 /1

لحظه .. لحظه .. 12/1 يوم ميلادي .. كيف راح عن بالي

سيف مبتسم : كل عام وأنتي بخير بنت خالتي .. وعسى هالسنه تكون خير عليج وتتحقق كل أحلامج وأمانيج

طالعته بدهشه هذا كيف عرف تاريخ ميلادي .. وتلومت ع أسلوبي معاه ..ياخي وقاحتي دوم أطيح فسيف يحليله

رديت عليه : وأنت بخير .. تدري أنك ذكرتني .. كنت ناسيه والله

سيف : ذكرتج !! يعني أنا أول شخص هناج بهذا اليوم

أبتسمت : هييه أول شخص ..مشكور انك ذكرتني

سيف : اللى يعز شخص يهتم بأدق تفاصيله وما ينساها .. يالله مع السلامة ..ربي يحفظج

راح داخل وخلاني مستغربه وكلامه يتردد فبالي (( اللي يعز شخص يهتم بأدق تفاصيله وما ينساها )) شو تقصد بكلامك سيف .. شو فبالك ؟؟

اممم ما أعتقد فبالة شي .. سيفوه دومه جي .. حركاته غير شكل .. حركت سيارتي مب مهتمه


الجزء الخامس عشر


رحت الشركة أبا أشوف نوف وأخذ منها أخر العلوم من يوم ما أتصلت فيني ذاك اليوم وخبرتني عن الإنجاز الكبير اللي سوته فالخطة .. ما رمستها .. أنشغلت ف أمور ثانية معنها موصتني ما أطول عليها لكن شسوي موضوع عمي بذات لازم أفكر بالخطوة مليون مرة قبل ما أنفذها .. وصلت الحمدلله ودخلت مباشرة عـ الغرفة وما حصلتها .. أتصلت عليها وما ردت علي .. ياربي ووين بتكون راحت ..لحظة في شيء غريب .. مكتبها فاضي ما عليه شي .. يعني معقوله تكون غايبه اليوم

طلعت من الغرفة ورحت عند ربيعتي سعاد

يوم شافتني : هـــلا هــلا بالزين أِشوف الشركة منورة اليوم عثرج أنتى موجودة

سلمت عليها ورديت : أحم أدري منورة فيني شو اليديد

سعاد مبتسمه : يا ويلي عـ الثقة المهم شحالج يالقاطعة والله أشتقنالج ؟

مهرة : تشتاقلج العافيه حبيبتي واانا بخير الحمدلله ..أنتي شحالج ؟

سعاد تبتسم : أكيد بخير .. ماخذة إجازة ومكيفة فالبيت ونحن يحليلنا نكرف

مهرة : هههههه خلاص بعد جم يوم كل هالدلع بيروح

سعاد : أنزين شو عندج زايرتنا ؟؟ شكلج حنيتي لشغل

مهرة : لا حنيت ولا شياته بس مريت أشوف نوف .. تباني أسلمها ملف محتايتنه ضروري .. بس ما حصلتها فالمكتب

سعاد مستغربه : ملف شووو ..معقوله ما تعرفين أن نوف قدمت أستقالتها من يومين

طالعتها بصدمة : أنتى شو تقولين ؟؟

سعاد : أقولج نوف قدمت أستقالتها وبوجاسم وقع عليها ..غريبه أنها ما قالتلج أنتو ما شاء الله علاقتكم قوية فبعض

حسيت حد صب علي ماي باااارد

مهرة : هاه هيه صح مخبرتني بس ما قالتلي بتقدمها هالفترة ..فتفاجأت صراحه

سعاد : عيل نحن اللي تفاجئنا حبيبتي مب أنتي ..بعدج مهاري عندج خلفيه عن الموضوع مب نحن يحليلنا..درينا فنفس اليوم

هالشي صاير من يومين وانا ما عندي خبر ..كيف نوف تقدم أستقالتها من دون ما تقولي ..

رن تليفوني فهالحظة وحمدت ربي مليون مرة لأنه أنقذني من الموقف البايخ اللي حطتني فيه نوف

مهرة : سمحيلي حبيبتي .. أمي تتصل تترياني أمر عليها ..يالله مع السلامة

سعاد : مسموحه الغالية ..وسلمي عليها وايد

مهرة : يوصل

طلعت من الشركة وفكرة توديني وفكرة تيبني .. شو مستوي !! .. بلاها نوف وشو الشي اللي جبرها تقدم أستقالتها رغم أنها تعشق شغلها ومرتاحة فيه ..واللي ذابحني ليش ما خبرتني .. عمى حمد معقوله له دخل فالموضوع امممم محد يقدر يجاوب ع هالاسئله غيرها .. رجعت أتصل فيها وما ردت .. الله يسامحج يعني انا ناقصه محاتاه .. يكفيني اللي فيني ..

رجعت البيت ورحت عند أمي حصلت معاها حصوه

أمي : وينج ماما تأخرتي ..دقيتلج وما رديتي

رديت عليها : شفتج تتصلين بس كنت أسوق فما قدرت أرد عليج

عطيتها ملة الهريس : وهاي الأمانة من عند خالوه

أمي : يحليلها حصه

يلست حذالها : تخيلي اماه حمود رمس خالي عشان يجدمون موعد العرس

أمي : هيه خبرني

مهرة : وجي ما يخبر خواته يخلينا نعرف من الناس

أمي : هذيلا عيال خالتج مب غرب

مهرة : حتى ولو شكلنا كان بايخ أنا وميروه .. كلهم يعرفون ونحن لا

أمي : بنتي أنتى ليش معصبه ..هذا أخوج فرحيله نحن نتريا هاليوم من زمان

استغفر الله العظيم .. عصبيتي هذي بسبت نووف مب حمود ..

مهرة : مب معصبه منه بس راسي دايخ شوي

شمه : بسويلج عصير ليمون " أبتسمت " يعدل المزاج عن خبره

صديت صوبها : حبيبتي لا أتعبين عمرج

شمه : شو بسوي عثرني إلا عصير ..شوي وبرجعلج

وراحت

أممي : يحليلها شموه .. من طلعتوا وهي قاعدة معاي .

مهرة : هيه شموه طيوبه

أمي : بس عيبها ما تيب عيال

رجعنا ع نفس الموال .. تعبت ياخي حتى مالي خاطر أعلق ع كلامها .. أقتنعت أني مهما رمست أمي مستحيل تفكيرها يتغير

تذكرت سعودي ولد موزان

مهرة : أشتقت حق سعود ..أبا أشوفه

أمي : سعود راقد فغرفتي .. أبــوه عنده زام هالفتره .. وما عنده حد يزخه ويهتم فيه ..فيابه عدنا

ابتسمت براحه : أحلا خبر سمعته .. يوم ينش بشله عندي فوق وبدير بالي عليه

رجعت شموه ومعاها العصير ..

شليته عنها : مشكورة يزاج الله خير

شمه مبتسمه : العفو

أمي : عيل ميروه وينها أحيدها طالعة معاج

مهرة :اووه صح نسيت أقولج ميروة عند خالوه ..شافت سلامي ولصقت فيها

أمي ابتسمت : برايها عيل

دخل علينا مطور وسلم ع أمي

أمي : تأخرت وايد علينا..نبا نحط غداء

مطر : تغدوا أنتو أنا بسير أرقد

أمي : مطر ولدي شو بلاك .. ناكرتنك من يومين مش على بعضك

مطر : ما فيني شيء

شمه : عموه لا تحاتين بوديله الغداء فوق

مطر طالعها وعيونه شرار : محد طلب منج تعرضين خدماتج .. خلج فحالج أحسن

وطلع من الصاله

شموه ويهها قام يعطي ألوان الطيف .. ما توقعت مطور يفشلها جدامنا .. طلعت وراه ع طول

أمي تسألني : شفيهم ؟؟

رفعت جتوفي : ماعرف

أمي : من سنين ما شفت أخوج معصب ع حرمته

مهرة : عادي كل زوجين تصير بينهم مشاكل

أمي : يمكن أخوج مل منها ويبا يتزوج

طالعتها مستغربه : أحسج فرحانه لأنهم مختلفين

أمي : لا تلوميني أبا أشووف عياله قبل ما أموت

الله يهديج أمي .. أحس عمري مب قادرة أتحمل أي شي .. نفسيتي تعباانه .. شو هالإجازة اللي ما تهنيت فيها

مهرة : الله يطول بعمرج .. بسير غرفتي أريح تعبانه

أمي : العصر بروح عند عمج سلطان لا تنسين

مهرة : إن شاء الله

رحت غرفتي وفريت عمري ع الشبرية حتى ما فصخت عباتي .. راسي أحسه بينفجر من التفكير .. رجعت أتصل فــ نوف وتليفونها الحين مغلق من شوي ما كانت ترد والحين غلقته.. شو تفسير هالحركات البايخة .. اكيد ما تبا ترمسني .. ما عليه مهرة أهدي .. أكيد نوف تمر بظروف وعندها عذر يشفعلها .. وصلني مسج ومسكت تليفوني بسرعة وتفاجأت يوم شفت أسم عبود .. توقعتها نوف

(( حياتي مشغول اليوم وايد برمسج فالليل .. ديري بالج ع روحج ..احبجج يالهبله ))

من القهر فريت التليفون ع الأرض .. مقهوره منها ليش سافهتني .. وغالقه تليفونها بعد .. يعني بالعماله ما تبا ترمسني بس ما عليه بسيرلج للبيت وبترمسيني غصبن عليج .. بيت!! ..اي بيت يا حلوه .. توني ذكرت ..نوف من فترة منـــتقله بيت يديد واناا للحين ما زرتها .. ما أعرف وين بيتهم .. شو يعني ..غمضت عيوني .. أستغفر الله .. أبليس شكله معشش فوق راسي .. متأكدة أنها بدقلي .. المفروض أني أتريا أتصالها وأطرد الأفكار السودة اللي يتني .. أعوذ بالله منك يا ابليس

فصخت عبااتي ورحت صوب تليفوني .. الحمدلله ما أنكسر .. بسته .. اسفه فديتك عصبت عليك .. بعدك نافعني بس عصبيتي ما بتنفعني يوم بنق بيزات وبشتري غيرك .. أبتسمت ع هبالتي .. بريح راسي وبنام عن التفكير الزايد .. بعدني العصر بسير عند عمي سلطان ..

أنسدحت وتميت أستغفر لين ما غفيت .. ونشيت ع صوت دق الباب

أمي : مهااااااااري قومي

رديت عليها وانا أتثاوب : انزززين امايه قمت

أمي بعدها أدق الباب : قومي فجي الباب عمج سلطان معاي

فتحت عيوني بصدمه : هاااه لحظة .. لحظه .. شوي وبفتح

طرت صوب الحمام وتغسلت وطلعت وعدلت شبريتي ولميت الأغراض بسرعه خياليه ولبست شيله وتعطرت وفجيت الباب

شفت عمي واقف عند الباب

عمي سلطان : زعلانه ع عمج بنتي .. زعلانه مني

مهرة : لا عمي

تقربت منه وحبيته ع راسه وهو مسكني وحضني بكل قووته .. حسيت بحساس حلوو وايد .. ماعرف شو ياني صحت فحضنه .. ذكرني بأبوي ..حضني وهو يتعذر ويتسامح مني ..

كل خططي اللي سويتها فموضوع موزان عشان بس ما أزعله مني .. وايد أحب هالإنسان وايد

مهرة : أنت بحسبت أبوي والله الشاهد ع كلامي

عمي : بنتي اللي صارلج هد حيلي .. المفروض أحميج أقوم اضرج

مهرة : لا تقول هالرمسه عمي أنت مالك ذنب وانا مب زعلانه منك بس كنت شوي تعبانة وناويه والله اسيرلك البيت بس أنت سبقتني ويت .. ليش يت وأنت ممريض وبعد راقي الدري

عمي : عشان تعرفين قدرج عند عمج .. أنتى غلاتج من غلات بناتي .. كلكم واحد عندي .. ورب العباد عارف وعالم أني ما اجذب عليج ..

مهرة : محشوم محشوم

عمي : لا تصيحين بنتي .. مابا أشوف دموعج

مهرة : فرحتي بشوفتك أهي اللي صيحتني مب شي ثاني ..عمي لا تقطعنا والله شوفتك تريحني

عمي : دامني عايش فهالدنيا ما بقطعكم ولا بقصر فيكم

ابتسمت : اسمحلي عمي موقفتنك.. تعال داخل الغرفة

دخل غرفتي وقعد عـ الشبريه ومسك ايدي : شو حاسه عمرج بنتي ؟

رديت عليه : بخير بخير .. أنت اللي تعبان مب أنا .. طمني عليك شو صحتك ؟

عمي : دامج جدام عيني بخير وسهاله .. انا بخييررر وما فيني إلا العافيه

ابتمست : الله يطول بعمرك ويعطيك الصحه ووالعافيه

عمي : أمج خبرتج .. نحن ناوين أنزوج ناصر وأختج ؟

رديت : هيه خبرتني

عمي : وأنتى شو رايج ؟

مهرة : اللي تقوله عمي أهو الصح

عمي : بنتي يعني ما عندج مانع ..إذا هالشي بضايقج وبكدر مزاجج ما بزوجهم

مهرة : لا عمي .. كلامك عين العقل .. ولا تحاتيني خلاص تقبلت الموضوع

حبني ع راسي : الله يحفظج بنتي .. ولدي هالنذل ما يستاهلج .. الطيور عــــ اشكالها تقع ..وموزة من طبت ناصر .. الله يعينهم ع بعض

أبتسمت : صدقت

عمي : خبريني أحين شو فخاطرج ؟

مهرة : ما في شي فخاطري

عمي : أكيييد ؟؟

رديت عليه : أكيد .. وييتك لي الغرفة ع راسي والله

عمي يبتسم : خلينا ننزل تحت عند أمج وبنتي ريم

مهرة : ريمووه يايه معاك .. من فتره طويله ما شفتها

عمي : يحليلها أهي يايبتني ..ما روم أسوق ما فيني هبه

مهرة : هييه يحليلها

شليت تليفوني ونزلنا تحت مع عمي .. دخلنا الصاله عند أمي وريموه وتفاجأت يوم شفت عبود ولد عمي حمد موجود

رحت صوب ريموه : شحالج حبيبتي ؟

ريم : الحمدلله فديتج ... انتي شو علومج ؟؟

مهرة : اكيد بخير بشوفتكم

صدييت صوب عبود وخزيته : شحالك ولد عمي ؟

عبدالله : الحمدلله يسرج الحال

عمي سلطان بعد ما سلم ع عبود : وينك أنت مختفي ؟ ولا تقول عندي عم

عبدالله : عمي حرام عليك الأسبوع الماضي كنت عندكم

عمي يضحك : حتى ولو أنت معودني ع اليومين تمر علي

عبدالله : شفت بروحك تضحك .. يعني عارف أنك ظالمني

عمى : والله يا ولدي أنت الوحيد اللي توصلني دوم وما تقطعني .. أفقدك يوم ما أشوفك

عبدالله : الدنيا مشاغل عمي ..وتدريبي من أحصل فرصه امر عليك

أمي : ما شاء الله عليه عبدالله ما يقصر فحد ..

طالعت أمي : بسه مدحتوه وايد بينتفخ علينا

ريم وعمي أبتسموا

عبدالله : أهلي وما أروم أصبر عنكم

ريم : يالله أبوي نروح تأخرت ع موعدي

صديت صوبها : موعد شو ؟

ريم : موعد حق ضرسي .. من العوار مهاري راسي مصدع وامس ما رقدت الليل

مهرة : اخييي أخيس شعور .. كله ولا ويع الضروس ..سيروا عيل عن يلغون الموعد

عمي : يالله فمان الله

طلعنا معاهم لين الحوي نودعهم ..راحوا بس عبود ما راح .. تم معانا

أمي : شحال أبوك

عبدالله : الحمدلله عموه بخير

أمي : سلم عليه وايد من زمان ما شفناه

عبدالله : يبلغ إن شاء الله عيل مطر وينه ؟ مما رجع من راس الخيمة

أونه عبود ما يعرف أن مطور موجود

أمي : هيه عدنا وماخذ إجازة بس أحيده طالع ..بتصل عليه عشان يرجع ويقعد معاك

عبدالله : لا خليه يمكن عنده شغل برايه

أمي تتصل : ما يرد علي غريبه .. بسير عند حرمته وبسألها

نشيت بسير عن أمي بس شفت عبود يخزني ورجعت أقعد

عبدالله : ما يحتاي عموه

أمي : ما بتأخر لا تروح

طلعت أمي من الصاله

صديت صوبه : ليش ما خبرتني أنك بتي عدنا

عبدالله مبتسم : كل عام وأنتي بخير

طالعته مستغربه

عبدالله : ليش هاي النظرات ؟

مهرة : ماشي بس عبالي ناسي

عبدالله : معقوله أنسى يوم ميلادج ... أنتى تخبلتي

مهرة : هييه تخبلت .. شوف ساعتك أحين العشاء ما شي باقي وبندخل اليوم الثاني .. قول أنك ناسي وتوك ذكرت

عبدالله : والله ما نسيت بس ما بغيت أقولها ع الفون .. وبعدين بنت عمي ولهت عليج من زمان ما شفتج .. أشتقتلج يالحمارة

ابتسمت بحياء : قص قص علي

عبدالله : شاري لج هديه بعد بس ما بعطيج لين تداومين

مهرة : وراء باجر بداوم

عبدالله : أدري حبيبتي

مهره : اشش أخاف حد يسمعنا

عبدالله : أحبج

مهرة : أسكت ولا والله بنش وبخليك بروحك

عبدالله : ما ترومين تسوينها أصلا ما أهوون عليج ..أنتي متشققه من الفرحة لأني جدامج بس أونج عاد حركات ما تبينين

يتني ضحكه بس مسكت عمري : اللهم طولج يا روح

عبدالله : شوفي تحرطمي من اليوم لين باجر .. ياخي ما روم اخلي كلمة فخاطري ما أقولها .. اللي أحس فيه بقوله وما علي منج

ابتسمت : أحلف أنت بس

عبدالله : وووالله

مهرة : انزين خبرني شو شريتلي ؟

عبدالله : ما بقول ما بقول ما بقول

مهرة : ههههههه شفيك علقت

عبدالله : لانج قاهرتني .. ما قلتيلي كلمة حلوه من قعدت

مهرة : ولا بقول ..أنت مينون أحين بتي أمي شو ناوي علي

عبدالله : تحرطمتي علي لين ما قلتي بس .. هذا كله أمج ما بتسمعه ..بس بتسمعج يوم تقولين لي كلمة حلووه .. سبحاان الله

كنت برد عليه بس سكت بعد ما سمعت صوت أمي

دخلت علينا : عبالي ظاهر .. بس مطر فوق فغرفته ما طلع .. أحين نازل وراي

فنفس اللحظة يت ميروه ومعاها عشاء من المطعم

ميرووه تبوس أمي : كلهم يسلمون عليج

أمي : االله يسلمهم من الشر

شافت عبود : شحالك عبدالله

عبدالله : ترتوب أنتي شحالج

ميروه : زينه الحمدلله

صدت ميروه صوب أمي : هذا العشاء سيف شارنه حقنا .. أهو وسلامي موصليني

أمي : يحليلهم كلفوا ع عمارهم

أبتسمت : زين والله .. ناشه من النوووم وبطني فاضي

عبدالله نش : عموه مستعيل بترخص .. برايه مطر بمر عليه باجر

أمي : ما في طلعه بتتعشاء عدنا ..

وصلني مسج من سيف وفتحته .. " العشاء هذا شارنه لج ... كل عام وأنتى بخير "

عقدت حياتي مستغربه .. هذا شو سالفته وشو تفسير هالحركات الغريبة ؟؟ صاير يهتم فيني وايد .. يخوفي يكون اللي فبالي صح بس لا لا مستحيل انا وسيفوووه لالالا بنتحر والله .. ما برد عليه أحسن وبسوي طاف افف لكن حارة كلف ع عمرة لازم أشكرة ..رديت عليه بمسج

" مشكور أخوي العزيز ما قصرت"

بالعماله كتبت أخوي عشان لو فباله شي ثاني يفهم أني مستحيل أخذة ..ماعرف يمكن تصرفاته معاي عفويه وأنا أبالغ... والله ما أدري سيفوه مب صاحي

دخل علينا مطوور

مطر : هلا هلا بولد عمي " خاشمه" وينك يا ريال ؟

عبدالله : موجود من متى أترياك

مطر : ما أدريبك والله .. من شوي أمي خبرتني وعاد سبحت ع السريع ونزلت

عبدالله : خاف ربك يا ريال ..هاه كله عـ السريع .. من كثر ما تأخرت عبالي يالس تتمكيج

مطر ضربه ع جتفه : شو حرمه انا

أمي ابتسمت : يالله بنحط عشاء

مطر : تعشوا أنتوا نحن بناكل برع

أمي : لالالا ما شي طلعه .. ميوب من المطعم العشاء.. ووايد ما شاء الله نحن ما بناكله .. يلسوا تعشوا عقب سيروا

مطر : يا نبع الحنان الساعه 9 حد يتعشاء هالوقت .. ابا ولد عمي فكم شغله عقب بعشيه وبوصله البيت

عبدالله : تعشيني وتوصلني .. شو شايفني ياهل

مطر مسك ايده : يالله مع سلامه بااااي

طلعوا ونحن نضحك عـ هبالتهم .. الحمدلله نفسيت مطور واضح أنها تحسنت

أمي : سعود عند البشكارة هاتوه

مهرة: ياربي كيف نسيته

نشيت ورحتله.. لقيته ف المطبخ مع راني الشغاله ..اول ما شافني ياني يركض وحضنته

مهرة : حبيبي ولهانه عليك وايد

حط راسه ع جتفي وتقبض فيني بقوة .. ياعمري سعود اكيد فاقد أمه

طلعنا من المطبخ وشفت ميروه تمشي ف الحوش وهي تعري .. من شوي شايفتنها وما فيها إلا العافية .. ياربي ششكلها طاحت

مهرة : ميروووه شفيج حبيبتي طحتي صح ؟

أرمسها وحضرتها مسوتلي طاف ومكملة مشي صوب الزراعة .. شفيها ميروه .. مشيت وراها وهي تمشي بسرعة كبيرة جنها شاردة عني ..

نرفزتني وصرخت عليها : ميروووه عن المصاخه وقفي

مشت شويه عقب وقفت ولفت صوبي وملامح ويهها غير غير وواضح أنها معصبه مني ..تذكرت اللي صار ذاك اليوم وبلعت ريجي ..هذي مب ميروه أنا متأكدة .. تقضبت بسعود أكثر وأنا أرجع شوي شوي لوراء .. خاااااااااااااااااااايفه بس وقفت لما شفتها تتقرب مني ..مارمت أمشي ريولي أحسها تيبست وحاولت أصارخ بس بعد ما رمت ... أحس شيء مسكني ومنعني من الحركة وربط لساني ..حتى عيوني مب قادرة أسكرها .. أشوفها تتقرب مني ومن سعود وانا مب قادرة أتصرف

سمعت حد يناديني وعقب هالصوت ع طووول أختفت ..أختفت جدام عيني

محمد : مهرة شو تسوين أهني

لفيت صوبه وبعد ما شفته حسيت الروح ردتلي .. ييت والله يابك

تقرب مني وجابلني : شفيج

مهرة : خ خ خايفه حاس بخوف حمود

محمد : ليش شو فيج ؟؟

خاطري أقول اللي شفته من شوي بس خاااايفه وايد ما أروم أتكلم

مهرة : ولا شي بس حسيت بـ حركة صوب الزراعة ويت

محمد مبتسم : ويوم أنتي خوافه ليش تين جان خليتي البشكارة تشوف ..مسويه قوة من ضعفه يالله تعالي داخل أمي محتشره تتريانا ع العشاء

حاول يشل عني سعود بس سعودي متقبض فيني بقوة .. مسك ايدي وهالشي ريحني وايد .. ورجعنا الصاله عند أمي

أمي : وين سرتي هالوقت كله تيبين سعود من عند البشكارة

ما علقت ع رمستها .. شو بقول ما عندي كلام

مهرة :ميروه وين سارت ؟

أمي : راحت تزقر شموه عشان تتعشي معانا

مهرة : هييييه ...

أمي : أنتي فيج شيء ؟

خليت عمري عادي : لا لا بس شوفي سعود كيف متقبض فيني حتى ما نطق بكلمة

أمي : الله يعينه هالولد محد مفتكر فيه .. لا أمه ولا أبوه

مهرة : بس نحن موجودين ..ما بنقصر فيه إن شاء الله

محمد تعشى بسرعة عقب راح يرقد يقول أنه تعبان وشموه ما طاعت تأكل تقول أنها بتتريا مطر يرجع وبتاكل معاة

سعود يمسك ويههي ويخليني أجابله : ابا ماما

عورلي قلبي .. شو أرد عليه من فتره ما شاف أمه

ردت عليه أمي : حبيبي أمك راحت الدوام ..

سعود : ماماه دوام

أمي : هيه دووام حبيبي ..مهاري هاتي الولد عندي بعشيه

بسته : خليه عندي أنا بعشيه ..يالله ناكل سعوودي

أكلته وسبحته ورقدته حذالي واللي صار ما راح عن بالي .. الحمدلله أن سعود عدنا ع الأقل ما بكون بروحي ف الغرفة .. رحت صوب مسجلي وشغلت القرآن وصليت العشاء وقريت المعوذات وأذكار النوم .. دامني تحصنت لازم ما أخاف ..رب العالمين أكبر وأقوى من كل شي

لحفت سعود وقلبي متقطع عليه .. يبا أمه وأمه تباه بس الظروف خلت كل واحد فيهم فصوب اممممم موزان وايد تحاتيه كيف أقدر أطمنها عليه .. مابا أغامر وشله المستشفي روحتي ممكن تيبلي المشاكل ..افف شو هالحاله ... مسكت تليفوني ع أمل أني أشوف أتصال من نوووف بس للأسف ماشي لا أتصال ولا مسج منها

أتصلت فيها وتليفونها للحين مغلق .. مب مشكله الغايب عذره معاه مابا أفكر فيها بطريقة سلبيه .. تلحفت مع سعود وأتصلت ع عبود لأني صراحه بعدني حاسه بخوف

عبدالله : هلا حبيبتي لو أني زعلان

ابتسمت : وليش زعلانه

عبدالله : أنتي عارف ليش أنا زعلان


مهرة : تباني أقولك أحبك فبيتنا شو ما تخاف حد يسمعنا

عبدالله : لالا حبيبتي تفكيرج راح بعيد ..مستحيل أزعل منج ع هالسبب وانا كنت أسولف وأبا ارفع ضغطتج بس

تنهدت براحه : الحمدلله عيل يالله قول من شو زعلان

عبدالله : سيف شاري هالعشاء بمناسبة يوم ميلادج صح ؟

تفاجأت : عبود شو هالخرابيط

عبدالله : ليش أول ما دخلت ميروه يايبه العشاء مسكتي تليفوني وسرحتي

افف ما توقعت أنه ذكي لهذي الدرجه كيف أستنتج هذا كله

مهرة : بقولك الصدق بس أوعدني ما تزعل مني

عبدالله : قولي وما بزعل بس خلج صريحه معاي

قتله الصدق .. لما رحت بيت خالتي حصه وقالي كل عام وأنتي بخير وخبرته حركة العشاء ولما رديت عليه وقتله مشكور

عبدالله بعصبيه : ليش رديتي عليه

مهرة : ليش معصب أنا قتلك الصدق ..بصراحه كنت مفكرة ما أرد عليه بس عيب ياخي أسوى طاف ..رديت عليه وكتبتله أخوي عشان لو كان حاط شيء فباله يعرف أني أعتبره أخوي ومستحيل أفكر فيه

عبدالله : أستغفر الله العظيم أستغفر الله العظيم ..هالحركات والله عارفنها .. سيفوه شكله يحبج وصدقيني ذيج المرة لما خالتج رمست أمج وقالت أنها تباج حق ولدها ما كنت متصرفه من راسهها يمكن لما رمسته قالي هالكلام عقب ما عرف أنج ما تبينه وحب يحفظ كرامته

مهرة : لا عبود مستحيل ..أنت غيران ويالس تخبص

عبدالله يصارخ : قتلج سيف يحبج يعني حذري منه سامعه ولا تأخذين وتعطين معاه

مهرة : لا تصارخ

عبدالله تنهد : آسفه يالله بخليج برقد .. تصبحين ع خير

مهرة : بس هذا اللي الله قدرك عليه ..تصبحين ع خير

عبدالله : هيه تعبان مع السلامه يالله باي

سكر الخط وانا مستغربه منه ..شو ذنبي باللي صار عشان يزعل مني ..صراحه تضايقت من أسلوبه معاي .. تصرفاته تدل أنه مب واثق فيني

بعد دقايق رجع أتصل فيني ورديت عليه

مهرة : تبا شيء

عبدالله : أحبج وايد والغيرة كلت قلبي ..أسف حبيبتي لا تزعلين

مهرة : عبود أنت واثق فيني؟

عبدالله : والله واثق والله

مهرة : عيل شو تفسر كلامك

عبدالله : تفسيرة أني أحبج وأغار عليج من الهواء

أستحيت : صدق

عبدالله : عندج شك فكلامي ؟

ابتسمت : لا والله ما عندي شك ..

عبدالله : بس مثل ما قتلج لا تسوين سالفه حق سيف

مهرة : احم فديت اللي يغار.. من عيوني حبيبي أنت تامر

عبدالله : أنزين حبيبتي شرايج نرقد

مهرة : لا عبادي خلك معاي حاسه بخوف

عبدالله : من شو

مهرة : لأني بروحي فالغرفة بليز خلك معاي ع الخط لين أرقد ..ماعرف شو فيني صايرة خوافه

عبدالله : أسمع صوت القرآن

مهرة : هيه مشغلة مسجلي وحاطه قرآن

عبدالله : عيل خلاص دامج صايره ديايه كل يوم برمسج لين تنامين

رديت بفرحة : صدق

عبدالله : هيه قلبي صدق لين ما الله يفرجها وتصيرين زوجتي

مهرة : خير خير إان شاء الله.. شوف إذا رمستني وما رديت عليك أعرف أني رقدت ولا تقومني

عبدالله : يوم بسمع صوت لشخير بسكر التليفوون

أبتسمت : أنا ما اشاخر أنزين

عبدالله : ههههههههههههه


يلسنا نسولف ونسولف لين ما غفت عيني ونممت






الجزء السادس عشر


مرت تقريبا سنه

ويا اليوم المنتظر.. يوم زواج حمود من سلامي .. كلنا فصالون .. أنا وسارونه وميروه وسلامي وشموه وموزان .. مخلصين ونتريا مطور وسيف يشلونا الفندق وبسم الله ما شاء الله علينا كلنا محلووين وأشكالنا متغيره .. كل وحده فينا تقول الزود عندي ..

انا لابسه فستان مخصر كامل بس منفوش شوي من تحت لونه أحمر وأسوود بس اللون الأحمر طاغي عليه ..أحسه مغير أستايلي وايد وميروه لابسه فستان بني طالع عليها رهيب والمكياج مكبرنها لأنه ثقيل وايد ع سنها بس أهم شي طالعه حلوووه .. وسارونه لابسه فستان لونه أسود وفيه حركات بسيط وع بياضها مخلنها شعااع هههه ما شاء الله عليها هاي ماعرف ع منو طالعه .. جنها مصريه .. وموزان لابسه فستان لونه عنابي ومع المكب تهبل ...
وشموه فديتها طالعه مسكته بحلاوتها لابسه مخصر فوشي ورافعه شعرها كله فوق

وأخيرا سلامي ربي يحفظها من العين طالعه ملكة جماال يا بخت أخوي فيها

ميروه : مهااري دقي حق مطور تأخرنا وايد

رديت عليها :ميروه يعني ما تدرين أني ناسيه تليفوني فالبيت

من كثر ما تدودهت اليوم نسيت تليفوني وعبادي أكيد أتصل فيني مليون مرة والحين عاد بحصله عاقد النونه وزعلان

شمه : ميروه حبيبتي أخوج من شوي رمسني ويقول فالدرب ..يعني مسافة الطريج وبيكون موجود

سلامي أطالعني وحدها متوترة : مهاري صدق أنا طالعه حلوه ؟

أبتسمت : سألتيني هالسؤال مليون مره

سارونه : سلامي حبيبتي طالعه تهبلين والله .. ما نجذب عليج

ميروة حطت المرايه جدامها : شوفي شكلج بذمتج هاي أنتي ... ماحيدج حلوه جي ...شو سوت فيج راعية الصالون ماعرف

سلامي ابتسمت : حيوانه يعني انا ع الطبيعه شينه

سارونه : هههههههه تعبنا ونحن نقولج غاويه ..كاشخه .. ما خلينا كلمه حلوه ما قلناها لازم يعني ميروة تنقمج

ميروه : دبوه تراني أسولف

سلامي : أدري بس تعرفون حاسه بتوتر

موزة : شيء طبيعي حبيبتي من الخوف تحسين بتوتر ..شوفي حاولي أنج ما تفكرين فشي وعيشي حلاوة كل لحظة فوقتها

ما شاء الله ع النصايح ..عيشي حلاوة كل لحظه فوقتها ولا تفكرين فشي .. دام هذا تفكيرها ما تنلام ع سواد الوييهه اللي سوته

شمه : بنااات وصل مطور يالله منو بروح معاي

ميروه : انا بركب مع سيفوه عشان أكون مع سلامي

طالعت سارونه : دام ميروه بتكون معاها أنتي خلج معانا .. عشان سلامي تاخذ راحتها وبعدين سيارة سيف ما بتكفي

سارونه : اوك

حسيت شموه ما عيبها بس طاف ياخي مب عكيفها ..طلعنا من الصالون وركبنا السيارة وسارونه فديتها تغشت ..

مطر صد صوب شموه : حق شو متغشيه بعد ..ما بتحرك قبل ما تخوزين الغشوه

شمه : انزين بخوزهاا بس يوم نوصل

مطر : قتلج ما بتحرك

شمووه يحليلها أستسلمت وخوزت الغشوة ..مطور محد يروم عليه

مطر : أوب أوب أوب أنتي حرمتي ولا نجوى كرم

صد وراء شافني وشاف موزان : أنتن خواتي .. صدقوني أنا ما أعرفكم ..أول مره اشوفكم

أنتبه ع سارونه : وميرووه حق شو متغشيه أكيد طالعه ساحره .. ولا خايفه ع روحج من العين

سارونه أبتسمت

مهرة : هاي سارونه مب ميروه

مطر أنصدم : ساره


شموه ضربته ع جتفه : مطور سوق سوق تأخرنا

صد صوبها وابتسم : ما أروم أقول لا للحلوين

حرك السيارة وصح نسيت أخبركم مطور وشموه رجعت علاقتهم نفس قبل وأحسن بعد

مهرة : مطور أخوي حبيبي فديتك قبل لا تودينا الفندق خطفنا البيت ..نسيت تليفوني هناك

مطر : أنا أقووول أتصل فيج وما تردين ..عثــــرج نـاستنه

مهرة : هيه ظهرنا مستعيلين وما عرف كيف نسيته

مطر : زين أختى الحلوة إن شاء الله من عيوني بنوصلج البيت ع هالخشم

ابتسمت : حلاتك وأنت رايق

مطر : غصبن عني أروق هذا عرس الغالي محمد

مهرة : هييه والله فديته أخوي الله يسعده

ردت سارونه : أمممين

مطر : الله يسمع منج

وصلنا البيت .. نزلت طيران ع غرفتي أدور التليفون ووين حطيته وين ؟؟ .. صح تذكرت فالمطبخ .. رحت المطبخ وحصلته الحمدلله .. مسكته ورجعت السيارة

ركبت : سوري تأخرت ؟

مطر : لا عادي بس شموه راحت الحمام ونزلت عقبها موزة تشل ثياب حق ولدها سعود "ابتسم" لو دريت جي السالفة ما رجعت

أبتسمت وصديت صوب سارونه : أتصلتي فـ ميروه وسلامي اخاف سيف للحين ما ياهم ؟

ساره : رمستهم .. من طلعنا من الصالون ياهم سيف ع طول

مهرة : هيه زين

فتحت تليفوني حصلت 18 مكالمه من عبود وما مطرش مسج.. يعني الحبيب زعلان مني .. كتبتله رساله

" عبادي حبيبي سوري .. رحت الصالون ونسيت تليفوني فالبيت .. الحين رايحه القاعه .. أول ما أوصل بتصل فيك الحين ما أقدر الكل حذالي .. لا تزعل مني أحبك "


وصلني تقرير الرساله وصديت صوب سارونه تفاجأت أنها مخوزه الغشوه

سارونه : حر وايد


وابوي ع المــكر.. أونه حر ..حركاااات قولي تبينه يشوفج كاشخه وخلصيني

مطر رد عليها : بطول ع لمكيف دامج حرانه " طول عليه " هاه جي زين

سارونه : هيه مشكور

مطور عينه ع مرآيه السيارة وشافها

سارونه رجعت تغشت ما أدريبها عاد أنتبهت عليه ولا ما أنتبهت

رجعت شموه وعقب مواز ورحنا الفندق .. ما نزلت القاعة رحت غرفة سلامي ومحمد .. دخلتها والحمدلله للحين ما وصلوا سلامي وميروه الفندق.. استغليت الوقت وأتصلت ع عبود

رد علي وأسمع حشره عنده : لحظه

مهرة : أترياك

بعد 5 دقايق

عبدالله : ترومين تخليني ع أعصابي للحين

مهرة : شسوي اليوم انا بلا حاسيه .. ماعرف والله كيف نسيت تليفوني فالبيت ..طرشتلك مسج من شوي شكلك ما قريته

عبدالله : هيه ما أنتبهت عليه .. المهم وين بشوفج

رددت كلامه : وين بتشوفني ؟

عبدالله : هيه وين بشوفج

أبتسمت : تتمصخر ؟

عبدالله : لا ما أتمصخر صدق ابا أشوفج مستحيل ما أشوفج وأنتي كاشخه

مهرة : عبود بذمتك ترمس جد ؟؟

عبدالله : ما يخصني ابا أشوفج بروحي زعلان منج

مهرة : أنزين خبرني كيف بتشوفني ؟

عبدالله : صوري عمرج وطرشيلي صورتج .. بشوفها وبحذفها

نرفزني : عبود لا تعق خيط وخيط معاي

رد بعصبيه : ليش أنتي مب واثقه فيني

مهرة : شو دخل الثقـه فالموضوع .. انا مهره بنت عمك كيف تطلب مني هالطلب

عبدالله : يعني ما بطرشين صورتج ؟

رديت بعناد : طبعا لا

عبدالله : زين باي

وسكر التليفون بويههي .. شفيه هذا أستخف شكله .. لو ما أتصلت فيه أبرك .. بس يزول ما بخليه يخرب ممزاجي وانا أتريا هاليوم من زماااااان ..نزلت القــاعه .. وبعد ما شفت أمي وخااالوه محتشرات وحالتهن حاله حسيت صدق بالفــرحة .. حمود حبيبي أخيرا بصير معرس

سارونه : وين سرتي ؟

مهرة : أتصلت بحمود أشوف أوضاعه كيف

سارونه مبتسمه : عقبالج إن شاء الله

اااه يا سارونه اللي خاطري أتزوجه شخص صعب المنال .. إلا شرات حالج .. لا من حظي ولا من حظج

رديت عليها ببتسامه باهته : آآمييين

سارونه : تسمعين اللي أسمعه ..أغنيتج ههههههههه

ابتسمت : سمعت " مسكت ايدها " قومي نرقص أبا أعبر عن شعوري ياخي

سارونه : أستتحي مهاري القاعة متروسه

ما سويتلها سالفه يريتها ورحنا صوب ريم بنت عمي سلطان ورقصنا حذالها .. استحيت أول خمس دقايق بس عقب دخلت الجوو ..رقصت أسميني من خاطري وعبرت عن فرحتي وسعادتي فهذا اليوم.. وويت عقب ميروه وأنضمتلنا .. الأجواء اللي أعيشها وووايد حلوه .. أحس عمري طايره من الفرحة 

بعد فترة دخلت سلامي القاعة ومعاها سيفوه .. طالعه فديتها شي خياااال ما شاء الله عليها .. وسيفوه اللوتي متكشخ وطالع غاااوي صراحه .. وصلها لين الكوشه وراح

وبعد طول أنتظار يا وقت دخول محمد أخوي .. لبسنا كلنا عبينا وغطينا سلامي

دخل محمد ومعاه عمومتي ومطور وسيفوه للمره الثانيه ووعبادي فديته .. صح معصبه عليه بس يا نــاس أحبه وما يهون علي

ميروه تصاصرني : شوفي حمود كيف ابتسامته شاقه الويهه .. بذمتج هذا شكل واحد مغصوب

أبتسمت وانا أشوفه : صدقج ماشي دليل انه مغصوب هههههههههههههه

عيني ما شلتها عن عبود .. السبال أشوفه يتصدد يمين ويسار فالقاعة ..حيوان يبا يقهرني أعرفه بس ماعليه بنتفاهم بعدين ... يت عينه بـ عيني وتغشيت عشان أقهره ..حقرني وصد اونه زعلان ... اففف أسميني أبتلشت فحياتي

ظهروا الريايل وعقب فتــرة زفينا سلامي ومحمد ورجعنا البيت

بعدني مب مستوعبه .. العرس خلــــــــــص بسرعة ..

كلنا فالبيت متولفين فغرفة أمي .. نطمن عليها .. طبعا عارفين الحال .. لازم نختم العرس بفلم هندي .. صياااح وخبصه ..

مطر يحب أمي ع راسها : امايه دموعج غاليه بس عاد
`
ميروه : هالكثر حمووود غالي " أطالعني " حاولت أصيح بس ما طاحت ولا دمعه

رديت عليها : ولا أنا يختي .. فرحانه شو يصيحني بعد ؟ ؟ تخبلت شو

شموه مبتسمه : قصرن حسكن عن تسمعكن عموه

صديت صوب أمي : ماماتي حبيبتي قومي بدلي ثيابج وسبحي وتعوذي من أبليس ولا تخربين فرحج فهذا اليوم

امي : ان شاء الله .. يالله طلعوا خلوني بروحي بدش أسبح وأنتو بعد سيروا بدلوا ملابسكم

مطر : أنزين تأمرين ع شي الغاليه انا ببات برع البيت

شموه صدت صوبه مستغربه : بتبات برع

مطر : هيه صح نسيت أقولج ربيعي عزمني ع الشاليه واستحيت أتعذر منه

ملامح ويهه شموه تغيرت : اوك .. عن أذنج عموه بسير أرقد

مشت خطوتين وزخ ايدها : يالهبله سيري جهزي أغراضنا فشنطه صغيرة مسولج سبرايس

أبتسمت : يا ويل حالي شو هالحركات

ميروه : خف علينا مطور

ما قدرت أشوف ملامح شمووه لأنها استحت وطلعت بسرعه من الغرفه ..

مطر يضحك : حرام عليكم شموه تستحي وايد

مهرة : يالله يا المكر أونك عاد برئ .. يوم تعرف حرمتك تستحي ليش تسويلها هالحركات جدامنا

مطر : يحليلي ما سويت شي

أمي : الله يرزقك بولد الحلال .. فكل صلاه أدعيلك حبيبي

حسيت بحزن فملامحه .. تقرب من أمي وحبها ع راسها : تمي أدعي لين ما الله يرزقني

طلع من الغرفة بعد ما عورلي قلبي .. أول مره أحس مطور يبا عيال أو أول مره يحسسنا بالشي اللي بداخله .. دوم يحسسنا بالعكس لأنه عارف أمي بتزوجه وهو ما يبا يتزوج ع شموه

أمي : عناد هالولد ماعرف وين بوصلنا

ميروه : أمايه حق شو محتشره مطور مب ياهل وهاي حياته .. لا تصدعين راسج معاه

رديت عليها : ميروه للمره الأولى تقول شي صح فحياتها.. لا تصدعين راسج ورقدي تعبنا اليوم وايد

أمي :صدقكم ..والله تعبت.. كيفهم .. يالله تصبحون ع خير حبايبي

رديت عليها : وانتى من اهله

طلعت ورحت غرفتي ..فصخت عباتي وعبود فبالي الحين هذا زعلان مني شو أسوي .. ما أقدر أخليه زعلان قلبي ما يطاوعني اففف محد قالي أتمنكر وأحبه

مسكت تليفوني وأتصلت فيه .. يرن شوي عقب يعطيني مشغول ..

صرت تسكر فوييهي بعد ..أنزين مب مشكله عبود براويك .. فريت التليفون ع الشبريه من القهر وبطلت التسريحه وخوزت المكب وسبحت .. خلصت ورحت صوب تليفوني وطبعا ماشي أتصال ولا مسج منه .. الحين ابا افهم منو المفروض يزعل من الثاني .. أنا ولا هو .. أستغفر الله العظيم .. مب صاحي هالولد

رجعت دقيتله والحمدلله رد

عبدالله : صباح الليل

رديت بعصبيه : أنت وينك ؟ وليش تسكر فوييهي ؟؟ حاقرني ليش .. أونك زعلان .. منو حبيبي المفروض يزعل من الثاني ..والله كنت مستانسه وايد وأنت خربت فرحتي كلها

عبدالله : مهاري

قاطعته : لا تقول شيء ما با أسمع منك حرف واحد .. أصلا مب منك مني انا يوم داقتلك وحارقه أعصابي عليك

عبدالله : حبيبي سمعيني

رجعت قاطعته : مب متفيجتلك عبود .. برقد ..بنام ..برتاح

صرخ علي بقوة وخلاني أفز بمكاني : سمعي

رديت بعناد رغم خوفي : بسكر الفون

عبدالله : والله أن سكرتي التليفون فوييهي يويلج .. سمعيني للأخر عقب سوى اللي تبينه ..أعرف عصبت عليج ..بس لا تلوميني... مهاري ولهان عليج ونفسي أشوفج كاشخه ومتعدله ..لا يروح بالج بعيد ..معني متأكد أنه راح وخلص بس أتمنى تكونين واثقه فيني .. وعــ فكره مثل ما تقولين أنا بنت عمك وكيف تطلب مني هالطلب .. لا تنسين أني ولد عمج أخاف عليج وع سمعج .. قلت اللي قلته من حبي لج .. وأنتى من حقج تزعلين بس والله جرحتيني .. أسلوبج كان بايخ وايد .. ع العموم بغيت أقولج أني رمست أبوي عنج وقتله أني أبا أتقدملج خلاص مب قادر أصبر أكثر عن جي .. عشان أقدر أشوفج ع راحتي بدون هالتجريح كله


فاجأني بردت فعله .. أحس لساني أنربط مب قادرة أرمس

عبدالله : يا الهبله أحبج والله احبج

مهره : عـ عـ عبود

عبدالله : عيووونه

مهرة : أنت صددق رمست عمى

عبدالله : هيه حبيبتي رمسته

ياربي هذا شو يالس يخبص والله توهقت أحسني

عبدالله : شفيج ساكته

مهرة : فاجأتني ووهذا يعني مب مستوعبه ..ماعرف يعني بس جي يعني

سمعت ضحكته : ههههههههههه شو هالرمسه ..جنج تقرين طلاااسم

مهرة : هاااه

عبدالله : مهاري بلاج تدودهتي .. أكيد فنهايه بيجمعنا بيت واحد صح

رديت بحزن : صصح

تذكرت عمي : أنزين ما خبرتني عن ردة فعل عمي

عبدالله : ابووووي حسيته أنصدم .. أستغربت صراحه ردت فعلة

أبتسمت بهبل : يمكن ما يباك تاخذ من الأهل

عبدالله : ما أعتقد حبي .. أبوي يعرف مستحيل أحصل وحده أحسن عنج .. بس تدرين شكلي فاجأته بقراري لأنه من زمان يباني أعرس وانا مب طايع . واليوم فجأه قتله أخطبلي فنصدم يحليله ما ينلام

مهرة : هييه

عبدالله : حرمتيني شوفتج اليوم

لو كنت متوقعه اللي بتسويه ما كنت حرمتك والله

حاولت أخفي توتري وقتله : أحبك

عبدالله : أدري حبيبتي

تذكرت : ليش يوم دخلت القاعة نقزت عيونك وما خليت بنت ما شفتها .. ما كنت أعرف عيونك زايغه

عبدالله : ههههههههههههه اونج تغارين

مهرة : ع فكره أنت ماصخ أعرف تبا تقهرني

عبدالله : بصراحه كنت أدورج .. أبا اشوفج .. ويوم يت عيني بعينج وتغشيتي .. قلت فخاطري خلني أقهرها مثل ما قهرتني

ابتسمت : الحمدلله اني قهرتك

عبدالله : هههههه هبله أنتي .. أهون عليج يعني

مهرة: لو تهون علي ما أتصلت فيك وانا زعلانه وميته من التعب

عبدالله : ياعمري انا .. حياتي ريحي عمرج وباجر بمر عليج المكتب

مهرة : ماروم أدوام باجر ..فيني تعب ابا ارقد لين الظهر

عبدالله : ههههه زين مهاري ..يالله الغاليه بخليج أحينه رقدي

مهرة : تصبح على خير

عبدالله : وانتي من اهله .. ربي يحفظج

بندت الخط وقلبي مقبوض ..هاللحظة عمري ما فكرت فيها بجديه ..رغم أن هالشي متوقع .. بس كنت أتجاهل هالتفكير بعد ما حبيته .. نسيت اللي سواه عمي فأبوي ومشيت وراء مشاعري .. عشت بالعسل وفريت كل شي وراء ظهري ..

الحين الطريج صار صعب وايد علي بعد ما حبيت عبود .. أحس قلبي يتقطع فكل خطوه .. أدري ماله ذنب باللي سواه عمي بس ماعندي حل ثاني .. أبوي مات من الغصه ..مات وهو مصدوم من أقرب الناس له .. حبيبي أبوي .. لازم أنتقم من عمي ودوس ع قلبي .. ماعندي خيار ثاني .. خصوصا نوف ماعرف عنها شي .. ماعرف وين أرضها من سماها ..كنت معتمده عليها بس خونت فيني ..الحين مجبوره استغلك عبود وأحرق قلب عمي فيك مثل ما حرق قلوبنا ..

أنا صحت أبوي وهو ميت بس عمي بصيحك وأنت حي



الجزء السابع عشر



انا صحت أبوي وهو ميت بس عمى بصيحك وأنت حي
عدلت مخدتي وتلحفت
وخلص عرس حمود حبيبي ..هاليوم من أحلى أيام حياتي ..فرحتي فيه ما تنوصف بس رغم هالأحساس الحلو فرحتي ناقصه لأني أبوي مب معانا .. الله ياخذ اللي كان السبب ..الله ينتقم منهم ..
عبود رمس عمي حمد بموضوع الخطبة .. معقولة عمي ما بيعترض ؟؟ اممممم أساسا صعب وايد يعترض اكيد بسايره لأنه بيتوقع الرفض أيي من صوبنا ..عارف حمود مستحيل يوافق ع هالزواج ولا حتى أمي مستحيل تتقبل الفكرة ..افف الله يستر من الأيام اليايه.. فزيت بمكاني ع صياح سعود ولد موزان .. يلست وحطيت ايدي ع صدري ..بسم الله الرحمن الرحيم شو بلاه يصيح هالوقت سعود .. طلعت بلا حاسيه أدوره واسمع لصياح يزيد ويزيد بس وينه حبيبي سسعود ووين.. وقفت فمكاني عشان أركز عـ مكان الصوت وعقب ما ثببت مشيت مسرعه صوب غرفة موزان وفجيت الباب بدفااشه وكنت بدش بس شهقت وأنا شوف حرمه أعوذ بالله من شكلها.. يالسه عـ شبرية موزان وفذبانها ياهل يصيح وهي تحاول تهديه وهو يصارخ بأعلا حسه ..لفت صوبي وواضح أنها معصبه علي وايد ..مارمت أتحمل نظراتها وخطفت أركض بلا رووح ونزلت الدور الأرضي ع غرفة أمي ..دخلتها وقفلت الباب علينا وانا أصيح .. أهدي مهرة أهدي .. تقربت من أمي وحصلتها راقده الحمدلله أني ما قومتها ..أنسدحت حذالها عـ الشبرية وتلحفت ودموعي أطيح ..أحس عمري بمووت من الخوف والله.. مرت سنه وانا على هذا الحال بس تعبببببببت تعبت ..غمضت عيوني وصورة الحرمة وولدها فبالي ..تقربت من أمي أكثر وأكثر وقلبي يدق ورجعت غمضت عيوني

.
.
.

نشيت ع صوت سعوودي يصيح خوزت اللحاف ويلست عـ شبريتي وصياح سعودي يزيد ..تأملت غرفتي وأنا أتذكر اللي صار أمس.. كيف وصلت أهني متأكدة أني كنت عند أمي ..كنت راقده معاها ع الشبرية ..ياربي معقوله ذاك حلم ..لا مستحيل متأكدة أني رقدت فحجرت أمي .. أسمع سعود يزقرني

سعود : ممهلا

أستوعبت أنه واقف جدام باب غرفتي .. نشيت وفتحت الباب وشفته فاطس من الصايح

حضنته : اسملا عليك حبيبي .. شفيك ؟؟

رد علي وهو يشهق : ماما دلبتني

تنهدت براحه وبسته : خوفتني عبالي فيك شي .. دامم ماما ضربتك أكيد سويت شي غلط

سعود يهز راسه بمعني لا

موزه تصرخ : أنت ليش تتحرك من دون ما تخبرني

طالعتها : شوي شوي عليه مويز هذا ياهل

موزة : اصلا محد مدلعنه غيرج

عافانا الله شو هالنفسيات اللى ع الصبح ..بروحي أحس عمري متنحه من الأشياء الغريبة اللي تصيريلي

رديت عليها : إذا متضاربة مع ناصر ولدج ماله ذنب عشان تفترين حرتج فيه

نسيت أخبركم " بعد ما تم طلاق موزان .. أول ما خلصت من عدة الطلاق زوجناها ناصر وطبعا بدون عرس ولا حفلة والحين عايشين فشقه ..لان عمي سلطان مايباهم عنده فالبيت .. وعلاقتها مع أمي لا زالت متوترة... صح صار في تحسن شوي بس بعدها ما رجعت نفس قبل "

موزة : أستغفرالله العظيم وأتوب إليك

شلت عني سعوود ..باسته وحضنته : بس بابا بس

سعود حبيبي سكت

سألتها : شو صاير عليج ..مستويه عصبيه ؟

موزة تبوس سعود : حبيبي روح عند خالتك ميروه ..برمس خالوه مهره وبلحقك

سعود يهزز راسه : زين

بعد ما راح سعود .. صدتلي : ناصر متعبني وايد

مهرة : خلينا نتناقش داخل الغرفة

دخلنا الغرفة وسكرت الباب

مهرة : شو فيج موزان .. من فتره طويله ملاحظة أنج متوترة ومب قادرة تتحكمين بأعصابج

حطت ايدها ع صدرها : قلبي يحترق مهاااري .. ااحس عمري مخنوقة .. ومقهووره .. أدري أستاهل كل اللي يصير فيني .. لهذا السبب ما يحتاي تعرفين اللي قاهرني .. اكيد بتتشمتين فيني ..حالج حالهم ..

مهرة: شو هالرمسه الله يهديج .. مهمااا صار ومهما أستوي نحن خووات .. ما أنكر أنج قهرتيني وحرقتي قلبي وخليتيني فصدمه ما أعرف كيف قدرت أطلع منها .... بس اللي أعرفه أحين أنج أختى ومستحيل اتشمت فيج .. خبريني موزان بلاج .؟؟

ردت علي وعيونها تدمع : ناصر يشك فيني ويلاحقني من مكان لمكان ..يراقبني ..ومب بس جي .. يباني أودر شغلي .. تخيلي خايف أخوونه ...

بدت تحكيلي مواقف وايد صارت بينهم وهي منهارة .. رحمتها بس تبوون الصدق ما تفاجأت ..هذا شيء طبيعي .. هذي نتيجة اي علاقه أساسها غلط ..

مهرة : حبيبتي أول شيء هدي عمرج .. لازم تكونين قويه عشان تقدرين تتخطين هالمشاكل

موزة : ناصر امتص كل قوتي .. آخر شيء كنت أتوقعه أنه يشك فيني ..مجروحه وايد من تصرفاته وحركاته معاي

مهرة : اممم انتي متأكدة انه يحبج ؟

موزة : 100% بس شكاك مستوي ..مبهدلني بحركاته وكلامه الجارح

مهرة : دامه يحبج كل الأمور تهووون .. خلج قويه عشان تحافظين عـ ريلج ولا تنسين هذا زواجج الثاني .. وانتى بعتي أهلج عشانه لازم تتحملينه شوي

قاطعتني بعصبيه : شفتي قتلج بتتشمتين فيني ..حرام عليج والله اللي فيني كافيني مب ناقصه تراني شماته

مهرة : اقسم بالله أني ما أتشمت فيج بس موزان كلامي صح .. شخص بعتي الدنيا عشانه لازم تتحملينه ..أوع الأقل تتحملين نتيجة هالتضحية الكبيره اللي سويتيها .. انا مب قاعده أحاسبج .. بس حطي فبالج حركات ناصر متوقعه لان أغلب الزواجات اللي صارت بنفس طريقتج .. أنتهت بسبت الغيرة وعدم الثقه .. أقولج هالرمسه مب عشان أخوفج ..أقولج لأني اباج تنتبهين ع بيتج وع ريلج .. تحمليه وحاولي تثبتيله العكس .. ودامه يحبج كل شي بيتصلح صدقني

موزة : للأسف ما عندي رد ع كلامج

مهرة : شوفي لا تحاتين عندي رقم دكتور دارس علم نفس .. دقيله وخبريه كل شيء صار بينكم .. اكيد بيقدر يساعدج فهذا الموضوع .. وخطوة بخطوة بتقدرين تمحين الشك اللي تارس راسه

موزه : تصدقين ما خطر ع ابالي استشير حد

مهرة : طبيعي لأنج مضغوطة ومتوترة

موزه : شكرا مهاري ..معاج حق لازم أستشير حد ..ماعندي غير هالحل

مهرة : وكل شي بيرجع نفس قبل

موزة : إن شاء الله يارب

سألتها وقلبي يدق :انزززين أنتي أمس رجعتي عدنا البيت عقب العرس

موزة : الله يهديج حد يروح عند حد آخر الليل

متأكدة اللي صار أمس مب حلم أساسا أنا ما رقدت عشان أحلم كنت واعيه وأفكر ف أبوي ووأفكر فـ علاقتي مع عبود وعقب صار اللي صار

تلاشت أفكاري بعد ما سمعت صوت حبيبة قلبي سارونه من وراء الباب : مهااااري بسج نووم

صديت صوب الباب : هذا جنه صوت سارونه

موزان نشت وفجت الباب وبالفعل كانت سارونه واقفه .. سلمت ع موزان ويت صوبي وحضنتني

مهرة : ع فكره تراني ناشه من النوم حتى مب غاسله ويهي

دزتني الطفسه : سيري الحمام بسرعه انا يايتنج كاشخه وانتى سلمتي علي بأحلامج

ابتسمت : حيووووووانه سارونه

فتحت الكبت وشليت كندورة مخورة ودخلت الحمااام وسبحت ع السريع .. ظهرت ولقيتها تترياني ف الغرفة .. تفاجأت لأني توقعتها نزلت عند أمي مع موزان

سألتها :تأخرت عليج ؟؟ ما توقعتج تتريني.. عبالي رحتي مع موزان

سارونه : لاعادي ما تأخرتي

من نبرة صوتها حسيت فيها شي .. قعدت حذالها : أنتى فيج شي ؟

تنهدت

مهرة : دامج تنهدتي يعني فيج شيء

سارونه : في واحد متقدملي واهلي حابينه

حطيت ايدي ع راسي : ردينا ع طير يلي سارونه وبعدين معاج

سارونه : بعدني صغيره مابا أتزوج وبعدين تخيلي أهلي حسيتهم هالمرة واقفين ضدي

سألتها : وليش حسيتي بهذا الإحساس ؟

سارونه : لأنهم حابينه من قلبهم وطول الوقت طايحين مدح فيه

مهره : اكيد سألوا عن الريال والناس مدحته

سارونه : هيه واللي زايد الطين بله .. المتقدملي راشد ربيع سيفوه .. وسيفوه مستخف جنه أهو المخطوب مب أنا

أبتسمت : أسمه راشد

سارونه : هييه راشد

مهرة : أنزين دام أهلج حابينه وع قولتج ربيع سيفوه .. هالمرة عشاني صلي صلاة أستخارة ..أستخيري ربج يمكن هالريال يكون نصيبج ..

سارونه : مهاري مابا أتزوج والله مابا.. ليش ما تفهمون ..الزواج مب كل شيء فالحياة ..في وايد اشياء أهم من العرس ..وبعدين عمري 25 سنه يعني صغيره مب مستخفه ع العرس وصدعته أبا أعيش حياااتي

مهرة : حرام عليج يالظالمة هذا خامس واحد يتقدملج وكلهم تردينهم بدون سبب مقنع .. حبيبتي الحياه فرص إذا راحت ما ترجع ..أخاف أييج يوم وتتندمين

ردت علي بطنازة : ما شاء الله عليج حاسبتنهم ولا تحاتين فديت روحج ما بندم

مهرة : ساروه لا تستعبطين علي وفكري زين هالمرة ..لا تتسرعين

سارونه : فكرت وخلصت ماباه .. مالي نصيب معاه

مهرة : اففف قسم بالله مليت من هالموضوع .. أنزين خبرتيهم أنج ما تبينه

سارونه بحزن : لا خفت ... أقوولج هالمره غيررر .. راشد الكل حابنه .. وبعدين سيف قالي ما بتمشينا ع كيفيج إذا الريال مافيه عيب بتتزوجينه غصب

مهرة : وشو رديتي عليه ؟

سارونه : سكت طبعا .. تعرفيني أخاف من سيف .. وبعدين انا للحين ما قتلهم رايي أوني أفكر وصلى استخارة

مهرة : وليش هالمره ما تصلين صدق وتستخيرين ربج ؟

سارونه : مابا أتزوج مهاري لا أطفريبي ياخي مب غصب

مهرة : بسألج أنتى حد فبالج ؟؟

طالعتني بصدمه : شو هالرمسه الماصخه .. يعني الوحدة ما ترفض إلا إذا حد فبالها

مهرة : حد علمي هيه .. البنت إذا رفضت واحد ، أثنين بدون سبب .. ممكن أنمشيها ونقول الموضوع طبيعي بس أكثر سمحيلي .. السالفة فيها إنّ.. سارونه أعترفي أنتى تحبين صح ؟

سارونه وقفت معصبه : ما أحب حد وعيب عليج هالرمسه

وقفت وحطيت عيني بعينها : ما قنعتيني .. أعرف أنج تحبين .. بس ما أدري ليش ما تبين تخبريني ولا جني بنت خالتج وكاتمة أسرارج

أستهبلت عليها أوني ماعرف أنها تحب مطوور.. هالموضوع صار ماصخ ولازم ينحطله حد..لازم تشوف حياتها هالخبله ..أونها تبا تسوى مثل الأفلام اضحى وما تعرس ومطورريال متزوج وما يفكر فيها أساسا ..أتضيع مستقبلها ع الفاضي

ردت بعصبيه : مهاري بس

مهرة : أنا بنت خالتج وقريبه منج فكرت فيج بهاي الطريقة .. عيل كيف سيف ؟.. كيف أمج وأبوج ؟ .. ما تبينا نفهمج غلط عطينا سبب مقنع .. فهمينا عشان ما نظلمج

رجعت قعدت : أستغفر الله العظيم والله حرام عليكم اللي تسوونه فيني .. ييتج مهاري عشان تساعديني ...مب عشان توقفين ضدي ..محتاجه وقفتج معاي

مهرة : كيف تبيني أساعدج فـ شيء مب مقتنعه فيه

طالعتني بدهشه :هذي مب أول مره تساعديني شو اللي تغير الحين

مهرة : اللي تغير أني ما أقدر أستمر معاج فالغلط أكثر ..

سارونه : يعني ما بتوقفين معاي ؟

رديت عليها : لا هالمرة سامحيني بكون ضدج ..

شلت شنطتها بعصبيه : مشكووووره

مشت خطوتين ووقفت : مستحيل أنسالج هالموقف

وطلعت من الغرفة معصبه ع الآخر .. فنفس اللحظه دشت ميروه

أطالعني وتأشر ع سارونه : بلاها هاي مرت حتى ما سلمت

أبتسمت : تضاربنا

ميروه مستغربه : وليش وايد فرحانه

مهرة : ياخي أمس عرس حمود واليوم من نشيت .. نشيت ع المصايب .. مابا شي يخرب مودي

ميروه قعدت حذالي : ع طاري حمود ..تخيلي سافر مع سلامي تركيا

فجيت عيوني : حلفي

ميروه : والله ..رمس أمي فالمطار وقالها نحن مسافرين .. اونه مسوي سبرايس للكل

مهرة : حيوان حتى ما سلم علينا

ميروه: ولا سلامي سلمت ع قوم خالتي .. هاي حركات حمود أخوج

أبتسمت : بعدني أحاول أقنع عمري أن هالريال مغصوب

ميروه :ههههههههههههههه تبين الصدق فيهم مكر الريايل

مهرة : الله يهنيهم بس حلوووه الحركه .. حمود طلع مب هين

ميروه : بقعدون هناك أسبوعين ونص تقريبا

مهرة : حلووو .. نحن بعد يبالنا نسافر ونشرد من هالحر

ميروه : صدقج الحر زايد .. وامتحاناتي قربت ..مالي خاطر أدرس هالمرة ما أعرف شوفيني

مهرة : تقريبا بعد أسبوعين بتبدين الفاينل ؟

ميروه : هيه

مهرة : شدي حيلج ميرووه كلها أسبوعين وبيمرن بسرعة

ميروه : ما عليج من رمستي أدرس بس أوني أفضفض

أبتسمت : تتحسبيني صدقتج .. أدريبج أخت مصطفي

ميروه : ههههههههه قل أعوذ برب الفلق

مهرة : قووومي ننزل عند أمي

ميروه : كنت عندها من الصبح .. أحينه بتسبح عقب ببدا أدرس

مهرة : أنزين ميروه ما تلاحظين شيء غريب فغرفتج أو فالبيت ؟

ميروه : مثل شو يعني ؟

أخاف أخبرها وتخاف .. أحسن حل أنزل عند أمي تحت وخلي البنت تدرس

نشيت : برايج عيل .. بنزل عند أمي

ميروه : أنزين خبريني شو تقصدين بكلامج ؟

مهرة : ما شي بس أستهبل عليج

ميروه : والله انج مب صاحية شرات بنت خالتج يالله بروح غرفتي ..سي يووو

رديت عليها : الله يوفقج

نزلت تحت .. فالصاله وشفت أمي أتابع برنامج أطفال

رحت صوبها وحبيتها ع رأسها : صبااااح الخير

أمي : أي صباح الخير ..أحين الظهر وتوج ناشه

أبتسمت : أمس وايد بذلت مجهود ..ما رمت أنش الصبح

أمي : وابوي عليج .. كلنا تعبنا مب بس أنتي

مهرة : ههههههههههه لازم اتقفط .. عيل موزان وينها ؟

حركت ايدها مب مهتمه : ذلفت بيت ريلها

مهرة : اماه مهما صار موزة بنتج .. حاولي تنسين اللي صار

أمي : لين أموت ما بنساه .. خلاص أنغسلت من قلبي ..أعاملها زين عشان ربي بس ولا أهي خلاص ما تهمني

مهرة : الموضوع كبير وما ينسي بسهول ..وعارفه أنج تقولين هالكلام لأنج للحين معصبه منها بس مع الوقت كلامج هذا بيتغير ..لأني أعرفج قلبج كبير والوقت كفيل أنه يمحي اللي صار ..وفالنهايه هذي بنتج ممهما غلطت بظل بنتج

أمي : شو أقول .. الحمدلله ع كل حال

يسدها هالكلام مابا اضغط عليها ..هذا إلا قلب ما يتحمل أكثر

سألتها : متى رقدتي أمس ؟

أمي : حطيت راسي ع المخدة ونمت ما حسيت فالدنيا بس تصدقين صارلي شيء غريب أمس ما أدري يمكن حلم أو

قاطعتها بخوف : شو صار

أمي : أنتبهت فالليل وشفتج راقده حذالي ..رحت الحمام ورجعت وما حصلتج " تبتسم" شكلي من التعب قمت أخوره

كنت حاسه اللي صار لي أمس صدق مب حلم..خذيت نفس كبير.. ياربي شسوي ؟؟ أخاف أخبر أمي وتخاف علي وتقعد تحاتيني طول الوقت ما أبا أشغل بالها علي بس لازم أخبر حد ما يصير أسكت

حاولت أغير الموضوع وأبتسمت بتصنع رغم الخوف اللي أحسه : حمود وسلامي سافروا

أمي :هيه سافر ولا خبرنا الهس أونه مفاجأة

مهرة : لما خبرتني ميروه قتلها أبا أحس ان هالريال مغصوب ع العرس

أمي مبتسمه : سلامه بنت خالتج الحمدلله غيرت فيه وايد اشياء ..

مهرة : يزاها الله ألف خير ...أهم شي خوزت العقد اللي كان يحس فيها

أمي ابتسمت : مصختيها تراج.. ما يهون علي حمود

أرمس عمري بصوت خفيف عن تسمعني : صدق حمود بكبره عقد الله يعينها سلامي كم بتعدل فيه

أمي : أسمعج تراني

أبتسمت : أكلم عمري والله

أمي : وليش تبتسمين .. مستانسه أنج خبله

مديت بوزي أوني زعلانة..ماعرف شو فيها الوالدة علي ..أحط لساني فحلجي وأنطم أحسن

وصلني فـ هاللحظة مسج من سيف هذا شو يبا بعد.. أستغربت وفتحته

" مهاري أبا أرمسج ضروري من تفضين دقيلي لو سمحتي "

بعد ما قريت المسج أستغربت أكثر .. شو يبا سيف .. تذكرت سارونه اففف يمكن الموضوع متعلق بخطبتها .. سيفوه يعرف قوة علاقتي فيها أكيد يباني أقنعها بس لحظه سارونه قالتلي للحين ما خبرتهم أنها ما تباه .. وما أعتقد أنها رمسته بعد الكلام اللي قلته حقها .. أكيد بتفكر مليون مره بكل حرف قبل ما تنطقه .. يعني شو السالفة ... أحسن أرمسه وأفتك من هالفضول اللي بياكلني

ع أفكاري هذي نشيت بطلع من الصالة

سمعت حس أمي : وين بتروحين ؟

لفيت صوبها : أبا أتصل فـ نوف من زمان ما رمستها

أمي : هيه زين وسلمى عليها وايد

مهره : يوصل

رحت غرفتي وقفلت الباب واحس الخوف مسيطر علي ..شفيني هذي مب أول مرة أقفل ع عمري الباب وبعدين الحين الظهر مافي ينون يظهرون هالوقت .. رن تليفوني وعبود يتصل .. حبيبي عبود محتاجه وايد أرمسه وأخبره اللي صار أمس

رديت عليه : هلا عبااادي

عبدالله : صح النوم يا حلو

أبتسمت : شحالك ؟

عبدالله : بخير دامني أسمع هالحس .. مشغول مهاري بس بغيت أسمع حسج .. ولهان عليج

مهرة : حبيبي وانا بعد ولهانه عليك وايد

عبدالله : بتصل فيج عقب زين

مهرة : اوك .. دير بالك ع روحك .. ومن تفضي رمسني أباك فموضوع

عبدالله : إن شاء الله حياتي ..فمان الله

سكرت الخط .. وأتصلت ع سيفوه

رد علي : الوووو ... خمس دقايق وبرجع أتصل فيك ..مع السلامه

قطع الخط

ليش جي يرمسني .. شكله يالس مع ربعه .. تميت أتامل غرفتي بخووف .. لازم أكون قوية لازم ..دخلت الحمام وتوضيت ومسكت المصحف وبديت أقراء سورة البقرة .. آيات الله.. الشيء الوحيد اللي تقدر تحميني وتبعد عن قلبي الخوف .. لازم أعالج عمري بروحي ..خلاص من اليوم ورايح بخصص وقت أقراء فيه سورة البقرة كاملة وبأذن الله ما بصيرلي شيء .. بديت أقراء القرآن بتركيز وشوي شوي مع الوقت حسيت بكسل ..ياني رقاد أحس عمري مب قادرة أركز..حطيت علامه ع المكان اللي وصلته وسكرت المصحف وأنسدحت ع الشبرية ..حاسة بكسل وخمووول ..حضنت المخدة ..وغفيييييييت

نشيت ع صوت تليفوني يرن ..تثاوبت .. اوه سيفووه يتصل

رديت عليه : الووو

سيف : هلا مهاري .. سمحيلي تأخرت عليج كنت مشغول والله

مهرة : مسموووح

سيف : شحالج ؟؟

مهرة : الحمدلله يسرك الحال .. علومك أنت ؟

سيف : طيب طاب حالج

مهرة : زين .. عيل شو فيك ..شو مستوي خوفتني

سيف : سارة كانت عندج اليوم صح ؟

فهمت السالفة

رديت عليه : هيه

سيف : أكيد قالتلج عن راشد المتقدم لخطبتها

سكتت شوي لأني ماعرفت الجواب المناسب اللي لازم أقوله .. أخافه يفهمني غلط

خليت عمري متفاجئة : ما شاء الله ما شاء الله .. من متى .. الطفسه سارونه ما خبرتني

سيف : مهاري بتفهميني أنج ما تعرفين .. بس أنا عارف ومتأكد أنها كانت عندج اليوم بسبت هالموضوع

اففف هذا ما ينفع معاه الاستهبال

رمسته بجديه : أسمعني سيف .. ما حب الشخص اللي يلف ويدور .. شو فبالك ؟؟ ليش تبا ترمسني ضروري ؟؟ أدخل فالموضوع لو سمحت

سيف : ليش عصبتي الحين ؟

مهرة : أسلوبك نرفزني .. يالس تحقق معاي ليش ؟؟ قول اللي عندك وخلصني

سيف : لآني عارف أنج تعرفين بس يالسه تستهبلين علي .. مهاري اباج تساعديني .. أختي ساره شو فيها ؟؟ ليش ترفض كل شخص يتقدملها

مهرة : تقصد أنها رفضته ؟؟

سيف : للحين لا بس فاهمنها وعارف ردها بدون ما تقوله

مهرة : ليش تستعيل الأمور ؟؟ يمكن هالمرة توافق

سيف : أساسا ليش ترفض .. راشد ربيعي مهاري ... ريال بمعني الكلمة .. تحمد ربها وتشكره لأنه فكر يأخذها

ما عيبني فيها : سارونه ما قاصرنها شيء وما بتموت لو ما خذته

سيف : يعني أنتي معاها

رديت عليه : سيف لا أدوخ راسي ولا تقولني كلام ما قلته .. يالس تمدح ربيعك حتى سارونه ألف واحد يتمنها

سيف : ما بنختلف ع هالشي .. متصل عشان تساعديني .. أبا أعرف هاي ليش ترفض .. كل أعذارها قبل ما كانت تقنعني بس ساكت

مهرة : ليش ما تقعد معاها وتقول اللي فخاطرك ؟

سيف : ما ينفع دامها للحين ما ردت علي .. وبعدين لو تناقشت معاها تتوقعين بتقول الصدق

مهرة : وشو اللي يخليها تجذب ؟

سيف : ماعرف يمكن تحب مثلا ؟؟

فاجأني .. هذا متصل يبا يشوف ردت فعلي عشان ياخذ الجواب ع كل شكوكه بس ما عليه براويك

رديت بعصبيه : أنت كيف تتجرأ تفكر جي بأختك ؟؟ كيف تشك فيها ؟؟ بس لأن المتقدم ربيعك صاير حضرتك المحقق كونن ..

سيف بنبره حاده : شو اللي يخلي البنت ترفض غير واحد قاص عليها ولاعب براسها

مهرة : أنت أكيد مب صاحي .. سارونه ما ترمس شباب .. وانسانه محترمه مب من النوع الخايس القذر اللي ترمس عنه

سيف : عيل ليش ترفض لييييش ؟ أنا ريال والأمور هذي فاهمنها

مهرة : يوم أنك محلل وعارف كل شيء حضرتك ليش متصل فيني هاه

سيف : أنتى تساعدينها ع الغلط مهاري

مهرة : عيد اللي قلته ما سمعت ؟ حقير أنت مب بس شاك فأختك ؟؟ شاك فيني بعد

سيف : فهمتيني غلط شوفي اقصد

قاطعته : ولا كلمه مابا أسمع شي .. رسالتك وصلت خلاص .. مشكور ع حسن الظن ..

سيف : والله والله مب قصدي أهينج .. لا تلوميني ..أنتي تشوفين وضع ساره طبيعي .. مافيه شيء ؟

جرحني كلامه

رديت عليه : قتلك مابا أسمع خلاص .. سمعت اللي يكفيني .. شايفني يتيمه .. يالس تفر علي هالكلام .. وأنت ولد خالتي مب غريب .. شو خليت للناس

أسمعه يتعذر ويتأسف

سكرت الخط فوييهه ..تحسست صراحه .. معقوله يفكر أني أشجع أخته ترمس واحد أو حتى أوقف معاها ع الغلط ..مستحيل أسويها

أنا ما خبرت سارونه عن علاقتي بعبود .. لأني عارفه علاقتي فيه غلط .. وغلط كبير بعد ..بس خلاص هالغلط ما بيستمر أكثر عن جي .. لين متى بظل أتهرب منه .. دامني قررت أنتقم لازم أكون قد هاي الكلمة

كتبت مسج حق عبود

" عبود حدد موعد مع عمى وتعال تقدملي .. خلاص مب قادرة أتحمل هذا الوضع .. أبا أصير زوجتك ع سنه الله ورسوله "

طرشته

الجزء الثامن عشر


سفرة حمود أخوي فرصه حلوه ولازم أستغلها عشان ملجتي أتم بسلام ..مطور ما يعرف اللي صار بين أبوي وعمي حمد يعني مستحيل يعترض وبالعكس أحسه بموت من الفرحة لأن علاقته قويه ف عبود وطبعا هالشي من صالحي ..وامي ما بيكون عندها سبب قوي ترفض بسبته الخطبة لأنها ما تقدر ترمس فالماضي جدامنا .. ولو رفضت بقدر أخلي مطور يغير راييها

بضغط ع عبود .. لازم يتقدملي قبل حمود ما يرجع من السفر

رن تليفوني .. سيفوه يتصل .. بندته وطلعت البطارية .. بحصلها منه ولا من أخته الخبلة .. ما ألومه إذا شك فيها .. مصختها سارونه وايد .. مطر ما يحبها ما يحبها متى بتفهم هالشيء ..

سمعت حد يدق باب غرفتي

: مهااااري

فزيت ..هذا صوت مطور ولا أتخيل

مطر : فجي الباب

هذا صوته مطور .. من كثر الأشياء اللي تصيرلي صرت خوافة وايد


رديت عليه : لحظه

فجيبت الباب

مهرة : هلا مطور .. هاه متى رجعت ؟

مطر : وديت شموه عند أهلها وتوني داخل البيت

تذكرت امس حركته حق شموه وابتسمت

مطر : ليش هالابتسامة ؟

رديت عليه : تذكرت أمس شكل شموه يوم أستحت ههههههههههههههه

مطر : هااهاهاهاها بايخه

مهرة : مب بايخه .. صح خبروك عن حمود

أبتسم : هيه دريت .. طافتني هالحركة ما سويتها حق شموتي

رديت عليه : أونك عاد برى .. أنت مسوي اللي أكبر عنها .. تسد حركة أمس ..حمود يحليله تلميذ عندك

مطر : أعوذ بالله من هالعيون .. عثرج أنتي اللي حاسدتنا ..أشوف حالنا ما يسر هالأيام ..

مهرة : هههههههه .. ما شاء الله ما شاء الله

مطر : وتضحك بعد ويا هالراس .. عقب شو ذكرتي الله عقب ما حسدتينا

رديت عليه ببتسامه : شفيك مطور .. والله أسولف معاك ..حشى كلتني

يعدل غترته بخقه : أعترفي أنج تتمنين واحد مثلي

طالعته وانا لايعه جبدي : لا طبعا .. تتحسب عمرك روميو .. أخر حبه فالكون

أبتسم : والله أنج تتمنين واحد مثلي.. أدريبج بس صدقيني ما بتحصلين شراتي

حيوانه اكيد اتمنى واحد شراته بس لو يموت ما قلتها ناقصه عثرني خقه

مهره : زين مطور فيني رقاد .. تبا شيء

مطر : هيه أبا أشاورج فسالفه بس برايج رقدي عقب بنتفاهم

مهرة : حق شو بعد عقب .. دق الحديد وهو حامي

مطر : هههههههه هبله وحده

دخل وسكر الباب ويلس

مطر : أممممممممـ أفكر أيب أطفال بالأنابيب ..نسافر برع أنا وشموه ونسوي عمليه هناك

مهرة : فاجأتني صراحه بس ليش لا فكره حلوه وايد

مطر : شموه اليوم بتفاتح أهلها بالموضوع ..وأنا ناوي أرمس أمي وخايف من ردت فعلها " يرفع جتوفه " ما أعرف شو بتقول

مهرة : أكيد بتستغرب الفكرة بس ما أعتقد انها ترفض

مطر : راييج يعني

هزيت راسي بمعني هيه


مطر : حاس بخوف شوي

مهرة : لا تحاتي إن شاء الله أمي بتتقبل الفكرة بس أسمعني لا تتضايق لو قالت لا

مطر : ليش تقول لا

مهرة : حط فبالك هذا الاحتمال .. من باب أن هالشيء ما صار قبل فالعائلة .. أكيد بتستغرب فالبداية بس صدقني بتوافق لأنها متشفقه تشوف عيالك

رد علي : معاج حق

مهرة : أنزين عندي خبر حلو

أبتسم : شو عندج

مهرة : ساره بنت خالتي تقدر تقول أنها أنخطبت

بالعماله قتله .. ابا أشوف ردت فعلة

راحت ابتسامته : متى هالكلام ؟

مهرة : ما صار شي رسمي بس بصير قريب

مطر : وافقت عليه ؟؟

مهرة : للحين لا بس هالمرة حاسة أنها بتوافق لأنها متقبله الموضوع

مطر : ولد منو هذا

مهرة : ما أعرف بس ليش وايد تسأل ؟

مطر : لأني أبا أعرف أسمه بالكامل ..بسأل عنه

رديت عليه : ما يحتاي لأنه ربيع سيفوه واهلها سألوا عنه

مطر : قتلج بسأل عنه .. سألي عن أسمه وردي علي ضروري

مهرة : أنزين

مطر : اليوم ضروري مهااري لأني احتمال أرجع راس الخيمة

مهرة : اليوم بحاول

مطر : لا تحاولين قتلج اباه اليوم

بسم الله هذا شو ياه استلبس

رديت عليه : شفيك مطور .. قتلك أنزين

أبتسم : يالله خمدي الحين برايج

طلع من غرفتي عقب ما خبصني

ردت فعله خلتني أتوه شوي .. معقوله مطور حاس بمشاعر سارونه صوبه .. ياخي ليش جي تصرف .. ليش أحسه توتر .. أو ما تقبل الفكرة .. حطيت ايدي ع راسي ووأنسدحت .. أحس بصداع من كثر التفكير .. أخمد أحسلي .. يعرف مطور ولا ما يعرف .. كيفه .. ما بستوى عثرني فوزيه دريع أحل مشاكل الخلق .. يسدني اللى فيني

رجعت ركبت البطاريه فالتليفون .. أبا أعرف ردت فعل عبود ع المسج اللي طرشته .. أول ما أشتغل وصلتني مسجات كوول من سسيف .. هذا وبعدين معاه

عبود ما أتصل ولا طرش مسج .. امممـ معقوله مشغول وما أنتبه ع الفون .. أكيد ما شاف المسج اللي طرشته .. ما بدقله ... بترياه يتصل فيني عن يقول فاره عمرها ..

رجعت أنسدحت ووسارونه فبالي .. هالخبلة عن تكون مخبره مطور أنها تحبه .. ليش تصرف مطور بهاي الطريقة .. ما أعتقد أنه ميال صوبها بس يمكن يعرف أنها تباه .. بس كيف يعرف؟ سارونه ما ظنتي عندها الجرأة تعترف بحبها .. بس أكيد حس انها ميته عليه مثل ما أنا حسيت بهالشيء ..

رن تليفوني وعبااادي يتصل

رديت عليه : هلا حياتي

سمعت ضحكته

عبدالله : هلا حياتي ومطرشتلي مسج أخطبني.. شو السالفة هالكثر مب قادره تتحملين بعدي ؟

أبتسمت : سخيف سخيف سخيف

عبدالله : والله العظيم مهاري من قريت المسج وأنا مخبوص فوق تحت .. أول مره أحس أنج تحبيني ؟

عقدت حياتي مستغربه : نعم حبيبي شو قلت ..أول مره شو

أسمعه يضحك : أسولف والله .. أقصد يعني أول مره تطرين الزواج .. مستانس مستاااانس أخيرا حسيتي فيني

مهرة :يالله عاد عن المصاخة

رد بنبره جادة : لا تحاتين مهاري برمس أهلي وبتقدملج قريب .. بس صارحيني شو اللي خلاج أطرشين المسج وأنا مخبرنج أني مرمس أبوي فالموضوع

مهرة : امممممـ فكرت وايد بالوضع اللي بينا .. حسيته غلط .. يعني لين متى بنرمس بعض بالخش والدس .. أحس أني أخون ثقة أهلي فيني ..ف طرشتلك مسج ..أباك تستعيل فالموضوع وتخطبني .. لأن الحال هذا مب عايبني

عبدالله : فهاي صدقتي بس شو أسويبج من أطريلج موضوع العرس تحتشرين الله يهديج وتتحرطمين .. أنت مستعيل وبعدنا

مهرة : ههههه حقك علي ..أنزين عبادي حبيبي أسمعني ..حاول هالأسبوعين تيني رسمي قبل ما يرجع حمود من السفر

عبدالله : ليش يعني قبل ما يرجع حمود .. خايفة يعترض ع زواجنا مثلا ؟

مهرة : ياويلي ع ذكائك الخارق .. تفكيرك راح بعيد وووايد .. لا عمري بس ابا افاجئ أخوي .. فيها شي يعني !!

عبدالله : تفاجئين أخووج .. والله أنتو البنات حفلة لا فديتج ما فيها شيء .. قولي أنج متخبلة تبين تتزوجيني بسرعه .. خايفه تزوغ عيني ع غيرج وخليج ..

رديت بطنازة : خف علي يا توم كروز الخليج

سألني : أنتى تحبين توم كروز

رديت عليه بسرعه : ووايد

عبدالله : وتقولينها فويههي ما تحشمين

مهره : هههههههههههه

عبدالله : بندي بندي صراحة زعلتيني .. دومج أنتى تزعلين وأقعد يحليلي أراضي .. الحين دورج ..يالله راضيني .. أنا زعلااان

ابتسمت : تحسسني أنك ياهل

يعايب علي : تحسسني أنك ياهل

مهرة : عبوووووود

عبدالله : عوووونج .. مهاري أغاار عليج وأنتي عارفه .. سمعيني هالرمسه لو عدتيها بدفانج لا تقولين ما خبرتج

شهقت : أسملا علي ... خلاص حبيبي عذرت مابا أعرس .. من أحين تهدد وتتوعد

عبدالله : هههه فديت الخوافه

رديت عليه : حيووان

عبدالله : تستاهلين .. يالله بخليج مهاااري مشغول برمسج عقب

مهرة : زين دير بالك ع روحك لو أني زعلانه منك وايد

عبدالله : ههههه يا حياتي باي

رديت عليه : الله يحفظك

سكر الخط

الحين بديت أفكر صح .. بلا حب بلا بلاليط .. أهم شيء أنتقم من عمي وخليه يذكر أبوي ويتحسر مليون مره ع الشي اللي سواه فيه .. ويعرف أن الله حق ..رجعت مسكت المصحف وكملت قرايه سورة البقرة لين ما خلصتها

.
.
.
.

بعد مرور فترة بسيطة

يالسه ع مكتبي اشتغل .. اليووم عندي ضغط وايد ف الدوام .. حسيت حد يدخل ويدز الباب بدفاشه ... رفعت عيني وشفت أخوي حمود ياي صوبي وعيونه شرار .. فهمت أنه شم خبر عن موضوع ملجتي ..

وقفت وابتسمت بتصنع : هلا بالمعرس .. متى رجعت من السفر

تقرب مني لين ما صار مجابلني : صح الكلام اللي سمعته

رديت وانا أتصرط : تقصد موضوع عبدالله

محمد : وبكل وقاحه تردين

مهرة : حمود أقعد بفهمك

محمد : بتفهميني شو .. أنتي ما عندج دم ؟؟ ما تحسين ؟؟ كيف يعني وافقتي ع عبدالله ؟؟ خبريني كيف قدرتي تفكرين تاخذين واحد منهم ؟؟ كيف بتعيشين مع عمي حمد فنفس المكان وهو جاتل أبوج ؟؟

نزلت راسي الأرض .. كلامه يعور

محمد : لو ما كنتي تعرفين بالموضوع كنت عذرتج .. بس أنتى الوحيدة اللي فتحتلها قلبي وخبرتها اللي صار .. آخر شيء تتزوجين ولده .. شو الشى اللي تبيني أفهمه ؟؟ شو مهرة " بنبره حاده " نطقي ؟؟

رديت عليه : حمود أنت مب فـ البيت ؟؟ تبا تلم الناس علي فالشركة

تقرب مني وحط ايده ع رقبتي : بمووووووتج لو تاخذينه .. سمعتي .. هالزواج مستحيل يتم

مسكت ايده احاول ابطلها : حمووود فج

محمد : والله أنج طحتي من عيني

فج ايده ودزني بقوة وطلع من المكتب

طحت ع الأرض أصيح .. والله ما نسيت اللي سواه عمي ف أبوي .. ما نسيت .. وأبا أنتقم منهم كلهم .. عارفه أنه مستحيل يفهمني ومعاه حق .. وانا مستحيل أقوله الصدق لأنه ما بوافقني ع الخبال اللي أسويه بس بيي اليوم اللي تستوعب فيه كل شيء صار حمود

حطيت ايدي ع رقبتي مكان ما زخني .. توقعته يعصب بس مب لهذي الدرجة .. يا رب ما يكون حد ف الشركة سمع اللي صار ..

مسحت دموعي ورجعت أقعد ع الكرسي .. دامني أخترت هالدرب لازم أتحمل أي شيء يصيرلي .. لازم أكون قويه وما تهزني هالمواقف .. أهم شي أحقق اللي فبالي .. عقب بس برتاااح .. مب مهم حياتي تدمر .. أهم شيء أحرق قلب عمي وخليه يطيح نفس الطيحه اللي طاحها أبوي ..

بسني تفكير هذا وقت الشغل .. مسكت الملف ورجعت أكمل شغلي متجاهله اللي صار من شوي مع حمود

مر الوقت وخلص دوامي .. ركبت سيارتي وحس عمري مكبوته .. خاطري أسير عند سارونه .. بس للأسف سارونه تغيرت علي بعد ما تمت خطبتها من راشد .. الحين أنا شو يخصني يوم سيف غصبها عليه .. هاي بروحها نفسيه ..

رن تليفوني وشفت اسم سارونه .. عقدت حياتي مستغربه

رديت عليها : السلام عليكم

سارونه : محتاجة أشوفج مهاااري .. تعالي عندي الله يخليج

خوفتني : سارونه شو مستوي ؟

سارونه : لا تخافين أشياء بسيطة بس أنا محتاجه أشوفج

مهرة : أكيد مافي شيء ؟

سارونه : والله مافي بس تعالي عندي

رديت راسي ع سيت السيارة : تصدقين حتى انا محتاجه اشوفج .. الله يهديج قطعتيني مره وحده ..ما أعرف كيف هنت عليج

سارونه : حبيبتي مهاري .. تعرفيني يوم أعصب أخوره وايد ..

أبتسمت : أعرفج زين .. بيج أحينه بس مسافة الدرب

سارونه : صدق ؟

رديت عليها : هيه بس خليني أخبر أمي وعبود

سارونه : عبوود هذا روحه سالفة أباج تحكيلي كل شيء .. عنبوه قطعتج فتره ..ملجتي وحياتج أنجلبت

مهره : هههههههههههه محد قالج تقطعين

سارونه : عن المصاخة يالله رمسيهم وتعالي .. أترياج

مهرة : زين حبيبتي باااي

بمجرد أني سمعت حسها حسيت براحه .. هالإنسانه واايد قريبه مني .. صدق محتاجتنها .. خصوصا هالفترة

أتصلت بـ ماماتي وعبادي وخبرتهم أني بروح عند سارونه ..

حركت وسرت صوبهم .. بركنت سيارتي حذال سيارة سيفوه وشفت سيارة أخوي محمد.. أكيد يايب سلامي تسلم ع أهلها .. تنهدت بضيج .. أحين كيف بتجابل معاه جدامهم عقب اللي صار ..

أتصلت ع سارونه

ردت ع طول : وصلتي ؟

مهرة : هيه وصلت بس سمعيني أبا أدش من الباب الخلفي وصعد غرفتج ع طول

سارونه : حمود وسلامي عدنا رجعوا من السفر

مهره : أدري شفت سيارته .. سارونه مب حاسبه حسابي أجابل حد .. يايه تعبااانه من الدوام ومتبهدله ما أباهم يشوفوني جي

سارونه : خلاص اوكي نزلي وسيري غرفتي ع طول .. انا عشر دقايق بالكثير وبكون عندج

مهرة : ويا راسج وصليني أستحي

سارونه : تستحين من أمنو .. كلنا متولفين فالميلس .. لا تحاتين ما بتشوفين حد .. يالله بخليج ..نلتقي

مهرة : تماااام

بندت سيارتي .. ونزلت .. دخلت من الباب الخلفي .. وركبت الدري رايحه غرفة سارونه ..

ووصلت غرفتها بـ سلام الحمدلله

فصخت عباتي وخوزت المكب اللي حاطتنه ودخلت حمامها توضيت وصليت الظهر ..طويت السيادة وأنسدحت ع الشبريه ..

ياخي غرفتها باردة تيب لرقاد .. تلحفت ..هالهبله شكلها نست أني موجوده ...مرت نص ساعة وللحين ما شرفت .. بلعب بتليفوني لين ما تشرف

حسيت حد يهزني ..تلحفت زين وأنجلبت الصوب الثاني ..

سمعت صوت ريال : سااااروه نشي أبا سويج سيارتج

أحس الصووت يزيد ويزيد ..شو هالحلم البايخ .. خوزت اللحاف بعصيه

سمعت شهقه

بطلعت عيووووني ... جني أشوووف سيف السبال فوييهي ...رجعت غمضت عيوني مب مستوعبه انه جدامي

فتحتها وبعده حضرت الشيخ متسمر مكانه ..

صرخت عليه : أنت شو يايبنك غرفتي

فج عيونه مستغرب :هاه بطلع بطلع اسف

ماشفت غير غبااااااره .. أختفي بلمح البصر ..

هذا حلم ولا علم .. تصددت يمين ويسار أتأمل الغرفة .. مظلمه شوي .. هذي مب غرفتي.. أذكر أني يايه أزور سارونه وأنسدحت ع الشبريه ألعب بالفون ..لا لا لا .. شكلي رقدت

غطيت ويههي بديني عقب ما أستوعبت الموقف اللي صاااار .. يا فضيحتي .. سيفوه شافني بلا شيله وكشتي ناطره .. شافني بهذا الحال والله فشله ..

الجزء التاسع عشر


دخلت علي سارونه : مهااااري قمتي

خوزت ايديني : أنتي ليش خليتيني راقده للحين ؟؟

تقربت وقعدت حذالي ع الشبرية : قومتج مهاري بس ما رمتج تقومين ..شو تبيني أسويبج يعني يوم ما رمت عليج خليتج تريحين .. ليش عاقده النونه ؟

رديت بعصبيه : ليش عاقده النونه ؟؟ تخيلي سيفوه الخسف دخل الغرفة وقومني يتحسبني أنتي " أشارت ع عمري " وشافني بهذا الحال تخيلي

سارونه :ههههههههههههههههههههههههههههههههههه

صرخت عليها : ساروه

سارونه بابتسامه بارده قهرتني : يعني الريال شافج خلاص .. أنتى الحين ليش معصبه

مسكت المخده وفريتها عليها : كله منج لو مقومتني ما بتعرض حق هالموقف البايخ وعاد مع منوه مع سيفوه وييييع

سارونه : ههههههه ايه لا تفرين خبالج علي .. قومي تغسلي عندي سوالف وايد

سألتها : جم الساعة ؟

سارونه : 6 المغرب

رديت بضيج : وايد رقدت الله يهديج لو قومتيني .. موصيني ما أتاخر

سارونه : شرايج تباتين عندي

ابتسمت بسخافة : هيه ببات الغالية عقب الموقف البايخ اللي صارلي

سارونه مبتسمه : مهاري يالله عاد باتي عندي والله ولهانه عليج

مهره : ما ينفع سارونه بس ولا يهمج بتعشى عندج

سارونه : زين دبوه أهم شيء نسولف

سارونه راحت المطبخ تيبلي فواله وأنا دخلت الحماام .. توضيت وصليت المغرب


خلصت ودشت سارونه : يالله ننزل تحت

مهرة : خلينا أهني بناخذ راحتنا أكثر فالسوالف

سارونه : لا تحاتين محد فالبيت ..كلهم رايحين السوق

مهرة : هيه... أنزين سيفوه الخسف موجود

سارونه : ههههههه لا محد شل سويج سيارتي وظهر

أرتحت نفسيا ونزلنا الصالة .. وطبعا قبل السوالف كليت لأن بطني يغرد من كثر اليوع

سارونه : مهاري خبريني كيف أقتنعتي بـ عبودي .. أحيدج تعتبرينه أخو وبس

شليت قلاص الماي وشربت منه ورجعته مكانه

مهرة : اممممممم أحسه وايد يحبني وهالحب خلاني أفكر وأعيد حساباتي .. عبود ريال بمعني الكلمة وما يعيبه شي .. ليش أرفض واحد بمثل مواصفاته ..أخاف أندم عقب

سارونه : يعني ما تحسين بشي صوبه ؟

أبتسمت بحياء

سارونه : دامج استحيتي يعني شكلج طحتي

مهرة : بصراحه هيه بنت خالتج طاحت .. أحس باحساس حلو معاه

سارونه : حبيبتي الله يسعدج أهم شي طلع ناصر من قلبج

مهرة : بقولج شي بتستغربين .. أكتشفت أني ما كنت أحبه .. كل اللي كنت أحس فيه تكون من كلام الأهل ..يعني من صغري الكل يقول ناصر لمهره ومهره لناصر .. هالكلام أثر فيني لدرجه حسيت أني صدق أحبه

سارونه : احم احم هذا كله تأثير عبووود

مهرة : ههههههههههه طفسه .. المهم أنتي خبريني شحالج مع المعرس .. كيف علاقتكم ف بعض

سارونه ببرود : ما بينا علاقة ..

مهرة : أنتى مالجة معقوله ما ترمسينه ؟

سارونه : أكلمه بس تقدرين تقولين بينا كلام رسمي .. أحيانا يتصل ما أرد عليه وإذا رديت أسكت يدوب أقول جمله ع بعضها

مهرة : ليش جي تسوين .. أنتي خلاص زوجته .. مب زين تعاملينه

قاطعتني : مب قادره أتقبله

مهره : لا تلعبين بالنار سارونه

سارونه : امممم ابا اعترفلج بشي بس أخاف أطيح من عينج

مهرة : جني أعرف اللي ف بالج

طالعتني مستغربه : وشو اللي فبالي ؟

رديت عليها : أنج تحبين مطور أخوي

فجت عيونها متفاجئة

مهرة : أعرف أنج تحبينه ووايد ولهذا السبب تردين كل اللي يتقدمولج ... عندج أمل مطور ياخذج

نزلت راسها

مهرة : سارونه أنتى أختي وقلبي معورني عليج .. مطر أخوي ما يناسبج .. متزوج ويحب زوجته ومتمسك فيها .. لا أدمرين حياتج بسبت شخص مب داري عنج وعن مشاعرج ولا يفكر ياخذج

سارونه : وليش واثقه أنه ما يفكر فيني

مهرة : وأنتى شو اللي يخليج واثقه أنه يفكر فيج

سارونه : لأني أرمسه

مهرة : هاه

سارونه : من حوالي شهرين وهو يرمسني ولين الحين متواصلة معاه

طالعتها مستغربة : أنتي شو تقولين مطور يرمسج ؟

سارونه : هيه يرمسني ..أدري أني غلطانه بس أحبه مهاري والحب مب عيب

رديت عليها بانفعال : فحالتج هذي أكبر عيب .. أنتي مالجه وهو متزوج .. شو هاي المصخره .. أصلا كيف مطور يرمسج ويعرف انج ملجتي .. هذا وين عقله

سارونه : هاي حياتي وأنا حره فيها.. وبعدين فكرت وووايد وقررت أعترفله بحبي .. قلت يمكن يتحرك ..يمكن يحس ويميل صوبي .. شو الفايدة أحبه وهو ما يعرف .. لازم أدافع عن حبي

مهرة : أي حب أي خرابيط .. شكلج متأثرة بالأفلام الهندية اللي تشوفينها ..ساروه أنتي مينونة وأخوي مينون أكثر عنج .. هالكلام ما منه فايده أحين .. لانج خلاص متزوجه وع ذمة ريال .. بسألج ما فكرتي ف الريال اللي ماخذنج ؟؟ ..

قاطعتي : بسج نصايح .. مطور للحين ما قال أنه يحبني .. بس يسولف معاي .. ولد خالتي ما فيها شيء

مهرة : ما قالج أنه يحبج .. يعني يلعب .. سارونه اللى يصير بينكم غلط

ردت بعصبيه : لا تتكلمين عن الغلط .. علاقتج بعبود قبل كانت أكبر غلط .. واستغربتي أول ما عرفتي أنه يحبج .. تكلمينه 24 ساعه وتفاجأتي يوم حبج .. سبحان الله

مهرة : عن الطنازة ولا تقارنين وضعي بوضعج .. والله كنت عادتنه أخو وأنتي أكثر وحده تعرفين هالشي .. لا تجلبين الأمور مثل ما تبين .. حيوانه وحده

لفيت راسي الصوب الثاني وتميت أستغفر .. هالبنت تبا تجلطني

سارونه : مهاري لا تزعلين مني مب قصدي شيء بس أنفعلت شوي

أدريبها يوم تنفعل تخوره

لفيت صوبها : خلج مني وقوليلي شو كانت ردت فعلة ؟

ردت ودمعتها ع خدها : يقول أنه يحبها وما يفكر يتزوج غيرها

رديت بعفويه : الحمدلله ريحتيني

سارونه : أرتحتي لانه ما يحبني !!

مهرة : لا ... أرتحت لانه صريح معاج وما فكر يلعب عليج .. أول ما قلتي ارمسه ظلمته بتفكيري

سارونه : يوم أدقله يرد علي ما يحقرني ... بس من أسبوع اتصل عليه ويعطيني مغلق .. تتوقعين بالعمالة غالق فونه .. ولا فيه شيء

كسرت خاطري هالغبيه

مهرة :سارونه حبيبتي ... مطور من يومين متصل فيني يخبرني أنه حجز تذاكر له ولزوجته مفكرين أيبون ياهل بالأنابيب

سارونه مصدومة

مهرة : أتصل فيني من رقمه اليديد .. يعني غير رقمه وما خبرج .. بسج سارونه فتحي عيونج وتلاحقي ع روحج .. مطور يحب شمه وبسافر معاها عشان أيبون ياهل ..حبيبتي ما يصيرهو يخطط لحياته وأنتي عايشه بأحلامج

غطت وييها بدينها : بسسسسسسسسسس سكتي بسسسسسسسسسسس

مهرة : لا مطور ولا غيره يسوى دمعه من دموعج .. لا تذلين عمرج عشان خاطر شخص ..حتى لو كان أخوي .. خلج عزيزة نفس ..وعزي نفسج

قاطعتني وهي تصيح : مهااااري مخنوووقه

تقربت منها وحضنتها : حبيبتي لا تسوين جي بعمرج ..وحاولي تنسينه

ترد علي : حااااولت وايد بس ما رمت والله ... أعرف أنه متعلق فحرمته بس ما أقدر أتحكم بمشاعري .. صعب أنساه وشيله من تفكيري

مهرة : بترومين وانا معاااج .. خطوه ب خطوة مطور بصير مجرد ذكري فبالج ..

ترص علي وهي تصيح : ساعديني محتاجه لج وووايد ..حاسه بضيااع

رديت عليها : أكيد بسااااعدج

صراحه فاجأتني ما خطر ع بالي أنها ترمس مطور.. اوين أدافع عن حبها ..طالعه ذيبه علي .. ما ينخاف عليها

خليتها تصيح وأطلع كل اللي بخاطرها.. و ما رمت غير أني أهديها

وعقب فترة سألتها : شو تحسين عمرج أحينه

ردت بابتسامه مصطنعة : بخير

مهرة : أنزين أنتي مقتنعه من داخلج انج تنسينه ؟

هزت راسها هيه

رديت عليها : هذي أهم خطوة .. سارونه انا متأكدة أنج بتنسينه بسهوله بعد بس أعطي عمرج فرصه .. الحين أتى ع ذمة ريال .. خافي الله فيه .. وحاولي ما تفكيرين فغيره .. هاي تعتبر خيانة

سارونه : مب بيدي بس بحاول أشغل تفكيري

مهرة : راشد أتصل فيج اليوم ؟

سارونه : لا ما أتصل

مهرة : ما ينلام الريال .. سافهتنه من الخاطر .. شوفي سارونه لازم من اليوم تخصصين وقت لراشد .. لما يتصل ردي عليه .. سولفي معاه .. ما تعرفين يمكن مشاعرج تتبدل

سارونه : ما أحب أجذب فمشاعري

ياربي هالبنت بترفع ضغطي

مهرة : ما قتلج جذبي .. بس عطيه وقت وأعطي عمرج فرصه تتعرفين عليه .. شوفي حبيبتي اللي بيشفعلج عنده .. أن البنت فترة الملجة .. تكون خجوله وتستحي وايد .. أستغلي هاي النقطه لصالحج وعدلي الوضع

سارونه : انزين شو أسوي ؟

مهرة : اممممم شرايج أدقيله ؟

ردت علي :لا مابا .. يوم يتصل برد عليه

مهرة : اوكيك بس وعديني أنج ما تسفهينه .. يوم يدق ردي عليه ..وإذا أتصل وكنتي مشغولة .. رجعي دقيله

سارونه : إن شاء الله

مهرة : وعديني

سارونه : وعد مهاري أنفذ كلامج

أبتمست : نفذي كلام وبترتاحين بإذن الله

رن تليفون سارونه وردت

سارونه : هلا ميروه ... الحمدلله بخيررر ... هيه مهاري حذالي .. لا بس أكيد خلص شحنه وبند .. تبين ترمسينها .. لحظه

شليت عنها الفون : ميروه

ميره : وينج أنتي نتصل عليج وتليفونج مغلق

مهرة : بند وما أنتبهت عليه .. ليش شيء صاير

ميره : هيه تعاااالي بسرعة

رديت عليها : أنزين خبريني شو مستوي

ميره : حمود راح عند عبدالله وتضارب معاه

وقفت : بس لا تكملين أحين يايتنكم

سكرت الخط وعطيت سارونه فونها وشليت شنطتي

سألتني : شو مستوي ؟

رديت عليها وانا رايحه صوب سيارتي : حمود مب عايبنه أني ملجت وراح عند عبود وتضارب معاه

سارونه لاحقتني : ليش عاد

مهرة : مااااعرف شو فراسه يالله باااي نترامس عقب

سارونه : أنزين طمنيني لا تخليني أحاتيج

ركبت السيارة : إن شاء الله

سقت سيارتي وفيني قهر وغيض .. حمود يبا يخرب كل شيء سويته .. ما تعبت كل هالتعب عشان حضرته يدخل ويفركش كل شيء .. فاهمه مشاعره بس فالنهاية هاي حياتي وأنا حرة فيها .. أعيشها بطريقة اللي تعيبني .. وحمود لازم يفهم هذا الشي زين

وصلت البيت ونزلت من السيارة .. شفت سلامي وميروه يتريوني ف الحوش

رحتلهم وسألتهم : خبروني كل شي صار بالتفصيل

ميروه وسارونه يطالعن بعض ..ياربي من زود عصبيتي نسيت أسلم ع البنت راجعه من السفر يحليلها

سلمت عليها وبستها : الحمدلله ع السلامة ..سمحيلي بس أختبصت بعد ما رمستني ميروه

سارونه : عادي حبيبتي .. وأنتي لا تعصبين محمد شكله زعلان لأنكم ملجتوا وهو مب موجود

ردت عليها ميروه : والله يمكن

رجعت سألتهم : خبروني شو صار ؟

ميروه : شوفي الظهر سمعت أمي وحمود يرمسون عن الملجة وحمود كان معصب وقال بسير أتفاهم مع عبود وهالعرس ما بتم دامني عايش ..

سكتت ميروه تشوف ملامح ويهي بعد الرمسه اللي قالتها

مهرة : كملييي

ميروه : أمي ما خلته يروح .. أتصلوا حق عبدالله ويانا البيت ورمس أمي وحمود فالميلس .. وتضاربوا .. أمي حاولت تهدي حمود بس ما قدرت وطلع عبود من عندنا زعلان

صديت صوب سلامي : ريلج وينه ؟

سلامي : طالع مع ربعه

خذيت نفس كبير .. وابتعدت عنهم ورحت عند أمي .. دخلت وشفتها منسدحه فالصاله .. رحت صوبها وحبيتها ع راسها

مهرة : شحاالج أمي؟

ردت علي بعصبيه : ليش تأخرتي لين الحين ؟

مهرة : والله ما حسيت بالوقت ..تدرين من زمان ما شفت سارونه

أمي : رجع أخوج من السفر

مهرة : دريت .. أول ما وصل مرني المكتب وسلم علي

أمي مستغربة : سارلج المكتب

مهرة : هيه ..أمايه شو صار فـغيابي ؟؟ ليش حمود ما يباني أخذ ولد عمي

سألتني : منو قالج ؟

مهرة : ميروه خبرتني

عدلت قعدتها وقالتلي : أخوج مب موافق ع الملجة

رديت عليها : كيف يعني مب موافق .. ملجت أمايه برضاج وبوجود أخوي مطر ..

أمي : قتلج قبل لا تستعيلين خلينا نتريا أخوج لين ما يرجع من السفر بس أنتي عندتي

مهرة : عبود اللي كان مستعيل مب أنا .. ونحن ملجنا ف المحكمة لا سوينا حلفه ولا شياته

أمي : حتى ولو بنتي المفروض نتريا محمد

سألتها : ولد عمي شو يعبيه ؟؟؟ ليش ما تبوني أخذه ؟

أمي : هذا اللي ذابحني .. عبدالله ريال بمعني الكلمة وما ينعاب

مهرة : دام هذا رايج خلي حمود يبعد عن طريجي .. يعني ما يسد اللي صارلي مع ناصر بسبت موزة .. الحين بعد ما ملجت وارتحت يدخل حمود فحياتي ويبا يطلقني

أمي : أنتي تبينه ؟

رديت عليها : شو هالرمسه أميي .. عبدالله زوجي وأكيد أباه

ردت علي : لا تحاتين حبيبتي أخوج بتفاهم معاه ومثل ما قلتي عبود ريلج يعني حمود ما يروم يسوى شي ..

مهرة : وعديني توقفين معاي

أمي : شو هالرمسه مهاري أنتى بنتي الغالية .. أكيد بوقف معاج

حضنتها : الله يطول بعمرج ويخليج لنا

سمعت حس محمد وصديت صوبه

محمد : رجعتي ؟؟ تو الناس

صديت صوبه وسألته : شو صار بينك وبين عبود

محمد : هالموضوع بيتفركش ع أيدي

رديت عليه : شكلك نسيت أني زوجته وهو زوجي .. يعني الموضوع خارج عن سيطرتك

امي بنبرة تهديد : سكتي وروحي غرفتج

محمد تقرب مني وويهه محمر من كثر العصبية .. صراحه حسيت بخوف .. فحياتي ما شفته ثاير بهالطريقة

محمد : عيدي اللي قلتيه ما سمعتج زين

لفيت عنه مابا أطيح فمشاكل أكبر معاه .. لمحت ميروه وسلامي يراقبون من بعيد الموقف بخوف .. بغيت أمشي بس مسكني من ايدي بقوة

محمد : سعميني مهاري .. الزواج هذا ما بتم وبتشوفين هالشي بعينج .. مب أنتي تمشين رايج علي ...

عورتني ايدي :خوووز عني اااي خوووز

أمي معصبه : محمد فج أختك .. ماشي أحترام عندك ولا جني موجوده بينكم

محمد يطالع أمي : والله أني ماسك عمري لأنج موجوده بس ولا هذي بعرف كيف أتفاهم معاها

يرص ع ايدي أكثر

مارمت أتحمل الألم وصرخت عليه : قووووووم عني ... قوووم

ووأنا أصرخ صحت من القهر والآلم اللي أحسه ومن كل شيء

فج أيدي ومسكتها .. تعورني وايد .. صديت صوبه :مستقوي لأن أبوي ميت وما عندي حد يدافع عني ويوقف بويهك ..

أبتسم بطنازة : لا تطرين أبوي ع لسانج وتخلين عمرج مظلومة

رديت بحرقه : هذي حياتي وأنا حره فيها وأنت ما يخصك فيني " صرخت " ما يخصك

رفع ايده وعطاني طرررراق .. خلا الدنيا الدور فيني

ماحسيت إلا ب ميروة وسلامي يايات صوبي


أمي صرخت عليه ودزته : مصختها وايد .. هاي الوصيه اللي أبوك موصنك عليها .. تمد ايدك عليها وجدامي بعد

هذا بس اللى سمعته وشفته لان ميروه وسلامي ودوني غرفتي

تميت أصيح بحرقة .. قلبي يعورني .. ما توقعت الأمور بتوصل بينا لهذي الدرجه ..أسلوبه معاي يذبحني .. يكفي اللي سواه الصبح فالشركة بعد يضربني فالبيت .. اااااااه يالقهر.. مجروحة من معاملته ومب مستوعبه للحين اللي صار ..هالحيوان أحبه وايد .. بس مجبوره أدوس ع قلبي للمرة المليون ..

الحمدلله أني ملجت وهو مسافر ..هذي أذكى حركه سويتها .. ووصح عبود ما رمسته .. أكيد أتصل وحصل تليفوني مبند .. لفيت يمين ويسار .. شنطتي اعتقد فالصاله .. رديت راسي ع الشبريه بضيج

أنفتح باب غرفتي وشفت سلامي وميروه .. دخلن وسكرن الباب

سلامي يلست حذالي : مهاااري أنتي بخير ؟

ميروه : نحاتيج والله

مسحت دموعي : بخير

ميروه : يمكن حمود تعبان من السفر ومتوتر وايد واكيد ما قدر

قاطعتها بعصبيه : لا تطرينه جدامي ..مابا أسمع شيء عنه

ميروه : أنزين لا تعصبين أهدي

سلامي مسكت ايدي : أنتي مب بروحج مهاري كلنا معاج .. حمود ماعرف شو ياه من سمع خبر الملجه..ثار وعصب وحتشر .. جنه سمع خبر وفاة شخص غالي عليه مب ملجة أخته .. ردت فعلة غريبة و قوية

رديت عليها : سلامي دخيلج لا تزيديني

سلامي : مب قصدي أزيدج والله .. بسير أتفاهم معاه .. لازم نعرف شو أسبابه ... ليش رافض ومب متقبل زواجج من عبدالله

ميروه : لا ترمسينه وهو معصب ... صبري عليه لين يهدا

سلامي : لا تحاتين أعرف كيف أتفاهم معاه ..أنتى خلج معاها زين

ميروه هزت راسها بمعني هيه .. وطلعت سلامي

صديت صوب ميروه : شنطتي ف الصاله هاتيها .. أبا ارمس عبود

ميروه : إن شاء الله

طلعت ميروه تيب الشنطه .. وسمعت تليفون سلامي يرن .. يحليلها نسته .. مسكته وشفت سارونه تتصل

رديت عليها : الووووو

سارونه : مهاااري وينج... الله يهديج اتصل عـ تليفونج وللحين مغلق ..ليش ما فتحتيه

مهرة : توني داشه غرفتي ما واحالي احطه فالجرج

سارونه : انزين خبريني شو صار .. صدق الرمسة اللي قالتها ميروه

رديت : هيه صدق

سارونه : ليش أنزين ؟

مهره : مادري عنه .. شكله تخبل ويالس يفر خباله علي

سارونه : تعوذي من ابليس

مهرة : أعوذ بالله من الشيطان الرجيم

سارونه : الأمور بتنحل صدقيني .. حمود أخوج مب راعي مشاكل .. أكيد عنده سبب مقنع لتصرفاته أو يمكن زعل لأنه مب موجود يوم ملجتي .. صبري عليه لين يهدا بس

تنهدت بتعب ..المصيبة أعرف شو فيه وما أقدر ألومه

سارونه : شوفي لو سيفوه فالموضوع ما بستغرب .. أخوي أعرفه يتكاثر مع المشاكل .. يومه ما يمشي بدون مصيبه

وهي ترمس ذكرت شكله يوم يطالعني وهو فاج عيونه.. ززايغ مني

أبتسمت : فهاي صدقتي أخوج تحفه .. ذكرتيني بالموقف اللي صارلي معاه اليوم

سارونه :هههه

مهرة : ويا راسج تضحكين بعدد وأنتي السبب

سارونه : ليش حبيبتي ؟؟ أنا قتلج رقدي رقدت أهل الكهف

رجعت أبتمست : الله ياخذ بليسج ..أنا حزينه وعايشه الدور لا تضحكيني

سارونه : مهاري لحقي علي ..راشد يتصل

مهرة : بندي يالله وردي عليه " بنبرة جادة " رمسي الريال بأسلوب حلووو

سارونه: جي أستحي

صرخت عليها : سااااااااروه

سارونه : عافانا الله خلاص أنزين ..يالله مع السلامه

سكرت الخط مبتسمه .. أونه تستحي من ريلها .. وما أستحت تلاحق مطور .. نحن البنات فينا مكر غرريب



الــــــــــــــــــــــــــــجزء 20


رجعت ميروه يايبه شنطتي .. شليت الشنطه عنها وظهرت منها الفون وحطيته ف الجرج

ميروه : أدري حمود غلط بس لا تزعلين منه

رديت برجا : ميروه حبيبتي لا ترمسيني عنه دخليج

ميروه : أنتى ما تشوفين عمرج شقد تعبانه .. وتبيني أسكت .. ما بسكت أنا مب صغيره عشان تعامليني جي

مهرة: افففف منج ميروه .. ما قلت أنج صغيره

ميروه : عيل خليني أرمس ولا تخبين علي شيء .. عصبية حمود هذي مب طبيعية ..يمكن في شيء بينه وبين عبدالله ونحن ما نعرف

مهرة : مادري ومب قادره أفكر بشي .. مستغربه شراتج ردت فعله.. المفروض يستانس ويفرح مب يمد ايده علي

ميروه : صدقيني في شيء بينهم

رديت بعصبيه : شو ما كان بينهم ماله حق يمد ايده علي .. هذا شو يتحسب عمره

ما رمت أكمل ورجعت أصيح مقهوووووووره مقهووووره ..محمد يمد ايده علي.. هالشي صعب أستوعبه وتقبله

ميروه حاولت تحضني بس دزيتها

مهرة : طلعي وخليني بروحي

ميروه بعناد : ما بخليج مب عكيفج

حاولت أمسك أعصابي : أبا أرمس عبود وأطمن عليه .. أكيد زعلان مني

ميروه : دامج بدقيله بخليج بس إذا بغيتي شيء زقريني وبيج ع طول

مهرة : إن شاء الله

طلعت ميروه .. مسكت تليفوني وأتصلت بــ عبود

رد عليه بسرعه : وينج أنتى ؟؟؟

مهرة : مخبرتنك أني بسير بيت خالتي حصه

رد بصريخ : الساااعه أحين 11 بالليل .. للحين كنتي عندهم .. مستانسة طبعا سيفوه هناك وناسيه الدنيا حضرج .. أتصل عليج وتليفونج مغلق ..أنزين ع الأقل فتحيه .. غالقـتنه ليش ؟؟ وانا شرات الحيوان حاط ايدي ع قلبي وأحاتيج

تنهدت بضيج ..يعني صدق صدق مب وقت غيرته

عبدالله بعصبيه : ليششش ساكته حضرتج .. ردي علي

ما تحملت أسلوبه معاي ..يسد أخوي هافني طراق هذا بعد يالس يتفلسف علي

سكرت الخط بويههه ومسكت الفون .. أول ما يتصل أقطع الخط فويهه ..

تم يتصل ويتصل وانا أقطع .. ما برد عليه .. عشان ثاني مره يعرف كيف يرمس معاي ويحترمني

بحصلها منه ولا من حمود ولا من سارونه هالخبله .. افف شو هالحياة

شفت باب غرفتي ينفتح ودشت أمي

عدلت يلستي : هلا أمايه

يت صوبي .. مسكت ايدي وحبتني ع راسي وحضنتني بقوووووة .. وصاحت وهي لامتني ..آآآآآآآآآآآه ياقلبي ..تقبضت فيها بقوة ووصحت فحضنها .. حبيبتي أمي .. صعب وايد أوصف أحساسي هاللحظه .. صعب أعبر عن اللي أحسه .. الشي الوحيد اللي أقدر أقوله أني ضعيفة وايد ومحتاجة لهذا الحضن .. محتاجة أسترد قوتي منه

مهرة : امايه بس لا تصيحين والله بالغصب ساكته خليتيني أرجع أصيح ..شوفي عيوني ورمن من الصايح

أمي : زعلانه مني ماما ؟

رديت عليها :شو هالرمسه أماه .. شو يزعلني منج .. أنا حز فخاطري أسلوب حمود معاي .. كيف يتجرأ يمد ايده علي جدام حرمته وجدام أختي الصغيرة وجدامج بعد

أمي : تفاهمت مع أخوج .. أدري غلط عليج بس يحبج ويخاف عليج ..وأنتي عارفه هالشي زين .. وبخليه أيج ويعتذرلج

مهرة : ما اباه يعتذر بس خليه ما يدخل فحياتي .. عبود أحينه ريلي يعني عصبيته هذي ما منها فايدة

أمي : أدري حبيبتي..ولا تتضايقين ولا تزعلين.. دامني حيه العرس بأذن الله بتم

مسحت دمعتها : الله يطول بعمرج ويخليج لي

أمي مبتسمه : مستانسة الحين ؟

رديت عليها بابتسامه كبيرة : أكيد دامج واقفه معاي


.
.
.
.

نشيت من نومي عقب ما قومتني ميروه .. سبحت وصليت الفير وقريت سورة البقرة كاملة ..الحمدلله رب العالمين كل الأمور الغريبة اللي كنت أشوفها أختفت والفضل يعود لـ آيات الله .. خصلت وكشخت للدوام .. ما ابا أي شيء يعكس الضيج اللي فيني .. لازم أكون قويه وما أضعف ..حمود أخوي مب هين ..أعرفه زين يوم يحط الشي فراسه يسويه وما عليه من حد .. بس لا تنسون حبايبي .. حتى انا مب هينه .. ويوم أحط الشي فراسي بعد أسويه .. ما بسمح لأي شخص يهدم اللي بنيته .. ظهرت من غرفتي ورحت الصاله .. شفت الكل ما شاء الله ع الريوق .. أمي وسلامي ومحمد وميرووه

حبيت راس أمي : صباااح الخير الغاليه

أمي : صباااح النور .. كيف أصبحتي حبيبتي ؟

رديت عليها متجاهلة نظرات حمود لي : بخيررر الحمدلله

سلامي : أمبين مهاااري من الكشخه

رديت عليها بابتسامه شاقه الويه .. عشان أقهر حمود : تدرين عاد توني مالجه لازم أكشخ ...الواحد يعيش مرة وحده ..لزوم نستانس

شربت كوب الجاي .. وأمي تغمزلي عشان أسكت .. ياخي فيني غيض أبا أطلع الحره اللي فيني .. بس شو أسوي دام أمايه تباني أسكت .. غصبن عن شكلي بسكت وبنطب

طالعت ميروه : خلصي ريوقج بترياج فالسيارة

أمي : ما تريقتي حبيبتي

بغيت أرد بس سكت عقب ما سمعت حس حمود

محمد : لا تحاتينها بتاكل ف الدوام

وقفت : يالله مع السلامة

أمي : ربي يحفظج حبيبتي

ميروه : بسني انا ... بسير وياج

شلت شنطتها ولحقتني وركبنا السيارة

ميروه : شحالج اليوم ؟

رديت عليها مبتسمه : الحمدلله بخير لا تحاتيني .. ركزي ف أمتحاناتج ولا تفكرين فشي

ميروه : أمس دخلت عليج الغرفة فالليل .. لقيتج راقده

صديت صوبها : ميرووه والله أنا بخير

ميروه : نحن مالنا غير بعض ..ما روم ما أفكر فيج وأحاتيج .. مهاري والله وايد أحبج ما أحب أشوفج مضايقه ولا زعلانه

الطفسه رمستها أثرت فيني .. ما رمت أتحمل وحضنتها .. شكلها تبا تصيحني ع الصبح ..

بستها ع خدها بوسه كبيره : وانا بعد أحبج ووايد ..الله لا يحرمني منج حبيبتي

لمحت سلامي تشوفنا من بعيد وتضحك

مهرة : شوفي بنت خالتج الهبله ..أتشوفنا وهي فاطسه من الضحك

ميروه مبتسمه : أكيد طالعه تودع حمود قبل ما يروح الدوام .. حركات معاريس

ابتسمت صدقها حركات معاريس .. حمود لو ينشغل مع سلامي بيفكني من الصدعة ..أبتسمت بخبث .. لالا حرام توهم معرسين ... اممم فالنهاية كل شيء يعتمد عليه .. لو مصخها معاي .. بمصخها معاه ولا بفكر فشي طووول .... شغلت سيارتي وحركتها .. وميروه تسوي بااي حق سلامي ..

وصلتها المدرسه ..تذكرت فوني غالقتنه من أمس عناد ف عبود.. فتحته ووصلتني مسجات كول ورسايل بالهبل بعضها منه وبعضها من سارونه ..تلومت صراحه بس شو أسويبه أمس حالتي حاله وهو داق يهزب حضرته .. أتصلت عليه وتليفونه مغلق مب عوايده يغلقة ..افففف يعني الحبيب زعلان ..وصلت الشركة واستأذنت من المدير وطلعت .. ورحت محل الورد وأشتريت باقة ورد كبيرة عقب سرت بيت عمي حمد .. مب وقته يزعل علي عبود .. مب من مصلحتي ... بركنت سيارتي عدالي بيتهم .. ياربي من سنين ما زرتهم .. أخاف بس غيروا البيت وانا ما أعرف ..

الحين عاد الوهقه .. شو أسوي .. ياخي استحي أدخل وبعدين من سنين ما شفت عمي حمد .. مابا أجابل شيفته .. رجعت أتصل فـ عبود .. وللحين فونه مغلق ..

فكرت شوي ..اممم ماعندي غير هالحل .. تغشيت ونزلت .. دقيت الجرس .. دقايق وطلعتلي البشكارة

البشكارة : السلام عليكم مدام

مهرة : وعليكم السلام ..بابا عبدالله موجود ؟

البشكارة : هيه موجود بس نوم

مهرة : أنزين روحي قوميه وقوليله مهرة برع

البشكاره : مههره

رديت عليها : هيه مهره .. بسرعة بليز

دشت البشكارة وأنا ركبت السيارة مب حلوه أوقف جدام الباب .. تميت أتامل البيت .. من فترة طويلة ما شفته .. إن شاء الله محد يطلع منهم ويشوفني.. مب حلوه فحقي .. بعد دقايق رن تليفوني

مهرة : عبود

عبدالله : صدق أنتي تحت ولا هالبشكاره تجذب

أبتسمت : هيه صدق يالله تعال

سكر الخط فوييهي ههههه شكله أنصدم ..يحليله عبووود

لين أهني وبس .. لعبتي وماطلتي وايد فالموضوع مهااري ..الحين وقت الجد بدا .. اللي فبالي هدف واحد .. مستعده أضحي بأي شيء عشان أحققه .. حتى لو كان قلبي .. فزيت بعد ما سمعت فتحت الباب وصديت شفت عبود يركب حذالي .. قفلت السيااااارة وسقت

عبدالله متفاجئ : وين وين رايحه ؟؟ وقفي أشوف

طبيته ولا رديت

عبدالله : يايه البيت تخطفيني حضرج .. وقفي مب غصب أروح وياج

مهرة : عبود أنطب وخلني أركز فالشارع لا توترني

صرخ علي : قتلج وقفي .. وودري عنج حركات اليهال

خذيت بريك قوييي ..كان بيدعم بس تلاحق ع عمره وتمسك

عبدالله : مهااااااري عن الخبال .. يسدني خبال أخوج أمس .. لا تتوحدون فيني

نرفزني يوم صرخ بس كلامه ضحكني .. بركنت السيارة ونزلت ورحت صوبه وفتحت الباب

عبود يشوفني ومستغرب

مهرة : يالله أركب مكاني وسوق

عبدالله : أسووق انا ..ليش منو قالج أني أبا أسير وياج أصلا عشان تخليني أسوق

مهرة : مب حلوه فحقي واقفه جدام الناس .. يالله سوق السيارة

نزل .. ركبت مكانه وهو راح الصوب الثاني وركب مكاني وحرك السيارة

عبدالله : برجع بيتنا وبنزل .. وأنتي توكلي ورجعي دوامج ومره ثانيه

قاطعته : ودني دبي

طالعني مستغرب وشكله يقول فخاطره هالبنت تخبلت

مهرة : أبا أسير معاك البحر ..ودني عبادي

عبدالله : دبي !!

رديت بنبرة حزن : ما تبا تكون معاي

عبدالله أبتسم أبتسامه خفيفه : تسأليني وأنتي عارفة جوابي

مهرة : خلك معاي اليوم محتاجه لك وايد

عبدالله : حسبي الله ع بليسج مهاري .. تعرفيني ما أتحمل هالرمسه منج

مهرة : أدري زعلان علي بس لو تعرف شو صارلي أمس بتعذرني

حسيت أني قدرت أثر عليه بس ياخي سكت وما علق .. والله لو رجع بيتهم .. بتكون أكبر فضيحه مريت فيها بحياتي .. صدق بقفط .. يارب يشلني دبي وما يفشلني .. بطيح من عين نفسي لو رجعني .. اففف ليش ساكت وما رمس .. وحضرتي وايد واثقه سوق أنت .. أحياناً علي غباء يذبح

عبدالله : تبين تروحين دبي ؟؟

اوبس الحمدلله يت سليمه ..أخيرا نطق

مهرة : هيه لو أنت تبا تشلني

عبدالله بحنيه : غصبن عن خشمي أشلج ..لو تبين تروحين القمر ..بركبج فــ صاروخ وبطيرج هناك

أبتمست :صدق

عبدالله : أنروح دبي ونتفاهم ع كل شيء هناك

رديت راسي ع السيت مرتاحه : أحبك

عبود خذ بريك خفيف وصدلي : أنتي شو ناويه علي خبريني ؟؟

أبتسمت مستحيه

عبدالله : لا تخبليبي وتخليني أنسى أني زعلان

مهرة : أنتبه ع الدرب

عبدالله : من عيوني .. أروم أقولج لا

وجود هالأنسان بحياتي يحسسني براحه.. ما أروم أنكر هالشي .. قلبي تعلق فيه .. تصرفاته غير ..حركاته .. سوالفه .. حتى ضحكته غيييررر .. صديت صوبه .. أشوفه وهو يسوق .. عبود الطفسه منتبه أني أشوفه ومخلي عمره مب منتبه علي .. هههههههه حركات عليه

فجأة شفت ملامح ويههه أعتفست

سألته : شفيك عبود ؟

عبدالله : أخوووج حمود يلحقنا بسيارته ويعطيني أشاير ..يباني أوقف

حطيت ايدي ع قلبي بخوف : لا لا توقف عبود .. أسرع وضيعه لا توقف ..حمود ناوي ع الشر

عبدالله : بوقف مهاري ما خاف منه أنتي زوجتي ونحن ما نسوى شيء غلط

مهرة : صح زوجتك بس غلط يوم أهلي ما يعرفون أني طالعه معاك ..وحمود أساسا رافض زواجنا .. تخيل أمس صفعني لأني وافقت عليك

عبووود ضرب بريك قوووي : شوووو ..كيف يمد ايده عليج وأنتى ع ذمتي

صرخت عليه : عبود سووووق مب وقته أحين .. مانبا مشاكل

عبدالله معصب : ما بسوق أبا أتفاهم مع أخوج هذا شو مشكلته ف الحياه .. شو يبا فينا

مهرة : حياتي إذا تحبني سوق .. الله يخليك لا تتضارب معاه عشان خاطري حبيبي يالله حرك السيارة

سكت وأنا اشووف حمود ياي صوبنا ويضرب دريشه السيارة اللى صوب عبود بقوة

محمد يصارخ :انزل جاانك رياااال أنزل

عبدالله فج الباب : رياال غصبن عن شكلك

حمود زخ عبود من كندورته : والريال يطلع مع بنات الناس بالخش والدس .. ومب اي بنت .. بنت عمك يالنذل يالحقير

عبدالله ما تحمل الرمسه ورفع ايده وعطاه بوكس ع ويهه .. وحمود فنفس اللحظة ردله البوكس وشكله أقوي ..أصواتهم تعلا ..كل واحد فيهم يغلط ع الثاني ويشتم

نزلت من السيارة بدون حاسيه أبا احايز وأبعدهم عن بعض .. سمعت حس عبود يصرخ ووقفت خايفه

عبدالله : رجعي السيارة

حمود يشوفني بعصبيه ويتقرب مني .. نظرته .. مشيته .. ذكرتني بحالته يوم طاح ع أختى موزة فالشقه .. حمود فاصل وعقله مب فرأسه .. أتوقع منه أي شيء .. أشوفه يتقرب وأنا واقفه مكاني متسمره .. ريولي خونت فيني وما رمت أتحرك من الخوف ..أحس ملك الموت ياي صوبي وبياخذ آخر أنفاسي مب أخوى حمود .. كل اللي قدرت عليه أني أغمض عيوني أتريا مصيري ..بس ما كملت وايد ورجعت فتحتهن بعد ما سمعت صرخت حمود ..

فتحت عيني شفت عبود وحمود يتضاربون ..متشابكين فبعض ..وشفت ع الأرض دم ..خفت أتقرب منهم .. نحن حذال الشارع والناس يطالعون .. خيبه الفضيحة شو أسوي ..لازم أتصرف ولا واحد فيهم بيموت ع ايد الثاني .. رجعت السيارة أركض .. وأتصلت بدون تفكر ع سيفوووه

سيف : صباح الخير .. مهاري متصله شو هالصباح الحلو

رديت عليه وأنا اصيح : سيف الحق علي

سيف بخوف : شفيج

مهرة : حمود أخوي وعبود يتضاربون ف الشارع ..أخاف واحد فيهم يذبح الثاني .. تعااال بسرعه

سيف :هااااه .. أننتوا وووين ؟ وصفيلي المكان بسرعه

مهرة : نححن ف شارع الإمارات .. جنك بتروح دبي

سيف : عرفت الدرب يالله باااي

سكرت الخط منهااارة ..أصيح خايفه ع حمود وخايفه ع عبود ..مابا واحد فيهم يتأذى ..مستحيل أسامح عمري لو حد صابه شيء .. حمود مب متقبل أني ملجت وما ألومه صراحه ..مب شويه الحرقه اللي يحسها..موضوع أبوي حسااااس وايد ويمكن لو كنت مكانه تصرفت بنفس الطريقة أو أكثر بعد .. كل شي بالنسبه لي يتوقف يوم أذكر أبوي .. فكيف أطلب من حمود يتقبل فكرت زواجي من عبدالله عقب سوات أبوه فـ أبوي .. صعبه عليه يتقبل هالشي .. صعب وايد .. حبيبي حمووود حاسه بحرقتك والله .. ومتأكده أنك كارهني بس شو أسوي بتفهم عقب أني أحبك وأحب أبوي ..لفيت صوبهم.. شفت حواليهم شباب يحاولون يبعدونهم عن بعض .. ياربي سياير ودنيا .. فضيحه قسم بالله شو أسوي مب عارفه وسيفوه تأخر .. رجعت أتصل عليه ..

سيف : وصلت مهاااري لا تخافين " بنبرة تهديد " لا تنزلين من سيارتج فاهمه

رديت :ما بنزل بس تصرف بسرعه ..خلاص أحس عمري بموت من الخوف

سيف : اوك باااي

صديت ع الجامه أشوفهم وأنتبهت ع سيفوه ينزل من سيارته بس الحمدلله الشباب قدروا يبعدونهم عن بعض قبل ما يتدخل سيفوه .. لمحت دهشت سيف من الخبصه اللي شافها .. شكله ما توقع الأمر واصل لهذي الدرجه وقف مصدوم ثووواني يطالعهم عقب خطف يركض وعيوني تلاحقه خطوة بـ بخطوة لين ما تقرب من حمود أخوي .. دارت فيني الدنيا عقب ما يت عيني عـ حمود.. متبهدل من الخاطر وحالته حاله .. ياربي هذا كله بسبتي .. معرس راجع من شهر العسل بهدلته معاي وحرقت قلبه .. حبيبي حمود ما تهووون علي والله .. زين يوم أتصلت عـ سيفوه أنا بنت فالنهايه ما بقدر أتصرف .. صح عبوود وينه ..حسيت باب السيارة ينفتح صديت وشفته يركب ..خيبه من التوتر والخوف اللي أحسه وصل عبود لين السيارة وما أنتبهت عليه .. حيااتي فديته جسمه مليان رضوض ووشعره منفوش وعيوونه حمر مثل الجمر ..ابا أرمسه أطمن عليه بس تصدقون خايفه منه وفنفس الوقت خايفة عليه ..

عبدالله : أنتي متصلة ع سيف ؟؟؟

عضيت شفايفي متوهقه .. هيه أنا قسم بالله بس كيف تباني أرد عليك وأنت معصب ..غطيت ويههي بديني ورجعت أصيح ماعرف شو أسوي ..والله لو يوصل خبر لأمي عن اللي صار بروح فيها ..أسميني وهقت عمري ..الله لا هاني سايرتله البيت أراضيه ومركبتنة معاي السيارة .. شو هالمصيبه اللي فريت عمري فيها أبا أكحلها جان أقوم أعميها ..أستغفرك ربي

عبدالله : لا تصيحين دامني معاج

رن تليفوني هاللحظه .. مسحت دموعي ورديت : الو

سيف : مهاري أخوج ثاير ومب قادر عليه ..خلي عبود ينزل من سيارتج ويركب معاي بسنا فضايح جدام الناس

طالعت عبود بخوف .. بيعصب لو يعرف أنك متصل فيني بعد تباني أقوله أنزل من السيارة افففففففف شو هالورطه .. شكله حس أني توترت وشل عني التليفون

عبدالله : خيرررر...شوو نعم !! شكلك نسيت أنها حرمتي " بنبره حاده " سيف لا تتدخل نصيحه .. لا محمد هامني ولا أنت هامني .. شو يالس أتخربط .. لا لا .. ياخي ما يخصكم .. والله ما نزلت لا خاف منك ولا من محمد .. سكر التليفون وحرك السيارة

مهرة : عبود حبيبي لا تكبر الموضوع .. سير مع سيف الحين وبنتفاهم بعدين

عبدالله : لو تحطين لسانج فحلجج يكون احسن صدقيني

عبود معصب مستحيل يسمعني عدلت يلستي وتقبضت زين .. لأن حضرت جنابه يسررع وايد يعني ما يسد اللي أستوى بعد حاسه عمري راكبه قطار الموت .. ياربي ترحمني برحمتك تليفوني ما سكت يرن ويرن..أنا أعابل عمري ولا أرد ع التليفون ولا شو أسوي بحياتي

رمسته بخوف : عبود خفف السرعة بنموت

مايرد علي ما يرد .. غمضت عيوني بخوف وغطيت ويههي بديني مابا أشوف عمري منجلبه فالشارع اااااه يا قلبي عن تكون هاي نهايتج يا مهرة .. نسوي حادث ونمووووت .. ما رمت أتقبل الفكرة صديت صوبه وصرخت :ووووووقف وووقف أنت شو تبا تذبحني

عبود يسوق وساكت ولا جني أرمسه .. قهرني قهههههرني شوه هالسخافة ليش ما يرد علي وتليفوني بعده يرن .. مسكته ورديت

محمد : أنتوا وين يا حيوانه؟؟ وووين شارده مع هالنذل

رمسته فاجأتني يعني نحن وين أكيد راجعين البيت ..صديت ع الشارع أشوووف الدرب .. لا لا مستحيل .. صدق نحن وين ؟؟ لفيت صوب عبود أشوفه هذا وين شالني ؟؟ نحن وين رايحين!!

محمد يصارخ : ليييييييش ساكته ليش .. والله لو أشوفج بدوسج بالسيارة ولا بتلوم فيج ..ما تستاهلين الثقه حسبي الله ع بليسج

محمد يسب ويشتم وانا سااااااااااكته ودموعي تنزل شو اللي يصير والله مب مستوعبه شيء .. أحس عمري متشتته وضايعه ..عبود وين شالني ؟؟ نحن وين رايحين وليش ما يرد علي ..هذا ع شو ناوي

سمعت حس سيف : مهرة لا تخافين من حمود قال هالرمسه لآنه خايف عليج ويحاتيج .. وما ينلام .. أعرف عبدالله ريلج ع سنه الله ورسوله ما قلنا شيء بس نحن عدنا عادات وتقاليد مب حلوه فحق أهلج طلعتج معاه .. فكري فأمج فكري فأبوج لو كان عايش بتسوين هالحركه أعرف مستحيل تسوينها ..يالله بنت خالوه لا تحرقين أعصابنا وخبريني أنتي وين ؟؟؟

أبوي .. ضربتني بالعوق سيف ضربتني بالعوق

محمد يصارخ : لا تترجى هالحقيرة والله لو مارجعت البيت بدفانها

أنقطع الخط .. تليفوني خلص شحنه وبند.. هذا وقته يعني لفيت أتأمل ملامح عبود وونفسي أعرف شو فراسه ع شو ناوي بس بدون فايده .. كل اللي سويته أني تقبضت بالباب بكل قوتي خايفه نسوي حادث ..عبود طاير فالشارع أتوقع لو ما دعمنا حد عادي بروحنا ننجلب بـ السيارة من كثر ما يسرع ..مابا أموت وأخوي زعلان مني مابا أموت قبل ما اخذ حق أبوي مابا أموت قبل ما أحرق قلب عمي أستغفر الله مب مستعده لهذي اللحظه وما فكرت فيها ابدا

تميت ع نفس الحال أصيح وأنوح لين ما بركن عبود سيااارته.. حسيت الروووح ردتلي وأنكتب لي عمر يديد ..كنت مغطيه ويهي بديني ..خوزت ايدي ورفعت راسي أشوف المكان اللي نحن فيه وأهني صدق المفاجأة .. نحن موقفين فباركنات فندق

طالعت عبود بصدمه ومارمت أنطق لساني نربط وعبود يشوفني بنظرات ما تتفسر أول مره أحس بخوف منه

عبدالله : أنتي زوجتي ع سنه الله ورسوله ما يحتاي نسوي عرس وزهبه وخبصه هذي كلها احتفالات ورسميات مالها داعي .. أخوج اليوم تحداني وغلط علي وغلط ع أبوي .. أمس سكت عنه لأنه أخوج بس ..والله يا مهرة اللي سكتني قدرج وقدرعمتي كانت موجوده بينا ما رديت عليه واحترمته .. فر علي رمسه مثل السم وسكت عنه رغم أني كنت فبيتكم المفروض يحشمني.. وانا ما غلط فشي تقدمتلج وأهلج وافقوا وبحضور أخوج مطر رحنا المحكمة وملجنا .. الحين حمود شاد حيله يباني أطلقج ع أي أساس وبأمر منووه ..يهدد ويتوعد ويغلط وفوق هذا يمد ايدده عليج ويضربج وأنتي ع ذمتي ..ع ذمتي مهاااري وأنا المسؤول عنج ماله حق يمد ايده .. هذا شو يتحسب الدنيا فوضه وبتمشي الأمور ع كيفه " يهز راسه " لا مهره أنتي متزوجه ريال ولأني ريال ما أرضى باللي صار ومستحيل أنهان وأسكت .. كرامتي ما تهون علي .. ادري أني طلبت منج شي صعب وعارف الحركة قويه بس صدقيني لو طلبتي مني أرجعج العين عند أهلج ما عندي مشكلة برجعج بس فاليوم الثاني بتوصلج ورقة طلاقج .. الموضوع عندي واصل للكرامة والقرار بيدج .. بتمين معاي بحطج ع عيني وراسي بس ترجعين عند أهلج اعتبري كل اللي بيني وبينج أنتهى "تنهد " بخليج فالسيارة وبيج عقب شوي .. فكري وقرري بسرعه ..مصير حياتنا بين ايدج

فج باب السيارة يبا ينزل وزقرته وصوتي مبحوح من الصايح : عبود

صد صوبي : خير

مهرة : أنا موافقه

الجـــــــــــــــزء 21




عبدالله : مـن قلـــبج

رديت عليه : هيـــــه

وقف يشوفني مستغرب شكله ما توقع أرد عليه بهاي السرعة .. شو أسوي غصبن عن شكلي بوافق ماعندي حل ثاني ما يصير أوقف فنص الطريج وأخرب كل اللي بنيته ..وايد تعبت ودست ع مشاعري وأحاسيسي عشان أكون فهذا المكان .. ما وصلت بسهولة عشان أتراجع بسهولة.. لفيت عنه الصوب الثاني مقهورة من تصرفاته ومابا أرمسه

عبدالله : نحن فـبوظبي وبنعيش أهني بعيد عن أهلي وأهلج ..حاس بشعورج بس بعوضج عن كل لحظه حزن مريتي فيها بحياتج .. وعد مهاري

رديت عليه وقلبي محروق : وأمي عبود شو تباني أقوللها ؟؟ شو أنت ما تفكر ؟؟ تتحسب الأمور سهالات ..بكل بساطه تبانا نعيش فبوظبي وطاف للكل

عبدالله :خيرتج انا وما جبرتج ع شي

صرخت عليه : حتى ما تباني أفكر فأمي

عبدالله : مهاري أهدي ..الحين بنزل وبحجزلنا غرفة فالفندق وبخليج فيها وعقب برجع العين بروحي وبتفاهم مع عمتي ومع أمي وأبوي ومتأكد أنهم بيتفهمون موقفي ولو زعلوا بزعلون فتره بسيطه عقب بيتقبلون لأنهم عارفين أني مب غلطان وفالنهايه أنتي زوجتي بالحلال

مهرة : بسير معاك

عبدالله : لا أترييني فالفندق هالمصيبه أنا حطيتج فيها وأنا بتحمل نتايجها بروحي

مهرة : أبا أسير أبا أشوف أمي

عبدالله : قتلج لا ماشي سيره خليني أصلح الموضوع وتفاهم معاهم بروحي أنتي يسدج اللى فيج

خلص رمسته ونزل من السيارة وراح الفندق يحجز وانا متكتفه وهز ريلي من التوتر مب مستوعبه أحس كل شي صار بسرعه .. أمس راقدة فغرفتي وميروه حذالي وأمي معاي واليوم انا فبوظبي بعيش فيها مع عبود بعيده عن أهلي وعن الناس اللي أحبهم ..أنا شو سويت فعمري معقوله حياتي تغيرت فلحظة ..أحس عمري يالسه ألعب بالنار وما عرف شو النتيجة يا هالنار بتشب فيني وبتحرقني أو أنا بحرق فيها عمي حمد

بس تدرون الشي الوحيد اللي هامني فالموضوع أمي حبيبة قلبي .. تتوقعون شو بتكون ردت فعلها؟؟ والله خايفه عليها ما أباها تتعب أو تتضايق بسبتي أو حتى تزعل من بعد الله مالي غيرها فهالدنيا ..جنتي وناري مابا أحرق قلبها ..حبيبتي أمي يا ويل قلبي عليج اكيد بتتضايق مني وهالشي يذبحني ، يجتلني .. مب عكيفه عبود يخليني بروحي فالفندق ويروح انا لازم أسير معاه وأرمسها مستحيل أحس براحه قبل ما ترضى علي وع هالأفكار فتح عبود باب السيارة

عبدالله : يالله نزلي بوصلج الشقه

مهرة : ما بنزل ... بسير معاك عبود أبا أرمس أمي

عبدالله : عمتي أنا برمسها وبتفاهم معاها ومحد بيعرف أنج مريتي علي البيت .. بفهمها أني جبرتج ع هالشي وأنتي مالج خص .. لا تحاتين مهاري وعد أطلعج من الموضوع مثل الشعره من العينه وأخلي عمتي تتصل فيج وتطمن عليج بعد بس انتي لا تحاتينها

غطيت ويهي بديني أصيح

عبدالله : لا تصيحين قطعتي قلبي والله .. طول الدرب تصيحين وحالتج حاله تعوذي من أبليس وأهدي وثقي فيني

حط ايده ع ايدي ولا إرادي دزيت ايده بعيد

عبدالله : اسف اسف يا بنت الناس يالله نزلي بوصلج الشقه

ما فيني طاقه أتجادل معاه أكثر وبعدين معاه حق هو حطني فهذا الموقف البايخ ولازم حضرته يتصرف ويظهرني منه شرات ما حطني فيه .. تغشيت ونزلت عبود يمشي جدامي وأنا وراه أمشي بالعافية راسي يدور وحاسه بصداع وقفت شوي أحس عمري بطيح

عبدالله : شفيج

كنت بقوله راسي داير بس تذكرت أنه سفهني طول الدرب فالسيارة وما رد علي فــ سكت وما رديت عليه خله يحترق مثل ما حرقني بس جد جد يا ناس مب قادره أمشي أخاف اطيح ..حطيت ايدي ع راسي مكان الألم اخخ .. تقرب عبود مني ومسك ايدي وكمل مشي لين ما وصلنا الشقه وانا ما عارضت من التعب اكيد حس أني مب قادره أمشي .. فتح الباب ودخل وهو ماسك أيدي ويرني عشان أدخل جدمت ريلي بثقل وخوف ما تتخيلون احساسي هاللحظه أحين بس حسيت بحجم الشي اللي صار .. معقوله أنا وعبود بروحنا فالشقه خوزت الغشوه أشوف المكان .. للأسف هذا علم مب حلم

عبدالله : أدري أنج تعبانه ومصدعه ومالومج مب شويه اللي صار .. سيري الغرفة ووطي راسج ونامي وانا بروح أحينه العين أحل الموضوع وما بتأخر عليج لا تخافين

ما رديت مالي خلق أرمس معاه

عبدالله : أنزين إذا شيء فخاطرج خبريني قبل ما أسير

لمحت صاله صغيرونه لبسته ورحت صوبها ابا أقعد يمكن الدوخة تخف لو يلست ..

عبدالله يتبعني : ريحي أعصابج حبيبتي أدري يالسه تأكلين بعمرج وتحاتين ..كل شيء بيتصلح بأذن الله ..أنا ساير مهاري يالله مع السلامه دعواتج لي

غمضت عيوني مب طايقه أشوفه أو أسمع صوته .. ياخي ما أحب حد يجبرني أسوي شيء أنا ما أباه أو مب مستعدة له يعني بس لأنه تضارب مع أخوي يبا يجلب حياتي فوق تحت ويمشيني ع كيفه

عبدالله : مهاري

صوته قريب مني وايد فتحت عيني وشفته مجابلني .. كيف وصل لين عندي وما حسيت فيه؟؟ تبون الصدق أرتبكت لأنه قريب مني

عبدالله : أسف

تقرب وحبني ع راسي ولخبط مشاعري وحسسني بحساس غريب آآآآآه يا قلبي أركد مب وقتك أحين انا زعلانه منه

عبدالله : ما بسير قبل ما تردين علي

القرب اللي بينا خبصني .. نزلت عيني ع الأرض ياربي شو هالوهقه ..

عبدالله : حبيبتي

رديت عليه : دير بالك ع نفسك ولا تتأخر

أبتسم : هالجملة اللي كنت أبا اسمعها منج قبل ما اروح ..إن شاء الله من عيووني

رجع حبني ع راسي ووطلع من الشقه وخلاني بهمي وخوفي وحسرتي .. عبود حطني فموقف بايخ مع أهلي بالخصوص أمي والله خايفه من ردت فعلها ماعرف شو بتقول لـ عبود كيف بتتصرف معاه أكيد بتتعب وبتنهار أعصابها وما تنلام هذي أم وأكيد تبا تفرح فيني مثل باقي الأمهات ..حبيبتي أمي حرقت قلبج وحرمته من الفرحة بس شو أسوي أنجبرت ع هالشي ما أروم بعد كل المجهود اللي بذلته أتراجع فالأخير لازم أكمل المشوار للنهاية وأنفذ الخطط اللي فراسي دامني أحين زوجته جدام الكل يعني قربت من أهدافي صح في شي نسيته هالحركه ما بتقهر أهلي بس بتقهر بعد عمي حمد لأنه أولده الوحيد وأكيد يبا يفرح فيه وعبود أحينه كسر قلبه وحطه جدام الأمر الواقع أبتسمت رغم التعب اللي فيني وبإذن الله من اليوم ورايح قلب عمي حمد بيكون دوووم مكسور من عبود

ياربي تفكيري وين وداني مول مب وقته أفكر ف عمى حمد.. الحين قلبي مع أمي وحمود وميروه ..خلهم يتقبلون وضعي عقب يصير خير وقفت بصعوبة وبديت أمشي فالشقة أبا أكتشف المكان اليديد اللي بعيش فيه .. شفت غرفتين نوم كل وحده بحمامها ومطبخ تحضيري صغير والصاله طبعا اللي كنت يالسه فيها ..وقفت ومسكت راسي افف بعده يعورني ..فصخت شيلتي وربط راسي فيها .. ااخ احسه بينفجر .. رجعت الصاله وانسدحت ع الكنبه ورديت راسي وراء ..شو بسوى فالشقة بروحي ..عبود أكيد بطول فالعين لأن السالفة مب هينه ..شليت المخده وحضنتها بتم بروحي ف هالمكان والله خايفه .. غمضت عيووني متجاهله أفكاري يمكن أقدر أنام شوي وأريح أعصابي

بس فزيت وأنا أسمع حد يدق باب الشقة عقب سمعت صوت ياااهل يناعر بصوت عالي ..يلست بخووف .. منو هذا اللي يدق الباب وأسمع صياح الياهل يزيد ..بلاني صايره سخيفه شو اللي يخوف أحين هذا صوت ياهل أكيد يتحسب هالشقه شقه أهله .. بطلت الشيله اللي رابطه فيها راسي ولبستها ورحت صوب الباب وفتحته ومثل ما توقعت شفت ياهل يصيح من سناين سعود ولد موزان .. يوم شافني أنصدم وسكت ثوواني عقب رجع أنفجر فوييهي يصيح ..حبيبي شكله توقع أمه بتفتح الباب .. تقربت منه ابا أطبطب عليه وأسكته بس كان يرد وراء ويصارخ ما يباني أقربه .. سمعت حس واحد يناديه والياهل ركض صوبه وحضنه بخوف.. لفيت راسي مكان الصوت ولمحت كندوره أرتبكت ورديت وراء أبا أرجع الشقة

: مهرة أنتي مهرة صح ؟

وقفت متسمره أبمكاني هذا كيف عرفني بس هالصوت مألوف مب غريب علي ..صديت صووبه وليتني ما صديت ..وقفت أشوفه مصدوووومه حتى ويع راسي راح .. معقوله هذا سعيد معقوله رديت وراء بخوف أبا أدخل الشقه وأقفل ع عمري الباب

سعيد : أنا ولد خالتج تذكريني

بلعت ريجي .. ليش أنت الواحد يروم ينساك ..دخلت الشقة وقفلت الباب بسرعه وتساندت عليه ..شو قاعد يصيرلي اليوم ..والله خلاص مب قادره أتحمل وايد هذا وايد

سعيد : مهاري لا تخافين مني .. عبدالله اتصل فيني وخبرني أنج موجوده فالشقه ..يحليله خايف عليج ويحاتيج ويباج تكونين مع زوجتي لين ما يرجع ابوظبي ..فتحي الباب

حسبي الله ع بليسك يا عبود وهقتني مع هذا المجرم

سعيد : أعرف أنج تسمعيني وخايف مني وما تبين تردين ..انا برجع شقتي وبطرش زوجتي أتمني تفتحيلها الباب وتخلينها أتم معاج لين ما يرجع ريلج

هذا متى طلع من السجن وعبود ليش متواصل مع هذا الحقيرر ..غصبن عني ذاكرتي رجعتني لوراء لسنين طويله مرت ..كنت ذيج الفترة صغيرة

||

كنت بايته ف بيت خالتي حصه وأنا وسارونه متحاوطين بسيفووه نباه يودينا الدكان

سيف : مابا زولن عن ويههي ربيعي يترياني برع

مهرة : سيفوه حرام عليك والله ما بنطول

سارونه : هيه الفلم بيبدا سيفوه عاد لا تذلنا

سيف: أنزين روحن منو زاخنكن

سارونه : أبوي فالصاله يشوف الأخبار نخاف نطلع ويعصب علينا

سيف مستغرب : من متى تخافن ؟؟ أنتن دوم تروحن وتردن ومحد يدري فالبيت ..الحين بس صرتن خوافات

مهرة بصوت خفيف : سعيد فوق فغرفته لو شافنا بيذبحنا

سيف بلع ريجه : سعيد متى رجع ؟

سعيد شخص وقح وراعي مشاكل والناس يسايرونه عشان يتجنبون المشاكل معاه .. كان ما يحترم خالي ولا يحترم خالوه ويغلط عليهم ويسبهم .. ما يحشم صغير ولا كبير .. وعليه حركات غريبه وايد .. كنت أموت من الخوف لما يرمسني أو يحاول يلعب معاي بس رغم كل هذا خالي كان يموت عليه ودوم يوقف معاه ويسامحه ع كل غلطاته وهالشي اللي كبر راس سعيد علينا

سارونه بهمس : العصر

سيف : وتبني أشلكن الدكان .. روحن زززين

طلع يركض عند ربيعه حمد لأن سعيد ما يخليه يسهر مع ربعه ..يعني لو شافه يحلم سيفوه يطلع من البيت بعد صلاة المغرب

طالعنا بعض بحزن

سارونه : شو نسوي مهاري ؟

مهرة :اممم شرايج أنا أروح اشتري العده وأرجع

سارونه بخوف : لا لا خلاص ما نبا

مهرة : مب حلو نشوف الفلم وما ناكل حلاوة من الدكان

سارونه مقتنعه بكلامي بس باين عليها الخوف : هيه بس

قاطعتها : شوفي أنا بسير بسرعه وما بطول وإذا سألوا عني قوليلهم أتسبح أو ماعرف جذبي اي جذبه

سارونه : سمعيني يا نروح مع بعض ولا بلاها

مهرة : أنزين كيف نروح وأبوج فصاله والباب الخلفي مقفول

سارونه مسكت ايدي ويرتني : خلاص عيل نروح غرفتي نلعب لين ما يبدأ الفلم

ونحن نمشي يت فبالي فكرة ووقفت : ساروه بيت جيرانكم

طالعتني : قصدج نسوي نفس حركة ذاك اليوم لما شردنا عن أبوي وهو معصب يبا يضربنا

بيت جيرانهم ملاصق بيتهم بالمره وبينا وبينهم يدار صغير .. كنا نحط كراتين فوق بعضها ونركب ونط بيتهم يوم خالي يعصب علينا وهم حاطين طاوله حذال ليدار وهالشي يخلينا ننزل بدون إصابات ..قتلكم قبل أبو سارونه كان ما يتفاهم عصبي لأبعد الحدود ويتعامل بالضرب

أبتسمت : هييه بس نسحي شعورنا عن يزيغون شرات ذيج المره

ضحكنا وضبطنا شكلنا وتسحبنا شوي شوي عن حد يحس فينا ونطينا بيت جيرانهم ..

سارونه بهمس : ما نباهم يحسون فينا أوكي لا تسوين صوت بنطلع من الباب بسرعه

مهرة : أوكي

طلعنا بسرعه والحمدلله محد حس فينا ..كانت الددنيا ليل والجو حلو وبارد

سارونه مطتني صوبها : يالهبله شارع ما تشوفين بلاج تمشين صوبه

مهرة : أففففف سارونه أنتي خوافه وايد

سارونه : لو عندج أخو مثل سعيد ما بتلوميني ع هالخوف

لفيت صوبها وجابلتها : تصدقين سارونه لو هذا أخوي يمكن أنتحر

سارونه بحزن : أنتي محظوظه .. أخوانج حبوبين مب مثل الغجر اللي عندي

مهرة : لا تنسين سلامي

سارونه : سلامي صغيرونه وايد وما تدري وين الله حاطنها

مهرة : أحسن لها والله

اللي يسمع عاد من كبرنا .. حتى نحن كنا صغار

وع هالسوالف كل وحده فينا تشكي الحال لثانيه لين ما وصلنا الدكان واشترينا بيبسي وأسكريم وحب ومصاص وجبس وبسكوت

سارونه تقرصني وبصوت خفيف : ما عدنا وايد فلوس

ابتسمت : لا تحاتين أبوي عطاني خمسين درهم يوم قتله أبا أبات عندكم

سارونه فجت عيونها بقهر : ليش ما خبرتيني أنج غنيه وعندج وايد فلوس

حكيت راسي متوهقه : لا تضاربيني جدام الهندي بنتفاهم فالبيت

سارونه : بنشتري حق سلامي حرام بتصيح لو شافت عدنا حلاوه

رديت عليها : صح هاي بتفضحنا .. من تفج لغبها ما تسكت ..بنشتريلها شراتنا

أشترينا حق سلامي وحاسبنا راعي الدكان وطلعنا نمشي ف الحارة

سارونه : مهااري خلينا نرجع والله خايفه

مهرة : الجوو حلو خلينا شوي نحوم

سارونه : عن النذاله متفقين نشتري ونرجع بسرعه ..والله سعيد لو أكتشف أن طالعين هالوقت بيذبحنا

مهرة: أخوج هذا مستخف يتحسب عمره بيحكم العالم

سارونه تيرني : يالله نرجع ..ما بتنفعيني يوم بتكفخ

مهرة :ههههههه اوك

مشينا صوب بيت جيرانهم وأول ما دخلنا أنصدمنا يوم شفنا سعيد يعفد من نفس المكان اللي نطينا منه .. طالعنا بعض مب مستوعبين هذا حلم ولا علم .. سارونه تقبضت فيني خايفه من أخوها وأنا بروحي أتنافض بموت من الزيغة ..كيف أكتشف مكانا السري

نزل بقووة ع الأرض ورفع عينه وشافنا ..وانا وسارونه مستعدين حق أي فلعه أو دبغه تينا منه ..نعرفه ما يتفاهم ع طول يستخدم ايده
بس تصدقون كل الخوووف اللي أمتلكني راح يوم شفت عيونه لأني وللمرة الأولى أشوف الخوف فعـــيونه .. شكله خايف أكثر عنا .. تقرب منا مثل الثور الهايج يركض ..غمضت عيوني ولميت سارونه أتريا مصيرنا ...كلها ثواني وفزيت بعد ما سمعت صوت الباب يتسكر بقووووة خزت عنها وصديت صووب الباب مستغربه هذا شو بلاه ..شو الشي اللي خلاه يعفد ويركض بخوف ..أستوعبت أنه شارد بس من منو ماعرف

وكان هذا أخر يوم شفت فيه سعيد ولد خالتي حصه .. أذكر عرفوا عن شردتنا وأنهزبنا ذاك اليوم ونغسل شراعنا وخالوه تعبت علينا وخالي بعد تعب وأذكر أمي دخلت علينا البيت تصيح وأبوي كان معاها ..انا ما كنت فاهمه شي ومب عارفه ليش هالدموع بس اللي أذكره أن ذيج الليلة كانت تخوف واايد وايد

مرت الأيام وعقب فترة عرفت أن سعيد كان شارد عن الشرطة وأنهم زخوه وأنحكم عليه 16 سنه ف السجن وهالشي اللي كسر خالي ونزل راسه الأرض.. أستوعبت بعدين السبب اللي غير حال خالي ..من شخص عصبي ما يتفاهم لين واحد ما يدري وين الله حاطنه .. طول الوقت فالبيت ما يطلع ما يخالط الناس ..كلهم يقولون من الفضيحه تغير بس أنا أقول من كثر ما يحب سعيد تغير ..ماحيد خالي تهمه الفضايح .. الشخص الوحيد اللي كان يهمه سعيد وسعيد أنسجن

رجعت للواقع بعد ما سمعت الباب يندق .. حطيت ايدي ع قلبي

: انا شجون زوجة سعيد فتحي حبيبتي لا تخافين

رديت وصوتي يرجف : انا بخير بس خلوني بروحي

شجون : والله ما خليتج وعبدالله موصني عليج يالله فجي عن الدلع وسعيد فالشقه مب معاي لا تخافين

هاي شدراها أني خايفه من سعيد .. معقوله تعرف ماضيه الأسود ورضت فيه

شجون : فجي مهاري عيب عليج توقفيني جدام الباب جني شحاته يالله اترياج

وقفت ومسكت قبضت الباب ..محتارة أفتح ولا لا .. يعني شو ممكن يسون فيني ما يرومون يسون شي جي الدنيا مب فوضه وبعد صراع دار بيني وبين نفسي فجيت الباب

رديت لوراء شوي ودخلت شجون الشقه وسكرت الباب حسيت بشويه راحه لأن سعيد مب معاها بس بعدني هالمخلوقه ما أعرفها وأول مره أشوفها .. الله يسامحك يا عبود أتعرفني ع هالأشكال

شجون تقربت مني تبا تسلم بس رديت لوراء : شفتيني تطمنتي اني بخيروسهاله " أشرت ع الباب" الحين لو سمحتي ذلفي شقتج لأني أبا أتم بروحي ..

شجون : ما تبين تسلمين علي براحتج ..مقدره وضعج وحالتج النفسيه

رديت عليها بعصبيه : طلعي ورجعي من المكان اللي يتي منه لأني ماحب أتعامل مع ناس غرب ما أعرفهم

شجون : بس أنا مب غريبه ..أصير حرمة سعيد ولد خالتج

مهرة : انا ما عندي ولد خال بهذا الاسم شكلج غلطانه

شجون : خلج من سعيد لأني صراحه ما أرضى عليه ومايتج عشان أختلف معاج لا مهرة يتج لأني أابا أوقف معاج فهاي الظروف ..أدري أنج بعيده عن أهلج وتحاتين عبدالله وتحاتين أهلج ونفسيتج تعبانه .. حاسه فيج لأني فيوم من الأيام مريت بنفس الوضع اللي مريتي فيه " تساندت ع ليدار " كان كابوس مزعج صحيت منه يوم أهلي تقبلوا زواجي من سعيد ..الفرق اللي بيني وبينج شي واحد .. انا تزوجت سعيد وأهلي مب راضين وشردت معاه برغبتي .. أنتي أهلج موافقين ع عبدالله بس الظروف جبرتج تبتعدين عنهم يعني وضعج أسهل بوايد عن وضعي.. لا تحاتين عبدالله شاطر وبيقدر يصلح الأمور بس هالمواضيع محتاجة وقت شوي لأنها مب بسيطه ومب سهله وتجرح ..ريلج عبدالله وايد طيب ..له الفضل بعد رب العالمين ف رضى أهلي علي .. تدخل ف الموضوع وحله والحين حياتي طبيعيه أشوفهم ويشوفني وأهم شي أنهم راضين علي ..تعبت فالبداية وايد بس أحين مرتاحه معاه ..أحس أني أعيش فووق الغيم ..دنيا ثانيه عالم ثاني .. احساس وايد حلوو

أثر فيني كلامها وايد ..أهي حاربت أهلها لشخص تحبه وتبا تكون معاه لأخر العمر بس أنا لا ..يالسه أحارب أهلي عشان شخص أبوه سبب بـ وفاة أبوي وما يندرى يمكن عبدالله عنده خلفيه بموضوع أبوي وساكت أو مشترك مع عمي فكل شيء سواه فينا .. لا لا عبود مب نذل مستحيل يكون واقف فصف عمي بس حتى ولو أبوه حرمنا من أبوي ولازم عمي يحس نفس الاحساس اللي حسينا فيه ..أباه يذكر أبوي ويصيح ندمان أباه أيينا ويعتذر منا واحد واحد وينذل شرات ما ذل أبوي ..

رجع ويع راسي ..ويلست ع الأرض لأني مب قادره أوقف أكثر .. حاسه بخوف وتوتر من مستقبلي المجهول ..تقربت مني ومسكت ايدي : ياربي أنتي حاااره

حطت ايدها ع ويهي : جسمج كله حار

مهرة : راسي بينفجر

شجون : تعالي معاي

ساعدتني وودخلتني الغرفة وودتني صوب الشبريه وأنسدحت .. راسي عواره يزيد وجسمي متكسر يمكن من الحمى مثل ما تقول شجون

شجون : بسير شقتي وبيب لج حبوب وبرجع ما بطول

مهرة : لا تروحين ما يحتاي

شجون : يحتاي حبيبتي ..جسمج وايد حاار شكله التعب النفسي والتفكير الزايد والمحاتاه أثرت فيج

لفت تبا تروح.. زقرتها : شجون

شافتني : أمري

مهرة : أيفوني مخلص شحنه ابا أجرجه

شجون :من عيووني أنتي تامرين .. محتايه شي ثاني بعد

رديت عليها : سلامتج

طلعت شجون وانا غمضت عيوني.. لازم أتعامل معاها ماعندي خيار ثاني وعبود أكيد واثق فيها والدليل أنه رمسها عشان تكون معاي لين ما يرجع ..محاتاتي مالها داعي ما تروم أساسا تسوي فيني شي وبعدين دام سعيد ملتعن بشقته أنا مرتاحه ..وسعيد هذا بروحه سالفه متى طلع من السجن وعبود كيف يتواصل معاه وما يقولي اففف يزولون كلهم شعلي منهم .. بشحن فوني وبتصل ف سارونه ولا ميروه ابا أعرف شو صار هناك ..مافيني صبر ما روم أتريا عبود لين ما يرجع .. فتحت عيني يوم حسيت بشجون تدخل الغرفة دخلت بس مب بروحها رجعت مع الولد الصغيرون اللي كان يدق الباب علي ..فديته شال كيس متروسه حلاوه ومتقبض بشجون بقوة شكله خايف أو مستحي مني

مهرة : هذا ولدج ؟

شجون : هيه ولدي منصور

أنتبهت ع الأغراض اللي بيدها .. يايبه معاها عصاير وبطاطس وجبن ونوتيلا وصمون وأكياس ما عرف شو داخلها

مهرة :حق شو هذا كله قتلج بس محتايه جرج

شجون : مهاري أنتي يايه هالأمكان بـ عباتج بس وأكيد محتايه أغراض تمشين فيهن حالج لين ما يرجع عبدالله من العين .. أعتربيني أختج أو يارتج ع الأقل والرسول وصى ع سابع جار وأنتي شقتج حذال شقتي يعني عن الدلع ولا تستحين مني ..هذا شي بسيط وواجب علي

بصراحه أستحيت من نفسي .. عطيتها ريق خايس وعاملتها بأسلوب بايخ وسخيف ويحليلها تقولي اعتبريني أختج

رديت وانا بقمة الاحراج : شكرا

شجون : لا شكر على واجب ..يالله تعالي أكليلج شي قبل ما تشربين الحبوب .. ولا أقولج لا تتحركين من مكانج بسويلج سندويجه وبيج

مهرة : مالي نفس والله

شجون : أدري مالج نفسس بس لازم تاكلين عشان صحتج ..الحبوب مستحيل تاخذ مفعولها إذا كلتيها ع معده خاليه .. صح وين تليفونج بحطه ف الجرج

رديت عليها : فصاله بتحصلينه فشنطتي ..سمحيلي مب رايمه أنش والله

شجون : افا عليج حبيبتي

صدت صوب ولدها : حبيبي سير الصاله بتحصل هناك شنطه ..سير يبها وتعال

منصور طالعها بكل براءه ويأشر ع الباب : هناك

شجون : هيه هناك يالله حبيبي بسرعه

منصور خطف يركض ع المكان اللي أشرت عليه شجون .. هالولد يذكرني بحبيبي سعود والله أشتقتله ..الحين اكيد الكل عنده خبر عن اللي صار ومستويه سالفتي قضيه الشرق الأوسط عند أهلي وكل واحد فيهم يفتي من صوب وطبعا أنا لازم أستغل هالظروف لصالحي وما أغلط ..عبود أعرفة زين بعد الحركة هذي مستعد يسوي أي شيء عشان يريح ضميره ويرضيني فنفس الوقت " تنهدت" ماعليه كل شي فوقته حلوو ..حالتي ما تسمح لي بالتفكير الزايد ..تكفيني المحاتاه ..ما برتاح لين ما أعرف ردت فعل أمي ..اااااه يا قلبي محروق والله محرروق عليها

عطتني شجون السندويجه وكليت منها شوي وشربت عقب الحبوب ووأحس بشتات كبير ..الصداع يزيد والخوف مسيطر علي بدرجه فضيعه .. ومابا أتعب معاي بنت الناس ولا أقدر أثق فيها صح حسيت براحه أتجاهها بس بظل غريبة وزوجة اللي ما يتسمى .. الله ياخذه يارب ونفتك منه ومن بلاويه 

شجون تلحفني : حاولي ترقدين لو ساعه ع الأقل

رديت عليها : تمام وأنتي روحي شقتج أدري تعبتج معاي

قاطعتني : مب سايرة مكان وودري عنج هالحركات كل كلمه وثانيه تعبتج معاي ومشكوره وما قصرتي ومادري شو " حطت ايدها ع راسي " حبيبتي بتم معاج لين ما يرجع عبدالله بالسلامه ..أنتي وطي راسج ونامي وانا برقد منصور

ردها ذكرني بحبيبة قلبي سارونه

ابتسمت : لا تهزبيني خلاص فهمت والله

شجون مبتسمه : جي أباج

تلحفت زين رغم أني عارفه مسستحيل أرقد وبالي مشغول بس مثل ما قالت شجون لازم أحاول أرقد لو ساعه ع الأقل ..تميت فترة منسدحه بس فكري مشغول أحاتي .. مب قادرة أريح تفكيري وأتناسى المصيبه المستويه ..تجلبت يمين ويسااار بس بدون فايده ماشي أمل أرقد .. آخر شي حطيت ايدي ع وييهي ورجعت أصيح شرات الياهل ..مب عارفه شو أسوي والله .. حسيت بشجون تشل اللحاف عني .. بعدت ايدي عن ويههي ورحت صوبها وحضنتني .. صحت فـحضنها ..أحس بروحي تطلع مع كل دمع تنزل من عيني .. شجون ما رمست بس لمتني وحطت ايدها ع ظهري تحاول تخفف عني وهالشي ريحني ..لأني مب رايمه أرمس ومب متحمله أسمع نصايح من حد أبا بس أطلع الشحنات السالبة اللي فيني ..عل وعسي أحس براحه .. تميت فترة ع هالحال أصيح وحالتي لله لــين ما حسيت بدوار وبتعب كبيروشجون سااااكته ما نطقت ..أبتعدت عنها ويريت اللحاف ولفيته ع عمري وغمضت عيووووني
الجزء 22

نشيت بكسل وانا اسمع تليفوني يرن ..خوزت اللحاف وشفت الغرفة وتذكرت كل اللي صار بس شجون وينها .. يحليلها شكلها رجعت شقتها ..خذيت نفس كبير عقب رحت صوب تليفوني ورديت عليه

رديت بتعب: الو

سارونه : مهااااري أنتي وينج حرقت تليفونج من كثر ما أتصل ..صدق اللي سمعناه

اكيد تقصد أني شاردة مع عبدالله

مهرة : هيه صدق

سارونه شهقت : لا حول ولا قوة إلا بالله لا حول ولا قوة إلا بالله ..الله يرحمه ويغمد روحه الجنة حبيبتي خلج قويه ..اكيد أنتي فالمستشفي احين يايتنج مسافة الدرب بس

تجمعت لدموع فعيوني ..سارونه تقول الله يرحمه .. منو توفي

رديت عليها وانا اصارخ : منووووو مات منووو ساروه خبريني منووو

سارونه : هاه مهاري أنتي معقوله ما عندج خبر

رديت بانفعال : قووولي لا تحرقين قلبي منو مات

سارونه بنبرة خوف : سمعتهم يقولون عبدالله مات فـ حادث سيارة

طاح التليفون من ايدي ويلست ع الأرض لأن ريولي ما شالتني ..وكلام سارونه يتردد فبالي "عبدالله مات فـ حادث سيارة " عبووود لا مستحيل يخليني مستحيل يروح أكيد في شيء غلط اكيد ..

صرخت: عبووووووووووووووووووووود

يتني شجون تركض وهي تصيح وحضنتني بقوة ..هاي ليش تصيح معقوله كلام سارونه صح معقوله عبود صارله حادث وراح عني ..حطيت راسي فحضنها بقوه وانا اصيح بأعلا حسي ..أصيح بـ هستيريه .. عبود مات عبود مات

شجون : ذكري الله ذكري الله وقولي الحمد لله ع كل حال ..حمدي ربج مهاري

مهرة : عبود وينه شجون وينه أبا ريلي وينه

شجون تصيح : مات قولي الله يرحمه .. وأدعيله حبيبتي

صرخت : لالالالالالالالالا عبود لالالالا

بعدت عن حضنها وجابلتها : لا تقولين مات ..لالا شجون ..عبود قالي بسير يتفاهم مع أهلي وبيرجع ..قالي كل شي بيكون تمام .. قالي مستحيل يخليني .. صدقيني ما مات انا متأكدة أنه فالعين الحين يتفاهم مع أهله هو جي قالي وخبرني أنه ما بيتأخر علي لأنه يعرف أني أخاف أتم بروحي ..فمستحيل يخليني مستحيل يروح بعيد وما يقولي .. عبود يحبني وراح العين عشان يوقف فويهه أي شخص يعترض ع زواجنا .. سار وقالي برجع ما بتأخر ..لا تقولين مات حرام عليج ..عبود حي مب ميت " مسحت دموعها " لا تصيحين حتي انا ما بصيح لانه مب ميت لانه عايش ..لا تصيحين

شجون مسكت ايدي وهي منهاره : لا تكملين بس قطعتي قلبي .. حبيبتي عبود مات وانا يايه عشان أشلج المستشفي تشوفيه قبل ما يدفنونه

صرخت عليها : قتلج مليون مرة لا تقولين مات أنتي ما تفهمين

شجون : حبيبتي هذا أمر الله ونحن كلنا ماشين على هذا الدرب .. الواحد ما يعرف متي يومه ..لبسي عباتج وتعالي معاي عشان تشوفينه ..يالله حبيبتي خلج قويه وأنا بكون معاج ما بخليج عبود قبل ما يموت موصني عليج

أحس عمري بديت شوي أستوعب رمستها ..مارمت أتحمل وغمضت عيوني جني رافضه الكلام اللي اسمعه ..أستغفر الله العظيم .. هذا أمر الله ..يااارب سامحني ..اللهم لا أعتراض .. عبود وينك ..خازت عني شجون وانا فمكاني يالسه جسد بلا روح ..رجعت وبيدها عباتي ..لبستني العباه وانا ساكته ولا نطقة بكلمه وحده

شجون : يالله ننزل سعيد يتريانا فالسيارة

شجون مسكت ايدي ووحطت ايدها الثانيه عـ جتفي ..يزاها الله خير لاني مب قادرة أتحرك .. مشت ومشيت معاها ودموعي تنزل ..حاسه بشتات كبير وضيااع ..عبود راح وخلاني بروحي ..راح عني وهو يعرف ما أقدر أعيش من دونه اااه ياقلبي آآه أحس عمري مخنووووقه بموووت ..داخلي بركان هايج ..أبا أطلع كل اللي فيني أبا أصارخ لين ما تنطفي النار اللي شابه فقلبي آآآه وينك عبود ..كيف بعيش من دونك ؟ كيف بكمل حياتي وانت مب معاي ..
شفت سعيد يتريانا وعيونه منتفخه من كثر الصايح ..قادتني شجون لين سيارته وركبتني وراء وانا فعالم ثاااااااااااني .. رديت راسي ع سيت السيارة مستسلمة لدموعي .. عبود راح بسبتي كل شي صار انا السبب فيه .. أبوي لما توفى عمي كان مجرد سبب بس فالنهايه ذاك يومه والحين دارت الدنيا وصرت أنا السبب فالموت الشخص اللي أحبه وأعشقه آآآه يا حبيبي والله أحبك وكنت صادقه فمشاعري معاك .. وينك عني لا تخليني ..مستعدة أنسى أنتقامي من عمي بس ما تخليني .. بنسي كل شي عشانك وبفتح صفحه يديده ..يارب يكون عايش يارب يكون في غلط فالموضوع ويكون عايش للحين يارب ساعدني ما أقدر عـ بعده .. يارب خذ روحي ورجعه ..يا رب لا تحرمني منه ..عندي أحساس كبير أنه عايش للحين ما مات ..
وصلنا المستشفى وانا خطواتي بالغصب أخطيها ..يارب طلبتك يارب لا تردني .. تمينا انا وشجون فمكان ماعرف وينه لأن راسي داير مب مركزة .. شفت سعيد يرمس مع الشرطة وعقب رجع وشلنا معاه قسم العناية .. يعني في أحتمال يكون عايش والله قلبي كان حاس .. دخلنا القسم وانا متقبضه بشجون خايفة من الشي اللي بصير بعد شوي ..
تفاجأت لما شفت كل أهلي متولفين جدام غرفة فالعناية وكل واحد فيهم يصيح من صوب ..مشيت بلا حاسيه صوب الغرفة ابا أدخل بس حسيت بيد تيرني صوبها

سارونه : صبري مهاري الدكاترة داخل يبطلون الوايرات

لفيت صوبها ابا أرمس بس حطت ايدها ع حلجي

سارونه : اشششش اهدي انا معاج حبيبتي

لمتني بقووة وانا فعلا محتاجة حق هذا الحضن

كنت أبا أقوللها أني فـقمة ضعفي ومكسورة ومنهارة وتعبانة بس ما رمت أنطق ..احس الحروف ضاعت مني

طلعوا الدكاترة من الغرفة وكل أهلي دشوا داخل يسلمون عليه أقصد يودعونه إلا أنا وقفت برع مع سارونه وهي حاضنتي وانا أصيح بكل هدوء ..ما رمت أدش معاهم أبا أكون بروحي أبا أودعه بروحي لأن فخاطري كلام وايد مابا حد يسمعه غيره ..حاولوا يدخلوني بس ما طعت قتلهم بدش بروحي والحمدلله أنهم احترموا قراري وما اعترضوا عليه ..تميت فترة برع عقب سمعت حس ميروه

ميروه : مهاري يالله دشي قبل ما يشلونه

سألتها : حد داخل

ردت علي : لا تعالي

ابتعدت عن سارونه ورحت صوب الغرفة وانا بكبري أرجف ..ما خليت حد يوصلني رغم التعب اللي أحسه والحمدلله وصلت لين الغرفة ودخلت .. مشيت شوي شوي وانا أشوفة منسدح ع السرير ومغطين ويهه بشرشف أبيض ..تقربت منه بأعجوبه وحطيت ايدي ع الشرشف .. خوزته وبانت عقب ملامح عبود ..مغمض عيونه جنه راقد آآآآآآآآه يا قلبي

حطيت ايدي ع راسه وانا أتكلم بصعوبه : دخلتك فـ لعبة أنت مالك خص فيها ..حبيت أنتقم من عمي فيك وأحرق قلبه عليك وأنت ما قصرت معاي ..كنت صادق فمشاعرك وفـ أحساسك بس أنا لا .. أول ما تقربت منك تقربت عشان أهداف خايسه فراسي بس صدقني انا عقب حبيتك والله ..أنت وعدتني ما تخليني بس الحين رحت عني .. والله أحبك احبك ..أحبك
تقربت أكثر وحبيت راسه وأنا أصيح بهستيريه .. فهاي اللحظة دخل أخوي مطور وبعدني عنه ..حاولت أقاومه بس ما قدرت .. ما خلوني أتم معاه أكثر عن جي .. شلوني عنه بسرعة
شفت عند طلعتي حمود وسيفوه يصيحوون ..حسيت بقهر وحرقه من حمود ورحت صوبه بلا حاسيه متجاهله الناس اللي تارسين المكان ومسكت كندوته بكل قوتي وانا أصيح

مهرة : عبود راح وأنت السبب أنت السبب

تميت أضربه ع صدره وانا أصيح .. تولفوا علي يهدوني وانا فاقدة أعصابي واصااارخ لين ما أغمى علي

نشيت من النوم أصيح وغطيت ويههي بديني منهااااره ع الآخر ..يارب صبرني يارب ..حسيت بحرارة كبيرة بجسمي وخوزت اللحاف عني وعدلت يلستي وأحس جسمي متكسر ..رفعت راسي وتأملت الغرفة بصدمة انا وووين ؟؟
شو اللي رجعني أبوظبي عقب اللي صار ..تميت مثل المسبهه مب مستوعبه شي نهائيا وبعد فترة شوي شوي بديت أستوعب ..يعني معقول كل اللي عشته كان حلم ..كنت أحلم ..رجعت غطيت ويههي بديني أصيح من الكابوس المزعج اللي حلمتة ..وجسمي كاااااامل معرق آآآآه أرحمني يارب وساعدني تعبت والله ..لفيت راسي أدور شجون بس ما لقيتها .. حسيت ويع راسي رجع .. حطيت ايدي ع راسي آآآآآآآخخخ شو هالويع اللي ما يخف .. كل شيء تولف علي اليوم ..ليتني ما رقدت ليتني ما نمت ..ناقصه عثرني خوف ومحاتاه ..لمحت تليفوني فالجرج ورحت صوبه رغم الدوخة اللي أحسها .. مسكت تليفوني ويلست عـ الأرض حاسه الدنيا الدور فيني ..أبا أفتحه بس خايفه وايد من الكلام اللي بسمعه لو أتصلت فيهم .. شو بستفيد لو عرفت كيف حالتهم ..أكيد الدنيا مجلوبه عندهم ومب متقبلين وضعي ومعصبين بعد .. ما بستفيد غير أني أحرق قلبي وأتعب عمري زود ما أنا تعباانه .. جلَبت الفكرة فراسي يمين ويسااار وقررت أني ما افتحه بصبر لين ما يرجع عبدالله وبعرف اللي صار منه أحسن ..
بس لو ما رجع وتحقق الحلم اللي حلمته .. انا شقول أستغفر الله العظيم يارب تحميه وترجعه لي بالسلامة ..ما فيني طاقة ..الحلم هد حيلي ومتص كل طاقتي .. عبود أكيد الحين فالعين والله بموت من الخوف عليه وما برتاح لين ما أسمع حسه.. غامرت وفتحت تليفوني عشان أطمن ع عبود وأتصلت عليه بس تليفونه مغلق وهالشي زاد من توتري ..

سمعت حس شجون : متى وعيتي ؟

صديت صوبها مستغربه : أنتي ما سرتي شقتج

شجون : لا كنت يالسه ف الصاله ما بغيت أزعجج خفت تقومين من النوم

مهرة : توني ناشه ..كنت أفكر أرمس أهلي بس غيرت رايي ..بتريا عبود يوصل وبخذ منه العلوم

شجون : تفكيرج مضبوط ما بتستفيدين شي لو عرفتي ردت فعلهم دامج بعيده عنهم وبعدين يمكن أتصالج يخرب كل شيء لأنج ما تعرفين عبدالله شو قال وكيف تصرف هناك .. ثقتي بـ عبدالله كبيرة عارفه أنه بيتصرف .... خبريني شو تحسين عمرج أحين ؟؟إن شاء الله أحسن

من الغصه والخوف اللي فيني مب قادرة أحكيلها الحلم

مهرة : عوار راسي زاد

تقربت مني وحطت ايدها ع يبهتي : ياربي جسمج نااااار ..ثواني وبرجعلج

شفتها تطلع من الغرفة وما سألتها وين سايره مالي بارض لشي نهائيا .. شفت ساعتي لقيتها 9 بالليل وانصعقت معقوله نمت فترة طويله وما حسيت بعمري وعبود بعد تأخر وايد علي ..

رجعت شجون وشفتها لابسه عباتها وتأشرلي بيدها عشان أقوم

مهرة : وين بتوديني

شجون : المستشفي طبعا يعني وين

مهرة : ما بسير مكان بتريا عبود أكيد ف الدرب الحين

شجون : عبدالله توه مرمس سعيد وخبره أنه بيطول هناك يعني يباله 3 أو 4 ساعات تقريبا وانا ما بخليج بهذا الحال لين ما يرجع عبدالله من العين ..يالله قومي حبيبتي

عبود مرمس سعيد ..ردتلي الروووح ..يعني عبود بخير .. الحمدلله رب العالمين الحمدلله

مهرة : حمى بسيطه لا تكبرين الموضوع

وقفت بصعوبه عشان أثبتلها أني بخير بس حسيت الدنيا الدور فيني وبغيت أطيح لو ما أتلاحقت علي شجون ومسكتني

شجون : مب رايمه توقفين شرات الناس وتقولين حمى بسيطه

عطتني عباتها وساعدتني ألبسها لأن عباتي ما يتبرق فيها فضيحه البسها جدام الناس ولبست شيلتي وذكرت سعيد وصديت صوبها : سعيد بشلنا ؟

شجون : لا أنا أسوق

أرتحت وايد معني حسيت سؤالي ما عيبها بس كيفها والله ..مب مستعده أروح مع هالمجرم مكان ..حياتي غاليه علي

طلعنا من الشقه وودتني عياده خاصه وكشفت علي الدكتورة وحصلت حرارتي 40 .. طزوني أبره عن الحراره وعطوني أدويه والحمدلله أني حاطه بيزات بشنطتي لأن فشله تدفع عني البنت يكفي أنها يابتني وهي ما تعرفني هذا كله من عبوود اففف بيجتلني هالولد من القهر..ذكرت الحلم ..فديته الله يحفظة كل شي لجل عينه يهون ..رجعنا الشقه عقب ما أشترتلي شجون عشاء ومب بس جي عطتني جلابيه من جلابياتها عشان أبدل .. دخلت الحمام ويلست تحت الرشاش مغمضه عيوووني ..لازم أريح تفكيري شوي عشان أعرف أدبر أموري .. اللي صار مجرد حلم لا أكثر ولا أقل فـ ما يحتاي أخاف خلاص طلع كابوس مزعج ..إذا تميت ع هالوضع بخرب كل اللي بنيته وبكون ضيعت حياتي ع الفاضي وخسرت أقرب الناس لي .. حمود أعرفه مستحيل يسامحني إلا إذا عرف اللي فبالي والحين أمي فالموضوع ااففف عبود وعدني يطلعني من هالمصيبه وانا واثقه فيه أنه بيقدر ع هالشي .. إذا أنا موقفي صعب جدام أهلي أهو موقفه أصعب بوايد عن موقفي ..عبود الولد الوحيد لعمي والباجين كلهم بنات يعني أكيد متشفقين يشوفونه معرس ويتريون هاليوم من زمااان واللي بيحرق قلبهم زود أنه بيتحمل نتيجة هالمشكلة وانا بطلع المظلومة اللي ريلها جبرها تسكن معاه ..اممم صح ما خططت لهذا الشي بس اللي صار أحسه لصالحي ولازم أستغله زين

ظهرت من الحمام وحاسه بنوع من الراحه لأني بديت أستوعب وأفكر صح ..شفت شجون يالسه مع ولدها منصور وحاطين العشاء يتريوني أطلع .. رحت صوبها ويلست حذالها

مهرة : تأخرت عليج ؟

شجون : عادي آفا عليج .. أمبين أن حالج أحسن الحمدلله

ابتسمت وصديت صوب منصور ومديتله ايدي : تعال

منصور يطالع أمه جنه ياخذ الأذن منها

شجون : روح عند خالوه

ياني ولميته وبسته ع خده ومنصور مستحي مني ..

يلسته فـذباني : يالله سمي بالرحمن وخلينا نأكل

شجون أبتسمت وبدينا ناكل ..تعشيت وعشيت منصور حبيبي ..كليت من خاطري عشان أتشافى بسرعة.. لازم أحافظ ع صحتي وأهتم بنفسي أكثر ..

منصور يأشر ع غرشة الماي ..مسكتها عشان أشربه بس ضرب ايدي ودزها بعيد

شجون : منصوور عيب

سألتها مستغربه : بلاه

شجون : هذا دلوع ما يحب حد يشربه غير أبوه وإذا أبوه محد يشرب بروحه

ايوه شكله متعلق وايد ف سعيد المجرم ..عطيته الغرشة وشرب منها وفاجأني يوم تقرب وباس خدي وقالي : آسف

ما رمت أقاوم براءته ولميته بقوه : حبيبي فديتك

شجون : معودته يوم يغلط لازم بوسه عقب يعتذر

أبتسمت : حبيت الحركة وايد ..ع فكرة أختى عندها ولد تقريبا كبره أسمه سعود

شجون: شوفي أعرف كل شيء عنكم كل شيء ولا تستغربين

مهرة: ليش استغرب أكيد عبود خبرج

طالعتني وما علقت ورن فهاللحظه تليفونها

شجون : هلا سعيد .. والله .. زين الحمدلله .. خلاص ثواني وبكون عندك .. يالله مع السلامه

صدت صوبي : ريلج وصل الحين مالي حايه برجع شقتي

أخيرا أخيرا وصل عبود .. شجون ومنصور ودعوني ورجعوا شقتهم وانا وقفت حذال الباب اتريا عبووود ..خلاص أحس بموت من التوتر ..تساندت ع اليدار وفكرة توديني وفكرة تيبني لين ما شفت الباب ينفتح ووعبود يدخل علي الشقه .. شهقت وحطيت ايدي ع حلجي يوم شفت حالته ..صح تضارب مع حمود قبل ما يرجع العين بس أذكر زين ما كان متعور لهذي الدرجه الكبيرة ..خيبه شكله رجع تضارب معاه هناك

سكر الباب وعينه علي .. تقربت منه أبا أسمع كل شيء صار هناك بس ما رمست ولا سألت لأني خفت عليه وايد ..ولأني للحين مب مستوعبه أنه عايش وواقف جدامي ..الحلم وايد أثر فيني وايد

حط ايده ع جتفي وعيووونه حمر ويرني صوبه وحضني بقوة .. تسسمرت مكاني ..لمني بكل قوته لدرجة أني حسيت عظامي بيتكسرن بين يدينه .. حسيت بكل نفس يطلع منه .. اكيد بلاوي أستوت هناك لأنه رجعلي مكسووور

عبدالله : أحبج مهرة وكل اللي سويته لأني أحبج لا تفهميني غلط لا تكونين مثلهم

سألته بخوف : منو هم ..تقصد أهلي ؟

عبدالله يرص علي أكثر وووعظامي أحسهن بيتكسرن

حسيت بآلم : آخخ عبود تعورني

أبتعد عني وحبني ع راسي : أسف

مسك ويهي بيده ومسكت ايده ويريته لين الصاله وهو يمشي معاي وبعد ما يلسنا

سألته : خبرني شو صار ؟

عبدالله : قبل ما أرمس في شخص يبا يكلمج ضروري

مهرة : منووو

طلع تليفونه من مخباه وشفته يتصل على حد

عبدالله : الوو .. هيه وصلت ومهره معاي ..ان شاء الله ..لحظه

مدلي التليفون : أمج تبا ترمسج

أمي تبا تكلمني .. مسكت التليفون وقلبي يدق ومب مستوعبه أساسا شيء

حطيت السماعه ع أذني وحسيت الكلمة تطلع مني بصعوبه : أماه

أمي : بنتي مهرة حيببتي

مهرة : سامحيني

أمي : لا تتكلمين ولا تقولين ولا تفسرين .. مسموحه حبييتي ...عبدالله خبرني كل شي صار .. وهذا ريلج وولد عمج وقفي معاه بهاي الظروف ووانا مستحيل أوقف بطريق سعادتج وخرب حياتج مستحيل أنتي بنتي الغاليه وودامج أخترتي عبدالله وأنتي قنعانه فيه لا تودرينه

رديت ودموعي تنزل مصدومه من ردت فعلها : يعني أنتي مب زعلانه مني

أمي : لا حبيبتي مب زعلانه عليج

مهرة : بس حمود

قاطعتني : لا تفكرين بـمحمد ..فكري فريلج وبس وأخوج بتفاهم معاه وصدقيني بيتقبل الوضع .. لا تخافين

مهرة : مشكوره اماه ع كلامج وع ثقتج فيني مشكورة

أمي : أنا عارفه بنتي مهرة ووااثقه بتربيتي زين ..ديري بالج ع نفسج وطمنيني عليج باجر

رديت عليها : إن شاء الله

أمي : ميروه كانت تحاتيج وتبا ترمسج بس من شوي طلعت من غرفتي وراحت تسبح لو تدري أني رمستج بتحتشر وبتصدع راسي

ابتسمت ومسحت دمعتي : بدقلها باجر

أمي : سمعيني مهرة .. ديري بالج ع ريلج ووقفي معاه تراه تعبان

رديت عليها وعيني ع عبود : إن شاء الله

وبعد التوصيات سكرت الفون وأطالع عبود بدهشه ..شو الشي اللي قاله حق أمي خلاها تتقبل الفكرة ولا بعد أدافع عنه وتوصي عليه

مهرة : ككيف أمي تقبلت الوضع ؟ فهمني

عبدالله : قتلج قبل ما أطلع ثقي فيني صح ولا لا

هزيت راسي : صح

عبدالله : الحمدلله أني ما خيبت ضنج فيني .. المشكله أحين مب اهلج ..أهلي أنا ..أبوي

سكت وغمض عيونه

كمل وعينه تدمع : ضربني وطردني من البيت وتبرا مني

حالته عورت قلبي ..ما أعرف من وين يتني الجراءة وتقربت منه ومسحت دموعه ولميته ..عبود صاح فحضني .. ما يهون علي والله أشوفه مكسور .. عارفه يموت فـ عمي وفحياته ما ردله طلب ..الحين واقف فويه عمي عشاني هذا كله عشاني .. ياعمري عبود

عبدالله : لا تتضايقين مني ع اللي سويته أدري حلمج مثل باقي البنات تلبسين فستان أبيض

رديت عليه بسرعه : حلمي أنت ودامك معاي مابا شي ثاني فـ الدنيا

عبدالله ابتعد عني وحط عينه بعيني : صدق أنا حلمج

حسيت بإحراج وغطيت ويهي بديني

عبدالله : هبله توج حاضنتني أحين هالكلمتين خلنج تستحين ..أنتن البنات مب صاحيات ما ينلام فيكن أبو جهل يوم يدفنكن

ضربت ايده : ع فكره أنت ما تستاهل الواحد يواسيك

مسك مكان الضربه : ااي حرام عليج يسدني اللي ياني اليوم

تلومت ورجعت حضنته لا إرادي

عبدالله : الحين البنات يوم يستحن جي يسون

حقير يبا يحرجني بس خزت عنه ورحت الغرفة ووأنا صدق صدق قافطه وأسمع ضحكته الطفس ..صراحه فشلني ..عقب ما دخلت الغرفة وقفت مستغربه من عمري .. شوهالحركات الماصخه اللي أسويها .. يحليله تعباان المفروض أسويله شيء ياكله ..ابتسمت بعد ما تذكرت الأغراض اللي يابتها شجون ..لفيت أبا أطلع بس وقفت عقب ما شفته يدخل الغرفة

مهرة : بسويلك شيء تاكله وبرجع

مشيت خطوتين ومسك ايدي : لا تروحين مكان مابا

مهرة : أكيد ما كلت شيء من الصبح

عبدالله :والله جبدي لايعه ومابا أكل شيء ..اللي اباه شيء واحد لو ما عندج مانع

سألته : شو ؟

عبدالله : أنتي

.
.
.


وعيت ع صوت صيااااح وصريخ ..افففففف لا حول ولا قوة إلا بالله منو هذا اللي مزعج الناس ع الصبح .. أنجلبت الصوب الثاني بكسل وما شفت عبود " تثاوبت "وين سار بعد هذا ..أسمع الصياح يزيد ويزيد .. عركت عيوني بضيج حررررام عليهم أبا أناااام والله بس وين الواحد يروم يرقد ع هالموسيقى ...بنش أسبح أحسن " ضربت يبهتي ع الخفيف " كيف بسبح وما عندي ثياب ..لازم أروح السوق أشتريلي ملابس

نشيت أبا أدش الحمام وأغسل ويههي وتفاجأت يوم شفت مخصرع الشبريه لونه أبيض ومعاه باقة ورد وبطاقه ..ابتسمت وفتحت البطاقة

" صباح الخير يا أحلى عروس .. خلج جاهزة الساعة 11 "

شفت ساعتي لقيتها 9 ونص يعني عندي وقت طوويل ..دخلت الحمااام وسبحت ولبست المخصر اللي شراه لي عبود.. صح موديله خفيف بس وايد راقي واهم شيء مضبوط علي .. رحت صوب شنطتني أفتشها والحمدلله حصلت فيها مك أب ..جابلت المرايه وحطيت مكب ثقيل لو ماشي عرس ع الأقل أحسس عمري أني عروس ..خلصت وتعطرت ..طالعت عمري بالمراية بنظرات اعجاب ..ااااه فديتني شحلاتي وطرشت بوسه ف الهواء حق عمري

زخيت فوني وفتحته طبعا ما يحتاي أقولككم كميه الرسايل اللي وصلتني ..تجاهلت كل شيء واتصلت ع أمي وميروه وطمنتهم علي وعقب رمست سارونه

سارونه : الووووو مهاااري وينج صدق اللي سمعته

جملتها هذي ذكرتني بالحلم

مهرة : أنتي شو رايج ؟صدق ولا جذب

سارونه : سيف خبر أمي وما صدقت لين ما رمستني سلامي وحلفت أنج أنج .. سكتت

مهرة: أني مع عبدالله صح

سارونه : بذمتج أنتي راضيه ؟؟ مقتنعه ؟ عايبنج اللي سواه عبدالله ؟ هذا شو يتحسبج مقطوعه من أشيره .. مالج ولي ..

مهرة : ساروه دخيلج سمعيني ..ريل أختج محمد هو السبب بالوضع اللي انا فيه .. شو تبيني أرجع بيت أهلي مطلقه

سارونه : ياخي يتفاهم معاه.. يتصرف بس مب جي يشلج بدون عرس ولا حياه

مهرة : عبود ما جبرني ع شيء .. خيرني وأنا أخترت أكمل حياتي معاه ساروه تعرفين أني أحبه وما أقدر بعد ما ملجنا بسهوله أطلق .. يسد اللي صار مع ناصر.. أعتقد من حقي أفكر فحياتي

تنهدت : والله ماعرف شقولج أنتي مب هاينه علي تتزوجين بهاي الطريقه وفنفس الوقت مستغربه من حمود ليش يبا يطلقج من ريلج ولا بعد تخيلي سلامي تقولي معصب وتااف عليها ع الآخر حتى ما يفيسها .. أبا أفهم هو معترض ع زواجج أختي شو يخصها فالموضوع يعصب عليها ليش ..أخوج هذا تخبل شكله

رديت بطنازة : ليش منو الصاحي فينا

سارونه : أنزين بسألج أنتي مرتاحه معاه ؟

مهرة : وايد وايد وايد

سارونه : الحمدلله طمنتيني والله أمس ما رقدت الليل كنت أحاتيج واتصـ

قاطعتها : أبا اقولج شي خطير بس بيني وبينج آمانه

سارونه : شو مستوي

مهرة : وعديني قبل

سارونه : يا كرههج ..وووووعد ما أخبر حد

مهرة: أخوج سعيد طلع من السجن

سارونه:................

مهرة : شفته بعيني محد قالي وتخيلي يسكن فنفس الفندق اللي أسكن فيه ومتزوج وعنده ولد

سارونه : حلفي

مهرة : والله ما جذب عليج وشفت حرمته ووولده منصور

سارونه : مهاري الله خلق من الشبه أربعين ..مستحيل سعيد يطلع من السجن ونحن ما نعرف

مهرة : أخوج متواصل مع ريلي ونحن ما نعرف ..أمس لما كنت فالشقه بروحي يتني حرمته وتمت معاي لين ما رجع عبود بوظبي ..قالتلي هو موصنها تقعد معاي لين ما يرجع .. يعني أساسا ما كان ناوي يخبرني عن سعيد بس أنجبر لأنه خاف علي وما كان عنده غير هالحل

سارونه أحسها مب مجمعه : معقوله سعيد طلع من السجن

رديت عليها : هيه طلع ..يوم شفته أمس بغيت أتخبل كانت صدمتي بشوفته أكبر بوايد من الوضع اللي حطني فيه عبود.. ساروه حبيبتي أمانه مابا حد يعرف وبخليج أحينه أسمع صوت شكله عبود رجع ..يالله باي

سارونه : باي

سكرت التليفون ورحت صوب المرايه أجيك ع كشختي مبتسمه وأتذكر اللي صار أمس


~~

عبدالله حاط راسه ع ريلي : مستحيل أنسى التضحيه الكبيره اللي قدمتيها لي ..أنتي اليوم أثبتيلي أنج شارتني

حطيت ايدي ع شعره: صدق

عبدالله : والله مستحي منج حتى مب عارف شو أقولج ..كلمه أسف ما تكفي .. حطيتج فموقف بايخ جدام أهلج وخيرتج بيني وبينهم وأنا عارف شقد أنتي مرتبطه فالبيت ورغم هذا كله أخترتيني وبدون تفكير بعد

مهرة : ما توقعت أوافق صح

عبدالله : صراحه حزتها تفكيري كان مشتت ..ما كنت ضامن وقفتج معاي

مهرة : اووه صح تذكرت لو رفضت أكون معاك صدق كنت بطلقني ولا تتمصخر علي

عبدالله مبتسم : اساسا لو قلتي برجع تتحسبين بخليج تردين ..جي الدنيا فوضه ع كيفيج تودريني وتروحين

ضربت راسه وضحك ويلس مجابلني : عيل والله لو قلتي رجعني عند أهلي ما رجعتج ..مينونه أنا أحبج وسنين أترياج تبادلي نفس الشعور .. يعني معقوله بعد ما صرتي حرمتي ع سنه الله ورسوله أخليج تروحين عشان حمود ما يبانا نعرس .. نتمصخر نحن شو

أشوفه بغيض وهو يرمس مستانس السبال

عبدالله :عاد انا فكرت قلت خلني أخيرها يمكن تختارني ع الأقل تكونين معاي برضاج لو نجحت خطتي

رديت بقهر : دامك مقرر ومخلص بشو تهمك موافقتي

عبدالله : أتهمني موافقتج وايد لأنج صراحه عوفه لو شليتج غصب عادي تاكليني وتجلبين الدنيا فوق راسي

رديت عليه بابتسامه : أهبل

عبدالله : الأهبل يحبج صح بسألج أنتي ليش كنتي مصره نملج قبل ما يرجع حمود ..عارفه أنه ما بوافق صح

بلعت ريجي : صح

عبدالله : كيف عرفتي أنه بيرفض قبل ما أتقدملج وليش ما خبرتيني

مهرة : ما كنت متأكده من رفضه بس مجرد أحساس وأحساسي أعرفة ما يخيب

عبدالله بجديه : مهاري خبريني أخوج ليش رافض

أبتسمت أبتسامه كبيره : صدقت ههههههههه..بذمتك عبود أنا أعلم الغيب ..صدق كنت أبا اسويها مفاجأة حقه وطبعا هو اللي فاجأنا بردت فعله يوم أعترض ع زواجنا

عبدالله : طبيه لاه هالمينون

قاطعته : مينون ولا مب صاحي قول اللي تقوله فالنهايه هذا أخوي ولازم أحاول أرضيه ..وأنت لازم تثبت أنك شارني وتحبني صدق

عبدالله : شو تبيني أسوي عشان أثبتلج

مهرة : انا واثقه فيك بس أرمس عن أهلي لازم تثبتلهم ...امم أذكرعندكم بيت أجار "حطيت عيني بعينه " سجل البيت باسمي وبالطريقة هذي بقدر أثبت لأهلي أنك تحبني صدق وشارني

طالعني بنظرات غريبه ما فهمتها

رديت عليه : خلاص مابا منك شيء

عبدالله : شفيج حياتي والله ما يغلا عليج بس المشكله هالبيت أبوي مسجلنه باسمي لو عرف أني سجلته باسمج أكيد بيزعل مني زود .. يعني ما يسد أنه تبرا مني

رديت عليه : وعمي شو دراه أنك بتسجل البيت باسمي .. هالشي بقوله حق أمي وحمود بس عشان يطمنون علي .. وإذا تحاتي زعل عمي هالشي طبيعي بيزعل منك فترة عقب بيهدا وبيتقبل زواجنا وبعدين هالفكرة فكرتك وأنت لازم تتحمل النتايج ..انا فريت كل شي وراء ظهري وتميت معاك

حط ايده ع حلجي : من تتحرطمين ما تسكتين ..احبج يالهبله واعتبري البيت بيتج من هاللحظه

استححيت

عبدالله : أيوه أستحي وفكيني من لسانج

مسك ايدي وحبها : وعد مهاري فأقرب فرصه البيت بيتسجل باسمج والله ما في شيء يغلا عليج .. أنتي دنيتي ومن حقج تطلبين ومن اليوم حلالي صار حلالج ..أهم شي وجودج بحياتي شو أبا أكثر عن جي خبريني .. سكري الموضوع ولا ترمسين فيه .. ع قولتهم نحن فشهر العسل يعني ولا شي نباه يكدر مزاجنا ..لا أهلي ولا أهلج ..مفهووووم

رديت عليه : مفهوم


الجزء 23


وبعد صدمة زواجي المفاجئ ..البيت بيكون ثاني صدمة لعمي والخبر بيوصله أول ما أشوف ورقة البيت مسجلة باسمي .. سمعت فتحت الباب ولفيت شفت عبود يدخل الغرفة وشال منصور بيده ..أستوعبت ان منصور اللي كان يصيح وشال الدنيا فوق راسه

وقف يشوفني من بعيد وحسيت نظراته لي كلها اعجاب تقرب مني وشوفه مغطي عيون منصور

سألته: ليش مغطي عيون الولد

عبدالله : هالحلاه لي انا بس مابا حد يشوفها غيري

نزلت راسي بإحراج

عبدالله : شو هالجمال ما توقعتج هالكثر حلوه

رفعت راسي وضربت ايده وهو يضحك

مهرة : ماصخ

عبدالله مبتسم : حبيبتي المخصر يهبل عليج ..تبارك الرحمن الله يخليج لي يارب ..شرايج بذوقي ؟ عيبج

رديت عليه : هيه حلوعيبني وايد وووقياسه مضبوط علي متى رحت تشتريه ؟

عبدالله : ما يخصج عاد هذي أسرار أهم شيء ذوقي عيبج

مهرة : هيه حلو

بغيت أشل منصور بس ما خلاني أشله ..متقبض ف عبود بقوه

عبدالله : لا تحاولين منصور متعلق فيني وايد

مهرة : صح ع هالطاري لازم نتناقش فموضوع سعيد

عبدالله : وعد مهاري بخبرج كل شيء بس مب أحينه لأن مب وقته ودام جهزتي خلينا نطلع نتريق ونتسوق أعرفج محتاجه أغراض وايد .. هبابنا نخلص أمورنا.. ف الليل معزومين ع العشى

عقدت حياتي : عند منو

عبدالله : سعيد وحرمته

نرفزني : يا سلام ع كيفك تقرر إذا أنت رجعت علاقتك معاه شرات قبل ما يحق لك تجبرني ع هالشي .. تبا تروح عندهم روح بروحك أنا مب سايره عند حد ما أطيقه

عبدالله ببرود :لبسي عباتج بودي منصور عند أهله وبترياج فالسيارة لا تتأخرين

لبسني وراح وانا مقهووووره ومحترقه مب عكيفه بيتحكم فيني .. لبست عباتي وشليت شنطتي وطلعت من الشقه لقيته يترياني عند الباب .. أرتحت يوم شفته لأني ما دل الدرب ومافيني أدور سيارته فالبركنات .. مشيت معاه وركبنا السيارة وودخلنا مطعم ومحد فينا يرمس الثاني هو ساكت وأنا ماكله تبن ومنطبه

عبدالله : تغشي زحمه أهني

مهرة : بس أنا ماحب أتغشي

عبدالله : أعرف بس بتتغشين لأني طلبت منج ولا ناويه أطولين لسانج بعد

طالعته بقهر ونفذت كلامه وتغشيت مابا أتجادل معاه مب وقته ع قولته .. يعني حد ياكل وهو متغشي وبعدين عبود يعرف اني ما أحب أتغشي وعمره ما علق ع هالموضوع أش معنى الحين يالس يتفلسف فوق راسي

مشينا لين ما دخلنا غرفة خاصه ..يعني يباني أتغشي ليش وحضرته مدخلني غرفة خاصة

عبدالله : خوزي الغشوة

خوزت الغشوة وتفاجأت بالإضاءة الموجودة فالغرفة وتفاجأت أكثر لما شفت المكان كله شموع وطاوله عليها ريوق راقي وكيك ..حسيت بلوم وضيق وشعور غريب بسس مب فرحة.. ما أحسني أستانست ليش جي يسوي فيني والله ما أستاهل كل هذا منه

تقرب مني وحبني ع راسي : آسف ع كل شيء مهاري وثقتج فييني مستحيل تخيب .. بإذن الله بنعيش مع بعض أيام حلووه صدقيني

ما رمت أمسك دموعي وصحت مسكني وحضني بقووه واانا أصيح حاسه بلووم والله .. عبود يستاهل وحده قلبها نظيف وطيبه مثله مب شراتي حقوده وقلبها أسود

عبدالله : ليش هالدموع نحن ما قلنا أمس ما نبا شيء يكدر مزاجنا ولا يضايقنا

رديت عليه : هيه بس هذا وايد

عبدالله : مب وايد عليج " أبتسم " ما توقعتج حساسه لهذي الدرجه ؟

مهرة : تصدق أخواني يسموني أم دميعة

عبدالله :ههههههههههه

مهرة : يالله عاد عن المصاخه لا تضحك

يلسنا ع الطاولة وبعده يضحك علي الطفس وانا قافطه منه ..تأملت الغرفة بأعجاب.. كل شيء موجود فيها مرتب بطريقة راقيه.. صراحه حبيت الحركة وايد

تريقنا وسولفنا فمواضيع كثيره تقريبا أغلب الوقت هو يرمس وأنا أضحك مستانسه ع سوالفه ما شاء عليه دمه خفيف وايد

عبدالله : يالله نقص الكيك ..لازم نعيش الجو نحن معاريس

أبتسمت : يالله

قصينا الكيكه ولقمته ولقمني ..حلات الوقت معاه أحس أني بدنيا ثانيه ما فيها حد غيرنا

مهرة : عافيه حبيبي

عبدالله : ربي يعافيج

مهرة : اممممم أنت متضايق مني لأني عصبت عليك الصبح ..أسفه مب قصدي بس ما أطيق سعيد وما أحب اسمع طاريه صراحه أخاف منه وايد ..وما أباك تختلط معاه إذا أمه وأبوه تبروا منه أنت ليش متواصل معاه

عبدالله : مهاري حبيبتي أنتي تثقين فيني صح ؟

مهرة : افففف شو دخل الثقه فالموضوع

عبدالله : جاوبيني أنزين تثقين فيني ولا لا ؟

رديت بسرعه : طبعا أثق

عبدالله : عيل خلاص لا تخافين علي ولا تحاتين .. ع فكرة أنتي مب صغيرة دارسه ما شاء الله عليج وفاهمه الحياه ..ما بتحصلين فهالدنيا شخص كامل كلنا فينا عيوب وأغلاط كبيرة ..يمكن بطريقة تفكيرنا أو تصرفاتنا أو أسلوبنا أو حتى مشاعرنا .. صعب تحصلين شخص كامل ما يغلط ..أدري سعيد حياته كانت عبارة عن كتلة مشاكل ، مصايب وبلاوي سودة ..فضحنا جدام الناس ونزل روؤسنا الأرض ..غلط وااايد والنتيجة أنسجن 15 سنه .. مب شويه مهاري ..شبابه كله راح وهو فالسجن بين أربع جدران ..الدنيا صفعته زين وكل أهله تخلوا عنه محد تم معاه غيره سبحانه.. تتوقعين سعيد الحين هو نفسه سعيد اللي تعرفينه قبل "هز راسه " لا طبعا بتقولين غلط برد عليج صح غلط وايد بعد بس خذ جزاه والعقاب اللي يستاهله يعني المفروض الموضوع أنتهي .. شخص غلط وتعاقب طيب ليش نكون نحن والزمن عليه ..ما يسده العذاب اللي عاشه فالسجن ما تسده سنين عمره اللي راحت وهو فعز شبابه بعد نحن نكون ضده مب حرام مهاري .. إذا رب العالمين يسامح ويغفر منو نحن عشان ما نسامح خبريني منو .. لا تكونين قاسيه عليه أدري أنج طيبه وقلبج نظيف وبتتفهمين الكلام اللي قلته

خذيت نفس كبير : معاك حق بس أنت متأكد أنه تغير

عبدالله : مثل ما متأكد أنج جدامي الحين

مهرة : أنزين ليش ما فكر يرجع البيت دامه تغير ؟ أنت تدري خالي وايد تعبان بسبته

عبدالله : كيف تبينه يرجع عند ناس ما سألوا عنه 15 سنه ولا يعرفون شكله كيف صار .. تبروا منه ومسحوه من حياتهم .. حاولت معاه بس للحين ما رمت عليه مجروح منهم وايد

مهرة : أنت كنت متواصل معاه صح ؟

عبدالله : هيه وما قطعته طول ذيج السنين كنت أزوره وأطمن عليه بين الفترة والثانيه ولاحظت التغيرات اللي صارت فشخصيته

مهرة : غريبه ما أذكر علاقتك كانت فيه قويه شو اللي خلاك تتواصل معاه

عبدالله : الدم اللي جبرني ..الدم اللي بينا عمره ما بصير ماي

أستغربت طريقة تفكيرعبود بس ما أروم أنكر أنه كبر فعيني وايد

قتله : أحبك

أبتسم : أفهم أنج بتروحين معاي شقتهم وبتحضرين العزيمة

أبتسمت : أكيد

عبدالله : كنت واثق أنج بتتفهمين .. صح قالولي أنج تعبتي وودتج شجون المستشفي

مهرة : هيه بس الحمدلله بخير الحين ..شكلها الأبره يابت مفعول

عبدالله : طزوج أبره

رديت عليه : هيه بس عادي ما أخاف تتحسبني شراتك خوافه

وضحكت يوم تذكرت شكله ذاك اليوم ف العيادة والدكتور يبا يعطيه أبره

عبدالله : هبله ليش أضحكين

أبتسمت : ماشي حبيبي المهم خبرني .. الرضوض اللي فويهك تعورك

عبدالله : لا تذكريني فيهن وسكري الموضوع

مسكت ايده : أبا اطمن عليك بس

عبدالله : لا تحاتين الجرح اللي فقلبي أكبر بوايد من الشموخ اللي تارسه ويههي

مهرة : عبودي عمي زعلان هالفترة بس صدقني

قاطعني : مهرة خلاص سكري الموضوع ما أتحمل فيه نقاش ..أدري معاه حق ومقدر موقفه بس مجروح اللي صارلي أمس مب شويه .. خلينا نستانس وما نفكر فشي لاحقين ع المغثه

رديت عليه : ان شاء الله ولا تتضايق

خلصنا أكل عقب بديت أتسوق اممم وايد أغراض ناقصتني مستحيل اليوم أقدر أقط كل شيء أباه بس بحاول أشتري الأشياء الأساسيه..رحنا كذا مول ودخلنا مليون محل وعبود يتحرطم يبا يرجع وانا مسوية طاف جني ما أسمع شيء وأحسني أستخفيت وخميت كل شيء شفته جدامي

عبدالله : بس والله ريولي يعورني أنتي شو ما تعبتي ؟

مهرة : عبود نحن محتاجين وايد أغراض

عبدالله : انزين الله يهديج مب لازم اليوم تشترين كل شيء ياخي بسج السيارة متروسه أغراض وانا شوي وبعلن افلاسي

مهرة : حياتي هذي الأشياء الأساسية بس

عبدالله فاج عيونه : والله

ابتسمت : بس لأن قلبي رهيف رحمتك خلاص يالله نرجع ورانا عزيمه بعد

عبدالله :الحمدلله أنج رحمتيني حشي ريولي تكسرن من المشي

ركبت السيارة وعبود يتحرطم ويتحرطم هههههه ياربي أكتشفت أنه لاعي زيادة عن اللزوم وصلنا الشقه ونزل عبود الأغراض وبعده يلعي .. الله يصبرني بس

خلص وفر عمره ع الشبريه : تعبت .. هلكت .. تكسرت

مهرة : نام حبيبي وانا برتب الأغراض

عبدالله : ما شاء الله طاقتج بعدها ما خلصت

مهرة : هههههه لا تحسدني

عبدالله يفصخ غترته : قلت تراني ما شاء الله ..برقد وبعد ساعه وعيني ورانا عزيمه فضحيه نتأخر عليهم

رديت عليه : إن شاء الله من عيوني

ابتسم وتلحف وأنا فصخت عباتي ولبست بجامه ورحت المطبخ أرتب وعدل الأغراض ..صح مطبخي صغير بس حلوو شكله ويكفينا أهم شيء.. خلصت ورتبت ملابسي وملابس عبودي ويلست ع الكنبه تعبانة أحين حسيت بتعب طشونه ..تذكرت مفاجأة االيوم وابتسمت بفرحة ..ليش لازم فكل شيء أدخل الحزن والدراما واحس بالذنب واصيح ..ما ينفع جي خصوصا أنا عارفة حياتي مع عبودي شيء مجهول يعني لازم أستمتع بكل لحظه معاه لأن اللحظه اللي تروح يمكن ما ترجع مرة ثانيه ..ماعرف شو بيكون مصير علاقتي معاك يوم تكتشف السبب اللي ربطني فيك ..افف شو هالأفكار السودة .. مسكت فوني وفتحت برنامج سناب جات وشفت فيديوهات العايلة ونقعت من الضحك ع الهبل اللي أشوفه ياخي أحين ماشي أمان ف البيت عادي جدا تحصل صورتك ف البرنامج وأنت مب داري بالدنيا .. ظهرت وفتحت الواتس وعلق فوني طشونه من كثر الرسايل اللي وصلتني فجأة

فتحت محادثه موزان شفتها كاتبه معلقه ومتشره علي لأني ما أتصلت عليها ولا رديت ع اتصالاتها ياخي ماعندي وقت والله ..ما برد عليها بتصل فيها يوم أتفيج وبراضيها وبطمن ع سعودي فدييته ..فتحت قروب العايله وقريت سوالفهم ..طبعا سالفتي صايرة شغلهم الشاغل .. محللين ع كيفهم وكل وحده تفتي من صوب وتتفلسف واللي قهرني أنهم سابين عبود سب ..حليله حبيبي كلهم يتحسبونه أهو السبب وانا مستبعديني من الموضوع ع أساس أني مظلومة وعبود جبرني هههههه والله حاله ظهرت وفتحت محادثه سارونه شفتها كاتبه ..

" اليوم ريلي بزورني ومتوترة حدي مب عارف شو أسوي "

ابتسمت براحه الحمدلله شكلها الأمور بينهم بدت تتحسن .. شفت وقت المحادثه أوبس مطرشتلي من يومين لو دريت كنت سألتها اليوم عن أول لقاء بينهم بس راحت علي خلاص المرة الياية عاد ..أنتبهت ع الوقت اوووه عبود لازم أوعيه الساعه 7 ونص يويلي نسيته .. رحت الغرفه وهو منخمد بعده

يلست ع السرير : عبووود حبيبي قوم يالله تأخرنا

عبدالله يتثاوب : انننزين

خوزت عنه اللحاف وهزيته بقوه : قووووم 7 ونص تأخرنا

عرك عيونه وجابلني : ليش خليتني راقد للحين

مهرة : والله ما انتبهت ع الوقت

عبدالله : أنزين لا تصيحين علينا .. بدش أسبح وأنتي كشخي بسرعه 8 بالضبط بنطلع مفهوم

رديت عليه بابتسامه : مفهوم

لبست تنورة وقميص وكشخت ع الخفيف رغم أني مب متشجعه نهائيا أروح العزيمه وطبعا أنتوا عارفين السبب اللي مخلني أحس هالأحساس .. سعيد ولد خالتي .. صح أني أقتنعت برمسه عبود اليوم لازم نعطيه فرصه وهالشي من حقه بس والله أخاف منه ..ذكرياتي معاه كلها رعب وتخوف ما ذكرت منه موقف واحد زين يشجعني شوي أفتح معاه صفحه يديده أو ع الأقل أكون طبيعية معاه

عبدالله : فشو سرحانه

صديت صوبه : أنت متى طلعت من الحمام والله ما حسيت فيك

جابنلي : خبريني يالله عقلج فمنو مشغول

مهرة : بصراحه وما تزعل

عبدالله : سعيد صح

تفاجات : شدراك

عبدالله : حياتي انا حافظنج وأدري تفكيرج مشتت ومخلبطه لأنج مقتنعه بكلامي وفنفس الوقت مب قادره تشوفينه أو تتعاملين معاه

هزيت راسي بنعم

عبدالله : هالحاجز بينكسر مع الأيام صدقيني .. حرام لا تزيدينه هموم فوق همومه.. أاباج اليوم تتعاملين معاه بأسلوب حلو....الريال مقدرنا وعازمنا لا تحرجيني جدامه

مهرة : إن شاء الله من عيوووني أنا أروم أفشل زوجي حبيبي

عبدالله مبتسم : يالله عيل سرينا

مهرة : يالله

مشيت معاه وصد صوبي :لحظه لحظه وعباتج وينها

مهرة :اف عبود اي عباه من بعد المكان يعني

عبدالله : حتى ولو .. توج مب قادره تتعاملين معاه والحين تبينه يشوفج بكشختج ..شو هالهبل خبريني

مهرة : عبود البدله ساتره ولابسه ليسو يعني ما يحتاي البس عبااه

عبدالله تنهد : ياخي ما باه يشوفج جي

كشخت : قول أنك تغار علي

ابتسم: دامج فاهمه لا أطفريبي وسيري لبسي عباتج

قتله بالاشاير من عيوني وسرت لبست العباه وطلعنا من شقتنا عـ شقه سعيد ..

فتح سعيد الباب ورحب بعبود وباركله ع زوجنا وصد صوبي وقلبي يدق بخوف ..ياخي ليش خايفه منه الحين خلاص هو تاب وتغير وانا بعد كبرت وصرت حرمة متزوجه يعني هالخوف ماله داعي ..

دققت فملامحه ياااربي من زمااان ما شفته صدق صدق تغير حاله .. يالله يالدنيا صدق غريبه

سعيد : شحالج مهرة ؟

رديت عليه : بخير الحمدلله .. أنت شحالك ؟

سعيد : بخير بشوفتكم ..ألف مبرووك وبإذن الله أيامج كلها سعيده مع عبدالله

عبدالله : آمين "صد صوبي " قولي آمين

مهرة : آممين

سعيد : السموحه وقفتكم عند الباب ..اتفضلوا داخل

دخلنا وشفت منصور يركض لعبود ويحضنه شكله متعلق فيه ووايد

سعيد يأشر :يالله قربوا

دخلنا الصاله وشفت شجون وسلمت عليها

عبدالله : شحالج ام منصور ؟

شجون مبتسمه : طيب طاب حالك .. شعليك أخيرا صرت معرس

عبدالله صد صوبي مبتسم : هيه الحمدلله

شجون شكلها متعودة ع عبود وطايحه الميانه بينهم .. يلسنا وسولفنا مع بعض ..ف البداية كنت متوترة من وجود سعيد بس شوي شوي هالإحساس بدا يروح عني خصوصا بعد ما شفت شخصيته الثانيه او تقدرون تقولون اليديدة .. ما جذب عبود يوم قال أنه تغير ..صدق تغير وصار شخص ثاني غير غير عن اللي كنت أعرفه زمان

سعيد : تغيرتي مهرة وايد ..أذكرج يوم كنتي صغيره تلعبين عدنا بعناقيصج

الله يهديه ما تذكر غير عناقيصي.. فضايح .. ابتسمت واشوف عبود يضحك السبال

سعيد : أذكر بعد أنج متعلقه وايد ب سارة "رفع جتوفه " ما يندرى عاد جان للحين علاقتكم قويه فبعض شرات قبل ولا تغيرت

رديت عليه : بعدها قويه مثل ما تذكرها

سعيد بلهفه: شحالها أنزين ؟؟ خلصت جامعه ولا بعدها ؟؟

عووورني قلبي عليه ..أخته بنت أمة وأبوه ما يعرف عنها أبسط الأشياء ..شعور خايس صراحه ويجرح القلب .. ما توقعت ولا تصورت خوفي منه يتحول حق تعاطف فيوم من الأيام

رديت عليه : خلصت دراسة وأشتغلت والحين مخطوبه

يشوفني بنظرات كلها حسرة ولوم عـ عمره اللي راح وهو بعيد عن أهله ..سعيد تأثر وايد وملامح ويهه تغيرت وأشوف عبود يخزني أنزين أنا شو يخصني هو سألني عن أخته وأنا جاوبته ..فجأة تكهرب الجو وصار هدوء عقب الضحك والسوالف بس الحمدلله تداركت شجون الموفق ووقفت

شجون : الحين وقت العشاء

مهرة : بي معاج

شجون : قري مكانج حبيبتي أنتي عروس لازم نحن نخدمج

ابتسمت : عاادي والله

سعيد : لا مب عادي ومنقود بعد

عبدالله : ههههههههه شدراك أنت بالمنقود ..المهم يالله شجون تراني يوعاااان ..عذبتوني من متى أتريا

راحت شجون وحطت العشاء اللي تفاجئنا فيه ..ما مخلين شيء مب شارينه الله يهديهم تارسين المكان أكل

مهرة : الحين هذا كله حقي انا وريلي

عبدالله : عاد حياتي مب حقنا بروحنا حتى هم معانا ما تشوفين

ضحكوا كلهم .. ياربي مسخف هالولد

شجون : يالله سموا بالرحمن وخلونا ناكل

سميت وبديت أكل ..واااو وااااو الأكل يمي صراحه حبيته وايد وكليت من خاطري وبغيت أشل منصور بس الطفس ما يباني شكله محتاج فترة لين ما يتعود ع وجودي ..

عبود وسعيد يسولفون وانا وشجون نضحك .. ما تخيلت هالمجرم دمه خفيف وعسل اف صح نسيت لازم أعدل الفاظي الوصخة ..اقصد سعيد ولد خالتي خفيف دم وسسوالفه حلوه ..صدق الدنيا غيرته

عبدالله : يالله مهاري تأخرنا

سعيد: افا خلونا نسهر مع بعض

شجون : هذيلا معاريس خلهم ع راحتهم

طالعني عبود بنظرة خايسه وابتسم ياربي بذبحه والله حقير وطفس وماصخ لفيت صوب منصور لو أنه داقني طاف بس شو أسوي ماعندي حل ثاني

سعيد : الساعه 1 ما شاء الله ما حسينا بالوقت معاكم ..قعدتكم ما تنمل

تفاجأت معقولة الساعه وحده بالليل صدق ما حسينا بالوقت

عبدالله : اليايات اكثر ان شاء الله

ودعناهم ورجعنا شقتنا وحاسه براحه كبيرة لأني قدرت أتعامل مع سعيد وما أحسسه أني خايفه منه .. اي خوف أساسا بعد ما شفته خوفي منه أختفى وأنولد بداله احساس الشفقه والرحمه..

عبدالله : من وصلنا وأنتي سرححانه ..تفكرين بـ سعيد صح ؟

رديت عليه : تغير وايد مب معقوله الشخص اللي كنا معاه هو نفسه سعيد ولد خالتي .. الدنيا صفعته وغيرته وخلته شخص ثاااااااني غير عن ذاك المجرم اللي كنت أخاف حتى أسلم عليه .. شوفته وايد أثرت فيني ما أعرف أعبر عن احساسي بس هالدنيا ما تسوى تفرق اخوان عن بعضهم ..ما تسوى تخلي كل واحد فيهم يعيش بعيد عن الثاني وما يعرف أخباره بس لأن مجتمعنا يخاف من كلام الناس أكثر من خوفه من رب العالمين ..الواحد يغلط وما يحاسبه شخص يحاسبه المجتمع كله وهو أساسا له رب أحن عليه منا كلنا ممكن يسامحه وما يحاسبه ع شيء

عبدالله : نحن مب ماخذين شى من الدنيا مهاري

مهرة : صدقت

عبدالله : يالله الحمدلله ع كل حال .. بسسنا سوالف وخلينا نرقد أبرك

رديت عليه : إن شاء الله

عبودي حط راسه ع المخده ورقد ع طول وانا تجلبت يمين ويسار بس بدون فايدة ما رمت أرقد .. طلعت من الغرفة ورحت الصاله ووبعده سعيد فبالي ..الفرق بين سعيد وعمي حمد أن سعيد حس بأغلاطه وندم وغير من نفسه بس عمي حمد لا

أنا لو حسيت أنه تندم ع اللي سواه والله مستحيل أفكر أنتقهم منه ..قلبه الميت هو اللي جبرني ع هالشي .. كيف أبوي يموت بسبته وهو ولا على باله ..كل همه الفلوس والحلال آآآآه متى بيفهم أن الفلوس وصخ دنيا تروح وترجع بس أبوي راح بسبته ومستحيل يرجع .. أكيد هذا يومه وكلنا بنموت بس هو عارف أنه السبب فوفاته ولا تندم ولا تلوم ولا حاول يهتم فينا ولا رجع حلالنا .. بالعكس عايش حياته بالطول وبالعرض وولا مفتكر فينا ولا فأبوي ..قلبه أسود وقلبي صار مثل قلبه .. بظل وراك وراك والزمن طويل

أحسني مشتاقله لسارونه ومحتاجه أسمع صوتها بس أخاف أتصل وتكون راقدة اممم بشوف برج المراقبه ((الواتسب))) فتحته ووشفت حالتها .. مكتوب" متصل ".. ابتسمت ودقيتلها بدون تفكير

ردت بنبرة خوف : الووو

مهرة : هلا سارونه لا تخافين ما فيني شيء بس ما ياني نوم ودخلت الواتس وشفت حالتج ودقيتلج ع طول بعد ما تأكدت أنج واعيه

سارونه : حبيبتي خوفتيني والله ..أول ما شفت رقمج قلت أكيد مصيبه مستويه ولا ما بتتصلين هالوقت المتأخر

مهرة: دخيلج لا تفاولين .. انا شكلي بنتحر فالنهاية وبفك عمري من المشاكل

سارونه : هيه هيه يسد أنج معرسه وشارده مع قيس ابن الملوح ..بعد مب سادنج تبين أدشين النار

أبتسمت : الله يغربل بليسج

سارونه : من رمستيني وعقلي مب معاي أفكر فـ سعيد ..طلع وتزوج وعنده ولد وقرر يستقر بعيد عنا ..ما فكر فينا ..معقوله هالسنين ما يابت معاه نتيجة .. من عرفته وهو أناني ما تغير

مهرة: كيف يوصلكم وأنتو تبريتوا منه ..سارونه شكلج نسيتي اللي صار ..أخوج سنين فالسجن ومحد فيكم فكر يطمن عليه أو

تقاطعني : لا ترمسين فشي أنتي ما تعرفينه ولا حسيتي فيه ..سعيد لما أنسجن ما أنسجن بروحه سجنا كلنا معاه ولين هاللحظة ولباجر ولين أموت ونحن بنظل نعاني من السالفة القديمه .. أنتي ما أنفضحتي ولا شفتي أبوج يذبل جدام عينج بسبت اللي سواه أخوج ..وما شفتي أمج سنين وهي فاقده راحة البال .. أنتي ما تلاحظين خوف سيف الكبير علينا ؟؟ تتوقعين شو أسباب هالخوف ؟؟ من دون تفكير أنتي عارفة الجواب ..سعيد هزنا ونزل روؤسنا الأرض ولا فكر فينا ..انا ما ألوممج لأنج ما ذقتي اللي ذقناه فصعب تحسين فينا..فلا تحكمين وبعدين منو قالج أني ما فكرت أطمن عليه أساسا هو ما راح عن بالي ..دووم فبالي وأدعيله فصلاتي بالهدايه ..وانا بنت ما أقدر أزوره فالسجن أنتي عارفه أهلنا والمجتمع والناس كلامها ما يرحم وأخوي سود ويهه وايد بس رغم هالشي ما نسيته.. مهاري مب كل شي أحسه لازم أقولج عليه ..هالأشياء تجرح وصعب وايد نطريها لأن جرحها بعده ما برى .. لا تلوميني ولا تلومين أهلي نحن ما ننلام ليش ما تلومينه هو طلع من السجن وما يانا ولا حاول يتسامح من أمه وأبوه ..ليش يبتعد بدال ما يواجهه مشاكله ولا بعد متزوج وعنده ولد

مهرة : سارونه حبيبتي فهمتيني غلط والله ما تنلامون أعرف اللي سواه مب شويه ..أدري غلط عليكم وايد والمفروض يتسامح منكم ويحاول يرجع علاقته فيكم ويثبتلكم أنه تغير ..ع فكرة سارونه كلامج هذا كله كنت حاسه فيه بدون ما تقولينه ..ووأنتي تعرفين أنا سعيد ما أطيقه وأعتقد ما نسيتي كلامي لما قتلج اليوم أني شفته وليتني ما شفته بس تعرفين بعد ما جبرني عبود أتعامل معاه وقعدت معاه ومع زوجته وولده ..أفكاري تغيرت سارونه لأن ما شفت سعيد معانا شفت شخص ثاني ..واحد أول مرة أتعامل معاه ..أخوج تغير سارونه والدنيا صفعته لين ما قال بس .. أخوج يالس يدفع ثمن أغلاطه..رحمته وهو يسأل عنج ومتشوق يعرف أخبارج ..ما تصورت خوفي منه يتحول لشفقه فيوم من الأيام .. أنصدمت من نفسي .. لا تصيحين أهدي

ردت علي : شدراج أني أصيح

مهرة : نبرة صوتج

سارونه : صدق سألج عني مهاري ؟ قولي الصدق

رديت عليها : والله والله سألني عنج

سألتني : شو قلتيله ؟

مهرة : قتله أنج خلصتي دراسة ..اشتغلتي والحين مخطوبة ..تأثر وايد وبصعوبة قدر يمسك دموعة جدامنا

سارونه : أنزين هو كيف شكله أكيد عقب هالسنين تغير

مهرة : هيه تغير شكله.. بتنصدمين يوم تشوفينه

سارونه : أشوفه ؟؟ كيف أشوفه وهو ما فكر أيينا

مهرة : أكيد بييكم اكيد ..يمكن خايف يواجهكم أو مب مستعد حق هذا اليوم بعده ..صبري عليه حبيبتي ومصيره بيرجع أنتو أهله وماله حد فالدنيا غيركم

سارونه : مهاري أبا رقمه أبا أتواصل معاه

تفاجأت : صدق سارونه

ردت علي : هيه صدق وسكري ع الموضوع

مهرة : من عيوني

سارونه : ع فكرة تراج ما سألتيني عن راشد

مهرة : شفتج مطرشتلي أنه بيزورج ع الواتسب ونسيت أتخبرج عن أول لقاء بينكم

سارونه :اممم كنت متوترة وايد بس حسيت براحه يعني أرتحتله وتقريبا بينا تواصل يوميا

ابتسمت : الحمدلله

سارونه : فكرت وايد فكلامج ومعاج حق انا لازم أعيش حياتي وأعطي نفسي فرصة

مهرة : زين يوم فكرتي فنفسج فرحتيني وايد .. لا تخبرين حد أني متواصله معاج مافيني حد يزعل علي وأقعد أراضي ..

سارونه : لا تحاتين

مهرة : أنزين حبيبتي بسكر أحينه.. أخاف عبود ينش وما يشوفني فالغرفة وسويلي سالفة

سارونه : زين يالله تصبحين ع خير حبيبتي وديري بالج ع نفسج وإذا صار شي خبريني

مهرة : وأنتى من اهله حياااتي وأكيد لو توهقت بقولج ههههه يالله باي

سارونه : باي

فديتها هالبنت حبيبة قلبي سكرت عنها وأحس براااحه كبير ورجعت الغرفة وعبود خبر كان ههههههه ولا داري بالدنيا ..لحفته زين وزغت عقب ما مسك أيدي

مهرة : أنت واعي ؟

عبدالله : هيه نشيت اسير الحمام وما شفتج وولما طلعت من الغرفة سمعتج تتكلمين مع سارونه وخليتج تسولفين معاها

مهرة : خبرني شو سمعت

عبدالله : سمعتج ترمسينها عن سعيد وفرحت وايد ..تقرب وحبني ع راسي " كبرتي فعيني والله

ابتسمت : صدق

عبدالله : هيه صدق .. يالله نرقد تعالي

مهرة : انزين خاطري أرمسك فموضوع بس أخافك تعصب وفنفس الوقت مب مرتاحه لأنه شاغل بالي

عبدالله : شو اللي شاغل بالج خبريني حبيبتي

مهرة : اللي شاغل بالي شغلي.. انا مابا أودر شغلي عبود ..مرتاحه هناك فالشركة وما ابا أودرها

عبدالله : حياتي انا ما بقصر عليج فشي ..ما ينفع تكملين هناك ..بدورلج شغل ف أبوظبي خلاص نحن بنستقر أهني

بوزت : قتلك حابه شغلي وبعدين أدري أنك ما بتقصر معاي بس أنا تعودت أعتمد ع نفسي وأحب أتحرك وأجابل الناس وما طيق قعدت البيت

عبدالله : قتلج بدورلج ع وظيفه أهني لا تحاتين

تنهدت : زين يالله نام

عبدالله : ما برقد وأنتي زعلانه ..انا ريلج وملزوم فيج وما بقصر عليج فشي ..وخليني أضبط أوضاعي بس عقب بتفيج وبدورلج وظيفة

مهرة : أنت مب فاهم انا عندي وايد أحلام أبا أحقهها متأمله وايد ع وظيفتي

عبدالله : شو فخاطرج

مهرة : أبا اشتري أرض من معاشي أبا أفتح صالون ابا اسوي شيء حق عمري وهذا من حقي صح

عبدالله مبتسم : الصالون أنسي موضوعه بس الأرض انا بشتريلج حبيبتي وعقب ما تحصلين ع وظيفه ف أبوظبي حققي أحلامج الباقيه أنا ما روم عليها صراحه ههههه

خليت عمري معصبه : عبود شفيك قتلك ابا اشتري بروحي ..انت ما قصرت بتسجل البيت بأسمي بس أنا هالشي أبا أسويه حق عمري من معاشي

حط ايده ع حلجي : اشششش لا تتحرطمين ..اانا وياج واحد.. فلوسي فلوسج وحلالي حلالج وبشتريلج أرض قريب وعد مني بس دخيلج شغلج لازم تودرينه ما ينفع والله أتكملين هناك لازم تستقيلين

هذا اللي كنت ابا أسمعه منه عبود متلوم وايد من الوضع اللي انا فيه فطبيعي جدا يحاول يعوضني باي طريقه

مهرة : ان شاء الله حبيبي

عبدالله : حلاتج وانتي تسمعين الكلام يالله حياتي نرقد

مهرة : تصبح ع خير

عبدالله : وانتي من أهل الخير

ابتسمت ولحفته وتلحفت عقب ونممممممت


الجــــزء 24


((ما كنت أفكر ياخذك شي بدري ..بس كنت خايف ياخذك مني الموت ..ما نزلت دمعة موادعك قدري .. كانت تفاصيل النهايه بلا صوت ))



مرت شهور ونحن عايشين فـ أبوظبي ..

رحت العين عند أهلي كذا مره وأخوي حمود للحين ما يرمسني ومب طايق يشوفني.. بعد العلاقة القويه اللي كانت تجمعنا فبعض الحين بيني وبينه سلام بس وهالسلام مب من فترة طويله ..أمي تعبت من كثر ما تحاول تراضينا ع بعض ووشكله عشان خاطر أمي صار يسلم علي صحيح هالشيء يجرحني وايد بس مجبورة عليه ..قلبي يتقطع فكل زيارة أشوف فيها أهلي لأنه بعيد عني ومايبا يتعامل معاي آآه ياحمود ليتك تعرف أختك شقد ولهانه عليك وع سوالفك البايخه ..بس اللي مفرح قلبي رغم قسوة حمود..

سلامي حامل وفشهرها الثالث وعلاقتها بأخوي وايد حلوه .. الله لا يغير عليهم

ومطور وشموه سوا عملية هناك والحمدلله نجحت والحين شموه حامل وفالشهر الثالث بعد شرات سلامي بس بعدهم ما رجعوا من السفر لأن حالتها ما تسمحلها تركب الطيارة وفنفس الوقت لازم يتابعونها هناك أول بأول يعني شكلنا بنرجع نشوفهم عقب ما تربي .. صحيح فترة طويله مرت ع غيابهم بس أهم شيء يرجعولنا مع بيبي صغنون يشيل اسم أخوي ..

مطور أول ما وصله خبر عن الطريقة اللي تزوجت فيها اتصل فيني ع طول وكان زعلان مني وزفني وغسل شراعي لأني ما خبرته ولأنه آخر من يعلم بس فديته عذرني عقب ما خبرته ظروفي وأسبابي ووعدني يتفاهم مع حمود ومتأكدة رمسه بس حمود خلاص شطب ع وجودي من حياته ما أعرف كيف قلبة طاوعة يسوي فيني جي ..

حبيبة قلبي سارونه تتزهب لعرسها والحمدلله قدرت تمحي الحاجز اللي كان واقف بينها وبين ريلها راشد .. والحين تتمدح فيه ..كله ولا رشودي وناسيه حضرتها سواد ويهها قبل ههههه .. راشد ريلها وايد طيب وقدر يكسب سارونه صح أحياناً أحسها للحين تحب مطور ..ما أعرف إذا فعلا قدرت تنساه بس اللي أعرفه أنها تقبلت راشد وتقريبا تعلقت فيه وعقب العرس باذن الله إذا في مشاعر صوب مطور أخوي بتموت لأن راشد يحبها وايد وبيقدر يخليها تشوفه وما تشوف غيره

ميروه تقريبا ع اليومين ترمسني ..صح عندها سلامي فالبيت بس أحسها حاسه بالوحدة ومفتقدتني وايد .. خلصت أمتحاناتها وطلعت الثانية عـ الصف ووعدتها بهدية حلوة لما أزورهم البيت وانا عند كلمتي لازم أدلع أختى الحلوه

عبود حاول كذا مرة يراضي عمي حمد وع كثر محاولاته يقولي يحس أبوه بدا يستجيب معاه ويلين ويهداء شوي ..أمه مع الأيام رضت ووقفت معاه وساعدته ع أبوه عشان يقتنع بزواجنا ..وعلى هذا الأساس عبود طلب مني هالمرة أكون معاة ..نروح مع بعض عند عمي حمد عشان خلاص نحل هذا الموضوع وعبودي يرتاح من الهم والضيق واللوم ..صحيح مستانسه لأن عمي متضاق وتعبان من زواجنا بس مب هاين علي عبود وعشان خاطره بروح معاه ما بردة ..يسد سجل البيت بأسمي وخذلي أرض .. عشنا مع بعض شهور بسيطه بس قدرت أخذ أشياء كبيرة منه .. الحين لازم أغير أسلوبي معاه ما ينفع أطلب منه شي لأنه ممكن يشك فيني .. مرت الأيام ويا اليوم اللي بشوف فيه عمي حمد

دخلت بيت عمي بخطوات ثقيلة ..من سنين ما طبيته ولا أتذكر حتى شكله ..كل شي تغير فالبيت ..مسك عبود ايدي ودخلنا مع بعض غرفة كبيرة وفيها كراسي فخمة أعتقد هذا الميلس ..

عبدالله : يلسي أهني حياتي بزقر أمي وبرجع

رديت عليه : أترياك لا تتأخر

عبدالله : ما بتأخر عليج ومثل ما أتفقنا أوكي

مهرة : أوكي

طلع وخلاني بروحي ف الميلس ..تميت أتامل المكان ..وايد حلو ترتيبهم وديكورهم وطبعا هذا كله من وين ؟؟ من خير أبوي ..ما ذكر هالميلس كان بهذا شكل ع حياه أبوي ..لازم بيدلعون وبيستمتعون بفلوسه عقب ما صرقوا كل الحلال
تلاشت أفكاري بعد ما سمعت حد يفتح الباب ..صديت وشفت عمي يدخل الميلس وشكله أنصدم يوم شافني ..يعني ما عنده خبر عن وجودنا .. تقرب مني وانا أشوف ملامح أبوي فيه ..هذا اللي دمر حياتي هذا اللي خسرت بسبته أغلى الناس
وقفت عشان اسلم عليه وانا أحاول قد ما أقدر أخلي عمري طبيعية جدامه وعاديه ..ما أباه يحس بشي صوبي مب من مصلحتي ابدا أحسسه بشي

مهرة : شحالك عمي ؟

وقف مجابلني وانا أحاول أتجاهل نظراته صوبي

حبني ع راسي عقب حضني ..تفاجأت ، أنصدمت ما توقعت نهائيا يحضني فاجأني ..حضني بقوووه وانا ما قدرت أمسك عمري أكثر وصحت من خاااطري ..صحت من القهر والآلم والحسرة ..كثر ما هالشخص قاهرني وكثر ما أتمنى أشوفه مكسور جدام عيني ..أكررهك ..أكرههك

عمي حمد : بنتي أنا أسف ع الطريقه اللي تزوجتي فيها... ولدي عبدالله طايش المفروض ما يتصرف بهاي الطريقة وأنتي بنت عمه .. سامحيني بنتي سامحيني
ما قدرت أكون فحضنه أكثر وأبتعدت عنه وجابلته

مهرة : هذا ريلي أحين خلاص

عمي حمد: عبدالله غلطان وسود وييهي جدام أهلج مب عارف حتى كيف أجابلهم ..كيف يشلج من البيت ويخليج تعيشين معاه غصبن عن أهلج ..الله يهديه شكلي ما عرفت أربيه

قاطعته : عمي.. عبدالله خيرني ما جبرني أدري كان تهور بس اللي صار صار لين متى بتزعل عليه .. هذا ولدك وماله غناه عنك .. وهو وايد تعبان لأنك ما ترمسه وإذا تحاتي أهلي الحمدلله خلاص تقبلوا الموضوع .. ومثل ما قتلك اللي صار صار نحن ما نروم نغير شي

مسح دموعي : لا تصيحين حبيبتي

ياخي هالأنسان لازم يخوز عن ويههي مب متحمله أشوفه أكثر أخاف افقد أعصابي وأتهور ..

سمعت صوت عموه فاطمه : مهرة حبيبتي

الحمدلله رب العالممين يت فوقتها ودرت عمي ورحت صوبها سلمت عليها وباركتلي ..يحليلها مثل ما عرفتها قبل.. ما تغير فيها شي ..وعبود راح صوب أبوه وتسامح منه جدامنا وعمي حمد حضنه آخييييييييييييييرا الحمدلله هالقلب حس ..أعرفه زين عمي يموت عـ عبود وما يقدر يزعل عليه أكثر عن جي بس ماعليه أفرح فيه الحين ما أعرف هالفرحه بتستمر لو عرفت عن البيت وعن الأرض .. شفت عمي يصيح ولا هز شعره فيني هالدموع عساها ما توقف لين تموت

عموه فاطمه : تعالي داخلي وخلي ريلج وأبوه بروحهم

رديت عليها : إن شاء الله

دخلنا الصاله وسلمت ع بنات عمي اللي ما شفتهم من سنين .. عائشه وعلياء ..ما شاء الله عليهم كبروا ..نادر ما كنت أشوفهم حتى ع حياة أبوي بسبب صغر سنهم وعمي ما يحب يطلعهم من البيت
عواش مملامحها طفوليه وايد وتشبه عبدالله بس عبودي احلى طبعا وعلايه ملامحها غريبه شوي .. تغيرت كنت قبل أشوفها تشبه عموه بس أحين تغير شكلها وما أعرف ع منو طالعه بس جميله ما شاء الله عليها

عموه فاطمه : كبرن بناتي أدريبج من زمان ما شفتيهم ..عواش الحين ثالث عدادي وعلايه صف سادس

ابتسمت : ما شاء الله عليهم الله يحفظهم يارب

صديت صوب عواشه : شو مسويه ف الدراسه قالتلي ميروه ظهرن الشهايد

عواشه : هيه ونجحت

رديت عليها : مبروك عليج حبيبتي" صديت صوب علياء " وأنتي علايه نجحتي ولا ؟

علايه شكلها تستحي مني وااايد ..نزلت راسها الأرض وتمت تلعب بالأيباد

عموه فاطمة : ردي عليها ترمسج

مهرة :خليها أدريبها مستحيه مني ما تنلام من زمان ما شافتني بس الحين خلاص بتتعود علي مع الأيام

عموة فاطمة : ان شاء الله ..وأمج واخوانج شحالهم عساهم بخير

رديت عليه : الحمدلله كلهم بخير وعافيه وموصتني أمي أسلم عليج ..تدري أني بييج اليوم

عموة فاطمة : الله يسلمها من الشر يارب ..لازم ازور أهلج من زمان ما شفتهم

مهرة : والله جان زين ترجعين نفس قبل تينا دوم وما تقطعين

بالعماله قلت هالرمسه أبا اشوف ردت فعلها

عموة : والله يا بنتي الدنيا تلاهي وكل واحد فينا عنده همومه اللي تكفيه

مهرة : فهاي صدقتي

عموة : كنت أتمنى أني أفرح فيج وفـولدي عبدالله "تنهدت" الله يهديكم حرمتوني هالفرحة

مهرة : عموه خلاص اللي صار صار رمستج هذي ما منها فايدة

عموة فاطمة : ولدي الوحيد يسوي فيني جي ..يحرق قلبي ويحرمني من اليوم اللي كنت أحلم فيه من سنين بس شو نقول الحمدلله ع كل حال

مهرة : عبود مب قصدة بس الظروف جبرته يتصرف بـهالطريقة

عموة فاطمة : أدري أخوج مب موافق وخاف ولدي يطلقونج منه

مهرة : هيه

عموة فاطمة : ولدي وايد يحبج حافظي عليه بنتي ..حافظي عليه

رديت عليها : عبدالله ف عيوني لا تحاتين وقفاته معاي مستحيل أنساها

عموة فاطمة : الله يخليكم لبعض قولي آميين

رديت عليها : آآآآمين

تغدينا عندهم وتمينا نسووولف وعموه حكتلي عن عبود يوم كان صغير وركزت زين وهي تسولف عشان ما أنسى المواقف اللي تحكيها وأطنز عليه عقب هههه الحمدلله أقدر أكون طبيعيه معاهم بس مشكلتي عمي يوم أشوفه أختبص وأفقد السيطرة ع نفسي ..قلبي صوبه متروووس حقد وكرهه صعب أتمالك نفسي جدامه ..
والحمدلله مر الوقت لو أني حسيته بطئ وايد بس مر وودعناهم ووركبنا السيارة آخيرااا

صديت صوبه : عبودي

أبتسم : دامج قلتي عبودي يعني بتطلبين طلب مرفوض

بادلته الابتسامه مشكلتي مع هذا الانسان أنه فاهمني

مهرة : أابا ابات اليوم عند أهلي وأنت بات عند أهلك أكيد ولهانين عليك " ابتسمت "شرايك ؟

عبدالله : لا مابا

مهرة : حرام والله مشتاقه اقعد معاهم ..بليز عبود عشان خاطري

عبدالله : قتلج لا مهاري خلاص سكري الموضوع

تأففت : كل شي عكيفك كل شي عكيفك

عبدالله : اليوم أبوي رضى علي ومستانس لا تخربين فرحتي

مهرة : أنت مب حاس فيني انا وايد ولهانه لـ أمي وميروه وحتى حمود ولهانه عليه لو ما يرمسني بس أبا أشوفه مشتاقتله وسارونه بعد ما شفتها من فترة ما يصير جي تحرمني منهم

عبدالله : الله وكبر عليج الأسبوع الماضي كنتي عندهم

مهرة : أنزين يوم واحد فالأسبوع ما يكفيني أبا أقعد معاهم يومين ع الأقل

عبدالله : وتخليني بروحي هاه

مهرة : مب قصدي جي بس أنت تروح الدوم وانا أتم روحي ف الشقه ملل والله ..وحضرتك ما تخليني ايي العين بروحي ..لو تخليني ما بحن عليك ..يوم أشتاق بدق سيارتي سلف وبروحلهم وقبل ما ترجع من الشقه بتحصلني موجوده هناك أترياك ..بنتبه ع الوقت والله

عبدالله : تقصدين يوم أروح الدوام أنتي تروحين عند أهلج وقبل ما أخلص دوامي ترجعين الشقه

مهرة : هيه بالضبط

عبدالله : مستحيل أانا اخاف عليج تسوقين خط من بوظبي للعين ومن العين لـ بوظبي كل يوم

مهرة : ممب كل يوم عبادي ..ييوم أشتاق بس

عبدالله : المشكلة بنت عمي أنتي كل يوم تشتاقين

بوزت : عبووود عاد أهون عليك

عبدالله : هيه يوم تبين تخليني بروحي تهونين

مهرة : ياربي منك ما حبك زين

عبدالله مبتسم : أحسن لا تحبيني

طولت ع المسجل عشان ما يرمسني ومسكت فوني أشوف الصور اللى ف الاستيديو خلاص واصله حدي منه ..مشتااااقه حق امي شو اسوي ابا اتم معاها هاي مب حاله والله

بند المسجل وورمسني : مهاري

رديت بدون نفس : خير

عبدالله : نزلي عند أهلج وصلنا

رفعت راسي وشفت بيتنا وصديت صوبه متفاجاة

عبدالله : باتي عندهم مب بس يوم أسبوع ..مرخصنج حبيبتي ومعاج حق أنتي ولهانه عليهم وأنا مب دوم أيبج عندهم فالنهايه هذييلا أهلج .. نزلي حياتي وانا بيب أغراضج من هناك

مهر ة : ما بنزل وانت زعلان

عبدالله : والله مب زعلان والله ..روحي بسرعه قبل ما أغير رايي وشلج بوظبي

أبتسمت : أحبك ولا تيب أغراضي من هناك ما يحتاي عندي ملابس أهني .. حبيبي بس أسبوع وايد ..يومين يكفوني

عبدالله : قتلج أسبوع خلج معاهم عشان تشبعين وتفكيني من الصدعه

مهرة : انزين أنت بترجع بوظبي ولا بتروح عند أهلك ؟

عبدالله : بروح عند أهلي ما بطب الشقه وانتي مب معاي

مهرة : أنزين بنزل وأول ما توصل طمني عليك أوك

عبدالله : بسهر مع ربعي ولهان عليهم هيه مب بس أنتي تشتاقين حتى انا عندي أحباب أهني وأشتاقلهم

أبتسمت : زين بس لا أطول معاهم ودقلي قبل ما ترقد

عبدالله : ان شاء الله ونزلي بسرعة قبل ما أغير رايي

مهرة : والله بنزل

نزلت وسكرت الباب وسويتله بااااي هو تم واقف لين ما دخلت داخل البيت وعقب ما تطمن علي راح ..حبيبي عبود من تزوجته لليوم وهو ما يرد لي طلب .. لو يحتشر ويعصب فالنهايه ما يكسر خاطري ..
دخلت عليهم وكلهم متولفين ع العشاء ..ماماتي وميروه وسلامي وحمود واستانست أكثر لما شفت سعود حبيبي ومواز ..

مهرة : السلام عليكم من حسن حظي أنكم متولفين اليوم

كلهم تفاجووا فيني وياني سعود يرركض حضنته وبسته :شحالك حبيبي ولهت عليك

أمي : الطيب عند ذكرة توني أطريج أقول مهاري فالعين شكلها ما بتمر علي

حبتها ع رسهها : مستحيل ما امر عليكم وانا موجوده

أمي : شحالج ؟

مهرة : بخير الحمد لله أنتوا شحالكم

نطت ميروه وسلمت عليها وعـ مواز وسلامي وحمود أخوي سلم من بعيد وراح غرفتة ..خلاص تعودت على حركاته معاي ..من يشوفني يالسه على طول يطلع من المكان يعني للحين مب طايق يشوفني ..

موزة : سعود طفربي ابا مهلا وابا مهلا

ابتسمت وبسته بوسه كبيره ع خده : فدديته المشتاق حق خالته

أمي : عيل ريلج وين ؟؟ ما بينزل

رديت عليها وعيني ع ميروه : لا لأني ببات عندكم هالأسبوع

ميروه زعقت : يييييييييييييييس احلى شي والله وناااااااااسه

أمي بنبرة خوف : شو أستوى فـ بيت عمج ؟

رديت عليها بابتسامه عشان تطمن : خلاص طاح الحطب بينهم وعبود طاير من الفرحه فـ ببات عندهم هالأسبوع وانا بعد قتله ببات عند أهلي لأني ولهانه وايد عليهم وعقب عاد بنرجع بوظبي

حسيتها ارتاحت : زين الحمدلله ريحتيني

سلامي : مهاري ونااااسه بخبر سارونه عيل أنج بتباتين أكيد بتيانا باجر

مهرة : جان زين لأني ولهانه عليها موت

ميروه : برقد معاج فالغرفة أوكي

أبتسمت : اوكي

ميروه : وهديتي لا تنسينها

مهرة : هههههههههه مب ناسيه والله

موزة تأشر ع سعود : ولدي اشوفه مسطل هاتيه برقدة

حاولت أعطيها بس سعودي متقبض فيني بقوة ..رفعت جتفي : ماشي فايدة خليه عندي برايه

ميروه : هيه عاد مشتاقلج ومن زود الشوق نام فحضنج

رديت عليها : ياااربي يالحسد ..أدري أنج تغارين ومقهوره

ميروه :صدق أني مقهوره منه ..طفس ولا جني انا موجودة طول الوقت مهلا ومهلا

مهرة :حبيبي فديته

ميروه تأشر ع بطن سلامي : عاد الياهل الياي غصبن عن شكله بيتعلق فيني محد غيري فالبيت
ضحكنا كلنا عليها

سلامي حطت ايدها عـ بطنها : الله يسهل علي يارب

أمي : أمين حبيبتي ..قومي شوفي ريلج يمكن محتاج شي

سلامي : ان شاء الله خالوه

طلعت سلامي من الصاله

مهرة : عندكم أخبار عن مطور من أسبوعين ما رمسته

أمي : هيه دقلي اليوم ومتضايق يبا يرجع البلاد بس ما يروم لين ما تربي حرمته

موزة : ما ينلام طولوا وايد هناك

ميروه : أهم شي يرجع مع البيبي عشان أمي تفج شوي عن شموه

أمي فرت عليها علبه الكلينكس : لسانج طويل مستوي

ميروه أبتسمت : والله أنتوا ما يعيبكم الصدق

خزيت ميروه وانا قابضه ضحكتي : بس عاد أنجبي عيب هالكلام

ياخي معاها حق أمي بتفرح بالبيبي اكثر عن شموه ومطور وأهم شي بتفج شوي ع بنت الناس وبتلها مع الياهل

موزة مبتسمه : ابا اقوللكم شي

صديت صوبها : قولي يالله نسمعج

موزة : ناصر عنده دوره فالمانيا شهرين وانا بخذ إجازة من الدوام وبسافر معاه

ميروه : الله حلووو

مهرة : هيه صراحه فكرة وايد حلوه أستغلي أي فررصه تيج فيها طلعة

موزة : لا تحاتين مضبطه أموري

أمي : تروحين وترجعين بالسلامة يارب

موزة : أمين

تمت معانا موزة شوي عقب ياها ناصر وراحت معاه ..يلست مع ماماتي وميروه نسوولف من زمان ما قعدنا هالقعده صدق ولهانه عليهم وع سوالفهم

ميروه : مهاري تليفونج يرن

صديت صوبه وشفته يرن ياربي نسيت أني مخلتنه سايلنت

مسكته ورديت : الووو

عبدالله معصب : وينج من ساعه أتصل ومحد يرد

رديت عليه : لحظه شوي " صديت صوبهم " بروح غرفتي برمس عبود وبتسبح بالمره

أمي : برايج حبيبتي انا بسير أرقد وانتي ميروه سيري نامي

ميروه تشوفني : خلاص عيل برايج برقد معاج باجر

مهرة :لا حبيبتي بترقدين معاي اليوم .. بخلص وبيج الغرفة

ميروه مبتسمه : زين بترياج

ظهرت عنهم ورحت غرفتي اللي من فترة ما قعدت فيها ورديت ع عبودي

مهرة : حبيبي آسفه تليفوني كان معاي بس صامت فما أنتبهت لما كنت تتصل فيني

عبدالله : من أول يوم نسيتيني

مهرة : عبود عاد والله ما أنتبهت لا تسويها سالفة وتزعل مني

عبدالله : انا زعلان لآنج مخلتني بروحي حتى مب عارف أرقد مفتقدنج

مهرة : حبيبي خلاص عيل بتم عندي أهلي يومين .. أسبوع وايد حتى انا ما أروم أصبر عنك مب بس أنت

عبدالله : لا برايج خلج معاهم شسوي يوم ما تبيني وتبينهم

ابتسمت : لا ترمس شرات اليهال

عبدالله : هبله وحشتيني

مهرة : وانا بعد وفرحانه وايد لأن عمي أخيرا سامحك ..مستانس صح

عبدالله : مستانس وطاااير من الفرحة وبعدين صح لا تضيعين السالفه سمعتج تقولين حق ميروه برقد معاج فالغرفة

مهرة : أختى مشتاقتلي وتبا ترقد معاي فيها شي ؟

عبدالله : لا حبيبتي ما فيها شي الله يسعدج ويخليها لج يارب

ابتسمت : الحين بلاك عاقد النونه

عبدالله : لأنج مخلتني بروحي ومستانسه مع أهلج

مهرة : شوهالحركات عبود يعني يوم ما تباني أبات ليش وافقت أساسا ويبتني عندهم

عبدالله : هيه والله معاج حق خلاص غيرت رايي خمس دقايق بالكثير وبكون عند باب البيت وبشلج ..تجهزي بسرعة

فجيت عيوني : قول والله

عبدالله : ههههههههههههه هبله وحده لا حبيبتي أسولف معاج وأبا أطفربج شوي ..يالله بحاول أرقد وأنتى بعد نامي لا تسهرين لو أني عارف بتروحين عند ميروه وبتحشون فخلق الله وما بتخلون حد فحاله لين ما يشلون كل حسناتكم عقب بترتاحن وبترقدن

أبتسمت : احبك

عبدالله : وانا بعد يالله الحين روحي تسبحي ع السريع

مهرة : زين وإذا ما ياك نوم أتصل فيني

عبدالله : زين حبيبتي مع السلامه

مهرة: الله يحفظك

سكرت الخط وخذيت نفس كبير وانا أتامل غرفتي وحشني هالمكان وايد آآآآآآآآآآآه فديت غرفتي ..اممم تبون الصدق متعايزة أتسبح وبعدين أخاف ميروه ترقد عني يعني أروح عند ميروه وأعرف علوم البيت أبرك ..
ظهرت من غرفتي وقبل ما أفتح باب غرفتها حسيت قلبي مقبوض ..تذكرت الأشياء اللي صارتلي فيها خيبه مستحيل أرقد فهاي الغرفة مستحيل ..بخليها تي غرفتي وترقد معاي .. فتحت الباب وشفتها منسدحه تلعب بتليفونها

ميروه : الحمدلله ما تأخرتي

مهرة : غيرت رايي بتسبح باجر يالله تعالي معاي

ميروه : ما تبين ترقدين عندي

مهرة : لا ما أحب أرقد فمكان ثاني غير غرفتي

ميروه مبتسمه : قولي أنج ولهانه عليها وخلصيني

مهرة : ههههه هيه ولهانه يالله سرينا

ميروه راحت صوب ثلاجتها : أنزين شو تبين تشربين ..عندي بيبسي وشاني شو ايبلج معاي

مهرة : امممم اابا بيبسي

ميروه : تمام

شلت قوطين بيبسي وراحت معاي الغرفة ..هيه االحين الواحد يقدر يحس بالراحه مب هناك ..بسم الله الرحمن الرحيم
يلست ع الشبريه وميروه حذالي وماسكه البيبسي بيدي

ميروه : أحسج متضايقه !

مهرة: حمود للحين ما يرمسني ..مشتاقتله

ميروه : الله يهديه تصرفاته غريبه .. مهاري بسألج وجوابيني بصراحه ..في شيء صاير بينج وبينه غير موضوع العرس

ميروه ذكيه

رديت عليها : لا طبعا ما صار شيء بينا غير هالسالفة اللي ماعرف متي بيتقبلها وبريحني

ميروه : الموضوع مب عرس وبس "تهز راسها " لا متأكدة في شيء كبير بين ريلج وبينه ونحن ما نعرفة وهالشي المجهول مخلي حمود يصد عنج وما يتقبل أنج
خذتيه

خليت عمري متفاجئة : تصدقين كل شي جايز بس مستحيل عبود ما يقولي لو كان بينه وبين حمود خلاف أو مشكله لا سمح الله

ميروه : يمكن ما يقدر يقولج لأن الموضوع ما ينقال

مهرة : ويمكن ما شيء موضوع أساسا وأنتي يالسه تتوهمين

ميروه : والله راسي مفتر مهاري ..تعالي صح نيست أقولج بركني سالفتج ع صوب في موضوع فرش مستوي

مهرة : خير ان شاء الله أتحفيني

ميروة مبتسمه : أمي كل تصرفاتها مع سلامي تدل أنها تغار منها ..مب بس تغار إلا بتموت من الغيرة

ابتسمت : بذمتج

ميروه : والله ما تتخيلين المواقف اللي تصير ..وحمود يحليله راسه مفتر ما يروم يزعل أمي وما يروم يزعل سلامي

مهرة : مواقف مثل شو خبريني

ميروه : أوكي بخبرج عن موقف صاير من يومين وأنتي بروحج حكمي عليه وقوليلي رايج إذا انا صادقه باحساسي ولا لا

عدلت يلستي : يالله قولي

ميروه : حمود من يومين كان محموم ويايتنه حمى وايد قويه المهم أمي لما عرفت حاولت تقنعه يروح المستشفي بس ما قدرت عليه تعرفينه عنيد وما يحب
المستشفيات أنزين هذا الكلام كان الصبح ..بعد صلاه المغرب يانا سيفوه البيت وشل حمود المستشفي مع سلامي طبعا ..ما تتخيلين شكل أمي لما شافته يركب مع سيف ..ملامح ويهها كانت ما تتفسر جدامهم وعقب ما راحوا شاتمتني وغسلت شراعي يحليلي

مهرة :هههههههههههههههههههه فترت حرتها فيج

ميروه : هيه أنهزبت وانا مالي خص فالسالفة .. أمي وايد تأثرت بالموقف لدرجة أنها ما رجعت تطمن عليه عقب ما رجع من الدختر ..سفهته للمرة الأولي ..تعرفين أمي كله ولا حمود ما يهون عليها

مهرة : زعلت لأن حمود سمع كلام سلامي وما سمع كلامها

ميروه : عليج نور بالضبط

مهرة : حبيبتي أمي

ميروه : أشوف الموقف عادي يمكن سلامي رمست سيفوه عشان يشله الدختر وخلت حمود جدام الأمر الواقع

مهرة : شوفي خلته جدام الأمر الواقع أو حتى لو قنعته ..الموقف جدا عادي وما فيه شي بس أمي تعودت حمود ينفذ كلامها وتعود تكون هي مصدر أهتمامه الوحيد
وبليس عاد شاطر فهالسوالف

ميروه : معاج حق بس مهاري يعني ماعرف كيف أشرحلج ..سلامي احسها بدت تستغرب حركات أمي معاها ويمكن حست انها تغار

مهرة : خليها تحس وين المشكله هذي خالتها ومربتنها وسلامي مب هينه بتعرف كيف تتعامل مع أمي بدون ما تزعلها

ميروه : انزين خبريني شحالج مع عبود

رديت عليها : الحمدلله رب العالمين وايد مرتاحه

ميروه : والله كان خاطري أرقص فعرسج واستانس بس الله ما كتب

تنهدت : لا تجلبين علي المواجع بنعوض فعرس سارونه

ميروه : ان شاء الله

مهرة : ميروه شرايج باجر نروح المول ونحوط ووفنفس الوقت تشترين هدية نجاحج

ميروه كشخت : اكيد موافقه

مهرة : خلاص حلووو بنغير جو من زمان ما ظهرنا رباعه

ميروه : هيه والله من زمان ..أحين أروح بروحي وما أحس بمتعه ..أول سلامي كانت تروح معاي بس من حملت ما تتحمل الحركه ع طول تتعب

مهرة : لا تحاتين باجر بنعوض ..شرايج أخبرسارونه تروح معانا ؟

ميروه : تشاوريني أكيد موافقه ..بنت خالتج أحين بطرانه من عرستي نادر ما تينا البيت

رديت عليها : لا تلومينها مشغوله مع الخطيب

ميروة : هههههههههههه

مهرة : يالله خلينا نرقد باجر لو تأخرنا ع امي الصبح بتحتشر

ميروه : ههههه يالله تصبحين ع خير

رديت عليها : وانتى من اهله

بندت ليت الغرفة وتلحفت

.
.
.

فتحت عيني بكسل وانا اسمع ميرووه تتحرطم وما فهمت شو تقول بس اكيد محتشره عشان المول

عركت عيني :ميرووه زولي عن ويههي بروح العصر مب احينه

ميروه : ما طريت المول أقولج ربيعتج نوف تترياج تحت ومستعيله تبا تروح ..قومي نشي بسرعة

جني سمعت نووف ..يلست وبققت عيوني : شو قلتي ؟

ميروه :ربيعتج نوف تترياج تحت

رديت مستغربه : نوف تترياني تحت ..اوك اوك احين بنزل خليها تترياني

نشيت ورحت الحمام وغسلت ويههي وتعطرت وانا مب مستوعبة للحين انها موجودة عدنا ..
دخلت الميلس وشفتها يالسه ع الكرسي تترياني ..صح هذي نووف نفسها ما تغيرت نفس الملامح نفس القعدة ..تقربت مني وحاولت تحضني بس دزيتها

لفيت وعطيتها ظهري مب طايقه أشوفها : شو اللي ذكرج فيني عقب السنين اللي مرت ..ليش يتي ؟؟

نوف : افا جي ترحبين فيني

رديت عليها بحرق : تبيني أحضنج وابوسج واقولج ولهت عليج يا أعز صديقاتي ياللي وثقة فيج وغدرتي فيني ..شو تبيني أقولج عقب ما قطعتيني سنين وعشان
منو عشان الشخص اللي ذبح أبوي ..أدري أنج تزوجتي عمي بالسر لا تتحسبيني غبيه وهبله وما أفهم .. أدري أنج وحده حقيره ونذلة وخسيسه بعتيني عشان جم ربيه حصلتيها من عمي ..الحين ليش يايه عندي مب فاهمه سبب زيارتج .. قولي اللي عندج وخلصيني مب طايقه أتم معاج أكثر

نوف : تزوجته ع سنه الله ورسوله وهالشي مب عيب ولا حرام بس أنتي معاج حق اني غلط لما قطعتج بس كنت مضطرة أسوي هالشي مب بيدي وانا يا مهرة مب حقيرر ولا نذله شرات ما تقولين ..عطييني فرصه أدافع فيها عن نفسي قبل ما تفرين علي هالكلام الجارح

صديت صوبها : فرصه هههههههه يالله حرمة عمي خبريني كيف قدر عمي يقص عليج وطيحج فشباكه كيف .. صراحه نفسي أعرف أنتي تزوجتيه عن حب ولا تبين تهفين حلاله وتعيشن مليكه زمانج بفلوس أبوي طبعا

نوف : جب سكتي ما أسمح لج تهينيني أكثر عن جي انا ما خنتج انا وعدتج أساعدج ترجعين الحلال وفعلا انا عند كلمتي وهالملف اللي بيدي يثبتلج هالشي

فرت الملف ع الأرض

نوف : هالملف فيه كل الأملاك اللي عمج صرقها من أبوج .. عمج سجلها بأسمي وأنا بسجلها بأسمج وأعتقد لين أهني وبس.. أنتي همج الحلال خلاص شليه ما يحتاي تلعبين بعقل ولده عبدالله عشان جم من ربيه ما تصورت قلبج أسود لهذي الدرجه مهرة ..انا حرة أتزوج الشخص اللي اباه ومب مستعده أخذ رايج لأن هالموضوع خاص فيني وانا كيفي حرة فحياتي وع فكرة عمج هذا أنا أموووت فيه وما يهمني رايج وكل شي بصير مثل ما أتفقنا عليه عشان جي ما يحتاي يستمر زواجج من عبدالله لأنج أساسا تزوجتيه عشان هدف والحين بتوصلين حق هدفج عن طريقي ف طلبي الطلاق ورجعي بيت أهلج وخلج بيعده عن عبدالله لأنه طيب وما يستاهلج

صرخت عليها : لا تدخلين فحياتي وما يخصج فيني وطلعي برع البيت مابا أسمع ولا حرف زايد ..

نوف ابتسمت ابتسامه قهرتني : بس هذا اللي اباه مشكورة ساعدتيني

شلت الملف وطلعت من الميلس وانا يلست ع الكرسي مصدومة من الانسانه اللي أعتبرتها أختي فيوم من الأيام .. الله ينتقم منها الله ينتقم منها ..حسبي الله ع بليسها انا ماعرف كيف وثقة فوحدة مثلها ..غدرت فيني وأحتمال تضرني .. انا لازم أنتبه منها ومن تصرفاتها ياربي شوهالحال أطلع من مصيبه وأدش فمصيبه أكبر ..معقوله تكون صادقه فكلامها معاي وتبا ترجع الحلال بأسمي ماعرف ليش أحسها جذابة ومب بس جذابه هذي يايه عندي عشان هدف فراسها بس شو ماعرف ..لازم أتصرف فموضوعها قبل ما تسببلي مشاكل ..ييتها لي اليوم تعني انها ناويه ع الشر وانا لازم أستعد ..
تلاشت أفكاري وانا أسمع باب الميلس ينفتح صديت ووانصدمت لما شفت عبود واقف ع الباب وعيونه حمر ..شو فيه وليش عيونه حمر لا يكون سمع الكلام اللي دار بيني وبين نوف لالالا مستحيل ..تقرب مني وهو يصيح وانا أرجع وراء بخوف ..شكله أكدلي أنه عرف اللي صار اكيد نوف خبرته .. أشوفه يتقرب مني وهو يصيح وانا أرد وراء لين ما دعمت فاليدار ..وين اسير خلاص ماشي مكان ..

حط عينه بعيني : ليش ليش ليش ليس

مارمت أتحمل وصحت

عبدالله : لما رمستني نوف جذبتها بس سمعت ع التليفون من شوي صوتج اللي أميزه بين مليون صوت ..سمعتج ترمسين معاها بكل وقاحه وتأكدت من الكلام اللي قالته

غمضت عيوني

عبدالله : مثلتي علي الحب ..قصيتي علي ..غدرتي فيني ..طعنتيني ..كل هذا عشان الفلوس والحلال .. لو رمستيني كنت رجعتلج الفلوس أضاعف ..ع فكرة أنا هالموضع أعرفه ومرمس ابوج قبل ما يموت وحذرته من أبوي لكن ما طاعني وإذا تبين تتأكدين سألي أمج وبتخبرج كل شي صار ع حياه أبوج ..قبل أبووي ما يسجل أي شي بأسمه رحت عند أهلج وحذرتهم لأني عارف أبوي يعشق الفلوس بس شو تبين أسوي يوم ما سمعوني ولا صدقوني وعقب اللي صار قعدت مع أمج ووعدتها أني أدفع بيزات كل شي خذاه أبوي منكم بالغصب بس تصبر علي لأن المبلغ كبير وايد .. لأني ما أرضي أبوي يصرف علينا ربيه حرام ..أحين أنتي يايه تنتقمين مني وانا ضحيت بكل شي عشانج .. طرشتي وحده تلعب براس أبوي وتزوجته بالسر..مستحيل تكونين الانسانه اللي حبيتها وبعت الدنيا عشانها .. أنتي وحده مريضه نفسيا

رديت منهارة :والله أحبك والله

حط ايده ع حجلي : أششششششششش ولا حرف انا مب نذل شراتج لو أنتي نسيتي أني ولد عمج هالشي انا مستحيل أنساه.. ما تستاهلين حبي لج " بكل قهر " أنتي طالق

خوز ايده عني ولف يبا يطلع لحقته وممسكت كندورته وانا منهاره : لا تروح عبود لا تخليني

صد صوبي وعطاني بوكس طيحني ع الأرض ووخلاني افقد وعي من قوته

فتحت عيني وشفت أمي وميروه وسلامي متحاوطين فيني ..تذكرت اللي صار وصحت بحرقة وندم وحسرة ..كلمة أنتي طالق نزلت علي مثل الجبل ..عبوود خلاني وراح وانا احبه والله أحبه ومشاعري صادقه صوبه ..حسبي الله ع بليسج يا نوف دمرتي حياتي دمرتيني

أمي : أسملا عليج حبيبتي شفيج

ميروه : مهاري منو ضربج خدج محمر ومنتفخ خبرينا شو صار

لميت أمي ونطقت بصعوبه : عبود طلقني ياني توه وطلقني وراح

رجعت أصيح وقلبي متقطع منعصر وفؤادي محروق واشوف امي وميروه وسلامي يصيحون معاي وهم مب عارفين شو سالفه .. ما رمت أسكت يتني حاله هستيريه من الصايح لدرجة حسيت ياني ضيق تنفس يلست أكح وأكح وانا منهارة ..مكسورة.. تعبانه ..آآآه طلقني طلقني وراح
ودوني غرفتي وحاولوا يسكتوني يهدوني يخففون عني بس انا دموعي ما وقفت وهالشي مب بيدي .. انا ما خسرت عبود انا خسرت حياتي كلها معاه .. طلقني وهو كارهني آآآه يا قلبي آآ يا عبود وينك

دشت علينا سارونه الحجرة وويت صوبي وحضنتني وانا لما شفتها زدت صااايح ..سلامي وميروه طلعوا من الغرفة وهالشي ريحني

سارونه : اشششششش مهاري أهدي عشاني توها خالوه رمستني وهي تصيح ووميته خوف عليج ..لا تسوين بعمرج جي عشان هالخسف عبدالله ما يستاهل دموعج والله

مهرة : ساروه طلقني تعرفين شو يعني طلقني

سارونه : نفاد ذلفه تذلفه لا تحرقين أعصابج عليه ..معقوله مهاري أنتي من الصبح تصيحين لين الحين معقوله لهدرجة تحبين عبود

صرخت عليها : أنتي ما تفهمين قالي طالق

سارونه : أهدي أهدي حبيتبي لا تكونين ضعيفه مهاري أنتي دوم قويه لا تضعفين وخلج قويه مثل ما أعرفج

مهرة : أحبه

سارونه : عارفة حبيبتي ولا ما بتهلكين عمرج صايح لين الحين عشانه هالنذل خبريني شو صار ؟ ليش طلقج
ما عرفت شو ارد عليها ورجعت أصيح

سارونه : اششششش خلاص ماابا أعرف السبب دامج ما تبين تقولين بس انا اختج وبنت خالتج وصديقتج خبريني اي وقت حبيبتي انزين

رديت عليها : انزين

سارونه حاولت يحليلها قد ما تقدر أنهاا تخفف عني بس ما قدرت ..اللي فيني وايد كبير صعب وايد أتقبل وضعي اليديد وصعب أتقبل حياتي اليديده صعب


الجزء 25



(( أوعدك مهما أفترقنا ما .. أنساك!..ماهو لسبب واحد لــ أسباب .. متعدده ..اجبرتني اعشقك واتنفس هواك ..القلب والعين تعشقك ..والأوردة ))


مرت شهور وأنا جسد بلا روحح ..منعزلة فغرفتي ما ظهرت منها ودموعي ما فارقت عيني ..أمي قالتلي رمست عبدالله وتشاتمت معاه ورد عليها نحن ما نصلح لـ بعض ولازم كل واحد فينا يكون بعيد عن الثاني ..ما قال الصدق وهالشي كبَره فعيني أكثر ..اآآه ياقلبي فلحظه حياتي كلها تغيرت واللي جاتلني قهر أنا اللي ضيعت كل شي من ايدي ...ترست قلبي حقد وكرهه لين ما صار أسود .. ضحيت بحياتي وسعادتي وغامرت بمشاعري ع الفاضي وخسرت كل شي ..
أهم حدث صار فالشهور اللي طافت
سارونه تلاقت مع أخوها سعيد وكانت تباني أكون معاها بس ما طعت مالي خلق لشي مول نفسيتي مب متحمله شيء ..بعد ما شافته خبرتني كيف كان أول لقاء بينهم وهي ميته من الفرحة وعقب فترة أتفقت معاه عشان يرجع البيت ويتسامح من أمه وأبوه ..كنت عارفة أن عبود معاهم خطوه بخطوه بس سارونه ما حبت تضايقني وتجرحني .. المهم خبرت أمي وسلامي كل شيء عن سعيد ويانا البيت وشاف أهلي ..
وعقب ما طاح الحطب بينهم .. طلبوا من أمي تكون موجودة معاهم عشان تساعدهم فالموضوع وتخلي خالوه وخالي يسامحون سعيد ويفتحون معاه صفحه يديده وأمايه طبعا وافقت تكون موجوده فأول لقاء بينهم ..
وصار اللقاء اللي المفروض يصير قبل ثلاث سنين أقصد الفترة اللي طلع منها سعيد من السجن ..اكيد تبون تعرفون ردت فعل أهل سارونه .. أهلها تقبلوا سعيد بدون ما يبذل مجهود معاهم شوقهم له مسح كل شيء فقلوبهم صوبه وفتحوا معاه صفحه يديده ما توقعت يتقبلونه بهاي السرعة ..اكيد لأنه تغير وتاب رب العالمين يسر أموره ووشرح قلب أهله صوبه ..شجون طبعا أنظمت للعايله الكريمه وفديتها دوم تتصل فيني ومتواصله معاي لين الحين هالبنت وايد طيبه الله يسعدها فحياتها .. رغم هالتطورات والأحداث انا كنت بعيده عنهم لهذا السبب ما أقدر أخبركم التفاصيل لأني بروحي ما أعرفها ..ماعرف شو اللي صار فيني ما توقعت أتغير وصير فحالي وما لي خص فحد .. طول الوقت فغرفتي وسرحانه فعالمي الخاص اللي منعتهم يشاركوني فيه ..
طلعت من غرفتي ورحت غرفة أمي اللي تفاجأت يوم شافتني داشه عليها

أمي : هلا بنتي من زمان ما دخلتي علي الغرفة

يلست حذالها وفبالي كلام عبود ابا أتأكد

مهرة : بسألج سؤال وأباج تجاوبيني عليه بكل صراحه

أمي خافت : شو فيج حبيبتي قولي شو فخاطرج

مهرة : عرفت السبب اللي ذبح أبوي

تذكرت أني وعدت حمود ما أخبر حد عن الموضوع

مهرة : عبود خبرني كل شيء وقالي أنه وعدج يدفع بيزات المحلات اللي عمي صرقها

أمي تنهدت : هذا سبب طلاقكم

مهرة : لا اماه بس محتاجه أعرف منج الصدق ..الكلام هذا صحيح

أمي : آآآه يا بنتي موضوع من سنين تسكر.. ترجعين تفتحينه الحين

مهرة : جاوبيني عشان أرتاح

أمي : هيه عبدالله صادق .. كل نهاية سنه كان يعطيني مبلغ لين ما دفع كل البيزات

رديت بانفعال : وليش ما خبرتينا

أمي : شو تبيني أقول ..أنتوا أساسا ما عندكم خلفيه عن الموضوع وهالفلوس كلها موجود فالبنك حقكم ..ربيه ما شليت منها

نزلت مني دمعه حارة : السالفة مب سالفة فلوس..لو شليتهن كلهن هذا حلالج بس اللي معور قلبي أني فرط فشخص مثل عبدالله

أمي :أنتي ليش مب طايعه تخبرينا سبب طلاقج ..شو سويتي بالولد خليتيه يعوفج

مهرة : ماعرف سأليه

طلعت من غرفتها اصيح وامي تزقرني بس ما رديت عليها ..لو تعرف سبب طلاقي بطيح من عينها .. يسد أني طايحه من عين نفسي انا كيف فرط فواحد مثل عبدالله ..كيف فرط فيه ..كيف حقدي خلاني انسى وقفاته معاي ، رجولته ، شهامته .. عشت معاه أحلى أيام حياتي وبيدي ضيعت هالأيام اللي مستحيل ترجع مرة ثانيه .. شعور الندم خااااااااااايس وصعب
رجعت مرة ثانيه لغرفتي للمكان اللي عزلت عمري فيه عن أهلي .. طول الوقت منخشه فيها لأني مابا اشوف حد ..فريت عمري ع الشبريه منهارة
اللي صار نهاء كل شيء بينا مستحيل يتقبلني أو يسامحني بعد كل اللي عرفة عني .. أساسا كيف بيسامحني إذا انا مب قادرة أسامح عمري ع الشي اللي سويته ..
طول الوقت كنت أنتقد عمي والحين صرت شراته هيه انا شراته ..نسيت ان الله حق وأنتقمت من ولد عمي وهو ماله ذنب.. خليته يكتب بيت بأسمي وأرض ووطرشت حرمه تلعب بعقل أبوه وهالشي ما سدني كنت أخطط أخذ منه أكثر وأكثر عشان أحرق قلب عمي وعشان أنتقم منهم لأن عمي كان سبب فوفاة أبوي ..تقربت منه فالبداية بنيه خايسه وعقب حبيته بس قلبي الأسود كان متروس حقد وغل ..حبي له ما قدر يخليني أتراجع عن مخططاتي وهاي النتيجة .. خسسرت كل شي .. كل شيء راح مني بسبت غبائي وقلبي المريض
الحين انا مطلقه يالسه فالبيت لا شغلة ولا مشغله لو ما أستقلت من دوامي ع الأقل كنت بشغل وقتي ويمكن بقدر أعدل نفسيتي ..أهلي تعبوا مني لأنهم يحاولون فيني يبون يعرفون سبب الطلاق ..يبون يطلعوني من العزلة اللي أعيشها بس بدون فايدة ..أخر شيء خلوني ع راحتي
سمعت حد يدق باب غرفتي ورديت وانا امسح دمعتي : مفتوح

صديت صوب الباب وما توقعت أشوف اخوي محمد يدخل الغرفة ..من زمااااااااااان ما دخلها .. حسيت بخوف ونزلت عيني ع الفراش ..اكيد أمي خبرته الكلام اللي قلته حقها وياي يبا يشاتمني

محمد : مهاري انا اسف

حسيت حد يصب علي ماي بارد معقوله حمود ياي يعتذر مني

تجمعت لدموع فـ عيني ورفعت راسي أشوفه :حمود

ياني وحضني بقووة و ما رمت أمسك عمري وأنفجرت فحضنه أصيح .. وايد ولهانه عليه وايد مشتاقتله ..صارله فترة طويلة وهو بعيد عني ومب طايق يشوفني

محمد : بس حبيبتي بس لا تصيحين ولا تعورين قلبي زود والله متلوم فيج وعارف أني ظلمتج لما تخليت عنج

حط ايده ع ظهري : لا تصيح وانا أخوج لا تصيحين وما في شيء فـ هالدنيا ممكن يفرقنا إلا الموت ..آنا أسف وندمان ماعرف كيف قسيت عليج

مهرة : ما ألومك اللي سويته فيك مب شويه واستاهل كل شيء صار فيني الحين

محمد : لا تقولين جي مهاري أنتي ما تستاهلين إلا كل خير

مهرة : لا تقص ع عمرك وتقص علي ..أدري غلط وهاي نتيجة أغلاطي

محمد مسح دمعتي : ابا أقولج شيء بس خايف من ردت فعلج

طالعته ببرود : شو ممكن يصير أكثر من اللي صار يعني

محمد : عبدالله ياني وعطاني ورقة طلاقج

حمود خايف من ردت فعلي بس عادي ما تفاجأت بالعكس كنت أتريا هاليوم لأني عارفه عبود خلاص محاني من حياته بس رغم أني متوقعه ما رمت أمسك دموعي

محمد:ما تصورت انج متعلقه فـ عبدالله لهذي الدرجة ..تبيني أروح اتفاهم معاه ؟؟هو صح طلقج بس يقدر يرجعج لو يبا ..مهاري يمكن أقدر أرجعكم حق بعض

مسحت دموعي وجابلته : ورقة الطلاق شيء متوقع لأن علاقتي بـ عبود أنتهت خلاص وما في أمل ترجع ..لا ترمسه خله ع راحته ..أهم شي أنت سامحتني

محمد : أنتي اللي سامحيني حبيبتي

رجع حضني وانا وللمرة الأولي أحس فيها بالفرحه بعد ما طلقني عبود .. حمود حبيبي أخيرا رجعلي

محمد : ابا أطلب منج طلب ولا ترديني

مهرة : آمرني

محمد : اباج ترجعين مهرة اللي أعرفها زمان

رديت عليه بحزن : بحاول

محمد : لا تخلين اللي صار يهدم باقي حياتج .. لا تنسين حواليج ناس يحبونج ويتمنون يشوفون ابتسامتج من يديد ..الله يهديج عازله عمرج عن الكل وحابسه نفسج فهاي الغرفة ..يعني نحن ما نهمج مهاري

مهرة : شوه الكلام اكيد تهموني وأحبكم والله

محمد : عيل عشانا لازم تفكرين بالكلام اللي بقوله لج أدري مب وقته بس الحياه فرص ولازم نستغلها

مهرة : ما فهمت رمستك

محمد بدون مقدمات : سيف طلب ايدج مني

تفاجأت : سيف طلب ايدي

محمد : هيه وانا وأمي وافقنا بس فالنهاية الشور شورج .. هذي حياتج أنتي بتعيشنها مب نحن بس أباج تفكرين زين فعمرج وتفكرين فينا ..مهاري ترى سيف ريال ما ينعاب يحبج وشارنج ومثل ما قتلج الحياه فرصه ونصيحه مني لا تفرطين فـ سيف .. أدري أنج تحبين عبدالله بس خلاص أنفصلتوا عن بعض يعني صار ماضي .. لا تسوين جي بعمرج وانا أخوج ..خلاص أنسى وعيشي حياتج ..يا الوقت اللي لازم تفرحين فيه وتفرحينا معاج

مهرة : أنت مستوعب الكلام اللي تقوله

محمد : هيه مستوعب وعارف شو يالس أقول

مهرة : توك تقول عبود عطاك ورقة طلاقي والحين سسيف تقدملي

محمد : هذا اللي صار واكيد خيره ولعلمج سيف من زمان يباج وصابر يحليله ومتحمل

طالعته بحيره : تعبانه حمود

محمد : وافقي مهرة وافقي وعيشي حياتج ما بتحصلين أحسن عن سيف

مهرة : بس للحين قلبي متعلق بـ عبود ما أقدر أفتح صفحه يديده مع سيف ما أقدر انت صعب تفهمني

محمد : فاهمنج ومب يالس أقولج تزوجيه باجر" يهز راسه " لا خذي وقتج لين ما تتحسن نفسيتج عقب يصير خير

مهرة : حاسه عمري مشتته لا تضغط علي أكثر

محمد : اسف حبيبتي ..امم يالله قومي لبسي عباتج عازمنج ع الغداء بمناسبة الصلح اللي بينا

ابتسمت رغم الضياع اللي انا فيه .. حمود ناوي يخبلبي

مهرة : لا دخيلك محتاجة أكون بروحي

محمد :مب عكيفج .. بتروحين معاي وبدون أعذار بعد مشتاقلج مهاري ومن زمان ما قعدت معاج ..خلينا نتغداء برع وبالمره تجددين نفسيتج التعبانة

ما رمت أكسر خاطرة وأقوله لا وخصوصا أني مشتاقتله أضعاف ما هو مشتاقلي

رديت عليه : إن شاء الله

حبني ع راسي : أترياج فالسيارة

مشى خطوتين وصدلي : لا تخبرين ميروه ..نبا نكون بروحنا

ميروه : افاااا بتروحون وبتخلوني بروحي فالبيت

صديت صوبها متفاجئه: أنتي من وين طلعتي

ميروه : ربي يحبني لأني ييت فالوقت المناسب "أطالعنا " وين تبون تروحون وتخلوني

محمد : لا حول ولا قوة إلا بالله ..بنروح مشوار وبنرجع ما بنطول

ميروه بوزت :أنزين برايكم بروح عند سلامي

محمد : ميروه

ميروه سوت طاف ولا ردت عليه وانا مبتسمه

مهرة : حرام حمود خلها تروح معانا

محمد : قتلج انا وانتي بس.. مابا حد يكون معانا يالله لبسي عباتج وميروه لا تحاتينها براضيها قبل ما أروح السيارة

رديت عليه : من عيوني

وطلع من غرفتي وانا قمت من عـ الشبريه وحاسه بشويه دوخه وعوار فبطني هالعوار مب أول مره أحس فيه دوم ايني ويروح والحين مب وقته يرجع .. لبست عباتي وتعطرت ..

نزلت وشفت أمي فالصاله ورحت صوبها

أمي : حبيبتي والله فرحت لما قالي حمود انج بتطلعين معاه

ابتسمت : عزمني وما بغيت ازعله

أمي : فديت هالضحكه ..ضحكي وخلي الدنيا تضحكلج والله قلبي متقطع عليج..اباج ترجعين بنتي مهرة
اللي أعرفها.. رحميني انا كبرت ومب متحمله شيء

تقربت منها اكثر وحبيتها ع راسها :أسفه حبيبتي وبأذن الله برجع نفس ما كنت وأحسن بعد

امي مبتسمه : الله يحفظج يارب سيري لـ أخوج لا تخلينه يترياج

رديت عليها : ان شاء الله

فهاللحظة صدق قررت أبذل كل مجهودي عشان أرجع مثل ما كنت لجل عيون أهلي.. يسد أنهم معاي شو أبا أكثر ..مشيت صوب السيارة واسمع ميرووه تصارخ وتأشرلي ..بسم الله بلاها تصارخ .. رجعت داخل وميروه يايه صوبي تركض

ميروه وهي تلهث: سلامي تعبانه وايد وشكلها بتربي

أرتبكت : خبرتي أمي

ميروه : هيه ووصتني أخبركم عن تطلعون من البيت

لفيت صوب الباب لما سمعت حس سلامي تصيح وحالتها حاله وامي ماسكه ايدها وحمود نزل من السيارة يشوف حرمته وهو مصدومة

أمي : أتصلي ع خالتج وقوليلها بنتها بتربي خليها تلحقنا المستشفي

رديت عليها : ان شاء الله

راح حمود عند سلامي يساعدها تركب السيارة مع أمي وانا اتصلت عـ خالوه وخبرتها عشان تلحقنا المستشفي وركبت السيارة

ميروه : صبروا بلبس عباتي

صرخت عليها امي : خلج فالبيت

ميروه بزعل : زين

طالعتها : ميروه حبيبتي أول ما تربي بتصل فيج لا تحاتين

ميروه ماسكه دموعها : اوك

أمي متوترة وخايفه ع سلامي وفترت حرتها فـ ميروه .. رحمتها والله
طار حمود فينا المستشفي وعينه تروح وترد ع سلامي خايف عليها .. وصلنا ودخلوها غرفة الولادة وامي دشت معاها بس انا ما دشيت تميت برع أتريا بخوووف ..يارب سهل عليها يا رب سهل .. شفت خالوه وسيف ياين صوبي

خالوه شكلها ميته خوف : بنتي داخل

رديت عليها : هيه داخل

دشت خالوة غرفة الولادة وتميت بروحي مع سيف ..حمود أخوي ماعرف وين راح أحيده متوتر وخايف

سيف : محمد وين ؟

رديت عليه : ما عرف من شوي كان موجود بس ما أدري وين سار

سيف : زين يلسي لا تمين واقفه

مهرة : لا عادي جي مرتاحة

سيف : ع راحتج

تمينا فترة واقفين ونسمع صوت سلامي وهي تصيح وتصارخ ما رمت أتحمل ومشيت أبا أطلع من القسم

سيف : وين بتروحين

مهرة : مب قادرة اسمع صوتها بترياهم برع

سيف : بي معاج

ما رديت عليه وكملت مشي وهو يمشي معاي لين ما طلعنا من القسم بكبرة

سيف : ها بسج وين بتروحين بعد ..خلينا نقعد ف الاستراحه نتريا أتصالهم.. حسيت بإحراج عقب ما أستوعبت أني بروحي مع سيف خصوصا بعد ما تقدملي

نفذت كلامه ويلست ويلس هو حذالي

سيف بهمس : شحالج؟

مهرة : الحمدلله بخير

رجع ويع بطني بقوة حاولت وحاولت أخفى الآلم بس يعور والله

سيف يشوف ملامح ويههي المعتفسه : شفيج مهاري تحسين بشي

عضيت شفايفي ورديت عليه : بطني يعورني

سيف وقف : قومي أوديج عند الدكتورة

رديت عليه وايدي ع بطني : زين يالله

مشيت معاه وخاطري أصارخ من كثر الآلم اللي أحسه بس ماسكه عمري بأعجوبة
دخلت ع الدكتورة وانا أصيح وسألتني إذا كنت متزوجة ولا لا ورديت عليها لا..سوتلي فحوصات وحطتلي مغذي بيدي وقالت جسمي محتاج عنايه خاصه لأنه ضعيف وايد وكل الفيتامينات اللي عندي ناقصه أقل عن المستوى المطلوب .. عطوني أبره تخفف الالم وسمعتها تقترح ع سيف يخليني أبات فالمستشفي

مهرة : لا دكتورة مابا أبات

الدكتورة : جسمج ضعيف ومحتاج مغذي أنتي أكيد ما تهتمين بصحتج

سيف : ما عليج منها دكتورة بتبات عندكم اليوم

طالعته بقهر بس ما جادلته لأني مب قادرة أجادل

طلعت الدكتورة وطلع معاها سيف وعقب دقايق رجعلي

سيف : شو حاسه عمرج أحين خبريني

مهرة : بعدني أحس بعوار بس خف وايد عن قبل

سيف : بعدج تحسين بعوار وما تبين أتمين فالمستشفي .. أنتي ليش ما تهتمين بصحتج ..ليش مهملة عمرج والله اليوم أول ما شفتج أنصدمت .. مضعفه ويههج أصفر وحزينه صايرة جنج وحده عيوز معمرة وشاله هموم الدنيا كلها فوق راسها

ابتسمت ع تعليقه

سيف : خبريني هالعوار أول مره تحسين فيه

مهره : لا مب أول مره

سيف : وخبرتي اهلج عنه؟

هزيت راسي لا

سيف : وليش ما تكلمتي الله يهديج

مهرة : كانت تيني ويعه بسيطة وتروح.. اليوم بس زادت علي

سيف: حتى ولو المفروض تقولين ما تسكتين هالأشياء ما ينسكت عنها .. شوفي جسمج كيف تعبان؟؟ الله يهديج بس

مهرة : شو تباني أسوي.. الحمدلله ع كل حال

سيف : اممم معقوله يكون حمل

رديت عليه : اي حمل اي خرابيط .. انا مطلقه من 8 شهور يعني مستحيل يكون حمل أكيد في سبب ثاني

سيف : طمنتيني الحمدلله عيل النتايج بظهرن باجر

سكت وما علقت

سيف بدون مقدمات : مهاري أنتي فاهمه مشاعري صوبج صح

فاجأني ما توقعت يفتح الموضوع

غمضت عيوني : مب وقته سيف

سيف : عيل متى وقته إذا الحين مب وقته ..والله أحبج وشارنج انتي بس وافقي وبنسيج عبود وطوايف عبود أعرف أنج تحبينه وتعبانه لأنه تخلا عنج بس عطيني فرصه وصدقيني مشاعرج بتتبدل وواثق أنج بتحبيني

مهرة : سيفوه أنت ما تستاهلني والله ما تستاهلني ..أنا مب نصيبك ما أقدر أظلمك معاي انت ولد خالتي وما تهون علي

سيف : ليش تقولين هالكلام عندج أمل عبدالله يرجعلج

مهرة : لا فهمتني غلط .. عبدالله صفحه فحياتي ولازم أطويها وصلت فعلاقتي معاه لطريق مسدود مافي اي شيء فالدنيا ممكن يرجع علاقتنا

سيف تنهد : ريحتيني

مهرة : سيفوه كلامي هذا مب معناته أني بوافق عليك

سيف : ليش ساده الطريق بويههي ليش

مهرة : لأنك تستاهل وحدة أحسن عني

يقاطعني : لا تقولين هالرمسه مرة ثانيه ..انا لو الف الدنيا محد يملا عيني غيرج ..

تضايقت من كلامه : سيفوووه لا تكمل اللي فيني كافيني ..كلامك هذا يحسسني باللوم

سيف : مهاري أنتي تغيرتي وايد وين عنادج وين طولت لسانج؟؟ معقوله لهدرجة تحبين عبدالله

مهرة : قتلك صفحه فحياتي وبطويها

سيف : متى ناويه تطوينها ؟ متى

مهرة : سيف صدقني مستحيل أحصل واحد أحسن عنك بس هذا نصيب ..الفترة اللي طافت صفعتني الدنيا لين ما قلت بس ..ما تهون علي أظلمك معاي أبا أشوفك مستانس فحياتك ومرتاح

سيف : أنتي راحتي

مهرة : انا ماقدر أسعدك سيف

سيف : مهاري انا شارنج واباج تكونين زوجتي ع سنه الله ورسوله ..بنسوي عرس لا صار ولا استوي وبعوضج عن كل لحظة حزن مريتي فيها ..بعيشج فـ دنيا ثانيه غيرعن اللي فبالج ..صدقيني بنستانس

مهرة : سيف لا تعور قلبي زود ..كلامك هذا يتعبني

سيف : انتي بس قولي موافقة وبتلاحظين بروحج حياتج كيف بتتغير معاي

ابتسمت : وايد أحب ثقتك بنفسك وعشان هالثقة وعد أفكر فالموضوع بجديه

سيف ابتسم : فكري وخذي كل وقتج وانا اترياج.. أنتي بس أشري وكل شي بصير مثل ما أنتي تبينه

مهره : يالله روح عندهم وتطمن ع سلامي يمكن ربت

سيف مبتسم : حلوه التصريفه حبيتها منج بس برجع ما بطول

رن تليفونه ورد :هلا اماه ..والله مبروووووك مبروووك .. انا موجود موجود الحين ياي صوبكم ..ههههههه يالله باي

صد صوبي فرحان : ربت ويابت بنت

ابتسمت : االله سهل عليها

ألف حمد وشكر لك يارب اليوم شكله خير علي .. رجعت علاقتي مع حمود بعد طول غياب والحين سلامي ربت ..

سيف : تأمرين ع شيء بروح

مهرة : هيه عندي طلب صغير ولا تردني

سيف : آمري

مهرة : وعد بهتم بصحتي بس رمس الدكتورة عشان ترخصني ..مب وقته والله سلامي مربيه وأبا أكون معاهم

سيف يشوفني وانا مخليه عمري حزينه عشان يقتنع

سيف : ما روم أقولج لا بس أتريي المغذي اللي بيدج لين ما يخلص وعقب برمسهم لا تحاتين

مهرة : شكرا

سيف : زين مهاري عيل بروح عندهم شوي وبرجعلج ما بطول

مهرة : اوك

طلع سيف وانا تميت فالغرفة وفي شيء فبالي أبا أسويه بس متردده ..وبعد صراع كبير دار بيني وبين نفسي ..مسكت تليفوني واتصلت ع عبــود

رن لين ما قطع ..ورجعت اتصل مره ثانية والحمدلله رد

عبدالله : خير

~
وش أحكي لك..
وصرت بحاضرك ماضي
وشارع حكينا فاضي
بعد ما كنت فيه الضَي
تعيش فظلمته ! راضي
وش أحكي لك؟؟
وحشني صوتك وأيامي معاك
وش أحكي لك
عن الحنين عن الوحدة ؟؟
أخاف أحكي وأبكي لك
~

عبدالله : متصله عشان تسمعين صوتي ؟

ردت عليه لا ارادي : هيه

سمعته يضحك : مهاري خلاص هالدور ما يليق ولا تتصورين أني رديت عليج لأني أشتقتلج أو ولهان
أسمع حسج لا بنت عمي ..رديت عليج عشان أقولج أنتي نقطه سودة فحياتي وشعوري صوبج مب كرهه لان الكرهه شعور كبير وايد وأنتى ما تستاهلينه " بنبرة حادة " أنا اشمئز منج .. من تخطرين عبالي جبدي تلوع أحس عمري ابا أرجع ..ورقه طلاقج طرشتها عند أخوج محمد ومابا رقمج هذا أشوفه عـ تليفوني لأني قررت أعوض عمري وأتزوج وحده تستاهل قلبي ..خلي عندج شوية كرامه ولا تتصلين فيني يالله باي

سكر التليفون فويهي

ترى بعض الحكي ماهو ضروري ,,لو إن شوقي على وصلك غمامه,،تمادى،، بس لا تجرح شعوري !،، أنا ما صرت أنا لولا الكـرامة


دخلت علي الدكتورة وخوزت المغذي وكتبتلي أدويه وعطتني بعض التوصيات عشان أهتم بصحتي وأداري عليها ..عدلت شيلتي وخذيت نفس كبير وطلعت من الغرفة وشفت سيف يترياني ع الباب

سيف مبتسم : سموها ميثه ما شاء الله عليها تشبه أخوج محمد

مهرة : فديتها يالله تحرك ابا أشوفها ما فيني صبر

سيف : لحظه عطيني ورقة الأدويه وأنتي سيري عندهم انا بيب دواج من الصيدليه وبلحقج هناك ما بتأخر

طالعته مستغربه : سيف انا دوم أسلوبي معاك خايس أنت ليش متمسك فيني

سيف : وبظل متمسك فيج لين أموت لأني بختصار أحبج واحب طولت لسانج وعنادج وحركاتج المينونه ..أحسج غير عن سارونه وسلامي غيير عن كل البنات ... أنتى بس وافقي تتزوجيني " يبتسم " وصدقيني الدنيا بتضحكلج

مهرة : انا موافقه

وقف مصدوم يشوفني وما علق ع ردي ..ما ينلام أكيد أستغرب أني غيرت رايي بهاي السرعة ..خليته بصدمته ومشيت عنه ..

بسني أنانيه في ناس تحبني وتخاف علي .. أهلي تعبتهم معاي وايد فـ الشهور اللي طافت وهم مالهم ذنب يتحملون معاي نتيجة أغلاطي .. مب مهم أني أحبه المهم هو يحبني وشارني ..لين متى يعني بصيح عبدالله وبصيح ع أيامي اللي عشتها معاه وهو عايش حياته ولا على باله وانا معيشه عمري فـ ظلمة ..
رحت عند أهلي وكلهم كانوا متولفين..سلامي بعدها فغرفة الولادة ما طلعوها ..شفت حمود يرمس فالتليفون وهو ميت من الفرحة لما شافني سكر التليفون وياني مبتسم

حضنته : مبرووووووووك حبيبي مبروك تتربا بعزك يارب

محمد : الله يبارك فحيااتج ..وين سرتي أنتي أختفيتي فجأة ؟

مهرة : ما رمت أتم معاهم قلبي عورني ..سلامي ششحالها ؟

محمد : الغاليه بخير وعافيه الحمدلله بخليج احينه وبسير أيب ميروه محتشره تباني أشلها وبالمره بيب أغراض حق أم ميثه

مهرة : اووه ميروه نسيت أبشرها ..الحين بحصلها منتفخه علي وعاقده النونه

محمد : ميروه فرحانه مب متفيجه تزعل يالله باي

مهرة : باي

سارونه يت صوبي : وينج أنتي تأخرتي ..توها البنوته كانت موجوده بس شلوها الدكاترة من شوي

مهرة : خسارة ما شفتها

سارونه : بسبحونها وبنظفونها وبرجعونها ..آآه يا مهاري لو شفتيها فديتها قمرر وتشابه أخوج

مهرة : طافني والله

رحت صوب أمي وخالوه اللي واضح من أشكالهم أنهم متشققين من الفرحة ..خالوه هذا أول حفيد حقها وأمي هذا أول ولد من الغالي محمد .. باركتلهم ورجعت لسارونه

سارونه بهمس : هاي ملامح وحده فرحانه

ابتسمت : فرحانه وغصبن عنج

سارونه : هيه صدقت وايد اقنعتيني صراحه

مهرة : افف منج .. اقول شرايج نروح نتغداء فالمول اباج فموضوع

سارونه تأشر ع امي وخالوه : هذيلا شو نقوللهم والله بننهزب انا وحده ما فيني ع الصدعه

مهرة : خليهم علي انا بتصرف

صديت صوبهم : انا وسارونه بنروح نشتري هديه حق سلامي نبا نعطيها اول الناس

أمي مبتسمه : تستاهل حرمة ولدي ..الله يحفظكن يارب

خالوه : أنتبهن ع الدرب ولا تتأخرن

رديت عليها : ان شاء الله

سارونه تشوفني بنظرة جنها تقولي أنتي مب هينه ..مشينا وفالدرب تلاقينا مع سيف كان شايل بيده كيس الأدويه .. عطاني الكيس وشليته

سيف مرتبك : أنتبهي ع صحتج

مهرة : تمام مشكور

سيف : حلوه المزحه اللي قلتيها اليوم

يحليله مب مصدق اني وافقت عليه ويبا يتأكد

مهرة : ما أذكر أني مزحت معاك

طالعني فترة عقب ابتسم وراح ..حسيته يبا يقول شيء بس وجود سارونه منعه الحمدلله انها معاي ولا صدق بتوهق

سارونه أطالعني ومرسوم ع ويهها علامة أستفاهم كبيرة : ابا أفهم من متى بينج وبين سيف أسرار عشان ترمسون بالألغاز جدامي

مهرة : هذا الموضوع اللي اابا ارمسج فيه

سارونه : أنزين وشو سالفة الأدويه اللي بيدج

مهرة : ماشي مهم تعبت وسيف كان معاي وهو اللي وداني عند الدكتورة ..حطتلي مغذي وكتبتلي شويه أدويه وطلبت مني أهتم بصحتي ويزاه الله خير سيف راح ايبلي الأدويه وبس ..عرفتي ليش تأخرت عليكم

سارونه : عرفت يالله نروح المول ..عندي وايد كلام أقوله لج

طلعنا من المستشفي وركبت مع سارونه السيارة وورحنا العين مول وبالتحديد أبل بيز ويلسنا ع الطاوله وطلبنا غداء وأحس سارونه مب طبيعيه معاي

مهرة : شفيج سارونه ؟

سارونه بانفعال : أنتي اللي شوفيج ؟شو صار عليج ليش تغيرتي ؟ انا حتى سبب طلاقج ما أعرفه مب لهذي الدرجه مهاري مصختيها صراحه .. عازله عمرج عن الكل وما تبين تتواصلين مع حد واليوم تتضحكين مع سيف أقدر أعرف أنتي شوفيج وبشو تفكيرين

مهرة : سيف تقدملي وانا وافقت

انصدمت : هاه عيدي اللي قلتيه

مهرة : ما بعيدة لأنج سمعتيني زين وبعدين لا تخلين عمرج مصدومه مستحيل ما عندج خبر ان سيف تقدملي

سارونه : والله العظيم ماعندي اي خلفية عن الموضوع ..توني أسمع منج ..صحيح كنت حاسه ان سيف مايل صوبج بس ماعرف انه تقدملج والله .. شو هالعايله اللي كلها أسرار

مهرة : امي وحمود موافقين ويبوني أخذه ..فالبداية صراحة أعترضت بس فكرت شوي ..زواجي الأولي انا أخترته شوفي النتيجة الحين مطلقه ويالسه فالبيت لا شغله ولا مشغله ما أحس عندي هدف أعيش عشانه حاسه بفراغ سارونه .. قلت هالمرة بسمع كلام أهلي أكيد هم أدرى بمصلحتي

سارونه : بس أنتي تحبين عبدالله

مهرة : سيف يعرف هالشي لا تحاتين ما قصيت عليه وهو راضي وقال انه بنسيني عبود

سارونه : ماعرف شقول مصدومه ..عبود بهدلج صراحه وايد ..لا عرس مثل الناس وجبرج تودرين شغلج ...بالمختصر جلب حياتج فوق تحت وخلاج ..الله لا يوفقه لا دنيا ولا آخرة

مهرة : لا تدعين عليه مالج حايه ..خلاص انا قررت أشوف حياتي وأرجع مثل ما كنت وبتشوفين هالشي بعينج

سارونه : ياريت حبيبتي ياريت والله أشتقت حق لسانج لطويل

مهرة : حرام عليج لساني مب طويل

سارونه : خفي علينا يا بريئه أنتي

ابتسمت

سارونه : يالله يا مهاري معقول الدنيا دارت ودارت وآخر شي ترجعين تتزوجين سيف أخوي .. البطران ع قولتج واللي ما أطيقينه بعيشة الله

مهرة : سارونه انا تغيرت وايد وسيف أخوج ريال بمعني الكلمة

سارونه مبتسمه : الله يثبت العقل والدين ..ليتني سجلت صوتج قبل وانتى تسبين سيف عشان أطلع منج هالمكر

قاطعتها وانا قابضه ضحكتي : عن المصاخه والله هالكلام من قلبي

سارونه : عارفة حبيبتي وصدقيني أنا فرحانه بهذا الخبر أكثر عنج ..

مهرة : صدق

سارونه : هيه صدق .. بنت خالتي وصديقة عمري بتتزوج أخوي ..كيف ما تبيني أفرح ؟

مسكت ايدها : حبيبتي سارونه

سارونه : وبأذن الله بتعيشين مع سيف أحلى عيشه .. الله بيعوضج خيران شاء الله

تنهدت : الله يسمع منج


البـــارت الأخير

الجزء الأول

بعد مرور 7 سنين

صرت أم وعندي بنوته مثل القمر أسمها عواش وعمرها 4 سنين والكل يقول أنها نسخه مني .. تشبهني وايد ..هالبنت من دشت حياتي جلبتها فوق تحت ..حسيت معاها بحساس الأمومة ..اللي أكتشف أنه أجمل أحساس فـ هالدنيا بس عواشي فديتها متعلقه فـ أبوها أكثر عني وهالشي يحسسني بالغيرة أحيانا ..
الله رزقني فيها فالوقت اللي صدق كنت محتاجة لشي يشغل عقلي عن التفكير بـ عـبود .. طول ذيج لسنين ما راح عن بالي وما نسيته .. هالأنسان تربع بقلبي وما طاع يطلع حاولت وحاولت أظهره من حياتي بس ما قدرت ..أدري أني زوجة سيف والمفروض ما أفكر فغيره بس شو أسوي بقلبي؟ كيف أقدر أشل عبود وحط مكانه سيف .. مارمت وهالشي اللي متعبني.. أني عايشه ومب عايشه فنفس الوقت لين ما الله رزقني بـ عواشه حبيبتي .. أنشغلت معاها وما صرت أفكر فـ عبود بس قلبي بعده معاه .. ما نسيته
سيف مدلعني وايد وما مخلي علي قاصر بس قلبي ولا مرة دق صوبه ولا مرة
أتلوم وايد لما أشوف طيبة سيف معاي بس لا تحاتون ما حسسته بشي نهائيا .. سيف يتحسب أني أحبه واني خلاص نسيت عبود ..
متصورين كيف حياتي .. أبذل كل طاقتي عشان ما أحسس سيف بشي لأنه ما يستاهل مني أفكر فغيرة .. هذي تعتبر خيانه بس شو تبوني أسوي ؟ في أشياء نقدر نمحيها من حياتنا لأن قرارها بيدنا بس الأشياء المتعلقة بالقلب كيف نتفاهم معاها ؟؟ قلبي ذبحني مب راضي ينسى عبود ..
آآه يا عبود أكيد تبون تعرفون أخباره .. عبود فـ بريطانيا سافر هناك يكمل دراسته .. سمعت أنه خلص ماستر والحين يدرس دكتورا وللحين ما تزوج .. يا كثر الرمسه اللي وصلتني عليه أنه تزوج وخطب بس أكتشفت من فترة قريبه أنها إشاعات لأني تأكدت من شجون وقالتلي ما تزوج والدراسة صايرة شغله الشاغل .. الله يوفقه ويسهل دربه ..
وعمي حمد انفضحت سالفة زواجه من نوف وصارت مشاكل بينه وبين عموه فاطمة وبالأخير طلق نوف ..اللهم لا شماته بس الله يسامحها
تذكرون لما سيف قالي بسويلج عرس وبعوضج عن اللحظات اللي طافت فحياتج وما حسيتي بروعتها .. فعلا كان صادق معاي ..عرسنا انا وسارونه فنفس اليوم ورغم العذاب النفسي اللي كنت أعانيه بروحي وخافتنه عن الكل إلا ان الشي الوحيد اللي كان مفرحني ومخفف علي وايد ..عرسي وعرس سارونه كان فـ يوم واحد ..تنهدت .. أيااام والله
سارونه خلاص نست مطور ومرتاحه فحياتها مع ريلها راشد وعندها ولد ضغنون سمته جاسم وعمره سنه ..تأخرت فالحمل ..ما حملت ع طول تمت تعالج لين ما الله رزقها بجسوم ..الله يسعدها
هيه صح نسيت أخبركم اليوم أول أيام عيد الفطر المبارك .. فتحت الكبت وطلعت البدلة الهندية اللي شارتنها حق أول يوم عيد .. حبيت أغير شكلي وستايلي لأني ولا مرة فحياتي لبست هندي ..وبعدين حلو التغير

ظهرتلي الأكسسوارات اللي بالبسها ع البدلة وجهزت بعد فستان عواشه حبيبة قلبي اللي شلها أبوها من الغرفة وهي مب كاشخه كشخت العيد

مسكت تليفوني وأتصلت عليه

سيف : الو هلا حبيبتي عيدج مبارك

ابتسمت : أيامك سعيده وينعاد علينا بالفرحه قول آمين

سيف : آآمين

مهرة : سيفان وين شال عواشه ابا البسها

سيف : عواشه عند أمي ما شليتها معاي

مهرة : هييه عبالي معاك

سيف : لا خليتها عند أمي عشان تكشخين ع راحتج ..اليوم عيد أبا أشوفج غيير عن الأيام الباقيه

غيرت الموضوع

مهرة : تصدق رجعت أرقد عقب ما قومتني ومن عشر دقايق بس نشيت

سيف : يا هالرقاد اللي تعشقينه قومي كشخي بسرعة الحين 9

مهرة : ما يهمك سيفاني انا سريعه

سيف : زين حبيبتي تزهبي انا عقب ساعه وونص بيج عشان نروح نسلم ع الأهل

مهرة : تمام سيفاني دير بالك ع نفسك

سيف : من عيوني حبيبتي باي

سكرت التليفون وطلعت من قسمي رايحه عند خالوه ايب بنوتي عواشه .. انا عايشه فـ بيت خالتي
حصه .. عندي قسم صغنون بروحي ..صاله وغرفتين وحمام ومطبخ تحضري ..شفت عواشه يالسه فذبان خالوه وخالوتي تريقها ..رحت صوبها وحبيتها ع راسها

مهرة : صباااح الخير خالوه وعيدج مباااارك مرة وحده

خالوه فديتها متلبسه وكاشخه كشخت العيد

ردت علي : أيامج سعيدة حبيبتي ..بعدج ما تلبستي ؟ ياني سيف وعطاني عواشه عشان ما أطفربج
وأنتي تتزهبين

ابتسمت : يحليله سيف وعاني عشان اتزهب بس حضرتي رجعت أرقد وتوني ناشه

خالوه : أنزين بنتي مب مشكله توها يايه 9 سيري تلبسي ولبسي بنتج

مهرة : ان شاء الله ..عواش يالله نروح نتسبح

عواشه متقبضه فـ يدتها وما تباني أشلها

مهرة : عواشه تعالي ماما

عواشه : مابا ببح (( أتسبح ))

خالوه تقنع عواش : لازم حبيبتي تتسبحين عشان تصير ريحتج حلوه

عواشه تهز راسها لا وهي مادة البوز شبرين مستعدة حق الصايح

خالوه : مصره يعني ما تتسبحين

مهرة : خالوه هذي ياهل واليهال ما يتشاورون

خالوه : شوفي شكلها بتصيح حرام عليج خلاص خليها عندي وأنتي سيري خلصي عقب

قاطعتها : ما يصير خالوه أنتي بتروحين تقعدين فالميلس فضيحه حد يدش ويشوفها جي فالعيد ..لا
تخلين هالنونوه تقص عليج

شليتها وهي تصيح : بسبحج وبلبسج بدله يديده عشان بابا يشوفج حلوه

خالوه مبتسمه: الله يعينج عليها كل يوم نفس السالفة

هيه والله صدقت كل يوم نفس السالفة نفس الموال نفس الدراما يوم أبا أسبحها .. تطلع روحي عشان أسبحها حشى والله ما يسوى علي .. ما أدري هالبنت ع منوه طالعه وصخه وما تحب تتسبح

رديت عليها وانا أمشي : خلاص تعودت

رجعت قسمي مع بنتي وهي لازالت بكل قوة تناعر( تصيح ) وشاله الدنيا فوق راسها ..دخلتها الحمام وسبحتها وبعد صراع كبير دار بيني وبينها الحمدلله لبستها بدلة العيد وشعرها خليته مفتوح لأنه قصير وحطيتلها شباصه ع لون البدلة وعطرتها

حضنتها وبستها : حبيبتي الحلوه خلصنا "حطيت المرايه جدامها " : شوفي كيف طالعه حلوه
عواشه أطالعني بكل براءة

مهرة : تحبين ماما

عواشه : احب ماما وبابا

مهرة : يا هالبابا اللي ماكل فؤادج ..أنزين منو أكثر انا ولا بابا

هالسؤال دوم أسئله معني عارفه الجواب بس عندي أمل تغير رايهها

عواشه تبتسم : ماما وبابا

مهرة : أنزين خبريني منو أكثر

عواشه : أنتي وبابا

مهرة : قولي ولا بزعل منج

عواشه تقربت مني وحضنتني وقالت بهمس : باباه

تنهدت بقهر ما شيء أمل من وراء هالبنت خلاص فعلا فقدت الأمل

مهرة : قومي عني لا تحضنيني ماباج دامج ما تحبيني

صديت عنها الصوب الثاني أمثل عليها أني زعلانه وفديتها تمسك راسي بيدها تباني أجابلها وانا معنده مب طايعه أصد صوبها

عواشه : ماما بخبل شي ( بخبرج )

صديت صوبها : قولي بسرعة

عواشه تمسك ايديني وتسوي معاي دائرة كبيرة : أحبج هــ الكثر وايد وايد وايد

ابتسمت لا إرادي ورجعت حضنتها : وانا أحبج وايد حبيبتي والحين خلي الماما تتلبس قبل ما يرجع ابوج

عواشه : بلوح عند يدوه ( بروح)

مهرة : زين يالله تعالي معاي بوديج

وديتها عند يدتها عقب رجعت وسبحت ولبست البدلة الهندية وحطيت مكب ثقيل وروج خفيف ونزلت قذله وتعطرت ووقفت عالمراية أشوف عمري وراح تفكيري بعيييييد راح لـ عبود
عبود الحين فـ بريطانيا ..كيف بيكون عيدة وهو بعيد عن أهله أكيد حاس بالوحدة

ردتلي حاسيتي لما سمعت فتحت الباب

صديت وتفاجأت بـ سارونه تدخل علي الغرفة وشاله بيدها ولدها جاسم

سارونه : اوب اوب شو هالحلاه يا حلوه انتي

رحت صوبها وحضنتها وانا مبتسمه : مباركن عيدج

سارونه : حسبي الله ع بليسج وهقتيني ..ماعرف شو يردون ..كنت ناويه أسبقج وقولها بس عاد أنتي أول ما شفتيني ع طول عيدج مبارك ..قولي السلام عليكم ع الأقل

ابتسمت : ياربي منج سارونه تعبت من كثر ما أعلمج .. يقولون أيامج سعيدة ، عساج من العايدين والفايزين بالجنه ويـ

تقاطعني : بس بس دخيلج لا تتفلسفين فوق راسي

بست ولدها : فديته الراقد

سارونه : الدنيا كلها فوادي ووجسوم فوادي ..طول الوقت راقد

مهرة :حبيبتي اليهال فهذا السن يحبون لرقاد

حطت ولدها ع شبريتي وصدت صوبي : شرايج بكشختي ؟؟

مهرة : حلوه طبعا بس خفي شوي من البلشر وايد حاطه الله يهديج

سارونه : مب حلو يعني؟

مهرة : امممم بصراحه وايد حاطه لو تخففين بيكون أحلى ..أقولج شيء انا ماعرف أشرح تعالي بضبط المكب مالج

سارونه : سوي فيني اللي تبينه أهم شيء أخبل برشود يوم يشوفني

ما رمت أقبض ضحكتي هههههههههه

سارونه : هيه بعد شو هذا الصدق

مهرة : معقوله ما شافج للحين ؟؟

سارونه : هيه حبيبتي هو طلع يسلم ع ربعه ووانا قلت فخااطري بكشخ وبيج عشان تشوفين شكلي إذا محتاج تضبيط ولا لا

ابتسمت : يعني راشد ما يعرف أنج طالعه من البيت

سارونه تهز راسها لا

مهرة : ممدوحه الغالية ...تبيني أصفقلج مثلا

سارونه : مهاري لا أطفريبي يالله ضبطيني بسرعة عشان أرجع البيت قبل ما يوصل رشود

ياربي هالبنت من عرست أحسها تخبلت .. ضبط مكياجها مثل ما تبا وصار شكلها أحلى عن قبل

مهرة : شوفي شكلج فالمرآيه وقوليلي رايج

لفت ع المرآيه تشوف عمرها: الله فديتني أهبل طالعه "تصد صوبي " إذا انا تخبلت ع عمري أكيد رشود بيتخبل يوم يشوفني صح

رديت عليها : أكيد حبيبتي

عيني عليها وهي تشوف عمرها فالمرآيه ومستانسة .. خبالها هذا ذكرني بــ أحلى أيام حياتي اللي عشتها مع عبود ..نفسي أحس بهذا الإحساس نفسي أعيشه مره ثانيه .. من تزوجت ولا مرة كشخت عشان أسمع كلمة حلوه من سيف أو عشان يشوفني محلوه ..أنا أتعدل حق عمري حق نفسي مب عشانه

دشت عواشه الغرفة وصرخت : ماما جوجو أهني

سارونه راحت صوبها وشلتها وباستها : مشتاقتلج وايد

عواشه : عمو جوجو نام

سارونه : هيه حبيبتي نام .. وين بوست عموه ؟ أبا بوسه كبيرة

عواشه باست سارونه ع خدها بكل قوتها وابتسمت ع شكل سارونه لانها انصدمت

سارونه : اي اي عورتيني مب جي يبوسون " صدت صوبي " شو هالعنف مهاري زين ما شفطت البودرة

مهرة : بنتي عنيفه فمشاعرها ههههههه يعني تطمني أنتي وايد غاليه عليها

سارونه وددت عواشه عند جسوم : شوفي جوجو نايم

عواشه باسته ع بطنه وع خده

سارونه مبتسمه : يالله حبيبتي نحن الحين بروح

عواشه : ابا جوجو عموه لا تلوحين (تروحين )

سارونه بابتسامه : شوفي حبيبتي تبين واحد مثل جوجو

عواشه هزت راسها هيه

سارونه : عيل خبري ماماه وباباه أيبون لج واحد مثل جوجو

ضربتها بالمخده : هيه بنشتريه من السوق عثرنا يالله شلي ولدج وفارجي قبل ما يوصل ريلج البيت

سارونه : بلاج انتي البنت صدقها تبا أخو

دخل سيف الغرفة فهاي اللحظه يعني أستغفر الله شو أقول من حظي النحس

سيف : منو هاي اللي تبا أخو

سارونه : منو بعد بنتك عواشه " تقربت منه وخاشمته " عيدك مبارك

سيف : عساج من العايدين والفايزين

عواشه تمسك ايد ابوها : بابا ابا واحد مثل جوجو

بعد بعد ناقصه عثرني .. صد صوبي سيف وتفاجأ لما شافني

سيف : اوه حرمتي هنديه اليوم

سارونه : هيه كاشخه حقك ..أنت وينك تأخرت علينا ومهاري صدعتني .. سيف تأخر وسيف تأخر ..محتشرة تباك تشوف كشختها

حسبي الله عـ بليسها الجذابة.. صراحه أستحيت وماعرفت شو أرد عليها

سيف : أساسا حرمتي بدون ما تكشخ مليكة جمال

سارونه ضحكت وشلت ولدها جسوم وظهرت من شنطتها بيزات وعطت عواشه 50 درهم عيديه العيد

سيف : ما تبا عليج شيء

وظهر بوكه من الكندوره عشان يعطي جسوم عيديه

سارونه : والله ما يبا عليك شيء رجع فلوسك فالبوك

رحت صوبها وحطيت بيد ولدها جاسم 100 درهم

مهرة : حلفتي ع سيف مب علي

سارونه : شو هالحركات جسوم بعده صغير

سيف مبتسم : حتى عواشي صغيرة

سارونه : حشى انتوا الأثنين الواحد ما يروم عليكم يالله نلتقي ع خير

سيف ابتسم : سلمي عـ أبو جاسم

سارونه : يوصل

طلعت سارونه وسكر سيف باب الغرفة وجابلني : صدق الكلام اللي قالته من شوي ..كنتي تتريني

رديت عليه وانا اضبط بدلة عواشة ..متجاهلتنه : هيه عشان نطلع نسلم ع الأهل

سيف مسك ايدي وصد لـ عواشه : سيري يدوه تباج

عواشه : انا اباك

سيف باسها ع خدها : بوديج عند ميثوه

عواشه : الحين بلوح (نروح)

سيف : هيه الحين بس روحي عند يدوه أتريني هناك حبيبتي

عواشه طلعت من الغرفة تركض فرحانه لأنها بتروح عند ميثوه بنت حمود أخوي

صد صوبي وجبرني أجابله

سيف : ما شاء الله عليج وايد محلوه

مهرة : عيونك الحلوه

سيف : تحبيني وايد صح ؟

رديت عليه : صح

سيف : عيل ليش بخيلة فكلامج .. ما تقولين أحبك إلا فالمناسبات بس

ابتسمت بحياء

سيف : اليوم عيد ما بتقولينها

مهرة : أحبك

سيف : مب من قلبج

طالعته مستغربه : شو بلاك سيف

سيف : حاس أنها مب من قلبج

مهرة : شو هالخرابيط ..أشوفك من يومين أندمجت فـ المسلسلات التركية وشكلها أثرت فيك

ابتسم ببرود : ما علقتي ع كشتخي اليوم

مهرة : سيفان حبيبي انت ما عطيتني مجال أرمس الله يهديك ؟؟ حاسه شيء فبالك .. يالله خبرني شو ؟

سيف : هيه في شيء فبالي بس ما بقوله لج الحين

مهرة : شو هالمصاخه يالله ارمس

طالعني دقايق عقب قال: مهاري أنتي سعيدة معاي ؟

فاجأني سؤاله ..معقوله ما قدرت أمثل عليه الحب..ياربي هالأنسان ما يهون علي والله .. تزوجته وهو يعرف أني أحب عبود بس ما رمت أنساه شو أسوي بعمري .. أنتحر

تقربت منه وحضنته : حبيبي انا أحبك وايد لا تخلي بليس يلعب براسك وأطرد هالأفكار الهبله اللي تحس فيها " ابتعدت عنه وجابلته" لا تتضايق مني انا أحبك بس
ماعرف أعبر عن مشاعري .. لاتزعل سيفان ..أنت أبو بنتي عواش اللي تحبك أكثر عني

سيف :ههههههه

مهرة : متأكدة هذا تأثير المسلسلات التركية

سيف : احبج وايد مهاري

ابتسمت بتصنع : وانا بعد وايد وايد وايد.. ويالله عن المصاخه عواشه تتريانا فالميلس

سيف : أخوي سعيد وشجون فالميلس بنقعد معاهم شوي عقب بنظهر

مهرة : أوك حبيبي

سيف : لبسي عباتج عشان ما نتأخر

مهرة : تمام أسبقني عيل وانا بلحقك

طلع سيف من الغرفه وانا قعدت بقوة ع الشبرية وقلبي يدق بخوف .. يارب ما يكون شاك بشي يارب ..سيفوه والله ما يستاهل أفكر فغيرة ..من اليوم لازم أحاسب ع حركاتي وع كلامي معاه أكثر.. لبست عباتي ولحقته الميلس ..دشيت وسلمت عـ عمي وسعيد وشجون وباركتلهم بالعيد ويلست حذال شجون

سعيد يرمس عمي : شرايك نطلع مع بعض نسلم

عمي ابتسم : يا ولدي من زمان ما زرت حد

سيف : أبوي سعيد معاه حق أطلع شوف الناس لين متى بتعزل عمرك عن الخلق

عمي بحيره : والله يا عيالي الشور شوركم تبوني أطلع بطلع ما أروم أقولكم لا

سعيد : خلاص عيل بتطلع تسلم معانا "صد صوب سيف " هاه بتروح معانا صح

سيف يشوفني : انا بشل

قاطعته: روح أستانس معاهم وانا عندي سيارتي بسير بروحي بيت أهلي

عموه : هيه ولدي أطلع مع أبوك وأخوك من زمان ما ظهرتوا مع بعض

سيف ابتسم : من عيووني

شجون تقرصني : شو هالكشخة

مهرة :يا عمري أنتي أحلى

شجون : صدق مهاري ما شاء الله عليج تعرفين تحطين مكياج مب شراتي

مهرة : هيه الحمدلله بس حتى انتي مكياجج حلو فلا تستهينين بقدراتج

شجون : حاولت أشل بنتج بس ما طاعت لاصقه فـ أبوها

مهرة : حبيبتي عادي تعودي لأن بنتي أكبر مزاجيه فالعالم ..أنا أمها أحيانا تفصل علي

شجون : ههههه الطفسه يعني مالها مود تقعد معاي اليوم

ابتسمت : هيه مالها مود ..صح تعالي وين منصور ليش ما يبتوه معاكم ؟

شجون : منصور مع عبدالله ..تعرفين وايد متعلق فيه

انصدمت : أحيده فـ بريطانيا متى رجع من السفر

شجون : من شهرين وهو فالبلاد خلاص خلص دراسة وما شاء الله معدله أمتياز

غيرت الموضوع عشان ما أحسسها أني مهتمه

مهرة : انزين وأخبارج بعد وحشتيني ؟

شجون : أخباري أدور حرمه حق عبود ذبحنا مب طايع يعرس

اففف يالله بصباح العيد ..هاي شو تقصد برمستها وليش تقولي هالكلام ..تبا تعرف ردت فعلي ولا تبا تقهرني ولا شو

مهرة : شجون نحن حريم وفاهمين بعض إذا فخاطرج كلمتين قوليهن بلا لف ودوران

شجون : هيه فخاطري عبود للحين مب طايع يعرس تتوقعين شو السبب

مهرة : تقصدين انا السبب

شجون : هيه كلنا نعرف أنج السبب عايشه حياتج وهو تعبان

مهرة : ما أسمحلج أترمسيني بهاي الطريقة انا متزوجة وع ذمة ريال اللي أهو أخو ريلج لو ناسيه ..ونصيحة مني ..لا تدخلين فمواضيع ما تخصج ولا والله بخبر سيف
وبخليه يتفاهم مع سعيد ع وقاحة حرمته الزايدة

شجون : ليش عصبتي دامج تبين الصراحة

مهرة : لأنج ما تستحين على ويهج ..شو هالكلام الماصخ وشو تتوقعين بقولج يعني وانا ع ذمة ريال ..شجون إذا حبيتي عبود ومب هاين عليج تطلقي من سعيد وخذيه بس خلج بعيده عني فاهمه

وقفت لأني مب قادرة أتحكم بأعصابي وترخصت منهم وشليت عواش عشان أروح بيت أهلي ..متأكدة أنهم حسوا ان شيء صار بيني وبين شجون بس طاف

عواشه : ماما ماما

مهرة : ها ماماتي شو تبين

عواشه : ليش بابا ما لاااح معانا (راح)

مهرة : لأنه بيروح مع يدج وعمج سعيد يسلمون ع الناس

عواشه : أنزين ابا حلاوه

مهرة : عواشه حبيبتي سكتي وخليني أركز فالشارع مب ناقصتنج عثرني

وصلنا بيت أهلي وبركنت سيارتي فحوي البيت ..عواشه نزلت تركض داخل عند ميثه وانا ما نزلت.. تميت يالسه فالسيارة وكلام شجون يتردد فبالي .. معقول عبود للحين يحبني معقوله ما نساني رغم كل اللي سويته فيه بس ياخي هالشي شبه مستحيل .. للحين ما نسيت كلامه اللي قاله لي فالتليفون ..مستحيل يحبني للحين مستحيل .. عبود شخص طموح ويحب الدارسة ..اكيد عقب ما أنصدم فيني تعقد من الزواج وفكر فمستقبله ..تنهدت بحرقة ..الله يسامحها شجون خبصتني .. الله يسامحها ..هالكلام ما منه فايدة ..انا ع ذمة ريال ولازم ما أتمادا بتفكيري أكثر ..سيف زوجي وأبو بنتي وما يستاهل مني أفكر فـ غيرة .. عبود خلاص ماضي ولازم أستوعب انه مب موجود فحياتي .. حياتي فيها سيف وبس

فزيت بخوف لما سمعت حد يهرن لي ..صديت وشفت مطور يبركن سيارته حذال سيارتي ..حسيت بفرحة لأنه رجع من راس الخيمه ..
مطر الله رزقه بـتوم بنت وولد (( نوف ونواف)) عمرهم 7 سنين وفالصف الثاني .. رب العالمين عوضه خير عقب الصبر اللي صبره ..وعلاقة شموه مع أمي صاارت وايد حلوه الحمدلله .. الله يرحم أيام زمااان ^^

نزلت من السيارة ورحت صوب مطور وخاشمته

مهرة : يا رباه دوختني شو هالكشخه

مطر مبتسم : احم احم أدري أني حلو وأي حد يشوفني يدوخ شوي من جمالي

ابتسمت : خف علينا

مطر مبتسم : عيدج مبارك ام دميعه

رفعت حاجب : أيااامك سعيدة ..شكلك راجع من راس الخيمة تبا تضارب

نوف ونواف نزلوا من السيارة ويوني ركض وحضنتهم : حبايبي وحشتوني

قطعتهم من البوس فديتهم وايد ولهانه عليهم

مطر : بسج ذبحتي عيالي حشى ما يسوى عليهم حضنوج

شمه : هههههه خلها يحليلها مشتاقتلهم

ابتعدت عنهم وسلمت ع شموه وباركتلها بالعيد

نواف : عموه ابا عيديه

شمه بنبرة حاده : نواف عيب

صديت صوب نواف : ما عليك منها بعطيك حبيبي بس خلنا ندخل داخل

نواف ابتسم فرحان

نوف : عمووه انا بعد

مهرة : ياعمري أنتي بعد أكيد بعطيج

مطر يرمس شموه : ع فكرة محد مضيع يهال العايله غيرها

مهرة : حرام عليك

شمه مبتسمه : ع فكرة انا مع ريلي " تصد صوبه " سعود ولد موزان لو تشوفه شو يخدم يوم يشوف اختك ..

مطر : من زود الدلع

مهرة :الأطفال أحباب الله

مطر : أي أحباب الله وسعود عمره 11 أو 12سنه

شمه : ههههههه مطور عاد مصختها لو يوصل عمر سعود 15 سنه بيظل صغير

مطر : والله انتوا البنات ماعرف كيف تفكرون ..أي صغير أي خرابيط انا يوم كنت فعمره كنت أسوي علوم

ابتسمت بعبط : ما يحتاي ترمس عن ماضيك الأسود جدام عيالك

نوف : عموه وين عوواشه ؟

صديت صوبها : عواشه داخل سيرولها بتستانس يوم تشوفكم

دخلوا داخل يركضون

مطر : ونحن ليش واقفين نسولف فالحوي من زين الجوء يعني

ابتسمت : يالله شموه ندخل "همست فأذنها " الله يعينج عليه

شمه تضحك : خلاص تعودت

مطر : متأكد أنكم تحشون فيني بس يالله ماعليه بنسكت دام شموه راضيه

تنهدت : يا حبك حق الدراما

مشينا نبا ندخل البيت وتلاقينا فالدرب مع حمود وسلامي

سلامي شاله بيدها ولدها فهد وعمره ثلاث شهور صغنون وحلو ..

سلمنا عليهم وسولفنا شوي ع السريع لأنهم يبون يطلعون يسلمون

شمه : عيل ميثوه وينها

محمد مبتسم : ميثوه داخل ما طاعت تروح معانا يوم شافت عيالكم

سلامي صدت صوبي : حاولت والله أشلها بس تمت تصيح ورحمتها

مهرة : برايها مع اليهال لا تحاتونها "طالعت فهود " هاتيه بشله

سلامي : دخيلج مهاري بالغصب راقد أخافه ينش

بست خده عن خاطري

محمد : يالله عيل نحن نترخص

مطر : سلموا ع الناس اللي بتروحون عندهم

محمد مبتسم : يووصل

طلعوا من البيت ونحن دخلنا الميلــس وشفنا أمي وميروه وموزان وحبيبي قلبي سعود واليهال

أكيد تبون تعرفون أخبارهم

أمي فديتها الحمدلله بصحتها وعافيتها وما تغير فيها شيء غير أنها كبرت طشونه ..

ميروه خلصت من المدرسة والحين تدرس فالجامعة وهذي آخر سنه حقها وبتتخرج بأذن الله ..

موزان علاقتها مع ناصر صارت أحسن بوايد عن قبل يعني تقدرون تقولون شكوك ناصر اختفت والحين حامل فـشهرها الرابع

سعود هالولد كاسر خاطري لأن أبوه ما يسأل عنه ولا حتى يشوفه وسعود حبيبي وايد متعلق فـ أبوه وهالشي أثر عـلى نفسيته وعلى دراسته .. ما توقعت سالم بعد ما يعرس يهمل سعود ويبتعد عنه

حلوة لمة الأهل ..سلمت عليهم كلهم وباركتلهم بالعيد وفصخت عباتي

أمي : مهاري شو هاللبس اللي لابستنه

مطر : جنج حرمه راعي الدكان

قهرني وفريته بالمخده وهو يضحك

ميرووه : ما عليج منهم والله يهبل عليج اللبس

أمي : سمعيني ميروه لو شفتج لابسه شراتها يا ويلج مني ..شو هنود نحن ؟؟

ميروه : وشو بلاهم الهنود والله حلوين ولبسهم حلو

شمه : عموه بلاج حلو التغير وما شاء الله طالع عليها يهبل

أمي : هيه كبروا راسها علي

رديت بــثقة : ما يخصني سيف مختارنه حقي ..مب أنتي تقولين سمعي كلام ريلج ولا تعصينه ..يحليلي أنفذ كلامج ليش تشاتميني الحين

نصيحه أي وحده معرسه وتوهقت مع أهلها تفك عمرها من الصدعة وتفر السالفة ع الريل

أمي : بيي سيف يسلم علي وبسألة تتحسبني بنسي السالفة

ابتسمت : انزين سأليه

واثقه حضرتي لأن سيفوه فديته يعرف حركاتي ولا مرة فشلني جدامها

صديت صوب موزان : أحسج متضايقه ..فيج شيء؟؟

حطت ايدها ع بطنها : جبدي لايعه أحس عمري برجع .. تخيلي أموت من اليوع بس من يدش شيء بطني ع طول أتوحه

مهرة : الله يعينج حبيبتي جربت هالشعور يوم كنت حامل بـ عواش ..شعور خايس صراحه .. الله بيعوضج ان شاء الله خير ع هالصبر

موزان : أمين






الجــزء الثاني


ما في شيء فالدنيا احلى من لمة الأهل لما خوانج وخواتج يكونون حولج وكلهم بصحه وعافيه ومستانسين فحياتهم ..شعور ما بعده شعور وراحه ما بعدها راحه .. الله يحفظ أهلي بعينه التي لا تنام
أمي راغت اليهال من الميلس لأنه ما شاء الله أنترس من كثر الناس اللي يسلمون وانا طلعت معاهم طبعا ما يهونون علي ..معنهم طفرة ما يسمعون الرمسه بس أجابلهم ولا أجابل الناس .. عقب الرمسة اللي فرتها علي شجون أحس مالي خاطر لشيء ..
الله يهديها انا من دون شيء عبود ما يروح عن بالي ..الحين كيف بقدر أسيطر ع تفكير وقلبي عقب كلامها ..كيف بقدر أتحكم بمشاعري عقب ما صار عندي أمل ..المفروض ما تسمعني هالكلام حتى لو كان فخاطرها لأني متزوجه وزوجي أخو ريلها ..زخيت راسي بيدي ..آآآآه تعبت من هالحال .. سنين عمري راحت وأنا أدفع ثمن أغلاطي ..أنهد حيلي وطاقتي كلها راحت ..لين متى بعيش بهذا العذاب لين متى
أدري هذا عقاب كبير ع أفعالي السودة اللي سويتها فحياتي ..
تذكرون .. بذلت كل مجهودي عشان أنتقم من عمي وأرجع حقنا اللي خذاه منا بالغصب ..حرقتي ع الطريقة اللي مات فيها أبوي خلتني أتصرف بتهور وما أفكر فـعواقب أفعالي ..أدري غلط وايد ونسيت ان حقنا مستحيل يضيع عند رب العالمين وإذا عمي غلط له رب يحاسبه ع أفعاله مب أنا ..
تنهدت بضيق .. شوفوا نتيجة أفعالي ..الله يمهل ولا يهمل ..انا عايشه ومب عايشه ..كل شيء متوفر لي الحمدلله.. زوج يحبني وما مقصر علي بشي وبنوته مثل القمر بس اللي يقهر فالموضوع أني مب قادرة أتقبل ريلي ولا قادرة أحس بالسعادة معاه ..الكل يشوفني مرتاحه فحياتي بس الصدق لا ..انا مب مرتاحه وأجاهد نفسي عشان أمثل للكل أني مستانسه وفرحانه .. بعد زواجي من سيف توقعت بتعب فترة بسيطة عقب بقدر أحبه بس للأسف كل توقعاتي غلط .. ما حبيته وما أعتقد عقب هالسنين بقدر أحبه

تلاشت أفكاري لما سمعت عواشه تزقرني

عواشه : ماما بابا يباج

رديت مستغربه : أبوج

سعود : هيه خالي سيف فالسيارة

سألته : ما نزل يسلم ع أمي ؟

سعود : نزل ووسلم وقعد فترة يسولف معانا فالميلس

مهرة : هيه محد خبرني أنه موجود

عواش تهزني : يباج بابا لوحي ( روحي)

رديت عليها : أنزين حبيبتي بروح

سعود : خالوه مهرة بترجعون البيت ؟

مهرة : ما عرف حبيبي بشوفه شو يبا وبرجع

لبست شيلتي وطلعت فحوي البيت ورحت صوب سيارة سيف وركبت حذاله

سيف مبتسم : خالوه شاتمتني بسبت لبسج

ابتسمت : لا تحاتي هزبتني وما قصرت فيني

سيف : تصدقين مهاري حاس بضيق

مهرة : شو بلاك حبيبي

صد صوبي : لبسي عباتج وبتعرفين شو فيني

مهرة : لا تخوفني وقول شو فيك ؟

سيف : اابا أقعد معاج فمكان بروحنا ..سيري لبسي عباتج يالله أترياج

مهرة : خيبه لهذي الدرجة الموضوع كبير ..ثواني بلبس عباتي وبرجع

سيف : عواشه خليها فالبيت

رديت عليه : اوك حبيبي

رجعت الصاله ولبست عباتي وبالي مشغول ع سيف ..عواشه تقبضت فيني تبا تروح

بستها : حبيبتي بروح أشتريلج حلاوه وبرجع

عواشه :مابا مابا بلوح معاج (بروح)

الحين هاي كيف بتفاهم معاها ..بس الحمدلله من حسن حظي ميروه دخلت الصاله

ميروه : افا مهاري بتروحين الحين

مهرة : الله يابج حبيبتي تعالي شلي عواش عني ..بروح مشوار مع سيف وبرجع

ميروه تقربت مني وشلت عواشه وعواش تصيح تبا تروح معاي

طالعت ميروه : ماا بنتأخر ان شاء الله

ميروه : خذي راحتج وعواش فعيوني

طلعت بسرعة من الصاله وواسمع صوت بنتي تصيح ..ركبت السيارة وسيف تحرك

مهرة : وين بنروح سيفوه

سيف : الحين بتعرفين وين بنروح

رديت راسي ع سيت السيارة وسيفوه يسووق وشكله متضايق ..أنتهبت ع الدرب ..نحن رايحين بيت
خالوه حصه

رمسته مستغربه : دامنا بنرجع البيت ليش ما خليتني أيب عواشه معانا ..يحليلها مخلتنها تصيح عند ميروه

قهرني سيف لأنه سكت وما علق عـ رمستي .. وصلنا البيت ونزل ونزلت معاه وانا مستغربه من تصرفاته .. مسك ايدي ورحنا قسمنا بس من الباب الخلفي يعني محد شافنا ومحد يعرف أن وصلنا البيت .. دخلنا القسم وقفل سيف الباب .. مادري ليش بس حسيت بخوف كبير .. هاي مب حركات سيف هاي حركات عبود

سيف جابلني : خايفة مني مهاري

مهرة : لا بس خايفة من حركاتك ..شو صاير خبرني

سيف : أول شيء تعالي نقعد

نفذت كلامه وقعدت وهو قعد حذالي

سيف : نحن متزوجين تقريبا من سبع سنين وللحين أذكر اليوم اللي وافقتي فيه تتزوجيني لما كانت
أختي سلامه مربيه

ابتسمت : هيه أذكر

سيف : يومها لما تناقشت معاج قلتي بطريقة غير مباشرة أنج تحبين عبدالله وقلتي سيف أنت ولد
خالتي وما تهون علي أظلمك معاي" ابتسم " وانا رديت عليج أنتي بس وافقي وبنسيج عبدالله وطوايفه وبخليج تحبيني

حسيت بضيق هالذكريات مالها داعي

سيف : أعترفلج عقب سنين مرت من حياتنا بذلت فيها كل طاقتي عشان أنسيج عبدالله أعترفلج أني
فشلت ..أعرف أنج للحين تحبينه وما نسيتيه ..أعرف كل كلمة حب طلعة منج جذب ..أدري كل
مشاعرج صوبي تمثيل وبس .. قلبج معاه مب معاي ..تحبينه

كلامه فاجأني وايد .

رديت بعصبه : سيف عيب عليك تتهمني بشي بس لأنك حاس أني للحين أحبه .. عندك دليل ع كلامك ولا بس تبا تجرحني

سيف : اانا ما أتهمج مهاري ..أنتي كنتي صريحه معاي من البداية ..تزوجتج وعارف أنج تحبينه بس قلت فخاطري مب مشكلة بقدر أنسيها عبدالله وخليها تحبي ..توقعت أني بقدر أتربع بقلبج بس كنت غلطان ..حاولت وايد أغير مشاعرج بس خلاص تعبت وأعلن استسلامي

مهرة : سيف انا أم بنتك شو هالخرابيط اللي تقولها

سيف : ليش تنكرين ليش ؟؟خايفه ع مشاعري ؟ خايفه تجرحيني ..مهاري بسألج جم التاريخ اليوم ؟

تأففت : شو خص التاريخ فالموضوع

سيف : أنتي لو تحبيني ما نسيتي ان اليوم عيد زواجنا ..أساسا ولا مرة تذكرتي هاليوم ..دوم أنا أحتفل معاج أسويلج مفاجأت بس أنتي ولا مرة فاجأتيني " ابتسم" أصلا كيف تفاجئيني إذا كنتي ناسيه هذا اليوم ..

قاطعته : سيفان أنا أحبك

سيف : أنتي عارفة أني صادق بكل حرف قلته وحاسه بتأنيب الضمير

مسكت ايده : آسفه لأني نسيت هاليوم بس هذا مب معناته أني ما أحبك لا حبيبي أنت غلطان .. إذا قصرت معاك فشي قولي وحاسبني بس لا تظلمني

سيف : أنتي ما قصرتي فواجباتج كـ زوجه بس ما تحبيني

مهرة : أحبك

رد بعصبيه : جذابه ..اللي يحب يغار .. عمري ما سمعتج تقولين أغار عليك

ما رمت أمسك عمري وصحت ..كلامه وايد يعور

مهرة : حرام عليك والله

سيف شل المصحف اللي حذالنا وحطه بيدي

سيف : حلفي ع المصحف أنج تحبني وأنج نسيتي عبدالله عشان أرتاح

طالعته مصدومه من الحركة الغير متوقعة

سيف : حلفي عشان أرتاح

صرخت عليه : انت مينون

نزلت المصحف ورجع مسك ايدي وحطها ع المصحف مرة ثانيه

سيف : يالله حلفي

كيف أحلف ما أقدر أسويها مستحيل

سيف : ليش تصيحين ..ثبتيلي أني غلطان وأنج تحبيني يالله مهاري ليش ساكته

مطيت ايدي بقوه وابتعدت عنه وانا أصيح بعذاب

سيف يصرخ : شفتي أنج تحبينه .. ليش أجذبين علي ليش

رديت عليه : بس خلاص أرحمني حرام عليك شو تباني أسوي يعني .. مب بيدي والله .. حاولت أحبك بس ما قدرت والله ما قدرت والله

سيف مطني صوبه وحضني وهو يصيح .. حضني بقوووه

سيف : بس حبيبتي أهدي

مهرة : ليش جيه تسوي

سيف : لأني أحبج

مهرة : حبيبي والله انا

حط ايده ع حلجي : أنتي طالق

فجيت عيوني مستغربة ودموعي تنزل

سيف : شلي أغراضج وبوصلج بيت أهلج

مسكت كندوته وضربته ع صدره بقووه : ليييييييييييش أطلقني ليشششششش

مسك ايديني : سنين وأنتي تحاولين تسعديني على حساب راحتج يا الوقت اللي لازم ترتاحين فيه ..اللي يحب ما يكون أناني مع الشخص اللي يحبه ..أدري أنج مب سعيدة معاي

مهرة : وليش واثق لو طلقتني بكون سعيدة فحياتي

سيف : لأن عبدالله يحبج وللحين يباج وكلنا عارفين هالشيء ..وانا اللي واقف فالنص ومخرب كل شيء بينكم .. مهاري عبود للحين ما تزوج ومضرب عن الزواج
ومتأكد لو طلقتج بيرجعلج وبعدين بغض النظرعن كل شيء انا تعبت ما أقدر أعيش مع وحده قلبها مب لي قلبها لشخص ثاني .. يمكن البعد أفضل لي ولج .. أنتي ما قصرتي معاي حاولتي تسعديني ع حساب راحتج وسعادتج ومثل ما بذلتي مجهودج عشان ما تحسسيني بشي أنا لازم أتحرك وأتصرف ..

ما عرفت شو أرد عليه ..مخليه دموعي تعبر عن اللي فيني

سيف : لا تصيحين البعد هذا لمصلحتي ومصلحتج

مهرة : نحن مب صغار سيف وانا راضيه بحياتك معاك

سيف : بس ما تحبيني

مهرة : أحبك والله أحبك يمكن مب الحب اللي فبالك بس أحبك ومرتاحه معاك

سيف : تحبيني مثل ما تحبين مطور وحمود أخوج ..هالحب ما يرضيني

مهرة : ما فكرت فـ بنتك عواش .. تباها تضيع بيني وبينك

سيف : فكرت فيها وشفت من مصلحتها تشوف أمها سعيده فحياتها

مهرة : وأنت ؟

سيف : ما عليج مني فكري فنفسج ..أشوفج جدام عيني تذبلين ومب عارف شو أسوي ..أدري أنج مب قادرة تتقبليني كـ زوج وهالشي مهما حاولتي تخفينه ..واضح
جدامي ..

مهرة : سيف

رد علي : سيف كان وايد أناني معاج .. تجاهل مشاعرج عشان تكونين معاة وما تخلينه بس صدقيني هو يحبج وايد

شهقت وانا بصيح

سيف : بس عاد قطعتي قلبي

مهرة : أسفه

سيف : لا تعتذرين

ما تحملت أشوف دموعه ولميته وقلبي منعصر ع حالته وع وضعي معاه .. حبيبي سيف دوم يفاجئني بأفعاله ويحرجني بطيبته وبأخلاقه العالية ..أنحرج وقلبي يتقطع عليه لأنه أنسان طيب ويستاهل وحدة تقدر حبه الكبير وتصون مشاعرة ..

بعدت عنه شوي وجابلته : ليش من بد كل هالبنات حبيتني ؟ أشمعني انا وليش متمسك فيني وخايف علي وتعرف أني ما حبيتك؟ قتلك قبل أنت ما تستاهلني أنت تستاهل وحدة أحسن عني بس الله يهديك ما سمعتني

سيف : ما تصورت أنج تحبينه لهذي الدرجه والله ما تصورت" ابتسم" ذبحتيني ما رمت عليج

مهرة : وانا حاولت أحبك بس

قاطعني : تعرفين شو المشكلة اللي بيني وبينج

رديت عليه : شو

سيف : مقدار حبي لج نفس مقدار حبج لعبدالله.. يا بخته بهذا الحب والله حاسدنه عليج

تمنيت هاللحظة أموت ولا أشوف سيف مكسور جدامي

سيف : يالله حياتي لمي أغراضج ورجعي بيت أهلج

ترجيته: خلني معاك اليوم

سيف : لا مهاري خلاص لا أتعبيني أكثر .. أدري أنج راحمتني بسس لا تحاتين ..ريلج قوي وما ينخاف عليه

صح عشت مع عبود فترة قصير بس كنت أتوقع نفترق فأي لحظة وعارفة اللحظات اللي أعيشها معاة يمكن تروح وما ترجع بس سيفاني من تزوجته عمري ما فكرت بالأنفصال .. ما توقعت فيوم ممكن نبتعد فيها عن بعض وتكون نهايتنا بهاي الطريقة .. حياتنا عبارة عن سلسلة من الصدف والمفاجأت الغير متوقعة ..محد فينا يعرف شو ممكن يصيرله فالمستقبل

راح سيف السيارة يترياني أجهز شنطتي .. فتحت الكبت وشليت ملابس لي ولبنتي عواشه .. حطيت ملابس تكفينا لفترة بسيطة وسكرت الشنطة .. رفعت راسي أتأمل المكان اللي عشت فيه 7 سنين من حياتي ..كل زاويه فهذا القسم فيها ذكرى لي ولسيف .. كل زاوية فهذا المكان تحكي مجموعة قصص عشتها لسنين اللي طافت
طلعت مكسورة .. سيف أول ما شافني يايه صوبه ..نزل وشل عني الشنطه وحطها فالسيارة ..شفته وعيوني ممزورة دموع ما أباه يخليني لأني عارفة بيتعب وما أباه يتعب ما يهون علي .. ركبت سيارة وقلبي مقبوض وركب بعدي سيف وتحرك ووصلني بيتنا والوضع بينا جدا هادي ..لا هو رمس ولا انا رمست ..تمينا فترة يالسين فسيارة

سيف : ما بتنزلين؟

مهرة : راجع حساباتك سيف ..أنت أبو بنتي عواشه .. فكر فيها لا تفكر فيني ولا فعمرك .. خذ وقتك وقرر وبتحصلني موجودة عند أهلي أترياك .. أتمنى تغير رايك .. وبعدين إذا تبا تتزوج غيري أنا راضيه تزوج علي بس لا تخليني

سيف : مستحيل اللي بينا من هاللحظة أنتهي

لفيت صوبه وشفت عيونه حمر .. تقرب مني وحبني ع راسي

سيف : ديري بالج ع نفسج ولا تهملين عمرج

مسحت دمعتي : إن شاء الله

سيف لبس نظارته الشمسية ما يبا حد من أهلي يشوفه بهذا الحال .. نزل من السيارة وظهر شنطتي ..خذيت نفس كبير ونزلت بعدة ..مسكت شنطتي ومشيت بخطوات ثقيلة داخل البيت متجاهله نظراته صوبي ..دخلت الصاله والحمدلله ما شفت حد من أهلي ..أكيد كلهم يالسين فالميلس .. صعدت الدري رايحه غرفتي .. دخلتها ووقفلت على عمري الباب واستسلمت لدموعي وفريت عمري ع الشبريه منهاااارة ..رجعت بيت أهلي مطلقة للمرة الثانية آآآه يارب ساعدني وريح بالي .. شو بقول حق أمي ؟؟ شو بقول حق خواني ؟؟ طلقني لأني ما أحبه ..طلقني لأني ما نسيت عبود .. تنهدت بعذاب .. يا رب أنت عالم بحالي وعارف أني مالي ذنب باللي صار .. هو ما يباني شو أسوي فيه أغصبه يتم معاي ..آآآآآه يا سسسسسيف ليش جي سويت فيني ليش ..
مرت فترة وأنتشرت سالفة طلاقنا بين الناس ..وأمي فديتها أنصدمت وتعبت علينا لما عرفت أني تطلقت ..ما ألومها هالمرة غييرر .. في بنت فالموضوع.. بس الحمدلله انا وسيف متفاهمين ع عواشه ما أختلفنا ومستحيل نختلف عليها .. ما أنكر أني تعبت وايد وذبحني كلام الناس ورمست أهلي بس من داخلي حاسه براحه كبيرة ..لأن خلاص ما يحتاي أمثل دور الزوجه اللي تحب زوجها وسعيده فحياتها ..بختصار صرت متصالحه مع نفسي وذاتي
صح ما خبرتكم عواشه اليوم عند أبوها رايحه عنده وهي ميته من الفرحة ..

سمعت دقت الباب ورديت : مفتوح

دخلت ميروه غرفتي وقعدت مجابلتني

ميروه : مهاااري ابا أقولج شيء

مهرة : واضح من شكلج فخاطرج كلام يالله قولي أسمعج

ميروه : امممممممم في واحد تقدملي

ابتسمت : أدري خبرني حمود

ميروه : تعرفين وما خبرتيني؟

مهرة : أنتي شايفه حاالتي كيف من اطلع من غرفتي أمي تسمعني رمسه تضايقني وتخليني أرجع الغرفة

ميروه : أمي تحاتيج

مهرة : أدري بس شو اسوي خبريني

ميروه : السبب اللي قاله سيف صراحه مب مقنع ..معقوله طلقج لأنه أكتشف أنكم ما تناسبون بعض ..بذمتج هذا كلام عقب ما صارت عندكم بنت

مهرة : ميروه معاه حق نحن ما أناسب بعض ما يحتاي تعرفون كل شيء صار بيني وبينه ..أهم نحن أتفقنا ع الطلاق .. هو مرتاح وانا مرتاحه ومحد له خص

ميروه : أمي محتاجة فترة لين ما تتقبل الموضوع وع فكرة مب بس أمي معصبه حتى خالوه معصبه ورمست سيف مليون مرة ويقول نفس كلامج انا ومهرة متفاهمين ولا تدخلون بينا

مهرة : بركني سالفتي ع صوب وخبريني صليتي أستخارة ؟

ميروه أستحت : هيه

ههههه أول مرة فحياتي أشوفها مستحيه

مهرة : أنزين وشو حسيتي

ترفع جتوفها : ما أعرف ما حسيت بشي

مهرة : خلي الموضوع يمشي على ما هو عليه وإذا هالولد من نصيبج بتاخذينه .. صح ما خبرتيني شو أسمه ؟

ميروة : منصور

مهرة : أعشق هألاسم يالله إن شاء الله خير

رن تليفوني ومسكته

مهرة : هذا سيف يتصل

ميروه : اكيد شيء مستوي

ردت بخوف : هلا سيف

هذي أول مره أتواصل معاه عقب اللقاء اللي صار بيني وبينه

سيف : أهلين مهاري شحالج ؟؟ عساج بخير ؟

رديت عليه : الحمدلله رب العالمين أنت شحالك ؟

سيف : يسرج الحال

سألته : عواشه فيها شيء ؟

سيف : متصل فيج عشانها .. المفروض اليوم أشلها المول ومخبرنها أني بوديها بس ربيعي مسوي حادث وما أقدر أخليه .. برجعها عندكم ودخيلج شليها المول ..تعرفين بنتج لو ما شليتها بتقعد تصيح لين باجر
تنهدت براحه الحمدلله عبالي فيها شيء

ردي عليه : خلاص لا تحاتي رجعها البيت ووانا بشلها

سيف : انا وعدتها أشلها العين مول .. لا تودينها مكان ثاني دخيلج

ابتسمت :اوكيك العين مول مثل ما تبا

سيف : ديري بالج ع نفسج

لاحظت نظرات ميروه الغريبة صوبي وتجاهلتها : وأنت بعد أهتم بنفسك يالله مع السلامة

سيف : مع السلامة

سكرت الخط وميروه من نظراتها واضح فخاطرها كلام تبا تقوله

مهرة : سيف وعد عواشه يشلها العين مول بس ربيعه سوى حادث يباني أشلها لأنها تصيح تبا تروح

ميره : هيييييييييييه

مهرة : شرايج تروحين معانا

ميروه : لا حبيبتي بعد أسبوع أمتحاناتي وأبا أدرس تدرين عاد هاي أخر سنه لي بالجامعه ابا اشد حيلي

مهرة : الله يوفقج

أنفتح باب غرفتي بدفاشه ودشت عواشه تركض صوبي

عواشه : ماما بلوح الألعاب

ابتسمت : هيه حبيبتي بروح .. ثواني بس اللبس عباتي

لبست عباتي وحطيت مكياج خفيف عشان أخفى التعب اللي فيني وميروه راحت غرفتها

خلصت ومسكت ايد بنتي ونزلت عند أمي عشان استأذن منها .. ما لقيتها فالصاله امممم عيل أكيد فالغرفة .. دخلت غرفتها ولقيتها منسدحه ع الشبريه

مهرة : صباح الخير الغالية

أمي : صباح النور

عواشه راحت تركض صوب امي وحضنتها

أمي تبوسها : شحالج حبيبي

عواشه تبتسم : بلوح الألعاب مع ماما

مهرة : يايه عشان أترخص منج أبا اشل عواش المول.. طفرتبي تبا تروح تلعب

أمي : مرخصه دام هالحلوة تبا تروح

رجعت تبوسها ع خدها : لا أطفرين بأمج زين حبيبتي

عواشه : اوكيه

ابتسمت : يالله يالله نروح .. مع السلامة أمايه

أمي : الله يحفظكم

ركبنا السيارة ورحنا العين موول مثل ما طلب مني سيف .. بركنت السيارة وعواشه متشققه من الفرحة

عواشه : ماما أنتي ليش ما تلوحين بيتنا الثاني (تروحين)

تعبت من كثر ما تسأل هالبنت

شليتها وحطيتها فذباني وخليتها تجابلني

مهرة : حبيبتي خلاص انا ما بروح هناك لأني أبا اكون عند ماماتي

عواشه تبتسم : تبين ماماتج ؟

خليت عمري حزينه : هيه ابا ماماتي

عواش تضحك

مهرة : يالله حبيبتي خلينا ننزل

نزلنا ودخلنا العين مول ووديتها صوب الألعاب وتميت ألاعبها وهي فرحاانه .. ما خلت لعبة ما ركبتها هذا غير اللعبه تلعبها مرتين.. لاعبتها لين ما حسيت أنها تعبت

مهرة : عواشي يوعانه

عواشه تهز راسها هيه

مسكت أيدها ورحنا صوب المطاعم حتى انا والله ميته من اليوع ..بطني يغرد يوعانه من الخاطري

عواشه تشد ع ايدي : ماما ابا حلاوة

مهرة : بنتغداء عقب بشتريلج

عواشه تصيح : ابا الحين

نرفزتني : والله لو ما سكتي يويلج مني شو هالمصاخة .. قتلج عقب الغداء خلاص عاد سمعي الرمسة ..

مدت البوز زعلانه مني ياربي هالبنت طول الوقت يا تصيح يا زعلانه ..مب منها هذا من الدلع الزايد

رن تليفوني ورديت عليه بدون ما أشوف المتصل

مهرة : الووو

سيف : مهرة انتي فالمول ؟

رديت عليه : هيه

سيف : تعالي أبل بيز ضروري أترياج هناك ..في أمور لازم نتفاهم عليها

مهرة : ان الحين صوب المطاعم ثواني وبكون عندك

سيف : يالله أترياج لا تتأخري الموضوع مهم وايد

سكرت التليفون وانا غرقانه بالحيرة .. شو يبا سيف .. شو الموضوع المهم اللي لازم نتناقش فيه .. اففف ليش ما يرمسني ع الفون لازم اشوفه يعني ..يخوفي يبا
يردني .. مابا أرجع خلاص انا جي مرتاحه مابا أخسر هالرحة وفـنفس الوقت ما أقدر اقوله لا لو طلب مني أرجع ..
تقربت من ابل بيز وأشوف سيفان واقف قريب من المطعم ..لما لمحني تقرب منا وعواش راحت صوب أبوها تركض وحضنته ..

سيف يرمس عواشه : لعبتي بابا ؟

عواشه : وايد لعبت بس أبا حلاوة وماما قلت لا

سيف : ماما قالت لا عشان أسنانج .. أنتي وايد تاكلين حبيبتي

مهرة : قتلها بخذلج عقب الغداء وبنتك مب عايبنها تبا تاكل الحين

صد صوبي : شحالج مهاري ؟

رديت عليه : بخير وأنت ؟

سيف : دامج جدامي أكيد بخير ..دشي داخل مب حلوة وقفتج معاي بروحنا

مهرة : وأنت ما بتدخل معاي ؟

سيف : لا ما بدخل

طالعته مستغرب : تقول تباني فموضوع مهم

سيف : في موضوع مهم بس مب أنا بقوله لج ..شخص ثاني

سألته : منو هالشخص

سيف : سويت اللي علي مهاري والباقي عليج .. دشي داخل وبتعرفين منو يترياج .. وعواشه لا تحاتينها بترقد عندي اليوم ..يالله مع السلامه

قال اللي عنده وراح ..خلاني فمكاني محتارة وعيني عليه لين ما أختفي .. منو هالشخص اللي يرمس عنه سيف منو ؟؟ معقوله يكون اللي فبالي ..لا مستحيل .. سيطر علي الخوف وقلبي يدق بقوة .. خاطري أدخل المطعم وريح بالي بس حاسه بخوف كبير ما روم أدش لا مستحيل ..لفيت عشان اطلع من هالمكان بس سمعت صوت أعشقه يناديني

: مهرة

لفيت لا إرادي ع مكان الصوت وشفته وقلبي مخبوص .. مشتاقه موت .. مشتاقة



..

صدفة والقا صدفة
عيني تلتقي بعينك وقلبي يسالك وينك
اه ياخوفي وحنينك
واه مااجمل سنينك
ضاعت كانها طرفة
صدفة وكني مع ذاك الوصل موعد
كن الشتا من زود الوله مايشتهي يرضا

ْ~~

والمطر ويه الغدير صارت غيومه برد
وانا وسط العاصفة والصدفة صارت عاطفة
اه ياخوفي وحنينك
واه مااجمل سنينك
ضاعت كانها طرفة
ْ
~~

صدفة وياحلوها صدفة
اغرف من احساسي دفا
تلقا في اعماقي وفاء ماينطفى
لو جارت الدنيا شتاء
اه ياعمري حسافة
واه يابعد المسافا
وانا انتظر في زاوية غرفا
مات الامل في موعد وشرفا
وااه ياخوفي وحنينك
واه مااجمل سنينك
ضاعت كانها طرفة
ْْ...

عبدالله : تتزوجيني ؟؟؟



.
.
.

النـــــــــــــــــــــــــهاية


