رواية يحلمو


رفيف .:. بنوتة فلا تحب الوناسة والطلعات عمرها 19 سنة
او سنة بالجامعه قسم علم نفس .. طويلة شوي .. بيضا
رغم ان ملامحها مو مرة حلوة .. بس فيها شيء يجذب يعني
( مهما طالعت تبقى حلوة ) 


ريما .:. صديقة رفيف روح بالروح ماخذه اغلب صفات رفيف
خصوصا في الرجة والهبال هع ومعها بنفس القسم .. ملكة جمال
وكل من شافها حبها 


فيصل .:. اخو رفيف الكبير 22 سنة يدرس بالجامعه قسم ادارة اعمال
جذاب وفلا ويحب ينرفز اخته 


محمد .:. اخو ريما وصديق فيصل مرة لدرجة ان اللي ما يعرفونهم
يحسبونهم اخوان .. وسيم وجذاب .. كل البنات يخقون عليه ..
بس هو مسوي ثقل هع 










البارت الاول .:.




في العطلة الصيفية 



رفيف .:. يماااااااااا
ام فيصل .:. وصمخ سديتي اذني بصراخك .. خير وش تبين ؟؟
رفيف .:. يما ابي اطلع السوق مع ريما تكفييييييييييييين
ام فيصل .:. طلعة ماااااااااااافي ولا تحسبيني بنسى سوااتك 
فشلتينا قدام الناس 
رفيف .:. يما والله انا مو قصدي .. بعدين كلها مزح وش فيها
يما حبيبتي اكيد بتواتفقين اطلع ( وهي تبوس امها )
ام فيصل .:. خلاص خلاص .. روحي ولا تتأخرين 
رفيف نقزت على طول .:. ان شاء الله يمه
( طلعت رفيف على دخلة فيصل )
فيصل وهو داخل .:. سلام
ام فيصل .:. وعليكم السلام والرحمة 
فيصل .:. يما ليش خليتيها تطلع ؟
ام فيصل .:. ياولدي خلها تستانس .. وبعدين اختك وانت تعرفها
تحب تمزح واجد .. لا تشره عليها
فيصل .:. طيب يما ما قلنا شيء
تمزح معنا لكن تفشلنا قدام خلق الله 
( وطلع غرفته وهو معصب )



[ طبعا الموقف اللي يتكلمون عنه ان رفيف
كل ما جوها خطاب هبلت فيهم لين يتركونها <==< ذيبة هع ]








* في سيارة محمد *


رفيف وهي تفتح الباب بقوة .:. سلااااااااااااااام هلا ريموه كيفتس وش اخبارتس وعلومتس 
ريما .:. هلا والله الحمدلله كيفتس انتي ؟
( وبدوا سوالف وحش في خلق الله ) 
محمد .:. احــــــــــم بنت انتي وياها صوت ما ابي 
ناقص صداع انا زين اني تكرمت ووديتكم
( رفيف تنحت لما سمعت صوت محمد
طول الوقت تفكره السواق )


طول الطريق هاجدين ( والله من الخوف هع )


ريما وهي نازلة من السيارة .:. اوك حمودي مر علينا الساعه 10 ونص
محمد وهو يسكر السيارة وينزل منها .:. مين قال اني لك اني بروح
ريما .:. كيف يعني ما بتروح
محمد وهو مبتسم .:. يعني بقعد على قلوبكم 
مو زين بنات وبروحكم في السوق
رفيف .:. اففففففف
محمد .:. عفوا ؟
رفيف .:. لا قصدي أ .. الجو حار اليوم 
محمد وهو يضحك .:. الله يخلف عليكم 
يلا اشوف قدامي 


بعد مده دق جوال رفيف
رفيف ترد وهي مرتبكة 
رفيف .:. فيصلوووه مب وقتك الحين
فيصل .:. اقول تعلميني وقتي عن اللي مب وقتي 
اسمعي نص ساعه والقاك في البيت
رفيف .:. حلووووووووووة ذي مب على كيفك
فيصل .:. علم وصلك .. عشان تعرفين تمزحين 
وان تأخرتي ترى لي حساب ثاني معك .. طوط . طوط ( قفل بوجهها )



رفيف تتحلطم .:. اف والله ما يسوى علي 
توني حتى ما شميت هوا
ريما .:. وش فيتس ؟
رفيف .:. هذا فيصلوه داق يقول
نص ساعه واكون في البيت 
ريما .:. طيب اخوك ويخاف عليك
رفيف .:. امحق اخو .. بس يلا بروح اخذ لي تاكسي
قبل لا انذبح اليوم .. بايو
ريما مسكتها من يدها .:. هي انتي ياحلوة وين رايحة
قالت تاكسي قالت .. اقول انطقي ومحمد وش وظيفته 
هو اللي جابنا وهو اللي بيرجعنا 
رفيف .:. لا بس يعني ما ودي اعطلكم 
محمد .:. وش عندكم تساسرون ؟؟
ريما .:. اي محمد فيصل اتصل على رفيف
يبيها ترجع الحين البيت وتبي تروح بتاكسي
محمد .:. افا والله .. وانا وين رحت
رفيف منحرجة .:. لا بس ما ودي اعطلكم و ...
محمد يقاطعها .:. انا فاضي ماوراي شغل
يلا قدامي عالسيارة 






بتكلم لكم شوي عن شخصيات الرواية .:.


رفيف وريما / رجة ومهبل .. ومع ذلك حساسات وقلوبهم بيضااااء 
واذا اجتمعوا ما يسكرون فمهم .. محد يقدر عليهم
غير محمد لأنهم يخافون منه خخخخخخخخخخخخخخخخخخخخ
رفيف دايم تخاف من محمد .. وتشوفه انسان متشائم ومكتئب
وعقلية متحجرة ( رجل من العصر الحجري ) زي ما تسميه هع 




فيصل / شخصيته فلا ويحب الوناسة بس اذا عصب لحد يوقف بوجهه
دايم هو و رفيف في مناقر



محمد / جاد مع خواته ما يشوفون ضحكه الا ناااادرا
لكن مع ربعه البسمة شاقه الحلق 










( نرجع للرواية )


رفيف وهي نازلة من الدرج وتدندن .:.
تحبني ولا تحب البراطم 
اختار لك وحدة على شان ما اضيع
علااقة ما تنبني بالتفاهم
حتى تحت نور القمر يمكن .. 
قطع عليها طربها جوالها 


رفيف .:. هلا والله
ريما .:. اهلين .. غريبة شعندك مستانسة 
رفيف .:. اي مستانسة حدي .. ليه ما تبيني استانس 
ريما .:. يوما منك كليتيني بقشوري .. لا يختي استانسي وونيسنا معك و .. 
رفيف قاطعتها .:. اقول ريموه خلي الفلسفة شوي على جنب 
ودي انتقم من فيصلوه 
ريما .:. هههههههههههههههههههه على حركة السوق مو
رفيف .:. ضحكتي من سرتس .. خلاص احسن 
بنتقم لحالي ومراح ادخلك معي في بطول المقلب
ريما .:. طيب عادي اصير من ضيوف الشرف هع
رفيف .:. مسوية تنكتين انتي ووجهتس
ريما .:. ههههههههههههه لا لا رفيف ههههههههههههه خلاص توبة ههههههههههههههه
توبة والله ههههههههههه بس مو قادرة اوقف ضحك 
رفيف ( مبوزة ) .:. خلاص طيب اذا خلصتي ضحك اتصلي علي
ريما .:. يؤؤؤؤ خلاص خلاص والله توبة ما بضحك
رفيف ( تحمست للمقلب ) .:. طيب طيب شوفي فيصل الحين عندكم ؟
ريما .:. اي
رفيف .:. طيب قطي اذنتس واسمعي زين 






* في بيت ابو محمد * 


فيصل .:. ههههههههههههههه الله يقطع بليسك 
منصور .:. ترى لسى ما عرفت شيء هع
عبدالله ( يكلم جوال ) .:. حبيبتي بعدين اكلمك .. يلا باي 
( رد على وحدة ثانية ) .. هلا بقلبي والله
سمعه فارس ومسك ضحكته 
محمد .:. عبدالله كم حبيبة عندك بالله ؟
عبدالله وهو ساد الجوال .:. اسكتووا لا تفضحوني
فيصل قال شيء لمنصور 
منصور .:. هههههههههه طيب اوكي ... تنفيذ
قام فيصل وجلس جنب عبدالله 
ومنصور راح من وراه 
( صرخ منصور ) 
عبدالله قام مفجوع 
سحب منه فيصل الجوال وقفله 
عبدالله .:. فيصل بلا سخافه عطني الجوال
فيصل .:. بعطيك اياه بس بشرط ما تشغله
عبدالله .:. اجل ليش اخذه 
محمد .:. عبووووووووووود حنا هنا مجتمعين نبي نسولف مع بعض 
رجا اقعد معنا
عبدالله .:. طيب طيب .. خلاص جيب الجوال ما بكلم
اعطاه فيصل الجوال هنا منصور فطس ضحك
فارس .:. منصوروه وجهك ما يبشر بخير
اكيد وراك بلوة 
منصور .:. هههههههههههههههه لا ما فيني شيء هع
فارس .:. اجل يلا انا استأذن فيني نوم 
عبدالله .:. وصلني معك .. سيارتي خربانة
محمد .:. طيب بكرة وين بنجتمع 
فيصل .:. عندي
الشباب كلهم .:. تـــــــــــــم
طلع فارس ومعه عبدالله وبقي محمد وفيصل ومنصور
فيصل .:. منصوروه مطول اشوف 
منصور .:. لا وناسة هنا هع
محمد .:. اقول صدق ما تنعطى وجه .. يلا قوم 
منصور .:. افا .. طردة يعني
فيصل .:. ياخي الرجال يبي ينام
منصور .:. لا شوفه صاحي هع 
فيصل .:. اقووووووووووووووول
( ما شافوا الا غباره هع )
فيصل .:. يلا يابو شهد انا بروح لا تنسى بكرة عندي
محمد .:. ان شاء الله .. فمان الله



* في بيت ابوفيصل *


رفيف .:. صباح الخير ماماتي
ام فيصل .:. صباح النور .. غريبة قايمة من بدري
رفيف .:. لا سمعت ان نسيم الفجر مفيد للصحه هع
ام فيصل .:. هههههههه انتي متى بتعقلين
فيصل وهو نازل من الدرج .:. اذا اعرست
رفيف .:. افففف جا صاحب السمو .. اذا حضرت الشياطين تذهب الملائكة 
فيصل .:. مو كأنك قلبتيها
رفيف .:. الا .. بس لأن الشياطين ما فيه امل تقوم فبتقوم الملائكة هع 
فيصل .:. اقول ضفي وجهك يلا
ابو فيصل .:. صباح الخير
رفيف .:. صباح النور .. هلا والله .. هلا بالغلا
وراحت على طول تجيب له قهوة
فيصل .:. سبحان مغير الاحوال
ام فيصل .:. يمه فيصل اليوم بيجون ربعك ؟
فيصل .:. اي يمه
ام فيصل .:. اجل بروح اقول للشغالات يزينون لكم فطاير وشاهي 





* في غرفة رفيف *


رفيف .:. هلا ريمووو
ريما ( صوتها نعسان ) .:. هلا
رفيف .:. ريمــــــــــــــــااااااااااااا
ريما ( انفجعت ) .:. هااااه وش صاااار
رفيف .:. هههههههههههههههه والله انك شي
ريما عصبت .:. سخيفة
رفيف .:. اقول ياحلوة متى تشرفين
ورانا مقلب وحوسة هع هع 
ريما .:. اي على طاري المقلب
خلييييييييييييه بعدين
رفيف .:. وليه ان شاء الله ؟
ريما .:. اليوم اجتمالع العيال ببيتكم
رفيف .:. طيب .. واذا 
ريما .:. ياغبية يعني كيف بنسوي المقلب 
رفيف .:. اممممممممممممم .. هع لقيتها
ريما .:. هاه بشري
رفيف .:. انتي تعالي وانا بعلمك كل شيء .. يلا باي




* عند الاولاد *
فيصل .:. هلا والله حياكم
عبدالله توه جاي .:. سلااااااااام
الشباب .:. هلا والله .. حياك
تجمعوا الشباب وقعدوا يسولفون






رفيف وريما متغطيات بجلال الصلاة 
مو مبين منهم غير عين وحدة
ريما .:. رفيف لا تتهورين
رفيف .:. ريمو اذا كنتي خايفة ارجعي
ريما .:. لا لا خلااص سكتت 
رفيف تناظر من الشباك .:. 1 . 2 . 3 . 4 
منهم 5 
ريما .:. طيب يلا نرجع
رفيف .:. يلا طيب بس بشووويش



توهم لافين بيرجعون صدموا في شيء طويل قدامهم
رفيف او ما شافته انحاشت 
ريما من الخوف صنمت مكانها ..,’












( انتهى البارت الاول )

( البارت الثاني ) 


وهم راجعين صدموا في شيء طويل قدامهم
رفيف اول ما شافته انحاشت 
ريما من الخوف صنمت مكانها 
كانت تناظر اللي واقف قدامها 
منصور كان يبي يتأكد اللي قدامه مين 
هي الشغالة ولا بنتهم ( لأنها متغطية بالجلال )
منصور تكلم ( وليته ما تكلم ) .:. روحي جوا عند ماما
رفيف هنا انفجرت ضحك .:. هههههههههههههههههههههههههه
ريما راحت ركض على جوا وهي متفشلة من نفسها
فيصل ينادي منصور .:. منصوروه حشـــــــــــا 
حنا نستناك وانت ساحب علينا
منصور استوعب انها مو شغالة مسك ضحكته ودخل عند الشباب
منصور .:. معليش كنت بالحمام _ اكرمكم الله _ 
فيصل .:. لا لا عاادي .. يلا يلااقعد بنبدا لعب





* غرفة رفيف *
رفيف .:. هههههههههههههههههههههه
يا انتي شيء طيب ليش ما قمتي
ريما ( مبوزة ) .:. ما شفتيه كيف مبقق عيونه
بعدين انا اصلا كنت بقوم بس ظهري كان يوجعني من الطيحه
رفيف .:. ههههههههههههههه اجل يحسبك الشغالة ههههههههههههه
ريما من القهر رمت المخده عليها
ورفيف ميتة ضحك على شكلها






* بمجلس الاولاد *


الشباب متحمسين يلعبون اونو 

عبدالله .:. والله انت غشااااش .. تعرف ان ما عندي احمر عشان كذا اخترته 
الشباب ميتين ضحك عليه
محمد .:. ههههههههههه والله مو كذا قصدي هههههههههه صدفه
فارس .:. ياخي وش بينقص منك اسحب وحدة بس 
عبدالله .:. اي انتوا شعليكم .. انا اللي بنهزم
فيصل .:. ياخي انت شفيك ؟! .. كلها لعبة هع
عبدالله .:. طيب طيب .. منصوروه يلا العب
منصور .:. ماالي خلق العب 
فيصل .:. يؤؤ . وش فيك لا يكون زعلان
منصور .:. لا والله .. بس مالي خلق
فارس .:. خلاص طيب براحتك
راح منصور وجلس عند التلفزيون وجلس يقلب فيه
بس ولا شيء لفت انتباهه 


* في غرفة رفيف *


رفيف .:. اممممممممم يبيلنا 5 من هذي
ريما .:. طيب متأكدة رفيف فيصل ما بيعصب
رفيف .:. ياريموه ياحلوه هذاا المطلووووووب 
انا ابي اخليه يتنرفز هع وهـ متى بس اشوفه معصب
ريما .:. طيب يعني شسمه .. اذا عصب يعني .. رفوو انا خاايفة
رفيف .:. ريمووووه خلاص ما بقى شيء خليك صامده
ريما .:. انزين اذا عصب انا مااااالي شغل
رفيف .:. يو منك خواافة .. ماعليك اذا عصب بتجي علي انا
ريما .:. انزين طيب
رفيف .:. طيب يلا روحي سوي شاهي 
ريما .:. لا والله وليش مو انتي اللي تسوينه 
رفيف .:. ريموووه طيب سويه عشان انا اخلص هنا بسرعه
ريما .:. اووووف منك .. طيب طيب عمتي اي اوامر ثانية ؟
رفيف .:. هع فديت اللي تسمع الكلام .. لا بس سوي شاهي وتعالي

زينت ريما الشاهي وطلعته عند رفيف
وحطوه بالكاسات اللي هي على عدد الاولاد ..




* عند الاولاد بالمجلس *

رفيف طقت الباب 
فيصل .:. خير وش تبين
رفيف يو منك اكلتني .. هذا جزاتي مسوية لكم شاهي 
فيصل ( مستغرب ) .:. غريبة شعندك ؟ 
رفيف .:. مو على شان سواد عيونك امي قالت لي اسوي لكم اياه
فيصل .:. طيب .. ( استوعب شيء ) امممممممم الا وش دراك اننا 5
رفيف ( ارتبكت ) .:. هاه لا بس شفت الجزم _ اكرمكم الله _ وعرفت انكم خمسة
فيصل .:. اهـا .. طيب يلا ضفي وجهتس





* بالصالة *

طبعا ابو فيصل وام فيصل نايمين
رفيف وريما جالسين بروحهم في الصالة
رفيف وهي تضحك .:. هههههههههههه ترقبي ردة الفعل 
ريما .:. والله ما يندرى عنك .. بس انتبهي ترى حذرتك
رفيف .:. يختي شفيك ؟ .. عشان يعرف مين رفو هع
اللي محد يقدر يجبرها على شيء ما تبيه .. اخوان اخر زمن
ريما .:. ترى انا مالي شغل لا عصب
رفيف .:. ريموووووه .. خلاص اذا عصب بتجي على راسي .. شوفي بس ذا الفلم شكله شيء



* بالمجلس *


فيصل .:. تفضلوا .. روقوا شوي 
محمد .:. حلو .. بس فيه طعم غريب 
عبدالله ( غص بشيء في الشاهي ) .:. كح كح وش هذا ؟ .. شيء قاسي بالشاهي
فيصل ( والله شكلها رفيفوه مسوية شيء انا ارويها ) .:. لا لا يمكن قطعه سكر
فارس اللي شرب الشاهي مرة وحدة .:. وعععععععععععععععع وش ذااااااااااااا
كلهم راحوا ناظروا جوا الكوب 
لقوا بعرصي بلاستيك 
فيصل ( من جواته منقهر ) .:. معليش ما كنت ادري .. وجمع الكاسات كلها ودخل داخل
فيصل .:. رفيفوووووووووووووووه
رفيف كانت حاطه سماعات 
ريما تهزها من يدها .:. رفيف .. رفـــــــــــــيف 
رفيف .:. هااااه شفيك 
ريما .:. قووومي فيصل يبيك .. شكله معصب حده
رفيف .:. احللللللللللفي
ريما .:. والله .. يعني بقعد امزح

رفيف .:. قوووومي بسررررعه .. بسوي نفسي نااايمة 


طلعوووا ركض لغرفة رفيف
فيصل طلع فوق ويبي يفتح الباب لقاه مقفول 
فيصل .:. افتحيييييي ولا بكسر الباااااب 
رفيف .:. نعم شتبي ؟؟؟ ريما عندي مقدر افتح لك
فيصل .:. زين .. بس والله ما اعديها لك
ونزل ورجع عند ربعه
فيصل .:. معليش فارس اسف .. حقك علي والله
فارس .:. هههههههههههههه شدعوى بالعكس وناسه .. سوينا اكشن هع هع
ضحكوا الشباب وكملوا سوالف 
محمد في باله ( اكيد هذي رفيف معروفة حركاتها هع 
بس يالله هالبنت فيها شيء يخليني استانس 
يمكن رجتها ولامبالاتها احسها عايشة حياتها كلها 
كضحكة ونكتة ما احسها ابدا تعيش هم 
الله يسعدها يارب ) 
بعد فترة طلعوا الشباب كلهم ما بقى الا محمد وفيصل
محمد .:. يلا يابوفهد انا استأذن بخليك تريح 
فيصل .:. وين بدري
محمد .:. لا والله مب بدري .. بعدين لا تنسى بكرة خالد بيوصل 
فيصل .:. اي صح زين ذكرتني .. اوك خلاص براحتك

محمد اتصل على ريما وقال لها تنزل


ريما وهي بتنزل من عند رفيف .:. يلا خلااص روحي انسدحي 
عشان يطلع يلقاك نايمة
رفيف وهي على سريرها .:. اوكي طيب .. بايو



فيصل بعد ما طلعوا ربعه طلع غرفته واخذ شاور 
تذكر اخته وحركتها وعلى طوووول راح لغرفتها 
فتح الباب بقوة دخل الغرفة لقاها نااايمة
فيصل .:. طيب وين بتروحين مني .. مصيري بردها لك

* الصباح * 
( بيت ابو فيصل )




الكل صحى من النوم الا رفيف
اللي طبعا خايفة من فيصل



فيصل .:. يمه وين رفيف ؟ غريبة ما صحت 
ام فيصل .:. لا ياولدي .. شكلها تعبانة قلت اخليها ترتاح
فيصل في قلبه ( اي هين تعبانة .. طيب .. بس مردودة ) .:. انزين يمه انا الحين بروح
ام فيصل .:. وين بتروح ؟؟
فيصل .:. يمه نسيتي ان خالد ولد عمي بيوصل اليوم .. بروح انا ومحمد نجيبه من المطار
ام فيصل .:. اي صح .. ما شاء الله عليه 
فيصل .:. يلا اجل يالغالية انا استأذن
ام فيصل .:. اذنك معك




* في المطار *


( خالد ولد عم فيصل و وحيد امه وابوه طبعا هو كان مسافر يدرس ببريطانيا وتخرج هالسنة 
عمره 24 سنة مصادق فيصل ولد عمه وصديقه محمد وهو يدرس طب )

فيصل .:. هلا والله بولد العم .. نورت المملكة 
خالد .:. هلافيك يابوفهد .. كيفك ؟
فيصل .:. الحمدلله بخير .. وانت علومك ؟
خالد .:. الحمدلله .. الا وين محمد ما جاء معك
فيصل .:. الا الحين بيجي
محمد .:. كأني سمعت اسمي
خالد .:. هلا والله ابو شهد .. كيفك و وش علومك ؟؟
محمد .:. الحمدلله انا بخير .. انت بشرني عنك ؟
خالد .:. الحمدلله والله بخير بشوفتكم 
فيصل .:. يلا نروح .. ابوك اكيد قلقان عليك
الشباب .:. يلا



* في بيت ابوخالد *

كان عندهم بيت عمهم مساعد ( ابو ياسر )
اللي عنده ولدين وبنت 
ياسر .:. عمره 23 سنة وصديق محمد وفيصل وخالد 
يدرس بالجامعه قسم علوم طبية 


فلا ويحب الوناسة وفي نفس الوقت هادي وما يتأقلم مع احد بسرعه
مشاعل .:. عمرها 18 سنة ثالث ثانوي فلا و وسيعه صدر 
مملوحة .. سمرا .. فيها شوية غرور 

نواف .:. 14 سنة ثالث متوسط .. يحب يقعد مع البنات .. خبرة في الحش ( من عاشر قوما هع )
دايم يفزع لأخته وبنات عمه .. شقردي .. و وقت الحاجه موجود ..




* بالصالة * 


ام خالد تكلم ام فيصل تلفون .:. اي حياكم .. انزين .. 
اوكي بعد خمس دقايق .. ياهلا والله .. فمان الله 


ام ياسر .:. ام فيصل بتجي ؟
ام خالد .:. اي الحين بيجون كلهم 
مشاعل .:. عمتي بتجي رفيف معهم ؟
ام خالد .:. ان شاء الله 


شوي ويدق الباب




ام ياسر .:. نووفي قوم افتح الباب

راح نواف يفتح الباب لقى عمه ابو فيصل وعايلتهم جايين كلهم
ام فيصل .:. السلام عليكم
الحريم .:. وعليكم السلام
رفيف .:. سلام حريم .. هاي بنوتات
مشاعل .:. ههههههه حلوة 
رفيف .:. بس مخطوبة هع 
نواف .:. هلا ببنت العم
رفيف .:. هلا توفي .. شخبارك ؟
نواف .:. الحمدلله .. الا ما دريتي .. شفتي بنت جيراننا
هذيك المغرورة ما غيرها .. تخيلي بتتزوج هع
رفيف .:. صـــــــــــــدق ؟؟
مشاعل .:. بتاخذ مين ؟؟
( وبدوا حش هع )





* في بيت ابو محمد *


ريما .:. تكفى محمد بروح معك
محمد .:. وين تروحين
ريما .:. رفيف قالت لي تعالي مع محمد ..
البنات كلهم مجتمعين هناك ..
محمد .:. امممممم افكر
ريما .:. محــــــــــــــــمد .. تكفى
محمد .:. امممم .. تكوين ثوبي لمدة اسبوع
ريما .:. محـــــــــــمد ما صارت ذليتني
محمد .:. خلاص خلاص .. طيب .. اف منك حنانة زنانة ( الزن صوت النحل للي ما يعرفون هع )
ريما .:. هع حلوة منك
محمد .:. اقول يلا بسرعه البسي .. عطيتك وجه 

ريما على طوول راحت تلبس وتتزين



* في سيارة فيصل *

خالد .:. اقول يابوفهد
فيصل .:. لبيه
خالد .:. امممممممم ما فكرت تتزوج 
فيصل .:. امممممم حاليا نو
خالد .:. ليه ؟
فيصل .:. مب رايق للهم وعوار الراس .. ابي اعيش حياتي 
خالد .:. وليه الزواج موت ؟
فيصل .:. موت بطيء هع 
خالد .:. جد اتكلم معك
فيصل .:. طيب .. بس قلت لك مالي خلق غثا
خالد .:. طيب .. براحتك



* بيت ابو خالد *


ام خالد .:. مو كأنهم تأخروا 
ام فيصل .:. لا ما تأخروا .. لا تحاتين .. بعدين فيصل قال لي
انهم بيمرون على كوفي شوب بعدين بيجون 
ام خالد .:. الله يستر عليهم ..



* عند البنات *

مشاعل .:. الا رفيف كيف حال ريما ؟
رفيف .:. تزقح ( بخير للي ما فهموا هع ) .. احتمال تجي
نواف .:. صدق ؟؟
رفيف .:. احتمال .. دقيقة بتصل عليها 
ريما .:. هلا والله
رفيف .:. اهلين .. ها بشري بتجين ؟
رفيف .:. اي افااا عليك .. انا ريما اسوي اللي براسي 
رفيف .:. اي واضح هع
ريما .:. دوبووه .. طيب بسكت لك هالمرة 
رفيف .:. مشاعل ونواف يسلمون عليك 
ريما .:. الله يسلمهم .. وشحوووووووني
رفيف .:. اي زين سولفي معهم بعدين .. 
فاضية بعد شوي بتكتبين فيهم معلقات هع
ريما.:. روحي بس يالقعيطية .. يلا باي محمد نزل
رفيف .:. بايو




دق جرس الباب

ام ياسر .:. نواف قوم افتح الباب
نواف .:. اووف .. وابوي وعمي وياسر ليش ما يفتحون 
انا صاير البواب حقكم وانا مدري
ام ياسر .:. اقول قم استح على وجهك .. راز وجهك عند البنات
قووم يلاا 
نواف وهو يتحلطم فتح الباب .:. هلااااااا هلاا والله بولد العم
خالد .:. هلا فيك .. والله كبرت
نواف .:. اي افا عليك .. كيفك انت شخبارك ؟
خالد .:. الحمدلله بخير
فيصل .:. وانا .. من بدايتها سحبه





نواف .:. هع لا مب قصدي .. ادخلوا المجلس عمي ابوي ينتظرونكم


اوب خالد ( عيونه مدمعه ) .:. هلا بولدي .. كيفك يبه ان شاء الله بخير
خالد .:. الحمدلله بخير .. انت يبه كيفك وامي شخبارها ؟
ابو خالد .:. حنا بخير مو ناقصنا غير شوفتك
ابوفيصل .:. هلا خالد .. كيفك ان شاء الله تمام
خالد .:. بخير عمي انت كيفك .. واهلك كيفهم 
ابوفيصل .:. بخير الحمدلله
نواف .:. خالد امك تبيك
ام خالد وهي تبكي .:. هلا بولدي .. كيفك يمه ان شاء الله انك بخير ؟
خالد .:. الحمدلله يمه انتوا شخباركم ؟ عساكم مرتاحين ؟
ام خالد .:. الحمدلله ولهنا عليك 
خالد .:. وانا اكثر والله 
وجوا حريم اعمامه يسلمون عليه ويتحمدون له بالسلامة 


ورجع خالد للمجلس وجلس مع فيصل وياسر

شوي ودق الباب 
فيصل .:. هلاا حمووود 
محمد .:. هلا بك 



* عند البنات * 
ريما .:. هااااي 
رفيف .:. هلا والله
مشاعل .:. هلا ريمو كيفك ؟
ريما .:. هلا فيكم .. الحمدلله بخير شخبارك انتي ؟
مشاعل .:. الحمدلله بخير
نواف توه جاي من عند الرجال .:. هلا ريمو وصلت 
ريما .:. هلا فيك .. لا باقي عند الباب هع .. كيفك ؟
نواف .:. الحمدلله .. انتي شخبارك ؟
ريما .:. تمامز 



( بدوا سوالف وضحك وحش هع )




* عند الرجال * 

محمد .:. ههههههههههه والله توقعت انها رفيف
فيصل .:. بس سخيفة حركتها
محمد .:. لا والله خطيرة هع هع 
فيصل عطاه نظرة .:. وش الخطير فيها .. فشلتني الله يفشلها



ياسر وخالد توهم جايين 
خالد .:. ومين هي ؟
حكالهم فيصل السافة 
ياسر .:. هههههههههه الله يرجها ههههههه 
توني ادري ان بنت عمي لهالدرجة مهبل هههههههههه
محمد .:. ههههههههههههه اقول لك سوينا اكشن هع
فيصل .:. اي زين .. بس مراح اسكت لها
محمد .:. يا ابن الحلال .. كبر عقلك .. كلها مزحة 

شوي دخل نواف .:. يلا الغدا جهز



* بعد الغداء *


محمد .:. يلا انا استأذن
خالد .:. وين رايح ؟؟
محمد .:. بنخليك ترتاح وتجلس مع الأهل 
فيصل .:. اي يلا حتى حنا بنروح 

محمد اتصل على ريما وقال لها تنزل


فيصل وياسر طلعوا مع ابائهم
واتفقوا الشباب يجتمعون الليل ببيت ياسر
وكل واحد منهم راح لبيته 






( انتهى البارت الثاني ) 






.,.,.,.,,.,.,.,.,.,.,,.,.,.,.,.,.,.,

( البارت الثالث )


* في بيت ياسر *




الشباب مجتمعين سوالف وضحك 


خالد .:. امممممممممممم .. شباب ودي اقول لكم شيء
فيصل .:. قوول 
خالد .:. انا قررت اتزوج 
الشباب .:. !!!!!!!!!!!!!!

محمد .:. وفيه وحدة في بالك ؟
خالد .:. اي انا ابي اخطب بنت خالتي سارة
ياسر .:. اهـااااا .. حب الطفولة 
خالد مبتسم .:. اي .. حب الطفولة
فيصل .:. ومتى ناوي تخطبها ؟
خالد .:. انا بكلم امي تروح بكرة تخطبها 
ياسر .:. بلللللللل عليك .. وليش مستعجل 
خالد .:. وشو مستعجل .. انا خلاص كبرت 
وانتوا بعد كبرتوا .. مفروض تفكرون بالزواج 
محمد .:. انا حاليا شايل فكرة الزواج من راسي 
فيصل .:. وليه طيب 
محمد .:. ابي اتزوج عن حب
ياسر .:. ياهوووو يالرومانسي .. خبري فيك دفش ( عربجي ) ..
متى نزلت الرومانسية هع 
محمد .:. اي رومانسي ومرهف المشاعر .. مو انت الله يعين زوجتك عليك
فيصل .:. اقول .. فكونا من هالسيرة ..
يلا الوقت تأخر انا استأذن 
محمد .:. وانا كمان استأذن
ياسر .:. بدري تو الناس
خالد .:. لا والله الساعه 1 ورانا بكرة خطبة
فيصل .:. هههههههههههههه الرجال مستعجل 
ضحكوا الشباب 
وطلع كل واحد لبيته 







* الصباح *

( بيت ابو فيصل )




رفيف .:. ياللي بيسمع كلمه رفو شو بنئلو 
شاطـــــر .. شاااااطر 
فيصل وهو نازل من الدرج .:. الا مطفوق .. مطفوووق 
رفيف .:. اففففففف .. انت متى بتعقل ؟
فيصل ( مات ضحك ) .:. الحين انا اللي متى بعقل ولا انتي ؟
رفيف .:. الحمدلله انا عاقلة 
فيصل .:. مرة وااضح هع
رفيف .:. افففففف عكرت مزاجي

وطلعت لغرفتها واتصلت على جوال ريما ماترد .. ( اكيد نزلت تحت
ونست الجوال كالعاده .. بدق على بيتهم يمكن ترد علي )






* في بيت ابو محمد * 



كان محمد جالس يناظر التلفزيون 
شوي يرن التلفون ما امدى محمد رفع السماعه
الا صوت رفيف .:. صباح الورد .. دوبوه انتي متى بتعقليين .. 
يبيلك حبوب تقوية ذاكرة عشان ما تنسين جوالك فوق ..
الواحد يكره نفسه اذا جاء بيكلمك 
محمد وهو ماسك ضحكته .:. مين .. رفيف ؟
رفيف لما سمعت صوت محمد تلون وجهها بألوان الطيف .:. هاه ..
هلا .. شسمه يعني .. لا غلطانة بالرقم .. بااي

وسكرت التلفون وهي متوترة 

( ياربي شفيني كذا ارتبكت
من محمد معقولة احب .. يوووو وليش راح بالي للحب على طول .. 
اصلا انا وييييين والحب وييييييييين .. وبعدين محمد بحسبة اخوي ..
كيف احبه .. ياربي انا شفيني انهبلت .. اصلا بهالزمن مافيه حب )




شووي دق جوالها لقتها ريما 

رفيف .:. هلا
ريما .:. اهلين .. كيفك ؟
رفيف ( الحمدلله مادرت عن شيء 
ما راح اقول لها احسن ) .:. انا الحمدلله .. كيفك انتي ؟
ودقوها سوالف تقريبا حوالي الساعه ..


سكرت رفيف من ريما .. جاها اتصال من مشاعل

رفيف .:. هلااا والله
مشاعل .:. هلا فيك .. اسمعي رفووو .. عندي لك خبر
بمليووون قنيه هع
رفيف ببرود .:. خبر اليوم بفلوس بكرة ببلاش
مشاعل .:. رفيفووووه .. اعقلي واسمعي
رفيف .:. هلا .. قولي شعندك ؟
مشاعل .:. خالد ولد عمي
رفيف .:. اي اعرفه وش فيه
مشاعل .:. يوووو منك وراك مستعجلة 
اصبري علي .. خالد ولد عمي خطب هع
رفيف .:. احلللللللللللللللللفي
مشاعل .:. والله هع هع .. اخير بيصير عندنا زواج
شكل شبابنا بدوا يعقلون هع 
رفيف .:. ههههههههههههههههه اي والله .. الا تعالي
ما قلتي لي خطب مين ؟
مشاعل .:. خطب سارة بنت خالته
رفيف .:. اهـاا .. ماشاء الله ومتى الملكة
مشاعل .:. يو رفو لو تدرين .. شكل خالد مستعجل ..
تخيلي .. الملكة الخميس الجاي 
رفيف .:. الخميس الجاي ؟؟؟؟!!!! اليوم اثنيني يعني ..
( صرخت ) بعد يومييييييييييييييين 
مشاعل .:. آآآي اذني .. اي بعد يومين شوي شوي علي
رفيف .:. يااااااااااي الا صح لازم نطلع السوق عشان نشتري فساتين
الملكة 
مشاعل .:. اي بالله تقدرين تمري نعلي 
رفيف .:. اي خلاص .. مسافة الطريق 
واكون عندك .. بايوو





سكرت رفيف من مشاعل ونزلت ركض 

رفيف .:. يمه .. ماما .. مام .. ماي مذر
ام فيصل .:. وش فيييييييييييييييتس ؟؟ اقلقتيني
رفيف .:. صدق الخبر اللي سمعته
ام فيصل .:. اي خبر 
رفيف .:. يمه .. خبر خطبه خالد ( قالتها وهي تغمز بعينها )
ام فيصل .:. اي صح .. وان شاء الله الملكة الخميس الجاي
رفيف .:. وهذا اللي جيتك عشانه .. الملكة عقب يومين
وابي اطلع انا وشعولة السوق نشتري فساتين 
ام فيصل .:. اي خلاص طيب .. روحوا مع السواق


رفيف طلعت ركض ولبست عبايتها ونزلت 

رفيف .:. يلا اكرم .. روح بيت بابا ابو ياسر
السواق .:. طيب ماما

تو السواق بيشغل السيارة 
الا وصل فيصل ومعه محمد 

فيصل .:. رفيف ؟؟؟ وين رايحه ؟ 
رفيف ( اف هذا وش جابه ) .:. بروح مع مشاعل السوق
نشتري فساتين لملكة ولد عمك
فيصل .:. مع السواق بروحكم ؟
رفيف .:. اففف .. اي .. يلا باي
فيصل .:. تعالي .. تعالي .. انا بوديكم اركبي 





* في سيارة فيصل *



كان الكل ساكت وفيصل مشغل اغنية .:.



يغار قلبي كثر ما تحبك الناس 
من طيبك اعذر كل منهو يحبك
مدام كل الناس بك ترفع الراس 
انا اول انسان وقف يفتخر بك






فيصل ( واخيرا جت لي فرصة اشوف مشاعل .. ياقلبي من زمان عنها ..
وحشتني حيييييييييل )





محمد ( يالله مو مصدق .. رفيف معي بنفس المكان .. 
وماتبعد عني غير خطوات بس .. )




رفيف ( ياربي انا شفيني كل ما شفت محمد ارتبك .. وتاليتها معي يعني
لا لااا مو حب هذا .. هذا اكيييييييييد خووف .. بس ليش كذا احس قلبي 
بيطلع من مكانه .. افففف .. فرق بين الزين والشين _ تقصد محمد وفيصل هع _ )




غمضت عيونها وهي تفكر 
ما حست الا بالباب اللي جنبها فتح 
ركبت مشاعل السيارة وبصوت واطي .:. هاي 
رفيف بصوت واطي كمان .:. هايو

وصلوا السوق وكل وحدة شرت فستانها واكسسواراتها وصندلها 
بسرعه وطلعوا طبعا بهدوء مو زي العاده *_^ 
* في يوم الملكة *

( بيت ابو فيصل )

صحت رفيف عالساعه 5 ونص العصر
ركضت للحمام _ اكرمكم الله _ واخذت شور سريع 
واستشورت شعرها الكستنائي ( شعرها يوصل الى فوق نصف الظهر بشوي )
لما خلصت استشوار راحت ولبست فستانها الوردي
كان فستانها ناعم حيل قصير لحد الركبة 
وينربط عالرقبة له حزام رمادي عريض شوي
ماسك على جسمها الى تحت الحزام يوسع 
وصلحت شعرها بالفير وحطت اكسسوار وردي ناعم
على شعرها 
ولبست صندل وردي نااااعم حيل ..


جت امها تناديها .:. ما شاء الله عليك ..
اقري على نفسك 

رفيف .:. هع بيعطوني عين على شنو ياحسرة

ام فيصل عصبت .:. استهتارك بيوديك بـ 60 داهية 
يلا بسرعه انزلي فيصل يستنانا تحت 
رفيف وهي تلبس عبايتها .:. يلا يمه .. نازلة وراك


وصلوا بيت سارة .. ولقت مشاعل واصلة قبلها




كانت مشاعل مزينة شعرها الطويل كيرلي 
وحاطه وردة حمراء على شعرها من جنب
ولابسة فستان احمر حفر السيور من كرستال فضي
وتحت الصدر حزام من الكرستال ..
كان الفستان ماسك على جسمها 
والى تحت الركبة بشوي



جت رفيف سلمت عليها .:. ماشاء الله يادوبه شكلك شيييي
مشاعل .:. يااي .. انتي بعد شكلتس روعة 
امم سارة .:. هلا .. اكيد انتوا رفيف ومشاعل 
رفيف .:. اهلين .. اي خالتي انا رفيف وهذي
بنت عمي مشاعل 
ام سارة .:. ماشاء الله تجننون الله لا يضركم 
مشاعل .:. مشكورة خالتي عيونك الحلوة 
ام سارة .:. تسلمين حبيبتي .. انزين تعالوا بوديكم عند البنات ..




في الصالة اللي في الدور الثاني ..

كانوا اخوات سارة وبنات عمها جالسين ...

ام سارة .:. سلام بنات .. هذي رفيف وهذي مشاعل ..
بنات عم خالد ..
جتهم دعاء اخت سارة الصغيررة .:. هلا بنات ..
حياكم .. بعرفكم علينا ..


انا دعاء اخت سارة عمري 18 سنة .. 
وهذي اختي نوف عمرها 15 سنة ..
وهذي بنت عمي فاتن عمرها 19 سنة ..
وهذي اختها خلود عمرها 16 سنة ..



رفيف .:. هلا فيكم .. انا رفيف عمري 19 سنة .. 
وهذي بنت عمي مشاعل .. عمرها 18 سنة 


فاتن .:. هلا والله اخيرا لقيت احد بعمري .. 
احسن لي من هالبزران 
نوف .:. ما بزران الا انتي ( مسوية عصبت هع )
البنات .:. ههههههههههههههه


دق جوال رفيف .:. هلا والله ريمو 
ريما .:. هلافيك .. وينك انتي ؟ انا تحت استناك 
رفيف .:. اوكي مسافة الدرج 
ريما .:. اوتس .. باي

رفيف للبنات .:. معليش بنات عن اذنكم .. 
بروح اطلع صديقتي ريما
فاتن .:. انا بجي معك .. عالأقل افتك
من مقابل هالبزران هع ( تبي تقهرهم )




نزلوا تحت لقوا ريما .. كان شكلها خياااالي
لابسة فستان اسود مبين بياضها 
توب سيور يوصل لحد الركبة 
وكانت مستشورة شعرها وفالته
وحاطه ميك اب خفيف
صاير شكلها روووعة ..



سلموا عليها البنات وطلعوا فوق .. 
وكملوا سوالف ورقص ..




( . كانت فاتن لابسة فستان نيلي على فضي
ولامة شعرها على فوق ومسوية حركة بسيطة فيه 
ولابسة صندل فضي .. كان شكلها رهيب .. خصوصا ان ملامحها
نعومة .. فصاير شكلها بنوتة نعوومة 







دعاء كانت لابسة فستان اخضر غااامق حفر وطويل 
كان فستانها نعوم حيل وفيه حركات بسيطة بالموديل كانت مسوية شعرها الطويل 
ذيل فرس رغم بساطة شكلها الا انه كان مرة كيوت .



خلود ونوف كانوا لابسين زي بعض ..
فستان تركواز توب ويوصل لتحت الركبة بشوي
ومسويين شعرهم كيرلي وحاطين تاج نعوم على شعورهم )






كملوا البنات رقص الا الساعه 11 ونص 
دعاء .:. يلا بنات الحين زفة سارة .. 
بنزفها وبننزل تحت 
البنات .:. اوكي


دخلوا البنات على سارة .. 
كانت لابسة فستان ذهبي نعوووم
ومسوية تسريحة بسيطة بشعرها ولابسة صندل ذهبي
وحاطة ميك اب بناتي .. 

سلموا عليها البنات ..
بعدين جهزوها للزفة ..





وقفت دعاء تحت الدرج بالمبخرة
بدت زفتها اول شيء 
بالزغاريط وبعد كذا موسيقى هادية 
وكانت تنزل من الدرج بتوجيهات فاتن 
ولما وصلت لأخر الدرج بدت اغنية ( الحب خالد )
اللي اختارتها لها دعاء عشان الاغنية 
تركب مع اسم المعرس هع 






بدوا البنات يرقصون مع سارة 
وعالساعه 12 جت امها
عشان تدخلها على خالد 



سارة .:. يمه ما ابي ادخل ( ماسكة دموعها )
ام سارة .:. يابنتي وش فيتس 
خلاص صار رجلتس

سارة .:. طيب يمه اقعدي معي

ام سارة .:. اقول امشي يلا ..
تأخرنا عالرجال



دخلت سارة وامها على خالد
شوي وطلعت ام سارة وخلتهم بروحهم 






* عند البنات *

دعاء .:. اقول بنات وش رايكم نرجع لفوق ..
الحريم كلونا بعيونهم 
رفيف .:. اي والله
دعاء .:. خلاص يلا نطلع فوق .. بس ..
انسحبوا وحدة وحدة
ريما .:. ههههههههههههه حسيت اني مجرمة هع 

ضحكوا البنات ..
وطلعوا وحدة وحدة على فوق
وكملوا رقص وهبال 



حست رفيف بعطش 
ونزلت تشرب موية 





* في المطبخ *

كانت رفيف تشرب موية 
ولما لفت بتطلع شافت محمد قدامها 
تيبست رجولها ولا قدرت تتحرك 
محمد اللي كان جاي المطبخ
بياخذ القهوة للرجال
انصدم لما شاف رفيف قدامه 


محمد ( يؤؤؤ .. مين هذي .. ياربي تجنن .. 
كأنها ملاك نازل من السماء .. رفيف ؟ .. يؤ وش فيني ..
راح بالي على طول لرفيف .. بس جد مين هذي )




رفيف ( ياربي هذا محمد صديق فيصل .. فشلة شاافني كذا .. 
بس والله يجنن .. ياربي وش فيني كذا انا .. بس هو صدق حلو .. فيه شبه من اخته ريما .. لااا وين
هو احلى من ريما .. ملك جمااال .. ياحظ اللي يحبها .. يااااربي رجعت للحب .. )


شوي سمعوا صوت دعاء .:. رفيف جيب لي معك كاس موية 

رفيف انتبهت للوضع وطلعت على طول و وجهها احمر 
محمد اخذ القهوة وطلع للرجال وفكره مو معهم ابد 
وجاته فكرة في راسه وقرر ينفذها ..,’ 





خلصت الملكة وكلن رجع بيته .. فيصل كان منقهر
تمنى انه يشوف مشاعل .. بس ما حصلت له فرصه ..
ورفيف بس كانت تفكر بمحمد ..,
*في الصباح *


ام فيصل .:. رفيف يلا قووومي
رفيف .:. همممم .. ( نايمة هع )
ام فيصل .:. اقول قوووووومي
رفيف .:. يمممممممممممه .. ابي اناااااااام
ام فيصل .:. شوفي الساعه كم يكفي نوم
ناظرت رفيف ساعه جوالها
(8:34) .:. يمه وش يكفي نوم ..
توها الساعه 8
ام فيصل .:. قصدك 9 .. براحتك ..
بس ترى بيت ابو محمد
بيتغدون عندنا اليوم..


رفيف ما كملت امها جملتها الا 
وقاامت على طووول
رفيف .:. طيب يلا يمه ..
باخذ لي شور وبنزل على طول

ضحكت ام فيصل على هبال بنتها .:. يلا بستناك
خلصت رفيف الشور وطلعت .. 
فتحت الدولاب احتارت وش تلبس



شوي دق جوالها 
شافت اسم ريما .:. هلا وغلا والله
ريما .:. هلافيك ..
وينك ادق عليك من فترة ما تردين ؟
رفيف .:. صدق ؟ ..
كنت نايمة وتوني صاحيه ومن شوي كنت اخذ شور

ريما .:. اهـا .. ما علينا دارية انا بنجي نتغدى عندكم
رفيف .:. اي ادري ما تقدرين تفارقيني لو ثااانية وحدة بس
ريما .:. اقووول ياشين الثقة الزايدة عن حدها
رفيف .:. ههههههههههههه فديت العصبيين انا هع
ريما .:. احــم .. الا اقول رفو
رفيف .:. عيونها
ريما .:. فديت عيونك حبيبتي .. بس اممممم .. بسألك
فيصل جاب لكم طاري العرس ؟
رفيف .:. فيصل ؟ .. لا هع فيصل يتزوج ههههههههههه
ما اظن حاليا يفكر بالعرس هع .. بس ليش تسألين ؟
ريما .:. لا بس امس محمد يقول بدت فكرة
الزواج تدخل راسه ويبي يخطب
رفيف ( وقف قلبها .. محمد بيتزوج ؟؟ .. لا .. وانا ؟ .. ياربي انا شفيني ...
بس انا ما ابي محمد يتزوج غيري ) دمعت عيونها
ريما .:. رفيف ؟
رفيف بصوت خانقته العبرة .:. ريما انا الحين لازم اسكر
ريما ( حست ان فيها شيء) .:. اوكي طيب .. يلا باي




سكرت رفيف الجوال وقعدت تبكي بحرقة
( معقولة محمد بيتزوج .. ليش ياربي كذا حظي .. 
الحين تأكدت اني احبه .. بس هو مااا يحبنييييي ..
معقولة بيتزوج غيري ؟!!! .. بس ليش انا انانية ..
اكيد هو يحبها .. وهي تحبـ .. لاااا محد يحب محمد كثري ..
انا حبي غير .. بس مين انا بالنسبة له عشان احبه .. 
هو اكيد ماعمره فكر فيني غير كأخت .. انا غبية اللي حبيت
واحد يحب غيري .. ليش كذا حظييي دايم مو حلو .. الا الحــــب
ما ابي انصدم فيه .. ما ابي محمد يحب غيري .. بس هو اكيد يحبها ..
لااااااااااا .. فكرة ان محمد يحب غيري بتخليني انجن ..
بس انا وش خلاني اقول انه يحبني .. هو ما قال لي شيء .. 
ولا حتى بين لي انه يحبني .. يااربي خلاص يكفي بنجن .. الله يهنيهم يارب )



مسحت دموعها لما سمعت طق امها عالباب
ام فيصل .:. يلا رفيف ابيك تحت تساعديني
رفيف بصوت واطي .:. ان شاء الله يمه
غسلت رفيف وجهها
ولبست بنطلون ابيض وبلوزة اورانج
ولمت شعرها ذيل فرس
وحطت لها كحل وقلوس ..
ونزلت تساعد امها .. 



ع ـالساعه 12 الظهر
وصلوا بيت ابو محمد





* بالمجلس * 


محمد .:. اقول فيصل
فيصل .:. هلا
محمد .:. امممممممممم ما فكرت تتزوج ؟
فيصل .:. ههههههههههههههههههههههههه
شكلك غرت من خالد
محمد .:. مو مسألة غيرة ..
بس انا اسأل مجرد سؤال يعني
فيصل .:. الا انا ودي ..
بس بعد عرس خالد يصير خير
خصوصا الحين اهلي مشغولين بالعرس
محمد .:. على قولك
فيصل .:. حاطط عينك على وحدة ؟
محمد .:. امممممممممممم تقدر تقول وانت ؟
فيصل .:. انا ان شاء الله بخطيب مشاعل بنت عمي
محمد .:. حلو .. الله يوفقكم
فيصل .:. امين ياااااااااااااااااااااااااااااارب
محمد .:. هههههههههههههههههههههه 
الحين انا اللي غرت من خالد 
فيصل .:. خخخخخخخخخخخخ
لا تتطنز ويلا قوم الغدا جهز



* عند البنات *


ريما تسولف مع رفيف و
رفيف ترد عليها بكلمة ورد غطاها


ريما .:. رفييييييييييف .. فيك شيء ؟
رفيف .:. هااه .. لا ما فيني شيء
ريما مسكتها من يدها وطلعوا لغرفة رفيف
ريما .:. الحين بتقولين لي وش فيك ولا كيف ؟
رفيف .:. ريما قلت لك ما فيني شيء
ريما .:. بس وجهك ما يبشر بخير
رفيف .:. يمكن تعبانة شوي عقب امس
ريما .:. آهـا .. اجل اخليك ترتاحين
رفيف .:. اقول ريما تعالي وين رايحه ؟
ريما .:. مو انتي تعبانة ؟! .. ارتاحي
رفيف تبي تحسسها انها عادي .:. اقول انطقي .. 
ما سمعتي اخر خبر عن الدكتورة هناء هع
ريما .:. دكتورة هناء عميدة القسم ؟؟
رفيف .:. في غيرها يعني ؟
ريما .:. لا وشو قوووووولي ؟
وجلسوا وكملوا سوالف وضحك






* بعد صلاة العصر *


ابو محمد .:. محمد .. اتصل على امك قول لها يلا
ابو فيصل .:. وين بدري .. اقعدوا اشربوا الشاهي
ابو محمد .:. مرة ثانية ان شاء الله ..
الحين بنخليكم ترتاحون


نزلوا بيت ابو محمد ورجعوا بيتهم
وعلى طوول كل واحد راح لغرفته ونوووووم




* بعد المغرب *
( بيت ابو محمد )
محمد يطق باب غرفة ريما .:. ريماا .. افتحي
ريما وهي تتثاوب .:. هااه .. وش تبي ؟
دخل محمد وسكر الباب وراه .:. ابي اكلمك شوي
ريما استغربت اخوها يبي يكلمها 
وشكله موضوع مهم .:. اوك طيب لحظة
بغسل وجهي وبجيك
راحت ريما وغسلت وجهها
وجات وجلست قدام محمد .:. يلا قول اسمعك

محمد .:. امممممممم ريما ..
هالكلام ما ابي احد يعرفه .. سر بيني وبينك
ريما وهي مستغربة .:. سر ؟ .. طيب يلا قول
محمد .:. طيب .. اول شيء بسألك ..
اممم رفيف تحب احد ؟

ريما استغربت زيادة .:. رفيف .. هه الظاهر ما عرفت رفيف
باقي .. رفيف مستحييييييييييييييييييييييل تحب ..
الحب عندها من المستحيلات السبعه

محمد تحطم .:. اها .. طيب خلاص يلا انا بروح انام
ريما .:. وييييييين ؟؟ .. ماقلت لي السر
محمد .:. خلاص ما ينفع .. 



وطلع بسرعه لغرفته
وقفل الباب وهو واصل حده
ودموعه على خده




( انتهى البارت الثالث ) 
ارائكم وتوقعاتكم ^_^
( البارت الرابع )


* بيت ابو فيصل * 


كانت رفيف توها قاعده من النوم 
وكل تفكيرها بمحمد وفكرة
زواجه من غيرها بتجننها 
يعني يوم تأكدت اني احب
يروح حبي كذا .. 
ويموت بنفس لحظة ولادته ..
بس خلاص .. 
زين اني عرفت من بدري
انا لازم انسى محمد ..
نزلت دموعها لما تذكرت 
مستحيل انساه ..
وهو وراي بكل مكان ..
هو صديق اخوي الوحيد .. 
واخو اعز صديقاتي .. 
يعني بشوفه في وجه ريما كل يوووووممم 
يعني مستحييييييييييييييل انسى 
بس .. من مصلحتي اني انسى ..
ومن مصلحته كمان
اقل شيء .. 
عشان حبيبته وزوجته المستقبلية ..
غسلت وجهها واخذت شور ..


نزلت للصالة ..
لقت امها جالسة عند التلفزيون 
رفيف .:. صباح الخير .. 
ام فيصل .:. اي صباح الساعه 2 الظهر 
لاحظت ام فيصل هدوء رفيف الغير معتاد .:. رفيف يمه فيك شيء
رفيف .:. لا ما فيني شيء
ام فيصل .:. اكيييد .. شكلك تعبانة 
رفيف .:. لا يمه .. اعطيني الريموت
فيه فلم بيجي الحين 


جلسوا يتابعون الفلم 
وام رفيف قلبها يوجعها على بنتها





* في غرفة محمد *


كان مو قادر يوقف تفكيره عن رفيف ( يعني معقولة ..
مستحيل تحب ؟؟
طيب انا غييير ..
بس هي كيف بتفهم اني احبهاا .. 
يالله يارفيف 
ليش كذا طيب ؟؟ ..
انا مستحيل اتخلى عنها ..
بس كيف احب وحدة ما تبيني
بس لاا .. هي يمكن بس كارهة الحب الحين ..
بس مع الايام بتتأكد اني احبها وبتحبني ..
حتى لو ما تأكدت في وقت قريب ..
انا راح استنى طول العمر ..)



تفكيره هذا اعطاهـ,’ شويةا امل 
قام اخذ شور ونزل وهو نازل من الدرج
اتصل على فيصل .:. هلا والله 
فيصل .:. اهلين .. كيفك ؟
محمد .:. الحمدلله .. انت كيفك يابوفهد ؟
فيصل .:. الحمدلله بخير .. منت جاي عندنا
محمد .:. وينكم انتوا ؟
فيصل .:. بنفس الكوفي شوب اللي دايم
محمد .:. اوكي .. جايكم الحين .. يلا باي




* في بيت ابو فيصل *


رفيف تتصل على مشاعل .:. هلا والله شعولة 
مشاعل .:. اهلين .. كيفك يابنت العم ؟
رفيف .:. الحمدلله عايشين .. انتوا شخباركم ..
مشاعل .:. بخير .. نوافوه يسلم عليك
رفيف .:. حليله .. سلمي لي عليه
مشاعل .:. يوصل .. الا رفيف متى بتمريني ؟
رفيف .:. بعد10 دقايق .. بمر على ريما وبجيك
مشاعل .:. اوك .. يلا باي

رفيف سكرت من مشاعل اتصلت على ريما 


ريما .:. هلا وغلا بكل الحلا 
رفيف .:. اهلين وسهلين ومية مرحبتين
ريما .:. ازيك ياقمييييييييييييييل ؟؟
رفيف .:. نحمدوه .. انتي عاملة ايه 
ريما .:. كويسة .. وبسلم على اهلي في القاهرة
وعيال عمي في الاسكندرية .. وبيت خالتي في ..
رفيف .:. هي هي وش فيك خرفتي انتي ؟؟؟
ريما .:. هههههههههههههههههه .. لا بس عشت الجو هع
رفيف .:. طيب ريموه .. يلا اجهزي بعد شوي بمر عليك
ريما .:. اوتس .. اوتس ( اوك .. اوك )
رفيف .:. يرحمك الله هع 
ريما .:. دوبووووه .. بااااي


نزلت رفيف عند امها .:. يلا يمه تامريني بشيء 
ام فيصل .:. لا يمه بس انتبهوا لنفسكم .. ولا تتأخرون
رفيف .:. اوك مام .. بااايووو




ركبت رفيف السيارة
مع السواق ومروا على ريما 
ولما وصلوا بيت مشاعل ..
نزلت لهم مشاعل ومعها نواف
مشاعل .:. هاي
البنات .:. هايات
نواف ( وهو مضخم صوته على انه رجال ) .:. سلام 
رفيف .:. ههههههههههههههههه نوافوووه مسوي رجااال ههههههههه
اقول اركب وانت ساكت هههههههههههههههههههه والله لو تشوف قطوة انحشت 
ضحكوا البنات وطول الطريق
ضحك وتعليق على نواف مسوي نفسه كبير



لما وصلوا السوق نزلوا كلهم 
وهم داخلين 
رفيف .:. الله .. مشتهيييييييية كوفي
ريما .:. والله انك فاضية
رفيف .:. مالي شغل .. الله ريحتها .. اهـا من هالكوفي شووب
نواااف روح جيب لي 
نواف .:. وليش انا ؟
رفيف ( تبي تحسسه انه كبير عشان يسمع كلامها ) .:. عشانك انت الرجال الوحيد اللي معنا
نواف ( كبر راسه ) .:. انزين .. يلا جيبي فلوسك .. 
ولا اقول لك خلاص بدفع لك انا
مشاعل ( مبققة عيونها مستغربة ) .:. قال هو بيدفع لها 
ريما .:. اي والله هالنتيفة مب هين 
رفيف .:. احـم احـم .. هذا يسمى البث غير المباشر 
ريما .:. اقووووول .. قامت رفيف تتفلسف ..
امشي يلا خلنروح نشتري لنا كم شغلة الا ان يجي ..






* في الكوفي شوب * 

كانوا الشباب جالسين مزح وضحك وسوالف

دخل نواف يشتري الكوفي لمحه فيصل 
فيصل .:. يااااسر .. مب هذا اخوك نواف
ياسر .:. اي والله هذا هو .. وش جايبه هنا
محمد .:. رح ناده طيب
راح ياسر لم نواف .:. نوافوه .. نوافوه 
نواف .:. خير انت وش جايبك هنا ( مصدق عمره )
ياسر .:. انت اللي شجايبك هنا ؟
نواف .:. والله انا جاي محرم لأختي وصديقاتها
ياسر .:. مالقوا الا انت يالبزر محرم
نواف .:. ما بزر الا انت ياوجه العنز 
( محمد يأشر لياسر يحلي نواف يجي لهم )
ياسر .:. امش نواف .. سلم عالشباب
نواف ( مضخم صوته للحين هع ) .:. سلام 
الشباب .:. وعليكم السلام
محمد .:. نواف .. انت وش مجيبك هنا ؟
نواف .:. الحين انتوا شفيكم علي ؟ .. هذا جزاتي صاير محرم لخواتكم
فيصل .:. خوات مين ؟
نواف .:. اختي واختك واخته 
محمد .:. طيب تعال نواف لا تتأخر عليهم بالكوفي

راحوا نواف ومحمد وخذوا كوفي رفيف 

محمد .:. نواف شرايك تروح تقعد مع الشباب 
نواف .:. وخواتكم ؟
محمد .:. انا بروح لهم 
اعطى نواف محمد الكوفي وراح للشباب 
( اتصل محمد على ريما .:. هلا ريمو 
ريما ( مستغربة ويدلعها بعد ) .:. هلا والله
محمد .:. وينكم فيه ؟
ريما .:. انا الحين بالسووووق
محمد .:. ادري يا ذكية .. قصدي اي محل ؟
ريما .:. الحين حنا بكليرز 
محمد .:. اوك .. جايكم الحين .. باي
ريما .:. غريبة شجايه ؟
مشاعل .:. مين هو ؟
ريما .:. محمد اخوي .. بيجينا الحين
رفيف بلمت اول ما سمعت اسم محمد
(يووووو .. يوم قررت انساه صاير يطلع لي في كل مكان .. 


بس ما علي مراح اهتم له .. زي ماهو فكر في غيري ..
انا ماراح افكر فيه )
قطع عليها تفكيرها صوت محمد .:. هاي بنات ..
هذا الكوفي حق مين ؟
ريما .:. حق رفيف
مد لها محمد الكوفي وهو مبتسم
رفيف لفت وجهها عنه .:. ما ابيه
ريما .:. رفيفووووه .. الحين غاثتنا من الصبح
مشتهيته .. ولما جبناه لك ما تبينه
رفيف .:. اي خلاص ما ابيه .. غصب هو
وراحت بعيد عنهم
مشاعل .:. يؤؤ .. شفيها رفيف معصبة
تو كانت شزينها ..
ريما .:. خليها شوي وبتهدا
محمد حز بخاطره تصرف رفيف
تصرفها هذا اكد كلام اخته
هالبنت مستحيل تحب ..
محمد .:. خلاص بنات اجل بروح واخليكم
ريما .:. محمد فيك شيء ؟
محمد وهو يبتسم غصبا عنه .:. لا ما فيني شيء .. يلا باي
رجع محمد للعيال واستأذن منهم ورجع للبيت
وطلع على طول لغرفته وقفل الباب
( ليش كذا يارفيف ليييييييييييييييش .. مو حرام عليك ..


ليش ما تعطيني فرصة وحدة طيب ..خليني اقل شيء افهمك ..
بس مع هذا بظل متمسك فيك .. انتي مستحيل تصيرين لغيري )
قام محمد واخذ له شور وهو مقتنع ان حبه لرفيف
مثل التحدي يا يكسبه .. يا ينهزم هو والحب ..,’






* بعد العشاء *

اتصل فيصل على محمد .:. هلا والله
محمد .:. اهلين
فيصل .:. وينك منت جاي عندنا ؟
محمد .:. لا معليش تعبان شوي مقدر اجي 
فيصل بخوف .:. محمد وش فيك ؟؟
محمد .:. لا مافيني شيء .. بس صداع خفيف 
فيصل .:. اكييييييد 
محمد .:. اي اكيد .. يلا بروح انام .. باي 



* في غرفة رفيف * 

كانت توها نازلة من الحمام _ اكرمكم الله _ 
ومتنعنشة وتدندن
الا سمعت صوت جوالها يدق 
رفيف .:. الوو
صوت بنت .:. هلا والله رفيف . كيفك ؟
رفيف بتردد .:. هلا .. الحمدلله .. مين معي ؟
البنت .:. ما عرفتيني ؟
رفيف .:. لا مين انتي ؟
البنت .:. انا دعاء اخت سارة 
رفيف .:. هلاااااااااا والله .. كيفك واخبارك ؟
دعاء .:. الحمدلله ... انتي شخبارك ؟
رفيف .:. الحمدلله والله بخير
دعاء .:. اي معليش اخذت رقمك
من عند خالتي ام خالد 
بدون اذنك 
رفيف .:. لا والله عادي شدعووى
دعاء .:. فديتك والله ..
الا ريما ومشاعل كيفهم ؟
رفيف .:. الحمدلله بخير
دعاء .:. اي انا اتصلت عليك .. حابه اعزمك انتي 
والبنات على حفلة دي جي بكرة .. يعني جمعه بنات 
ورقص و وناسة 
رفيف .:. يااااي وناسة .. ان شاء الله بقول لهم
دعاء .:. اجل يلا ما اطول عليك .. سلمي لي على البنات
رفيف .:. يوصل ان شاء الله .. بايو 

سكرت رفيف منها وارسلت رسالة
لمشاعل وريما تعلمهم عن الحفلة




* في بيت ابو محمد *

كان محمد توه قاعد من النوم ويفكر بحاله هو و رفيف ..
وايش ممكن يسويه .. سمع طق على باب غرفته 

محمد وهو يفتح الباب .:. ريما مو فاضي اوديك مكان ..
يؤ فصول هلا والله
فيصل .:. اهلين .. ادري مستغرب جيتي 
محمد .:. لا لا حياااك .. تفضل 


دخلوا داخل جناح محمد
وجلسوا عالكنب 

فيصل .:. محمد بصراحه قلبي ناغزني عليك 
حاس ان فيك شيء
محمد .:. لاما فيني الا العافية
فيصل وهو مبتسم .:. هالكلام قوله لفارس او منصور .. لكن انا 
ماراح اصدق .. انا اعرفك اكثر من نفسك .. ومتأكد ومستعد احلف ان فيك شيء
تنهد محمد وسكت 
فيصل .:. محمد .. تكفى قول لي وش فيك ؟ ..
ترى من جد خوفتني عليك 
محمد ناظر فيصل .:. فيصل .. انت مستحيل تفهمني
فيصل .:. طيب قول لي .. اقل شيء تفضفض ولا تخبي بقلبك
وتتعب لحالك 
محمد وعيونه مدمعه .:. اي والله تعب .. 
مع ان السالفه كلها من يومين 
بس خلااص انهد حيلي
فيصل .:. ياخي تعوذ من ابليس ..
وش السالفة اللي هدت حيلك 
محمد .:. الحب 
فيصل .:. الحب ؟؟؟؟؟؟؟؟؟
محمد .:. اي .. البنت اللي احبها .. مو حاسة فيني ..
انا احبها وربي .. ومستعد اتقدم لها اليوم قبل بكرة .. 
بس اخاف ترفضني او تنجبر علي .. 
فيصل .:. ياخي هدي طيب .. السالفة ما توصل لهالدرجة .. 
انت ما تدري عنها .. ما تدري هي وش مشاعرها اتجاهك ..
يمكن هي تحبك .. بس ما بينت لك 
محمد .:. بس هي مستحيل تحب .. 
هي ماخذه فكرة سوداوية عن الحب
فيصل .:. طيب هي ما تستاهل انك تغامر على شانها ؟
محمد .:. الا اكيد 
فيصل .:. طيب خلاص .. انت خلك قوي .. 
وحاول انك تجس نبضها 
واكيد بيجي يوم وبتعرف هي تحبك ولا لا

محمد .:. بس يافيصل اخاف تصير لغيري
فيصل .:. وهذي هي المغامرة .. لو هي تحبك ..
بتستناك ومراح ترضى بأحد غيرك .. ويلا قوم غسل وجهك 
وقوم معي نروح .. قلت للعيال اني بجيبك

محمد .:. اوكي .. وهو رايح بيغسل وجهه 
لف على فيصل .:. والله منت بهين تعرف للحب 
فيصل .:. هههههههههههههههه وش قالوا لك يالدووب
محمد .:. هههههههههههههه لا بس جد تعرف تتفلسف وانا طول الوقت احسبك دلخ
فيصل .:. اقووول صدق ما تنعطى وجه ..
يلا بسرعه ولا ترى بروح واخليك
محمد .:. هههههههههههههههههههههههههه .. 
اوكي 5 دقايق وجاي

* في غرفة رفيف *
رفيف جالسة تكلم ريما .:. اي وقالت لي اعلمكم عن الحفلة
ريما .:. طيب ما قالت لك وش مناسبتها ؟
رفيف .:. لا ما سألتها 
ريما .:. اممممممم .. طيب وش بتلبسين ؟
رفيف .:. مدري
ريما .:. طيب وش بتسوين بشعرك ؟
رفيف .:. مدري 
ريما .:. طيب مشاعل بتجي ؟ 
رفيف .:. مدري
ريما .:. طيب وش اسمك ؟
رفيف .:. مدري ............... دوبووووووووه
تستهبلين علييي
ريما .:. انا ادري عنك كل ما قلت لك شيء
قلتي مدري ( تقلد صوتها )
رفيف .:. والله انا صدق مدري .. 
تبيني اكذب عليك ما اعرف يختي

ريما .:. ما تدريييين ..
ولا مااخذ عقلك يتهناااااااابه
رفيف .:. يووو منك .. محد مااخذ عقلي
ريما .:. طيب طيب هههههههههههه مع اني اشك ..
المهم انا الحين بروح انام
اكلمك بعدين .. اوك 
رفيف .:. اوكي .. بايو




( يوم الحفلة )


* في بيت ابو سارة *

نوف .:. يمه وش البس ؟
ام سارة .:. البسي البدلة السماوية
سارة .:. طيب يمه وش صار عالعشاء ؟
ام سارة .:. خلاص ابوك راح يتفاهم مع المطعم
دق جرس الباب ركضت نوف وفتحت الباب
لقتهم بيت عمهم ابو منصور 

نوف .:. هلا والله .. خلود يلا تعالي معي 
ام سارة .:. هلا وغلا .. حياكم
فاتن .:. هلا فيك عمتي .. معليش جايين من بدري
بس عشان امي قالت نجي نساعدكم 
دعاء ( بلهفة ) .:. مين اللي جابكم ؟
فاتن .:. جابنا منصور .. يلا خالتي وش تبينا نسوي ..
ام سارة .:. تعالي معي للمطبخ 

وبدوا البنات يشتغلون ويجهزون للحفلة
بعد ما خلصوا الشغل طلعواف نوف وخلود لغرفة نوف
ودعاء وفاتن غرفة دعاء وسارة راحت غرفتها






* بيت ابو محمد *

ريما تكلم مشاعل جوال .:. اي .. قلتي لي البس البني 
مشاعل .:. اي البني حلو 
ريما .:. اوكي طيب .. يلا بروح البس .. باي 
اتصلت رفيف على ريما 
ريما .:. هلا والله
رفيف .:. اهلين .. ها لبستي ؟
ريما .:. الحين بلبس
رفيف .:. طيب انا محتارة وش اسوي بشعري
ريما .:. خلاص انتي البسي .. وتعالي بزين لك شعرك 
رفيف .:. لا .. ما ابي ازعجك
ريما .:. اقول رفيفو .. تستخفين دمك انتي ..
قلت لك تعالي يعني تعالي .. يلا باي بروح البس








(العصر )
* بيت ابو سارة *

فاتن .:. الله دعاااء شكلك قمر 14 
دعاء وهي مستحية .:. لاتبالغين فتين 
فاتن .:. وربي ما ابالغ .. بعدين كم مرة قلت لك 
لا تناااااديني فتيين
دعاء .:. وي منك .. خلاص طيب آسفين .. 
بروح انزل تحت وانتي خلصي
فاتن .:. اوكي



نزلت دعاء من الدرج وهي تغني ومروقة ع ـالآخر
سمعت صوت احد يكلم امها .:. اي يا عمتي ..
الحين بروح اجيب الحلويات 
ام سارة .:. ما تقصر يا ولدي .. بنردها لك في عرسك
منصور .:. هههههههههههههه .. بدري عالعرس عمتي 
ام سارة .:. لا ياولدي مب بدري .. انا تزوجت عمك وعمره 17 سنة 
منصور .:. عمتي الزمن الحين تغير
ام سارة .:. بس حتى ولو انت كبرت .. ومو ناقصك غير زوجة تهتم فيك
منصور .:. اجل على يدك
ام سارة .:. ابشــــــــر
منصور .:. ههههههههههههه .. زين عمتي يلا
بروح عشان الحق اجيب الحلويات 
ام سارة .:. يلا ياولدي .. فمان الله


نزلت دعاء اللي كانت واقفة عالدرج وسمعت كل كلامهم ..,’

دعاء وهي تدور على نفسها .:. يمه .. شراايك فيني ؟
ام سارة وهي تبتسم بحنان .:. قمر يا يمه قمر 
نزلوا نوف وخلود 
نوف .:. وحنــاا يمه 
ام سارة .:. ههههههههههه وانتوا بعد تجننون 


شوي ونزلوا سارة وفاتن وكل وحدة منهم تقول الحلى عندي






جلسوا البنات يسولفون شوي ودق الباب 
راحت نوف تفتح الباب لقتهم رفيف وريما ومشاعل 
سلمت عليهم
ودخلتهم عالبنات 
كانت رفيف لابسة تنورة سوداء قصيرة 
واطرافها عليها زخرفة بيضاء
وبلوزة توب بيضاء ولابسة صندل ابيض 



ريما كانت لابسة بنطلون حرير بني
مع بلوزة حفر بيج



اما مشاعل كانت لابسة بلوزة وردي
الى نص الفخذ مع بنطلون جنز 



جلسوا البنات يسولفون ويضحكون 
دعاء .:. بنات بروح اجيب الاستريو من فوق 
عشان نبــــدا رقص
ريما .:. بقوم اساعدك 

وطلعوا فوق وجابوا الاستريو وبدوا يرقصون 
ويستهبلون لين ما جوا باقي البنات 

ريما بهمس .:. رفيف
رفيف .:. هاه
ريما .:. هويتي بوادي .. الناس يقولون هلا
رفيف .:. هي استغفري .. هلا طيب وشوو ؟؟
ريما .:. ما شفتي جوالي وين ؟
رفيف .:. لا مدري عنك وين حطيتيه
ريما بخوف .:. رفيف ساعديني صووري فيه
رفيف .:. يؤؤؤؤ .. قومي دوري فوق يمكن نسيتيه 
وانا بروح بدور في المقلط 
ريما .:. اوكي
راحت ريما ركض على فوق
لقت جوالها على الطاولة
اللي في الصالة الفوقية 
اخذته وجت بتنزل بسرعه 
شافته قدامها ( يؤ هذا نفسه .. 
وش جايبه هنا .. الحقرور يحسبني الشغالة ..
بس جد وش علاقته بأهل دعاء )
منصور وهو واقف حس بأحد يناظره 
لف وانصدم بالملاك اللي واقف قباله 
واضح انها مو مستوعبة اني اطالعها 
بس وربي خقـــــــــــــــق )

ريما في هاللحظة انتبهت انه يطالعها
على طول رجعت للبنات و قلبها يدق بسرعه 
رفيف .:. وش فيك تأخرتي ..
ريما و وجهها احمر .:. بعدين اقول لك 
رفيف .:. وي طيب ليش وجهك احمر 
ريما .:. رفيييييف .. قلت لك بعدين بقول لك
شوي وجات نوف .:. فاتن منصور يبيك
قامت فاتن تكلم اخوها
منصور .:. فااتن تعالي بسرعه
فاتن .:. هلا .. انت شجايبك ؟ مو عارف ان عندنا بنات
منصور .:. الا انا اصلا جبت الحلويات بس اسمعي بسألك 
فيه بنت لابسة بني مين هذي
فاتن ( شهقت ) .:. شفتها ؟؟؟؟؟؟؟؟؟؟؟؟
منصور .:. اخلصي علي بنت مين ؟
فاتن .:. وش تبي فيها ؟
منصور .:. بتصور معها .. اخلصي بسرعه 
تكلمي ولا ترى ما يصير لك طيب
فاتن .:. منصوروه .. بنات الناس مو لعبة عندك
منصور .:. فتيييين .. ابي اعرف اسمها بس
مراح اسوي لها شيء
فاتن .:. وعد ؟؟
منصور .:. اي وعد
فاتن .:. طيب طيب .. هذي ريما بنت عمر الـ ... 
منصور .:. يؤ طيب وش تقرب لبنات عمي ؟
فاتن .:. هذي صديقة بنت عم خالد زوج سارة 
منصور .:. اهـااا ..طيب يلا ضفي وجهك
فاتن .:. والله ما تستحي على وجهك .. مالت بس
منصور طلع طاير من الفرحة 
لما ركب سيارته قعد يدور على كاسيت
فتح درج السيارة لقى اوراق حق الجامعه شالها 
لفت انتباهه اسم ( محمد عمر الـ ... )
منصور ( يؤ .. نفس اسم البنت .. يعني محمد ... 
وريما .. يعني .. بس لااا .. الااااا .. ريما فيها 
شبه من محمد .. كيف راح هالشيء عن بالي .. 
ياااااي احبك ياا محمد ) 
ومشى بسرعه لعند العيال 





( انتهى البارت الرابع )

( البارت الخامس )



* عند الاولاد *


دخل عليهم منصور .:. سلااام 
الشباب .:. وعليكم السلام
منصور .:. كيفك محمد ؟
محمد ( مستغرب ) .:. الحمدلله .. كيفك انت ؟
منصور .:. الحمدلله بخير
فارس .:. الحين كلنا مجتمعين 
ما ملى عينك غير محمد ؟! .. 
ياخي اقل شيء جااامل 
منصور ( والله لو كل خواتكم زي ريما هع ..
كان تزوجت 4 هع هع )

فيصل .:. ماااااخذ عقلك يتهنابه
منصور .:. امييييييييييين .. جعلها تتهنابه لحالهااا
الشباب بققوا عيونهم
عبدالله .:. اووووووخص .. 
منصور انضميت لي وصرت تغازل 

منصور .:. لا وعع بسم الله علي منك ..
انا ما احب غير وحدة

فيصل من الصدمه .:. ههههههههههه منصور
ههههه انت تحب 
هههههههههههه
محمد .:. من جدك منصور تحب ؟
منصور ( حس انه كب العشا ) .:. هههههههههههه .. 
اذكياء مرة ماشاء الله عليكم ..
ينلعب عليكم بسهولة 
فارس ( باقي مصدوم ) .:. يؤ .. منصور تحب ؟؟
منصور .:. هيييييي انت مصدق .. كله مقلب
فيصل .:. المهم ما علينا ..
وش رايكم نسوي مفاجأة لخالد بمناسبة زواجه
خصوصا انه هو اول واحد بيتزوج فينا
فارس ( مسوي متأثر ) .:. نكتب له رساله : هان عليك
ان تودع قفص العزوبية النحاس .. وتذهب لقفص الزواج الذهبي
دون ان تأخذنا معك .. اهئ اهئ
ضحكوا الشباب على شكله 
وكملوا سهرتهم سوالف وضحك 





* في بيت ابو محمد *



رجعت ريما من الحفلة وتوها بتطلع غرفتها 
سمعت اصوات الشباب .. جاها فضول ..
حبت تتأكد .. اللي شافته بالحفلة ..
هو نفسه صديق محمد ولا لا ..
توها بتطل من الشباك 
الا سمعت صوت منصور .:. محمد ابي موية
محمد .:. ادخل محد في البيت .. الاهل معزومين 
ريما على طول جت تبي ترجع ما لحقت 
وطاحت على دخلة منصور للصالة
منصور لفت انتباهه شيء اسود طايح
وصوت بنت .:. آآآي 
منصور قرب منها بيساعدها
وفي نفس اللحظة رفعت ريما عيونها ..
ريما بققت عيونها .. 
منصور ( يؤؤ .. محكوم علي اخق مرتين
في نفس اليوم ..
الا لحظة .. عيونها مو غريبة علي .. 
وتذكر الموقف اللي صار في بيت فيصل ..
لما حسبها الشغالة .. 
ما قدر يمسك نفسه وضحك

ريما عيونها دمعت ( ياقليل الأدب .. هذا بدل 
ما يساعدني يقعد يضحك علي .. والله فشلة حفظ 
شكلي من كثر ما يشوفني .. لا و واقف قدامي بعد ) 

قامت ريما ودزت منصور
وطلعت غرفتها وهي تبكي 


منصور ندم مليون مرة
على انه ضحك ( ياقلبي ..
شكلها تأثرت من حركتي .. بس انا وش ذنبي
مقدر امسك ضحكتي 
بس ياقلبي عليها ..
مبين انها تضايقت مني )


ورجع للمجلس وهو
متضايق لأنه زعل ريما 





* في غرفة ريما * 

كانت تتكلم مع رفيف بالجوال
وهي تبكي وتشهق .:. تخيلي يارفيف 
ثالث مرة يشوفني ..
والله فشلة .. لا وكل مرة يشوفني
وانا طايحه وين اودي وجهي 


رفيف .:. ياقلبي ياريموووو .. 
هدي طيب مافيه ولا رجال بالكون يستاهل 
دمعه وحدة ( وهي في بالها محمد .. 
اللي طول الوقت تفكره يحب غيرها )

ريما وهي تشاهق .:. بس فشلة .. تخيلي لو 
عرف محمد .. والله بيذبحني
رفيف .:. لا ياقلبي لا تفكرين كذا .. 
اصلا مستحيل يقول لمحمد .. 
لأن لو قال لمحمد بنلقاكم 
بكرة معلقين بالمروحه انتي وياه 
ريما ضحكت .:. ههههههه حلوة منك
رفيف .:. اي كذا .. تصدقين صوتك
احلى وانتي تضحكين 
ريما .:. فديتك يابعدي .. 
الله يريحك زي ما ريحتيني 
رفيف .:. ولوو كم ريمو عندي .. يلا قومي
مسحي دموعك ونامي
زييين .. افكر بكرة نطلع 
ريما .:. وين تطلعين ؟
رفيف .:. اي مكان راضية ..
لو حتى اطلع افر حارتنا وارجع
ريما .:. هههههه .. اي زين
اذا قررتي تطلعين علميني 
رفيف .:. وانا اقدر اطلع من غير تؤام روحي 
ريما .:. يابعد قلبي 
رفيف .:. بس انا اقص مشاعل 
ما اقصدك انتي هع 
ريما .:. دوبوووه .. 
مالت عاللي يكلمك اصلا ..
يلا باي 

وراحت غسلت وجهها ونوووم 




( قبل عرس خالد بأسبوع )


رفيف .:. ايوه ريما .. بمرك بعد شوي ..
بنروح نسويبروفا لفساتينا بالمشغل ..
اي الحين بكلمها .. يلا بايو


دقت رفيف على مشاعل ومرت عليهم وراحوا للمشغل
وقاسوا فساتينهم وطلعت حلوة ورجعوا لبيوتهم



* بيت ابو ياسر *


نواف .:. مشاعل
مشاعل وهي تطالع المجله .:. هممم
نواف .:. تتوقعين بنسافر بعد عرس خالد ؟
مشاعل وهي مو لمه .:. لا
نواف .:. ليه ؟
مشاعل .:. هممم .. مدري
نواف .:. مشااعلوه .. انا اكلمك 
مشاعل وهي تسكر المجلة .:. خير وش تبي ؟
نواف .:. ليش ما تتوقعين بنسافر 
مشاعل وهي توقف .:. ما يبيلها ذكاء 
المدرسة قربت .. خلاص عرفت ليه .. اففف
محد ياخذ راحته بذا البيت ابدااا
خذت المجلة وطلعت غرفتها 
نواف .:. افففف والله مريضة نفسية
انا بروح انام ابرك ..
* في غرفة رفيف *



وكالعاده تقرقر مع ريما بالجوال
ريما .:. الا صح رفو .. العرس بعد 4 ايام 
وفساتينا باقي ما خلصت 
رفيف .:. مين قال لك ما خلصت .. الخياطة تقول
بعد بكرة بتطلع 
ريما .:. طيب .. واذا طلع مو حلو
رفيف .:. ياذكية .. مو حنا مسويين بروفا 
وشفنا فساتينا واعجبتنا 
ريما .:. اي صح .. بس امممم .. رفيف تتوقعين صديق 
محمد بيجي للعرس
رفيف .:. ياذكية ناسية ان اصدقاء محمد هم نفسهم 
اصدقاء خالد .. يعني شيء طبيعي بيحضرون ..
لحظة لحظة .. ليش تسأليييييييييين ؟
ريما .:. هاه .. لا بس سؤال جاء على بالي 
رفيف .:. بحاول اصدق .. ما سمعتي الشاعر اللي يقول .:. 

الحب باين في عيوني ...
............................... والعشق هو سبب جنوني ...

ريما .:. دوبوه .. هذا انتي اللي قايلته مب شاعر ..
قال شاعر قال .. بعدين مين قال لك اني احب 
رفيف .:. الحب عذاب مو صح هع
ريما .:. رفيفوووووه .. بلا سخافة 
رفيف .:. ههههههههههه كأن فيه ناس
وجههم صار احمر
ريما .:. ترى بسكــــــــــر
رفيف .:. هههههههههه لا انا اقصد نفسي
ريما .:. اي مرة واضح .. الا صدق
رفيف بعد عرس خالد 
بـ 3 اسابيع بتبدا الدراسة 
رفيف .:. وهـ .. اشتقت للجامعه 
ريما .:. اي والله .. ولا بوابة الباصات مع البنات
رفيف .:. عاد اكره ماعندي مبنى 15
ريما .:. هههههههههه مقر النسرات ( الدكتورات ) 
رفيف .:. ههههههههه اي .. بس تصدقين 
مافيه ازين من الدكتورة ايمان الروّاف .. وربي عسسسل 
ريما .:. اي والله ياحبي لها .. عاد كله يهوووووون
عند الدكتورة سعاد العتباني ههههههههههههههه
رفيف .:. ايييييي .. ههههههههههههههه ..
بس حسبي الله عليها من اسئلة
من وين تجيبها مدري
ريما .:. رفو .. تذكرين ذيك السالفة ههههههههههه
لما اكتشفنا انو زوجها اللي يصحح
معها الاوراق ههههههههههههه
رفيف .:. اي هههههههههههههه .. 
افا عليك انا مستحيل انساها


( السالفة طبعا انو كان عليهم امتحان
ورفيف وريما جاوبوا على سؤال
نفس الجواب يعني الجواب الصح ..
ولما نزلت النتايج .. طلعت نتيجة رفيف
اقل من ريما ومحطوط على جواب رفيف خطأ
وجواب ريما انو صح .. 
فلما راحوا لها وكلموها استوعبت 
وعدلت الدرجة .. _ السالفة حقيقية ترى هع _ )


ريما .:. آآآآي يابطني هههههههههه
بموت من الضحك هههههههههههه
رفيف .:. ههههههههههههههه خلاااااص
اسكتي هههههههههههه 
ريما .:. انا بسكر هههههههههههه
ما اقدر اتحمل ههههههههه
لو قعدت اكلمك يمكن انجن ههههههههههههه
رفيف .:. ههههههههههههه .. اي زين 
هههههههههههه يلا باي 


( طبعا هذي حالة هستيرية هع 
تصيب رفيف وريما اذا كانوا مرتبكات
ومتوترات وخايفات من شيء )







* في يوم العرس * 


( 1 ونص الظهر .. بيت ابوفيصل )


رفيف .:. فيصل يلااااااااا .. 
ودينا المشغل نبي نخلص بسرعه

فيصل .:. ما تشوفيني ناااااااايم
رفيف .:. فيصل تكفــــــى بنتأخر عالكوفيرة 
فيصل .:. اففف منك يا انتي غثاااا خلاص طيب
ضفي وجهك ببدل ملابسي 



بدل فيصل ونزل و ودا رفيف وامه للمشغل 



* في المشغل *


اتفقوا البنات من قبل يجتمعون بالمشغل مع امهاتهم 

رفيف .:. مشاعل اي تسريحة اسوي ؟
مشاعل .:. شوفي انتي دايم تسوين كيرلي .. فهالمرة خليها 
تسوي لك بوف بسيط واكسسوار .. نعوم وحلو 

ريما .:. طيب انا ؟
رفيف .:. اي ريما شوفي .. انا شفت تسريحه 
تناسب على وجهك .. شوفيها في ذيك المجلة 

ام ياسر .:. بنـات .. حنا خلصنا بنروح الحين للقاعه
اذا خلصتوا اتصلوا على احد من اخوانكم يجيبكم
البنات .:. ان شاء الله 


ع ـالساعه 9 كانوا البنات مخلصين 
وجاهم ياسر و وداهم للقاعه




كانت رفيف لابسة فستان سماوي ماسك على جسمها 
وتحت الصدر حزام فضي و منثور على الفستان كرستال فضي طويل





اما ريما كانت لابسة فستان فوشي حفر والحزام على شكل اكسات صغيرة
لونه بني طبعا ماسك عالجسم ولتحت الركبة بشوي







مشاعل كانت لابسة فستان ابيض عليه نقشات ورد بالأحمر والاخضر 
بخصر نازل شوي ومسوية حزام بشريطة ساتان حمراء 





كانت كل وحدة احلى من الثانية 
قعدوا يرقصون ويسولفون وطبعا تعليقات هع
ع ـالساعه 12 ونص بالليل 



بدت الزفة اول شيء بالزغاريط 
بعدين بدا الشعر وسارة واقفة اعلى الدرج 



كان شكلها اقل ما يقال عنه رووووعة
فستان العرس كان مرة حلو ونعووووووووم 
وكانت رافعه شعرها ومسوية كيرلي من فوق وحاطه تاج 
وماسكة بيدها باقة ورد جوري احمر




بدت تنزل من عالدرج مع موسيقى هادئة 
ولما وصلت للكوشة بدت الزغاريط من جديد
وشغلوا اغنية مخصصة لها من الحان وغناء منصور 


دعاء .:. هذا منصور ولد عمي .. ماشاء الله عليه
مو حلو صوته 
رفيف .:. الا ما شاء الله صوته حلو
ريما اللي ميزت صوته ( اهـا اسمه منصور ..
ويصير ولد عمهم ..
عشان كذا شفته عندهم ذاك اليوم ..
بس جد ماشاء الله
حلو وصوته حلو ..
يؤؤ وش فيني انا فاصخه الحيا ..
وبعدين من حلاته .. 
قليل الادب يضحك على بنات الناس ) 



جلست سارة عالكوشة
وبدوا البنات يرقصون وخلوها ترقص معهم 


لما دخلوا الناس ع ـالعشاء
جابت دعاء الكاميرا .:. يلا بنات 
خلونا نتصور مع سارة ..
( اللي كانت مسرحه وفي عالم ثاني )


ريما .:. يلا بنات .. خلونا نسوي فريق كورة قدم 
وسارة الكابتن هع
ضحكوا البنات كلهم مع سارة
رفيف .:. اخيرا ضحكتي .. وش ملحتس وانتي تضحكين ..
مو تو ما ندري وين انتي فيه ..
سارة .:. ههههههههه .. 
بنشوفك بعرسك وبقول لك نفس الكلام 
رفيف سكتت ( عرسي هه .. هذا اذا تزوجت بعد حماده ..
يؤؤؤؤ .. وادلعه بعــــد ..
هذا وانا قايلة بنساه .. بس ياربي شسوي ..
والله احبه .. مقدر ) 
دعاء .:. رفووو .. وين رحتي ؟
رفيف .:. هاه .. ( ابتسمت ) .. لا ولا مكان .. 
يلا خلنروح نتعشى 






( انتهى البارت الخامس )

( البارت السادس )


* بعد عرس خالد *

( بيت ابو سارة _ العصر )


ام سارة .:. يلا يابنات قوموا ودعوا سارة 
بعد شوي بتجي ورحلتها اليوم 

نوف .:. طيب يمه .. بعد شوي بنقوم 

دق جرس الباب ونزلت الام تفتحه

ام سارة .:. هلا والله .. توما نور البيت 
خالد .:. تسلمين خالتي .. منور بأهله
ام سارة .:. تفضلوا .. حياكم
دخلوا المجلس 

سارة .:. يمه كيف حالك ؟
ام سارة .:. الحمدلله بخير
انتوا شخباركم عساكم مرتاحين ؟
خالد .:. الحمدلله والله بخير
سارة .:. يمه وين خواتي ؟؟
ام سارة .:. نايمات .. بقوم اقعدهم من النوم
سارة .:. لا يمه اقعدي .. بروح انا اقعدهم 

طلعت سارة لغرفة اختها دعااء

سارة .:. يلاااا .. يلااا دعاء يكفي نوم يلا قومي 

وطفت المكيف وشغلت اللمبات 

دعاء .:. ساااروووه مب فاضيتلك تعبااانة .. 
سارة .. ( صرخت ) سااارة هلااا والله
سارة .:. اهلين .. بدري توك تستوعبين 
دعاء .:. كيفك وشخبارك ؟
سارة .:. الحمدلله .. يلا تعالي نقعد نوف 

وراحوا قعدوا نوف وتجمعوا بالصالة الفوقية

دعاء .:. سارة متى رحلتك ؟
سارة .:. بعد ساعه
نوف .:. يعني بتجلسين عندنا نص ساعه بس !!
سارة .:. اي عشان الحق عالرحلة 
دعاء .:. بس ما امدانا نقعد معك
سارة .:. بعد ما نرجع بنشب لكم
لين تقولون لي ضفي وجهك
نوف .:. ما بنقولهاااا

وجلسوا مع بعض سوالف الا ان مرت نص ساعه
طلعت سارة مع خالد وراحوا للمطار مع فيصل
اللي وصلهم ورجع عند الشباب



* بعد المغرب *

ام فيصل .:. رفيف .. رفيييييييييييييف .. يلا قومي
رفيف .:. همممممم . يمه فيني نوم .. بقوم بعدين
ام فيصل .:. يلا قومي صلينا المغرب وانتي باقي نايمة
رفيف .:. اي طيب طيب .. بقوم بعد شوي


قامت رفيف وهي تتثاوب 
كان ظهرها يوجعها وجسمها مكسر عقب العرس 
قامت اخذت شور وتوضت وصلت 
بعد ما صلت قعدت عاللاب وفتحت الماسنجر
لقت صديقتها نورة اون لاين 

احبــــك .. عجزت انساها .. ( رفيف ) .:.
هاااي 
الدنيا حلوة بالأمل ( نورة ) .:.
وعليكم الهاي 
احبـــك .. عجزت انساها .. .:.
كيفك يادوبة وشحتينييييي
الدنيا حلوة بالأمل .:.
الحمدلله .. وانتي اكثر والله .. يالقااااااطعه
من عطلنا ما كلمتيني غير مرتين بس 
احبــك .. عجزت انساها .. .:. 
ياقلبي اعذريني انشغلت بملكة وزواج ولد عمي
الدنيا حلوة بالأمل .:. 
عالبررررررررركة .. عقبالك 
احبــك .. عجزت انساها .:. 
فاااااااااااااال الله ولا فالك .. تفاولي علي خير
الدنيا حلوة بالأمل .:.
ههههههههههههههه .. الحين الزواج شر
المهم .. ماعلينا
كيفك وشخبارك ؟


وكملت سوالف معها وشوي سكرت المسن 
ونزلت تحت للصالة

شافت امها ماسكة سماعه التلفون .:. لا حول ولا قوة الا بالله
الحين جايينكم .. يلا مع السلامة 
رفيف .:. يمه وش فيه ؟؟؟
ام فيصل .:. روحي بسرعه البسي عباتك .. 
مشاعل بنت عمك مساعد بالمستشفى 
رفيف .:. مشاااااااااااااعل ؟؟؟ وش فيها يمه ؟؟؟؟
ام فيصل .:. ما ادري يلا بسرررعه 

ركضت رفيف فوق ولبست عباتها ونزلت على طول للسيارة 



* في المستشفى * 


نزلت رفيف تركض لقت مرة عمها وياسر ونواف 
واقفين برا في الممر وام ياسر تبكي 
رفيف .:. عمتي .. وش فيها مشاعل ؟؟ 
ام ياسر وهي تبكي .:. مدري يابنتي .. لما رقيت فوق ابي اقعدها من النوم .. لقيتها طايحه ع ـالأرض 
رفيف .:. طيب الحين كيفها ؟
نواف .:. ما ندري .. ابوي عند الدكتور الحين 
ام فيصل كانت توها جاية شافت ام ياسر تبكي
راحت لمها تهديها .:. ياوخيتي هدي .. ان شاء الله بتقوم بالسلامة ..
يمكن مرهقة شوي وبتقوم زي اول واحسن ان شاء الله ..

ورفيف اللي كانت خايفة على صديقتها وبنت عمها الوحيدة ..
كانت تبكي بهدوء وتدعي انها تقوم بالسلامة ..


شوي وجاهم ابو ياسر ومبين على شكله انه تعبان ..
خصوصا ان مشاعل بنته الوحيدة ..
ام ياسر .:. وش قال لك الدكتور ؟
ابو ياسر .:. ما قال لي شيء مهم للحين .. بس يقول لازم تبقى تحت الملاحظة 
اقل شيء 4 ساعات 
ام ياسر .:. ليش فيها شيء ؟؟؟
ابو ياسر .:. لا ان شاء الله ما فيها شيء
ام ياسر .:. طيب ليش يحطونها تحت الملاحظة 
ياسر .:. يمه لا تخافين .. بس عشان يتأكدون 
انها مراح تتعب مرة ثانية وبيطلعونها لا تحاتين 
ام ياسر .:. طيب انا بقعد مع بنتي 
ابو ياسر .:. جلوسك هنا مراح يفيدك كثر ماراح يضرك 
انتي لازم ترجعين البيت وترتاحين .. وان شاء الله هي بقوم بالسلامة



رجعوا ام ياسر ونواف مع ياسر ورفيف وامها رجعوا بيتهم 
وبقي ابو ياسر بالمستشفى عند بنته الوحيدة ..,’ 
* في غرفة رفيف * 

ريما .:. يؤؤؤ .. طيب هي الحين كيفها ؟
رفيف وهي تبكي .:. مدري .. طلعنا من المستشفى والدكتور
يقول لازم تقعد تحت الملاحظة .. الحين عمي عندها
ريما .:. ياقلبي والله الله يقومها بالسلامة .. خلاص رفو لا تبكين
هي اكيد بتتضايق لو درت انك بكيتي
رفيف .:. ياريما مقدر غصبا عني
انتي اكثر وحدة عارفة مشاعل قد ايش تعني لي
غصبا عني ببكي وبحاتيها 
ريما .:. عارفة ياقلبي والله عارفة .. بس مفروض تصيرين قوية
وتتفائلين خير .. وتدعين لها تقوم بالسلامة .. مو تبكين 
البكاء والخوف ماراح يفيدها بشيء 
رفيف وهي تمسح دموعها .:. اي صح .. بحاول امسك نفسي
ريما .:. اوكي طيب .. ما بطول عليك ..
بس اذا سمعتي اي شيء عن مشاعل بلغيني 
رفيف .:. ان شاء الله .. باي

قامت رفيف وغسلت وجهها وتوضت 
وصلت العشاء وصلت ركعتين ودعت ان 
مشاعل تقوم بالسلامة 
لما خلصت صلاتها دخلت عليها امها وعيونها محمرة 
ام فيصل .:. مشاعل بنت عمك مساعد ..
رفيف .: وش فيها يمه ؟؟؟؟؟؟؟؟؟؟؟؟؟؟؟
ام فيصل .:. ادعي لها بالرحمة .. توفت 
رفيف .:. اييييييييييييييييييش ؟؟؟؟؟؟؟؟؟؟؟؟؟؟؟؟؟؟؟
يمه لا تمزحين معي واللي يخليك يمه 
وربي ما اتحمل يمه لا تمزحين معيييييييييي
وطاحت ع ـالأرض تبكي حضنتها امها
وهي تبكي معها .:. يمه خلاص طيب هدي .. قضاء وقدر
ادعي لها بالرحمة .. محتاجة دعائك الحين 
رفيف كانت دموعها تنزل بهدوءو بدون اي ردة فعل

( مشاعل ماتت .. لا لاا مستحييييييل .. امس كانت معنا ..
تضحك وترقص معنا .. كيف ماتت الحين .. لا لا اكيد امي تمزح
الحين بنروح لبيتهم بنلقاها هناك .. وبقعد امزح معها واغايضها
وبنتزاعل شوي وبنرجع نتصالح .. مشاعل لا ما مااااااتت )




* عند الشباب *


كانوا فيصل ومحمد وفارس جالسين يسولفون 
وينتظرون باقي الشباب يجون 


دق جوال فيصل .:. هلا والله يالغالية
ام فيصل .:. فيصل يمه ارجع البيت ضروري
فيصل خاف .:. ليه يمه وش فيييييكم ؟؟
ام فيصل بكت .:. مشاعل بنت عمك مساعد .. وما قدرت تكمل
فيصل .:. يممممممممممه وش فيها مشاعل 
ام فيصل .:. الله يرحمها
فيصل ما استوعب كلام امه ورمى الجوال ع ـالأرض 
( لااااااا مستحيل .. مشاعل ماتت .. )

قام فيصل بسرعه وطلع من عندهم
وركب سيارت وماشي مسررررع ودموعه متوقفه بعيونه
مو قادر يصدق .. قلبه يقول انها ما ماتت ..
وعقله يقول انها ميتة الحين .. البنت اللي حبها راحت ..
من هالدنيا .. راحت من الدنيا اللي حلاتها بضحكة منها ..
كيييييييييييف .. كيف ماتت وخلتني .. ليش راحت وما اخذتني معها
ليش خلتني اتعذب بعدها ... طيب . طيب ليش ما قااالت لي انها بتروووووح 
لييييييش .. ياااربي خذ روووحي ياارب .. انا مقدر اعيش من بعدهااا
ياربي موتني معهاااا .. الدنيا ظلمة وهي مو فيها .. ياربي ليش مكتوب علي اشقى 
تكفين مشااعل ارجعييي .. تكفين .. بس لو يوم واحد .. بقول لك اني احبك 
واني مقدر اتخلى عنك .. واني من بعدك ما اسوى شيء .. والله ما اسوى شيء بدووووونك
انتي بالنسبة لي كل الحياااااة .. آآآآآآآآآآآآآآآآآآآهـ,’ من هالدنيا .. 
خذت مني اللي اغلى من هالكون ياربي كيف بعيش انا ؟؟؟؟؟؟؟؟؟؟
ياربي مووووتني وخلني ارتااااااااااااااح .. وقف سيارته وقعد يبكي داخلها
يبكي حبه اللي مــــــــــــــــــــــــات ..,’






* في بيت ابو محمد *

ريما اللي كانت ما تدري عن شيء
تتصل على رفيف للمرة المليون ولا ترد عليها
( ياربي هذي شفيها .. ليش ماترد علي .. 
يمكن نايمة الحين .. من الصبح وهي صاحيه ..
شوي وبدق عليها )


نزلت للصالة وجالسة تطالع تلفزيون 
شوي ونزلت امها .:. ريما .. تعالي شوي ابغاك ..
ريما وهي رايحه لها .:. هلا يمه
ام محمد .:. ريما بنتي .. انتي مؤمنة بالقضاء والقدر 
وايمانك قوي ان شاء الله 
ريما بدت تخاف .:. قوولي يمه 
ام محمد .:. مشاعل صديقتك .. عطتك عمرها 
ريما .:. مشاعل ؟؟ يعني مشاعل ؟؟ يعني كيف يعني ؟؟
ام محمد .:. يعني توفت الله يرحمها ويغفر لها
ريما .:. توفت ؟؟؟؟ .. نزلت دموعها بهدوء 
امها اللي خافت عليها قامت تهزها .:. ريما
ريمااااااااااااا .. وش فيك ؟ .. يمه ردي علي
ريما وخرت امها وطلعت غرفتها وقفلت وقعدت على سريرها تبكي




* في بيت ابو ياسر *


نواف اللي كان قاعد بغرفة اخته ويناظر صورتها وهو يبكي
( مشاعل سامحيني .. ادري غلطت عليك كثير .. وزعلتك مني كثير ..
ويمكن اخذتي بخاطرك مني .. بس والله احبك يا اختي .. 
احبــــــــــــــــــــــــــــك تسمعيني .. 
يلا ارجعي .. اوعدك مراح المس دبدوبك .. 
والله ما بزعلك .. بس ارجعي .. بطلع معك السوق
اذا بغيتي تطلعين .. بشتري لك الافلام اللي تبينها ..
بس تكفيييييين ارجعي .. وعد بحافظ على دراستي ..
وما بتعبك اذا جيتي تدرسيني .. الله يخليك ارجعي ..
وما قدر يتحمل وطاح ع ـالأرض يبكي 





* بعد الصلاة على مشاعل *



بعد ما صلوا عليها وراحوا للدفن
دفنها ابوها واعمامها .. 
ابو فيصل .:. الله يرحمها ويغفر لها .. 
يلا خلنرجع للبيت .. عشان نفتحه للعزاء 
ابو ياسر كان يمشي وهو مو لم احد منهم
خاف عليه اخوه ابو خالد راح له ومسكه وركبه بسيارته 
ووداه لبيتهم .. بقي ياسر ونواف وفيصل ومحمد وخالد بالمقبرة
ياسر .:. يلا نواف خلنرجع البيت
نواف .:. لا ما بروح .. بقعد استنى مشاعل 
محمد .:. نواف قوم وادعي لها بالرحمة 
نواف .:. انت ليش ما تفهم .. كلكم ما تفهمون
الحين مشاعل بتقوم .. انا بقعد استناها 

فيصل اللي كان اكثر واحد حاس بالألم ..
ألم فقد الأحـــــــــــــــــــــبة وللأبد .. 
قام بسرعه وما قدر يتحمل ركب سيارته ومشى 

خالد .:. محمد روح الحق على فيصل .. شوف وين راح شكله تعبان


طلع محمد ودور على سيارة فيصل ما لقاها فيه
راح لبيتهم ولا لقاه .. وراح لبيت عمهم ابو ياسر ولا لقاه
وراح لبيت عمه ابو خالد ولا لقاه .. راح ودور عليه بكل مكان 
ممكن يلقاه فيه ولا لقاه .. احرق جواله بس ما يرد .. 
فيصل خلاص اختفى ولا يدرون وين راح ...,’







( انتهى البارت السادس )
( البارت السابع )


* ثاني ايام العزاء *



كان محمد بقي يدور على فيصل 
اللي ما يدرون وين اختفى 






* في بيت ابو ياسر *




كانت رفيف جالسة هي 
وريما بالصالة الفوقية
وكل وحدة منهم حالتها حاله
نواف اللي كان مو راضي يطلع 
من غرفة اخته طلع لهم وقتها




رفيف تبي تخفف عنه .:. هاه كيفك نوافوه ؟

نواف ابتسم ابتسامة شاحبه .:. ماشي الحال
ريما .:. اجيب لك موية ؟
نواف .:. اذا ماعليك امر




راحت ريما وجابت لنواف موية
شرب نواف ونزل تحت عند الرجال ..,’






خلصت ايام العزاء الثلاث
وفيصل مو عارفين وينه ..,’






* بعد اسبوعين من وفاة مشاعل *




في بيت ابو فيصل 
وبــــآخر الليل 




رفيف .:. لا فيصل للحين مو عارفين وينه
ريما .:. غريبة يعني وين بيروح ..
محمد قال لي انه دور بكل مكان يتوقع 
يلقاه فيه ولا للقى له اي اثر
رفيف .:. الله يرحمك يا مشاعل والله
من بعدك كلنا ضعنا 

ريما .:. الله يرحمها
رفيف .:. ريمو على فكرة
الدراسة بعد اسبوع 
ريما .:. اف ضيقة خلق ..
والله مو مشتاقه غير للبنات بس 
رفيف .:. بالعكس احس لو جت الجامعه
بنغير جو الكآبة اللي نازل علينا 
ريما .:. اي صح يمكن 
رفيف .:. يلا ريمو انا الحين بسكر .. بايو







نزلت رفيف للمطبخ تدور لها شيء تاكله 
خصوصا انها ما تعشت ولا تغدت ..


سوت لها سندوتشة وهي جاية بتطلع 


لمحت زول واحد واقف بالصالة ..


رفيف خافت .. دخلت للمطبخ وأخذت معها سكينة ونزلت


وصارت تمشي بشوي شوي

عشان ما ينتبه لها ..


وصلت للدرج وتوها بتطلع طاحت


وطاح الصحن اللي معهاوانكسر 


رفيف .:. آآي .. وقته هذا الحين 


وتشغلت لمبات الصالة 

طالعت رفيف اللي قدامها وهي مبققة عيونها

..... .:. لهالدرجة اخوف .. يعني ما وحشتك ؟

قامت رفيف تركض وحضنت اخوها
وهي تبكي .:. خوفتنا عليك .. وين كنت ؟
فيصل .:. يؤؤؤ لهالدرجة تحبيني ؟؟
رفيف .:. يادووب يعني مسوي 

ما تعرف غلاتك 


ضحك فيصل على اخته .:. طيب بعدي شوي بتطيحيني

رفيف تبي تقهره دزته بقوة ع ـالأرض 

فيصل .:. آآي دوبوه للحين ما عقلتي

رفيف وهي تطلع لسانها له من فوق الدرج .:. ولا بعقل

قام فيصل بيلحقها ركضت لغرفتها وقفلت الباب


ضحك فيصل على اخته ( هذي من جد مستحيل تعقل
بس نستني شوي حزني على مشاعل آآآهـ يا مشاعل )


ودخل غرفته شم ريحة بخور تبسم .:. اكيد هذي امي


دايم حريصة تبخر غرفتي يابعد قلبي


حتى وانا مو فيهت تبخرها


دخل الحمام _ اكرمكم الله _ واخذ شور ونزل

لقى رفيف جالسه ع ـالكنب

فيصل .:. شجايبك ؟؟ جاية للموت برجلك يعني

رفيف .:. لا ياغبي .. بس ابي اعرف وين كنت

طووووووووول هالوقت قلبنا الرياض كلها ولا لقيناك

تبسم فيصل .:. شيء طبيعي لأني ماكنت في الرياض


رفيف بققت عيونها .:. مو في الرياض ؟؟؟؟؟؟

اجل وين كنت ؟؟


فيصل .:. كنت بالدمام


رفيف .:. يؤ وش تسوي بالدمام ؟؟؟؟؟؟؟؟؟

فيصل .:. سياحه


رفيف .:. فيصلوووووووه

فيصل .:. يعني وش رايك

ليش رحت الدمام يعني 

مالي خلق عزا وضيقة صدر

رفيف .:. بس خوفتنا عليك .. وبعدين هذا 

عزا بنت عمك فشلة بحقك لما تنحاش منه 

وش تبي الناس يقولون عنك ؟؟

فيصل .:. وانا وش علي من الناس .. 

الحين ممكن تطلعين

لأني منهك وتعبان وابي انام

رفيف .:. طيب بس قلت لمحمد انك رجعت ؟

فيصل .:. اي قلت له .. بس ليش تسألين ؟

رفيف .:. لأنه ياقلبي عليه كان طول الوقت يدورك

ياعمري عند جد تعب معنا

فيصل وهو يقلدها .:. ياقلبي عليه ..

ياعمرري .. 

ههههههههههههههههههههه رفو استحي على وجهك 
اقل شيء احترميني أنا كأخو تقولين كذا قدامي

رفيف حمـّر وجهها .:. يؤؤ .. انا ما قصدي شيء
بعدين انت جالس تدقق خير

فيصل يطالعها بنص عين .:. يعني طالعه من قلب 

رفيف مسوية بريئة .:. وشو ؟

فيصل .:. ههههههههههههههه العبي على غيري 
مسوية ما تدرين وشووو 


رفيف .:. فيصلوووه بلا سخاافه
لا مو طالعه من قلب لااااااا

فيصل .:. هههههههههههههههه .. بعدين حتى لو تحبينه
هو ما بينهبل ويحب وحدة رجة مثلك 


كلمات فيصل جات زي السكاكين على قلب رفيف 
وتجمعت الدموع بعيونها .:. انا مو رجة

فيصل اللي حس انه غلط على اخته .:. يؤؤ ؤفيف
امزح معك .. شفيك كذا زعلتي ؟؟


رفيف .:. لامافيني شيء انا بروح انام


فيصل .:. اوكي طيب ولا تقولين لأحد اني رجعت
انا بقول لهم بكرة 


رفيف طلعت من الغرفة قبل يخلص كلامه ودخلت غرفتها
وقفلت الباب وكالعاده جلست عالسرير تبكي ..,’

( في الصباح )




* في بيت ابو محمد *





كان محمد وابو محمد وام محمد جالسين يسولفون 




ريما وهي نازلة من الدرج .:. صباح الخير



ما شاء الله شعندها العايلة الكريمة مجتمعه



ام محمد .:. قوووولي ماشاء الله .. 
ياخوفي بكرة 


كل واحد منكم لا تزوج 


يروح وينسانا


محمد .:. افا والله يمه ..


ننسى الغالية مستحيل



ابو محمد .:. بس الغالية ؟؟!!!




ريما .:. ههههههههههههه والغالي كمان




وقعدوا يسولفون شوي ودق جوال محمد 




محمد .:. هلا والله ابو فهد .. كيفك ؟



فيصل .:. اهلين .. ماشي الحال .. 


وانت بشرني عنك 



محمد .:. الحمدلله تمام



فيصل .:. فاضي ؟



محمد .:. اي .. ليش ؟



فيصل .:. ابي اشوفك



محمد .:. اوكي طيب .. انت وينك الحين ؟



فيصل .:. تعال لبيتنا



محمد .:. اوك .. الحين جايك ..,’





* في غرفة رفيف *





كانت جالسة تتقلب ع ـالسرير و تحاول تنام



من امس بالليل وهي مو قادرة تنام 




كانت كل ما تتذكر كلام فيصل يضيق صدرها 



( ليش انا منحوسة .. لما اكتشفت اني احبه .. 
مو بس احبه الا اعشقه .. في نفس اليوم اكتشف انه
ما فكر فيني .. لا وبكل برود يبي يتزوج .. طيب حس فينييييييييييييي
حرام عليك والله حراااااااااااااااااااااااااااام .. محمد والله احبك 
والله احبـــــــك ليش ما تحس فيني .. افهمنيييييييييييييي .. احبك يعني مقدر 
اعيش بدونك .. احبك يعني صرت كل شيء بالنسبة لي 
ليش ما تفهم ليييييييييييييييييييش ) 



وقامت بسرعه للحمام _ اكرمكم الله _ وجلست تبكي 





* بالمجلس * 




فيصل .:. هلا ابو شهد .. حياك 


محمد .:. هلا فيك .. كيفك ؟


فيصل .:. ماشي الحال .. كيفك انت ؟


محمد .:. الحمدلله تمااااااام .. هااه شعندك ؟


فيصل .:. طيب اول شيء محمد انت تحب مو صح ؟



محمد استغرب سؤال فيصل .:. اي احب .. ليش ؟ 



فيصل .:. طيب لو فرضا ماتت اللي تحبها 


بتتزوج من بعدها ؟؟



محمد بدا يفهم السالفة ابتسم وهو يقول .:. 
تقصد ان خالتي كلمتك بموضوع الزواج ؟


فيصل .:. اي
محمد .:. طيب كم مرة كلمتك في هالموضوع 
وش معنى الحين متأثر ؟؟!!
فيصل .:. بس هالمرة مصرّة وبتروح تخطبها 
محمد ناظره بنص عين .:. فيصل انت سويت شيء
او قلت شيء نرفزها 
فيصل .:. لا بس قلت لها اني ما
بتزوج من بعد مشاعل ولا وحدة
محمد .:. فيصلوووووووووووووووه
فيصل .:. يعني تبيني اتزوج وحدة وانا احب غيرها 
محمد .:. بس اللي تحبها الله يرحمها ..
الحي ابقى من الميت ..
فيصل .:. بس مشاعل ...
قاطعه محمد .:. لا بس ولا شيء ..
مشاعل الحين ان شاء الله 
بالجنه ومتنعمه فيها ..
ومتأكد انها ماراح تزعل لو درت
انك تزوجت من بعدها بالعكس بتفرح لك 
فيصل قام وهو معصب .:. انت ما تفهم بالحب اصلا 
جاي اشكي لك ابيك توقف معي .. تروح معهم ضدي
محمد .:. اوقف معك لما تكون مع الحق 
مو انك تظلم نفسك وتقعد كذا
فيصل .:. محمد لو سمحت اللي فيني كافيني 


وطلع فيصل لغرفته وقعد يبكي




( ليش ما يفهمون .. كيف اتزوج من بعد مشاعل ؟!!
مستحيييييييييييييييييييييل .. انا ماراح ارضى بهالزواج ابد )





بعد اسبوع 




* في غرفة رفيف *




كانت جالسه مع ريما يلعبون اونو 



رفيف .:. ريموووو .. عطيني فرصة 


ريما .:. مااالي شغل فيك .. 


هالمرة دوري انتقم هع هع 



شوي ودخلت عليهم ام فيصل .:. سلام
البنات .:. وعليكم السلام
ريما .:. حياك خالة تفضلي
رفيف .:. تمونييييييييييييييييييين اشوف
ناسيه انها غرفتي 
ام فيصل .:. بس رفيف استحي على وجهك




رفيف بوزت وريما قعدت تضحك عليها 



ام فيصل .:. اممممم بنات بقول لكم شيء
رفيف .:. قولي يمه
ام فيصل .:. انا خطبت لفيصل
رفيف .:. صدق ؟؟؟؟؟؟؟؟؟؟؟؟؟؟؟
ام فيصل .:. اي
ريما .:. طيب .. فيصل كيف وافق يتزوج
ام فيصل .:. ما وافق
رفيف .:. يمه فهميني يا يمه 
كيف خطبتي له وهو مو موافق
ام فيصل .:. عاد يتصرف بنت الناس خطبتها
واليوم ردوا علي انها موافقة 
رفيف .:. بس يمه فيصل ..
ام فيصل .:. لا بس ولا شيء
انا ما سويت هالشيء الا عشان مصلحته




وطلعت من الغرفة 
والبنات مستغربات من تصرفات ام فيصل











( انتهى البارت السابع )
( البارت الثامن )


* في بيت ابو فيصل *


_ بالصالة _ 





رفيف .:. يمه 
ام فيصل .:. هلا
رفيف .:. قلتي لفيصل ؟
ام فيصل .:. عن شنو ؟
رفيف .:. عن انك خطبتي له 
ام فيصل .:. لا
رفيف .:. يمممممه .. من جدك ؟؟؟
ام فيصل .:. اي جد 
رفيف .:. طيب يمه يعني كيف 
بتحددون يوم الملكة والزواج ؟
ام فيصل .:. انا ناوية اقول له اليوم 


في هاللحظة دخل فيصل 
وكان مبين شكله معصب .:. سلام

رفيف وام فيصل .:. وعليكم السلام
ام فيصل .:. فيصل يمه ..

تبيني احط لك الغداء


فيصل .:. لا يمه مو مشتهي .. 
انتي ليش ما رحتي الجامعه اليوم ؟ 
رفيف .:. ماعندي محاضرات مهمة اليوم
فيصل .:. رفيفوووه والله العظيم لو تكرر غيابك
لهالسبب التافه يااويلك فاااااهمة ؟
رفيف اللي كانت خايفة
من شكل اخوها وهو معصب .:. اي
وطلع فيصل لغرفته
رفيف .:. اقول يمه لا تقولين له الحين
ام فيصل .:. بس لازم اليوم يعرف
رفيف .:. يمه قولي له اليوم بأي وقت ..
بس الحين لا تكفييين
ما شفتي كيف كان معصب حده


ام فيصل .:. خير ان شاء الله


وقامت ورقت لغرفتها 



جلست رفيف تقلب في التلفزيون

شوي ودق التلفون 




رفيف .:. هلا والله
منصور .:. اهلين .. هذا بيت فيصل علي الـ .... ؟
رفيف .:. ايوه .. مين معي ؟
منصور .:. انا منصور صديق فيصل
ممكن اكلمه ؟

رفيف .:. فيصل الحين نايم .. 
اذا صحى بقول له انك اتصلت

منصور .:. طيب متأكدة مافيه شيء ؟

رفيف .:. لا مافيه شيء .. ليش ؟؟؟؟

منصور .:. لا بس فيه مشكلة اليوم صارت بينه
وبين محمد وانتي تعرفين غلاة محمد عند فيصل
وطلع وهو معصب خفنا يصير له شيء
عشان كذا اول ما يصحى قولي له يتصل علي 


رفيف وهي خايفة على اخوها .:. اي طيب ..
يلا مع السلامة 




* في بيت ابو محمد * 


محمد اللي كان خايف على صديقه وتؤام روحه
كان جالس وضايق خلقه ( ياربي انا وش خلاني 
اقول له كذا .. بس انا ابي مصلحته ..
هو ظلم نفسه .. وانا عارف خالتي 
لما خطبت له .. تبيه ينسى .. 
خصوصا ان موت مشاعل اثّـر عليه حيل .. 
هو بعدين بيعرف ان كل اللي سويناه عشان مصلحته )





* في غرفة فيصل * 


كان فيصل مو قادر ينام وبس يفكر
انو كيف زعل صديقه حمودي منه 

( بس هو السبب .. كيف يبيني اتزوج ..
هو اكثر واحد عارف قد ايش 
كنت احب مشاعل كيف الحين
بعد ما راحت يبيني اتزوج غيرها .. ولا يمكن 
اني اذا تزوجت بعد مشاعل بحب اللي بتزوجها ..
لأن قلبي اندفن مع مشاعل .. )



دق باب غرفته .. 
فيصل .:. تفضل 
رفيف وهي فاتحه الباب بشويش .:. فيصل..
ممكن اكلمك شوي ؟

فيصل .:. تفضلي 

دخلت رفيف وجلست ع ـالسرير 

مقابل فيصل .:. فصول .. 
انا عارفة عن اللي صار بينك وبين محمد ..
بس ممكن اعرف

السبب اللي خلاكم تتزاعلون ؟


فيصل رفع حاجبه .:. ليش ؟


رفيف .:. لأني اعرفكم .. ومتأكدة ان سبب زعلكم قوي 


ولا انت ومحمد مستحيل تتزاعلون



فيصل تنهـــــد 


رفيف وهي تحط يدها على كتفه .:. فيصل .. انا اختك وتهمني راحتك .. 


بليز قول لي .. يمكن اقدر اساعدك وتتصالحون .. 



فيصل وهو يطالعها .:. رفيف تقدرين تساعديني ؟


ابتسمت رفيف وهي تقول .:. ما تدري يمكن


فيصل ناظر الأرض .:. ابيك تقنعين امي 


تشيل فكرة الزواج من راسها



رفيف .:. طيب ممكن اعرف ليه ؟ 



فيصل .:. بس كذا 


رفيف .:. عشان مشاعل صح ؟


فيصل طالعها مستغرب .:. مين قال لك ؟


رفيف وهي تهز كتفها .:. عقلي


فيصل وهو يناظرها .:. طيب وانتي وش رايك ؟


رفيف .:. للأسف ضدك 


فيصل .:. حتى انتي ؟؟؟؟؟؟؟؟؟؟


رفيف .:. فيصل .. فكّر معي ..

اذا امي وهي اللي من اكثر الناس 

اللي يحبونك ويخافون عليك ..

ومحمد اعز ربعك 

واخوك اللي ما ولدته امك..

وانا اختك الوحيدة اللي تحبك ..

كلناااااااا مانراعي شعورك ؟! ..

ولا نبي الخير لك ..

والله لو ان اللي تسويه صح كان كلناااا وقفنا معك ..



سكت فيصل وجلس يفكر
قامت رفيف وحبّـت راس اخوها وطلعت

* في بيت ابوسارة *





ام سارة تكلم ام منصور بالتلفون .:. مين قصدك .. 


رفيف ولا ريما ؟



ام منصور .:. ما ادري وش اسمها .. 


بس مو بنت عم خالد .. صديقتها 



ام سارة .:. آهـا .. قصدك ريما شفيها ؟



ام منصور .:. اذا عندك رقم امها ..


منصور ازعجني يبيني اخطبها له 




ام سارة .:. صدق ع ـالبرركة ..


دقيقة بجيب لك رقمها
واعطتها ام سارة الرقم وسكرت منها






* في بيت ابو محمد *





كانت ريما نازلة تركض من الدرج 



تلعب حبشة مع شغالتهم هع 



شوي الا سمعت التلفون يدق 



ردت ريما وهي تلهث .:. هلا
ام منصور .:. اهلين .. هذا بيت عمر الـ .. ؟
ريما .:. اي ..
ام منصور .:. مين انتي ام محمد ؟
ريما .:. لا انا ريما بنتها ..


أمي الحين مو موجودة 



ام منصور .:. آهـا .. طيب اذا جات قولي لها
ام منصور اتصلت عليك 


ريما .:. ان شاء الله .. هلا والله ..



سكرت ريما التلفون بعدين استوعبت .. 
ام منصور ..
مانعرف وحدة اسمها ام منصور ..


يؤؤ شفيني نسيته .. 
منصور اخو فاتن .. 


بس غريبة وش تبي بأمي .. 


اهـا صح نسيت
انه صديق محمد بعد 


يمكن بس كذا تسأل عنها وطلعت لغرفتها ..,’






* في غرفة فيصل *




كان جالس يفكر في كلام اخته ( لو ان اللي تسويه صح ..
كان كلنااا وقفنا معك )




طيب وش الغلط في اللي اسويه ..


حبيبتي ماتت وما ابي اتزوج غيرها



ماسويت حاجه حرام او عيب .. ) 



في هاللحظة دخلت عليه امه .:. سلام 
فيصل .:. وعليكم السلام 
ام فيصل وهي تجلس ع ـالكنب .:. فيصل يمه 
كيفك عساك بخير ؟
فيصل .:. الحمدلله يمه بخير ..
انتي شخبارك ؟
ام فيصل .:. ماشي الحال .. 
يمه فيصل ودي اكلمك شوي بموضوع
فيصل تنهد .:. وش بعد يمه ؟
ام فيصل .:. انت اكيد عارف وش الموضوع 
فيصل .:. يمه ليش طيب تبيني اتزوج ؟
ام فيصل دمعت عيونها .:. ابي اشوف عيالك قبل اموت ..
فيصل .:. بعد عمر طويل يمه ..
ام فيصل .:. يمه فيصل محد يدري متى يموت
وانا حارقني قلبي عليك ..
من ماتت بنت عمك لا تاكل زي الناس ..
ولا تنام زين .. محتاج مرة تحبك
وتهتم فيك .. وعيال يملون علينا البيت ..
( وما قدرت تمسك نفسها وبكت )
فيصل يمه فرّح قلبي .. لا تخليني اشوفك تذبل قدامي ..
فيصل اللي رحم امه .:. زين يمه يصير خير
ام فيصل .:. فيصل يمه الله يخليك .. 
فرحني فيك .. فرّح قلب ابوك واهلك 


فيصل قام وحضن امه .:. خلاص يمه سوي اللي تبينه 
ام فيصل .:. صدق يمه ؟؟


فيصل وهو حابس دموعه .:. يمه اهم شيء فرحتك 
وفرحة ابوي .. هذا اهم شيء


ام فيصل حضنت ولدها وهي تبكي .:. الله يسعدك
ويوفقك يا يمه 


لما جات بتنزل من غرفته التفت له .:. تجهز ..
بكرة بنروح لهم
بنحدد يوم الملكة والعرس
فيصل بقق عيونه .:. يمــــــــــه .. خطبتي لي يعني 
ام فيصل .:. هاه .. يعني بكرة بنحدد لسى ما حددنا .. 
وطلعت بسرعه 
ضحك فيصل على امه وراح ياخذ شور 







* في غرفة ريما * 


ريما .:. يعني وافق اخيرا 
رفيف .:. اي .. شكل امي كسر خاطره 


ريما .:. ياقلبي عليها خالتي .. متحمسة له 
رفيف .:. الا ما دريتي خطبت له مين 
ريما .:. اي صح مين ؟؟؟؟
رفيف .:. خطبت له منى
ريما .:. منى ؟؟؟؟؟ 
رفيف .:. اي منى
ريما .:. آهـااا .. وأنا اقول خالتي من اول تمدحها
رفيف .:. اي عاجبه امي مرة ..
وأحسها بتناسب شخصية فيصل ..
نفس طباعه 
ريما .:. وبدت رفيف تتفلسف 
رفيف .:. احم احم .. ريموه اعقلي 
ريما .:. طيب طيب .. يوه 
رفيف .:. طيب يلا بسكر الحين .. بروح انام 
ريما .:. اوكي .. خمده العافية . بايو ..,’






اليوم اللي بعده 


* بيت ابو بدر *



طبعا ابوهم متوفي 




( منى .:. عمرها 19 سنة تدرس بالجامعه قسم رياض اطفال ..
حبوبة وطيووبة .. تحب الاطفال كثيير وتموت عليهم )




( بدر .:. 17 سنة ثاني ثانوي .. بما انه اكبر ولد شايف نفسه كبير 
ويحب يتحمل مسؤولية بيتهم )




( هدى .:. 15 سنة اولى ثانوي .. طيوبة وعلى نياها )




منى .:. هـــــــــــــدى وين صندلي الأبيض ؟؟
هدى وهي تناظر التلفزيون .:. مدري دوريه بغرفتي 
منى .:. ماشاء الله تلبسين وتضيعين
بدر .:. شفيكم انتوا ؟؟


منى .:. بدر قل لأختك تطلع صندلي ..
الناس بعد شوي بيجون ..


هدى اللي تخاف من بدر اذا عصب
قامت على طول .:. طيب لحظة
بجيبه لك 
منى .:. افففففف بسرعه 
هدى .:. خذيه
منى .:. طيب شوفي شكلي زين ؟
هدى .:. اي زين 
منى .:. اففف كذابة ما شفتي شكلي حتى 
( وهي نازلة تحت ) يمه .. يمه
ام بدر .:. هلا .. شفيك ؟
منى .:. زين شكلي كذا
ام بدر .:. تجننين يا بنيتي والله هقمر 
منى اللي استحت من امها .:. طيب يمه ..
بروح شوي فوق وبنزل 
ام بدر .:. طيب يمه ..
لا تتأخرين الناس بعد شوي جايين ..,’





* في بيت ابو فيصل *


ام فيصل .:. يلا فيصل يمه .. تأخرنا عالناس
فيصل .:. طيب يمه .. يلا نازل


ركبوا السيارة ..


ام فيصل .:. يلا امشي 
فيصل .:. وين اروح ؟
ام فيصل .:. بيت اهل العروس 
فيصل التفت لأمه وهو يبتسم .:. وانا للحين ما اعرف
مين هم اهل العروس 
ام فيصل تذكرت انها ما قالت لولدها مين هم 
ام فيصل .:. معليش يمه نسيت اقول لك ..
رح لبيت ابو بدر
فيصل .:. يمه طيب مين عروستي ؟
ام فيصل .:. بيت ابو بدر ماعندهم الا بنت وحدة بسنك 
فيصل اللي قعد يتذكر ( بنت وحدة بسني في بيت ابو بدر ..
امممممممم ماعندهم الا هي ) .:. يمه قصدك منى ؟ 
ام فيصل .:. اي






وجلس فيصل يسوق وهو يحاول يتذكر منى 


اللي كانت تلعب معهم وهم صغار 









( انتهى البارت الثامن )




تتوقعون فيصل بيرتاح لمنى او يحبها ؟؟ 



وريما ممكن توافق على منصور او تكابر وترفضه ؟؟




محمد ورفيف .. وش بيصير عليهم ؟؟ 


دعاء .. وش ردة فعلها لما تعرف بخطبة منصورلريما ؟؟ 

فيصل ومحمد .. بيتصالحون ؟؟ 

( البارت التاسع )


* بيت ابو فيصل * 


رفيف وريما جالسين بالصالة يسولفون 

ريما .:. متى بترجع خالتي من عندهم ؟
رفيف .:. مدري .. بس ترى في كلا الحالتين
بتسهرين عندي .. شارية فلم انما ايه 
ريما .:. صدق .. اكشن , كوميدي , رومانسي ؟؟
رفيف .:. هع هع .. لاااا رعب 
ريما .:. اقول رفو اعقلي 
رفيف .:. والله .. تذكرين فلم saw 
ريما .:. اي هذاك القرف 
رفيف .:. هذا هو بس الجزء الثالث
ريما .:. رفووووو .. شيء يقرف ماراااح اشووفه
رفيف .:. اقول ريما وسعي صدرك .. كله فلم لا راح ولا جاء
ريما .:. اوكي طيب .. بس اذا صار لي شيء .. ترجعيني الا بيتي
رفيف وهي تطلع السي دي من الدولاب .:. ههههه طيب طيب 


* في بيت ابو بدر * 

كانت ام فيصل وام بدر جالسين بالصالة 

ام فيصل .:. وش رايك نخلي الملكة الاسبوع الجاي 
ام بدر .:. والله حلو .. يعني نخليها الخميس
ام فيصل .:. حلو 

دخلت عليهم منى ومعها صينية العصير 
اعطت ام فيصل وامها 
ام فيصل .:. هلا والله منى .. كيفك يمه ؟
منى .:. الحمدلله بخير .. انتي ياخاله كيفك ؟

ام فيصل .:. الحمدلله بخير .. هااه 
وش رايك نخلي الملكة الخميس الجاي 
منى وهي مستحية .:. براحتكم ..


ام فيصل رجعت تتفق مع ام بدر ..,’



* بمجلس الرجال * 


بدر .:. آهـا .. وبعدين دخلت هالقسم 
فيصل .:. اي
بدر .:. كم بااقي لك وتتخرج ؟
فيصل .:. السنة هذي ان شاء الله بتخرج 
بدر .:. وبتشتغل على طول ؟
فيصل .:. اي ان شاء الله بشركة ابوي وظيفتي جاهزة

* في غرفة محمد *

كان ضايق خلقه على صديق فيصل وعن هوشتهم 
طبعا هو للحين ما يدري انه وافق اخيرا
ولا جاء فيصل وتأسف منه .. كان جالس بغرفته
يقلب بالتلفزيون ما اعجبه شيء .. طلع لبلكونة غرفته
يشم هواء .. قعد شوي يتأمل حديقة بيتهم من فوق .. شوي
وشاف اخته ريما جاية ومتسندة على وحدة نزل لها على طووول 



* بالحديقة *

ريما .:. حسبي الله عليك يااارفيف .. جننتيني 
رفيف .:. هههههههههههه انتبهي لا تطيحين 
شوي وسمعت صوت محمد .:. ههههههههههههههه وش سويتي بأختي ؟
رفيف من سمعت صوته تشجنت و سكتت 
ريما .:. حسبي الله عليهاااااا .. تخيل حمود .. 
موريتني فلم كله دم وقررررررررف .. هبلت فيني .. آآآي ياظهرري
محمد .:. ههههههههههههههه ريما ههههههه والله انك خوافة 
شوفي شكلك كنك وحدة حامل هههههههههههه
رفيف ضحكت معه .. ريما انقهرت دزت رفيف ودخلت داخل
لحقتها رفيف على طول ودخلت داخل عند ريما 

محمد كان واقف مكانه ومستانس حده ( فديتها والله 
وفديت الضحكة .. تجنن وهـ بس .. الله يخليها لي يارب )

ونزل لسيارته وفر الرياض فر


* في بيت ابو بدر *

ام فيصل .:. أجل يلا ياوخيتي .. انا استأذن
ام بدر .:. وين بدري .. اقعدوا تعشوا 
ام فيصل .:. مرة ثانية ان شاء الله 

* بيت ابو محمد * 

كانت رفيف جالسة تسوي مساج لظهر ريما 

ريما .:. آآآي .. حسبي الله عليك من بنت ..
اذا انجنيت فأنتي السبب 


رفيف .:. ريموو .. عاد ما صارت .. كأني ذابحتك ..
كله تتحسبين علي 
ريما .:. اي ذااااااااابحتني من الخوف 
رفيف وهي تطقها على كتفها .:. يلا عااااد .. كله فلم 
ريما .:. آآي شوي شوي علي
رفيف .:. ياااربي يالرقة اللي نزلت عليك
ريما .:. اي اصلا انا الرقة متشكلة فيني
رفيف .:. هع .. اي الرقة ضيعت .. تبي تتشكل فيني
بس احولّت وتشكلت على شكلك ..
ريما .:. هـ هـ هـ سخييييييفة
رفيف .:. طاااااالعه عليك 
شوي ودق جوال رفيف .:. هلا والله بالغالية 
ام فيصل .:. اهلين .. يمه متى بترجعين ؟
رفيف .:. بعد شوي راجعه
ام فيصل .:. تعشيتي ولا احط لك
رفيف .:. لا يمه مو مشتهية 
ام فيصل .:. انزين يمه .. لا تتأخرين
رفيف .:. ان شاء الله يمه 

سكرت ام فيصل من بنتها وراحت لفيصل 
طقت باب الغرفة 


فيصل .:. ادخلي يمه 
ام فيصل .:. يوما منك .. كيف عرفت انه انا
فيصل .:. انتي الوحيدة اللي في البيت ..
يعني بتجي الشغالة وتطق علي الباب !!

ام فيصل .:. اهـا .. هاه يمه بشر ارتحت لهم ؟
فيصل وهو يفكر .:. يمه للحين ما عرفتهم زين 
ام فيصل .:. ما يحتاج تعرفهم .. انا بقول لك والله خوش ناس
فيصل .:. يمكن .. الا وين رفيف
ام فيصل .:. في بيت ابو محمد 

فيصل تذكر صديقه محمد قام بسرعه من على سريره ونزل

امه تلحقه .:. وين بتروح يمه ؟ 
فيصل .:. بروح عند محمد 
ام فيصل .:. انزين يمه .. انتبه على نفسك

* بيت ابو محمد *

رفيف .:. يلا شكلي بروح الحين 
ريما .:. اقول انطقي .. بدري
رفيف .:. من عمرك .. بروح انام .. بكرة وراي جامعه 
ريما .:. رفيف تستهبلين ؟.. اليوم احد وبكرة الاثنين
رفيف .:. سبحان الله .. احسب اليوم احد وبكرة جمعه
ريما .:. لا يا غبية .. قصدي بكرة عندك اووووف
رفيف .:. اييييييييييي صح نسيييت 
ريما .:. اجل انطقي .. بروح اشرب موية وارجع 

في هاللحظة وصل فيصل .. نزل ودق الجرس 
ريما وهي نازلة من المطبخ ركض 
ريما .:. مين ؟
فيصل .:. انا فيصل محمد موجود ؟
ريما .:. لحظة بناديه لك 
ورقت فوق ما لقت محمد فيه ..
نزلت بتقول لفيصل شافتهم جالسين يتكلمون بالصالة


* في غرفة ريما * 

لما نزلت ريما لتحت 
وقفت رفيف عالبلكونة تناظر الحديقة 
شافت اخوها فيصل نازل من السيارة و يدق الجرس 
شوي وشافت محمد راجع ونزل من سيارته ويتمشى بالحديقة 
وهو مو منتبه لفيصل .. قعدت رفيف تتأمل شكل محمد ..
كان لابس بنطلون جينز وتي شيرت ابيض ماسك على جسمه 
ومرجع شعره على ورى ( ياربي هالولد بيجنني .. كل يوم
يصير احلى من اللي قبله .. اموت واعرف وش يسوي بنفسه ..
آآآهـ يامحمد بس لو تدري قد ايش احبك .. كان ما فكرت 
في ولا وحدة غيري .. بس يلا هذا حظي منحوسة من يومي ..
الله يهنيك مع اللي تحبها ) دمعت عيونها .. مسحت دموعها
لما سمعت صوت باب الغرفة ينفتح ..

ريما .:. رفيف وينك ؟
رفيف تحاول تخلي صوتها طبيعي .:. انا هنا
جاتها ريما ومعها صينية عصير .:. تفضلي
رفيف .:. لا مشكورة .. انا برجع للبيت الحين 
ريما وهي تناظر عيونها .:. رفيف .. ناظري فيني 
رفيف وعيونها ع ـالأرض .:. وشو ؟
رفعت ريما وجه رفيف ..
وناظرت بعيونها لقتها مدمعه .:. رفيف وش فيك ؟ 
رفيف ما قدرت تمسك نفسها 
رمت نفسها بحضن ريما وقعدت تبكي 
ريما خافت عليها
حضنتها وجلست تربت على كتفها .:. ياقلبي يا رفو شفيك ؟ 
رفيف .:. ريما انا تعبت .. نفسيتي تعبت كثيييييير .. 
حاولت اتحمل بس ما اقدر .. ريما انا ضعيفة ما اقدر ..
والله حااولت بكل مافيني اني اكون قوية واتماسك .. 
بس ما قدرت ... انا بمووووووووووت ..
ريما .:. بسم الله عليييييييييك .. رفو حبيبتي شتقولين انتي ؟؟ ..
هدي ياقلبي ..
جلستها ريما ع ـالسرير وراحت جابت لها كاسة موية 
ريما .:. خذي اشربي .. وهدي نفسك ...

جلست رفيف وشربت الموية 
ريما .:. دقيقة شوي 
راحت ريما واتصلت على ام فيصل 

ام فيصل .:. هلا ريما
ريما .:. هلا فيك خالتي .. خالتي تكفين طلبتك 
ام فيصل .:. وشو ؟
ريما .:. طلبتك خالتي .. قولي تم 
ام فيصل .:. على شنو طيب ؟
ريما .:. خلي رفيف تنام عندنا اليوم 
ام فيصل .:. بس اخاف تضايقكم 
ريما .:. لا افااااااااااا خالتي .. رفيف تضايقنا 
رفيف ان ما شالها البيت تشيلها عيوننا 
ام فيصل .:. طيب يا بنيتي براحتك
ريما .:. مشكورة خالتي .. ياهلا والله

رجعت ريما لغرفتها لقت رفيف طالعه من الحمام _ اكرمكم الله _ بعد ما غسلت وجهها 
ابتسمت لها ريما .:. هااه كيفك الحين ؟
رفيف ردت لها الابتسامة .:. احسن 
ريما .:. طيب تعالي خذي وحدة من بجاماتي 
رفيف .:. ليش ؟؟؟
ريما .:. عشانك بتنامين عندنا اليوم
رفيف .:. لاااااا .. ماقلت لأمي ..
وبعدين بضايقكم .. محمد ما بياخذ راحته في بيته
ريما .:. خالتي انا قلت لها .. اما تضايقينا 
حنا مستحيل نتضايق منك .. يلا عاد قومي بلا دلع 
روحي خذي شوور والبسي هالبجامه 

دخلت رفيف تاخذ الشور .. ونزلت ريما تحت تسوي لهم ساندوتشات
وطلعت تعشوا وناموا
* في الصباح *

( بيت ابو محمد )

رفيف .:. ريموو .. يلا قووومي 
ريما .:. رفو ارجعي نامي بدري عالقعده 
رفيف .:. يلا قومي بعد شوي بيأذن المغرب وانتي للحين نايمة 
ريما نطت .:. احلللللللللللللفي
رفيف .:. والله ان الساعه الحين 2 الظهر هع هع 
ريما .:. سخيييييفة خوفتيييينيييييي
رفيف .:. هههههههههه .. يلا قومي خالتي بتعصب عليك
ريما .:. طيب طيب .. بعد شوي بقوم 
راحت رفيف غسلت وجهها وبدلت ملابسها 
ورجعت لقت ريما تطلع لها لبس من الدولاب
ريما .:. انا باخذ لي شور وبجيك .. لا تنزلين علي 
رفيف .:. اصلا مقدر انزل من دونك .. بس يلا عاد عجلي علينا 
ريما .:. طيب 

دخلت ريما واخذت شور وطلعت 
لقت رفيف جالسه تتعطر
بعد ما لبست وحطت كحل وقلوس 
ريما وهي تصفر .:. رفووووو تهبلييييييييين
رفيف حمّـر وجهها .:. تسلمين ياقلبي .. وانتي بعد تجننين
ريما .:. دقيقة بلبس زيك 
كانت رفيف لابسة برمودا احمر عليه نقشات ورد بالأسود
وبلوزة بكم واحد سوداء مرسوم عليها قلب احمر كبير بالنص

طبعا هاللبس شرته هي وريما سوا .. يعني شروا زي بعض
لبست ريما زي رفيف .. طبعا كلهم كانوا حاطين كحل وقلوس احمر ..,’

كانت ريما ودها تسأل رفيف عن سالفة بكاها امس بس مالقت فرصة
نزلوا تحت لقوا ام محمد جالسة بالصالة 
لما شافتهم ابتسمت .:. هلا والله ببناتي .. تبون احط الغداء الحين 
ريما .:. اي يمه جوعانة 
رفيف وهي تقرص ريما .:. لا خالتي ارتاحي .. بنقوم حنا نحطه 
وقامت رفيف وهي ماسكة يد ريما اللي كانت تمشي وهي تتحلطم 

* بيت ابو سارة *

صحت دعاء من النوم وأخذت شور ونزلت للصالة ..

مالقت احد جلست تطالع تلفزيون 
سمعت صوت امها تكلم احد بالتلفون 
ام سارة .:. اي .. مالقيتيها موجودة ؟ّ .. اي طيب كلميها اليوم .. 
اي مو تقولين منصور مستعجل .. انزين حلو .. يلا اجل فمان الله .. هلا والله 

ونزلت ام سارة للصالة لقت دعاء جالسة 
ابتسمت لها .:. صباح الخير يمه 
دعاء اللي سمعت هالكلام كله ولا هي قادرة تستوعب السالفة .:. صباح النور
ام سارة .:. دعاء يمه فيك شيء ؟
دعاء .:. لا يمه .. مين كنتي تكلمين قبل شوي
ام سارة .:. هذي ام منصور .. تبي تخطب لمنصور .. بس ياويلك لو دري احد 
دعاء صنمت .:. طيب يمه .. بتخطب له مين 
ام سارة غمزت لها .:. سر ما بقول لك .. يلا قومي ساعديني نحط الغداء



* في غرفة محمد *

صحى من النوم وهو مستانس حده 
خصوصا انه امس تصالح مع فيصل اللي وافق اخيرا يتزوج ..
دخل اخذ شور وجلس يفكر وهو ينشف شعره ( الحين لو تزوج فيصل
بقدر اخطب رفيف بس يبيلي اتأكد انها ما بترفضني او تنجبر علي .. 
ابيها توافق علي برضاها وتحبني زي ما احبها .. بس انا موبس احبها
انا بعشقها وبعشق كل شيء يذكرني فيها .. بحب كل كلمة بتقولها ..
بموت على ضحكتها .. بحبها بكل ما فيها .. بحب سعة صدرها وحبها للوناسة
بس آآهـ يارفيف .. لو اكتشف انك تحبيني زي ما احبك .. لخليك اسعد 
انسانة بالكون .. وربي بحبـــــــــــــك )
وقام وطلع عند الشباب

* في بيت خالد * 

( بعد العصر )

سارة وهي تقوم خالد من النوم .:. خالد .. خاااااالد 
خلوووووود يلااا قوووم
خالد .:. ساارة خليني ما شبعت نوم
سارة .:. خااالد .. انت وعدتني توديني اليوم عند اهلي
خالد .:. طيب بعد شوي .. بنام شوي وبقوم
سارة .:. لااااا .. الحين يعني الحين
خالد .:. ياااربي .. طيب 5 دقايق بس .. بكمل الحلم
سارة .:. خاااااااااااااالد
خالد .:. خلاص خلاص طيب .. خربتي الحلم علي زين كذا
سارة .:. احسن عشان ما تحلم في غيري 
ضحك خالد .:. ما مداني اتهنى بوشفتها خربتي علي 
سارة بققت عيونها .:. مين هي ؟؟؟؟؟؟؟؟؟؟؟؟؟
خالد .:. وحدة حلوة تجنن والله .. قمر
سارة .:. احلى مني ؟
خالد وهو يضحك .:. ههههههههههه اقول لك احلى بنت بالكون
سارة كشرت بوجهها .:. زين ارجع نام .. تهنى بشوفتها ..
وجات بتطلع من الغرفة مسك خالد يدها 

خالد .:. وين رايحه ؟
سارة لفت وجهها عنه .:. اخليك تتهنى معها
ابتسم خالد .:. مع مين ؟
سارة .:. مع اللي حلمت فيها
ضحك خالد .:. هههههههههه .. طيب دقيقة قبل تطلعين .. بقول لك مين هي 
سارة .:. شكرا ما ابي اعرف
خالد .:. طيب ناظريني 
سارة .:. ما ابي
خالد .:. نااظري
سارة .:. قلت لك ما ابي
خالد .:. طيب بقول لك مين هي .. وبخليك تطلعين
سارة .:. افففففف .. طيب قول 
خالد .:. وحدة اسمها سارة .. متزوجة واحد اسمه خالد ..
وزوجها يحبه ويموت فيها .. عرفتيها ؟ 
سارة استحت .. طقته على كتفه .:. طيب يلا ما ابي نتأخر على اهلي
ضحك خالد على سارة وبدل ملابسه وراحوا 

* بيت ابو منصور * 

خلود .:. فاتن .. شفتي منصور يبي يخطب ريما 
فاتن .:. اي ادري
خلود .:. ولا تقولين لي
فاتن .:. ومين حضرتك عشان اقول لك
خلود .:. بصفتي اخت العريس
فاتن .:. الله ! .. خليتيه عريس من الحين
للحين البنت ما وافقت 
خلود .:. وليش ما توافق .. منصور مليون بنت تتمناه 
فاتن .:. البنت بكيفها .. اذا تبيه ولا لا
خلود .:. اصلا لها الشرف ان اخوي خطبها
فاتن .:. اقول خلود ضفي وجهك .. مالي خلق اتهاوش مع بزران 
خلود طلعت وهي تسب فاتن 


* بيت ابو محمد *

( بعد المغرب ) 


طبعا رجعت رفيف بيتهم
وجلست ريما بالصالة تقرا مجلة



ام محمد .:. ريما يمه .. تعالي شوي ابغاك 
ريما .:. هلا يمه 
ام محمد .:. تعرفين فاتن .. بنت عم سارة زوجة خالد 
ريما .:. اي يمه اعرفها شفيها ؟
ام محمد .:. قبل شوي كلمتني امها .. وتسأل عنك وتسلم عليك
ريما .:. الله يسلمها 
ام محمد .:. اممممم وتبي تخطبك لولدها منصور
ريما بققت عيونها .:. منصور ؟؟؟؟؟؟؟؟
ام محمد .:. اي منصور .. صديق محمد وأخو فاتن ..
ماشاء الله الرجال ما يعيبه شيء
ريما .:. بفكر يمه
ام محمد .:. طيب يمه .. خذي راحتك .. واستخيري وعلمينا 
ريما .:. ان شاء الله يمه 
وطلعت لغرفتها بسرعه وقفلت الباب 
( منصور خطبني .. الحين هذا شقصده ؟؟... له وجه بعد يجي يخطبني ..
بعد ما ضحك علي وحسبني الشغالة .. وجاي يخطبني بعد .. ما كفاه اللي سواه .. 
يعني يبي يضحك علي اكثر .. يبي يذلني اكثر ... شيبي منييييي .. يخليني بحاااااالي )

وجلست تبكي من القهر 



( انتهى البارت التاسع )
( البارت العاشر )




* بيت ابو فيصل * 


صحت رفيف من النوم ع ـالساعه 5 ونص العصر 
اخذت شور ولبست بنطلون جينز مع تي شيرت اخضر
وحطت كحل وقلوس .. نزلت تحت للصالة .. 
لقت امها تكلم تلفون تعزم على ملكة اخوها فيصل
رفيف




.:. صباح الخير يمه .. وحبت راس امها 

ام فيصل ابتسمت لبنتها .:. صباح النور.. ريما اتصلت تقول
اذا صحيتي اتصلي عليها ضروووري 
رفيف




ضربت جبهتها .:. يؤ صح كنت مقفلة جوالي .. الحين بكلمها 


رقت فوق ركض لغرفتها واتصلت على ريما ..


ريما 




.:. هلا وغلا

رفيف




.:. اهلين .. معليش كنت نايمة ومقفلة الجوال

ريما




.:. لا عادي .. المهم كيفك ؟

رفيف




.:. الحمدلله .. كيفك انتي ؟

ريما




.:. ماشي الحال .. الا رفيف امممممم .. ليش امس كنتي تبكين ؟

رفيف




تلعثمت .:. هاه .. لا بس كنت متضايقة شوي 

ريما 




.:. من ايش متضايقة ؟

رفيف 




.:. كيف ؟ ما فهمت عليك

ريما 




.:. رفيف سؤالي واضح وش السبب اللي خلاك تتضايقين وتبكين 

اعرفك مو اي شيء يبكيك .. وغير كذا الكلام اللي قلتيه .. انك مو قوية
ولا قادرة تتحملين .. ممكن اعرف ليش ؟
رفيف




.:. لا بس .. تذكرت مشاعل

ريما




.:. رفيف .. قال لك احد انك ما تعرفين تكذبين 

يلاا قولي ليش كنتي تبكين ؟؟
رفيف ما قدرت تتحمل ضغط ريما عليها فبكت
ريما 




.:. رفيف يمكن ضغطت عليك ..

بس والله لأني صديقتك واختك وتهمني مصلحتك وسعادتك
رفيف




.:. ريما .. مقدر اقول لك بالجوال 

ريما




.:. طيب .. اجيكم يعني ؟


رفيف




.:. اي 

ريما 




.:. اوكي 5 دقايق وانا عندك .. بس قومي غسلي وجهك ولا تبكين 

اقل ششيء الا ان اجي عندكم 
رفيف




.:. طيب .. باي








* بيت ابو سارة * 


سارة وامها جالسين بالصالة يسولفون 
سارة




.:. وخطبتها خالتي ام منصور ؟

ام سارة .:. اي .. بس للحين ما ردوا عليها 
سارة 




.:. اي خلوها تاخذ راحتها

ام سارة .:. الله يتمم على خير .. المهم انتي يابنتي بشري .. عساك حملتي ؟ 
سارة




بخوف .:. لا 

ام سارة ابتسمت لها .:. الله يرزقكم يا يمه .. لا يضيق خلقك 
سارة 




.:. ان شاء الله يمه 



* غرفة دعاء * 


كانت جالسه على سريرها وتبكي وهي تناظر صورة منصور ( ليش يا منصور ؟
من أول وانا احبك .. من لما كنا صغااار .. لما كنا نلعب مع بعض .. كنت دايم
تلعب معي .. وماترضى احد يزعلني وتحب تشوف ضحكتي .. هذا كلامك لي أول .. 
ليش الحين رحت لغيري ؟؟ .. وش اللي فيها زوود عني ؟؟؟؟؟؟ ..)


طق باب غرفتها .. مسحت دموعها ودخلت صورة منصور
وفتحت الكتاب اللي قدامها .:. تفضل 
دخلت اختها نوف 
نوف .:. دعاء ممكن اكلمك شوي ..
دعاء .:. تفضلي
دخلت نوف وجلست عالكنب 
نوف .:. دريتي ان منصور خطب ؟
دعاء بلعت ريقها .:. اي
نوف .:. مو غريبة ؟
دعاء .:. وش الغريب ؟
نوف .:. مو المفروض يخطبك انتي دايم امه تقول منصور لدعاء
وش اللي خلاه يخطب ريما ؟؟!!
دعاء تجمعت الدموع بعيونها .:. وانا شدراني ؟
نوف .:. بصراحة ما ينلام .. ريما خوش بنت .. جمال واخلاق وذوق وطيبة
يعني ماشاء الله عليها كل شيء فيها حلو 


دعاء ماتحملت كلام اختها .:. نوفووه .. ضفي وجهك .. ماااالي خلق لك 
نوف .:. طيب لا تصرخين ..
دعاء .:. قلت لك اطلعي براااااااا
طلعت نوف ودعاء قعدت تبكي ( 




ريما ؟؟؟ .. خطبت ريما ؟؟!! .. 

ليش ؟؟؟ .. بس ما اكون دعاء ان خليت هالخطبة تتم .. 
والله لأخربها عليك يامنصور .. يا انا يا ريما .. )


وقطعت صورته وقطتها بالزبالة وجلست تبكي الا ان نامت ..,’






* بيت ابو فيصل * 



كانت رفيف تبكي بحضن ريما بعد ماقالت لها كل اللي بقلبها ..,’
كانت ريما وهي حاضنة رفيف تفكر ( ياقلبي يارفيف
كل هالحب بقلبك ومحمد مو داري عنك .. بس مين 
قال لك ان محمد يحب غيرك .. وش اللي
خلاك تفكرين كذا .. انا لازم القى لك حل .. لازم )







* غرفة فيصل * 



كان جالس يفكر ( كيف بملـّـك الأسبوع الجالي على منى ؟! ..
انا ماعمري فكرت فيها .. حتى لما كنـّا صغار .. 
ما كنت اشوفها كثير .. كيف بملـّك على وحدة غير مشاعل ؟؟!!! ...
وش اللي خلاني اوافق من اول ؟؟!! .. بس على شان امي وابوي ( تنهد ) ..
ملكتي الخميس الجاي .. لازم اتهيأ لها نفسيا ..
بس مهما صاااااار ماراح احب منى ..
انا احب مشاعل .. مشاعل وبس .. )







* غرفة رفيف * 



بعد ماراحت ريما من عندها جلست بغرفتها ..
كانت تبي تنسى محمد لو شوي .. 
فتحت الآي بود وشغلت اول اغنية ..
لما سمعتها ما قدرت تتحمل ..
ورجعت تبكي من جديد .. 



اباخذ قلبي من قلبك 
واخلي قلبك بصدرك 
بداوي روحي بروحي 
وبكتم فيني جروحي 



رفيف وهي تبكي ( 




والله قهر ..

قهر اني حبيتك يا محمد ..
بس شسوي قلبي مو بيدي ..
مو بيدي والله .. ) 


وجلست تبكي .. 
( ليش كل ما حاولت انساك
بالذات اتذكرك في كل لحظة 
_ بكت لما تذكرت _ شيء طبيعي اتذكرك
مو انت كل حياتي 
بلقاك في كل مكان حولي ) 
وجلت تبكي .. تبكي دم .. شعور
مافيه اصعب منه .. لما تحب انسان ..
بكل ما فيك وهو ما يدري عنك ..


آآآآهـ,’ بس ..)




وفي نفس اللحظة والأمر الغريب 
انه بنفس الوقت اللي كانت رفيف
تفكر في محمد وانه ما يحبها 
كان محمد جالس بغرفته ومستانس حدّه ..
( يالله .. يارب يارفيف تصيرين من نصيبي ..
وتحبيني مثل ما احبك .. ونعيش بهالدنيا
احلى اثنين .. يااااااارب ) 




وراح يصلي المغرب ..
وبعد الصلاة راح لفيصل ببيته ..,’






* بيت ابو بدر * 


كانت منى توها راجعه من السوق مع امها ..
رقت لفوق ركض توري اختها ..
منى .:. هدى .. تعالي شوفي وقولي لي رايك 
هدى .:. الله حلو هالصندل .. مرة روعة 
منى وهي تطلع فستان الملكة من الكيس .:. شوفي ..
وش رايك بالفستان ؟
هدى .:. يااااااااااااي .. رووووعة 
منى وهي تحضن اختها .:. انتي الأروع ..
يا اروع اخت بالكووووون
بدر كان توه جاي من تحت


بدر وهو مبتسم .:. الله الله .. وش هالحب اللي 
نزل عليكم ؟!!!
منى .:. بدّووور .. تعال شوف وش شريت ليوم الملكة 
بدر .:. الله روعه .. حياخد حته منك على قولة المصارية 
منى .:. هههههههههههههههه فديتك يا احلى اخو بالكون


خذت اكياسها وباست اخوها وراحت لغرفتها 


بدر مستغرب .:. شجايها ؟
هدي وهي تضحك .:. اختك اذا توترت من شيء 
تبوس وتحضن اي احد قدامها ..
اخااف بيوم الملكة تقوم وتحضن فيصل هع
ضحك بدر على تعليق اخته وراح لغرفته ..,’



* بيت ابو محمد * 



كانت ريما جالسة بغرفتها .. تفكر بحالها هي ومنصور .. 


وحال صديقتها الغالية مع اخوها .. ( ياربي ساعدني ..
محمد يحب رفيف ؟! .. اي ليش لا .. رفيف تنحب حتى لو 
هو ما يحبها الحين .. لازم يخطبها واذا تزوجها راح يحبها .. 
بس انا اعرف رفيف ماراح توافق عليه .. الا لما تتأكد 
من حبه لها وساعتها يمكن يكون فات الوقت ..


_ فجأة ذكرت منصور _ اففف منه هذا ..
انا وش فيني كذا .. ليش متعبة نفسي بالتفكير ..
مفروض ارفضه على طول .. بس لااااااااااا ..
لازم احرق اعصابه قبل .. افف ياربي اكرهه .. ) 



وغصبا عنها نزلت دموعها .. مسحتها بسرعه ..
ودخت اخذت شور وصلت العشاء ونامت ..,’ 


* بيت ابو سارة *



كانت دعاء جالسه بغرفتها وحاسة نفسها متكسرة ..
قامت اخذت شور وتصحصحت .. جلست على سريرها ..
( ياربي مو قادرة انام .. اصلا كيف بنام ومنصور صار لغيري ؟! ..
بس ريما للحين ما وافقت .. آآخ ياريما .. على قد ما حبيتك اول ..
الحين ما اطيق اسمع اسمك .. خصوصا انه ما ينقال الا مع اسم منصور 
_ دمعت عيونها _ .. منصور اللي كنــــــــــت احبه من صغرنا ..
اللي كان يهتم فيني من بين كل البنات .. منصور ..
اللي من وعيت عالدنيا وهم يقولون انه لي ..
شيء طبيعيييي بحبه .. بس غلطتي اني ما 
اكتفيت بالحب وبس .. لاااا .. 
غلطتي طمعت وعشقته .. بس ليه يا منصور كذا؟!! ..
تحطم قلبي ببساطة .. بس والله ما اكون بنت ابوي
ان ما خليت ريما ترفضك .. هين يا منصور ) 


قامت وغسلت وجهها .. وهي حاطة في بالها خطة


تمنع خطبة منصور من ريما ..,’

يوم ملكة فيصل * 

كانت ريما فوق بغرفة رفيف ..


ريما
.:. رفييف وين حطيتي علبة البلشر ؟؟


رفيف 
وهي توها نازلة من الحمام _ اكرمكم الله _ .:. شوفيه في الدرج الثاني عاليسار 


ريما
شهقت .:. رفييييييييييييف .. لسى ما لبستي ؟؟؟؟


رفيف
.:. يؤؤؤ ريموووه .. طيب الدنيا مب طايرة ..
بعدين لسى الحين الساعه 6 المغرب 
والمعازيم مب جايين الا بعد العشاء


ريما
.:. طييييييييب بس انتي اخت العريس ..
لازم تكونين اول وحدة مخلصه 


رفيف 
.:. يابنت الناس هدي طيب ..
كلها فستان وينلبس وخلصنا ..


ريما
ا .:. لا والله !! .. مو بس فستان ..
بعده ميك آب واكسسوارات وشعرررررررر .. 

رفييييييف حتى شعرك ما استشورتيييييه !!!




رفيف
.:. يالله هالبنت بتجنني اليوم .. طيب يختي ريلااااااااااكس 
وشوله حارقة اعصابك .. انا بخلص نفسي في 
نص ساعه وبناديك تحطين لي الميك آب 
ريما وهي طالعه برا الغرفة .:. طيب نشووف ..,’




* غرفة فيصل * 

كان فيصل نايم مادرى الا احد فاتح الباب بقوة
فز من مكانه بسررعه


فيصل
.:. وش فيه ؟؟؟؟؟؟؟؟؟؟؟؟؟؟؟



محمد
.:. لا ابد مافي شيء .. 
بس كأنه فيه واحد ملكته اليوم .. وناااااااايم
ولا هو مهتم ابد 



فيصل
.:. افففف .. خوفتني احسب فيه شيء


محمد
.:. وهذا مو شيء ؟؟؟ .. يلا قوم استح على وجهك ..
المعازيم بعد شوي بيجون ..


فيصل 
.:. الله يحييهم .. بس انا شدخلني 


محمد 
.:. احلف !! .. انت المعرس .. 
شكلك للحين مو مستوعب دقيقة بس 

دخل محمد للحمام _ اكرمكم الله _ شوي وطلع 



فيصل
.:. آآآآآآآآي .. محمدوووووووه بااااااااااااردة 


محمد 
.:. هههههههههههههههه .. هذا عقاب العريس المهمل 
قام فيصل وجاب كاس موية ثاني وجلس
يلاحق محمد الا ان رماه عليه 



فيصل
.:. ههههههههههههههههه .. وحدة بوحدة 


محمد
.:. هههههههههههههههه ماتضيع حقك 


فيصل
.:. افــــــا عليك


محمد
.:. طيب يلا قوم خذ شور والبس وتزين .. 
اليوم ملكتك ولازم تطلع حلو 


فيصل
.:. اصلا انا حلو من غير ما اتزين


محمد
.:. امووت عالواثق .. قوم بس يلا قوم


فيصل 
.:. طيب طيب .. افف منك غثااا 
تو محمد بيرمي المخده عليه 
سكر باب الحمام _ اكرمكم الله _


* بيت ابو بدر * 

ام بدر .:. يلا ياهدى .. يلا يمه لا نتأخر عليهم
هدى .:. طيب يمه .. بس منى ؟! 
ام بدر .:. منى بعدين بيجيبها بدر .. لسى ما خلصت 
هدى وهي نازلة من الدرج .:. طيب يلا يمه 


* بيت ابو فيصل * 


بدوا المعازيم يجون والبيت امتلى 




رفيف
.:. ريما .. ريما



ريما 
.:. هلا


رفيف 
.:. تشوفين هناك .. فاتن ات منصور جايه ..


ريما 
.:. اها ..


رفيف
.:. ههههه ريمو .. من جبنا طاريه تخبلتي 

( طبعا رفيف للحين ما تدري 
عن خطبة منصور لريما ) 




ريما
.:. لا وع .. الله اكبر من حلاته الحين يعني


رفيف
.:. طيب طيب .. ماعلينا تعالي نسلم عليها ..
شوفي حتى دعاء جالسه معها ..


ريما 
.:. طيب


راحوا البنات وسلموا على فاتن ودعاء 


دعاء .:. ماشاء الله ريما .. شكلك مرة حلو ( بطريقة استفزازية )


ريما 
مستغربة .:. مشكورة 


فاتن لاحظت طريقة بنت عمها في كلامها
عرفت انها حاقده على ريما ..,’ 




رفيف
.:. يلا ريما تعالي للمطبخ 

راحوا ريما ورفيف للمطبخ 

فاتن .:. دعاء .. وش فيك على ريما ؟ 
دعاء .:. انا اللي شفيني عليها
ولا هي اللي تتحسس
فاتن .:. دعاااااء .. رجاء خلي البنت في حالها ..
ولا ترى والله ما بيصير لك طيب

دعاء قامت بسرعه وراحت للحمام _ اكرمكم الله _ 

وقعدت تبكي ( حتى انتي يافاتن .. هالبنت اكيد ساحرتكم ..
كلكم معها ضدي .. انا بنت عمكم تخلوني وتروحون مع الغريبة ..
اكرهك ياريما .. اكرهك يا منصور .. اكرهكم كلكم .. ) وجلست تبكي





( انتهى البارت العاشر )
( البارت الحادي عشر ) 





* بيت ابو فيصل * 


الساعه 11 ونص طلعت رفيف وريما مع هدى 
عشان يجهزون منى لزفتها .. 
( طبعا منى كانت جالسه بغرفة رفيف ) ..,’

رفيف .:. الله على مرة اخوي .. قمر
ريما .:. ماشاء الله عليها .. الله يوفقهم 


منى كانت جالسه ع ـالكرسي 
ومستحية من كلام ريما ورفيف .. 

هدى .:. رفيف .. وين الاستريو اللي بتشغلين منه الزفه ؟

رفيف .:. حطيته تحت .. عطيني الكاسيت 

هدى وهي تعطيها كاسيت .:. طيب شوفي اذا الزفة
من بدايتها ولا عيديها من أول ..

رفيف .:. اوكي بجربها بمسجل فيصل ..

راحت رفيف تزين كاسيت الزفة 
وريما وهدى جلسوا يعدلون بشعر وميك آب منى ..,’





* بالمجلس * 


محمد يهمس لفيصل .:. فيصل .. وين وصلت ؟
فيصل اللي كان مسرّح .:. هاهـ,’ .. ما وصلت مكان 
محمد .:. فيصل اقل شيء اليوم .. ملكتك اليوم ..
وبعد شوي بيدخلونك على منى 
فيصل .:. لااااا .. ماراح ادخل 
محمد .:. فيصل .. من جدك ولا تستهبل ؟؟؟ ..
فيه انسان عاقل بيوم ملكته ما يدخل على زوجته
فيصل .:. قلتها بنفسك انسان عاقل ..
وانا عقلي مو معي ..
محمد عصب وقام .:. والله يافيصل ترى انت 
الوحيد اللي بتندم .. بأسلوبك راح تخسر 
كل شيء حولك .. حتى حبك لمشاعل ..
صدقني راح يموت لو عشت طول حياتك كذا ..

وراح محمد من عنده ..,’


* عند الحريم *

بدت زفة منى اللي كااانت روعة 
كان شكلها خيالي ..
كانت لابسة فستان احمر ماسك على جسمها ..
ومسوية بشعرها بوف ولافته وحاطة اكسسوار احمر ..
ولابسة صندل فضي _ اكرمكم الله _ ..,’




لما خلصت الزفة رقصوا معها البنات 
ولما راحوا المعازيم للعشاء ..
دخلوا منى على فيصل ..,’ 





* بالمقلط * 


كانت منى جالسة ومعها امها وأختها هدى
وام فيصل ورفيف ..
دخل عليهم فيصل وبدر وسط زغاريط الحريم ..
كانت رفيف ماسكة كاميرا الفيديو وتصور 
فيصل لما لبـّـس منى الدبلة وقطعوا الكيكة ..
وهدى تصور بالديجتال ..


أم فيصل .:. يلا خلنطلع .. نخليهم شوي بروحهم 

رفيف تهمس لمنى .:. الله الله بأخوي .. خليه يخق ..
ودي اشوف شكله وهو متحمس للعرس 


استحت منى وابتسمت وهي تهمس .:. رفيف .. شوي شوي
اقل شيء قدام فصول 
رفيف .:. هههههههههههههههههه .. من بدايتها فصول 
سحبتها امها من يدها .:. يلا خلنطلع 


طلعوا وبقى فيصل مع منى ..

جلسوا وكل واحد يستنى الثاني يبدا بالكلام ..
فيصل حس ان الوضع مطول كذا ..

طلع جواله واتصل على واحد من ربعه 
وقعد يسولف معه ونسي او تناسى ان 
منى معه بنفس الغرفة .. 

منى اللي نرفزتها حركة فيصل .. 
( هذا الحين على شنو شايف نفسه .. 
اللي يشوفه يقول اني ميته عليه ..
مو كأنه هو اللي جاء وخطبني .. اففففف 
طيب شقصده بهالحركة السخيفة .. 
يااربي ان ليش تضايقت هو يبي ينرفزني ..
بس يالله هذا تصرف واحد مع خطيبته يوم ملكتهم ؟!! )
( دمعت عيونها ) .. كحت عشان تذكره انها موجودة ..
ناظرها ورجع يكمل سوالف .. منى اللي كانت
ودها تعطيه كف توعيه .. بس ما قدرت .. 
نزلت راسها وعيونها مليانة دموع ..


مرت تقريبا ساعه وهم جالسين ..
سكر فيصل من صديقه ..
وطلع من غير ما يقول ولا كلمة ..
دخلوا رفيف وهدى وريما لعند منى 
اللي ابتسمت وحاولت تخلي نفسها طبيعبة
وكملوا رقص وسوالف ..,’


* في الصباح * 


( بيت ابو محمد ) 

صحت ريما من النوم الساعه 4 العصر ..
اخذت شور ونزلت للصالة لقت امها جالسة ..


ريما .:. صباح الخير
ام محمد .:. قصدك مساء الخير 
ريما .:. اللي هو ..
ام محمد بتردد .:. أ .. ريما يمه .. فكرتي بموضوع منصور ؟! ..
ترى الرجال ما ينعاب ومليون بنت تتمناه 
ريما .:. لا يمه .. لسى ماقررت
ام محمد .:. يمه ريما .. اذا تبين نصيحتي وافقي عليه ..
رجال بمعنى الكلمة .. اخلاق وذوق ومب ناقصه حلا
ريما وقفت .:. طيب يمه بفكـّـر 
وطلعت شافت اخوها محمد جالس بالصالة الفوقية 
ويكلم جوال .. جلست تستناه يخلص
محمد .:. يلا اجل .. مع السلامة
ريما .:. محمد .. ممكن اكلمك شوي بموضوع 
محمد .:. موضوع ضروري 
ريما .:. تقريبا 
محمد .:. طيب دقيقه .. 

اتصل على اصدقائه وقال لهم انه ماراح يجي 


ريما .:. يؤ .. لا رح عند ربعك
محمد .:. مو قلتي موضوع ضروري .. يلا اسمعك ..
ريما استغربت اخوها اللي اول مرة يهتم هالقد ..
وطنش اصدقائع بعد .. عن جد غريبة ..
ريما .:. اممممم .. طيب محمد .. 
بسألك سؤال وجاوبني بصراحه اوكي ؟
محمد .:. سؤالك هو الموضوع الضروري ؟؟!!
ريما .:. تقريبا .. السؤال يتعلق بالموضوع 
محمد .:. طيب اسئلي 
ريما .:. امممممم .. طيب تذكر قبل تقريبا 
3 او 4 شهور .. كنت متحمس لفكرة الزواج
وبعدها ماجبت طاري العرس ابد .. غريبة يعني 
محمد ارتبك .:. هاه .. لا بس يعني 
حسيت اني لسى صغير عالزواج ..
ومو قد المسؤولية يعني ..
ريما .:. آهـا .. طيب محمد امممممم
انت ناوي تتزوج وحدة معينة ولا مافي بالك احد ؟
محمد .:. لااااا لاااا .. مافي بالي احد ..
وبعدين وش هالاسئلة .. هذا هو موضوعك الضروري 
ريما .:. لا محمد صبر ..يعني قصدي اني اساعدك
اذا تبيني اختار لك عروس قمر واخلاق ..
محمد .:. لااااا .. انافيه وحدة في بالي
ريما .:. تو تقول محد في بالك 
محمد .:. الا فيه وحدة ببالي .. ارتحتي ؟؟
ريما .:. طيب مين هي ؟
محمد .:. مو لازم تعرفين 
ريما .:. محمد واللي يعافيك قول لي 
محمد .:. ليش يعني وش مصلحتك لو دريتي 
ريما .:. لا بس كذا ابي اعرف
محمد وقف .:. ماني بقايل لك .. كل شيء في
وقته حلو .. اذا خطبتها بتعرفينها 
وطلع محمد لعند ربعه .. ريما تنهدت
ودخلت غرفتها لقت جوالها يدق .. 

ريما .:. الوو
دعاء .:. هلا ريما 
ريما .:. أهلين .. مين ؟
دعاء .:. انا دعاء .. بنت عم منصور ( شددت على اسم منصور )
ريما .:. اي اهلا ً 

دعاء .:. فاضية ؟
ريما .:. اي 
دعاء .:. طيب .. ريما انتي بنت ناس ومحترمة ..
وقلبك طيب .. عشان كذا قلت لازم احذرك 
ريما بخوف .:. من شنو ؟
دعاء .:. من منصور 
ريما .:. نعم ؟؟؟؟؟؟؟؟
دعاء .:. يعني انا بنت عمه واعرفه اكثر منك ..
انتي ما شفتي من منصور غير الوجه الحلو بس ..
ما شفتي وجهه الثاني ..
ريما .:. كيف يعني .. مافهمت قصدك 
دعاء .:. قصدي يا آنسة ريما .. ان منصور واحد كذاب ونصاب ..
لا ومرقم كل بنات الرياض
ريما تحجرت الدموع بعيونها .:. كذااابة
دعاء ضحكت بطريقة استفزازية .:. وليش اكذب ..
لو انه مو زي ماقلت لك .. كان وافقت انا عليه ..
لأننا من زمان ومن صغرنا محجوزين لبعض ..
بس تعرفين .. الواحد اذا خربت اخلاقه ما اتزوجه
ريما .:. طيب .. مشكورة .. يلا باي
سكرت ريما من دعاء وقعدت مصدومة ( معقولة !!!! 
كل هذا يطلع منك يامنصور .. وانا شعرفني فيك
عشان استغرب تصرفك .. بنت عمك وادرى فيك مني ..
اصلا من اول وانا رافضتك .. بس الحين لقيت سبب عشان ارفضه )

دقت عليها رفيف
ريما بهدوء غير معتاد .:. هلا 
رفيف .:. لا اهلين ولا سهلين .. 
اصلا زعلانة عليك .. حبيب القلب خاطبك ..
وانا اخر من يعلم .. صدز ما تستحييييين 
ريما .:. اي حبيب قلب ؟
رفيف .:. بعد ؟؟!! .. تنكرين .. منصوروه ماغيره 
ريما .:. اسمه منصور .. بعدين انا مو موافقه عليه
شهقت رفيف .:. ريموووه اعقلي 
ريما .:. ليه قالوا لك مجنونة 
رفيف .:. لو رفضتيه بتصيرين مجنوووونة ..
منصور مليون بنت تتمناه وانتي بكل بساطة
مو موافقه عليه ( تقلد صوتها ) 
ريما .:. اي مليون بنت ياحسرة ..
مليون بنت اللي مرقمهم ؟؟!! ..
يروح لهم انا ما ابيه 
رفيف .:. ريما وش مرقمهم ؟؟ .. وش تخرفين انتي ؟
ريما .:. اللي سمعتيه .. هذا الصدق
رفيف .:. ريماااااااااااااا !!!!!
ريما .:. هلا .. ماله داعي تصرخين 
رفيف .:. مين قال لك عن منصور ؟؟!!
ريما .:. رفيف لا تدافعين عنه انتي ما تعرفينه ..
بنت عمه تعرفه اكثر مني ومنك ..
قالت لي بنفسها عن حركاته وحتى رفضته لما خطبها
رفيف .:. اي بنت عم ؟؟؟؟؟؟؟؟؟
ريما .:. دعاء مين غيرها 
رفيف .:. طيب يلا مع السلامة
ريما .:. رفيف ؟!
رفيف .:. بعدين بكلمك يلا بااااي ..,’ 









سكرت رفيف من ريما 
واتصلت على فاتن 
فاتن .:. هلا وغلا
رفيف .:. اهلين فاتن .. فاضية ؟
فاتن .:. اي .. ليش ؟
رفيف .:. بسألك .. منصور خطب دعاء ورفضته ؟
فاتن .:. لا .. مين قال ؟
رفيف .:. متأكدة ؟
فاتن .:. اي اكيد .. هم كانوا
محجوزين لبعض بس منصور مايبيها 
رفيف .:. عشان كذاااااااااا
فاتن .:. وش السااالفة ؟؟!!
رفيف .:. اسمعي ..,’


* بيت ابو سارة *


دعاء لما سكرت من ريما حست بالذنب 
( ياربي انا شسويت .. شوهت سمعة ولد عمي ..
مايستاهل مني كذا .. بس هو جرحنيييي ..
ليش يخطب ريما .. وش فيها زود عني ..
يستاهل محد قال له يخطب غيري ..
اصلا انا مليون من يبيني ..
وبتشوف يا منصور مين دعاء ..
اللي تكبرت عليها وخطبت غيرها ..
ان ماخليتك تندم ما اكون بنت ابوي ..,’



* بيت ابو منصور * 


فاتن .:. دعاء قالت كذا ؟
رفيف .:. اي .. وريما شكلها صدقت كلامها 
فاتن .:. حسبي الله عليهااااااا من بنت ..
صدق ان كيدهن عظييييييم
رفيف .:. طيب وش بتسوين الحين ؟
فاتن .:. بوقفها عند حدها .. 
رفيف .:. اوكي طيب .. انا الحين بسكر ..
فمان الله ..,’


سكرت فاتن من رفيف ونزلت تحت للصالة 
لقت منصور جالس يطلع فلم 
جلست جنبه .. لما خلص الفلم ..
قام منصور يبي يطلع فوق ..


فاتن .:. منصور 
منصور .:. هلا
فاتن .:. اقعد شوي بكلمك
منصور باهتمام .:. هلا .. قولي اسمعك
فاتن .:. بنت عمك 
منصور .:. مين بنت عمي 
فاتن .:. دعاء
منصور .:. شفيها ؟
فاتن .:. الانسة اتصلت على ريما
وقايلتلها كلام عنك بيخلي ريما ترفضك 
منصور بقق عيونه .:. اتصلت على ريما ؟!؟!؟!؟!
فاتن .:. اي وقالت انك خطبتها بس هي رفضتك .
عشان سمعتك مو حلوة على قولتها .. وانك راعي مغازلات 
منصور .:. احللللللللفي 
فاتن .:. والله
منصور .:. وانتي مين قال لك ؟؟
فاتن .:. رفيف صديقة ريما قالت لي 
منصور عصـّـب جاء بيطلع من البيت 
مسكته فاتن .:. منصور الحين الوقت متأخر ..
لا تروح الحين .. وبعدين هدّي 
وخليها بالتفاهم احسن ..
منصور .:. بس فاتن هذي بتحرمني من البنت اللي احبها ..
بتحرمني منهاااا
فاتن .:. طيب هدّي هدّي .. ليش تحرق اعصابك 
الحب اقوى من ان كلام زي كذا يأثر عليه ..
ماراح تقدر تفرق بين قلبين يحبون بعض ..
لو سوت المستحيل .. 
انت تحب ريما .. تمسك فيها 
ولا تتخى عنها من اول عائق يصير لكم
وصدقني كل مشكلة تصير بينكم ..
راح تقوي حبكم لبعض اكثر .. 
وتثبت ان الحب ماتهزهـ,’ المشاكل ..
منصور بدا يهدى شوي من كلام اخته 
تنهد منصور .:. طيب انا بروح احاااول انام
ابتسمت له فاتن .:. تصبح على خير .. 
ومشكلة دعاء بتنحل بسهولة ان شاء الله
منصور .:. ان شاء الله 


* الصباح * 

( بيت خالد وسارة )


كانوا جالسين بفطرون ..


سارة .:. امممم خالد 
خالد .:. هلا
سارة .:. امممم .. وش رايك نروح المستشفى نفحص 
خالد .:. ليش ؟
سارة .:. يعني .. صار لنا تقريبا 
4 شهور من تزوجنا .. وللحين ما حملت 
خالد .:. واذا ؟
سارة .:. يعني نروح نفحص نشوف اذا ..
خالد .:. سارة .. ابيك تفهمين انه حتى لو واحد منا عقيم
ما يعني كذا انها نهاية الحياة
سارة .:. بس خالد .. اكيد انت تبي عيال 
خالد .:. مافيه احد مايبي عيال ..
بس حتى ولو .. انا ما راح اتخلى
عن انسانة حبيتها عشانها عقيم ..
بالعكس راح ابقى متمسك فيها 
سارة .:. بس من حقك تتزوج 4 
خالد .:. بس انا ما ابي غير اللي حبيتها
ومستحيل اني افكر مجرد تفكير اتزوج عليها

تنهدت سارة بارتياح وابتسمت له ..,’



* بيت ابو بدر * 



كانت منى جالسة وضايق صدرها بعد
الحلم اللي شافته امس ..
حلمت انها جالسة مع فيصل 
بحديقة خضراء ويسولفون 
شوي وجاتهم بنت سمراء مملوحة
لما شافها فيصل راح للبنت وتركها بروحها ..,’





* بيت ابو فيصل * 

صحت رفيف من النوم مبكرة 
اخذت شور ولبست وتزينت للجامعه ..
اتصلت عليها ريما 
رفيف .:. هلا والله وغلا ..
ريما .:. اهلين .. كيفك ؟
رفيف .:. عاااال العاااالي .. أنتي كيفك ؟
ريما .:. تمام .. استناك تحت 
رفيف شكـّـت بسمعها .:. كيف ؟
ريما .:. اقول اني تحت استناك ..
عشان نروح سوا للجامعه
رفيف .:. جد ؟؟!!
ريما .:. اي جد .. يلا بسرعه قبل يعصب محمد
رفيف .:. ومحمد شدخله ؟
ريما .:. ياذكية هو اللي بيودينا ..
يلا لا تتأخرين باي .. 
سكرت رفيف من ريما وخلصت بسرعه
ويدينها ترتجف ( محمد اللي بيودينا .. 
ياربي كيف بتحمل ..
بس احسن شيء لما الواحد يصبح بوجه حلو
مب وجه واحد معفن زي اكرم ..
وهـ بس ) 

ونزلت ركض على شان ما تأخرهم 


* سيارة محمد *

رفيف بصوت واطي .:. سلام 
ريما .:. وعليكم السللام .. هلا والله
رفيف بهمس .:. هلا فيك
ريما .:. وي رفيف وش فيك لا يكون تعبانة ؟؟
رفيف بلعت ريقها .:. لا لا .. مو تعبانة 
رفعت عيونها شافت محمد يناظرها من المراية
نزلت عيونها بسرعه ( ياقلبي ع ـالعيون تخقق ..
فديته كل شيء فيه حلو .. وش بىق للناس بس ..
الله يحفظه .. يؤؤ .. شفيني انا اتكلم عنه كذا
مفروض ما افكر فيه خلاص ..
صح صعبة .. بس بحاول ) 

ريما .:. رفووو وين رحتي ؟
رفيف .:. هلا
ريما بخبث .:. ماخذ عقلك يتهنااابه
رفيف .:. محد مااخذ عقلي 
ريما .:. عليناا ؟!
رفيف بدت تعصب .:. ريمو بلا سخافو
ريما .:. هههههههههههههههههههه ..
وي ما تعرفين شيء اسمه مزح
رفيف .:. هالمزح ما احبه
ريما .:. يؤؤؤ .. طيب اسفين آنسة رفيف
محمد اللي كان جالس ويسمع كلامهم ..
( ياقلبي عليهاا .. تجنن والله ..
وربي احبك يارفيف وربي احبـــــــــــــــك ) 



* بيت ابو منصور * 

منصور كان نازل وهو لابس رايح للجامعه 
لقى امه وابوه جالسين بالصالة ..
منصور .:. صباح الخير
ام منصور .:. صباح النور .. اقعد يمه افطر ..
منصور .:. معليش يمه .. تأخرت ع ـالجامعه 
ام منصور .:. فمان الله ياولدي ..,’

ركب منصور سيارته وفي طريقه للجامعه 
كان يفكر ( الحين هذي دعاء ..
وش اسوي فيها .. وش اخرتها معها ..
يعني وش هالوقاااااحه اللي فيها تتصل على ريما
بكل جرأة وتطلع اشاعات عني ..
يعني عن جد حركات بزران ..
بس هين يا دعاء ..
انا اللي بوقفك عند حدك )





* بالجامعه * 


كانوا رفيف وريما جالسين مع صديقاتهم ..

نورة .:. افففف مالي خلق محاضرات 
امل .:. يعني انا اللي لي خلق
رفيف .:. اللــــــــه ودي اني ببيتنا ع ـالسرير ..
ومشغلة المكيف ونااااااايمة
عبير .:. يؤؤ اسكتي .. جبتي لي النوووم

وشوي الا جاتهم فاطمة 
فاطمة .:. بنات عندي لكم خبر حلووو
امل .:. قولي شعندتس ؟
آسيا .:. اذا خبر يسوى فطورك علي 
فاطمة .:. أجل يلا قومي اشتريه
ريما .:. فطووس يلا قوولي لعبتي بأعصابنا 
فاطمة .:. ههههههههههه .. طيب طيب
د.ايمان اعتذرت عن محاضرتها 
رفيف .:. احللللللللفي
فاطمة .:. والله .. يلا آسيا قومي جيبي لي كروسون 
واي مشروب على ذوقك 
ريما .:. اجل يلا .. يمدحون السرير ميـــــــر
عبير .:. من جد .. يلا شمينا 
رفيف .:. ريام فيه احد بيرجعك ؟
ريما .:. مدري بشوف محمد
رفيف .:. لالااااااا .. بوصلك معي بالسواق
مرة وحدة نمر على مطعم نتغدا قبل نرجع
ريما .:. خووووش .. يلا شمينا ..,’



( انتهى البارت الحادي عشر ) 





( البارت الثاني عشر ) 







* بيت ابو فيصل *




وصلت رفيف لبيتهم الساعه 1 ونص الظهر



لقت امها جالسه بالصاله




رفيف: سلام مام


ام فيصل: وعليكم السلام يمه 


تبيني احطلك الغدا





رفيف: لا يمه تغديت انا وريما 


بمطعم قبل لانجي




ام فيصل: ماشاء الله 


ولاتقولين عندي ام بقولها ,,



رايحه كذا ؟؟




رفيف : مامي حبيبتي 



انا ماسويت شي غلط




انا طلعت مع ريما صديقتي 




الي انتي تعرفينها معز المعرفه




تغدينا بمطعم ورجعنا





ام فيصل: اقل شي بلغيني انك رحتي





رفيف وهي تبوس راس امها : ان شاء الله




ورقت لغرفتها اخذت شور



وجلست تسرح شعرها



وهي تفكر بمحمد ..




( عن جد اليوم شكله رووعه .. 


اصلا هو كل يوم حلو .. 


بس اليوم محلّو بزياده




المشكله انا الي اروح فيها



اخاف بيوم ماقدر اتحمل واطيح تحت رجوله)




تخيلت شكلها طايحه تحت محمد



وفطست ضحك ..( الله لايحطني بهالموقف)





* في بيت ابو ساره *




كانت دعاء نازله من الحمام _ اعزكم الله_



وهي تنشف شعرها



لقيت بجوالها " 4 مكالمات لم يرد عليها "



كلها من رقم غريب ( يؤؤ !! مين هذا الي يتصل فيني، 


لأ ومصر متصل 4 مرات



لحظه !!



هالرقم مشبهة عليه مو كأنه يشبه رقم فاتن



( طلعت رقم فاتن) 



يؤؤ نفس الرقم بس الرديف 




غريبه مارح اتصل الي يبيني ضروري هو يتصل)




ما امداها تخلص جملتها 


دق جوالها بنفس الرقم



دعاء: الو


منصور: السلام عليكم


دعاء بخوف : وعليكم السلام والرحمة


مين معي ؟؟


منصور :انا منصور ولد عمك


دعاء بلعت ريقها وسكتت 


منصور:الوو وينك ؟؟؟


اكلت القطوة لسانك ؟؟


دعاء : لأ


قاطعها منصور : ادري مستغربه اتصالي


بس للمعلومية مو انا الي اسكت عن حقي 



ولا اسامح الي يغلط علي



ولو كائناً من كان .


دعآء: انا ماغلطت عليك ولا ..



قاطعها منصور : اجل انا خطبتك ورفضتيني


لا ماشاء الله عليك


( بلهجة استفزازية) لهدرجه تحبيني ؟



تصدقين رحمتك


صح كنت ولاحظتي كلمة كنت


اعتبرك زي اختي بس الحين 


اعتبرك وحده عادية مع شوية احتقار


وصح قبل لا اسكربقولك شغله


انا وريما نحب بعض وراح نتزوج


ولا انتي ولا عشره من اشكالك


يقدرون يمنعون زواجنا


فاهمه ؟؟



يلا مع السلامة ..
( بإستهزاء) يابنت العم.




سكرت دعاء وقعدت مصدومة ( معقوله هذا منصور ؟


يكلمني انا بهاللهجه وكأني عدوته مو بنت عمه؟؟


كله على شان هالريما ، اكرهك ياريما .. اكـــــــرهـــــك



غيرتي عيال عمي علي 


ليش مو حرام عليك



تهدمين حبي الي عشت فيه طول عمري



والله حرآم عليك )


قعدت تبكي .

* بيت ابو محمد *



كانت ريما تلهي نفسها عن موضوع منصور


وطول هالفتره تفكيرها بصديقتها رفيف



وكيف تقدر تجمع بينها وبين محمد


الي للحين ماحد يدري عن حبه




طلعت من غرفتها عالعصر 



راحت لجناح اخوها محمد




دقت عليه الباب



محمد : تفضل !


ريما : السلام


محمد : وعليكم السلام


ريما: امممممم محمد فاضي ؟؟


محمد : تقولين عندك موضوع ضروري زي ذاك اليوم


وبالنهاية اكتشف انه ماعندك سالفه


ريما: انت ماخليتني اكمل كلامي ذاك اليوم



دق جوال ريما



ريما: هلا رفيف


محمد من سمع اسم رفيف جلس يسمع اخته وش تقول


ريما لاحظت اهتمام اخوها قررت تتهور



ريما : اي رفيف وش رايك نطلع للسوق ؟


رفيف : نوبروبليم بس مين بيودينا


ريما : مع سواقنا بنروح


محمد صرخ : لالا انا بوديكم


ريما ابتسمت لما فهمت اهتمام اخوها


ريما: اوكي محمد بيودينا


رفيف: هآآه ؟؟ محمد ؟؟


شكلي مابروح


ريما : رفو خلي السخافه 


مو كل مره نلقى احد يودينا السوق


رفيف: يما طيب طيب كليتيني ما امداني اتكلم


ريما : ههههههههههه يلا 5 دقايق وجايينك


رفيف: اوكي يلا باي



سكرت ريما من رفيف : يلا محمد عشان ما نتأخر على رفيف


محمد: طيب يلا بسرعه روحي البسي



طلعها برى وقفل الباب


بدل ملابسه بسرعه ونزل السيارة



ريما وهي تركض : اوه غريبه نازل بسرعه


بالعاده انزل قبلك بنص ساعه . 



لا ومعطر السيارة ومرتبها



( غمزت له ) ايش عندك ؟؟



محمد : ايش عندي ؟؟ قولي وش ماعندي ؟؟



( هذي رفيف ياريما رفيف تعرفين مين رفيف)



ريما وهي تحرك يدها قدام وجهه : هييي وين رحت


محمد: لا لا ولامكان اتصلي على رفو خليها تنزل


ريما: اي طيب


( استوعبت ) لحظه لحظه ههههههههههههه


رفو ؟؟ تموون ؟؟ هههههههههههههههه


محمد : ريموه بسرعه اتصلي على البنت


ولا تدققين .


ريما وهي تضحك : طيب طيب بس ترى كل شي باين ..


الووو .. هلا رفوو .. 


يلا انزلي احنا تحت نستناكي



شوي وطلعت رفيف من بيتهم وركبت السيارة



رفيف: السلام


ريما: وعليكم السلام .. 


حتى انتي نزلتي اليوم بسرعه ؟؟


مو بالعاده


رفيف: ليه مين نزل بسرعه غيري؟؟


ريما وهي تصقع كتفها بكتف رفيف : محمد


رفيف حمر وجهها :صدفه 


ريما تغني : صدفه ومن بين كل الناس علقني



محمد: وش تبون من البقاله ؟؟


ريما: ابي تويكس وبيبسي وشيتوس وكندر


محمد: مالت يالدوبه بتخلصين فلوسي ؟



وانتي رفيف وش تبين؟


رفيف : لامشكور ما ابي شي


ريما : يلا عاد رفو مو كل مره تحصل لنا ..


محمد بيشتريلنا هع


محمد: انتي يالدوبة اسكتي


يلا رفو وش قلتي تبين؟؟


رفيف: كانت متنحه (قالي رفو .. ياحلوها بصوته)


ريما صفرت : ثاني مره بنفس اليوم


محمد : ياشين الي يدققون


ريما : ههههههههههههههههههههههههه


محمد : ضحكتي من سرتس ....


ريما وش التشوكليت الي تحبه رفيف


ريما : سنيكرز وبيبسي ماكس وليز وكندر و .... 


قاطعها محمد: اقول اهجدي صدق ماتنعطين فيس


رفيف ضحكت


ريما: مالت احسن لاتجيبلي شي ..


جيب لحبيبة القلب بس


رفيف سكتت وحمّر وجهها


محمد : الي ماكان مستوعب كلام اخته بقق عيونه


ريما ماقدرت تمسك ضحكتها :ههههههههههههههههههههههه
ههههههههههههههههههههههههه


عليكم اشكال نكتة


محمد انحرج وطلع البقالة.


رفيف كانت ماسكة نفسها لاتبكي


ريما : يمديكي على الاحراج ؟ 


شفتي كيف وجهه تلون ؟ هع ... 


انتي لولا الغطا كان شفت 


الوان الطيف على وجهك


رفيف ماقدرت تتحمل وبكت ( رفيف فيها طبع اذا استحت مره تبكي)


ريما خافت : رفيف آسفه ماكان قصدي .. 


ماكنت ادري انه هالشي بزعلك


شوي وجا محمد: خذي ريما جبتلك تويكس وبيبسي


وعطي رفيف الباقي


( سمع صوت رفيف تبكي)


ريما وش فيها رفيف ؟؟؟؟ ليش تبكي ؟؟؟


ريما: لا بس كانت مستحية وبكت


محمد مسك ضحكته : أهااا ..


طيب خذي عطيها منديل



رفيف يلا عاد مسحي دموعك


ومانبي ننزل السوق وعيونك حمرا


اخاف يحسبونك وحده سكرانه


ريما: صدق غبي في احد يسكر العصر ؟؟؟؟؟


محمد: ليه انتي مجربه تسكرين ؟؟؟؟


ريما : بسم الله علي .. مالت حقرووور


رفيف ضحكت عليهم 


ريما : كلولولولوش الست رفيف ضحكت


محمد : وين تبون ؟؟ اي سووق ؟؟


ريما: ودينا غرناطه


محمد: انا اكلم رفيف وش دخلك انتي ؟؟


ريما: حقرووووووووووووووور


محمد: هههههههههههههههههههه اعصااابك


ريما: طيب الشرها موب عليك 


الشرها على اللي يعطيك خشه



* في بيت ابو بدر*




كانت منى جالسه بالصاله

تكلم صديقتها تلفون


ديما:اي شخبار فيصل؟؟


منى: اففففف لاتجيبين طاريه


ديما : يؤؤؤؤ ياسااتر لهالدرجه تكرهينه ؟؟؟

منى : مو اكرهه ولا احبه ,, مادري


ديما: بسم الله عليك منى

وش فيكي قمتي تخرفين


منى : آآآه ياديما احيان احس اني بنجن

من بعد ملكتنا إلى الحين ماكلمني ولا مره


ديما: يؤؤؤ صدق ؟؟؟


منى: اي والله


ديما تحاول تخفف عنها: لا بس يمكن مشغول بدراسته

منى: حشاا وش هالدراسه الي 24 ساعه ؟؟

ديما: الله يعين





* في السوق *


كانت ريما مهبله بمحمد وتسحبه معهم بكل محل

خلته يشيل اكياسهم كلها

محمد : ريموووه حشاا اشك انك بقيتي شي بالسوق ! 

ما بقيتي شي ماشريتيه !


ريما: مو بس انا حتى رفيف اشترت معي


سكت محمد


ضحكت ريما وكملوا مشي ..,’





* في بيت ابو فيصل *


كان فيصل توه قاعد من النوم


غسل وجهه وبدل ملابسه


اتصل على محمد



فيصل : سلملم

محمد: وعليكم السلملم

فيصل بإستغراب : محمد تعبان ؟؟؟؟

محمد: لأ .. ليه ؟؟

فيصل: اجل ايش فيك

تلهث كأن احد يلحقك


محمد: اختي واختك هلكوني بالسوق


فيصل: ههههههههههههههههههه وش مطلعك معهم


محمد: لاحرام رحمتهم ماحد بوديهم ، 

قلت اوديهم بس استغلوني استغلال

الله لايوريك زيه

فيصل: ههههههههههههههههههههههههه وينكم فيه ؟؟


محمد : سوق غرناطه


فيصل: اجل يلا جايكم ..,’






* في بيت ابو ساره *


كانت دعاء مو قادره تنام


( كلهم اغبياء .. ساحرتهم هالغبيه ..
مسوية ذوق واخلاق .. اصلا من اول ماشفتها وانا غاسله يدي منها ..

بس تاخذ منصور مني (( دمعت عيونها )) وهو بعد راح لها مسوي ..

يحبها اكرررهكم كلكم ماحد يستاهل الحب ..

حتى انت يامنصور الي كنت شايفتك حاله استثنائية ..

فكرتك غير كل هالشباب ..

لكن للأسف طلعت زيهم ..

كلهم خونه وغدارين ولارجال بهالكون..

يعرف يحب وحده وبس..

اصلا مايملا عينهم غير التراب ..

بس انا بوريك يا منصور تحب غيري وحده ..

وانا بحب عشره غيرك ..

بخليك تجيني وانت ندمان ..

وتتمنى اني اعطيك كلمة وحده بس )








* في بيت ابو منصور *


كانت فاتن جالسه تطالع التلفزيون 

في الصاله الفوقية

شوي وجات امها

ام منصور: فاتن يما 

فاتن وهي مو معها: هلا

ام منصور: يما مافكرتي بموضوع سلطان ؟؟

فاتن : يما انا قلتلك زواج ماني متزوجه الحين

لسه صغيره عالزواج

ام منصور: فاتن يما انتي كبرتي

بعد اسبوع بتدخلين العشرين 

الي بسنك الحين متزوجين

فاتن : يما انا ما احب احد يقارني بغيري هذا اولاً 

ثانياً: انا لي فلسفتي الخاصة بالحياة 

ومخططة اني ما اتزوج بهالسن

ام منصور: بس يابنتي ......


قاطعتها فاتن: يما انا اعرف مصلحتي ,,

انا الحين بروح غرفتي





* في بيت ابو محمد *


وصلوا من السوق ومحمد متكسر حده

طلع لغرفته اخذ شور وجلس بالجلسة الي بجناحه


شوي وطقت ريما الباب


محمد: تفضل


ريما: هاي


محمد: يا ليــــــــــل 

وش كمان بعد ؟

ريما: يؤؤ لهادرجة انا اجيب الكآبه

ضحك محمد: لالا تعالي امزح معك


ريما ابتسمت: ماشاء الله شكلك مستانس


محمد: مرره


ريما: دوم الوناسه يارب ..


محمد بسألك سؤال وجاوب بصراحة


ادري غثيتك بأسئلتي

بس هالمره بتهور وبسأل هالسؤال

محمد استغرب: وشو شوقتيني ؟ اسألي ؟


شوي دق جوال محمد

محمد: هلا منصور

منصور: هلا فيك,

وينك مارح تجي اليوم ؟؟

محمد: إلا ان شاء الله جاي 

بس يمكن اتأخر شوي

منصور: اوكي باي



وسكرمحمد من منصور


وتذكر خطبة صديقه لأخته


محمد: إلا صح ريما

وش صار على موضوع منصور ؟

ريما: باقي افكر

محمد: حشا لغز انشتاين هو ؟؟ 

للحين تفكرين؟؟


ريما: هذا زواج مو لعبة


ما أبي اتهور بقراري


محمد: اذا تبين نصيحتي كأخ وكصديق لمنصور


احمدي ربك انه خطبك لأنه بصراحه خوش رجال

طيبة وخفة دم واخلاق وغير كذا هو ماعليه مملوح


ريما يتردد: طيب يعني ..

قصدي اخلاقه مضبوطه


يعني قصدي مو راعي مغازلات ؟


محمد ماقدر يمسك ضحكته : منصور راعي مغازلات

ههههههههههههههههههههههههههههههههههههههههههه
ههههههههههههههههههههه

اقول اسكتي اسكتي لاحد يسمعك قال منصور يغازل

اخر انسان بهالدنيا يفكر يغازل هو منصور

ريما: أها ( سرحت )

محمد: هييي وين رحتي

صح مدحناه بس امداك تحبينه ؟


ريما عصبت: انطم قال حبيته قال


ضحك محمد على شكل اخته

محمد: طيب يا أنسه ريما 

وش سؤالك الي من الصبح غاثتني فيه ؟




* في بيت ابو فيصل *


كانت رفيف جالسه بغرفتها 

كانت فاتحه اللاب وداخله المنتدى


كانت طفشانه حدها ودخلت تبي تتسلى 

ماجذبها شي راحت على قسم الخواطر ونزلت خاطره


( عندما احببتك )



عندما احببتك حبيبي 
اخفيت ذلك الحب بقلبي
حاولت الا يعلم احد بحبي
لكن عيناي لم تسكت وفضحتني
احببتك فأصبحت حياتي
كل شيئ جميل حولي
عندما احببتك حبيبي
لم اخبر احد بحبي
حدا بان حبك بعيني
واصبح الكل يعلم بحبي
الكل بلا إستثناء
سوآك انت حبيبي
لا اعلم هل تحبني
ام انك تتعمد تجاهلي
كيف لم تر حبك بعيني
كيف لم ترى شوقي ولهفتي
كم اخشى ان اصطدم بحبك لغيري
وابقى يتيمه جردت من المشاعر
حبيبي ارجوك قدر شعوري

........،




ملاحظة .:. الخاطرة من تأليفي وليست منقولة ^_^ .. 



تنهدت لما نزلت الموضوع (هذا حالي من حبيتك يامحمد 

عايشة في عالم الحرف

بس اكتب واكتب

ماقدر اخبي حبك بقلبي 

بس لأنه اكبر من قلبي


فطلعته بالورق

يمكن يخف شوي من الي بقلبي

أحبك حمودي )




* في بيت ابو بدر *


كانت منى راجعه مع امها من السوق 


ام بدر: يلا اليوم خلصنا من ملابس الطلعات

بكره بنخلص الجزم والكنادر_اعزكم الله_


منى وهي منسدحه عالكنبه: اووف ياربي تعبت


ام بدر وهي مبتسمه: هانت يما خلاص مابقى على عرسك شي

تحملي

ابتسمت منى لإمها إبتسامه صفرا وطلعت لغرفتها

(ياربي خلاص عرسي بعد اسبوعين

وفيصل ولا حتى فكر يتصل

اقل شي يتطمن علي مو انا خلاص سرت زوجته)


تنهدت وقامت اخذت شور





*في بيت ابو محمد*


كانت ريما جالسه بغرفتها تفكر بمنصور (معقوله حبيتك

بس يعني كيف يعني

كيف اسمح لنفسي اني احبك 

وانت اصلا ماتستاهل 

اني افكر فيك ياربي خلااااص

لمتى بضلني اكابر


واكذب احساسي ؟ 

انا صدق احبك اموت فيك 

بس خايفة من كلام دعاء

مع انه محمد أكد لي عكس كلامها 

معقوله دعاء تكذب


بس وش مصلحتها هي ؟)


قطع عليها تفكيرها صوت جوالها


ريما: هلا والله

فاتن: اهلين , كيفك

ريما: الحمدلله . كيفك انتي ؟

فاتن: عال العال ، 

ريما بسألك 

ريما : هلا

فاتن: دعاء كلمتك قبل فترة؟

ريما: اي ليش تسألين ؟؟

فاتن: اها. طيب وش قالتلك ؟؟

ريما: لا بس كانت تسولف عادي

فاتن: ماقالتلك شي عن منصور ؟

ريما تلعثمت : شي عن منصور ؟!

شي زي ايش ؟؟

فاتن: يعني ماقالتلك عن خطبتهم مثلا ؟

ريما شهقت ( يعني صدق كلامها )

فاتن : ريما قالتلك ولا لأ ؟؟

ريما: اي قالتلي

فاتن: وانتي صدقتيها ؟

ريما: اي يعني بنت عمه و ....

فاتن قاطعتها : ريما اسمعيني انا بقولك شي 

مو على شان منصور اخوي بقعد ادافع عنه

بس وربي يشهد علي 

ولا كلمة من الي قالته دعاء صدق

وربي كذابه ..

ريما : بس ليش يعني تسوي كذا ؟

فاتن: لأنها تحب منصور

ريما سكتت


فاتن: بس ياريما والله منصور يحبك

لو انها مايحبك ماكان خطبك

وربي ياريما انه يحبك انتي وكلام دعاء كله كذب

حتى منصور لما عرف اتصل هزأها

ولا في وحده عاقله بتشوه سمعة ولد عمها بالكذب

كانت ريما طول الوقت ساكته

فاتن: معي ريما ؟؟

ريما: اي

فاتن: اجل يلا ما اطول عليك 

اتمنى تفكرين بكلامي زين 

ونصيحة مني كأخت 

اذا انتي ماتحبين منصور عادي


بالعكس احسن شي


لما تتزوجين واحد هو الي يحبك



مارح يفكر بغيرك 


وانتي بعد رح تحبينه 


إلا اذا كان فبالك واحد ثاني


ريما صرخت : لااااااااااااااااا


ضحكت فاتن: طيب طيب يلا باي
















( انتهى البارت الثاني عشر )

( البارت الثالث عشر ) 


صحت رفيف ع ـالعشاء 





صلت ونزلت للصالة 




وجلست تطلع تلفزيون 





شوي ودخل اخوها فيصل 



اللي صار نحيف و وجهه اصفر 







فيصل .:. سلام 




رفيف .:. وعليكم السلام .. تبي عشاء ؟




فيصل وهو طالع لغرفته .:. لا مو مشتهي 






رفيف اوجعها قلبها 




حال اخوها مو عاجبها ابد




عشان كذا طلعت وراه بسرعه 




رفيف .:. فيصل .. فيصل 


فيصل .:. هلا



رفيف .:. ابي اكلمك شوي 



فيصل وهو داخل لغرفته .:. انا الحين ابي انام ..



خليها بعدين 




رفيف .:. لااا ابي اكلمك الحين ..


فيصل شف شكلك كيف صاار .. حلك كل ساعه يصير اسوأ 




فيصل ترى حرام عليك اللي تسويه .. نفسك نعمة من الله .. ولازم تحمده على هالنعمة 


لما تهتم بنفسك وبصحتك 


فيصل بسخريه .:. هه .. وليش اعيش ..


انتي مو قاعده تشوفين وش يصير ..

ما تشوفين امك وش بتسوي فيني ..


امك تبي تزوجني وحدة ما ابيها .. 


بالله عليك بترضين تتزوجين بعد اللي تحبينه يموت 



اذا انتي ترضين انا مااااا ارضىىى




رفيف .:. فيصل هـدّي نفسك ..


امي كل همها مصلحتك .. صحيح مشاعل مااتت

والله يرحمها .. بس مو معناه ان الدنيا وقفت ..



فيصل انت توك بعز شبابك 


حرام عليك تموت وردة شباباك باول ساعات تفتحها ..




فيصل تكفى اهتم بنفسك .. 



فيصل نزل عيونه للأرض .:. ان شاء الله 


ابتسمت له رفيف .:. اجل يلا .. بدل ملابسك وانزل


بحط لك شيء تاكله 



فيصل .:. بس انا 


رفيف .:. اووص .. بدل وانزل

ابتسم فيصل .:. ان شاء الله



* بيت ابو بدر * 


كانت منى جالسه بغرفتها ترتب ملابسه داخل الشنط 



واختها هدى تساعدها 




لما خلصوا ...





منى .:. اخيـــــــــــــــــرا ً 


هدى ناظرت للشنط ودمعت عيونها .. 



انتبهت لها منى .:. هدى ؟؟؟ شفيييييك ؟؟؟


حضنتها هدى .:. بشتااق لك 

منى ما قدرت تمسك دموعها وبكت معها .:. خلاص ياهدى ..

انا ما بروح بعيد عنكم وبجيكم ان شاء الله .. لا تبكين 



هدى .:. بس ماراح تقعدين معي زي اول 

كل بنت بعد الزواج تتغير .. بتنشغلين بزوجك وتنسينا 


منى .:. هدى .. لا تقولين كذا ثاني مرة .. انا مستحيل انسى اهلي 



حضنتها هدى بقوة وهي تبكي ..,’


* بيت ابو سارة * 





كانت دعاء توها راجعه من السوق 





وهي لابسة عباية مخصرة على جسمها وطرحه خفيفة



وحاطة ميك آب وريحه عطرها تنشم من بعيد 



دخلت غرفتها وحطت الشنطة ع ـالسرير وفصخت عباتها 



وراحت للحمام _ اكرمكم الله _ تغسل الميك آب 



شوي سمعت صوت جوالها يدق ..


راحت تركض طلعت الجوال من الشنطة 




ابتسمت لما قرت ( حبيبي 1 .. يتصل بك ) 

دعاء .:. هلا والله 


سعد .:. أهلين .. مساء الخير حبيبتي ..


دعاء .:. مساء النور قلبي ..

وقعدت تكلمه تقريبا ً ساعة كاملة ..,’ 




* بيت ابو محمد * 




كانت ريما جالسه تفكر بغرفتها .. 


وكل همـــّـــها اخوها وصديقتها .. 



خصوصا انها وافقت على منصور .. 


يعني خلي بالها من موضوعه ..



( الحين كيف اجمعهم مع بعض )..



كل واحد منهم يحب الثاني ولا يدرون عن بعض ..



ابتسمت لما تذكرت شكل اخوها لما سألته 

( ريما .:. محمد انت تحب رفيف ؟

ارتبك محمد


وصار يرجع شعره على ورى .:. مين قال لك ؟ 


ريما وهي مبتسمه .:. مو قلت لك كل شيء باين 


سكت محمد ..



ريما .:. تحبها .. مبين بعيونك .. 




طيب ليش ما قلت لي ..




لا تخاف ان شاء الله ماراح تتزوج غير رفيف ..



ابتسم محمد وقام يحضن اخته .:. مشكورة ريمو 



ابتسمت له ولما جات بتطلع .. 

ناداها محمد 


التفت له .. 


محمد .:. ياليت بسرعه 



ضحكت ريما عليه وطلعت ..) 



آهـ,’ يارب اقدر اجمعهم ..




شيء غريب والله 



اثنين يحبون بعض ويتعذبون بروحهم 



ولا يدرون عن حب الطرف الثاني لهم ..




تبسمت لما ذكرت منصور ..




وكيف كانت فرحة امها



لما قالت لها انها موافقة عليه 





قامت تزغرط وباستها واتصلت على طول 




تبلغ ام منصور بموافقه بنتها على ولدهم .. ) 



نغمة رسالة بجوال ريما ..,’ 



فتحتها لقتها من فاتن .. 



( مبرووووووووكـ,’ .. يامرة اخوي هع .. ما بغيتي دوبووه .. 


بتنورين بيتنا .. ما تصدقين قد ايش منصور فرحان بموافقتكـ,’ ..


الله يووفقكم ياارب .. اخت زوجك المصون هع ) 



ضحكت ريما على اسلوبها .. تنهدت بارتياح .. ونامت ..,’ 


* يوم زواج فيصل * 




( بيت ابو فيصل ) 


* الساعه 11 الصبـــــــاح * 




كان البيت ازعاااااااااج وحوسة بكل مكان ..




رفيف وهي نازلة من الدرج .:. جاموناااااا .. جاموناااااا


جامونا .:. ايوه مدام 

رفيف .:. وين عباية حق انا ؟



جامونها وهي تهز راسها .:. مافي معلوم 




رفيف .:. اففف طيب وين لاتمي ؟



جامونا .:. في مطبخ 



رفيف .:. لاااااااااتمي .. 


لاتمي .:. ايوه ماما ..



رفيف .:. وين هذا عباية حق انا ؟؟




لاتمي مافهمت هزت راسها 


رفيف .:. افففف وخروووا بس عن وجهي لا اسوي جريمة قتل فيكم ..



ام فيصل .:. رفيف يمه هــدّي اعصابك .. الدنيا مب طايرة 


رفيف .:. يمه ما تشوفينهم كيف دلوخ .. 



بعدين بيفوتنا موعد المشغل 



ام فيصل .:. موعدنا 1 ونص 

رفيف .:. ادري يمه .. بس المشغل بعيد شوي


وغير كذا نروح من بدري اضمن 


ام فيصل .:. على قولك 



دقت رفيف على ريما 




ريما .:. هلا 


رفيف .:. هلا فيك .. يلا تجهزتي ؟!



ريما .:. الحين بلبس وبنمركم 

رفيف .:. تمرونا ؟؟؟؟؟؟


ريما .:. اي .. محمد يقول ان السواق


بيروح يجيب اغراض للعرس وغير كذا 



يقول مب حلوة نروح مع السواق بروحنا 






رفيف .:. بس حنا مو بروحنا .. معنا امي وخالتي .. 


ريما .:. هذا كلام محمد اخاف يعصب علي 



رفيف .:. طيب طيب .. عالعموم حنا مخلصين ترى .. 


ريما .:. اي زين .. انا الحين بلبس وبنمركم ..


امي مخلصه بعد 


رفيف .:. اوكي .. اذا وصلتوا دقي دقة وسكري 



ريما .:. أوك ..,’ 


* بيت ابو ياسر * 




( بعد العشاء ) 




كان عمهم ابو ياسر رايح يساعد اخوه ابو فيصل 




وياسر قاعد يلبس ويتزين 




طلع لقى نواف جالس في الصالة يطالع تلفزيون 


ياسر .:. نواااااااااااااااف ؟؟؟؟؟!!!!!!!





نواف .:. هلا 


ياسر .:. للحين ما لبست ؟؟؟؟؟


نواف وهو يهز كتفه .:. وليش البس ؟ 

ياسر .:. تستهبل انت ؟؟؟ 


يعني مو داري ان اليوم عرس فيصل ولد عمك 



نواف .:. واذا ؟؟ 



ياسر .:. واذا ؟؟؟؟؟؟ ..



يعني بعد شوي بنروح وانت للحين ما لبست 


نواف .:. وليش البس وانا من الأساس اصلا ما بروح 



ياسر .:. نوووواف من جدك انت ؟؟؟



نواف .:. اي من جد شايفني امزح !!



ياسر .:. وليش ما بتروح ؟


نواف .:. ما ابي

ياسر .:. نوافوه خلك رجال وقوم البس 


نواف .:. ما ابي .. بتجبرني ؟!



ياسر .:. اللهم طولكـ,’ ياروح ..انت ما تفهم ؟؟!!



نواف .:. وبعدين معك قلت لك ما ابي اروح ..



نسيت انه فيصل مفروض يتزوج مشاعل ؟؟ 


والحين يتزوج غيرها .. 

ياسر .:. نواف .. استغفر ربك وتعوذ من ابليس


مشاعل الله يرحمها .. تبيه يقعد بدون زواج ؟!


نواف .:. اي هذا المفروض 


ياسر .:. انت الظاهر استخفيت 


نواف .:. اوووه ما صاارت غثيتني .. افف منك ..



ودخل لغرفته ..,’

* بالمشغل * 


خلصوا الحريم اول شيء وبعدين بدوا برفيف وريما .. 

رفيف .:. اي ابي ميك آب بناتي ناعم .. لا تكثرين ..

ريما وهي جاية من غرفة الشعر .:. رفيف .. 

انتي بتاخذين اي اكسسوار ؟

رفيف .:. انا باخذ الاسود على لون فستاني 

وانتي خذي الفضي .. 

ريما .:. اوكي .. 

لما خلصوا البنات عالساعه 8 تقريبا ..

اتصلت ريما على محمد

وقالت له يجي ياخذهم 

رفيف .:. ريمووه ليه اتصلتي على محمد .. 

توني بدق على السواق .. 

ريما .:. هو قال لي اذا خلصنا اتصل عليه 


رفيف .:. انا بتصل ع ـالسواق 



اتصلت رفيف ع ـالسواق .. 


رفيف .:. الو اكرم .. تعال المشغل يلا .. 


اكرم .:. بابا محمد قال هو في روح ..


انا الحين عند بابا فيصل .. 


رفيف .:. اففف طيب باي ..,’


ريما .:. يلا رفو .. محمد جاء .. 




* بسيارة محمد * 


ركبوا ريما ورفيف للسيارة 

اللي كان جوهــا هااادي .. 

ومحمد مشغل اغنية عبدالمجيد عبدالله .. 


قررت اموت بحبـكـ,’ 
وامشي معاكـ,’ 
بدربكـ,’ 
انت يا ساكن قلبي .. 
اسمح لي اعيش بقلبكـ,’

كانت رفيف تناظر محمد من المرايــه .. 

ومسرّحه في عالم ثااني .. 

كانت جالسه تفكر لو هاليوم زواجها هي ومحمد .. 

كيف راح يكون شعورها 

من وين راح تشتري الفستان .. 

وين بتتصلح .. 

بدت تستوعب 
( انا وين رحت .. اللي يشوفني يقول اننا صدق بنتزوج اففف ) 


لما انتبهت من سرحانها لقت محمد يناظرها وهو مبتسم ..

استوعبت انها للحين تتأمله .. لفت وجهها عنه .. 

ريما اللي كانت في عالم ثاني بعيد عنهم .. 


ريما .:. محمد شغل لنا شيء يرقص ..

محمد .:. طيب اي اغنية تبون ؟ ..,’



* بغرفة العروس * 


كانت منى جاهزة .. كانت لابسة فستان بكم واحد 

قصة الصدر شك وباقي الفستان سادهـ,’ 

كان فستانها ناعم وحلاته في بساطته ..

كانت خصلات شعرها المصبوغه مرفوعة .. 

وحاطه تاج ..

مخلي شكلها خيــاااال .. 

وحاطة ميك آب وردي .. 

ومسكتها ورد ابيض و وردي .. 

على لون الكوشة اللي كانت زي الف ليلة وليلة .. 

كانت واقفة بالغرفة مع المصورة الفلبينية ..

المصورة .:. سمايل منى 

ابتسمت منى من غير نفس ..

المصورة .:. نوو منى انتي ئروسة هلوة .. 

لازم صورة صير هلووو .. سمااايل .. 

ابتسمت منى وصورتها المصورة ..,’ 

شوي ودخلوا عليها هدى ورفيف وريما .. 

رفيف .:. اللـــــــــــّـه على مرة اخوي ..

والله شكلنا ما بنشوف فيصل ابد دام زوجته بذا الحلا ..

استحت منى .. 

وقعدوا البنات يسولفون معها شوي ..

رفيف .:. يلا بتصل على فيصل يدخل يتصور مع مرته ..,’ 




* بقاعه الرجال * 

كان فيصل جالس مع محمد وهو طفشان حــدّه 

محمد .:. فصـــّـول .. ابتسم ياخي من قدك اليوم عرسك 

فيصل وهو معـبـّـس .:. واذا ؟!

محمد .:. فيصـــــل .. الحين انت من جدك ؟؟ 

الواحد بيوم عرسه يكون مستانس والضحكه شاقه الحلق ..

وانت ماد لي هالبوز مترين

فيصل .:. اففف محمد خلني بحاالي .. ( دق جوال فيصل )

الو .. نعم ؟ .. اقول رفيف ضفي وجهك ..
قالت ادخل تصور على اخر عمري ادخل عند الحريم
عشان اتصور .. طيب واذا زوجتي بتعيش معي طول العمر ..
وبنتصور الا ان نقول بس .. اقول رفيفوه مب رايق لك ..
بلا كلام فاضي .. يلا باي ..,’

محمد .:. فيصل فيك شيء ؟ 
فيصل .:. وشو ؟ 
محمد .:. عليك حرارة ؟ 
فيصل .:. شتخرف انت ؟
محمد .:. فيصـــــل .. تعوذ من ابليس 
وادخل تصور مع مرتك 
فيصل .:. بس يا محمد ..
قاطعه محمد .:. لا تتحجج تكفى فيصل على شان خاطري 
فيصل تنهد .:. طيب بس على شانك .. 
ابتسم محمد .:. اجل يلا روح لا تتأخر عليهم


* بقاعه الحريم * 


بعد ما تصورت منى مع فيصل جوها البنات 

عشان يجهزونها للزفة ..

رفيف .:. وييي منى حطمتينييييي 

منى بخوف .:. ليش ؟؟؟ 

رفيف .:. والله شكل فيصل بيقعد عندك 24 ساعه 
يعني ماراح نشوفك ولا نشوفه زي الناس 

منى استحت وشوي وجاتهم ريما ..,’ 

ريما .:. هاه منى جاهزة زفتك بعد شوي 
منى .:. طيب .. شكلي حلو .. شعري ما خرب ..
مكياجي ما انحاس ؟ 
رفيف .:. يو منى ريلاااااكس .. خذي نفس عميييق .. 
ريما .:. هههههههههههه حشا داخله حرب .. ترى كلها زفة 
ضحكوا البنات .. شوي وطفوا لمبات القاعه ..

وكان الضوء مسلط على الباب الخشبي الكبير .. 

بدت زفتها اول شيء بالزغاريط .. اللي استمرت حوالي 3 دقايق .. 

شوي وبدت الموسيقى لحالها لما رجعت الزغاريط مرة ثانية ..
انفتح الباب اللي كانت منى واقفة وراه .. 

بدت منى تمشي والمصورة قدامها .. كانت منى طول 
وقت الزفة تفكر في حياتها الجاية مع فيصل 
وكيف راح تعيش مع انسان غير مبالي زيه ...,’ 



* بيت ابو بدر * 

وصلوا اهل ابو بدر لبيتهم على اذان الفجر توضوا وصلوا ..,’ 

كان بدر راجع من المسجد ورايح لغرفته .. 

سمع صوت بكا من غرفة منى .. 

فتح الباب لقى اخته هدى 

جالسة على سرير منى وحاضنه دبدوها وتبكي 

بدر .:. هدى ؟؟ شفيك ؟؟
هدى .:. بدر اشتقت لها .. والله اشتقت لها 
بدر حضن اخته .:. يا هدى خلاص لا تبكين ..

هي ماراحت بعيد .. وراح تزورنا اكيد .. 
ادعي لها بالتوفيق بدل ما تبكين .. 
هدى .:. بس شسوي .. كل ما شفت لها شيء 
ابكي غصبا عني 

بدر .:. هدى حبيبتي خلاص لا تبكين .. قومي غسلي وجهك
وتعالي بغرفتي .. عندي فلم جديد توني شاريه ..
هدى وهي تمسح دموعها .:. طيب .. 


* بيت فيصل * 

رجعوا من الزواج عالساعه 1 ونص 

دخلت منى البيت وجلست تتأمل الصاله واثاثها .. 

فيصل دخل ياخذ له شور 

منى 
( واااو روعة البيت ماشاء الله .. واثاثه رايق حيل .. بس هذا ذوق فيصل ولا امه ؟ ) 

طلع فيصل من الحمام اكرمكم الله وشافها واقفة .. 

طبعا فيصل انصدم بجمالها لأنه اول مرة يتأمل فيها 
وهي مو منتبهه له ( يؤ هذي منى .. ماشاء الله كل هالجمال ..

بس انا شعلي من شكلها .. انا همي مشاعل وبس ) 

فيصل .:. ما ودك تبدلين ؟
منى اللي انفجعت لأنها ما انتبهت له لما طلع شهقت 
فيصل عبـّـس .:. شايفة جني قدامك ..
اذا بتقعدين طول الليل بلبسك هذا بتموتين حر 

وراح فيصل للغرفة ونام .. منى نزلت دموعها 

( وش فيه هذا علي .. ذابحتله احد انا .. لا يكون مغصوب علي .. بس لا مستحيل .. يعني هو ولد ومستحيل ينجبر عالزواج .. بس ليه اسلوبه كذا معي .. اذا ما يبيني ليه يخطبني .. اذا هذي بدايتها الله يستر من تاليها ) 

مسحت دموعها وقامت تاخذ شور 

لما طلعت جلست بالصاله 

تطالع تلفزيون الا ان نامت ع ـالكنبة ..,’ 



* الـ ع ـصر * 

( بيت ابو فيصل )


كانت رفيف نايمة .. شوي ودق جوالها ..

بتلقائية ردت عليه ..

رفيف .:. الو ..

ريما .:. هلا رفيف كيفك ؟
رفيف .:. اي شفتها امس .. صايرة شينة ..
ريما مسكت ضحكتها .:. طيب وش كانت لابسة 
رفيف .:. وععع فستانها كأنه فستان علي بابا 
ريما .:. علي بابا يلبس فستان ؟

رفيف .:. اي .. صح ليش ما جيتي امس .. 

تبين نزعل منك 
ريما .:. لا لا شدعوى .. بس عشان

انا امس مت ما جيت 

رفيف .:. متي ؟ وليش ما عزمتيني عالعزاء ؟

ريما هنا فطست ضحك .:. ههههههههههههههههههه

رفيف يا هبلا اصحي وين وصلتي 
هههههههههههههههههههههههههه

رفيف بدت تصحصح .:. هاه .. يؤ ريما ؟ّ 

من متى وانا اكلمك ؟؟؟ 

ريما .:. هههههههههههههههههههههههههههههه

رفيف .:. وش قلت لك ؟؟؟؟؟

ريما .:. لا ابد هههههههههههههههههه 

طلعتي كل اللي بقلبك بس ههههههههههههههه
رفيف خافت .:. وش قلت ؟؟؟؟؟؟
ريما .:. هههههههههههههههههههه 
لا والله قلتي خرابيط بس 
لا قومي وتعالي عندنا 

رفيف وهي مبوزة .:. طيب بس لا جيت 
بخليك غصب تقولين لي كل اللي قلته 

ريما .:. هههههههههههههههههه

طيب لا تتأخرين 

سكرت رفيف من ريما .. وقامت اخذت شور وبدلت ملابسها 
وجلست تزين شعرها وتصلح الميك آب حقها .. 

لما خلصت نزلت للصالة لقت امها وابوها جالسين 
بالصالة لقت امها وابوها يتكلمون
لما شافوها جايه سكتوا 

رفيف طنشت .. سلمت عليهم وطلعت ..

ام فيصل .:. تتوقع بتوافق عليه ؟
ابو فيصل .:. ان شاء الله ..

ياسر رجال وغير كذا ولد اخوي 
يعني اعرف عنه كل شيء
ام فيصل .:. الله يتمم على خير ..


* بيت ابو محمد * 

وصلت رفيف وطلعت تركض لغرفة ريما 

طقت عليها الباب .. 

ريما .:. روووووز خلاص بعدين تعالي نظفي الغرفة
الحين انا مو فاضية 

رفيف وهي تفتح الباب .:. ماالت على خشتس قالت روز قالت 

ريما .:. هلااااااا والله
رفيف .:. اجل تحسبيني روز 
ريما وهي تضحك .:. فديتك انا شدراني عندي علم الغيب
رفيف .:. استغفررررر اللـــــــّـه 
ريما .:. خلاص طيب .. المهم كيفتس يابعدي
رفيف .:. الحمدلله كيفتس انتي ؟
ريما .:. تمام .. كيف البيت من دون فيصل ؟
رفيف .:. منووووور .. هااااااادي
ريما .:. هههههههههههههههههههههه امداك تحسين بالفرق
مو انتي من امس نايمة ولما صحيتي جيتي عندنا 
رفيف .:. يووو منتس تدققين بكل شيء 
ريما .:. خخخخخخخ .. المهم متى بيسافرون ؟
رفيف وهي تناظر ساعتها .:. امممم بعد 10 دقايق 
من الآن ستقلع طائرتهم 
ريما .:. يوصلون بالسلامة ..
رفيف .:. ان شاء الله ..,’



* في المطار * 

كان فيصل ومحمد جالسين يخلصون التجهيزات 

كانت منى جالسة بصالة الانتظار وملاّنة حدها ..

اتصلت على اختها هدى ..

هدى .:. ألو 
منى .:. اهلين هدى كيفتس ؟

هدى .:. اهلااااااااااااا ً منى 
انا الحمدلله كيفتس انتي واخبارتس ؟ 
منى دمعت عيونها .:. الحمدلله .. اشتقت لكم 
هدى .:. وحنا اشتقنالك وربي ..
متى بتسافرون ؟
منى .:. الحين فيصل بيخلص شوية شغلات وبنسافر 
هدى .:. توصلون بالسلامة ان شاء الله 
منى .:. الله يسلمك .. اجل يلا ما اطول عليك 
هذا فيصل جاي ..

هدى .:. اوكي .. انتبهي على نفسك
منى .:. ان شاء الله .. سلمي على امي وبدر 
هدى .:. يوصل 
منى .:. باي 


ودع محمد فيصل و منى ورجع لبيتهم ..,’ 




* بيت ابو ياسر * 



كان ياسر نازل من الدرج شاف امه جالسة بالصالة 
ياسر وهو يبوس راس امه .:. السلام عليكم 
ام ياسر .:. وعليكم السلام 
ياسر بتردد .:. يمه .. كلمتي عمتي ام فيصل ؟
ام ياسر ابتسمت له بحنان .:. اي امس قلت لها 
ياسر .:. وش قالت ؟
ام ياسر .:. ياسر يمه وش تبيها تقول ..
لازم تاخذ راي البنت اول .. 
مو في نفس اللحظة بترد علي 
ياسر .:. ادعي يمه انها توافق 
ام ياسر .:. الله يكتب اللي فيه الخير يمه ..,’ 



* بيت ابو محمد *

كانوا رفيف وريما يلعبون سوني " كراش سيارات " 

ريما .:. رفوووووو .. خليني افوووز لاتطلقين علي

رفيف .:. ماااعلي منتس ما تشوفيني المركز الاخييير 
ريما .:. رفو حبيبتي انا صديقتك 
رفيف .:. اي ادري 
ريما .:. خليني افووووووز 
رفيف .:. ولا في احلامك 
ريما .:. شريرة 
رفيف .:. زيتس 
ريما .:. يووو منتس كل ما قلت كلمة
تردين علي بعشر 
رفيف .:. ردي بكمي مب عند امي 
ريما .:. لحووووول 
رفيف .:. لا حول ولا قوة هع 
ريما .:. خـــــلاص عـــــاد 
رفيف .:. خلاص عاد ولا ثمود 
ريما .:. ياليــــــل
رفيف .:. يانهــــار .. فزت هع هع
ريما رمت يد السوني .:. غش
رفيف .:. وش الغش 
ريما .:. كله تقرقرين على راسي كأنتس هندي بالع راديو 
حتى اللعب ما عرفت اركز فيه 
رفيف .:. عاد مشكلتس مب مشكلتي 
ريما.:. اوووف 
طق باب الغرفة 

ريما .:. روزووووه يالغثااااا ..
ضفي وجهتس ممب فاضيين لتس 
رفيف .:. صدز من سماتس علاااااااااا .. 
خربتي علي فرحة الفوز 

محمد اللي كان يطق الباب

مسك ضحكته وراح لجناحه ونام ..,’



* في الدمام * 


لما وصلت طيارة فيصل ومنى ..

راح فيصل يجيب الشنط ..

منى ( الدمام !! .. شهر العسل بالدمام ؟!! 
انا قلت بنروح لندن .. باريس .. جنيف ..
اقلها ماليزيا .. جايبني الدمام ؟؟!!
كأني ما اعرفها يعني )

قطع عليها تفكيرها فيصل لما وصل ومعاه الشنط

فيصل .:. يلا تعالي 

طلعوا برا وركبوا تاكسي وصلهم للفندق 
لما وصلوا دخل فيصل ياخذ شور ومنى جلست بالغرفة 
لما طلع فيصل دخلت منى تاخذ شور وهي داخله 
سمعت صوت جوال فيصل يدق 
اخذت شور ع ـالسريع ولبست وطلعت 
سمعت فيصل يتكلم بالجوال 

لما شافها فيصل طالعه سكر الجوال وراح ينام ..,’ 



( انتهى البارت الثالث عشر )
( البارت الرابع عشر ) 





* بيت ابو محمد * 




صحى محمد ع ـالساعه 11 ونص الصباح 




دخل ياخذ شور ولما طلع اتصل على فيصل 


محمد .:. ألو .. سلام 
فيصل .:. هلا .. وعليكم السلام 


محمد .:. عسى منت نايم ؟
فيصل .:. لا لا صحيت من شوي 
محمد .:. كيفك ؟

فيصل .:. ماشي الحال .. كيفك انت ؟

محمد .:. الحمدلله بخير .. 


كيفك مع زوجتك ان شاء الله مرتاح ؟
فيصل تنهد .:. االله يعين 

محمد .:. فيصل .. وش فيك ؟؟

فيصل .:. لا بس للحين ما تقبلت حالي 

وانا متزوج غيرها 


محمد .:. مشاعل ؟؟

فيصل .:. فيه غيرها سكن قلبي ؟؟
محمد .:. فيصل تعود من ابليس 

تراك الحين رجال متزوج 

فيصل .:. ادري متزوج .. بس متزوج منى 

وانا ابي مشاعل 

محمد .:. فيصل استغفر ربك .. 

خلاص مشاعل مااتت 

وانت الحين تزوجت غيرها ..



فتح عيوونك وشف حياتك 

اصحى من اللي انت فيه 

فيصل .:. بس يا محمد كيف تبيني اشوف حياتي 




( بكى ) محمد انا تعبت افهموني ..


ليش ما تقدرون مشاعري 


تعبت من كثر ما اسمع لكم 


وشوفوا حالي وين وصل 


تزوجت بنت ما احبها 


وراح اظلمها معي 

وانتوا السبب ..


محمد تقطع قلبه على فيصل .:. فيصل خلاص ياخوك .. 

تعوذ من ابليس و قم اغسل وجهك

انا بعدين بكلمك .. فمان الله ..,’





* بيت ابو منصور * 


صحت فاتن عالساعه 1 الظهر 


اخذت شور وصلت ونزلت تحت للصالة ..


لقت امها ومنصور جالسين يطالعون تلفزيون .. 


فاتن .:. سلام 

ام منصور .:. وعليكم السلام .. 

فاتن يمه كنتي تبكين ؟ 

فاتن .:. لا يمه آتشوووووو .. بس مزكمة 

منصور .:. هههههههههههههه حليلتس

انتبهي لا تتقطعين ها اعطسي بشويش 

فاتن .:. مالك آتشووووووو دخل .. 


ام منصور .:. طيب فاتن يمه روحي ارتاحي ..

واذا حسيتي انك تعبانة حيل نوديك المستشفى 


فاتن .:. ان شاء الله يمه .. آتشوووو


منصور .:. يمه لا تنسين ..

اليوم بنروح اشوف ريما 


ام منصور .:. ان شاء الله يمه






* بيت ابو محمد * 


كانت رفيف عند ريما 

وقاعدين يحوسون بدولاب ريما 

رفيف .:. ريمااا شوفي هالبلوزة حلوة ؟

ريما .:. مدري انا جبتك تساعديني ..

مو تحيريني اكثر !!
رفيف .:. والله مدري لحستي مخي 

ريما .:. اف ياربي .. طيب والحل ؟؟ 
رفيف .:. اممم اسمعي .. هو متى بيجي ؟


ريما .:. بعد المغرب 
رفيف .:. طيب حلووو ..

وش رايك بعد العصر نروح السوق 

ونجيب كل شيء ويصير خلاص

ماعليك الا ان تلبسين 

ريما .:. طيب بس مع مين بنروح ..


محمد مو فيه والسواق امس محتاجته ..
رفيف .:. امممم .. طيب نروح بتاكسي 

ريما .:. رفووو اعقلي .. قال نروح مع تاكسي قال 

انا والله مب بايعه عمري وبعدين محمد بيذبحني 

رفيف .:. طيب يعني وش الحل 

ريما .:. بتصل على محمد
رفيف .:. لااااااااااا
ريما .:. مالي شغل فيتس .. خلي حياتس

على جنب شوي لأننا جد محتاجينه 

رفيف باستسلام .:. طيب .. براحتك ..,’



* بيت ابو سارة * 



صحت دعاء من النوم واخذت شور ونزلت 


لقت امها جالسة بالصالة تكلم تلفون .. 


اخذت دعاء مجلة وجلست تقرا فيها .. 


لما سكرت امها تلفون ..

ام سارة .:. دعاء يمه ما تبين غداء ؟

دعاء .:. لا يمه .. الا صح من كنتي تكلمين ؟

ام سارة .:. هذي ام منصور .. 

اليوم بنروح بيت ابو محمد منصور يبي يشوف ريما 

دعاء ( دمعت عيونها ) .:. آهـــا 

ام ساره .:. حليله منصور .. هذا اللي كان يقول


بدري عالعرس هذا هو الحين خاطب


لا ومستعجل عالزواج بعد 


دعاء اوجعها قلبها من كلام امها 

حطت المجلة عالطاولة وطلعت لغرفتها وقفلت الباب


( ياربي ليش انا منقهرة .. خليتزوجها ويحبها .. انا شكثر اللي يحبوني ..)

شوي ودق جوالها ..

ردت بصوت كله نعومة .:. هلا حبيبي ..

اي ان شاء الله بطلع معك .. 

لا لا بطلع لوحدي .. 

اوكي طيب بأي سوق ؟ ..


اها .. اوكي اوكي ..


سي يو ..) 


سكرت منه وقلبها يرتجف من الخوف .. 


( ياربي انا شسويت .. كيف بطلع معه ..
بس هو يحبني .. وماراح يضرني بشيء .. 
بس بشوفه من بعيد .. شفت يامنصور ..
شفت بنت عمك الكل يحبها .. وانت تكبرت عليها .. 
انت اللي بتندم على انك تركتني .. وبنشوف يا منصور ) 



* شقة منى وفيصل * 

سكر فيصل من محمد وراح يغسل وجهه 

لما طلع لقى منى جالسة تمشط شعرها .. 

ابتسم لها وبصوت مبحوح .:. يلا قومي البسي بنطلع نتغدا برا 

منى .:. ان شاء الله ( غريبة فيه شيء ..


شكله تعبان .. بقوم البس بسرعه قبل لا يعصب علي ..)

* بالسوق * 

كانوا رفيف وريما رايحات جايات ..

فروا السوق كله ولا شروا شيء !! 
محمد اللي بدا يعصب .:. وبعديييييييييييين ..

بعد شوي بيأذن المغرب وانتوا للحين ما شريتوا شيء

ريما .:. طيب طيب لا تربكنا خلنا نشوف 

محمد .:. هو بقى شيء تشوفينه .. 

مو انتي شفتي كل السووق 

رفيف .:. طيب نروح مول ثاني 
محمد .:. ايييييش ؟!؟!؟!؟!

رفيف .:. لا لاا اقصد شوفي ريما هالمحل

خلنروح نشوفه شكله حلو 
محمد ماقدر يمسك ضحكته .:. شكله حلو ها ؟

ليه ان شاء الله ريما بتكشخ بملابس اطفال 

رفيف اللي انتبهت انه محل اطفال حمـّـر وجهها من الفشلة

وريما فطست ضحك عليهـــا
محمد .:. طيب يلا يلا عالسيارة

نروح مول ثاني وامرنا لله 



* بيت ابو منصور * 





كان منصور لابس ومتكشخ 



وجالس بالصاله هو واخته خلود ..



وكل شوي يطالع الساعه 



منصور .:. ياربيييييي متى يأذن المغرب ..



خلود .:. ترى غثيتنا منت اول ولا اخر واحد



بيروح يشوف خطيبته 



منصور .:. اقول اسكتي يالبزر 


انتي وش عرفتس بالحب 



خلود عصبت .:. انت البزر يابوكشة 


( تقلد صوته ) انتي شعرفتس بالحب ..


والله .. اللي يسمعه يقول حب الطفولة ..


ترى توك خاطبها 




منصور رمى المخده عليها .:. تسكتيين ولا كيف



خلود .:. لا كيف



قام منصور بيطقها طلعت ركض لغرفتها 


ام منصور .:. بس انتي وياه 


منصوروه هذا وانت رجال تحط راسك براس بزر 



خلود .:. يوماااااااااااااااااا مب بزر



منصور .:. بزر غصبا عنتس يالبزر


فتحت فاتن باب غرفتها .:. هالبيت تقل حلبة مصارعه 



حشااااا ماتعرفون ان فيه شيء اسمه هدووووء



آآآآآآآآآآآآآآآآتشوووووووووووووووووووو



خلود .:. وعععع من بعيد لا تعديني



منصور .:. هع بالله فاتن مدفع ثاني ههههههههههههههههه


فاتن .:. افففف منكم ومن .. آتشووو .. 


تعليقاتكم ..


خلود .:. منصور تلعب معي الكلمات المتقاطعه هع


منصور .:. هههههههههههههههههههه



خلود عصبت وسكرت الباب


ام منصور .:. الله يخلف عليتس يا ام منصور ..



ربي بلاتس بعيال يبي يشوف صبرتس 


منصور .:. يمه يلا روحي البسي 


مانبي نتأخر ..


خلود .:. اي يمه لا تأخرون روميو عن جولييت هع 



منصور .:. اي روميو شحارق رزتس 


تبين احبتس ؟! .. نووو 


ولا في احلاامتس يالخبله 



خلود .:. وجـــــــــــــــــــــــــــع ماخبل الا من قاله


منصور وهو نازل من الدرج .:. خبله .. هبلة .. 



مجنونة .. اختلفت المسميات والشخص واحد هع



خلود عصبت ودخلت غرفتها ..,’




* بيت ابو محمد *


كانت رفيف تصلح شعر ريما 


ريما .:. رفيف متأكدة زين اللبس علي ؟


مو كأنه مبيني دوبا ..


رفيف .:. اقول ريمو اهجدي ..


قالت مبيني دوبا قالت وربي رووعة


ريما .:. يااربي احس قلبي يدق بقوة مدري ليه


رفيف .:. مو حبيب القلب جاي يشوفتس هع


ريما .:. عقبااال مايجي حبيب القلب ويشوفتس 


سكتت رفيف ( حبيب القلب .. هه ماظنتي بيجي يا ريما ..


آآآآهـ بس .. الله يعيني .. )


ريما حست ان هالطاري ضايق رفيف ..


ريما .:. رفو شرايتس اقص شعري ؟


رفيف .:. لااااااااااااااااااااع ياخبله حلو كذا 


ريما .:. مدري بس ودي اغير


رفيف .:. شوفي لو بتقصين قصي الاطراف بس


ودرجيه وربي يطلع شكلك خيااااال ..


ريما .:. آهـــا


رفيف .:. انا بتصل على وحدة تعرف تقص


لأني انا كمان ودي اقص


ريما .:. دوبووووه انتي حلال عليتس


وحنا ان تكلمنا وقفتي الكلمة بحلوقنااا


رفيف .:. لاا ياذكية بس انتي وربي شعرك حلو طوله


بعدين يعني ماتعودنا على شكلتس بالطويل لسى



كل شوي تقصين هالمرة خليه طويل


ريما .:. آهـا .. على قولتس ..,’




* بالسوق *


نزلت دعاء من السيارة وكالعاده 


عباية مخصرة ومزخرفه 


والعطر ريحته تسبقها بمتر 


كانت متلثمه وحاطه ميك آب على عيونها


نزلت تتمشى شوي بالسوق الا دق جوالها ..


دعاء .:. هلا والله قلبي


سعد .:. هلا فيك حبيبتي .. وينك ؟


دعاء .:. استناك 


سعد .:. آها طيب تعالي عند محل مانجو



انا هنــاك 


دعاء .:. اوكي ..



وصلت دعاء عند المحل


شافت سعد واقف على جنب 



راحت لعنده وهي ترتجف 


سعد .:. هلا بقلبي 


دعاء بحياء .:. هلافيك 


سعد .:. يلا تعالي


دعاء بخوف .:. وين ؟؟


سعد .:. لا تخافين بس بركبك معي السيارة


بناخذ لفه وبنرجع 



دعاء .:. لا ما ابي


سعد مسك يدها بقوة .:. يلا تعالي




راحت دعاء معه وقلبها يرتجف ويدق بقوة 


ركبوا السيارة واخذوا لفة ورجعوا للسوق 


سعد .:. شفتي بس تمشينا شوي ورجعتك


دعاء سكتت 


سعد .:. طيب وش رايك نعيدها ؟


دعاء .:. بفكر


سعد .:. مب انا حبيبك ؟


دعاء .:. اي


سعد .:. خلاص اجل ليش التفكير ..


سكتت دعاء 



سعد .:. السكوت علامة الرضا ..


اجل انا بروح الحين .. باي 


دعاء .:. باي 


رجعت دعاء للسيارة وركبت بسرعه 


وقلبها يدق بسرعه .. 


كانت تحس بشعور غريب 


ما تدري هو فرح .. خوف .. هوتوتر ولا قلق 


ولا شعور بالندم والخزي لأنها خانت ثقة اهلها فيها .. 


مسحت دموعها بسرعه لما وصلت للبيت 


نزلت وراحت على طول لغرفتها ..,’ 



* بعد المغرب * 



( بيت ابو منصور ) 



منصور .:. يمـــــــــــــــــــا .. يلا يما لا نتأخر 


ام منصور وهي تلبس طرحتها .:. طيب يمه هذا انا جايه


منصور .:. انا بالسيارة .. لا تتأخرين 


نزل منصور وراحت امه


توصي فاتن وخلود عالبيت وطلعت ... 


ركبت السيارة واتصلت على ام محمد 


وقالت لها انهم جايين بالطريق ..,’



* بيت ابو محمد * 



كانت ريما لابسة بودي بني


ولابسة فوقه جاكيت تل بيج 


مع تنورة بنية طويلة 


ومستشورة شعرها 


ولابسة صندل بيج _اكرمكم الله _ 



رفيف .:. تجننييييييييييييين


ريما استحت .:. مشكورة 


طقت ام محمد الباب 


ريما .:. تفضل 


ام محمد .:. ماشاء الله تبارك الله على بنتي قمر



استحت ريما .:. مشكورة يمه 


ام محمد .:. يلا تراهم جايين بالطريق 


ريما .:. اوكي نازلة 


طلعت ام محمد


ريما .:. ياربي يارفيف ..


جايين بالطريق 


رفيف .:. اي جايين بالطريق 


بس انتي هدي اعصابك .. 


خليك ريلااااااااااااكس 


ريما .:. طيب طيب ..,’ 



( انتهى البارت الرابع عشر )

البرت الـخامس عــ15ـــــشر ) 
( بيت ابو محمد ) 
* بالمجلس * 
محمد .:. هلا والله بمنصوروه 
منصور .:. هلا فيك .. كيفك وشعلومك ؟
محمد .:. بخير الله يسلمك .. وانت شخبارك ؟ 
منصور .:. الحمدلله تمام
محمد غمزله .:. كيف النفسية ؟
منصور .:. هههه والله ابد احس قلبي بيطلع من مكانه 
محمد .:. لا لا خل قلبك بمكانه .. 
أصلا بستقعد لكم هع .. 
ترفع عينك افقعها لك
منصور .:. احلف كيلو .. 
جاي اشوفها ولا اشوف خشتك 
محمد .:. هههههههههههههه اعصابك طيب 
منصور .:. والله اعصابي تلفاااااااانة 
مقدر استنى اكثر 
محمد .:. اها كل هذا حبا فيني .. مشكور ما تقصر
منصور .:. تدري ان الثقة الزايدة مشكلة
محمد .:. آهــا .. ياخي لا تحطم ..
منصور .:. معليش معليش .. كل انسان ولازم يتحطم بحياته 
بس انت خلك رجال قوي 
محمد .:. اقول لا يكثر بس .. بروح بجيبها 
منصور .:. أي أي 
محمد .:. بوس راسي اول 
منصور .:. محمدوووووووووه 
محمد .:. هههههههههههه بوس راسي يلا 
ولا ترى ما تشوفها 
منصور .:. محمدووووووووه .. لا تذلني 
محمد .:. ههههههههههههههه حليلك هع 
* بيت ابو فيصل * 
كانت ام فيصل جالسة بالصالة تطالع تلفزيون
شوي ودخل ابو فيصل 
ابو فيصل .:. سلام
ام فيصل .:. وعليكم السلام .. هلا وغلا
ابو فيصل .:. هلا فيك .. وين رفيف ؟
ام فيصل .:. رفيف ببيت ابو محمد 
منصور يبي يشوف ريما اليوم وراحت تساعدها 
ابو فيصل .:. اها .. ما كلمتيها عن ياسر ؟
ام فيصل .:. ما مداني الوقت اقول لها 
ابو فيصل .:. يارب توافق عليه ..
ياسر رجال وما ينعاب 
ام فيصل .:. قل الله يكتب اللي فيه خير وسعاده لها ..
ابو فيصل .:. امين يارب .. 
* بيت ابو بدر * 
كانت ام بدر جالسة بالصالة تطالع تلفزيون 
نزلت هدى حب راس امها وقعدت معها 
هدى .:. كيفتس يمه ان شاء الله بخير ؟
ام بدر .:. الحمدلله يمه .. 
وانتي شخبارتس واخبار المدرسة ؟ 
هدى .:. الحمدلله كلش تمام .. الا يمه منى ما اتصلت ؟
ام بدر .:. لا يمه ما اتصلت 
هدى .:. طيب اتصل عليها ؟؟
ام بدر .:. لا يمه لا تزعجينها ..
هي لا بغت تكلمنا بتتصل 
هدى .:. اوك مام 
ام بدر .:. شنهو ؟؟؟؟
هدى .:. هههههههههههههه
قلت " اوك مام " يعني حسنا يا اماه 
ام بدر .:. أي تكلمي كذا افهم عليتس 
مب تو كأنتس تتمضمضين 
هدى .:. هههههههههههههه يمه 
هذي لغة العالم .. والناس كلهم يتكلمونها 
ام بدر .:. لا مب كل الناس .. انا ما اتكلمها 
هدى .:. خخخخخخخخخ طيب طيب ..
مب كل الناس ولا يهمك 
* بيت ابو محمد *
كانت رفيف جالسة بغرفة ريما وقاعده تقرا مجلة 
شوي وزهقت قامت تلعب سوني .. 
طفشت وصلت حدّهـــــــــــــا ..
( .. يااربي وش ذا الطفش ..
ريما العمة ساحبه علي ..
شافت حبيب القلب ونستني .. 
بنزل تحت بشوف خالتي يمكن تبي مساعده .. ) 
عدلت لبسها وشعرها ونزلت ..,’ 
رفيف .:. سلام ..
وسلمت على ام منصور وحبـّـت راسها 
ام منصور .:. كيفك رفيف ؟
رفيف .:. الحمدلله خالتي انتي كيفك ؟؟ 
وكيف فاتن ؟؟
ام منصور .:. الحمدلله بخير الله يسلمتس 
رفيف .:. عن اذنتس خالتي ..
راحت للمطبخ لقت ام محمد 
رفيف .:. خالتي .. شتسوين ؟؟ 
ام محمد .:. بسوي قهوة يمه .. بغيتي شيء ؟
رفيف .:. أي .. ابي اسويها عنك 
ام محمد .:. يابنتي لا ما يصير .. انتي ضيفتنا 
رفيف .:. افا ياخالتي ترديني 
ام محمد .:. لا يابنتي بس .. 
رفيف .:. خلاص اجل عطيني وروحي استريحي 
ابتسمت لها ام محمد .:. الله يسعدتس ويرزقتس الزوج الصالح ..
طلعت ام محمد للصالة وقعدت رفيف تسوي القهوة 
( .. ليتس داعية ياخاله ان الزوج الصالح هو محمد ..
استغفر الله يااااااااااارب شفيني انااااا استخفيت اف .. 
لو هو يبيني بيخطبني .. ولو ما يبيني الله يوفقه .. ) 
مسحت دموعها بسرعه ..
وكملت القهوة و ودتها للحريم ..,’

* بالمجلس * 
كانت ريما طول الوقت تناطر الأرض
وجهها محمــــّر ولا عارفة تتكلم 
منصور .:. كيفك ريما ؟
محمد .:. الحمدلله بخير 
منصور .:. اسأل عن ريما الظاهر 
محمد .:. وانا ارد عنها 
منصور .:. صدق انك نشبه
محمد .:. انا نشبه .. اطلع برا اطلع براا 
منصور .:. ههههههههههه لا اسحبها اخاف ما تزوجني اختك
محمد .:. أي خلك عاقل 
منصور .:. العن الحب شو بيذل 
محمد .:. وشو ؟؟
منصور .:. لا سلامتك .. ريما كيفك ؟ 
ريما بصوت واطي .:. الحمدلله 
منصور .:. دوم يارب 
محمد .:. منصور دوري 
منصور .:. وش دورك ؟
محمد .:. اسألني كيفي
منصور .:. ما يحتاج انت عفريت ..
ما عمرك مرضت 
محمد .:. قل ما شااااااء الله ..
اخاف من بكرة افنقس ( اموت ) 
منصور .:. ابرك الساعات
محمد .:. بس اذا فنقست راح يتأجل زواجكم .. 
ياحرااااام .. 
منصور .:. لاااااااا لا خلاص خلاص ماشاء الله تبارك الله 
تفو تفو عليك .. الله يطول بعمرررك ياارب
محمد .:. هههههههههههههههه عرفت نقطة ضعفك .. 
منصور .:. محمد اسكت شوي 
محمد .:. ليش ؟؟
منصور .:. ياخي بتأمل يعني ليـــــــــــــــــــــــش ؟
ريما حمــــّــــر وجههـا
محمد .:. مالت احسب عندك سالفة ..,’ 
* بيت خالد * 

كانت سارة جالسة بغرفتها .. وضايق صدرها 
( ياربي .. صار لنا نص سنة من تزوجنا .. 
وللحين ماحملت .. وش ذنب خالد يعيش بدون عيال .. 
وشلون بنعيش ببيت بروحنا من غير اطفال يفرحوننا .. 
يارب يااارب ارزقنا الذرية الصالحه .. 
يارب الطف فينا يارب وارحمنا ..
يارب لا تحرمنا هالنعمة يارب .. )
* بيت ابو ياسر * 

كان ياسر جالس بغرفته 
يذاكر للكويز اللي عليه بكرة 
تصفح كم ورقة وسرّح ..
( ياترى رفيف تحبني ولا لا .. 
بتوافق تتزوجني ؟؟ .. بس انا احبها .. 
وابيها تصير زوجتي .. بعدين انا ولد عمها 
و أولى من الغريب .. عساها توافق يارب .. ) 
* بيت ابو سارة * 

كانت دعاء جالسة بغرفتها .. 
وماسكة الجوال بيدها .. كانت تشوف سعد يتصل 
بس ما ترد عليه .. ( .. ياربي ارد عليه ولا لا .. 
مايكفيه اني شفته اليوم .. وش يبي مني بعد الحين .. 
احسن حل اقفل الجوال وانام .. ) 
توها بتقفل الجوال .. جتها رسالة من سعد .. 
( دعدع .. ردي علي .. اشتقت لك .. )
شوي واتصل .. وردت عليه ..,’ 
* بيت ابو محمد * 

دخلت ريما لغرفتها ولحقتها رفيف ..
رفيف .:. ابي تقولين لي كل شييييي من دخلتي عليهم 
الا ان طلعتي .. 
ريما اللي رمت نفسها عالسرير ..
ريما .:. آآآآآآآآهـ,’ يارفيف تعبت .. 
رفيف .:. من شنو تعبتي يختي .. 
كله شلتي صينية عصير .. 
ريما .:. لا لا اقصد تعب نفسي .. 
رفيف .:. طلع شين ههههههههههههههههههههههه
ريما .:. مالت مب شين .. بعدين انا اعرف شكله من اول يهبــــــــــــــــــــــــــل 
رفيف .:. اها .. وش قال لك ؟؟؟ .. 
وش رديتي عليه ؟؟ .. 
ريما .:. طيب طيب .. شوي شوي علي .. 
* شقة فيصل ومنى * 
دخلوا منى وفيصل .. 
كانوا راجعين من المطعم .. 
فيصل دخل ياخذ شور ..
ومنى جلست عالسرير بعد مافصخت عباتها 
كانت ملاحظة تغير بسيط في معاملة فيصل لها ..
( .. ياقلبي عليه اعرفه طيب وقلبه ابيض
بس يمكن انا توني اعرفه .. ولا هو
يستاهل كل خير .. والله لأحطه بعيوني .. 
ولا اخليه يحتاج لأي شيء .. ) 
* بيت ابو فيصل * 
رجعت رفيف من بيت أبو محمد وطلعت غرفتها 
بدلت ملابسها ونزلت للصالة ..
لقت أمها جالسة ..
رفيف .:. ســـلام 
أم فيصل .:. وعليكم السلام 
رفيف .:. يمه وين باباتي ؟
ام فيصل .:. راح عنده شويه شغل وبيرجع 
رفيف .:. آهــا
شوي ودخـــل أبو فيصل ..
قامت رفيف سلمت عليه وحبــّـت رآسه 
ابو فيصل .:. كيف حال دلوعتي ؟؟
رفيف .:. بخير الحمدلله أنت شخبارك ؟
أبو فيصل .:. الحمدلله .. توني جاي من عند عمك أبو خالد 
وعندي لكم خبر حلو .. 
رفيف .:. قوول يبه
أبوفيصل .:. بنسافر احنا وأعمامك
وبيت أبو محمد للدمام .. 
وبناخذ لنا شاليهين هناك
وبيجون منى وفيصل كمان 
رفيف .:. ياااااااااااااااااااااااااااي
وقامت تبوس أبوها .:. أحلى خبر من أحلى أبو 
أبو فيصل .:. هههههههههههههههه .. طيب طيب لا تطيحيني
رفيف .:. متى بنروح ؟
ابو فيصل .:. بعد بكرة ان شاء الله .. 
عشان نرجع قبل رمضان .. 
بنقعد هناك أسبوع بس
رفيف .:. يااااااااااي مو مصدقة .. احلف ؟
أبو فيصل .:. هههههههههههههههههههه لا صدقي يبه
رفيف .:. أجل عن اذنكم 
وطلعت لسرعه لغرفتها اتصلت على ريما 
لقت جوالها مقفل .. 
أخذت شور ونامت ..,’ 
( انتهى البارت الخامس عشر )
( البارت السادس عشر ) 
* بيت أبو فيصل * 
رفيف .:. جامونااااااااااااا .. جاموناااااااااا ..
تعالي نزلي هذه الأغراض ..
جامونا .:. تيب مدام .. بابا فيصل يبغى أنتي .. 
رفيف .:. طيب انتي نزلي هالأغراض وأنا جاية ..
أخذت رفيف عباتها وشنطة يدها معها ونزلت 
رفيف .:. سم يبه ..
أبو فيصل .:. سم الله عدوتس .. كيفتس يبه ؟
رفيف .:. بخير الحمدلله ..كيف صحتك ؟
أبو فيصل .:. الحمدلله .. رفيف يبه أنا هالموضوع
كان ودي انا وأمتس نأجله الا بعد السفر بس انا قلت أقول لتس من الحين عشان يصير لك فرصة أكبر تفكرين ..
رفيف بخوف .:. شنو يبه .. قول خوفتني ..
أبو فيصل .:. ياسر ولد عمك .. طلب يدك للزواج ..
رفيف .:. ياسر ؟؟؟؟؟؟
أبو فيصل إبتسم .:. أي ياسر .. يبه انا ما أبي اضغط عليتس ..
ولا أجبرتس .. هذي حياتس وأنتي حرة بقراراتس بس 
ترى ياسر خوش رجال وغير كذا ولد عمك ..
فكري زين يبه ..
رفيف بعد فترة .:. إن شاء الله ..
إبتسم أبو فيصل وحضن بنته وباس راسها ..
أبو فيصل .:. طيب يلا يبه لا نتأخر عليهم ..
إبتسمت رفيف .:. إن شاء الله ..
* بيت أبو ياسر * 
أم ياسر .:. ياسر يمه ..
رح قل لنواف يتجهز شوي ونمشي .. 
ياسر .:. إن شاء الله يمه ..
طلع ياسر للدور الثاني وطق باب غرفة نواف .. 
نواف .:. مين ؟
ياسر .:. يلا نووفي .. تجهز وانزل ..
فتح نواف الباب .:. طيب ..
( طبـ ع ـا ً نواف من بعد موت أخته مشاعل وهو منقلب 180 درجة الضحكة ما تنشاف على وجهه إلا نادرا ً)
نزلوا بيت أبو ياسر وركبوا السيـارة 
طبعا ً أبو و أم ياسر بسيارة أبو ياسر ..
ونواف وياسر بسيارة ياسر ..
* بيت أبو خالد * 
طبعـا ً كان خالد وسارة في بيت أبو خالد .. 
أم خالد .:. سارة يمه .. روحي جيبي صحن الفطاير وتعالي بسرعة لا نتأخر عليهم 
سارة .:. إن شاء الله خالتي ..
خالد .:. يمه خلصتوا ؟
أم خالد .:. إي يمه قضينا ..
خالد .:. يلا أجل يمه انزلوا لا نتأخر 
أم خالد .:. إن شاء الله يمه هذا إحنـا جايين 
* بيت أبو فيصل * 
وصلوا بيت أبو ياسر و أبو خالد وأبو محمد كلهــم ..
رفيف .:. يمه انا أبي مع ريمــااا 
ريما .:. وأنا أبي مع رفروفتي لو بالجحيم ..
أم خالد .:. هههههههههه الله يديم المحبة بينكم ..
أم فيصل .:. طيب ريما ورفيف وسارة مع خالد ..
رفيف .:. يؤ يمه ما يصير 
أم فيصل .:. ليه ؟
رفيف .:. خالد وسارة مفروض بروحهم ..
أم محمد .:. خلاص أجل رفيف وريما مع محمد ..
رفيف بلمت ونغزتها ريما مع خصرها ..
أم خالد .:. يلا يابنات لا نتأخر عليهم ..
نزلوا وتوزعوا عالسيارات ..
سيارة أبو فيصل .:. أبو و أم فيصل وجامونا ولاتمي وشنط العائلة كلها .. 
سيـارة خالد .:. خالد وسارة وشنطهم ..
سيارة أبو محمد .:. أبو و أم محمد و روز وشنطهم ..
سيارة أبو خالد .:. أبو و أم خالد وسيتي وشنطهم ..
سيارة أبو ياسر .:. أبو و أم ياسر وشنطهم ..
سيارة محمد " الفـان " .:. محمد وياسر ونواف
وريما ورفيف ..,’

* سيـــارة محمد * 
كانوا مستانين حدّهـــم 
ومحمد مشغل المسجل على أعلى صوت 
رفيف .:. تتحدين أرقص ؟
ريما .:. أتحدااك ..
رفيف .:. لا تتحدين يانفرة ..
ريما .:. تحديتك يلا وريني ..
رفيف .:. تيب شوفي ..
" طبعا جالسين ورا " قعدت رفيف تطق رقبة 
ومندمجـــة حيل مع الأغنية .. 
وما إنتبهت لمحمد اللي يناظرها وماسك ضحكته ..
نواف في هالسفرة بدا شوي ينسى ويرجع نواف الأولي ..
قعد يستهبل مع رفيف وريمـا ..
ياسر .:. محمد وقف هنا خلنشتري شيبسات ولا شيء 
محمد .:. أوكي ..
نزل محمد وياسر يشترون من البقالة ..
رفيف .:. ياربيــــــــــــــــــــه أحس إني بحلم ..
ريما .:. وأنا كمــان .. يارب إن كان هذا حلم لا تقوومني من النوم يااااااارب .. 
رفيف .:. هههههههههههههههه صدز خبله 
تدعين على نفستس بالمووت ..
نواف .:. بنات أبي سلف 
رفيف .:. ليه ؟
نواف .:. بشتري بلونات بنلعب فيها بالسيارة ..
ريمــا .:. فـلااااااااااااااااااااااااا
رفيف .:. إمممممم .. بعطيك بس بشرط 
نواف .:. وشوو ؟
رفيف .:. نرفع صوت المسجل
ونخليك ترقص في الشــــارع .. 
نواف .:. رفيفوه ياهبلااا .. اعقلي ..
رفيف بوزت .:. قالوا لك مجنونة ..
روح انا زعنانة .. فيه أحد يقول لبنت عمه الكبيرة هبـلا ..
ريما .:. حتى أنا زعنانة مع صديقتي ..
نواف .:. و أنتي ليش زعنانة ؟
ريما .:. تضامن وجداني ..
نواف .:. ياااربي منكم دلوعااااااااات ..
رفيف .:. ودلعنا حلـــــو " ترمش بعنونها "
ريما .:. الزين نجدي والدلع شرقاوي ..
رفيف .:. شدخل ؟ 
ريما .:. مدري جت على بالي .. 
نواف .:. ههههههههههههههه ياحبي لكم يااهبلات ..
محمد وهو يركب السيارة .:. مين الهبــلات ؟
نواف .:. رفيفوه وريموه ..
محمد .:. افـــــــــــاا .. تغازل أختي قدامي ..
نواف .:. عاتي هي راضية ..
محمد .:. إذا هي راضية .. منصور ما بيرضى ..
ريما حمــّـر وجههـا ..
نواف .:. وي خلااص .. أجل رفيف راضية ..
رفيف .:. إي راضية هع 
نواف .:. خلاص أجل بروح أخطبتس من عمي ..
ياسر .:. راحت عليــك 
رفيف صنمت وسكتت ..
نواف .:. شتقول أنت ؟
محمد .:. شقصدك ياسر ؟؟؟
ياسر .:. هههههههههه ولا شيء
نواف .:. الحمدلله على نعمة الـ ع ـقل ..
ضحكـــــــــــــوا عليه ..,’ 
* سيارة أبو فيصل * 
أم فيصل .:. ليتك أجلت الموضوع الا ما بعد السفــر ..
أبو فيصل .:. بالعكـس عشان تاخذ راحتها بالتفكيــر ..
ويمكن في السفر تعرف ولد عمها أكثـــــر ..
أم فيصل .:. الله يتمم على خيــــــر ..
* بيت أبو بدر * 
هدى .:. آهــا يوصلون بالسلامة إن شاء الله ..
أم بدر .:. آمين يا رب ..
بدر .:. زين يونسون منى شوي ..
هدى .:. إي ياقلبي عليها منى أكيد زهقانة ..
أم بدر .:. وليش تزهق مو فيصل معها ..
بدر .:. صح معها فيصل .. بس يعني 
أقصد مشتاقة لسوالف البنات ..
هدى .:. أوخـــص .. أنت شدراك بسوالف البنات ..
بدر .:. ههههههههههههههههه عايش طول عمري 
مع بنات أكيد بعرف أطباعكم ..,’
* بيت أبو سارة * 
كانت دعاء راجعة من السوق كعادتها كل يوم ..
لكـن بالفتـرة الأخيرة صارت ما تكتفي بالمقابلة بالسوق ..
صار عادي عندها تطلع مع اللي تبي ..
دخلت غرفتها وفصخت عباتها 
ومسحت الميك آب اللي على وجهها .. 
نزلت للصالة لقت أم منصور جالسة مع أمها تحت ..


وفاتن وخلود ونوف جالسين ..
دعاء .:. هاي ..
البنات .:. هااي ..
دعاء .:. أهلين فاتن كيفك ؟
فاتن .:. الحمدلله .. كيفك أنتي ؟
دعاء .:. تمام 
وقعدوا البنات يسولفون ..
خلود .:. دريتوا إن ريما ورفيف سافروا ؟ 
نوف .:. صدق ؟
فاتن .:. إي راحـوا للدمام 
خلود .:. محمد كلم منصور اليوم 
وقال له إنهم مشوا للدمام 
نوف .:. ياحظهــــم ..
خلود .:. إي والله ..
فاتن .:. يروحون ويرجعون بالسلامة إن شاء الله ..
دعاء كانت تسمع كلامهم وساكتة .. 
( سافرت .. فكة منهـــا ..
روحة بلا ردة إن شاء الله )

* سيـــارة محمد * 
كان نواف نايم بحضن رفيف 
ورفيف لابسة سماعات الآي بود وتتأمل الطريق ..
وريما كانت مطلعه اللاب وقاعده تحوس فيه ..


شوي ودق جوال محمد ..
محمد .:. هلا والله بالنسيـــب ..
منصور .:. هلا فيــك .. كيفك ؟
محمد .:. الحمدلله بخير أنت شخبارك ؟
منصور .:. ماسي الـ ح ـال .. ها وصلتوا ؟
محمد .:. لا باقي لنا 150 كيلو .. 
منصور .:. يوو .. توقعتكم وصلتوا من زمااان 
محمد .:. معي أطفال وبنات أمشي بشويش 
منصور .:. مين الأطفال ؟ 
محمد .:. نواف ..
منصور .:. هههههههههههههه حرام عليك ..
لو سمعك يا ويلك منه ..
محمد .:. ما سألت البنات مين هع
منصور .:. زوجتي أدري 
محمد .:. اللــــّــه .. خليتها زوجتك مرة وحدة ..
منصور .:. أي زوجتي شئت أم أبيت ..
محمد .:. ياقو عينك ..
منصور .:. ههههههههههههه ياخي شفيك علي ..
محمد بصوت واطي .:. شف بحرجها .. 
ريمااااااااااا ..
ريما .:. هلا 
محمد .:. منصور يسلم عليك ويقول إشتاق لك ..
ريما سكتت وحمــــّـــر وجههــــــا ..
محمد .:. ههههههههههههههههههههههههههههههه
منصور .:. حرااام عليك .. بس زين 
قلت لها إني إشتقت لها ..
محمد .:. إحلف كيــــلو ..
منصور .:. ياخي أنا أحبك تدري 
محمد .:. مصلحجي مصلحجي ..
منصور .:. هههههههههههههههه .. يلا يانفرة ما أطول
عليك أخاف تصدم وزوجتي معك 
محمد .:. ياعيني عاللي يخاف على " زوجتي "
يقلد صوته ..
منصور .:. أجل بخاف عليك هع 
محمد .:. يازليـــــل الحياا ..
منصور .:. هههههههههههههههههههههه
خلاص بسكر أخاف تطلع لي من الشـــاشة ..
يلا بااي ..
محمد .:. بااي ..,’
محمد .:. ياسر .. وراهم هجدوا ؟
ياسر .:. نواف نام ..
محمد .:. آهــاا ..,’
بعد سـاعة تقريبـــا ً وصلوا للشاليهات ..
كانت الساعه تقريبـــا ً 7 الـ ع ـشاء ..
نزل أبو فيصل للريسبشين .. 
رجع وكلم أبو خالد و أبو محمد و أبو ياسر 
ورجعوا لسياراتهم ..
إتصل أبو محمد على محمد 
وقال له يدخلون للشاطئ ..
لأن الشاليه بيجهز بعد نص ســـاعة .. 
* شقة فيصل ومنى * 
كان فيصل نايم دق جواله وما رد ..
منى .:. فيصل .. فيصـــــل ..
فيصل .:. نعم ؟
منى .:. جوالك دق قبل شوي .. يمكن أهلك وصلوا 
فيصل .:. طيب .. ورجع يكمل نوم ..
منى .:. فيصــــــــــــــــــــــل 
فيصل .:. هلاا ..
منى .:. يلا قوم أهلك وصلوا بنروح لهم ..
فيصل .:. طيب نص ساعه وقوميني .. 
منى .:. تيب ..
طلعت منى من الغـرفة وإتصلت على رفيف .. 
رفيف .:. هلا وغلا بمرة أخوي .. 
منى .:. هلافيــــك .. كيفك ؟
رفيف .:. الحمدلله .. كيفك أنتي وفيصل ؟
منى .:. الحمدلله .. فيصــل الحيــن نايم ..
ما وصلتوا ؟ 
رفيف .:. إي وصلنا الحمدلله .. بس الشاليه 
بيجهز بعد نص ساعه ..
منى .:. حلــو لأن فيصل بيقوم بعد نص ساعه ..
رفيف .:. إي بس لا تتأخرون علينـــا ..
ترى وشحتوووووني ..
منى .:. ههههههههههه .. وأنتي بعد وشحتينا ..
ريما عندك ؟
رفيف .:. إي ..
منى .:. سلمي لي عليها ..
رفيف .:. يوصل ..
منى .:. يلا أجل ما أطول عليــك .. 
بس طمني عمي إننــا بخير لأنه إتصل على 
جوال فيصل وولا رد ..
رفيف .:. أوكي .. باي ..
رفيف .:. ريموو .. تسلم عليك منى ..
ريما .:. يابعد تسبدي .. الله يسلمها كيفها ؟
رفيف .:. الحمدللـه بخير .. تعالي
نروح عند الرجال شوي ..
ريما .:. ليــــه ؟؟
رفيف .:. بغازل .. يعني ليه بكلم أبوي شوي ..
ريما .:. هع هع تيب تيب .. يا ملحتس إذا عصبتي ..
رفيف بثقة .:. أصلا ً حلوة بكل حالاتي .. 
ريما .:. أموت يا ثقة ..
رفيف .:. هــــــع 
وصــلوا للرجــال .. 
رفيف .:. يبه ..
أبو فيصل .:. سمي ..
رفيف .:. سم الله عدوك .. بس تو منى إتصلت 
تقول تراهم بخير
بس عشان فيصل نايم ما رد عالجوال .. 
أبو فيصـل .:. زيــن ..
أبو ياســر .:. ومتى بيجي فيصل ؟
رفيف .:. بعد نص ســاعة ..
أبو فيصل .:. حــلو ..
رفيف .:. تبي مني شيء يبه 
أبو فيصل .:. لا يا يبه سلامتك ..
رجعوا رفيف وريما لعند الحريــم ..

رفيف أخذت نفس .:. اللـــــــــــــــــه يازين البحر ..
ريما .:. إي والله يازينة .. 
متحمسة أسبح فيه ..
رفيف .:. وعععععععععع
ريما .:. مو تو تقولين يازينه ..
رفيف .:. تأمل بس .. بس سباحة وععععع 
أسمــــاك وقرف .. 
ريما .:. مو بصاحية .. مافيه بحر بدون أسماك ..
رفيف .:. الا في .. البحر الميت ..
ريما .:. متى مات ؟
رفيف .:. هـ هـ هـ سخيييييفة ..
ريما .:. هههههههههههههههههههههههههه
عصبت علينا ..,’ 
* شقـــة فيصل * 
فيصل .:. يلا منى تراني نازل .. 
منى وهي تلبس النقاب .:. يلا هذاني جاية ..
ركبوا السيارة وراحوا للشاليهات ..
طبعا استأجروا شاليهين .. شاليه للحريم والبنات ..
وشاليه للرجال والأولاد ..
أول ما وصلوا للشاليهات نزلت لهم رفيف ..
سلمت على فيصل ومنى ودخلت منى لشاليه الحريم 
وقعد فيصل ينزل الشنط .. 
محمد .:. ولا تقول وين محمد ولا شخباره ؟؟
فيصل .:. هلااااااااااااا وغـلااااااااااااا 
حضن محمد فيصل .. 
محمد .:. كيفك ؟
فيصل .:. الحمدلله أنت شخبارك و شعلومك ؟
محمد .:. بخير مو ناقصني غير شوفتك ..
فيصل .:. الله يسلـمك ..
ياسر .:. أهلين فيصل .. 
فيصل .:. هلاا يااسر .. كيفك شخبارك ؟؟ 
ياسر .:. الحمدلله بخير .. يلا تعال داخل 
عمي يسأل عنك ..
فيصل .:. يلا جـــاي ..
دخل فيصل عند الرجـال .. وسلم عليهم ..
شوي و راحوا ينامون
* في الصبــاح * 
كانت رفيف وريما نايمات .. 
دخل عليهم نواف شغل اللمبات ..
نواف .:. يلااااااااا قومواااااا
رفيف وهي تغطي وجهها .:. نوافووه خلنا ننام 
نواف .:. يكفي نووم .. الجو برا جناان وشكل البحر يهبببببل 
رفيف من سمعت طاري البحر نقزت من على سريرهاا 
رفيف .:. يلا يلا ريموو قوومي .. خلنطلع للبحــر 
ريما .:. يااربيه أبي أنام 
رفيف .:. يوو منك .. نواف تعال ببدل وبنزل 
استناني بالصالة 
نواف .:. طيب بسرعة لا تتأخرين 

بدلت رفيف بسرعه ولبست طرحتها وطلعت
رفيف .:. يلا نواف 
نواف .:. وين عباتك ؟
رفيف .:. فيه أحد برا ؟
نواف .:. لا فاضي الشاطئ 
رفيف .:. خلاص طيب مو لازم عباية ..
لبسي ساتر .. 
نواف .:. طيب يلااا .. 
نزلوا للشاطئ كان الجو خيـــــــــــــــــال والبحر روووعة .. 
رفيف .:. يااااااااااااي رووعة البحررر 
نواف .:. قايل لك ..
رفيف .:. يلاا بدخل شوي .. 
نواف .:. مو تقرفين من السمك ! ..
رفيف .:. إلا بس بدخل شوي ما بدخل جوا .. 
نواف .:. طيب يلا .. إرفعي بنطلونك لا يتبلل .. 
دخلوا شوي جوا البحر .. 
ياسر .:. نوااااااااف .. مين اللي معك ؟؟؟
رفيف على طول طلعت وتغطت ..
نواف .:. تعال ياسر .. هذي رفيف .. 
ياسر .:. رفييف .. ليش طالعه كذا .. 
وداخله للبحر كماان ..
رفيف .:. مافيها شيء محد حولي .. بعدين ما سويت شيء غلط ولا عيب ..
دخلت جوا البحر شوي .. 
ياسر .:. ولو شافك أحــد ..
رفيف .:. مين بيشوفني الشاطئ فااضي .. 
ياسر بعصبية .:. إدخلي يلا قداامي .. 
ولا أشوفك طالعه إلا بعباتك .. 
رفيف .:. أنت شدخلك فيني .. إذا أبوي راضي
أنت بصفتك مين تمنعني ؟؟؟ 
ياسر .:. ولد عمــك .. وزوووجـــــــــك ..
رفيف عصبت .:. مو زوووجييييي ..
ياسر .:. إلا زوجك غصبـــا ً عنك .. 
رفيف .:. محد بيغصبني علييك ..
ياسر .:. إلا بيغصبونك البنت مالها إلا ولد عمها .. 
رفيف وهي ماسكة دموعها لأخر لحظــة .:. هذاا عقلك الصغيير اللي يقول كذاا 
ياسر .:. أنا عقلي صغــــــــير .. 
وااضح مين البزرر بتصرفااته ..
رفيف دخلت جواا وهي تبكي .. 
نواف .:. خير أنت شتبي منها .. شفت بكيتها .. 
ياسر .:. أنت مالك شغـــل .. 
نواف .:. مريض نفسسييي ..
ودخل داخل عند رفيف 

* شالية الرجال * 
صحى محمد لقى فيصل باقي نايم ..
وياسر ونواف مو موجودين ..
ناظر الساعه لقاها الساعه 10 ونص الصباح ..
راح ياخذ شور ولما نزل لقى فيصل صحى ..
محمد .:. صباح النور ..
فيصل .:. صباح النور والسرور ..
محمد .:. تنزل معي للشاطئ ..
فيصل .:. بس دقيقة وأكون جــاهز .. 
محمد .:. أوك ..
جلس محمد يطالع التلفزيون .. في هاللحظة دخل ياسر
ومبين عليه معصب دخل جوا الغرفة
وسكر الباب بقوة 
* بغرفة البنات * 
منى .:. طيب هدي رفو ماله داعي الدموع ..
رفيف .:. بس قهرنيييي .. لا و واثق اني بتزوجه وبوافق عليه ..
أبوي ماراح يغصبني صح ؟ 
ريما .:. محد بيغصبك لا تتأثرين بكلامه ..
كلام طلع بلحظة غضب ..
رفيف .:. حتى لوو بلحظة غضب .. مو أصغر عياله يصارخ علي .. 
أبوي راضي هو شعليه .. 
نواف .:. خلاص رفو هدي ماله داعي تبكين ..
خلاص ولا يهمك كلامه انا بروح أقول لعمي عنه ..
رفيف .:. لا شتقول لأبوي بزران حنا ..
أنا اعرف كيف أرد إعتبــاري ..
ريما .:. رفووووو خلااص عاد ..
رفيف .:. حطيي نفسك مكااانييي
ريما وهي تحضنها .:. خلاص حبيبتي هدي ..
يلا مسحي دموعك ..
منى .:. يلا مسحي دموعك وخلينا نطلع للبحر ...
مو أنتي متحمسة تجلسين عالبحر ؟؟
رفيف .:. إلا ..
منى .:. طيب يلا وش تستنين .. أنا ونواف بنسبقكم 
رفيف .:. تيب ..,’ 
* عالشــــــاطئ * 
كانوا فيصل ومحمد جالسين ..
شافوا البنات نزلوا مع نواف .. 
محمد .:. إلا فيصل بسألك ..
فيصل .:. هـلا 
محمد .:. كيفك مع منى ؟
فيصل وهو منزل راسه .:. الحمـــــدلله ..
محمد .:. تأقلمت معها ؟
فيصل .:. إرتحت لها بس ما حبيتها ..
محمد .:. فيــــــــــــــــــــــــــصل ؟
فيصل .:. هااااااه
محمد .:. فيصل خلاص عاد
بتعيش طول حياااتك كذااا .. 
فيصل .:. محمد إفهمنييي .. حب من الطفولة 
فجأة يرووح وتنجبر على غير حبك ..
ياخي صعــــــــــــــــــبة ..
محمد .:. بس فييصل ..
فيصل .:. أدري بتقول متزوج أدريي 
بس يا محمد يبيلي وقت .. 
تبيني أنسى بسررعه ..!!
محمد .:. الله يعين ..
فيصل يبي يصرف الموضوع .:. بروح أجيب
لنا شيء ناكله ..
محمد .:. خذ راحتك

دخل فيصل .. ناظر محمد جهة البنات ..
لاحظ إن رفيف مو على بعضها .. 
محمد .:. ريـــما .. ريمــــــــــــــــاااا ..
ريما .:. هلااا
محمد .:. تعاالي بسررعه .. 
جات عنده ريما .:. هلا شتبي ؟؟
محمد .:. رفيف فيها شيء ؟
ريما سكتت ..
محمد .:. ريماا . أكلمك أناا .. 
ريما .:. لا مافيها شيء
محمد .:. ريما بتقولين ولا شلون 
ريما .:. بقول لك بس لا تزعل ولا تتضايق 
محمد بخوف .:. طيب قولي بسرعه 
قالت له ريما عن ياسر وخطبته لرفيف
وهواشهم اليوم الصباح 
سكت محمد .. وتحجرت الدموع بعيونه .. 
ريما .:. محمــد .. هيي محمد ..
محمد .:. هـلا 
ريما .:. قلت لك لا تتضايق ..
ولا أحد يدري اني قلت لك .. 
محمد .:. طيب ..
ريما .:. يلا أنا بروح للبنات .. 
وأنت لا تبين انك داري .. 
رجعت ريما للبنات ومحمد ضاااق خلقه .. 
(.. ياسر ؟ .. خطب رفيف ؟؟ .. ياااربي ليش هالحظ .. 
بس رفف بتوافق عليه .. يمكن .. هو ولد عمها 
وتعرفه من كانوا صغار .. حتى لو ما وافقت هي ..
يمكن تنجبر على ولد عمها .. بس لاا ..
عمي أبو فيصل عقليته مو متحجرة .. 
ما ظنتي بجبرها عالعرس .. ) 
قطع عليه تفكيره فيصل لما رجع ومعاه شيبسات ..
فيصل .:. جبت لك تسالي حار اللي تحبها ..
إبتسم له محمد .:. تسلم .. 
فيصل .:. محمد فيك شيء ؟؟
محمد .:. لا وش فيني ؟!
فيصل .:. مدري .. عيونك مدمعه ..
إبتسم محمد .:. لا لا من الهواء تدمع ..
فيصل .:. آهــا .. ,’
* بيت أبو منصور * 
صحت فاتن من النوم ع ـالساعة 12 الظهر ..
أخذت شور ونزلت للصالة .. 
لقت أمها جالسه ..
أم منصور .:. كيفك فاتن ؟
فاتن .:. الحمدلله يمه أنتي شخبارك ؟ 
أم منصور .:. الحمدلله .. ( بتردد ) .. فاتن يمه ..
وش قلتي على موضوع سلطان ؟؟ 
فاتن .:. يممه أنا قلت لك من اول 
مو موافقه عالـعرس لسى صغيرة .. 
أم منصور .:. بس فاتن يايمه .. سلطان ما يتفوت .. 
رجال و أخلاق وجمال وش تبين أكثر من كذا ..
فاتن وهي مسـرّحة .:. بفكـــر .. 
دخل عليهم منصور .:. سـلام 
أم منصور .:. عليكم السلام 
منصور وهو يحب راس أمه .:. كيفك يمه ؟
أم منصور .:. الحمدلله بخير أنت كيفك يابوي ؟
منصور .:. الحمدلله .. ( وهو يناظر لفاتن ) ..
يسلم عليك سلطان ..
أم منصور .:. الله يسلمه ويسلمك .. شخباره ؟
منصور .:. الحمدلله بخير ..
فاتن وهي توقف .:. عن إذنكم .. 
أم منصور .:. وين ؟
فاتن .:. بطلع فوق ..,’ 

* بعد العصــر * 
( شاليه الرجال ) 
كانوا الرجال كلهم مجتمعين ..
فاارشين عالشاطئ وحاطين شاهي ومكسرات ويسولفون ..
أبو ياسر يهمس لأبو فيصل ..
أبو ياسر .:. كلمتها ؟
أبو فيصل .:. إي .. 
أبو ياسر .:. وش قالت ..
أبو فيصل .:. لسى بتفكر ..
أبو ياسر .:. يبيلها تفكير .. هذا ولد عمها ..
مفروض توافق عليه على طول بدون تفكير .. 
أبو فيصل .:. أبو ياسر الله يهديك وش هالتفكير ..
أبو ياسر .:. هذا مو تفكيري .. 
هذي عاداتنا وعادة أجدادنا ..
أبو فيصل .:. بس الزمن تغير ..
أبو ياسر .:. لو يتغير الكون كله ..
عاداتنا مفروض ما تتغير ..
البنت مالها إلا ولد عمها ..
أبو فيصل تنهد أخوه ويعرفه عنيد وما يقتنع .:. يصير خيــر 
* عند الحريـــم * 
كانوا البنات جالسين مع نواف وسوالف وضحك ..
سارة .:. ههههههه حليلك دمك خفيف ..
رفيف .:. طالع علي ..
ريما .:. قصدك علييي ..
منى .:. لا عليك ولا عليها طالع على فيصل .. 
نواف .:. بالدور بنات ..
ضحكوا عليه البنات ..
رفيف .:. إلا منى كيفها هدى ؟ 
منى .:. الحمدلله بخير ..
توني أمس مكلمتها تسلم عليكم .. 
رفيف .:. الله يسلمها ويسلمك ..,’
* بيت أبو سارة * 
كانت دعاء جالسة بغرفتها وحاسة بضيقة ..
( .. وش هالعيشة اللي أنا عايشتها .. تغيرت .. 
تغيرت كثـــــير .. مو هذي دعاء الأولية ..
دعاء الخلوقة اللي تستحي .. 
بس أنا باقي خلوقة الحمدلله مو قليلة أدب ولا صايعه ..
أقل شيء أكلم 5 بس .. غيري يكلم 10 .. 
صحيح إنه غلط .. بس الله غفور رحيم .. )
طبعا ً كانت تحاول تبرر لنفسها هالتصرفات .. 
وهذا طبع اغلب البنات اللي مثل حالتها ..
عشان ما يحسون بالذنــــب ..,’
* بعد العشاء * 
( شاليه الحريم ) 
كالعادة البنات مع نواف .. 
مشغلين طق ويستهبلون ..
رفيف .:. بناااااااات عندي فكرة حلوة
سارة .:. قولي ..
رفيف .:. طيب تجمعووا ..
نواف .:. يلا قولي ..
رفيف .:. وش رايكم نلعب أغنية بلحن أغنية 
ريما .:. إيووووه ..
منى .:. ما أعرفها ..
رفيف .:. طيب بشرحها لكم .. 
هاللعبة فكرتها ان كل وحدة تغني أغنية
بلحن أغنية ثانية .. 
مثلا ً أغنية صدفة بلحن أغنية التاكسي .. 
نواف .:. حلووووة ..
ريما .:. يلاا نبدا من مين ..
رفيف .:. رشحوا أحد ..,’



* شاليه الرجــــال * 
كانوا العيـال مجتمعين ويسولفون ..
فيصل .:. إلا وين نواف ؟ 
ياسر .:. يعني ما تعرف ولد عمك ..
عند البنات كالعـادة .. 
فيصل .:. أقول خلي أخوك يجي 
لا يخرب زوجتي علي .. 
ياسر .:. ههههههههههههه خلاص خربت مو بتخرب ..
الله يعينك بتصير زوجتك مجنــونة .. 
فيصل .:. مالت بس .. محمد .. محمد ..
محــــــــــــــــــمد وين وصلت ..
محمد .:. هااه 
ياسر .:. ماخذ عقلك يتهنابه ..
محمد بعصبية .:. محد ماخذ عقلي لا تقعد تستخف دمك
وقام من عندهم وطلع للشاطئ .. 
ياسر .:. وش فيه محمد ؟
فيصل .:. علمي علمك ..
محمد اللي طلع وقف عالشاطئ
وقعد يتأمل البحر وهو يفكر .. 
( .. ليش هالدنيا ما تفرحنا ولا تخلي فرحتنا تكمل ..
ليش يوم حبيت رفيف وحسيت إنها هي تحبني 
يطلع لي ياسر وياخذها مني .. 
ياربي ليش كذا تعاقبني .. 
ياربي لا تحرمني منها .. يارب ياااااارب ..
مالي غيرك .. يارب خلي رفيف من نصيبي ..)
وما قدر يتحمل ونزلت دموعه .. دموع الرجال اللي يحب
ويعشق من كل قلبه .. 
دموع العاشق اللي بتروح منه حبيبته ومابيده حيلة ..
وآآآآآآآآآه ما آلمها من دمووع ..,’ 
( إنتهى البارت السادس عشر

( البـارت السابع عشر ) 


* بيت أبو منصور *

كانت فاتن جالسة بالصالة 
شوي ودق باب البيت
راحت ركض بتفتح ..

فاتن .:. مين ؟
سلطان .:. منصور موجود ؟
فاتن .:. إي موجود .. مين أقول له ؟

سلطان .:. انا سلطان ياخالة 

فاتن .:. طيب ( تخلخلت عظااام ابليسك قال خاله قال وجــــع ) ..

طلعت فاتن وقالت لمنصور إن سلطان تحت يبيه ..

منصور .:. طيب روحي سوي قهوة 
فاتن .:. لا والله شغااالتك 
منصور .:. فتين تكفين يلا لا تفشليني قدام الرجال 
فاتن .:. آففف طيب ..
نزل منصور ودخل سلطان للمجلس ..

منصور .:. هلا والله حيـاك 
سلطان .:. هلافيك .. كيفك ؟
منصور .:. الحمدلله الله يسلمك .. أنت شخبارك ؟
سلطان .:. الحمدلله بخيــر ..,’ 


* بالشاليهات وعند الحريم *

ريما .:. غشااااااااشة
رفيف .:. أنتي الغشااااشة
منى .:. بصراحة يعني كلكم غشاشات
نواف .:. هههههههههههه صادزة
رفيف .:. آف منكم حنا موو غشااشااات
ريما .:. ايي مو غشااشات ..
صدق اللي ما يعرف الصقر يسده ويستريح 
سارة .:. ههههههههههه أنتوا الأمثال تنتحر عندكم
ريما .:. أنا عندي فكرة ما حصلتش
منى .:. قولي 
ريما .:. نلعب أوامر 

رفيف تسوي نفسها تتثاوب .:. انا تعبااانة
نواف .:. أقول رفوو ترى بتلعبين لو انتس عايشة عالمغذي
رفيف .:. حقرووووور .. تفاول علي خيير 
سارة .:. يلا نلعب أوامر .. أعتقد الكل موافق
رفيف تنهدت .:. آف نلعب وأمرنا للـه ..

* بصالة الشاليه *

كانوا الأمهات مجتمعات سوالف ..

أم فيصل .:. ماشاء الله حامل .. هي كم عندها ؟
أم محمد .:. عندها ولد وبنتين 

أم فيصل .:. ماشاء الله .. الله يصلحهم 
أم ياسر .:. إلا صح يا أم خالد .. سارة للحين ما حملت ؟
أم خالد .:. الله بيرزقهم إن شاء الله 

أم محمد .:. إن شاء الله ..,’

* بيت أبو بدر *

كانت أم بدر جالسة بالصالة 

دخل عليها بدر ..

بدر .:. السـلام عليكم..
أم بدر .:. وعليكم السلام .. هلا بأبوي 
بدر .:. هلابك يمه 
أم بدر .:. يمه من وين جيت ؟
بدر .:. كنت مع عبدالرحمن ولد عمي 
يشرح لي دروس ما فهمتها .. 
أم بدر .:. الله يوفقك يايمه ..
بدر .:. آمين يارب .. دعواتك يمه 
ام بدر .:. الله يوفقك ويسهل عليك يارب
بدر .:. آمين .. يلا يمه انا استأذن بطلع أنام

طلع بدر لغرفته ..

وجلست أم بدر زهقانة ..

دمعت عيونها لما تذكرت أبو بدر ..

( الله يرحمه .. كان مو مخليني أحس بالزهق أبد ..
ودايم يحاول يخليني أضحك .. الله يرحمه ويغمد روحه الجنة .. )

مسحت دموعها لما سمعت صوت خطوات أحد نازل من الدرج .. 


* بيت أبو سارة * 

كانت دعاء منسدحه وتلعب بشعرها وهي تكلم عبدالله ..

دعاء .:. لا ياقلبي ما أقدر هــالأسبوع
عبدالله .:. ليه ماتقدرين ؟!
دعاء .:. عندي إرتباطات ثانية 
عبدالله .:. مع مين ؟
دعاء بربكة .:. مع صديقاتي
عبدالله .:. صدديقاتك أهم مني ؟!
دعاء .:. لاا مين قال 
عبدالله .:. تصرفاتك تقول 
دعاء .:. لا والله انت أهم منهم
عبدالله .:. ما توقعتها منك .. إذا صرت مهم 
بالنسبة لك إتصلي فيني ..

دعاء .:. عبوودي 
عبدالله .:. يلا مع السلامة .. سكر بوجهها 
دعاء .:. آفف زعل ذا .. مب رايقتله
أراضيه آفف


* شاليه الحريم * 

نواف وهو داخل من برا .:. دريتوووا

البنات .:. لااااااا
رفيف .:. وشوو قوول

نواف .:. كم تعطووني ؟؟

سارة .:. اللي تبي 
نواف .:. والله ؟ طيب بقول ..

العيال راحوا للنادي الرياضي 

رفيف .:. مااالت أحسب عندك سالفة
نواف .:. ياذكيااات يعني نقدر نطلع برا براحتنا
ريما .:. إي والله صاادق

رفيف بخوف .:. طيب واذا رجعوا واحنا برا
منى .:. عادي ما سوينا شيء غلط 
رفيف .:. بس ..
قاطعتها ريما .:. أقول يلا إمشي ..
مو كل مرة نحصل بحر
سارة .:. صادقة ريما
رفيف .:. تيب يلا ..,’ 

* بالنادي الرياضي * 

كانوا فيصل وياسر يلعبون بلياردو .. 

ومحمد يراقبهم من بعيد لبعيد وتفكيره اصلا ً مو معهم 
فيصل .:. لا تتحدى ترى صدق بهزمك 
ياسر .:. طيب وريني ..
فيصل .:. خلاص طيب .. حمودي الحكـم 

محمد ما إنتبه لهم 

فيصل .:. محمد .. حمووودي .. حماااده ..

محمد .:. هاه .. هلا ..
فيصل .:. مااخذ عقلك 
محمد .:. لحوول محد ماخذ عقلي ..
ياسر .:. أشك فيك
محمد .:. أنت شدخلك فيني
فيصل .:. تعوذوا من إبليس ..

خلاص حمودي إقعد بجيب لكشيء تشربه ..

محمد ( ياربي منه هالأدمي أكرهه .. كل ما أفكر انه بيصير بيوم 

من الأيام زوج رفيف أتنرفز منه أكثر .. ) 


* ثاني يوم *

صحت رفيف من الساعه 1 ونص الظهر 
لقت الكل نايمين .. جلست بالصالة تطالع تلفزيون 
بعد تقريبا نص ساعه صحت سارة زوجة خالد
سارة .:. صبـاح النور ..
رفيف .:. هـلا .. صباح الخيــر .. 
سارة .:. ماشاء الله قايمة من بدري
رفيف .:. أي شبعت نوم
سارة .:. أفطرتي ؟
رفيف .:. لا والله 
سارة .:. طيب يلا تعالي نسوي لنا فطور
وللباقيين لا صحوا
رفيف .:. أوكي

زينوا الفطور وجلسوا يفطرون ..

شوي إلا وصل نواف 
وقعد يطق باب الشاليه القزاز اللي عالبحـر .. 

رفيف .:. نعم ؟ شتبي ؟
نواف .:. افتحي لي
سارة .:. شتبي عند النبتا 
نواف .:. الله اكبر اللي يسمعك يقول إنها اول
مرة أجي عندكم .. مو كأني مبلط عندكم

رفيف .:. مشكلتك ياخي 

روح إقعد مع الرجاااال

نواف .:. وع من حلاة سوالفهم ..
كلها عن الكورة او الجامعه
وانا بصراحة مالي لا في ذي ولا في ذي

رفيف .:. نوافوه قلنا لك مب فاتحين 
يعني مب فاتحيين
نواف .:. تكفيين
رفيف .:. نواااااف .. رح عند الرجال
اليوم حنا معاقبينك .. بكرة إقعد معنا ..
نواف .:. مصــرّين
رفيف وسارة .:. اييييييي
نواف .:. وي منكم .. يلا أجل بروح ..
بس عطوني سندوتشة وحدة شكلها يشهييي

رفيف جابت له سندويشة وفتحت الباب شوي بس
وطلعت بس السندوتشة 
نواف .:. لو إني قطو عندكم تعاملوني كذا
رفيف .:. معليش معليش الجايات أكثر 
سارة .:. شدخل ؟؟

رفيف .:. مشيي يانفرة 

* بيت أبو منصور *

صحت فاتن عالسـاعه 2 الظهر ..
أخذت شور وصلت ..

قعدت تقرا كتاب 
شوي وسرّحت ..

( .. أوافق ولا لا .. شكله طيوب وحبوب ..
بس مدري .. محتاجة أكلم أحد يساعدني ..
صح مالي غير ريما .. هي اللي بتساعدني .. )

طلعت جوالها وعلى طول إتصلت على ريما ..

ريما .:. هلا والله فتونة
فاتن .:. هلا فيك .. كيفك ياقلبي ؟
ريما .:. الحمدلله بخير الله يسلمك ..
أنتي شخبارك حبيبتي ؟
فاتن .:. الحمدلله .. ريما بغيت رايتس بشغلة 
ريما .:. هلا عيوني .. أمري

فاتن .:. مايامر عليتس ظالم .. 
بس صديقتي انخطبت ومحتارة توافق ولا لا ..
وحبيت أخذ رايتس 
ريما .:. محتارة من أي ناحية ؟
فاتن .:. يعني تفكر إنها لسى صغيرة 
وساعات تفكر إنها مستعدة للزواج 
ريما .:. هي مرتاحتله

فاتن .:. إي .. يعني هو أخلاق وطيب وحبوب
ريما .:. كبرك ؟
فاتن .:. إٍي
ريما .:. أجل اذا هي مرتاحتله وحاسة انه راح يسعدها
توافق عليه .. وطبعا تصلي الإستخارة اذا حست براحة توافق
واذا حست بضيقة تبعـــا ً لا
فاتن .:. آهـا .. مشكورة يالـ غ ـلا ..
ريما .:. العفـو .. ولو هذا واجبي ..
فاتن .:. تسلمين .. يلا أجل تامريني بشيء ؟
ريما .:. سلامتك ..
فاتن .:. ماتبين أسلم على ناس معينين هع 
ريما .:. هههههههههههه لا.. 
فاتن .:. ههههه تيب .. يلا فمان الله ..
ريما .:. فمان الكريم ..

سكرت ريما من فاتن وطلعت للصالة 
لقت رفيف وسارة مندمجين مع الفلم وحاطين الفطور عالسفرة 
ريما .:. اللـــــــــــــــــه .. سويتوا لنا فطور
سارة .:. بسم الله الرحمن الرحيم .. من ويين طلعتي
رفيف .:. حسبي الله عليست خرعتيني ..
ريما وهي تاكل .:. محد قال لكم اندمجوا حيـل ..,’

* شاليه الرجال * 

صحى محمد وطلع للصالة لقى العيال كلهم نايمين ..

بدل ملابسه ونزل للشاطئ 

جلس عالكرسي وهو ضايق خلقه .. ( .. ليه كذا 
يا دنيا .. لما قربت اتأكد من حبها لي .. يجي هذا ويخطبها ..
ليييييييييييه .. انا أولى .. هي تحبني اناا .. انا شخلاني أقول كذا ..

إلا إلااااا .. رفيف تحبني اناا .. وغصبــا ً عن اللي ما يبي ..
بس أنا بستنى ردها على ياسر ..

هو اللي راح يقرر اذا هي تحبني ولا لا .. 
وأول ما ترفضــه بتقدم لهاا .. إلى هنا وكفاية ..
أنتي لي يارفيف .. ولا راح أخليك تروحين مني .. )


* بيت أبو سارة *

كانت دعاء جالسة بغرفتها ..

دق جوالها لقت عبدالله يتصل عليها ..
_( .. ياربي هذا شيبي مو زعلان مني 
ليش يتصل ماراح أرد عليه خليولي .. )

قفلت جوالها ونزلت تحت 
مسكت التلفون و إتصلت على صديقتها إيمان ..

إيمان .:. هلا وغلا 
دعاء .:. أهلين ..
إيمان .:. شدعوى تتغلين علي .. شفيك ؟
دعاء .:. عبدالله 
إيمان .:. عبدالله ؟؟ كذا حافة بدون دلع 
دعاء .:. خليولي .. أدلعه بعد ما يستاهل 
إيمان .:. ليه وش مسوي 
دعاء .:. يتدلع علي عشان رفضت أطلع معه ..
إيمان .:. وليش رفضتي ؟؟
دعاء .:. مالي خلق 
إيمان .:. يووو منك .. حرام عليك زعلتيه ..
إتصلي عليه وإعتذري منه وإطلعي معه
دعاء .:. بس مالي خلق
إيمان .:. ياغبية بتضيعين الرجال منك 
دعاء .:. هذا قولتس ؟
إيمان .:. إي
دعاء .:. أجل عن إذنك 
إيمان .:. وين ؟
دعاء .:. بسوي نصيحتك 
إيمان .:. إي زين

سكرت دعاء منها وطلعت لغرفتها ..
لما فتحت الجوال لقت 10 مكالمات لم يرد عليها 
وكلها من عبدالله .. إتصلت عليه أعطاها بيزي
شوي و إتصل عليها .. ردت عليه بكل دلـــع ..

دعاء .:. هلا عبودي ..
عبدالله .:. هلا بقلب عبودي ..
ضحكت دعاء وكملت معه سوالف ..,’


* بيت أبو منصور * 

لما سكرت فاتن من ريما .. قامت توضت وصلت إستخارة 
حست براحة و إن سعادتها بزواجها من سلطـان ..
تنهدت بإرتياح .. ( يارب وفقني للي فيه خيرة لي .. )

* شاليهات الرجال * 

طبعـا ً كانوا الرجال مجتمعين ويشوون .. 

والعيـال كانوا متجمعين على نواف ..
سوالف وضحك وتعليق عليه لما طردوه البنات ..
فيصل .:. زين سووا فيك سنعوك والله ..
نواف وهو يتحلطم .:. البركة بأختك 
ياسر .:. ههههههههههههه بنت عمي سنعة ..
فيصل .:. طالعتن علي ..
محمد .:. فيصلوه لا يكثر ..
جاهم خالد .:. سـلام شبـاب ..
الشبـاب .:. وعليكم السـلام ..
خالد .:. غريبة نواف مو مع البنات 
محمد .:. ههههههههههه لا تعلق عليه مطرود ..
خالد .:. هههههههه آفـا .. 
نواف .:. مو نكتة .. قلة أدب ..
ضحكوا عليه وكملوا سوالف .. 

* بالجهة الثانية وعند البنات * 

كانوا البنات مجتمعين ويسولفون ..
حست سارة بدوخة بسيطة
راحت أخذت بنادول ورجعت للبنات .. 
شوي ما دروا إلا سارة طاحت عليهم ..
قاموا البنات يصرخون ..

منى .:. رفيييف .. بسررعه جيبيي مووية
ركضت رفيف وجابت لهم موية 

رشوها شويه عليها و أنعشوها بعطر بدت تصحى .
رفيف .:. سـارة .. ســاارة .. قوومي
سارة .:. وش صار ؟
ريما .:. أنتي شفييك ؟؟
سارة .:. لا بس تعبانة شوي ..
ريما .:. يلا أجل قومي نامي شوي بالغـرفة ..
سارة .:. لا خلاص صرت أحسن ..
منى .:. مو على كيفك يلا قومي إرتاحي ..

دخلوها للغـرفة وخلوها تنــام .. 

* بـعد أسبوعين * 

رفيف .:. آفففففف بكرة بنرجع ..
ريما .:. ما أبي 
رفيف .:. ولا أنا أبي .. نبي نقعد كمان 
منى .:. مو حلا هوو 
نواف .:. ياللــــه يابنات تصدقون ..
بقى يومين بس على رمضان ..
رفيف .:. أمـااااااااااااااااااا
نواف .:. والله اليوم التـاريخ 27 
ريما .:. يا اللـه ما حسينا فيه 
منى .:. أبــــــدا ً 
رفيف .:. أحس رمضان اللي راح لسى قررييب 
ريما .:. من جد الأيام تمر بسرعه ..,’

* بيت أبو منصور * 

أم منصور .:. بكرة ؟
منصور .:. إي يمه بكرة بيرجعون 
أم منصور .:. يردون بالسـلامة إن شاء الله 
منصور .:. آمين يارب .. 
أم منصور .:. هلا يمه ..
منصور .:. اممم يمه شرايك يعني لو نخلي
ملكتي انا وريما بعد بكرة ..
أم منصور .:. بس يمه بعد بكرة بيكونون باقي تعبانين 
وغير كذا رمضان قرب ..
منصور .:. يمه أنا بكلمهم بعدين أحسن
نملك الحيـن وبالعيــد الـعـرس ..
أم منصور .:. بس البنت ما خلصت جهازها 
منصور .:. يمديها تخلصه برمضان .. تكفين يمه 
أم منصور .:. براحتك يا ولدي ..
منصور .:. أجل يلا يمه عن إذنك 
أم منصور .:. وين ؟
منصور .:. بروح عند الشبـاب 
أم منصور .:. إنزين يمه فمان الكريم ..
طلع منصور لعند العيـال ..
شوي ونزلت فاتن عند أمها ..
فاتن وهي تحب راس أمها .:. كيفتس يمه ؟
أم منصور .:. الحمدلله
فاتن .:. يمه أبي أكلمك بموضوع
أم منصور .:. قولي يمه 
فاتن .:. إمممم بكلمك بموضوع سلطان 
أم منصور إبتسمت .:. قولي يمه ولا تستحين 
فاتن .:. يمه أنتي شرايتس فيه ؟
أم منصور .:. فاتن يمه بقول لك الصراحة 
أنا أمك وأحبك أكثر من أي شخـص بالكون
سلطان رجال و ولد حمولة وما ينعاب وغير كذا 
ماشاء الله عليه دكتور والكل يشهد بأخلاقه وملتزم بصلاته ودينه شتبين أكثر من كذا ؟؟ 
فاتن .:. بس أقصد يمه يعني ..
مدري أحس أكبر مني بكثير ..
أم منصور .:. يمه فاتن .. العمر مو مهم إذا الرجال سمعته حلوة 
وأخلاقه زينه لا تفكرين بالعمر بعدين 8 سنوات مو كبير حيل
اذا كان اللي مخوفك العمر لا تحاتين 
فاتن .:. إن شاء الله

* بالشاليــهات *

نزلوا البنات عند الشاطئ ..
ريما .:. ودعـوا البحر بعد عدة ساعات سنفارقه 
رفيف .:. ليتني أقدر أسحبـــــه معي للريــاض

جاهم نواف من شاليهات الرجال ..
نواف .:. سلملم صبايــا
رفيف .:. أهـلا ً
نواف .:. وين سارة ؟
رفيف .:. ما ملينا عينك يعنيي
نواف .:. لاااحوول .. نسيت إني لازم
أعدل بين زوجاتي 
منى .:. وعععععع
رفيف .:. لو خلصواا الرجااال وما بقى غيرك
ما اراح أخذك
نواف .:. لك الشرف
رفيف .:. أقول ضف وجهك يا
عقلة الإصبع ..
نواف .:. وي شفيكم اليوم كل وحدة
أشرس من الثانية .. متوحشـــــــــــــات ..
راح داخل لشاليه الحريـــم ..,’ 


* شاليه الرجال * 

( طبعـا ً ياسر صار ما يحتك 
بمحمد كثيـر من بعد تصرفاته الأخيرة )

كان محمد وفيصل جالسين يسولفون ..
محمد .:. وكيفك مع منى ؟
فيصل .:. يعني أحسن ..
محمد .:. الله يوفقكم ..
فيصل .:. بس ترى ما أحبها ..
محمد .:. لحـووووووووول
فيصل .:. شسوي يااخي
محمد .:. فيصل فيصـــــــــــــــل ..
إفهم شوي .. أنا ما قلت لك أكره مشاعل وحب منى
حب مشاعل .. ومنى كمان لازم تحبها ..
فيصل هذي زوجتك مو عدوتك ..
أقل شيء حسسّـها إنك تحبها 
حتى لو إنك ما تحبها صدق ..
فيصل .:. ما أقدر ..
محمد عصـّـب .:. إلا تقدر ..
فيصل أنت مو واحد صغيـر أنت كبرت 
وتعرف مصلحتك وحط في بالك
محد بيدوم لك ويوجهك في كل مرة تخطي فيها
فيصل تكفى عشان خاطـــري ..

فيصل وهو منزل راسه .:. بحـاول 
محمد .:. إذا لي خاطر و معزة عندك بتقدر 
فيصل .:. أكيــــد
محمد .:. خلاص أجل .. يلا قوم ننزل نشم هوا ..
فيصل إبتسم .:. طيب ..,’


* بشاليه الحريـــم * 

دخل نواف وهو ينادي ..
نواف .:. سـااارة .. ســــااااارة ..
سارة .:. هـلا 
نواف .:. خالد يبيك ..
سارة .:. طيب جاية ..

( كانت سارة باقي تحس بدوخة ..
قامت شربت كاس موية 
ولبست عبايتها ونزلت عند خالد .. 

توها رايحة له ما قدرت تتحمل وطاحت عالأرض ..

خـالد .:. سااارة .. ساااارة ..

سارة فتحت عيونها بشويش .:. نعـم 
خالد .:. سااارة .. شفيييك ؟؟
سارة وهي تقوم .:. لا مافيني شيء
خالد .:. ساارة .. قولي شفيك ؟؟
سارة .:. لا بس دوخة بسيطة ..
خالد .:. من إييش ؟؟؟
سارة .:. شوية إرهـاق 
خالد .:. أكيـد سارة 
سارة .:. إي 
خالد مسك إيدها .:. طيب تعالي 
سارة .:. وين ؟..
خالد .:. تعالي وبتعرفين ..

ركبت معه للسيارة ومشـوا ..

* بيت أبو سارة *

كانت دعاء تستعد للطلعة 

دخلت عليها أمها ..
أم سارة .:. يمه دعاء وين رايحة ؟
دعاء .:. بطلع يعني وين بروح 
أم سارة .:. إي دارية بتروحين .. بس وين ؟
دعاء .:. آف بروح السوق بشتري لي ملابس
ملابسي كلها قديمة 
أم سارة .:. حرام عليك لسى قبل أمس طالعة
دعاء .:. قلتيها بنفسك قبل أمس 
زين اني ما طلعت أمس بعد 
يلا باي ..

نزلت وركبت السيارة بسرعة
وراحت للسوق 
إتصلت على عبدالله

دعاء .:. هلا عبودي ..
عبدالله .:. هلا
دعاء .:. وينك ؟
عبدالله .:. أستنـاك برا 

دعاء .:. أوك جايتك ..
عبدالله وهو مبتسم .:. حيـاك
نزلت دعاء من البوابة بعبايتها المخصـرة
واللثمة اللي تلفت النظر
والميك آب اللي حاطته محليهـا .. 
شافت سيارة عبدالله إبتسمت وفتحت الباب ..

دعاء .:. هـأي ..
عبدالله .:. هلا والله .. كيفك ياعمري ؟
دعاء .:. الحمدلله .. انت كيفك ؟
عبدالله .:. أحد يشوف هالقمر وما يصير بخـير ..
ضحكت دعـاء بخجـــل ..,’ 

* بيت أبو منصور *

كانت فاتن جالسة بغرفتها 
وتكلم صديقتها إلهام
فاتن .:. الله يتمم على خيـر
إلهام .:. أحلى يابنت بتتزوجين وتسحبين علي
فاتن .:. يؤؤؤ .. حراااام علييك 
إلهام .:. يانفرة أمزح شفيتس صدقتي ..
فاتن .:. إلا هومي بسألك .. شخبار سمية ؟
الهام .:. مادريتي شصار فيهاااا
فاتن .:. يؤ وش صار 

الهام .:. سمية حاامل ..

فاتن .:. احلللفي 
الهام .:. وربييي

ووكملوا سوالفهم ..,’
ولما سكرت فاتن من الهام 

خذت نفس عميق ونزلت تدور على امها 


* في سيارة خالد *



كان خالد مشغل اغنية تمر أيام لراشد ..


على حبنا تمر أيام
وانتي ياهنا فيني
غرام كل ما مر عام
احسه يكبر بعيني ..


وقف خالد سيارته عند مطعم ..



خالد وهو مبتسم .:. يلا انزلي ..

سارة ببلاهة .:. ليش ؟
خالد .:. هههههههه ما تبين تتعشين ؟ 
سارة حمـّـر وجهها من الفشلة .:. آهـا .. تيب

دخلوا للمطعم ..

كلم خالد الجرسون ..

و وداهم لطاولة لشخصين ..

سارة .. ( يؤؤ شكله مدبر هالحجز من اول ) 

خالد وهو مبتسم .:. شرايك ؟
سارة .:. جنـان 
خالد وهو يطلع لها هدية من جيبه .:. كل عام وأنتي بخير
يا أغلى زوجة بالعـالم 
تذكرت سارة إن اليوم عيد ميلادها ..

دمعت عيونهــــا .:. ياقلبي مشكور 
خالد .:. هذا واجبي لأغلى انسانة بحياتي ..


طلبوا لهم عشاء وكملوا سهرتهم ..,’

* في الشاليهات *



ابو فيصل .:. اوكي خلاص .. يلا نواف رح قل للحريم ينزلون 
نواف .:. إن شاء الله
ابو محمد .:. وين العيال ؟
ابو خالد .:. خالد راح مع سارة ومحمد وياسر وفيصل راحوا يجيبون العشاء
ابو فيصل .:. انا بكلم العيال لا يتأخرون بنمشي بعد شوي 
ابو محمد .:. ليش مستعجل نتعشى ونمشي
ابو فيصل .:. انزين بس عشان نوصل بدري بكرة وراي دوام 
ابو ياسر .:. هذاهم العيال وصلوا
فيصل .:. السلام عليكم
الرجال .:. وعليكم السلام
وقعدوا يتعشون بعد ما عطوا الحريم عشاهم ..

* بيت ابو منصور *


كانت ام منصور جالسة بالصالة تسولف مع ام سلطان بالتلفون ..

جلست فاتن تستناها تخلص .. 

ام منصور .:. أجل يلا .. مع السلامة ..

فاتن .:. يمه 
ام منصور .:. هلا
فاتن .:. يمه انا موافقة
ام منصور .:. على سلطان ؟؟؟؟
فاتن نزلت عيونها .:. اي
حضنتها امها .:. ألف مبروك يابنتي الله يوفقك ويسعدك 
فاتن غمضت عيونها ونزلت دمعة حارة على خدها
ما تدري هي دمعة فرح او خـوف ..

طلعت فاتن لغرفتها واتصلت على الهام ..
الهام .:. هلا والله ادري وحشتك ..
فاتن بقلق واضح على صوتها .:. هومي فاضية ؟
الهام وهي تسكر باب غرفتها .:. اي فاضية .. شفيك ؟
فاتن بكت .:. هومي خايفة 
الهام .:. ياقلبي خايفة من ايش ؟
فاتن .:. وافقت عليه
الهام .:. هههههههههههههه .. حليلك هذا اللي مخوفك الحين
فاتن .:. لا .
الهام .:. اجل وشو ؟
فاتن .:. اخاف احبه واتعلق فيه ويتركني زي ما سوى راشد
الهام .:. يالله ياافاااتن .. هذا للحين ما نسيتيه 
فاتن .:. كيف انسى .. اول حب ما يتنسى بسهولة ..
صحيح زمااان عنه .. بس قلبي حبه بصـــــــــــدق .. 
للحين اتعذب كل ما اتذكره 
الهام .:. فاتن ياقلبي هدي نفسك 
مو وقته هذا الحين تتذكرينه 
فاتن .:. غصبا عنيي ؟؟ والله ما ابيه يجي ببالي 
بس كل يوم اتذكره .. غصبا عنييي 
الهام .:. خلاص ياقلبي لا تبكين
روحي غسلي وجهك الحين وصلي لك ركعتين
بتروح هالضيقة منك 
فاتن .:. تيب
الهام .:. يلا .. واذا خلصتي اتصلي علي بستناك
فاتن .:. إن شاء الله ..


( طبعا سالفة راشد هذا كانت فاتن تكلمه من اول مسن 
وتطورت علاقتهم وصارت تكلمه بالجوال ..

فاتن حبته من كل قلبها وكانت تقول له كل شي .. بعكسه 
ما قال لها غير اسمــه بس
ومع الأيام زاد حب فاتن له ومرّت على علاقتهم سنتين ..
وفي يوم قال لها انه يبي يتزوج .. 
تعرفون لو جا احد وقطع قلبك قطع صغيرة وداس عليها واحرقها لحد ما صار ت رماد 
هذا هو حال فاتن وقتها .. 
وين اللي يقول انه يحبها .. 
وين الكلام اللي كان يقوله لها ..
كله تبخرررررررر 
وبسهولة بيتزوج .. 
وبقوة عين عزمها على زواجه 
وراحت فاتن 
ولما شافت لعروس انصدمت ..
لقتها وحدة من اعز صديقاتها .. 
تنزف لحبيب قلبها ..
شعور ولا اصعب منه .. 
شعور يحطم كل شييييي 
يعني سنتين من عمرها كانت تفكرها احلى سنين حياتها
طلعت اخيس واتعس سنين حياتها
سنتين .. قضتها مع واحد مخادع وكذذاب
ما فكر بيوم يحبهاا 
مع انها كانت تموت بس عشان ترضيه 
وبكل بساطة يخطب ويتزوج 
وما يحتاج اوصف لكم معاناة فاتن وقتها 
جلست سنة كااملة مو طايقة نفسها 
واخذت عقدة من الرجال كلهممم ..
كلهم غدارين
كلهم خونة
مافيه رجال صادق
مافيه رجال يحب وحدة وبس
الرجال ما يملى عينهم غير التراب 
كانت هذه اعتقادات فاتن 
كان يوجعها قلبها لما تشوف ثنين يحبون بعض ومتهنيين 
لكن خلاص .. شي وانتهى .. 
ولما خطبها سلطان .. فكرت انه ممكن يسعدها ويهنيها 
وكل ما جا خيال راشد ببالها 
تكرره هالفكرة ..
لكن استخارت وارتاحت لسلطان .. )


نرجــــع لفاتن ..

بعد ما خلصت فاتن صلاة اتصلت على الهام ..

الهام .:. ها ارتحتي ؟
فاتن .:. اي الحمدلله الحين احسن 
الهام .:. انزين فاتن اسمعيني .. 
بقول لك شي حطيه باذنك حلق أصابع يدينك مو سوا كونك فشلتي في اول تجربة حب لك 
هذا مو معناه تعيشين بقوقعة وتكرهين الرجال كلهم او تاخذين عنهم فكرة 
يمكن راشد خانك .. بس مو معناه كل الرجال خونة 
انتي استخرتي وارتحتي لسلطان خلاص اجل .. خيرة لك ..
انتي حطي ببالك ان حبك لراشد كان بفترة طيش وعدت ..
اللحين حبي زوجك وبس اللي هو سلطان .. وصدقيني 
الحب الحقيقي مايجي الا بعد الزواج .. وابيك من الحين 
تنسين راشد .. اوكي 
فاتن .:. اوكي
الهام .:. وعلى فكرة .. صورته اللي خاشتها بالدولاب شقيها .. ترى شفتها 
فاتن .:. خخخ تيب ..
الهام .:. طيب يلا .. سي يو على خير
فاتن .:. على خير إن شاء الله .. 








..|| انتهى البارت السابع عشر ||...

( البارت الـ 18 ) 





* بـ ع ـد شهر تقريبـا ً * 




أم فيصل .:. رفييف يلاا بسرعه قبل يأذن المغرب ..

رفيف وهي تنزل البيزا من الفرن .:. تييب يمممه بس لحظة اقطعها واجيبها ..

فيصل .:. يممه لا تنسين الموية ترى عطشااان 

منى .:. هذهـ الموية والعصير ..


أبو فيصل .:. يؤؤ وش هالحوسة ليش كل هالزحمة ..

أم فيصل .:. الحين بيأذن المغرب ونبي نخلص الفطور من بدري ..
أبو فيصل .:. تيب هدو وبتخلصونه بسرعه ..


تجمعوا العائلة و أفطروا ..



من بعد العشاء ..




رفيف وكالعاد تكلم ريما .:. اي يختي انتي من يوم الملكة ما تكلمين
ولا حبيب القلب خلاك تنسينا ..


ريما .:. ايي نساني كل الناس ..

رفيف .:. اقول بلا رومانسيات يقال لها رومانسية
ترى زواجتس بالعيد يعني بعد 3 أيام 
وانتي يا ست هانم ما خلصتي جهازتس ..



ريما .:. لاحقة يختي ما بقى الا كم اكسسوار 
وكم بدلة وشوية جزم وصنادل اكرمتس الله
رفيف .:. كل هذا وشوي يعني انتي شايفته ..؟
ريما .:. اي شوي بطلعه وحدة بجيبه 
رفيف .:. اي نسيت ان ذوقتس عدم
تاخذين اي شي قدامتس
ريما .:. وجــــــــــــــع ياحقرورة
انتي اللي ما ترتاحين لين تفرين السوق كله
يا ساتر لا جيتي بتجهزين لزواجتس وش بيصبرنا عليتس
ولا لا تزوجتي الله يعين رجلتس ..

رفيف .:. يحمــــــــــــــــــــــــــد ربه هع

ريما .:. اقول اهجدي وقولي لي بتطلعين معي السوق

رفيف .:. تبعـــــــــــا ً .. باقي لي كم اكسسوار للعيد ما شريت

ريما .:. تيب اجهزي بعد نص ساعة واحنا عند الباب ..

رفيف .:. اوووكي ..

* بيت أبو منصور *

منصور .:. يمه متأكدين شريتوا كل شي ما تبون اطلعكم للسوق ؟
ام منصور .:. منصور يمه ايي شرينا لا تزن على راسي كل شوي
فاتن .:. سبحااان من يغير ولا يتغير اول نتشحتتتتتتتتتك تودينا السوق الحين ناشبلنا الا نروح ..
ياخي مافيه حل وسط ..
منصور .:. لااا يختي احمدي ربتس فكرت فيكم والله عن جد حقرورة الشرها علي اللي اخاف خواتي يبون شي ولا احد طلعهم

* بيت أبو فيصل * 

ابو فيصل .:. هلا هلا حياكم تفضلوا ..
أبو ياسر .:. الله يحييك .. شخباركم وشعلومكم ان شاء الله بخير ..
ابو فيصل .:. الحمدلله يارب بخير الله يسلمك .. انتوا شعلومكم وشخبار العيال ..؟
ابو ياسر .:. الحمدلله .. الا يابو فيصل بسألك .. شصار على موضوع خطبة رفيف وياسر ..؟
ابو فيصل .:. والله يابو ياسر مدري شقول لك بس البنت للحين ما ردت خبر ..
ابو ياسر .:. وانت بتستناها لين ترد خبر .. خلاص بس خلنحدد الملكة والزواج اليوم ولد عمها وبتاخذه مالها الا هو ..
ابو فيصل .:. يابو ياسر الله يصلحك وشو ولد عمها وتاخذه غصب .. ياخوي ماودي اغصب بنتي وبالنهاية يتطلقون ..
ابو ياسر وقف معصب .:. وشو ما ودك تغصب بنتك .. ليش ولدي مب كفو توافق عليه ولد عمها وبتاخذه غصبا عليها 
ابو فيصل .:. ياخي هدي لا تعصب ان شاء الله بتنحل بالتفاهم كل شي بينحل
ابو ياسر .:. مابتفاهم معاك كل اللي عندي كلمة وبقولها لك .. رفيف بتاخذ ياسر وافقت ولا ما وافقت وان رفضتوا تزوجونها اياه
لا أنا اخوك ولا أعرفك .. تسمعني ..؟ 
ابو فيصل .:. تعوذ من ابليس ياخوي ..
ابو ياسر وهو يطلع .:. قلت لك اللي عندي .. مع السلامة ..
جلس أبو فيصل وعيونه مدمعه ( أعوذ بالله .. ياربي شهالحال .. 
يعني يا اخوي يا بنتي .. الله يهديك يابو ياسر الله يهديك ..)
وبهاللحظة دخلت رفيف على ابوها ..
رفيف .:. باباااتي ..
ابو فيصل .:. ..
رفيف .:. باااابااااا .. ابوي .. داااااااااد ..
ابو فيصل .:. هاه .. هلا يابنيتي ..
رفيف .:. الحلو فإيش يفكر ..؟
أبو فيصل إبتسم .:. لا ولا شي بس أفكر بأمور الشركة .. هلا شبغيتي مني ..
رفيف وهي تجلس عالكنبة وتحط رجل على رجل .:. قول وش ما ابي منك ..
اول شي ابي اطلع مع ريمو السوق ثاني شي ابي فلوس ثالث شي ابي ... 
جلس ابو فيصل يفكر فبنته ( حراام اغصبها والله حرام .. اعرفها لو طلبت منها ماراح ترفض ..
بس بفتقد ابتسامتها بفتقد هبالها في البيت .. بفتقد ازعاجها بهالبيت ..)
رفيف .:. باااابااا .. انا اكلمك وانت بعالم ثااني ..
ابو فيصل .:. ههههههه لا انا معك خذي هالفلوس وروحي مع ريما بس هااه لا تتأخرون ..
رفيف وهي تبوسه .:. ان شااء الله مشكوور يا احلى ابوو في الدنيا ..
وطلعت تركض فوق .. 
تنهد أبو فيصل وهو يطالعها وطلع غرفته ..,’



* في الإستراحة *
كانوا العيال متجمعين ويسولفون ويضحكون ..
محمد .:. بالله شباب تحسون فيصل تزوج ..؟
عبدالله .:. ابــــــــــــــــــــــــــدا ً 24 ساعة قاط وجهه معنا .. ياخي ترى تزوجت ..
فيصل .:. احــــــــــــــلف .. سبحان الله .. تصدق اني احسب نفسي لسى ما تزوجت ..
منصور .:. جد والله فيصل شلون تصرف زوجتك خلنتعلم من الحين هع
محمد .:. هيييييييي اقووول ناسي ان زوجتك اختي ترى بوصل لها الكلام ..
منصور .:. لا لا حموودي حبيبي انا امزح امزح ..
ضحكوا الشباب عليه ..
فارس .:. الا اقول شباب مين ناوي يتزوج بعد فيصل ومنصور ..؟
ياسر .:. والله انا حاليا خاطب وان شاء الله يعني انا بتزوج بعدهم ..
محمد ناظره بحقد.:. واثق انها بتوافق عليك
ياسر .:. اصلا وافقت ..( تبعا بعد ما قال له ابوه انها بتتزوجه بس ما قال له بالغصب ) 
محمد .:. وافقت ..؟؟
ياسر بتعجب .:. اي وافقت شفيك مستغرب ..؟
محمد .:. لا لا ولا شي
فيصل .:. مين هي اللي وافقت ..؟ 
ياسر .:. يور اخت وافقت علي كزوج احم احم 
فيصل .:. احلللى مبروووك 
ياسر .:. هه الله يبارك فيك ..
محمد كان حاس بخنقه وماسك دموعه لاخر لحظة .:. عن اذنكم شباب ..
وطلع برا وهو مخنووق .. 
( وافقت عليه .. وافقت عليه .. واااافقت علييييييه ..
اصحى مااا تحببك تحب ولد عمها و وافقت عليه وانت مالك مكان بقلبهاا ..
خلااص راحت منك اصحى ولا تركض وراء سراب .. 
اعوذ بالله من الشيطاان اعووذ بالله ..)
حط راسه على دركسون السيارة ونزلت دموعه تحرق خده زي ما انحرق قلبه ..~

* في السوق *
ريما .:. رفيفووووووووووووووه وبعدين معك رجولي عورتني ..
رفيف .:. يختي اصبري شوي بس بقى لي اممم حلق وساعة وشنطة ..
ريما .:. ياربييه .. تيب يلاا امشي قدامي ..
رفيف .:. تيب يختي شفيك معصبة ما يسوى والله الحياة حلوة ..
بعدين العصبية مي زبنة تسبب تجاعيد في الوجه وتسبب اكتئاب وامراض ..
ريما وهي تسد فمها .:. خلاااص صدعتي راسي ..
رفيف بعدت يد ريما .:. تيب تيب هذا جزاتي انصحك ..
المهم تعالي نشوف هالمحل ..

وجلسوا على هالحال لحد ما لقت رفيف اخيييييييييرا الاغراض اللي تبيها وعلى ذوقها ..

وهم في السيارة ..
ريما .:. حسبي الله عليتس رجوولي آآخ يارجولي آآخ ..
رفيف وهي تنزل سماعة الجوال .:. كلمتيني ..؟
ريما .:. اييي اكلمممممممتس انتي شعليتس انا اللي رجليني تكسرت ..
رفيف .:. ان شاء الله تطيب ..
ريما .:. يااابردتس اووف ..
لما وصلوا بيت ابو محمد ..
نزلت ريما ونزلت معها رفيف تساعدها بالاكياس حقتها عشان رجولها تعورها ..
ولما نزلت رفيف من الفيلا شافت محمد بوجهها ..
محمد اللي كان لسى راجع من الإستراحة عرفها على طول ..
محمد ( رفيف ..؟ ..ياربي اكيد انا اتخيل .. يااربي وش هالتخيلات اووف ..
بس هذي صدق مو خياال .. هذي رفيف ..)
رفيف ( ياربييه شهالإحراج ليش يطالعني كذااا ياعمرري شكله تعباان ..
تيب ياربي يعني شيل عيونك بروح .. شهالوهقة اووف ..)

محمد .:. رفيف ..؟ 
رفيف .:. هاه هـ هـلا ..
محمد .:. رفيف انتي انتي .. 
رفيف .:. انا وشو ..؟
محمد .:. لالا خلاص .. ( ياربي انا شكنت بقول ..
بقولها ليش وافقتي على ولد عمك ياربييه .. استغفر الله يارب ..)
رفيف اول ما دخل محمد راحت ركض للسيارة وهي تحس قلبها بيوقف من سرع دقاته ..



* بيت أبو فيصل *
أم فيصل .:. وانت شقلتله ..؟
ابوفيصل .:. ما قلتله شي شتبيني اقول يا ام فيصل ..
حيرني بين نارين بين اني اغصب بنتي وبين اخوتنا .. 
آآخ بس لو بيدي افهمه يبطل هالتفكير ..
رفيف اللي وصلت هالوقت توها جات بتدخل بس سمعت اسمها قعدت تسمعهم شيقولون ..
أم فيصل .:. تيب ورفيف بتغصبها عليه ..؟
أبو فيصل .:. لاا مستحيل اغصب بنتي .. 
وفي نفس الوقت ما ابي اخسر اخوي ..
ياربي احترت ..
ام فيصل .:. تيب انت كلم البنت وقول ها شرايها يمكن تكون موافقة ..
ابو فيصل .:. بس اخاف اذا كلمتها توافق على شاني بنتي واعرفها ..
ام فيصل .:. آآه الله يعدي هالسالفة على خير ..


رفيف ( يؤؤؤ يا ساتر شكل الموضوع متأزم يياعمريي يابوي ما تبي تغصبني ..
بس انا بوافق على شان ما احرجك دام محمد اصلا ما يحبني ليش اخلي ابوي يعاني وانا اعاني اكثر ..)
مسحت دموعها بسرعه وسوت نفسها تضحك ودخلت ..

رفيف .:. هااي ..
أبو فيصل وهو مبتسم .:. هلا برفو .. هااه شريتي اللي ناقصتس ..؟
رفيف .:. يس دااد ..
ام فيصل .:. راعي اللي جالسين مو كلنا نفهم عليتس ..
رفيف .:. ههههههههههه سوري ماما نسيت انتس ما تفهمين علي ..
ام فيصل .:. ياقليلة الحيا اضحكي على امتس هااه 
رفيف وهي تنحاش وتطلع فوق الدرج .:. خخخ امزح مامي لا تزعلين ..
وارسلت لهم بوسة في الهوا وطلعت تركض لغرفتها ..

* في بيت خالد * 
خالد .:. سارة .. ساارة .. 
سارة .:. هلا ..
خالد .:. سارونتي شفييك ..؟
سارة .:. هاه لالا بس دوخة بسيطة ..
خالد .:. متأكدة ..؟
سارة .:. اي اي متأكدة ..
خالد .:. متأكدة بتخف ولا اقعد عندتس ..؟
سارة .:. لا حبيبي بتروح خلاص انت روح الدوام ولا عليك بتروح ان شاء الله ..
خالد وهو يبوس يدها .:. تيب انتبهي على نفستس ..
اول مما طلع خالد اتصلت سارة على امها ..
أم سارة .:. هلا وغلا ببنيتي ..
سارة .:. هلا فيك يمه .. شخباركم ..؟
ام سارة .:. الحمدلله بخير انتي شخبارتس ..؟
سارة .:. الحمدلله .. يمه بسألتس ..
ام سارة .:. سمي ..
سارة .:. سم الله عدوينتس يمه بس بسألتس هاليومين صايرة تجيني دوخة وغثيان 
مدري من وشو وخايفة ..
ام سارة .:. مبروووووووووووك مبروووك يابنتي .. انتي حاامل ..


* يوم العيد *

بعد صلاة الفجر ..
رفيف .:. يممممممممممممما يمممممممممممممممممممممممما ..
ام فيصل .:. وجع وطي صوتس سمعتي الجيران شتبين ..؟
رفيف .:. يمه ابي بخور اي اتبخر ..
ام فيصل .:. احسب عندتس سالفة انزلي تحت تيب عشان تتبخرين ..
رفيف وهي تنزل درجتين .:. يمه كان طلعتوه لي فوق مالي خلق انزل مشووووااااااااااااار ..
ام فيصل وهي تططقها على كتفها بشويش .:. احسن يالعجازة انتي لو على كيفتس حتى الأكل احنا ناكلتس 
رفيف .:. الله وناسة هع ..
ام فيصل .:. اقول اهجدي لا تحرقتس البخور ..
دخل عليهم فيصل ومنى ..
فيصل .:. السلام عليكم .. 
راح يبوس راس امه .:. كل عام وانتي بخير يمه من العايدين ..
ام فيصل .:. وانت بخير ياولدي من الفايزين ان شاء الله ..
منى وهي تبوس راسها .:. كل عام وانتي بخير خالتي ..
ام فيصل .:. وانتي بخير يابنتي .. ان شاء الله العيد الجاي و ولدكم معكم ..
منى انحرجت وراحت للصالة ..
رفيف .:. هههههههه حلوة يامامي احرجتيها ..
ام فيصل .:. ياااااااااااالخبلة الجمرة بتحرقتس ..
رفيف .:. لاااااااا شعري اهئ اهئ اميي قصي لي اياه ..
ام فيصل .:. وش اقصلتس اياه ما صار له شي ..
رفيف .:. الا شوفي اخر الشعري صايرة مدري شلون .. يمممه قصيهاا ..
ام فيصل .:. لا حول ولا قوة الا بالله روحي جيبي المقص بسرعه ..
فيصل .:. هالبنت ما بتعقل ابـــــــــــــــــد ..
* بيت أبو محمد *

ريما .:. محمدووووووووووووه وخر عن تنووورتي تعبت وانا اكويهااااااااا
محمد .:. ما اقوم الا لما تكوين ثوبي وشمااغي ..
ريما .:. خيييييييييير ىشغاالتك اناا قووووم 
ابو محمد .:. ياعيااال وش هالصوت ..
ريما .:. ابوووي تعال شف محمد بيخرب تنورتي وانا لسى كاويتها ..
ابو محمد .:. محمد الله يهديك انت متى بتخلي اختك بحالها البنت خلاص تزوجت وانت للحين تتحرش فيها ..
ريما احمممممممممر وجهها سحبت تنورتها وطلعت فوق ..
محمد .:. ههههههههههههههه احلى يالعروس ..
طقه بوه على ظهر بخفيف .:. ما بتعقل هااه ..
ضحك محمد وطلع يعطي الشغالة تكوي ثوبه ..

* بيت أبو منصور *

منصور .:. يلاا يايمه عشان ما نتأخر عالناس ..
ام منصور وهي تشيل ترامس القهوة .:. يبه تو الناس اصبر شوي ..
منصور .:. يمه وش تو النااس الحين بيصلون صلاة العيد ..
ام منصور .:. تيب تيب لا تقلقني شيل هالترامس حطهم بالسيارة وانا بطلع بنادي خواتك ..
منصور .:. بسرعة يمه ..
فاتن كانت لابسة كل شي وجالسة تتأمل نفسها بالمراية ومشغلة مسجل وترقص .. 
قعدت تناظر وجهها في المراية وتبوس نفسها ..
دخلت امها عليها ..
ام منصور .:. فتييين وش ذاا تعوذي من الشيطان الحين لا دخلتس بسم الله قولي يمه ودوني عند شيخ يقرا علي ..
فاتن .:. يما بس انا اهبل ..
ام منصور .:. قولي ما شاء الله لا تنضلين نفستس ويلا ترى اخوتس تحت يهاوش ..
فاتن وهي تسكر المسجل .:. اووف من خطب ريما وهو قاط وجهه عندهم خليثقل شوي ..
ام منصور .:. عيب تتكلمين على اخوك كذا ويلا انزلي ..
فاتن .:. ان شاء الله ..
* بجامع العيد * 

رفيف .:. ريموو ..
ريما .:. رفووو ..
وحضنووا بعض ..
ام فيصل .:. يابناات وش ذا فشلتونا قدام الناس وطوا اصواتكم ترانا بمسجد مب في بيتنا ..
جات منى وسلمت على ريما وام محمد وجلسوا شوي وجاوا فاتن وام منصور ..
جلسوا البنات يسولفون والحريم كل شوي يهاوشونهم عشان يسكتون ولا حيااة لمن تناادي ..

بعد الصلاة راحوا كلهم لإستراحة أبو محمد يتجمعون فيها ..

ام محمد .:. شدعوى يا ام منصور ما يحتاج تكلفين نفستس ..
ام منصور .:. لا ما كلفت نفسي ولا شي بعدين حنا اهل وما بيننا كلافة ..
ام محمد .:. تسلمين والله ..

وعند البنات ..
رفيف .:. ابييي العب هووكي ..
فاتن .:. واناا كماان ..
ريما .:. وانا شسوي اهئ اهئ ..
رفيف .:. اممم خلنفكر بلعبة ثانية ..
نوف .:. فاتن .. بيجون بنات عمي ..؟
فاتن .:. اي بيجون بس انقلعي عن وجهي ..
نوف .:. اووف بزران ..
لفوا عليها كلهم ..
رفيف .:. مييييييييييييييين البزرااااااااااااااااااااااان هاااااااااااه ؟؟؟؟؟؟؟؟؟
فاتن .:. عقلللللللة الاصبع تقووووووووول بزرااااااااااااان ..
ريما .:. بزرااااااااااااان انتي مب حنااااااااااااااااااااا ..
نوف .:. يوماااااااااا والله توبة 

رفيف .:. ناس ما تجي الا بالعين الحمرا اوووف ..

شوي و وصلت عائلة ابو سارة و سارة وخالد ..

سلموا عليهم وجلسوا ..

جلسوا البنات يسولفون 
دعاء .:. اووف .. 
رفيف تهمس لريما .:. شكل بعض الناس مو عاجبتهم جلستنا ..
ريما .:. احقريها ما عليتس منها 
رفيف .:. اموت واعرف على وشو متكبرة وععععععععع ..
فاتن .:. بنات خلنلعب شي نبي نحس بالعيد ..
رفيف .:. شرايكم نغامر شوي ونسوي اكشن ..
فاتن .:. يلا بس شنسوي ..؟
رفيف .:. ريما وين المسبح ..؟
ريما .:. هذاك المغطى هناك ..
رفيف .:. تيب يلا قوموا ..
فاتن .:. وين نقوم ..؟
رفيف .:. بنسوي مسابقة غطس ..
ريما .:. يااااي ونااسة يلااااااا
دعاء .:. اووف انا ما ابي ..
رفيف .:. وفرتي يلا بنات ..

راحوا للمسبح .. 
ريما .:. يؤ ما جبت لبس السبااحة حقي ..
فاتن .:. ولا اناا ..
رفيف .:. عاتي جبتوا بجامات ..؟
ريما .:. اي اكيد جبنا ..
تيب خلاص نروح نلبسها ونغطس فيها واذا طلعنا لبسنا لبس ثاني 
فاتن .:. والله ونااسة لحظة بروح بجيب البجامات ..
جابت فاتن البجامات وبدلوا ودخلوا يغطسون ..
ريما .:. رفيف رفيييف اطلعيي تخوفينيي من تحت ..
فاتن .:. اايييي رفيف لا تقرصينيي ..
رفيف وهي تطلع من تحت الموية .:. هههههههههههههههه والله انكم خوافات ..
شوي وسمعوا صوت العيال ..

محمد .:. يلا شباب انا بروح المسبح قبلكم ..
ريما .:. يؤؤ محمد جااي
فاتن .:. وش نسوووي 
رفيف .:. بنغطس تحت لحد ما يروح ..
ريما .:. خلاص تيب ..
واول ما دخل محمد نزلواا كلهم تحت الموية ..

بدل محمد ملابسه وتوه بينزل في المسبح شافهم ربطة بلوزة رفيف طالعه من الموية 
جا بيسحبها طلعت رفيف بوجهه ..
صررخت رفيف ورجعت غطست .. 
محمد لسى ما استوعب شصار بعدين انتبه انهم تحت الموية مسك ضحكته وطلع يقول للعيال يأجلون سباحتهم لبعد الظهر ..

ريما .:. آآآه ابيي نفسس ..
فااتن .:. بغييت امووت ..
رفيف .:. اناااا اللي وقف قلبي لما سحب خيط بلوزتي ..
ريما .:. فضحتينا والله فشلة ..
رفيف .:. اناا شدخلني هذا خيط بلوزتي مالي دخل ..
فاتن .:. ههههههههههههههههههههههه اشكالنا نكتة والله شي ..
وقعدوا البنات يضحكون ..




* عند العيال *




جاهم محمد وقال لهم يأجلون سباحتهم لبعد الظهر ..


نواف اللي توهم جو من شوي .:. محمد البنات وين جالسين ..؟
فيصل .:. ياخي انت متى بتتغطى ..؟
نواف .:. اذا حجيت على قرونك ..
فيصل .:. ياااااااقليل الأدب .. نوافوووه تعاال ..
راح نواف يركض لقسم الحريم ..

اول ما دخل سمع اصوات البنات في المسبح ..
( قليلات الحيا يتسبحون ولا يستنوني ..
بس بخرب عليهم ..)

راح عند زر لمبات المسبح وشغلهم كلهم ..




البناات .:. يومممممممممممممممممما جنييييييييييييييييييي


نواف .:. هههههههههههههههههههههههه جني هاااه ..

رفيف .:. يااااااااااااااااقليل الأدب اصبر علي ..
وطلعت بتلحقه زلقت من الموية وطاحت عالأرض ..

نواف .:. خخخخخخخخخخخخخخ تستاااااااهليييييييييين هههههههههه


ريما .:. هههههههههههههههههههههه آآه يابتنييي هههههههههههههه
رفييييييف خلااص هههههههههههههه 

رفيف .:. وجع ضحكتي من سرتس ..


فاتن .:. هههههههههههههههههههه رفيف شكلتس نكتة ..



رفيف توها تستوعب شكلها كان شكلها تحفففففففففففة ..

رفيف .:. هههههههههههههههههههههههه والله اني نكتة ..



البنات ونواف .:. !!!!!!!!!!!!!!!!
نواف .:. مو هذي اللي تو تهاوش ..
ريما .:. مدري شكيت بنفسي ..
فاتن .:. ههههههههههههههههههههههههههههههه والله انتس شي

وكملوا ضحك و وناسة للمظهر ..


طلعوا صلوا الظهر وشوي بدوا يشوون الغدا ..


رفيف .:. ابيييييييي طرااطيييييييييييع ..
ريما .:. اي والله نبيي 
فاتن .:. نواف حبيبي انت رح جب لنا طراطيع من عند الرجال ..
نواف .:. والله مالي شغل تبون جيبوا لنفسكم ..
رفيف .:. تيب يانوافوه .. لا تخافون بنات دام معكم رفو لا تخافون انا بدبرها ..

اتصلت رفيف على ابوها وقالت له انهم يبون طراطيع ..


وجاب لهم ..



فاتن .:. ونااااااااسة ..

رفيف .:. بناات وقفوا بعيد شوي بشغل هذي 
فيها 50 وحدة هع ..


ريما .:. ياااااااااااي ونااسة يلااا يلااا ..


شغلتها رفيف وجلساوا يصرخون كل ما تطلع وحدة ..



دعاء جالسة من بعيد تناظرهم ( اوف استغفر الله فرحانة وتضحك ولا عليها 
لا وكل بيت عمي صاير يحبها اوووف اكررررررررررررهك اكرهك ..)


* عند الحريم * 



منى وسارة جالسين يسولفون مع بعض والحريم الباقيات مع بعض ..


سارة .:. منى بقول لك سرر
بس لحد يدري ..
منى .:. قولي ..
سارة و وجهها احمر .:. انا حامل ..
منى .:. صددق مبرووك حبيبتي مبروووك ..
سارة .:. الله يبارك فيك عقبالك يارب ..
منى .:. إن شاء الله .. 
( والله دام زوجي فيصل ما ظنتي لا بجيب عيال
ولا بتهنى بحياة استغفر لله يارب )


* عند الرجال *


كانوا ممسكين العيال الشوي ..



ابو فيصل .:. ياعيال شصار عاللحم ..؟

فيصل .:. هااه يبه زين زين
ابو محمد .:. يعني استوى ..؟
فيصل .:. شوي شوي بس ..


محمد .:. والله ابلشونا هالشياب ..
بعد ليته لحم وخلاص لا لحم ودجاج وهمبرقر بعد اووف ..
خالد .:. اي لازم ارضاءا لجميع الأذواق ..
فيصل .:. قصدك ارهاقا لنا اووف على اخر عمرنا نطبخ للبنات 
مفروض هم اللي يسوونه ..
ياسر .:. حرام والله هم دايم اللي يطبخون هالمرة خلنطبخ لهم احنا ..
فيصل .:. اي انت شعليك بس تقطع سلطة حنا اللي عند النار وانصهرنا. .

محمد .:. لا بعد ريحتنا صارت خياااس من هالشوي ..



ابو خالد .:. هاه شباب بشروا شصار عالشوي ..


الشباب كلهم .:. زين عمي زيين ..

محمد .:. اوف لازم كل دقيقة يسألون عنه والله حالة ..




وبالياله خلصوا شوي وجهزوا كل شي ..



وارسلوا حق الحريم لهم ..






* عند الحريم *




رفيف .:. انااا ابغى هنقرقررررررررر..
فاتن .:. وانا كمااااااان ..
ريما .:. وضموني انا في القائمة ..

أم محمد .:. ماشااء الله واللحم والدجاج مين بياكله ..
ريما .:. البركة فيكم هع ..

ام خالد .:. بنات هاليومين اكلهم كله همبرقر ومطاعم 
ماعادهم زينا اول اكلنا زين ..

رفيف .:. ياليل بدا الحش ..


فاتن .:. عن جد والله ..

بعد ما خلصوا الغدا ..


راحوا ينامون لهم شوي قيلولة قبل العصر ..,’















||.. إنتهى البارت الـ 18 ـثامن عشر ..||

( البارت الـ 19 ـتاسع عشر ) 
* ثاني أيام العيد * 
رفيف .:. امي ماراح نطلع اليوم مكان ؟
أم فيصل وهي جالسه تصلح شعرها .:. اليوم بنروح نعايد أعمام أبوتس 
واعمامي ..
رفيف .:. اووووف اعمامكم انتوا احنا شذنبنا ..
أم فيصل .:. رفيفووووه .. قومي عني لا أسوي فيك جريمة ..
رفيف .:. طيب طيب اووف والله حاله ..
طلعت لغرفتها وتصلت على فاتن ..
فاتن .:. هلا وغلا ..
رفيف .:. هلا فتونه ..
فاتن .:. كيفكم وشخباركم ..؟
رفيف .:. طييييييييييييييفش
فاتن .:. لا تشكيلي أبكي لك مللللللللل غير طبيعي يانااس
هذاا عييد
رفيف .:. انا خلاص فقدت الأمل شكلي بطس أنام او اشوف فلم
فاتن .:. تيب كلمتي ريما ..؟
رفيف عصبت .:. ريمووه شاغل خطها اخوتس 
كل ما اتصل بيزي بيزي بيزي 
انا ابي افهم من متى طلعت لها هالأشغاال الا
من بعد ما عرفت اخوتس ..
فاتن .:. هههههههههه تيب بس حرام عليك ظلمتي اخوي
اخوي اصلا نايم الحين وتوووه توه راح ينام
رفيف .:. إحــم أي واخبارك انتي ..؟
فاتن .:. هههههههههه اسمعي ياعسل ..
بنتصل على ريما بنشوفها اذا هي فاضية كمان وما راح يطلعون ..
نتفق نجتمع في بيت وحدة مننا ونفلها ..
رفيف .:. اها تيب وانتي بتكلمين دعاء ..؟
فاتن .:. يختي بيني وبينك معاد اطيقها واختي نوف طست عندهم
ابركها من ساعة افتك منها ارجع انشبها فيني ..
رفيف .:. خخخخ تيب خلاص بكلم ريما واذا لقيناها فاضية نجتمع ببيتنا ..
فاتن .:. اوكي .. سي يو ..,’
اتصلت رفيف على ريما 
واتفقوا يجتمعون في بيت رفيف ..
شوي و وصلوا البنات ..
رفيف .:. هلا والله .. حياكم تفضلوا ..
دخلوا البنات للمجلس وفصخوا عباياتهم ..
طبعا كلهم كانوا لابسين بدلات لزوم الإستهبال ..
رفيف وهي تتصل على فيصل .:. يارب يرد يارب يرد ..
فيصل .:. ألو نعم ..
رفيف .:. فصولي حبيبي انت جيب لنا حلويات معك
البنات كلهم عندي فشلة ما اعطيهم شي
والبيت فاضي مافيه شي ينوكل .. 
فيصل .:. خلاص تيب ..
وسكر بوجهها ..
رفيف .:. استغفر الله مافيه ذوق ..
رجعت لعند البنات بعد ما جبت الإستريو ..
رفيف .:. يلا بنات خلنرقص ..
حفلة توديع العزوبية للأخت ريما ..
ريما وهي تربط حزام على خصرها .:. يلا يلااا 
خلوني أرقص على أطلال عزوبيتي ..
رفيف وهي تطلع لسانها .:. ياااااااااااااامصختس ..
وقعدوا البنات يستهبلون ويرقصون ..
* بيت فيصل *
فيصل .:. يلا بسرعه ما صارت ..
منى وهي تلبس صندلها .:. طيب هذاني جييت ..
ودا منى لبيت أهلها وراح يشتري حلويات لرفيف ..
لما شرا الحلويات وخلص ..
دق جواله لقى رقم خالد ..
فيصل .:. هلا وغلا ..
خالد .:. هلا فيك .. فاضي ..؟
فيصل .:. أي فاضي امرني ..
خالد .:. ما يامر عليك عدو ولا ظالم ..
بس بغيتك تمرني البيت ..
فيصل .:. ان شاء الله ..
بس بودي كم غرض للأهل وجاي ..
خالد .:. إن شاء الله .. بستناك ..
فيصل .:. أوكي .. باي ..,’
ودا الحلويات لبيتهم وراح لبيت خالد .. 
خالد .:. هلا والله حيااك .. 
فيصل .:. هلا فيك الله يحييك يالغالي ..
خالد .:. شخباركم وشخبار الأهل ..؟
فيصل .:. الحمدلله بخير انتو شخباركم ..؟
خالد .:. بخير الله يسلمك ..
فيصل .. انا طلبت منك تجي عندي هنا ..
عشان أبي اكلمك بموضوع والكل ملاحظه عليك ..
ولو غلاتك عندنا ومعزتك علينا ما كان اهتمينا وتكلمنا ..
فيصل .:. أي موضوع ..؟
خالد .:. موضوعك انت ومنى ..
انت بالله كم صار لك ما جلست معها وسهرت معها ..؟
فيصل .:. آ..يعني .. من تقريبا اسبوع ..
خالد .:. اسبوووووووووع ..؟؟
فيصل حرام عليك اللي تسويه ببنت الناس ..
عشانها يتيمه وضعيفة كذا تسوي فيها والله حرام عليك ..
لا تفكر باللي ماتوا ودايم يقولون الحي ابقى من الميت ..
يعني لا تفكر باللي راحوا وانتهوا فكر بحياتك الحين ..
شفني انا الحين ان شاء الله بصير أبو وفرحااان ..
واذا جيت اتخيل وش بيصير لك لا دريت ان منى حامل ..
احسك ماراح تهتم ولا حتى بتفرح ..
لأنك انت بنفسك مو مهتم لزوجتك ..
فيصل .:. بس خالد ..
خالد .:. فيصل لا تقول شي ..
ابدا ً مالك حجة ولا عذر فاللي تسويه بزوجتك ..
والله لو أي رجال مكانك كان حب منى وقدّرها ..
بس جد مو حاس بالنعمة اللي عندك ..
تخدمك بعيونها ولا حتى تهتم تسألها اذا محتاجة شي ولا لا ..
فيصل صدقني هذه نصيحة من اخ يحبك ويتمنالك الخير ..
زوجتك خلها بعيونك زي ما هي مخليتك بعيونها ..
ولا بيجي يوم وبتندم ..
وانت براحتك وفكّر باللي يريحك ..
سكت فيصل شوي ..
بعدين قا م وحب راس خالد 
فيصل .:. إن شاء الله ..
والله ياخالد مدري وين اودي وجهي منكم ..
بس جد عرفت انه مالي عذرر فاللي مسويه بزوجتي ..
وأوعدك إن شاء الله إني احاول قد ما أقدر أعوضها عن 
الأيام اللي راحت ..
خالد .:. الله يوفقك ياخوي ويسعدك وين ما تروح ..
فيصل وهو يوقف .:. وياك يارب ..
يلا انا استأذن ..؟
خالد .:. وين بتروح ..؟
فيصل وهو يبتسم له .:. بروح بيت اهل زوجتي ..
وما بتخلى عنها أبد ..
إبتسم له خالد وهو يربت على كتفه .:. الله يزيدك نور ..
* بيت أبو فيصل * 
رفيف .:. يلا بنات بنطلب من مطعم شتبون ..؟
ريما .:. جيبيلي على ذوقك ..
فاتن .:. وانا كمان ..
رفيف .:. إحـم إحـم .. ما أوقع لو سمحتوا ..
هربت بسرعه قبل تجيها المخدات وكرتون المنديل ..
رفيف .:. هههههه تيب تيب توبة هع
كانوا البنات يحاولون يضحكون وينسون نفسهم هموهم 
اللي شايلينها ومو قادرين يتكلمون ..
ريما كانت ماسكة دموعها كانت بتفتقد رجة البنات اذا تزوجت ..
حست إنها خايفة من حياتها الجاية مع منصور ما تدري كيف بتعيشها ..
وبدون سابق إنذار نزلت دموعهاا بغزاارة .. 
رفيف .:. يااعمرري ياريماا شفيييك ..
فاتن وهي تمسح دمعتها بسرعه .:. ريمو اخوي ما يخوف ترى ..
ولما شافت رفيف بكت بكت فاتن كمان معهم ..
رفيف .:. بس بنات يكفي بكا ..
مسحت ريما دموعها .:. خلاص بنات اليوم عيد مفروض نفرح ..
مسحوا دموعهم وجلسوا يسولفون ..
وكل وحدة بقلبها هم اكبر من الثانية ..
رفيف .. وحيرتها ما بين ارتباط موافقتها على ياسر بسعادة ابوها ..
وسعادتها هي بحب محمد وإنتظارها له ..
وفوق هذا كله توأم روحها بتتزوج قريب وبتفقدها ..
ريما .. وخوفها من مستقبلها وقرب زواجها ..
فاتن .. مترددة فحياتها الجاية .. 
وكله من صدمه راشد لها ..!
شوي و وصل عشاهم تعشوا وكل وحدة راحت بيتها ..
* يوم زواج ريمـا *
وبالقاعة الكل كان مرتبش ويجهز ..
أم محمد .:. يأم فيصل شسوي احس اني حايسة ..
أم فيصل .:. ههههههه هدي ياوخيتي وريحي اعصابك ..
وقالوها أم العروس فاضية ومشغولة ..
أنتي الحين روحي اجلسي هناك عشان تستقبلين ضيوفك ..
وريما لا تخافين عليها عندها فوق فاتن ورفيف بيرتبون كل شي ..
بس أنتي ارتاحي الحين ..
أم محمد .:. إن شاء الله .. مشكورة والله مشكورة ..
وراحت جلست عشان تستقبل الناس ..,’
* بغرفة العروس *
رفيف .:. ريما خلاص حبيبتي ما صارت مكياجتس احتاس ..
ريما .:. تيب بس بشتاق لتس ..
رفيف وهي تبلع عبراتها .:. وانا بشتاق لتس اكثر ياقلبي ..
بس ماله داعي هالدموع كلها فديتك ياقلبي خلاص امسحيها لا تخرعين منصور الحين خخخ ..
ضحكت ريما وهي تمسح دموعها بشويش عشان ما يخرب المكياج ..
رفيف .:. لحظة بنادي الكوافيره تعدل لتس المكياج ..
جات الكوافيره وعدلت مكياج ريما ..
دخلت فاتن عليهم من الغرفة الثانية .:. بنات شرايكم ..؟
رفيف .:. وااااااااااااااااو خقيييييييييييييييت ..
فاتن حمرت خدوها .:. استحييي ..
ضحكت ريما عليهم ..
كانت رفيف لابسة فستان اسود على عنابي ربط عالرقبة وطويل ..
ومصلحه شعرها ويفي طبيعي وحاطه اكسسوار عنابي ..
ولابسة صندل أسود ..
أما فاتن كانت لابسة فستان سماوي بدون أكمام ..
قصة الصدر ديرابيه و من تحت الصدار كلفه على شكل حزام ..
وبعدين يوسع الفستان ..
كانت مسويه شعرها بوف مسكر وحاطه تاج فضي ناعم ..
ولابسة صندل فضي ..
ريما .. كان فستانها زي فستان سالي ما اعرف كيف اوصفه خخخ
بس كان له اكمام كت ومن تحت الصدر تل ينربط عالرقبة ..
ويوسع من تحت الخصر ومن تحت في زخرفة ..
وكانت مصلحه شعرها ويفي مرفوع وحاطه تاج فخم ..
ومسويه مكياجها نعوم بس مخلي شكلها خيااال ..
كانت كوشتها ومكياجها على تركواز ..
ومسكتها ورد أبيض على تركواز ..
ونازل منها ورود فيها لمبات تولع بالظلام ..
كانت خيااااااااالية .. 
جاتهم نوف تقول لهم يلا بتبدا الزفة ..

شغلوا الزفة وبدت اول شي آهات حلوة ..
لحد ما وصلت لبداية الدرج ..
بدت موسيقى هاادية وأول ماوصلت لتحت ..
بدت أغنية الزفــة ..
كانت ريما تمشي وكل شوي تبتسم حسب أوامر المصورة ..
كانت تبتسم بس بالها منشغل وماسكة دموعها ..
شافت رفيف وفاتن يأشرون لها ويحاولون يضحكونها ..
ضحكت عليهم وتجمعت الدموع بعيونها لما تذكرت انها بتفقدهم ..
وصلت للكوشة وبدت الأغنية السريعة ..
إبتسمت لما شافت أمها وأم منصور يرقصون قدامها ..
شوي ودخلوا رفيف وفاتن ..
تذكرت رفيف لما كانوا صغار ..
( ريما .:. انا ما عندي اخت ..
رفيف .:. حتى انا ما عندي أخت ..
ريما .:. عاتي تصيرين اختي ..؟
رفيف .:. أي عاتي ..
ومسكوا يدين بعض وراحوا يلعبون سوا ) 
كانوا من يومها زي الخوات واكثر ..
يتشاركون في كل شي بينهم .. 
والحين دمعت عيونها ..
بتتزوج وصديقتها تعاني ..
كانت تعرف إن رفيف تعاني مابين ياسر ومحمد ..
وتعرف انها تمثل الضحك ..
وتتصنع المرح عشان ما تبين حزنها ..
تنهدت بحسره على صديقتها وهي من أول ..
كان ودها تساعدها قبل لا تتزوج وتبعد عنها .. 
شوي وطلعوا الحريم يهنونها ..
جوا لها رفيف وفاتن ..
رفيف .:. يلا يالعروس قومي ارقصي معنا ..
ريما .:. لا لااا ماابي تكفوون ..
فاتن وهي تسحبها من يدها بشويش .:. يلاا قوومي بلا دلع ..
وبدوا يرقصون وهم ماسكين يدينها ..
وكل وحدة منهم ماسك دموعها .. 
لقوا في بعض الخوات اللي ما ولدتهم امهاتهم ..
كان حبهم لبعض حب أخت لاختها ..
بعد ما رقصوا جات أم منصور تقول لهم يودعونها ..
لأنها الحين بتروح مع منصور ..
حضنتهم ريما وهي تبكي ..
رفيف .:. خلااص ياقلبي لا تبكيين كل يوم بنط عندكم ..
ولو تبين برجع من الحين معكم .. 
ضحكت ريما عليها ..
ودعتها فاتن وهي ماسكة نفسها ..
جات أم محمد وهي ماسكه دموعها حدها ..
ريما بصوت يرتجف .:. يمه ..
أم محمد وهي تحضنها .:. الله يوفقك يابنتي ويسعدك ..
الله الله بزوجك حطيه بعيونك ..
حضنتها ريما بقوة وهي تبكي .:. يمه تعالي معي ..
أم محمد .:. بس ياريما بس يايمه انتي الحين كبرتي ..
وصرتي عروس ( نزلت دموعها ) .. وصار عندك بيت ..
وزوج ومسؤوليه .. وانا وأبوتس مب دايمين لتس ..
ريما .:. الله يطول لي بعمركم ياارب ..
دخل محمد بيقول لأخته تنزل شافها وهي حاضنه امه ..
نزل راسه ومسح دمعته بسرعه ..
بيفتقد اخته كثير .. 
بيفتقد ازعاجها له ..
وحنتها عليه ..
لما تركت أمها وجات بتنزل وشافت محمد قدامها ..
حضنته وهي تبكي .:. محمد بشتااق لك ..
محمد ماسك دموعه قدامها .:. وانا بشتاق لك اكثر ..
خلاص هالدموع مالها لزوم ..
ادري من توصلين للشقة بتنسين كل اهلتس عند حبيب القلب ..
ضحكت بين دموعها وهي تضربه على كتفه ..
لبست عبايتها ونزلت ..
لقت أبوها ومنصور يتكلمون عند السيارة ..
ركضت لأبوها وحضنته وهي تبكي ..
محمد .:. ريما وبعدين كل ما شفتي احد بتحضنينه وتبكين ..
أبو محمد .:. بس يابنيتي لا تقطعين قلبي ..
الله يوفقك ويسعدك ..
يلا يا أمي لا تأخرين رجلتس .. 
فتح لها محمد باب السيارة ..
ركبت ورا وجلس جنبها منصور ..
وساق فيهم محمد لحد الفندق اللي حاجزين اول ليله فيه ..
نزلوا من السيارة ونزلوا شنطة ريما الصغيرة ..
اللي مجهزتها لها أمها ..
محمد .:. منصور .. الله الله بأختي ..
منصور .:. في عيوني والله ..
محمد .:. كفو والله ..
يلا عن إذنكم ..
مع السلامة ريما وانتبهي على منصور ..,’



* بالقاعة *



كانت رفيف جالسة بالغرفة وتبكي ..



فاتن .:. خلاص رفو مايسوى تسوين كذا ..



رفيف .:. هذي ريما يافاتن ريماا ..



فاتن .:. تيب هي تزوجت لا ماتت ولا صار لها شي ..



رفيف صرخت .:. بسم الله عليهااا .. 



فاتن معليش بس ابي اقعد لوحدي شوي .. 



فاتن وهي تتنهد .:. تيب براحتك ..




كان بكا رفيف مو بس على ريما ..



كان على كل شي بحياتها صاير لها ..



جلست تتذكر حياتها شلون تتابع الأحداث عليها ..



حبّها لمحمد ..



اكتشافها ان محمد يحب غيرها ..



ماتت مشاعل ..



إعترافها لريما عن حبها لأخوها .. 



زواج فيصل بالغصب من منى .. 



خطبّها ياسر ..



هوشتها مع ياسر ..



واخيــرا ً قرارها بالموافقة على ياسر عشان أبوها ..




نزلت دموعها أكثر من أي وقت ..



حسّت ان حياتها خلاص إنتهت ..



وإن مستقبلها بيكون أسود ..



دامها بتتزوج ياسر اللي ما تطيقه ..



مسحت دموعها وطلعت برا وهي مالها خلق أحد ..




* ثاني يوم * 




* بيت فيصل *



فيصل .:. منوو .. منو حبيبتي قومي ..



منى وهي تفرك عيونها .:. هلا بغيت شي ..؟



فيصل وهو يبتسم لها .:. يلا قومي بنطلع نتمشى ..



منى .:. هاه ؟؟



فيصل وهو يضحك .:. بنطلع نتمشى .. يلا انا استناك تبدلين وبنطلع ..



منى قامت بسرعه .:. إن شااء الله ..



بدلت بسرعه ونزلت ..



كانت مستغربة آخر مرة تمشوا فيها من زماان ..



ركبت السيارة بهدوء قبل يعصب ويرجعها ..




يجي منها يسويها ..



فيصل .:. شخبارك بعد العرس أمس ..؟



هي ما صدقت أحد سألها من أمس تبي تسولف مع احد مو لاقيه ..




منى .:. والله متكسرة حدي رجولي مو شايلتني من كثر ما أرقص ..



وكمان الزفة كانت ما شاء الله حلوة ..



ورفيف وريما سووا مناحه خخخ ذكروني بنفسي يوم زواجنا ..



حتى الحريم كانوا كثار وكلهم عجبهم العرس ..




كملت سوالف وفيصل يسمعها وهو مبتسم ..



حس انه منى حبوبه وسوالفها زي العسل ..



بس هو كان حاط بينه وبينها هالحاجز ..




وصلوا للمطعم .. 




جات منى بتفتح الباب ..



استغربت لما شافته يفتح لها الباب وهو مبتسم ..



ابتسمت له ونزلت ..



مسك يدها ودخلوا للمطلعم ..



وجلسوا عالطاولة اللي حاجزها فيصل من قبل .. 




فيصل .:. منى انا من فترة كان ودي أكلمك بهالموضوع ..



بس ما كنت القى فرصة تعرفين تجهيزات زواج ريما كنت معهم فيها .. 



وكمان طلعاتك لأهلك وتجهيزاتك انتي كمان للزواج ..



فما لقيت وقت اكلمك ..



لكن الحين احسن فرصة اكلمك فيها ..



بس أتمنى تسمعيني زين وتفهميني زين كمان ..



منى .:. تيب تفضل ..



فيصل .:. منى اول شي انا بتأسف لك ..



يعني من اول ما تزوجتك ماكنت مهتم فيك ..



ولا كنت اسأل عنك ..



بس انا بقول لك كل شي واتمنى تتفهمين وضعي ..




وجلس يحكي لها عن قصة حبه لبنت عمه مشاعل 



ولما توفت وانه كان مغصوب لما تزوجها ..



فيصل .:. بس يامنى صدقيني ..



وربي الحين عرفت قدرك ..



وعرفت قد إيش تحبيني ..



وعرفت أكثر قد ايش انا أحبك وتعلقت فيك ..



وشد ّ على يدّها وهو يقول .:. ومستحيل اتخلى عنك بأي يوم ..



نزلت دموع منى وهي مو مصدقة اللي قاعدة يصير ..



كانت تحسبه حلم لحد ما مسح فيصل دموعها ..



وهو يبتسم ويقول .:. وأوعدك ماتنزل دموعك أبد مرة ثانية .. 


* بيت خالد * 






كانوا خالد وسارة بيروحون للمستشفى ..






عشان يفحصون على حمل سارة .. 






خالد .:. يلاا سارة استعجلي انا استناك بالسيارة ..






سارة وهي تسكر عبايتها وتلبس نقابها .:. يلا جاية ..







لما وصلوا المستشفى ..






وجات الممرضة وفحصت ..






جلسوا يستنون النتايج ..






الممرضة .:. where is madam sara..؟ ( وين مدام سارة ..؟ )






سارة .:. yes.. ( نعم ..)






الممرضة .:. come to doctor.. ( تعالي للدكتورة ..)






راحت سارة للدكتورة هي وخالد ..






خالد .:. السلام عليكم ..






الدكتورة .:. اهلا ً وعليكم السلام .. 






تفضلوا .. مدام سارة انتي فحصتي من قبل على حملك ..؟






سارة .:. لا ..






الدكتورة .:. اممم آسفة بس للأسف أنتي مو حامل ..






سارة .:. شلوون ..؟ كيف مو حاامل ..؟






وكل اعراض الحمل أحس فيها ..






الدكتورة .:. آسفة مدام .. بس هذا حمل كاذب .. 






إن شاء الله ربي يرزقكم ..






خالد كان مو مستوعب كان طول الوقت يحسب زوجته حامل ..






وكلام الدكتورة جاه زي الصدمه اللي خلته ينصدم ..






طلعوا من غرفة الدكتورة وسارة تبكي ..






وخالد .. مازال مصدوم ..,’ 





* بيت أبو فيصل * 




صحت رفيف عالمغرب ..

توضت وصلت ونزلت تدور أبوها ..
عشان تقول له انها موافقه على ياسر .. 
رفيف .:. يمه ..
أم فيصل .:. هلا ..
رفيف .:. وين أبوي ...؟
أم فيصل .:. أبوك طلع مشوار وبيرجع عالـ ع ـشاء ..
ليش بغيتي شي ء ..
رفيف .:. هاه لا لا بس اشتقت له ..
ابتسمت لها أمها وقالت .:. إذا رجع بقول لك ..
باست راس امها .:. مشكورة يمه .. يلا عن إذنك ..
وطلعت لفوق ولقت مكالمة من ريما .. 
اتصلت بسرعه تبي تكلمها مشتاقتلها ..
ريما .:. ألو ..
رفيف .:. هلااااااااا وغلااااا بالعروووس ..
ريما .:. هلا فيك ..
رفيف .:. ههههههههههههههههههههههههههههه أحلى ..
شعندك الحين عقلتي ..
عشان تزوجتي هااه الله يعافي منصور عقلك .. 
ريما من بين أسنانها .:. رفيفوه بتفاهم معك بعدين ..
رفيف .:. ههههههههه ياحليلك شكل منصور عندك ..
ما علينا شخبارتس شعلومتس ..
ريما .:. الحمدلله أنتوا شخباركم ..؟
رفيف .:. الحمدلله .. هااه كيف منصور معك مرتاحة معاه ..؟
ريما .:. أي الحمدلله ..
رفيف .:. الحمدلله ..
ريما .:. دقيت بقول لك إن اهلي اليوم ..
عازمينا عالـ ع ـشاء قبل لا نسافر ..
وأبيك تجين تيب ..؟ 
رفيف .:. إن شااااااااااااء الله ..
أول من بيوصل انا ..
وحشتننيي يالدوبااا ..
ريما .:. وانتي وحشتينييي اكثر يالـ ع ـصلااا ..
رفيف .:. ههههههه رجعتي للرجة ..
اعرفك خبلة ماركة ما تتغيرين ..
ريما .:. إحم يلا رفيف حبيبتي انا استأذن ..
رفيف .:. اوك بااي وسلمي عالأخ اللي عندك ..
ريما .:. إحم ..
رفيف .:. خخخ تيب تيب يلا باايووو ..,’
سكرت منها ونزلت ركككككككض لعند امها ..
رفيف .:. يمممممممممممممممممه .. 
أم فيصل .:. هااااااااه الحين ما صدقنا قعدتي كم ساعة عاقلة ..
على طول قلبتي ..
رفيف .:. نسيت اقول لتس اني انا وريما خبلات ماركه ..
المهـــــــــــــــــــم ..
اليوم بيت عمي أبو محمد مسويين عزيمة لريما قبل تسافر ..
أم فيصل .:. ويعني ..؟
رفيف .:. يعني مين بيوديني ..؟
أم فيصل .:. وأنتي عازمة نفسك ليه ..؟ 
يبون يقعدون مع بنتهم قبل تسافر وش مدخلك تروحين معهم ..
رفيف .:. يممه ريما عزمتني 
ام فيصل .:. تيب اتصلي على ابوك قولي له انك بتروحين ..
وما شافت الا غباارهاا ..
اتصلت على أبوها واستأذنت منه ..
راحت اخذت شور وجلست تستشور شعرها ..
ولما خلصت لبست تنورة تركواز تحت الركبة ..
مع بلوزة مخططه بيج وبني وتركواز .. 
ولبست صندل تركواز وحطت بشعرها شباصات بيج وبني وتركواز ..
ولبست عباتها ونزلت ركض وهي تدندن ..
وركبت السيارة وطيراااااان على بيت أبو محمد ..,’
* بيت أبو محمد * 
كانوا بيت أبو منصور معزومين تبعا ً ..
جلست فاتن مع أم محمد وأمها وملآنة حدها من سوالف الحريم ..
( اووف ياربي متى تجي وحدة من البنات وافتك ..
وش هالسوالف اللي عند الحريم ماغير فلانة تزوجت وفلانة تطلقت ..
وفلانة حملت وفلانة ولدت ابراج مراقبة للأوادم .. ) 
دق الجرس راح محمد يفتح لقاها رفيف ..
رفي كانت فاتحة الشنطة تدور الجوال عشان تدق على ريما .. 
محمد اللي حسبها ريما .:. هلا والله .. وين منصور ما أشوفه ..
رفيف لما شافت محمد قدامها تنـّـحت ..
محمد عرفها من عيونها ..
لأن عيون رفيف أصغر من عيون ريما الواسعة ..
محمد .:. آسف أختي تفضلي ..
رفيف ( أختي .. مالت عليه مايعرف يعبر ما يعرف يجامل .. 
وانا افكر انه يحبني .. قال اختي قال .. )
كانت جالسة تسب وتتحلطم لأنها انحرجت منه ..
ولا اصلا ً كل الكلام من ورا قلبها هع ..
دخلت وسلمت عالحريم وراحت هي وفاتن للصالة بروحهم ..
وجلسوا يسولفون لحد ما جات ريما ..
أول ما دخلت الصالة ..
قاموا البنات يزغرطون ..
رفيف .:. اويهااااااااااااااااااااا وريما تزوجت ..
فاتن .:. اويهاااااااااااااااااااا واخيرا ً ما بغت ..
رفيف .:. كلووووووووووووووووووووش ..
ريما حمـّـر وجهها .:. اووش وطوا اصواتكم فشلة ..
رفيف وهي تحرك حواجبها .:. وش الفشلة اعترفي انك انحرجتي ..
فاتن .:. يااي واخيرا ً شفت وجهك أحمر ..
وقعدوا يضحكون ويعلقون على ريما المنحرجة منهم ..
شوي وجات أم محمد تقول لهم ان العشاء جهز ..
جلسوا بعد العشاء يسولفون ..
شوي واتصل محمد على ريما ..
قال لها تعالي ابيك شوي بموضوع مهم .. 
استأذنت ريما من البنات ..
وراحت عند محمد اللي كان جالس بالملحق ..
لقته جالس مسرّح ومبتسم ..
ريما .:. الله الله شعليك مريّح ومبتسم ..
وين وصلت ..؟
محمد .:. هههههههههههه اقعدي وبتجيك السالفه ..
ريما وهي تجلس .:. وهذا انا جلست يلا قول شعندك ..
محمد .:. أبيك تخطبين لي رفيف 
ريما وقفت .:. وشووو رفييف ..
انت ورفيف بتتزوجون .. يااااااااااااااي ..
محمد وهو يسد فمّها .:. اووص اسكتي فضيحة انتي ..
ريما وهي رايحة .:. تيب تيب الحين بكلمها لك ..
محمد .:. لااا تعاااااالي بفهمّك السالفة اول ..
ريما .:. قول يلااا ..
محمد .:. تيب اسمعيني ..
السالفة ومافيها ان ياسر ولد عم رفيف ..
خطبها قبلي مو صح ..؟ 
ريما .:. صح شلون راح عن بالي ..
محمد .:. وهي للحين ما ردت له خبر ..
فأنا قلت ماراح أضيع الفرصة واستناها تروح مني ..
فبغامر وبتقدم لها بنفس الوقت ..
ولحطتها بعرف اذا هي تحبني او تحب ياسر ..
ريما اللي عارفة ان رفيف تحب اخوها .:. أي ايي اخطبها الحين ..
محمد .:. خخ الحمدلله والشكر وراك انهبلتي اهجدي شوي تيب ..
مو الحين خليني ثقل عليها شوي ..
طقته ريما على كتفه ..
وقالت وهي تركض لبرا .:. خل عنك هالحركات المااصخه .. 
ضحك محمد على خبال اخته وارتاح نفسيا ً انه سوا اللي عليه ..
والحين بيتأكد اذا رفيف تحبه ولا لا ..
رجعت ريما وقعدت تسولف شوي مع البنات ..
جا منصور وقال لها تطلع عشان لا يتأخرون عالرحلة ..
همست لرفيف بكم كلمة وطلعت بسرعه ..
بعد ما راحت ريما استأذنت رفيف ورجعت بيتهم ..
وهي تبي تكلم أبوها بموضوع ياسر ..
واول ما دخلت وشافت ابوها وامها جالسين ..
حست بخوف في قلبها وتراجعت عن قرارها ..
سلمت عليهم بسرعه وطلعت ..
وهي تفكر بكلمات ريما :: ( أول ما أوصل بتصل عليك وبكلمك في موضوع مهممممممممممم ) 
وجلست تفكر وش هالموضوع اللي ما يتأجل ..
و بيخلي ريما تتصل عليها وهي مسافرة بشهر العسل .. 
’,.. إنتهى البارت التاسع عشر ..,
( البارت 20 الآخير ) 







* بيت أبو سارة * 





كانت دعاء جالسة في غرفتها ..




اللي حابسه نفسها فيها من اسبوعين .. 




كانت جالسه على سريرها وضامة رجولها لصدرها وهي تبكي ..





( ياربي شهالوهقة اللي طحت فيها .. 




ويين اودي وجهي من النااس ..




اهلي لا درووا شبيصير فيهم ..




يااربيي انا حياااتي انتهت ..




ياارب رحمتك يااارب ..)




كانت من ضمن اخر مكالمتها مع عبدالله ..




صار يهددها بصورها ومكالماتهم ..




خصوصا ً انه صار يعرف اسمها كامل من صديقتها إيمان ..




رمت الجوال عالأرض بكل قوتها و هي تحس روحها بتطلع ..




كانت تحس قلبها يتقطع من المصيبة اللي هي فيها ..




( انتي السبب انتيي السبب ..




انتي اللي رميتي بنفسك لهالطريييق ..




يااربييي سااعدني ياااااااااااااارب ..)




وجلست تبكي وتشاهق ..,’






* في بيت أبو فيصل *





كانت رفيف تقلب في التلفزيون وهي زهقانة حدها ..





( اووف الست ريموه من تزوجت نستنا ..




وفتين تجهز .. 




وانا لا شغل ولا مشغلة ..




استغفر الله يارب ..




مللللللللللل اهئ بقطع شعري ..)





طبعا ً ريما للحين ما كلمتها على موضوع محمد ..




دق الجرس راحت ركض بتفتح الباب ..




رفيف .:. مييين ..؟




فيصل .:. افتحي ..




رفيف وهي تستهبل .:. مين انت ..؟




فيصل عارف مزحها .:. اقول رفيفوه افتحي اخلصي علي .. 




فتحت رفيف الباب وهي ماده بوزها .:. ماالت ابي امزح عليك شوي بوسع صدري اووف .. أخ غبي ..




فيصل .:. اقول انقلعي لا تخربين زوجتي علي ..




رفيف وهي تطالع ورا فيصل .:. الله منوو جاات ..




وخر يالدب من تزوجت صرت متفوخ ..




فيصل .:. اقووول تراني ساكت احتراما ً لزوجتي ..




رفيف وهي تسلم على منى .:. هلا والله بمرة اخوي ..




منى وهي تضحك عليها .:. هلا فيك .. كيفك ..؟




رفيف .:. الحمدلله بخير .. شخبارك انتي ..؟




منى .:. الحمدلله بخير ..




سحبتها رفيف من يدها لداخل وهي تقول .:. الله جابك كنت زهقانة وطفشانة .. 





واختفى صوتها وهي تدخل داخل المجلس ..




دخل فيصل للصالة ..




فيصل .:. يالوالدة ..




يا امي ..





يا أم فيصل اللي هو انا ..




طلعت ام فيصل من غرفتها وهي لابسة جلالها .:. هلا والله بولدي ..




فيصل .:. هلا فيك يا ام انا ..




ام فيصل .:. الله يخلف عليتس ياليلى ربي بلاتس بعيالتس ثنينهم ..




ضحك فيصل على امه .:. خخ امزح معتس يالـ غ ـالية ..




الا وين أبو فيصل عنتس ..؟




أم فيصل .:. بعد قلبي مشغول هاليومين ..




عندهم صفقة مع بزنس مان اجانب ومنشغل مرة .. 




فيصل .:. الله الله بعد قلبك معلمك بزنس مان هااه ..




طقته وهي تقول .:. هذا اللي فالح فيه انت واختك ..




ضحك فيصل .:. خخخخ تيب يمه ..




انا الحين استأذن وترى منى عند رفيف ..




أم فيصل .:. بدري توك جاي ..




فيصل .:. معليش يمه بس بروح مع بدر اخو منى نتمشى ..




أم فيصل .:. الله يسعدك ياولدي مثل ما اسعدتهم هالأيتام ..




فيصل .:. آمين يارب .. يلا عن إذنك ..




أم فيصل .:. الله معك ..,’





*.*.*.*.*.*.*.* 






في قلب العاصمة الألمانية برلين ..




وفي غرفتهم في فندق كمبينسكى أدلون ..




كانت ريما تناظر من الشباك لبوابة براندنبورغ ..




وهي تفكر بوضع صديقتها الغالية ..




كانت طول اليومين اللي راحوا تحاول تتهرب من مكالمتها ..




ماكانت عارفة كيف تبدا معها الموضوع ..




زفرت بقوة .. 




حست بيدين منصور على كتفها ..




التفت له وهي مبتسمة .:. صباح الخير ..




منصور .:. صباح النور .. شعندك صاحيه من بدري ..؟




ريما وهي تحاول تخفي توترها .:. لا بس شبعت نوم ..




راحت للصالة وهي تقول .:. جوعان اسوي لك شي تأكله ..




لحقها منصور ومسكها من يدها وجلسها عالكنبة .:. كم مرة 




أحتاج أقول لك أنتي لسى عروس ما تطبخين .. 




ريما .:. ياسلاام .. يعني أخليك جوعاان ..




منصور وهو يضحك عليها .:. والله حلوة وانتي معصبة ..




حمـّـرت خدود ريما وقامت وهي تقول .:. طيب يلا يالأخ ..




بدل ما تقعد تتغزل خلننزل نتمشى ..




منصور .:. من عيوني هذي قبل هذي .. 




يلا روحي بدلي عشان ننزل ..




راحت ريما ولبست تنورة جينز طويلة ..




مع بلوزة وردية كت تحتها بلوزة بيضاء بأكمام طويلة ..




مع حجاب أبيض ..




ونزلوا يتمشون ..




وداها لعند قصر شارلوتنبرغ الأثري ..




وجلس منصور يشرح لها عن هالقصر ..




صرخت ريما بحمااس لما شافت التمثال اللي فوق القصر يتحرك ..




لما بدا الهوا يزيد ..




ضحك منصور على حماسها .:. هذا التمثال يتحرك حسب حاله الجو ..




وتلقائيا ً يعني مو تكنلوجيا ً 




ريما .:. ياااي والله حلو ..




وأخذت كم صورة للقصر والتمثال ..




سحبها منصور من يدها .:. تعالي بوريك شي بيعجبك ..




وداها لورا القصر شافت بحيره حلووة مليانة بط ..




ريما .:. يااااااااااااي .. منصور أبي أأكلهم ..




منصور .:. خخ حسبت حسابي ..




طلع لها قطع خبز من الكيسة اللي كانت معه.. 





وجلست ريما تأكلهم وهي مستاانسة .. 

* في الرياض وتحديدا ً بيت أبو سارة *
كانت دعاء باقي بغرفتها ..
وهي متضايقة وتتمنى الموت ..
تذكرت صديقتها هدى ..
اللي كانت دايما ً تذكرّها بربها وتنصحها ..
نزلت ركض للصالة وجابت التلفون واتصلت عليها ..
هدى .:. ألو ..
دعاء وهي تبكي .:. الوو هدىى محتاااجتلك ..
هدى .:. بسم الله عليك شفييك دعاء ..؟
دعاء .:. وش مافيني يا هدى وش ما فيينيييي ..
وجلست تبكي وهدى تحاول تهديها ..
وبعد ما فهمتها السالفة ..
هدى .:. لا حول ولا قوة الا بالله ..
خلاص يادعاء تعوذي من ابليس ..
دعاء .:. بسسس ياهدىى سمععتييي ..
اهلييي وطييت رااسهم بالأرض يااهدىى..
آآآخ يااارب خذ روحييي يااارب ..
هدى .:. استغفرر الله استغفري ربك يادعاء ..
احمدي ربك انك للحين ببر الأمان وما صار لك شي اعظم ..
كلها صور ومكالمات اهون من ما يصير لك شي كبيير ..
وان شاء الله بنلقالها حل ..
دعاء .:. وييين الحلل وييين ..
قولي لي بس شلوووون بحل هالمشكلللة شلوووون ..
هدى .:. اتصلي عالهيئة ..
دعاء .:. لااااااااااااااااااا لاااا ..
عشان انفضح صدق ..
هدى .:. لا يادعاء بالعكس ...
الهيئة بتحل لك الموضوع ..
بدون حتى ما يعرفون اسمك صدقيني .. 
دعاء .:. ماا ادرري ماا ادريي ..
واذا فضحووني ..
هدى .:. لاا ان شاء الله الهيئة حلت زي هالمشاكل واعظم من قبل ..
وبسرية ومن غير محد يعرف .. 
أنتي الحين غسلي وجهك وتعوذي من ابليس واتصلي عليهم ..
فهميهم قصتك كلها وان شاء الله بيحلونها .. 
دعاء .:. تيب ماعندي رقمهم ..
هدى .:. انا عندي رقمهم بس انتي الحين غسلي وجهك ..
وتعوذي من الشيطان وادعي ان الله يستر عليك ..
لحد ما تنحل المشكلة ..
اذا حسيتي انك هديتي اتصلي علي وبعطيك الرقم ..
دعاء .:. طيب .. 
بعد ماغسلت دعاء وجهها وتعوذت من ابليس ..
اتصلت على هدى اللي أعطتها رقم الهيئة ..
جلست تطالع في التلفون وهي مترددة ..
تتصل عليهم ولا لا ..
( يادعاء فرصة وجاتك لين عندك ..
كلميهم وافتكي من الهم اللي انتي فيه ..
بس اذا انفضحت ..
اذا قالوا لأبوي ..
بيذبحنييييي .. 
بس ماراح يقولون له ..
اصلا ً ماراح أقول لهم إسمي ..
آآآآآآآآهـ تعبت ..
بتصل عليهم وخلاص .. )
دقت الرقم بأصابع مرتجفة ..
رد عليها بصوته الهادئ .:. السلام عليكم ورحمة الله وبركاته ..
دعاء نزلت دموعها لا شعوريا ً .:. ياشييييخ سااعدنيي ..
الشيخ .:. ياأختي اهدي عشان افهم السالفة منك ..
دعاء .:. بنفضضح والله بنفضضح ..
يهددنيي بصوري وصوتي ..
الشيخ .:. لا حول ولا قوة الا بالله ..
لاا حوول ولاا قووة الا بالله ..
طيب يا أختي ما صار بينكم شي ..؟
دعاء .:. لاا لاا بس طلعت معه مرة ولا لمسنيي ..
الشيخ .:. الحمدلله يا اختي توك ببر الأمان ..
وبإذن الله راح نقدر نحل مشكلتك ..
دعاء .:. لاا تفضحووني لاا احدد يععرف..
الشيخ .:. يا أختي إهدي انتي الحين ..
واحنا ان شاء الله بنحل مشكلتك ..
وبسريه وبدون محد يعرف ايي شي ..
دعاء .:. الله يجزاااك خييير ..
الله يسعدكك وين ماا ترووح ..
الشيخ .:. الله يستر عليك ياختي ..
قولي لي قصتك كلها ..,’
بعد يومين ..
* بيت أبو فيصل *
رفيف كانت جالسة في البيت وملا نة ..
شوي ودق جوالها ..
رفيف .:. هلاا والله يالقااطعة ..
ريما .:. خخ هلا فيك ..
رفيف .:. شخبارتس وشعلومتس ..؟
ريما .:. الحمدلله .. 
شخبارتس انتي ..؟
رفيف .:. الحمدلله تمامز ..
ريما .:. اممم رفيف الحين فاضية انتي ..؟
رفيف .:. إي فاضية .. امريني ..
ريما .:. ما يامر عليك ظالم ياقلبي ..
بس كنت ابي اكلمك بالموضوع اللي قلت لك عنه من أول ..
رفيف بدا بطنها يعورها من الخوف .:. تيب .. قولي ..
ريما .:. بس ابيك تكونين صريحة معي ..
رفيف وهي بتموت من الخوف .:. ريمو قولي بديتي تخوفيني ..
ريما .:. طيب .. انتي تحبين ياسر ولا محمد ..؟
رفيف اللي فاجأها السؤال .:. هلا ..؟؟؟
ريما .:. انتي تحبين مين ياسر ولا محمد ..؟
رفو قولي الصدق ماراح ازعل لو تحبين ياسر ..
رفيف دموعها بدت تنزل بهدووء ومو عارفة شترد ..
ريما .:. رفوو ..؟
رفيف بصوت مبحوح .:. ريما مقدر اجاوب ..
ريما .:. بليييز رفوو ..
حبيبتي هذا مستقبلك وانتي تقدرين تختارين مع مين بتكملينه ..؟
رفيف .:. ريما ... قصدك .. قصدك محمد ..
محمد يحبني ..؟؟؟
ريما .:. ويبي يخطبك بس حبيت اتأكد قبل ..
اختلطت دموع حزن رفيف بدموع الفرحة .:. ريمو .. متأكدة ..؟
محمد محمد اخوك يحبني ..؟؟؟
ريما .:. هههه يابعد عمري أي يحبك وكلمني بنفسه ..
رفيف .:. مو مصدقققة موو مصددقة ..
ريما .:. افهم من كلامك انك تحبينه ..؟
رفيف .:. ايي .. احم لا يعني شسمه قصدي ..
قاطعتها ريما وهي تضحك .:. فدييتك خخ اعررفك اكثر من نفسك ..
خلاص يعني نجي نخطبك ..؟
رفيف و وجهها محمـّـر .:. أي يعني اللي تشوفونه .. 
ريما .:. خخخ قهررر كان ودي اشوف وجهك وهو محمـّـر ..
رفيف .:. ريمووووووووو ..
ريما .:. ههههه اكذب اكذب ..
يلا اجل انا ببشر محمد ..
رفيف وهي تلعب باظافرها ومسرّحه .:. تيب ..
ريما .:. باي ..,’

* في السوق * 
دعاء .:. اهلين حبيبي ..
عبدالله .:. بلا هالكلام الماصخ واخلصي علي وينك فيه ..؟
دعاء .:. هذا انا جايتك..
انتي كيف شكل سيارتك ..؟
عبدالله .:. السيارة الفورد السوداء ..
اخلصي علي ..
دعاء .:. تيب ..
نزلت دعاء من باب السوق وشافت سيارته قدامها ..
مشت للسيارة وقبل لا تدخل .:. متأكد هذه اخر مرة اطلع معك فيها ..؟
عبدالله .:. أي اخر مرة ..
اركبي بسرعة ..
توها بتفتح الباب تذكرت .:. جببت كل الصوور والأشرطة ..؟
عبدالله .:. ايي ..
دعاء .:. تيب وريني اياها ..
لما رفع الكيس عشان تشوفه 
طلع لهم جمس الهيئة ونزلوا منه مجموعة رجال ..
ومسكوا عبدالله على جنب ..
واخذوا منه الكيس اللي فيه الصور والتسجيلات .. 
الشيخ وهي يعطي الكيس لدعاء .:. خذيه الله يستر عليك ..
الله يهديكـ ويرزقك الرجل الصالح اللي يستر عليك ..
دعاء وهي تبكي من الفرحة .:. مشكووور مشكوووووور ..
الله يجزاااك خيير الله يجزااك خيير ..
وراحت ركض للسيارة ورجعت البيت ..
واتصلت على هدى تبشرّها ..
دعاء .:. وطلعوا له رجال الهيئة ومسكوهـ وخذوا الكيس ..
حتى الصور ما شافوها ..
هدى .:. الحمدلله يارب .. شفتي شلون ..
حلوا مشكلتك بدون فضايح ولا حتى احد بيدري عنها ..
دعاء وهي تتنهد براحة .:. الحمدلله ياااااارب ..
اخيرا ً بنام زي العالم والنااس ..
الله يجزااهم خير يااارب ..
هدى .:. آمين يارب ..,’
* بيت خالد * 
سارة اللي كانت منهارة ..
بعد ما انصدمت ان حملها كان حمل كاذب .. 
( ياربي ارحمني يارب .. 
ياررب ارزقني الولد الصالح ياارب ..
ارحم ضعفي يالله ..
وارزقني الذرية الصالحة يارب ..) 
مسحت دموعها وراحت شربت موية ..
دخل عليها خالد بعد ما رجع من الدوام .:. مساء الخير ..
سارة .:. مساء النور ..
خالد وهو يبتسم لها .:. عندي لك مفاجأة حلووة ..
سارة .:. وشو ..؟
خالد وهو يطلع لها تذكرتين .:. بنسافر مكة إن شاء الله بكرة ..
سارة .:. صدق ..؟؟ 
خالد .:. إن شاء الله ..
سارة وهي رايحة للغرفه .:. مشكوور يااقلبي مشكوور ..
مسك يدها .:. على وين ...؟
سارة .:. بجهز الشنط ..!
جلسـّـها خالد عالكنبة .:. ارتاحي .. انا بجهزهم ..
سارة .:. بس خلودي .. 
حط اصبعه على فمها وهو يقول .:. بس .. انا اللي بجهزهم ..
ودخل للغرفه يجهز الشنط ..,’
* بـ ع ـد أسبوعين * 
* بيت أبو منصور * 
ابو منصور .:. الزواج تحدد ..
فاتن .:. متى ..؟
ابو منصور .:. بعد شهر ..
فاتن .:. آهـا 
طبعا ً هي ماكانت شايلة هم ..
لأنها مخلصه اغلب جهازها مع ريما .. 
* بيت أبو فيصل *
رفيف .:. الف الف الف مبرووووووووك ياااقلبي ..
فاتن .:. الله يبارك فيك .. بس احس اني خايفة ..
رفيف .:. خخ يااقلبي طبيعييي كل البنات كذا ..
بس من تتزوجيت بتسحبين علي زي ريمووه الدوباا ..
ضحكت فاتن ( ليت اللي مخوفني هو الزواج وبس ..
اللي مخوفني يصير لي مثل ما صار لي مع راشد .. )
طبعا ً هي كانت متملكة على سلطان ..
بس ملكة بسيطة خواتها وخوات العريس وبسس ..
لأنها ناوية تسوي زواجها كبيـــــر ..
ومر ّ هالشهر سريع بدون أي احداث مهمة ..
غير إن علاقة دعاء مع رفيف وفاتن زادت ..
خصوصا ً بعد ما تركت مكالماتها .. 

* بيت أبو فيصل _ غرفة رفيف تحديدا ً _ *
كانت جالسة هي ودعاء وفاتن ومنى ..
رفيف وهي ماسكة ورقة وقلم .:. الحين خلاص ..
جهزنا الكوشة والمسكة ..
والفستان راح فيصل يجيبه .. 
وامممم وش بقى كمان ..؟
دعاء .:. بس هذهـ الأغراض .. 
تيب شريتي طقم للبخور ..؟
رفيف .:. او صح نسيته يعني نحطه ضمن الأغراض ..
اللي بنشتريها اليوم .. 
تيب وغيرهـ ..؟
منى .:. سجادات للصلاة عشان لاجووها ضيوف ..
ومفرش للسرير وكمان علبه للمكياج ..
رفيف .:. تيب تيب وغيرهـ ..؟
فاتن .:. خلااص يكفيي.. 
رفيف .:. يؤ شفيك ..؟
فاتن .:. مدري احس توترت ..
ضحكوا البنات عليها ..
منى .:. عااتي ياقلبي والله عااتي كلنا كنا كذا ..
اذكر انا ايام ما كنت اجهز .. 
بس يجيبون اسم فيصل ارتجف واخااف ..
اما الحين عااااااااتي .. 
رفيف .:. اجل اخوي مسويلك رعب هااه .. 
شكلك الحين موريته العين الحمرا ..
عشان كذا يخاف منك هع .. 
منى .:. هههههههههه لا ياقلبي عليه بالعكس ..
بس تقدرين تقولين متفاهمين مع بعض ..
دعاء .:. الله يهنيكم .. 
وجلسوا يحوسون ويكتبون الاشياء اللي يجيبونها ..
وطلعوا للسوق وشروا ولما رجعت رفيف للبيت ..
دقت عليها ريما ..
رفيف وهي تلهث .:. هلا وغلا ..
ريما .:. اهلين .. شفييك ..؟
رفيف .:. لا .. بس .. تونا راجعين .. من السوق ..
ريما .:. اهاااااا قولي كذا خخ ..
شخبارتس ..؟
رفيف .:. الحمدلله .. كيفتس انتي ..؟
ريما .:. بخير الله يسلمك ..
أقول مبروك ..
رفيف .:. على وشو ..؟
ريما .:. على خطبتك انتي ومحمد ..
رفيف اللي بغت تطيح من عالسرير .:. ايش ....؟؟؟؟
ريما .:. هههههههههههه شكل عمي للحين ما كلمك ..
رفيف .:. لا لا توه ما كلمني ..
ريما .:. خخخخ اجل حرقت المفاجأة عليه ..
رفيف .:. لا شسمه يعني عادي وشو ..
شوي وسمعت صوت ابوها يناديها ..
رفيف .:. ريمو اكلمك بعدين ابوي ينادي ..
ريما .:. اكيد بيكلمك عن الموضوع .. اوكي باي ..
راحت رفيف لغرفة امها وابوها .. 
ابو فيصل .::. تعالي يمه جلسي جنبي ..
جلست رفيف جنب ابوها .:. سمّ يبه ..
ابو فيصل وعلي ابتسامة .:. سم ّ الله عدوينك ..
بس عندي لك ِ اليوم خبرين ..
رفيف ( واحد عن محمد اجل الثاني عن مين ) .:. قول يبه ..
ابو فيصل .:. رفيف يمه انا قلت لك من قبل انه ياسر ولد عمك خطبك ..
ولا رديتيلي خبر للحين ..
رفيف وهي تبلع ريقها .:. هاه .. أي يعني مدري محتارة ..
ابو فيصل .:. اليوم تقدم لك واحد غيرهـ .. 
رفيف .:. مين ..؟
ابو فيصل .:. محمد أخو ريما ..
رفيف وهي تتصنع الدهشة .:. محمد اخو ريما ..؟
ابو فيصل .:. أي .. 
بس رفيف يمه بقول لك كلام ..
خليه براسك وصدقين مهما يكون قرارك انا موافق عليه ..
اذا انتي حاسة انك تبين ياسر قولي الحين ..
واذا حاسة انك تبين محمد كمان قولي الحين .. 
واذا محتارة بينهم صلي استخارة وقولي مين مرتاحتله اكثر ..
وصدقيني لو ترفضينهم كلهم عاتي اهم شي ما تنغصبين على احد ..
رفيف وهي تتذكر شكل ابوها هذاك اليوم .:. يبه انا .. مدري ..
بس يبه .. يعني .. ياسر ولد عمي ويعني احسه زي اخوي ..
وكمان محممد يعني بس يعني اقصد ..
ابو فيصل وهي يحط يده على كتفها .:. لا تقولين شي الحين ..
استخيري وحددي انتي مين تبين ..
وغصب عنها زل لسانها وقالت .:. بس يبه عمي مساعد بيزعل ..
ابو فيصل قطب حواجبه .:. مين قال لك بيزعل ..؟
رفيف .:. هاه لا يعني احس انه بيزعل ..
ابو فيصل .:. يابنتي يارفيف .. 
اخوي واعرفه لو زعل بيزعل يوم او يومين ..
و بعدين بيعرف غلطته وبيرضى .. 
لكن بنتي لما تنجبر بتعيش طول حياتها هم ونكد ..
صح ولا انا غلطان .. 
رفيف .:. لا يبه صح كلامك .. بس اذا زعل عمي ..
ابو فيصل .:. رفيف لا تحطين فبالك ان عمك بيزعل ..
شيلي هالفكرة من راسك ..
انتي تبين ياسر ولا لا ..؟
رفيف وهي تفرك يدينها بتوتر .:. لا يعني يبه بصراحه يعني ..
لا .. 
ابو فيصل وهو يتنهد .:. كنت متوقع لما شفتك تأخرتي ولا رديتي علي ..
لا تشيلين هم يمه ..
انا بكلم عمك مساعد وبقول له ماحصل نصيب ..
واكلم اهل محمد انك موافقة ..؟
رفيف وهي منزلة راسها ومستحية .:. أي ..
حضنها ابوها وهو يبوس راسها .:. مبروك يابنتي مبروك يالغالية ..,’

* بعد سنتين *
كانت رفيف جالسة في حديقة بيتها ..
وتتأمل بنتها الصغيرة وهي بادية تمشي ..
كانت تشبه أبوها كثيـــر ..
وسمّتها شهد زي ما كانوا يسمون محمد ابو شهد ..
جلست تتذكر حياتهـا والأحداث السريعة ..
اللي مرت عليها خلال هالسنتين ..
*.*.*.*.*.*.*.*.*.*.*
فاتن .:. ياربيي زواجي بعد اسبوعيين ..
رفيف .:. واذا ..؟
فاتن .:. بفتقدكممم ..
رفيف .:. أي بنشوف شلون بتفقدينا بعدين ..
فاتن .:. خخخخخ تيب يالدوباا ..
*.*.*.*.*.*.*.*.*.*
أبو ياسر .:. انت من جدك يابوفيصل ..؟؟؟
أبو فيصل .:. ياخوي البنت مو موافقة استخارت ولا ارتاحت له ..
تبيني اغصبـّـها ..؟
أبو ياسر .:. من متى واحنا ناخذ راي البنت في ولد عمها ..؟؟
ولا صرت تتبع كلام زوجتك ..؟!
أبو فيصل .:. ياخوي اهدا وما يسوى ..
بعدين كلامك اللي تقوله هذا كلام اهل الجاهليه ..
الحين الناس تفتحوا وحتى بالدين واجب اخذ رأيها ..
أبو ياسر .:. اجل هذا كلامك يابو فيصل ..
انا بطلع الحين ولاني براجع لبيتك ..
ولا انت اخوي ولا أعرفكـ ..
وطلع برا وسكر الباب بكل قوته ..,’
*.*.*.*.*.*.*.*
ريما .:. اللهـ ياحلوكـ يابنت ..
شفيك تيب معبسة بوجهك ..؟
رفيف .:. لا مافيني شي ..
بس كنت متمنية فاتن تحضر زواجي ..
ريما .:. لاا يختيي .. ما ملييت عينك ..؟؟
رفيف .:. لا ياعمري ماليتها ونص بس هي كانت متحمسة ..
ريما .:. خيرهـ ..
رفيف .:. ريمو احس اني متضايقة عشان عمي مساعد ..
ريما .:. ماعليك ياقلبي ..
مو أبوك قال لك انه بيتفاهم معه بس لا تتضايقين ..
رفيف .:. إلا .. بس أخاف ما يتصالحون ..
ريما .:. لا إن شاء الله وسعي صدركـ ..
يلا وخري الـ111 ..
رفيف .:. خخخ تيب ..,’
*.*.*.*.*.*.*.*.*.*.
وتذكرت محمد بيوم زواجهم قد ايش كان مبسوط ..
وهي كانت مبسوطة اكثر ..
وتذكرت أحلى ايام حياتها بروما مع محمد ..
محمد .:. هاهـ أعجبك المكاان ..؟
رفيف وهي فرحانة .:. مررة جنااان ..
محمد .:. هذا نافورة فونتانا دي تريفي ..
أشهر نوافير روما ..
وغمز لها وهو يقول .:. وأحلى الأماكن الرومانسية ..
ضحكت على حركته وهي مستحية ..
وتذكرت طلعاتهم مع بعض ...
ولما فرحوا بحملها ..
وكيف اهتم فيها محمد لحد ما ولدت ..
وحتى بأيام النفاس كان مريحهـا ..
وكيف مهتم فيها وببنتها وحاطهم في عيونه ..
الله لا يحرمني منه يارب ..,’
*.*.*.*.*.*.*.*.*.*
في المستشفى ..
الدكتورة .:. ألف مبروك يامدام أنتي حامل ..
منى وهي مو مستوعبة .:. حامل ..!
الدكتورة .:. أيوه .. واذا عايزة تكون متابعة الحمل عندنا ..
راح تلاقي احسن عناية ...
وبال منى كان بعيد ولا سمعت ولا شي من كلام الدكتورة ..
( حامل .. انا حامل .. يالله يعني فيه شي جواتي يتكون ..
يعني بصير أم .. الحمدلله يااارب الحمدلله ..)
الدكتورة .:. انتي معاي يامدام ..؟
منى .:. هاه .. أي أي معك ..
الدكتورة .:. و ألتي أيه ..؟
منى .:. في إيش ..؟
الدكتورة .:. في متابعة الحمل ..؟
الدكتورة .:. اها أي أي .. بشوف زوجي قبل ..
طلعت منى من الغرفة ..
لقت فيصل جالس عالكرسي ..
وقف لما شافها طلعت .:. هاه بشري ..؟
منى وهي مبتسمة بخجل .:. حامل ..
فيصل .:. جدك ..؟؟؟
منى .:. أي ..
فيصل .:. ألف ألف مبروووك ياقلبي ..,’
*.*.*.*.*.*.*.*.*.*.*
ياسر و عيونه مدمعه .:. ياعم سامحه ..
توفى اليوم الفجر ..
ابو فيصل .:. توفى ..؟؟؟
ياسر وهو يبكي بحرقه .:. كان يبي يتأسف منك اليوم ..
أمس راح خطب لي واليوم مات ..
راح ياعمي رااح ..
حضنه ابو فيصل ودمعة يتيمة نزلت على خده .:. خلاص ياولدي ..
لله ما أخذ ولله ما أعطى .. تعوذ من إبليس ..
كانت هالدمعة الوحيدة اللي نزلت من عيونه بس كانت عن ألف دمعة ..
دمعة حرقت خدهـ زي ما انحرق قلبه على أخوهـ ..
اللي مات قبل لا يسلم عليه ..
مات قبل لا يبارك له خطبهـ ولدهـ .:. حسبي الله ونعم الوكيل ..
حسبي الله ونعم الوكيل ..,’
تنهدت لما تذكرت ايام العزاء كيف كانت كئيبة ..
وكيف انقلب حال بيت عمها 180 درجة ..
فقدوا اثنين في نفس السنة ..
ومو أي إثنين ..
أغلى اثنين لهم ..
مشاعل .. وعمها مساعد ..,’
*.*.*.*.*.*.*.*.*.*
وبعد 4 شهور من وفاة عمها ..
تزوج ياسر من دعـاء ..
اللي صارت ملتزمة بدينها وبحجابها وصلاتها ..
والحين دعاء حامـل ..,’
*.*.*.*.*.*.*.*.
سـارة .. بعد معاناتها بالحمل ..
وتعالجت بمويه زمزم ..
جابت توأم الحمدلله ..
وماليين عليهم حياتهم ..
*.*.*.*.*.*.*.*.*
فيصل ومنى ..
جابوا ولد وسموهـ عبدالرحمن ..
على اسم ابو منى المتوفي ..
*.*.*.*.*.*.*.*.*

فاتن .. عاشت احلى ايام حياتها مع سلطان ..




وكان طيوب معها ويحبهاا وارتاحت معاه حيل ..




و جابت ولد وسمتهـ طلآل ..




وتعقدت من الولادة ولا تبي تحمل مرة ثانية خخ ..






*.*.*.*.*.*.*.*.*.*








ريما .. جابت بنت وسمتهـا رفيف ..




والحيـن حامل بالشهر السابع ..








*.*.*.*.*.*.*.*.*








وهي ..




جابت بنوتة حلوة تشبهـ ابوها ..




وسمتها شهد ..




وكانت شهد حياتها مع مـ ح ـمد ..






*.*.*.*.*.*.*.*.*.*.*





إبتسمت لما شافت زوجها محمد داخل للبيت ..




وبيدهـ حلويات لبنتهم ..




وبيدهـ الثانية .. هديته اليومية اللي يجيبها لها ..

