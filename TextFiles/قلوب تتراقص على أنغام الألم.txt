
في منطقة من أرقى المناطق فـ الرياض .. مع أنهم من الطبقة الوسطى لكنهم يعيشون فـ الأحياء الراقية .. مستواهم فوق المتوسط بشوي لكن ما يوصلون للـ الرثاء ..



..



.. نثرت شعرها يمين و يسار .. صحت اليوم مروقة أول مرة فـ حياتها تصحى بدري و مروقة .. ابتسمت و هي تتأمل جمالها ..



ما تملك أوصاف الجمال بـ ملامحها لكنها مملوحة و هالشيء معطيها ثقة .. خذت لفة على نفسها تتأمل ..



البيجامة الصفراء ما تعودت على البيجامات كثير كانت تحس براحة أكبر بالقمصان اللي تعلمت عليهم من فجر بنت أختها بعد ما كانت تكرهها ..



نزلت جنى طرف البلوزة و حركة الأسوارة اللي فـ يدها أرسلت لنفسها بوسة عن طريق المرايا .. تكرهه هالحركة بس أروى بنت أخوها علمتها عليها و صارت تسويها بتلقائية ..



ضحكت على نفسها و همست فـ خاطرها .."يا حبك للتقليد با جنوو" ..



توجهت لعند الباب و أول ما مسكته .. تذكرته .. تنهدت بكل ضيق .."يا رب ما أشوف العلة .. ياااا رب" ..



طلعت لبرا و بأول الدرج التقت فيه .. غمضت عيونها بكل ضيق ..



بدر نظرة احتقار بعيونه .. مهما حاول يمسك نفسه لكن مخه مو راضي يتأقلم .. :نزلت البرنسيه ..!!



جنى بكل غرور:هذا مدح و الا ذم ..



ناظرها بنص عين:مدري و الله .. بس كلن يشوف أصله و يعرف ..!!



جنى بكل عصبية طيرت الروقان اللي كانت فيه:وبعدين معك .. يا بدر ..!!



من حضرتك عشان تطلع علي كلام .. مد ..



قاطعها:أنا اللي انولدت قبلك بعشر سنين و أفهم وش اللي قاعد يصير حولي ..!



جنى و نبرة الاستهزاء بصوتها:إن شاء الله عمرك خمسين سنة ما في شيء يعطيك الحق بأنك تطلع كلام على مزاجك ..!



ضحك باستهزاء:الكل يعرف الحقيقة في هالبيت و أنتي مثل الأطرش في الزفة .. الكل قاعد يمثل حولك ..



قاطعته:أنا الغلطانة اللي واقفة مع مريض مثلك ..._ نزلت تحت و توجهت لغرفة أمها و هي جالسة تصارع نفسها تصدق كلامه أو لاء ..



..



جنى و بدر .. خالة و ولد أخوها .. لكن جنى بحياتها ما حست بهالشيء لأن بدر أكبر منها .. و هي آخر عنقود أمها .. وقت ما كانوا صغار كانت علاقتهم أخوية لأبعد حد ..



و يمكن أكثر .. لكن مجرد ما تخرج بدر من الثانوية .. قلب على جنى 180 و درجة تغير فـ معاملته و طريقة كلامه معها .. بس أول شيء نطق فيها عقب هذا الانقلاب .. "أنتي موب خالتي و شوفي من أهلك ..!!" ..




(عايلتنا الأولى .. عايلة أبو بدر الأخ الكبير فـ العايلة ..



عياله .. بدر 29 سنة [ يشتغل في شركة أبوه .. بس شغله الشاغل خالته جنى ؟!!! ..] ..



ريان 20 سنة جامعي [ بنفس تخصص عامر و هم عيال عم و أصدقاء و أكثر ] ..



ريناد 19 سنة [ سنة أولى جامعة إنسانة حبوب و مرحة .. من يومها ] ..



ريتاج 18 سنة [ سنة ثالث ثانوي شخصية متناقضة تقريبا لوجين بنت عمها تأثر عليها أغلب الأحيان و تحاول دايم تخليها نسخة منها و هذا هو اللي حاصل .... ] .. )


.._.._.._.._.._..




على بعد أمتار بسيطة من بيت جنى أو بيت أبو بدر .. أخوها ..



فـ بيت أخوها الثاني .. أبو تركي ..



نزلت أروى .. بكل سرعتها و أخوها سلطان وراها يلحقها ... وصلت للدور الأرضي آخيرا ..



توجهت لطاولة الأكل و خذت دورة عليها و هو وراها و قفت وراء كرسي أبوها و هو وقف قبالها ...



سلطان و نفسه شبه منقطع:يـ.. يـ...ـبه قـ.. ـل .. قل لـ بنتك تعطيني جوال موب فاضي للعب العيال حقها ..



أروى بكل عناد:لاء .. نو ويي .. موب معطيتك إياه إلا لما تعلمني من هو نور عينك يا...



قاطعها سلطان بعصبية:موب شغلك و بعدين الدلع حلال عليكم و حرام علينا ..



أروى و هي تلعب بالجوال .. تنرفزة:لاء بس موب لهالدرجة ..



أبو تركي .. و عيونه على الجريدة:أروى عطي أخوك جواله ...



أروى:بس ..



أبو تركي بكل حزم:أروى ..!



أروى و هي تحط لجوال على طرف الطاولة:إن شاء الله ..



قرب منها و سحب الجوال و نظرة الانتصار بعيونه .. و على طول .. طيران لـ برا البيت ...



باست رأس أبوها و ملامح عدم الرضا مرسومة على وجهها:صبحك الله بالخير يبه ..



و هو يقلب في صفحات الجريدة:صبحك الله بالنور ...



جلست على يسار أبوها و هي مقابلة أمها .. سحبت قطعة خيار:صباح النور يمة ...



رفعت رأسها و بكل تعجب:الحمد لله أنك إنتبهتي لي ..!



طنشت أمها و رجعت تلف على أبوها:أقول يبه ..



سكر الجريدة و حطها على جنب:خير؟!



أروى:أبي أروح لبيت جدتي .



أبو تركي:طيب وش المشكلة؟!



أروى بكل حماس:المشكلة في تركي كل ما جيت بروح يرجعني ..



تركي و هو نازل مع الدرج:عيب عليك كل يوم و الثاني قاطة وجهك في بيوت عمانك ..؟!



أروى:شفت يبه .. !!!



تركي .. قرب و باس رأس أمه و أبوه:صباح الخير ..



الكل بهمس:صباح النور ..



تركي و هو يجلس:و الله بنتك بتفشلنا كل يوم و الثاني عندهم و بعدين توها أمس معهم ؟!



أبو تركي:صلة الرحم زينة و بعدين بيت عمك أبو بدر هو بيت جدها قبل لا يصير بيت عمك ..!



تركي:بس هي ما تروح بيت عمي أبو بدر بس هي لازم تأخذ لفة على العايلة الكريمة ..



أبو تركي وهو يوقف:أنا قلت تروح يعني تروح .. يالله أنا ماشي وراي مشاوير مهمة تبون شيء؟!



أم تركي و أروى بصوت واحد:سلامتك ..



وقف تركي و هو يوجه نظرات حارقة لأروى:و أنا رايح بعد .. تبون شيء..؟!



أم تركي:وين رايح يمة توك حتى فطور ما فطرت ..!؟



تركي:يكفيني كوب الشاي اللي شربته .. يالله مع السلامة .. – بعد عنهم وطلع



...



أم تركي لفت على أروى:أقول أرووهـ بروح معك بس قبل لا تروحين بيت عمك أبو بدر بنمر بيت عمك أبو بسام ..



قاطعتها بكل اندفاع و هي توقف:لااا .. موب رايحة لبيت عمي أبو بسام أنا سابقتك لبيت عمي أبو بد و بخلي السواق يرجع عشان يأخذك لبيت عمي أبو بسام .._ و طلعت طيران لفوق ..



همست بكل ضيق أم تركي:مالك إلا شورك .. يا بنت أبو تركي ..




..




طلعت بكل سرعة لفوق و هي في طريقها صدمت في عامر ..



بعصبية:عميا ما تشوفين؟!



أروى:يوووه ... آسفه .._ مشت للجهة الثانية رجع يوقف قدامها رفعت عينها عليه:خير؟!



عامر و هو رافع حاجب:وش مطيرك كذا؟!



أروى تكلمت بسرعة قياسية:بروح لبيت عمي أبو بدر و أمي تبي تمر لبيت عمي أبو بسام و أنا ما أبي أروح لبيت عمي أبو بسام و أبي أخذ السواق و أسبقها لبيت عمي أبو بدر و أخليه يرجع لها .. ارتحت يالله ابعد عن طريقي ...



حط يده على جبينه:الله يقلع شيطانك يا شيخة سيارة موب بنت .. صدق من سماك وكالة رويتر .. ؟!!



أروى بعصبية:عمور ابعد عن طريقي أحسن لك ..



ضحك:ههههههههههه أدري لي صار وراك مهمات ما تطيقين الكلمة من أحد بس خذي راحتك لأني أنا اللي بوديك ..



ابتسمت:والله؟!



عامر:ايه .. من زمان ما شفت جدتي و بيني و بينك جنوو لها وحشة ...



ابتسمت:دقايق و أكون جاهزه .._ دفته عن طريقها و راحت ركض لغرفتها دخلت سكرت الباب سندت رأسها للباب ..




|[ تذكرت آخر مره كانت في بيت عمها أبو بسام ]| ..



وقفت وراء الباب و عيونها تدور في الغرفة تدور عليه بس موب شايفته .. وفجأة حست بشيء وراها ..



واقف و الفوطة على رأسه و نازله أطرافها على كتفه و بصوته الخشن:وش تسوين؟!



تمنت لحظتها أن الأرض تنشق و تبلعها بس هذا حالها على طول لقافتها تطيحها في مشاكل مالها أول و لا تالي ..



ما تدري وش اللي صار بس اختفى فجأة مثل ما طلع .. بعدها راحت ركض لغرفة ليان بنت عمها ...




( بيت أبو تركي هو الولد الثاني بين أخوانه بعد أبو بدر و قبل أبو بسام ...



ولده الكبير تركي 29 سنة [ يشتغل في شركة العايلة و آخر همومه الزواج هاذي أهم نقطة بحياتها لأنه وصل لـ الثلاثينات و بنظر الكل تأخر و خاصتن أمه اللي دايم تتمشكل معه بسبب هالموضوع ]



سلطان 28 سنة [ يشتغل في شركة أبوه و يعتبر يده اليمين بسبب حرصة و دقته في العمل لكنه مو ملتزم بالدوام و الأغلب يتأخر عن الشغل ]



عامر 20 سنة جامعي راعي طلعات و سهر لكنه ما يمشي خطوة من ريان ولد عمه أبو بدر ..



و آخر العنقود أروى 18 سنة [ سنة ثالث ثانوي ] .. ) ..



.._.._.._.._.._..




في بيت أبو بسام .. الكل صاحي بدري لأن الكل عنده شغل يبي يخلصه مع أنه يوم جمعة .. إجازة ..



ليان .. واقفة قريب من طاولة الأكل و ماسكة سماعة التلفون:طيب أشوفك هناك .. يالله مع السلامة..._ انضمت لـ أهلها المتجمعين حول طاولة الأكل ...



أم بسام و هي ترفع كوب الشاي:من هاذي؟!



ليان و هي تمد يدها للأكل:أروى .. تقول أن خالتي أم تركي بتمرنا ..



قاطعها سطام:في أحد يزور هالحزة و بعدين توها معكم أمس ..؟!



أبو بسام و هو عاقد حواجبه:ولد عيب ... هاذي خالتك و إنا=حنا .. أهل ما بينا هالرسميات .. و الكلام الفاضي ..



ناظرة سطام بكل عصبية .. "طول بعرض يقول لي ولد .. و لا .. يعلمني الصح من الغلط ..!! ما كأني اللي بـ أتزوج بعد كم يوم " ..



تكلم بسام يقطع الهدوء اللي عم المكان لحظتها:و أروى وش دخلها؟!



ليان مع ابتسامة باردة:تقول أنها بتروح بيت عمي أبو بدر و أن خالتي بتروح هناك بعد ما تمرنا قلت لها أني جايه عندها مع خالتي ..



وقفت لوجين و بكل ضيق:مرة ثانية لا تقوموني للفطور في يوم إجازة موب فاضية لنشراتكم الإخبارية .._ مشت بكل غرور .. تبعد عنهم و طلعت لفوق ..



وقف بسام:أنا طالع لمشوار ..



وقف سطام و عيونه على أمه:و أنا رايح للشركة ..



أم بسام:ايه .. اصبر أجيب لك نوته كتبت عليها الأوراق اللي أبيها ...




( بيت أبو بسام ترتيبه الثالث بين أخوانه .. عنده من العيال



بسام 28 سنة [متخرج من الجامعة تخصص رياضيات لكنه عايش حياته و مطنش الكل حتى أهل البيت ما يعرف عنهم شيء و هالشيء صار له أربع سنوات تقريبا أو خمس بعد ما كان الشخص المثالي فـ العايلة .. من ناحية الأخلاق و العلم و الوظيفة ] ..



سطام 25 سنة [ متخرج من الجامعة تخصص إدارة أعمال و يشتغل في شركة أمه الشيء و الوحيد اللي طلع لها من ثروت أبوها اللي توفى من قريب ] ..



ليان 26 سنة [ متخرجة من الجامعة تخصص لغة عربية و تشتغل إدارية في الجامعة ] ..



و أخيرا لوجين 18 سنة [ سنة ثالث ثانوي ] ...



.._.._.._.._.._..




فـ بيت بعيد عن هالبيوت كلها .. فـ منطقة أقرب للشرق بموقعها .. وضعهم الاجتماعي متوسط ..



ألمى .. واقفة جنب السرير و ماسكة البطانية و تشدها بقوة:لمووو يالله قومي ...



سحبت البطانية و غطت نفسهاو بصوت مبحوح من النوم:أووووووهـ ...



تركت البطانية و حطت يدها على خصرها:بس هذا اللي فالحة فيه النوم وبس؟!



لمى و هي تغطي نفسها:ألمى حرااام علي توني من دقايق نمت ...



ألمى بعصبية:طبعا جالسة تكلمين حبيب القلب و أنا لي الله ...



لمى:أوووف .. ألحين أنتي وش تبين؟!



ألمى بنبرة ترجي:اليوم جمعة أبي أطلع .. موب كفاية الخميس قضيتيه نووم ..!!



لمى من تحت البطانية:عندك ياسر و ناصر أطلعي معهم ..



ألمى:مبزرة وش أبي فيهم أنا أبيك أنتي ..



طنشتها لمى و رجعت تستغرق في النوم من جديد ... لمى شوي و تصيح:افف منك .._ لفت على الكمبيوتر الموجود بزاوية الغرفة .. "الشكوى لله ما لي غيرك" توجهت له و جلست على الكرسي و غرقت في عالم الانترنت اللي هو ملاذها الوحيد ..



..



( عايلة لمى .. لمى 20 سنة [ عايشة بين أم و أب منفصلين و هي بالنسبة لأخونها الأم المسؤولية عنهم مهمة معروفة لكل شخص يكون الكبير في عايلته لكن المسؤولية على لمى ضعف المسؤوليات العادية و الرابط بينها و بين العوايل اللي مرت علينا .. جنى صديقتها و توأم روحها لحد هالوقت على الأقل ..]



أختها الصغيرة .. ألمى 18 سنة [ سنة ثالثة ثانوي .. ]

عندها من الأخوان .. ياسر 15 سنة _ ناصر 13 سنة ...).


.._.._.._.._.._..




فتحت عيونها وطاحت عينها على الساعة .. "اف الساعة 8 وش مقومني هالحزة ..؟!" .. انقلبت للجهة الثانية و سمعت صوت الباب ينفتح ..



همست فجر:غزل .. غزيييييييل .. غزلاااان ..



طلعت نفس و بنبرة قريبة للعصبية:خير؟!



قربت و جلست جنبها:قمتي؟! .. صباح النوور ...



لفت على أختها و ابتسمت ببرود:صباح الورد .. وش عندك من صبح الله؟!



فجر بنظرة كلها ترجي:ما ودك تقومين تفطرين معنا .. كلنا قايمين.



اجلست بكل كسل:طيب دقايق و أجيكم ..



وقفت فجر و مع ابتسامة عريضة:يالله رايحة أجهز الفطور لا تتأخرين.



هزت رأسها بالتأكيد .. قامت من السرير و مرت هالدقايق بسرعة .. طلعت عندهم في الصالة ...



ابتسم أبوها اللي صاير يفقدها من كثرة جلستها لحالها في غرفته:صباح النور يا يبة.



ناظرت فـ الفطور باشمئزاز:صباح الخير.



فجر و هي تصب الشاي:حياك الفطور بيبرد.



كلمتها بطرف خشمها:لا شكرا .. شبعانة.



عبد العزيز و هو يوجه لها نظرات كلها عصبية:ليه موب عاجبك؟! و إلا موب قد المقام؟!



عقدة غزل حواجبها:لا موب عاجبني عندك شيء .. _ لفت و طلعت للسور و جلست لحالها كعادتها .. أصلا هذا مجالها ما تقدر تتعداه ..




( أبو عبد العزيز نسيب أبو تركي و أبو بدر و أبو بسام .. [ لكن زوجته اللي هي أختهم توفت من 18 سنة بسبب مرض القلب اللي اشتهرت فيه عايلتهم .. لكنه توفت و هي تولد غزل لأن قلبها ما تحمل التعب و الضغط .. ] ..



ولده الكبير عبد العزيز 26 سنة [ متخرج من الجامعة تخصص إدارة أعمال لكنه يشتغل موزع لأحد المجلات هذا في النهار و بالليل يشتغل محاسب فـ محل تجاري مشهور ] ..



فجر 22 سنة [ سنة رابع جامعة تخصص لغة عربية الأم الأولى و الثانية للعايلة لأنها من حست بالدنيا و هالبيت على رأسها و هي متقبله هالشيء بكل سعة صدر و استمتاع .. ]



و أصغرهم غزل 18 سنة [ آخر سنة لها بالثانوية مثل بنات خوالها .. أروى و لوجين و ريتاج اللي يشاركونها نفس المدرسة أو بالتعبير الصحيح هي اللي تشاركهم .. ] ...)



.._.._.._.._.._..




نزلت الطرحة من على رأسها:و الله اشتقت لكم اللي يشوفني يقول ما شفتكم أمس أبد ..



جنى اللي جالسة جنب أمها على السرير:زين أنك رديتي على نفسك .. بس تصدقين نفس الاحساس ..



أروى بكل غرور:أدري من زمان هالحكي ....



ضحكت جنى:هههههههههههه .. طول عمرك خبلة .. بس يا الله بصير أعقل منك ...ها وش تحبين أضيفك؟! مع أنه في الأخير بشربك على كيفي بس ذوق على قولتهم ...



ناظرته بنص عين .. ملت فمها بالكلام .. بس رجعت ضربت على جبينها على خفيف:يووهـ نسيت عمور برا ....



أم جاسم بحسرة:الله يخلف على عقيلاتس بس ....



أروى بنبرة اللوم:يووهـ عقلي وش دخله ذاكرتي هي السبب ...



جنى و هي تلعب بطرف مفرش أمها:أقول لا يكثر و قومي دخلي أخوك ...



أروى و هي تحط رجل على رجل:و ليش ما تقومين أنتي؟!



سحبت المخدة اللي وراها و رمتها عليها:قومي يا مال العرس ..



مسكت المخدة قبل لا تصيبها .. طبعا احتراف بهالشيء من كثر المخاد اللي تجيها .. رفعت حاجب و بعناد:موب قايمة .... _رجعت تبتسم بخبث:البيت كله عيال و ما يمديني أتمشى فيه ...



جنى شهقت بكل صدمة:عيااااااااااااال .. الله أكبر عليك .. كلهم بدر طالع و ريان اللي ما تعرفين له أرض ...



نفخت صدرها بغرور أكبر .. كله مصطنع:أهم شيء البيت فيه عيال ..



سكتت أم جاسم ما قدرت تدافع عن بنتها لأن حفيدتها معها حق ..



وقفت جنى بكل يأس:هذا أنا قايمة و مصيرها ترجع لك آنسة أروى ...



دقايق و يدخل عامر .. يسلم على جدته و يجلس جنبها .. مكان ما كانت جنى جالسة ..



أروى باستهبال:وين جنى لا يكون أكلتها؟!



عامر مسوي فيها شخصية:بنت لا تجلسين تستهبلين علي ..



ريحة ظهرها على الكرسي:يالله يا خبر بفلوس بعد شوي ببلاش ...



طنشها عامر هالانسانة ما تقدر تمسك نفسها دقيقة من غير هياط .. و استهبال ..



و لف على جدته:شخبار رجولك يا يمة؟!



حطت يدها على رجلها:شوفت عينك باليا الله أحركهم هالسكر و الضغط لاعبن فيني لعب ...



عامر بنبرة ثقة:مأجورة إن شاء الله ...



أم جاسم بصوت غطاه الألم:و الله ما في شيء مصبرني غير هالأجر.



دخلت جنى و بيدها صينية القهوة همست و عيونها على أروى:تغطي ريان بيدخل ...



رفعت الطرحة على رأسها و غطت وجهها بطرفها ..



علت صوتها و هي تحط صينية القهوة على الطاولة:ريان أدخل ...



ريان:السلام عليكم .. _ قرب من جدته و سلم عليها:صبحك الله بالخير يا يمة ...



أم جاسم مع ابتسامة عريضة:صبحك الله بالنور و السرور.



ريان بنبرة بان فيها القلق:شخبارك يمة؟!



أم جاسم اتسعت ابتسامتها:بخير .. يالله لك الحمد الشكر الف ..



ريان:يا جعله دوم يارب .._ لف على عامر:أخبارك عمور ..؟!



عامر و هو رافع حاجب:ولد جيرانكم الصغير و أنا مدري .. لو سمحت عامر!!



ضحك ريان:هههههههههههههههههههه ..



عامر:يا أخي أبي شويت احترام على الأقل قدام أختي!!



ريان:هذا جزاي جالس أدلعك .. _ لف على أروى و رجع يوطي رأسه:شخبارك أروى؟!



همست:الحمد لله بخير .. أنت كيفك ..؟! .. – رفعت جنى حاجب ..



ريان:الحمد لله .._ قاطعه عامر:يالله مشينا؟!



ريان:يالله .._ طلعوا مع بعض و هم يسولفون و ضحكاتهم تتعالى اللي يشوفهم يقول أبدا ما يقابلون بعض.



جنى مع ابتسامة خبث و تقلد صوت أروى:الحمد لله بخير.



أروى و هي تنزل الطرحة:مالت عليك الحـ....



قطعها دخول ليان:السلام عليكم و الرحمة ..



جنى و أروى و أم جاسم بصوت واحد:وعليكم السلام ...



أم جاسم:يا حيا الله أم تركي.



أم تركي و هي تسلم:الله يحييك يا خالتي .. و شعلومك؟! عساك أحسن؟!



أم جاسم:الحمد لله طيبة ...



أم تركي و هي تجلس و التفت على جنى:شخبارك يا جنى؟!



جنى مع ابتسامة:الحمد لله بخير ...



أم جاسم:إلا شـ أخبار ندى أختتس عساها مرتاحة مع ذا العرس ؟! ما عاد قمنا نشوفها مثل أول ..



أروى و عيونها على التمر:إذا أنا بنت أختها ما أشوفها إلا من .. إلى ... تبين أنتم حمولة أختها تشوفونها بـ كل مناسبة ..؟!



ناظرتها أمها بلوم:خبرك يا خالتي الدنيا تلاهي ما غير وراء هالعيال 24 ساعة على قولة أروى ما نشوفها إلا من .. إلى ...



أم جاسم بكل استغراب:عندها عيال .. موب توها معرسة ..



أروى:يا يا يمة تراك مغبرة .. خالتي صار لها سنتين معرسة و عندها بزر ..



أم جاسم:ما شاء الله .. و هذا و هي توها ما عندها إلا بزر أجل بكرة لما تجيب عشرة وش بتسوي ..؟! بتختفي من الدنيا ..!



أروى:الله أكبر عليك يا يمة عشرة مرة وحده ...!!



أم جاسم بنبرة أقرب للدعاء:ما عليه إن شاء بكرة تأخذين لتس واحد يموت على البزارين و تجيبين منه درزن ...



أروى و الكلام ما عجبها :ايه .. طيب درزن ..



أم تركي بنبرة قريبة للعصبية:أروى؟!



أم جاسم تتكلم بكل طيبة:إلا على طاري الزواج متى ناوية تفرحينا فيتس يا ليان.



ليان مع ابتسامة إحراج:متى ما الله كتب نصيب ..



أم جاسم:يا بنتي حرام عليتس اللي مثلتس ينقال لهم فاتهم القطار و أنتي هالعرسان مثل الطوابير عند الباب و لا واحد منهم عاجبتس ...!



أروى بـ استهبال:شكل فارس أحلامها رجل فضائي.



وقفت جنى .. عارفة هالموضوع ينرفز ليان .. :ليووــون بغيتك في كلمة رأس ...



وقفت ليان اللي ما صدقت خبر:عن أذنكم ..




.._.._.._.._.._..




على بعد مئات الأميال ... ركعت للمرة الخامسة قدام و نزلت رأسها لحوض الغسالة تحس بأمعائها بتطلع من مكانها بس للأسف ما في شيء يطلع و مع كذا تحس براحة لما تنحني لقدم غسلت وجهها للمرة الثالثة ..



سمعت صوت الباب ينفتح ابتسمت .. مسحت وجهها و عدلت بدلتها العنابية السبورت و رفعت شعرها الطويل المصبوغ بالبني المحروق .. بطريقة مرتبة و طلعت للصالة ..



ابتسمت ابتسامة عريضة:صباح النور ...



ابتسم و هو ينزل الأغراض:صباح الورد ...



قربت منه و عيونها على الأكياس:اليوم جاي بدري ...



نزل شماغه ورجع شعره المبلول من العرق على وراء:قمت الصبح البيت سكون تقولين مقبرة قلت فرصة أجي عندك .._ توجه للمغسلة:و خصوصا إن اليوم يوم جمّعة العايلة .. محد بـ ينتبه لي ..



رفعت الأكياس:وش جايب معك؟!



نواف و هو يغسل وجهه و يغرق شعره تحت الصنبور:مريت على سوق الخضار و جبت كم فاكهة توها نازلة و مريت على محل الحلويات و جبت كم صينية حلا و كم صينية معجنات على خبري أنك تحبين هالخرابيط ...



جوري مع ابتسامة حب:يعطيك العافية حبيبي.



مسح وجهه بالفوطة .. و بادلها نفس الابتسامة:الله يعافيك يا عمري ...



جوري بحماس:فطرت؟!



نواف بنبرة كلها ثقة:و أنا أقدر أسويها و أنا جاي لك.



ابتسمت:ثواني و الفطور يكون عندك ...



رمى نفسه على الكنبة و سحب الريموت:خذي راحتك و لا تستعجلين ...




.._.._.._.._.._..






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


ماشين ثنتينهم في الحديقة ..


تنهدت بضيق و هي رافعة عيونها للسماء:آآآخ لو تذوقين العذاب اللي عايشته ما راح تطيقينه دقيقة وحدة.._


ليان همست فـ خاطرها .. "موب قد عذابي" .._


كملت جنى و الموضوع اللي تتكلم عنها مأخذها كلها:يوم عن يوم أحس أني بديت أكره نفسي ...


ليان بنبرة كلها استخفاف:كلامه موب معقول .. جالس يألف على مزاجه ...


جنى بكل حيرة طلعت سؤال دايم تسأل نفسها به بس ما تلقى له جواب:بس وش دافعه ؟! .. ليه بدر يقول عني كذا .. حسيت بلحظة إني عدوته موب عمته أخت أبوه ..!!


ليان بدون تركيز:غيره؟!


جنى مصدومة من الرد:مستحيل بدر موب بزر عشان يغار مني و بعدين أنا عمته موب أخته أو بنت عمه ...


ليان ما تبي تعطي الموضوع أكبر من حجمه .. :مدري عنه .. ؟!


وقفت جنى .. مشت ليان خطوتين عنها و رجعت توقف لما حست أنها موب جنبها .._ لفت على وراء:وش فيك وقفتي ؟!!


جنى بعصبية:أنا أمشي و أكلم نفسي.


ليان:لا و الله معك بس سرحت شوي.


مشت جنى لعندها:واضح.


كملوا طريقهم .. وبعد لحظات صمت .. تكلمت ليان بتردد:وش كنتي تقولين .؟!


ناظرتها جنى بطرف عينها:كنت أتكلم عن بدر ..!


ليان تتأمل السحاب:للحين ما شبع كلام ..


جنى حست ببرود ناحية الموضوع:مدري وش السر اللي يخليه يتعلق بهالفكرة.


ليان و هي تتنهد:يا خبر اليوم بفلوس بكرة ببلاش.


جنى بكل يأس:ما ظنتي يصير يوم من الأيام ببلاش.


ليان:اسمعي بدر لو عنده شيء حقيقي ما جلس ساكت كذا كان عطاك دليل يعني ما جلس يتكلم كذا.. بس المفروض ما تهتمين عشان بس تحرفين دمه مثل ما هو قاعد يحرق دمك و أنـتـي معطيته وجه و معطية الموضوع أكبر من حجمه ..


جنى:بس ما فيه دخان من غير نار .._ بعد لحظات صمت:تخيلي من كنت بالمتوسطة هو يحتقرني كل يوم يسمعني هالكلام هذا وش معناه؟!


ليان:سمعتي بالمثل اللي يقول المتهم برئ حتى تثبت إدانته؟!


جنى:وش دخل؟!


ليان:يعني أنتي عمته .._ بكل استهزاء:لحد ما تطلع أمك اللي اخترعاها لك ..


جنى .. تتأملت ليان .. و قعدت تفكر بكلامها و كلام بدر و شعورها اللي ضايع بين الاثنين ..


بس قطع تفكيرها .. عيونها تلمح ريناد جاية من بعيد و بعيونها شر ..


ريناد بنظرات شك:وش قاعدين تسون هااا ..؟!


ليان وهي تبتسم:أصبحنا و أصبح الملك لله ..


قربت ريناد أكثر:ما له داعي أسلم .. أشوفك خمس مرت بالأسبوع و الأربعاء أشوفك مرتين .. و الخميس و الجمعة بعد ..!!


ضحكت ليان:هههههههههههههههههههه .. غصبن عليك بتسلمين ..


ريناد بكل اصرار:يا الله تكلموا وش كنتوا تحشون فيه ..؟!


ناظرت ليان فـ جنى تنتظرها تنطق العادة ريناد تعرف كل سوالف جنى .. بس جنى ناظرت فـ ليان بخوف .. و تمنت أنها ما تتكلم عن موضوع بدر ..


لانها فتحت هالموضوع مع ريناد قبل و ضايقها الموضوع كثير خاصتن أن بدر هو الأقرب لـ ريناد من بين أوخانها ..


جنى تصرف:موضوع أكبر منك .. عيب توك صغيرة ..


ريناد و الصدمة بعيونها:يوووء .. افا بس افا خربتوا ..


ليان ارتبكت .. ريناد وين راح تفكيرها .. قال بتكحلها و عمتها:نتكلم عن الزواج بالعموم و جبنا سيرتك ..


جنى ارتبك أكثر من ليان .."خلصت المواضيع ما لقيتي الا هذا" ..:وجعوه ليانوه .. الحين البنت بيروح تفكيرها لأبعد ..


طلعت ضحكة من الأعماق:هههههههههههههههههههه .. – ضحكة رنانة تغطي على صوت الصرخة اللي بداخلها .. – ناظرتهم بغرور مصطنع:كملوا حش خلوني أخذ حسناتكم و أنا قاعدة أصلح لي كوفي .. – لفت بتمشي بعيد عنهم .. بس تذكرت شيء .. و سألتهم من باب الذوق:تبون شيء من المطبخ ..؟!


جنى و ليان بصوت واحد:لااااااء ..


ابتسمت و رجعت تلف حتى تبعد عنهم ..


ناظرت جنى فـ ليان بكل عصبية:وجعوه و جع يهد عدوينك .. ما لقيت الا الزواج ..


ليان بعصبية أكبر:أنا تخربطت يوم شفتها تناظرنا كذا ..


جنى و هي تتخصر:يعني ما تعرفين ريناد و حركات الاستهبال حقتها ..!!


ليان:أروى غزل .. تطلع منهم .. بس ريناد توقعتها تتكلم من جدها ..


ضربتها على رأسها على خفيف:غبية ..


ليان:هيييي أنتي تراني أكبر منك ها ..!!


جنى بكل استهزاء:و أنا عمتك يا ماما .. – و استمر الجدل التافه بينهم اللي يحاولون يضيعون الوقت به ..


..


بعدت ريناد عنهم و ملامح الربكة واضحها على وجهها .. "لازم يعني يذكروني .. لازم تجي منهم كلمة حتى يرجعون الماضي اللي نسيته .." .. رجعت شعرها العنابي المقصص على وجهها .. على وراء تحاول تطلع الذكريات الأليمة منه .. همست فـ داخله بألما .."لازم يذكروني إني كنت متزوج و تطلقت ..-


قطع تفكيرها .. شيء يصدم بكتفها .. لفت و هي مفهية ..


عقدت اروى حواجبها:ما تشوفين ..؟!


ريناد:سوري حياتي بالي مشغول ..


ناظرتها بنص عين .. و حقرتها و لا ردت على اعتذارها ..


ناظرتها ريناد بكل لوم .. "هالانسانة ملسونة و راعية هياط بس مدري ليه أحس أنها حاقدة علي و شايلة بخاطرها علي ..!! .." ... تأملتها و هي تبعد عنها .. "ما كأنها قاصة نفس قصت شعري ..؟!" .. استغربت هالشيء و كملت طريقها للمطبخ ..


..


بعدت عنها و هي تحس بألم بكتوفها .. "الغبية ما تشوف .. من سرحانة فيه أكيد سرحانة فيه .." .. بانت على وجهه أروى نظرة حقد نادر ما تبين .."تطلقت منه بس للحين تفكر فيه .." حطت يدها على رقبتها .. و هي تتذكر صوت أنفاسه .. كانت تحس بحرارتها على رقبتها ..


وقفت و هي تتذكر لما طاح عليها و هي تحاول تراقبه .. "أكيد كان يظنني هي .. شيء طبيعي يخربط بيننا و أنا وياها نفس القصة .. – كملت همسها فـ خاطرها بكل حسرة .."أكيد توقعني اهي و كان فرحان ... و الا كان ما ترك المكان قبل لا يشوف وجهي أو أشوفه .. متوقع إني موب عارفته و لا راح أقدر أميز صوته ..- تنهدت بكل ضيق و ما حست بنفسها الا و هي بنص الحديقة ..


رفعت عينها على جنى و ليان .. واضح عليهم أنهم مندمجين فـ السوالف و الدليل أهم واقفين قبال بعض بنص الحديقة لا هم اللي تمشوا و لا هم اللي جلسوا على الكرسي ..


..


ناظرتها بحسرة و همست:جنوه و ليانوه موب معطيني وجه .. و بتجي رينادوه النحس معهم أنا أصلا مالي مكان هنا .. – رفعت جواله .. :لبى قلب غزووولة .. – طلعت رقم السواق ..


زهيد:يس ماما ..


أروى:وين أنت ..؟!


زهيد:أنا ما فيه روه أنا لسه واقف عند باب ..


أروى:طيب .. طيب .. خمس دقايق و أطلع لك بروح لبيت بابا أبو عبد العزيز .. أنت يذكر ..


زهيد:يس ماما يذكر كويس ..


أروى:يا الله بطلع ..- سكرت السماعة ..


ناظر فـ الجوال:ايس ما يذكر و أنت يروه هناك على طول ..


>>>> موب سهل زهيدوو يتحلطم .. Xd


..


دقايق الا و هي بنص الطريق لبيت غزل ..


حاطة الجوال على أذنها و بعد رنتين .. أم تركي بكل ضيق:يالسودانية أنتي بالغرفة اللي جنبي و تدقين .. – صرخت:وش بغيتي ..؟!


أروى بكل برود:يمة أنا بالسيارة هذا أنا وصلت بيت غزل ..


أم تركي بكل عصبية:وش موديك لهناك .. فشلتينا هذا موب بيت عمك ..؟!


قاطعتها:بيت عمتي .. تراني دقيت أعلمك .. يا الله موب معطلتك أشوفك ع الغداء و لو أنه فجر يتلزم علي بس بشوف ..


أم تركي:اسمعي يا قليل الخاتمة .. إذا ما رجعتي قبل 12 .. تراب يصير لك شيء موب طيب ..


أروى .. عارفة أن أمها مو بيدها شيء و خاصتن أنها ضامنة وقفت أبوها معها .. تكلمت تصرفها:طيب إن شاء الله .. تأمرين أمر .. يا الله باي ..- سكرت قبل لا تسمع كلمة زيادة .. جاية لبيت غزل حتى تروق ماله خلق محاضرات يكفي محاضرات تركي ..


..


هاذي عادة أروى إذا أنزعجت من أمها أو أي أحد .. غزل بالنسبة لها .. مستودع أسرارها ..




.._.._.._.._.._..




جالسين على طاولة الأكل .. بعد كوب الشاي عن فمه:أأخ يا جوري ما تتصورين وش قد تعبان ...


جوري:سلامتك يا قلبي الف سلامة .. _ تقرب الأكل عنده:قلت لك خذ إجازة بس ما تسمع الكلام ...


نواف:إذا خذيت إجازة ما راح أقدر شوفك لأن المراقبة علي بتزيد ...


جوري بنبرة وضح فيها اليأس:أهم شيء راحتك ...


نواف:تسلمين لي و الله..._ بعد لحظت صمت:أقول جوريتي؟!


جوري:آمر يا عيونها .. ؟!


نواف بتردد:ما ودك تغيرين جو .. ؟!


جوري بكل تعجب:نسافر يعني ؟!


نواف و هو يهز رأسه بالتأكيد .. :بس سفرة طويلة ...


نزلت الشوكة و ملامح الصدمة بوجهها:و شلون يعني ؟!


نواف و عيونه عليها:عاجبتك الخبر ..؟!


ابتسمت:أي مكان أكون فيه معك راح أكون مرتاحة.


ابتسم:و يلوموني في حبك؟! .._ مد يده لكوب الشاي و شرب:وش رأيك بالرياض ..؟!


جوري من غير تركيز:من أي ناحية؟!


نواف و هو يراقب ملامح وجهها:العيشة هناك ..؟!


جوري:أنا ما جربت بس يقولون .._سكتت للحظات:وش قصدك من هالحكي كله؟!


نواف مع ابتسامة عريضة:نروح لها أنا و أنتي و نعيش هناك.


جوري متفاجأة:و شلون؟! و أهلك ؟! و زوجتك ..؟!


نواف:جايني نقل لهناك و مدام دلال تبي تجلس عند أهلها قلت فرصة نكون أنا و أنتي لحالنا هناك ..


ابتسمت و هي للحين موب مصدقة:تتكلم جد ؟!


نواف و الجدية بعيونه:من متى أمزح في هالأشياء ..؟!


جوري حاسة نفسها مصدومة:طيب ... بنجلس هناك كثير و إلا شوي؟!


نواف:المفروض أستقر هناك بس مدري .. هالاشياء موب مهمة أهم شيء نكون مع بعض و إلا أنتي شايفه غير كذا ..؟!


جوري ابتسمت و ملامح الصدمة ما زالت مرسومة على وجهها:طبعا شايفة كذا .... بس ...


نواف "لا لا ترفضين .. هي أتحمل بعدها بس أنتي لاا .. " .. بتردد:وش عندك أنتي بعد ؟!


جوري:بالنسبة لجامعة ..


نواف استصغر الموضوع حسه ما يستاهل على قد قلقه:وش بتفرق مثل ما تروحين هنا بتروحين هناك ...


جوري:لاء ... أبي أحول انتظام .._كملت بتردد:أنت تعرف حلم حياتي أدرس في جامعة الملك سعود ..


نواف:الحين هنا و أنا بعيد عنك رأسك و ألف سيف تدخلين أنتساب و ألحين بعد ما ننقل للرياض و نصير مع بعض تبين تصيرين انتظام بعدين ما راح نشوف بعض كثير ...


جوري بكل اندفاع:لاء موب صحيح .. لما نكون هناك طول النهار أنت بتكون في دوامك و أنا في الجامعة و لما تطلع الظهر أنا أطلع معك ...


طلع نفس:نروح هناك بعدين نشوف وش الله يكتب ...!


ابتسمت .."دامك ما خذيت قرار أكيد فيه مجال للتفكير" ..


..


يحبها و حنون معها .. بس جدي فـ أشياء كثير ما تدري هي بس اللي تشوفه كذا أو هاذي شخصيته .. بسبب الأيام القليلة اللي تقضيها معه ما تشوف غير جوانب بسيطة من شخصيته ..




.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



تحب أول ما تصحى تسمع صوتها موب حب فيها أو هي شايفته حب .. بس تعرف أنها بتسمع كل الأخبار اللي ما تبيها منها ..


من وراء السماعة .. لوجين بكل غرور:و الله ما لي شغل الفستان ما عجبني أفصل غيره يعني أفصل ..


ريتاج جالسة على سريرها و تبرد أظافرها:بس حرام عليك هذا ثاني فستان تفصلينه ..


لوجين:لا يا عمري أنا أخت المعرس لازم أكون شيء و إلا الناس وش بتقول عني ..؟!


ريتاج:والله بكيفك بس خافي من العقوبة ..


لوجين و هي تتأمل برجولها:أشوفك اشتغلتي ليان الثانية ..؟!


ريتاج ضايقتها الكلمة .. دايم يقولون لها أنها تشبه لوجين بـ الشخصية لكنها تنفي بس فـ الواقع هي متأثره منها .. :لا ليان و لا غيرها أنا ما أقول كلام إلا لما أكون مقتنعه فيه ..؟!


لوجين بكل طفش:ما علينا من هذا كله وش جهزتي لزواج سطام اخوي..؟!


ريتاج و بعيونها نظرة تفكير:بروفة الفستان الخميس الجاي إن شاء الله و ما راح أشتري الاكسسورات إلا لما أخلص الفستان ..


لوجين رفعت حاجب .. :بس الزواج بقي عليه أسبوعين متى يمديك تشترين هذا كله؟!


ريتاج:يووهـ كلها اكسسورات و جزمة أسبوع يكفي و زيادة.


لوجين سؤال يشغلها بس تتمناه حقيقة:و إذا ما ضبط الفستان ..؟!


ريتاج:لا بيضبط إن شاء الله .. موب أول مرة أفصل عند هالخياطة ..


لوجين بكل ثقة:طيب أشوفك اليوم؟!


ريتاج:ما أعتقد .. اليوم مالي خلق أطلع من البيت و بعدين تعالي هنا سمعت أنا ليان كانت عندنا الصبح ليش ما جيتي معها ؟!


لوجين بكل اشمئزاز:موب فاضية لها تقعد تقلقني مع هالعباية غير البرقع و لبسي ... لازم تعطيني محاضرة عليه هذا غير كلامي اللي بتجلس تدقق على كل كلمة و الثانية و ....


قاطعتها ريتاج:خلاص خلاص وصلت المعلومة ..


..


طلع الدرج و هو معصب صرخ بأعلى صوت:و محد غيرك يجلس على هالتلفون .. كلنا بعد عندنا أشغال نبي نقضيها ..


لفت عليه لوجين بكل برود:خير وش تبي؟!


سطام:سكري هالسماعة جعلها تنكسر على رأسك .. صار لي ساعة أنتظرك تسكرينها ..


لوجين ببرود أكبر يحرق سطام:طيب قل كذا من الصبح لا تقعد تقلقنا أنت الثاني .._ كلمت ريتاج:أقول ريتوو أكلمك بعدين أوكية ..


ريتاج بطفش:أوكية .. سلاام ..


لوجين تناظر سطام بكل برود:مع السلامة يا قلبي .._قفلت السماعة وقفت .. و مرت من عنده و ناظرته بإحتقار و توجهت لغرفتها ..


..


طلع نفس تمنى لو يذبحها على نظراتها .. بس ما باليد حيلة ..


رجع ينزل تحت رمى نفسه على الكنبة .. أعصابة مشدود على الأخر .. زواجه قرب و محد مقدر وضعه و حالته .. حاس الكل يعامله بحقد و يفرح بشوفته معصبة .. و خاصتن يوم تأجل زواجه للمرة الثانية حس بفرحة الكل بـ هالقرار .. رغم أنه ضايقه حيييل ..


..


هاذي التخيلات اللي تمر على سطام .. طول عمره يحس نفسه غريب بين أهله و محد فـ هالدنيا فاهم له لا أب و لا أخو ولا حتى صديق ..


..


سحب سماعة التلفون و دق الرقم و جلس يكلم نص ساعة .. يسكر من محل و يرجع يدق على محل ..


..


وبسام جالس جنبه ماسك بيد كوب الكافي و باليد الثانية ريموت التلفزيون و يقلب في قنوات التلفزيون شوي يتابع بتركيز و شوي يمر على القنوات مرور الكرام و لا كأن في شخص متوتر جالس جنبه ..


حابس فرحته بأخوة بداخل صدره .. ما يدري ليه يحس لو أنه تكلم و بين الفرحة بيتوقعه سطام يغار منه .. هو يفهم تفكير سطام و تفكير الكل اللي ما يرحمونه بنظراتهم له .. سطام أخوه الصغير تزوج قبله .. لا بسام تزوج من قبل بس طلق قبل لا يدخل عش الزوجية حتى ..


انهى سطام آخر مكالمة .. حاس نفسه جالس بدوامة موب عارف وش يلحق وش يترك من تجهيزات الزواج .. لف على أخوه قرب منه و كلمه بصوت واطي .. خايف و متردد كثيير:أقول بسام؟!


بسام و هو يبعد كوب الكافي عن فمه و يبين البرود:خير؟!


سطام بنبرة كلها ترجي:شوفت عينك أنا محتاس مع تحضيرات الزواج و المواعيد ..


بنفس البرود رغم ازدياد حماسة من داخله .. قاطعه:أخلص و لا تكثر حكي .... وش عندك ..؟!


بكل تردد:بغيتك في خدمة؟!


ناظره بطرف عينه:و أنا وش أقدر أسوي لك ..؟!


سطام و بعيونه الخوف .. خايف يرفض أخوه طلبه:إذا على الشيء في أشياء كثيرة تقدر تسويها بس أنا أبيك في شيء أتوقع من الأشياء اللي تحب تهتم فيها ..!


بسام بطفش ما يحب المقدمات الطويلة و حس نفسه بدا يبرد بعد ما كان متحمس:قلت لك لا تكثر هذرة ..


سطام مع ابتسامة باهتة:بغيتك ترتب لي شهر عسل على ذوقك .. يعني أنت سفراتك أكثر من جلوسك في هالبيت و تعرف بالدول الحلوة و تعرف معالم السياحة فيها ...


بسام كان يتمنى يقدم لأخوه خدمة أكبر من كذا .. بس فغلا هذا أحسن شيء ممكن يسوية له:خلاص يصير خير ...


سطام مو مصدق:و الله؟!


بسام ما حب يبين فرحته و استمر على جمود ملامحه:قلت لك صار خير و لا تكثر كلام لا أهون ...


سطام بكل توتر:لا تكفى ما صدقت أحد يساعدني أخربها على نفسي .._ قاطعه صوت جوال بسام يرن..


طلع الجوال من جيبه .. بسام:هلا و الله ...


سالم:هلا بـ أبو الشباب القاطع ...


بسام ما حب يمزح و يأخذ و يعطي مع صديقة بوجود سطام:لما أشوفك نتفاهم ..


سالم بخوف:وينك فيه؟!


بسام:وين بكون ما دامني موب معكم يعني في البيت ؟!!


سالم بكل راحة:آآهآآ احسب سويتها فيني مثل ذاك اليوم و تسحب علينا و تسافر ..


بسام و هو يريح ظهره ع الكرسي:لا ذاك اليوم كان استثنائي كنت طفشان ...


سالم:طيب وش عندك من مشاريع ..؟!


بسام:نوم و أكل و سهر ... عندك شيء؟!


سالم:ايه الشباب مجتمعين و كاشتين في البر و طبعا ..- مع غمزة:الجمّعة ما تحلى بدونك ..


بسام:أوكية الليلة أكون عندكم ...


سالم:ننتظرك ..


بسام:إن شاء الله الليلة عندكم .. يالله سلاام ...


سالم:مع السلامة .._ قفل الخط و جلس يحوس بجواله ...


سطام بخوف:وش عندهم الشباب؟


بسام و عينه على الجوال:طالعين البر و عازميني .._لف عليه:تبي تجي حياك ...


سطام و التعب بعيونه:لا عندي مشاغل لحد رأسي .. بس لا تنسى اللي اتفقنا عليه ...


بسام بنبرة كلها عصبية:خلاص عطيتك كلمة .. و أنا قدها ...


سطام بترجي:بسام الله يخليك لا تسوي شيء يكفي المرة اللي راحت زواجي تأجل بسببك .!


بسام و بعيونه نظرة غرور .. بس بقلبه غصة:و الله السفر جا على بالي و سافرت و أنت وش دخلك عشان تأجل زواجك عشاني ..!


سطام وضح بصوته العصبية .. رغم محاولته الفاشلة يمسك أعصابه:حتى لو كنت ما أبي أأجله الكل بيرفض يمشيه دامك موب موجود ..؟!


وقف بسام:خلاص أنا رايح لمكان قريب و إن شاء الله راجع ماله داعي هالخوف و بعدين أنا وعدتك بترتيب شهر عسل لك و لحرمك المصونك ما يكفيك هالوعد ..!!


سطام و هو يريح رأسه على الكرسي:ألا يكفي ونص بس يا خوفي من مزاجك ..!


بسام بطفش:سطام خلاص قلت بحضر يعني بحضر لا تكثر حكي ..- مشى و طلع من عنده ما يحب النقاشات الطويلة ..




.._.._.._.._.._..




الساعة 9 ونص بالليل .. رجع البيت استغرب لما شافه ظلمة ما فيه غير النور اللي جاي من الشارع .. دخل جوا قرب من باب غرفة النوم خاف لما ما سمع أي صوت "معقول طلعت .. بس هي متعودة تكلمني قبل لا تطلع ... و أنا دايما أقول لها أطلعي من غير ما تدقين .. تؤتؤ .. بس يمكن تكون نايمة .. أنا أدخل و أشوف"فتح الباب اضطر يفتح الأنوار حتى يشوفها و لقاها نايمة على السرير و مغطيه نفسها ..


استغربت لما شافت النور .. ابعدت المفرش عنها و جلست .. بصوت مبحوح:نواف وش اللي جابك؟!


سكر الباب و هو يرفع حاجب و ما قدر يمنع ابتسامته:يعني أطلع؟!


رجعت شعرها لوراء:لاء .. موب قصدي بس موب عادتك تجي مرتين لهنا؟!


نواف:اليوم الله رازقني .._قرب منها و جلس على طرف السرير:مريت على الشركة اليوم الظهر و بلغوني بالقرار بشكل رسمي.._ وقف و توجه للدولاب..


جوري مو مستوعبة توها صاحية من النوم:أي قرار؟!


فتح الدولاب:قرار النقل .. آمدامك تنسين؟!


جوري:لا ما نسيت ..بس لما قلتي وقتها ما كنت متأكد؟!!!


نواف:إلا بس ألحين خلاص .. قرروا الموعد و عطوني كل المعلومات اللي لازمتني.


جوري:متى النقل؟!و أي معلومات؟!


نواف و هو يغير ملابسه:يعني حددوا لي مكان الإقامة و قالوا كيف راح يكون دوامي هناك و إذا عجبني الوضع أقدر أستقر هناك ..


جوري مو مستوعبة:والله.


ابتسم:آهآآ ..


جوري بحماس:و متى النقل؟!


نواف:المفروض يوم الأحد أداوم في فرع الشركة اللي في الرياض ..!


جوري:أف .. يعني قريب؟


نواف:ايه .. بكرة مسافرين ..؟!


جوري:بس ما يمديني أجهز أغراضي ..؟!


نواف:لا تأخذين معك شيء بس الأشياء الأساسية و بعدين البيت هناك بيكون مأثث و قاضي ..


جوري:لهالدرجة مستعجل ..!


نواف:و الله طفشت من هالعيشة كل مرة أطلع مية حجة و حجة عشان أجيك أبي أحس بالاستقرار شوي.


وقفت و مع ابتسامة كلها انشراح:طيب تشرب قهوة؟!


نواف:عز الطلب .. و الله العظيم حس رأسي بينفجر صار لي يومين ما شربت قهوة.


"دلال حرامتني منها لأني بـ أسافر و أتركها و عاد هي اللي كأنها اهتمت تجي معي .."


ابتسمت بفرحة أكبر:دقايق و تكون جاهزة.




.._.._.._.._.._..




في بيت أبو عبد العزيز و بالضبط في غرفة البنات .. جالسة لحالها في الغرفة و منسدحة على السرير و رفعت المرايا الصغيرة .. لفوق"وش ناقصني عشان ما أكون مثلهم؟!" ..


السؤال اللي دايم يشغل بال غزل .. مع إن وضع خوالها الاجتماعي أرفع من المتوسط بشوي بس ما ينعدون من الهايات ..


بس بالنسبة لعيشة غزل هم أغنى منها بكثير .. و على طول حاطة نفسها بمقارنة بينهم ..


..


تذكرت كلام أروى .. مع أنها ما تتقصده لكن كلماتها اللي تطلع بكل عفوية .. تجرح غزل ..


..


أمي شرت لي فستان .. من المملكة تقول شايفته على وحدة .. وووع .. تخيلي ألبس موديل مكرر ..


و لا المعرس ولد عمي ..!!


..


اوووف .. أمس رحت أشتري لي تيشيرتات بجدد يعني .. المجموعة اللي شرتها الأسبوع الماضي ما عجبتني ..


..


حتى الأسوارات لبستهم مرتين خلاص أحس إني كرفتهم .. و إلا بلايز الشتاء خلاص ما عاد أبيهم ..


..


كلماتها ترن فـ أذن غزل .. اللي ما تطلع للسوق الا كل موسم .. صيف _ شتاء و أحيانا تجمعهم مع الأعياد ..


و التسوق للمدرسة بطلعت الروح تتشتري أغراضها .. "آآآخ يا ربي ما طمعت بشيء بس أبي أعيش مثل الخلق .. " ..


و ما زالت الكلمات ترن فـ أذن الهنوف و نست آخر كلمة قالتها أروى .."كل شيء شريته شريت لك معي" .. تعرف طبعها ما تحب أحد يقلدها لكن غزل غير .. و نست غزل هالشيء أو تناسته حتى تغرق نفسها بالهم ..!!




.._.._.._.._.._..




مخيم شباب في نص البر .. فوق العشرين سيارة و خمس سيارات منهم واقفين جنب بعض و الكل مجتمع حولهم ..


من بينهم سيارة بسام .. شاد على الدركسون .. متوتر و حاس بشياطين الدنيا بوجهه .. هو الكبير و الصغير يتزوج قبله ..


لاء تزوج بس طلق .. كل شيء صار بلمح البصر .. بس ليه حظه كذا .. ضرب رأسه بكرسي السيارة .. "أنا موب حاسد سطام .. بس ليه .. ليه أنا ,, موب سطام .. ليه هو اللي يتهنى و أنا اللي أعيش بتعاسه ..؟!" ..


مشاعر متناقضة بداخل بسام .. ما يحسد أخوه لكن يغبطه على اللي هو فيه .. من خرب حياة بنت عمه ريناد .. بطلاقه لها .. حاس بالدنيا تسود بعيونه و الحظ الردي مخاوية .. ما يدري ظلمها أو ظلم نفسه ..؟!!


..


على جنب واقف واحد ماسك بيده كشاف عطاهم ثلاث إشارات و كل واحد انطلق بأعلى سرعة له ..


داس على البنزين بكل قوته .. ومسك الدركسون بأقوى ما عنده و كأنه يطلع غيضه و قهره على السيارة ... و انطلق معهم ..


بدت السيارات تحوم حول الخيام بأسرع ما عندها .. كلن همه يوصل للفوز .. بدورانه خمس مرات حول الخيام .. ما عاد بسام اللي وده يستمر و يستمر لحد ما يطلع اللي فيه ..


عدت الثلاث لفات الأولى على خير ..


بس ..


..


..


..


.. في الرابعة وحدة من السيارات فقد صاحبها السيطرة عليها بدت تدور لكنها وقفت بعد ما انحرفت عن مسارها و صدمت الثانية فيه لان صاحبها ما قدر يسيطر عليها و يوقفها بسبب السرعة الجنونية اللي يسوق بها ..


أجزاء من الدقيقة و تدخل الثالثة عرض بينهم أما الرابعة و الخامسة قدروا يسيطرون عليها أصحابها في اللحظة الأخيرة ..




.._.._.._..






نهااااية الجزء ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الـ|[2]|ـثاني



الساعة ثنيتين تالي الليل نزلت للدور الأرضي ..

ناظرت في الساعة للمرة الـ20 رجعت تفتح جوالها و دقت على رقمه يعطيها*الرقم المطلوب غير موجود في الخدمة* ....


"اف منك يا بسام هذا وقتك" .. تقدمت للمرايا اللي مغطية جدار يمين الصالة عدلت بيجامتها الفوشية و رفعت الخصل الذهبية اللي كانت نازلة على وجهها .. و دخلتهم تحت الشباصة بإحكام ..


خذت لها لفة على الصالة بخطوات هادية و حاسة بالتوتر يلعب فـ أعصابها ..


بعد نص ساعة دوران في الصالة حست بتعب و رمت نفسها على الكنبة سندت رأسه على ظهر الكنبة و غمضت عيونها ..


..


آخر مرة شافت بسام على الفطور الصبح .. بعدها طلعت لبيت عمها أبو بدر .. لحد العصر .. رجعت و ما عطت له بال توقعت أنه طالع مع ربعه و أكيد هالشيء حاصل .. بس تأخر تأخر كثير .. حتى لما يسهر برا .. متعود يطمنها عليه .. أو أقلها يرسل لها رسالة .. يعرف وش قد ليان ينشغل بالها عليه ..؟!


دقايق و تسمع صوت الباب ينفتح .. فتت عيونها و لفت ..


وقفت على طول لما شافته:سطام ؟! ..


..


هموم الدنيا تتضاعف على رأسه .. كل ما نفذ لها طلب طلبت عشرة .. همس فـ خاطره و هو يرمي نفسه على اقرب كرسي للباب .."و بعدين معك يا سارة شكلك ناوية تطولينها" ..


رفع عيونه اللي جت بعيونها على طول .. استغرب وجودها تحت في هالوقت .. ناظر في ساعته و رجع يرفع عيونها و نظرة الاستغراب واضحة فيها:ليان وش مجلسك لهالحزة؟!


قربت منه و بنبرة كلها خوف و قلق:بسام يا سطام ...!


انقبض قلبه .. "لا يكون بتسويها فيني يا بسام مثل المرة الماضية" .. كلمها بخوف:وش فيه بسام؟!


ليان و بتوتر واضح بصوتها:رجعت العصر و من جيت للحين ما رجع ..؟!


طلع نفس .. يهدي أعصابه المشدودة:و إذا؟!


ليان:موب من عادته يطلع من غير ما يعطيني خبر...!!


تذكر مكالمة بسام مع خووية .. و بكل برود .. :بسام طالع البر مع ربعه ..


ليان و علامة استفهام مرسومة على ملامح وجهها:و أنت وش دراك ...؟!


سطام و هو يحط رجل على رجل:هو قال لي ..


جلست على طرف الكنبة:و من متى يقول لك وين رايح و وين جاي؟!


سطام و هو يناظرها بنص عين .."وكأني طايح من عينك" .. :كنت جنبه في الوقت اللي دقوا عليه ربعه و قالوا له عن الكشته ..


ليان للحين متفاجأه:طيب ما قال لك متى يرجع؟!


سطام:لاء .. و لا أفكر أسأله ...!


ليان رجعت نبرة الخوف بصوتها:بس ... مدري قلبي موب مطمن عليه ..!


ابتسم باستهزاء:لا يكون أمه و أنا ما أدري ..!!


ليان بترجي:سطام الله يخليك دق عليه ..؟!


سطام:و ليش ما تدقين عليه أنتي ..؟!!


ليان بقلة حيلة:دقيت بس ما رد ..


وقف:ما رد عليك عشان يرد علي ...!!


قربت منه:هو موب ما رد هو يعطيني مقفل ...


سطام بكل يأس:في النهاية محد بيقدر يكلمه ..!


ليان و نظرة التساؤل بعيونها:معقولة ما عندك و لا رقم لواحد من ربعه ..؟!


ناظرها بطفش:خلاص بكرة أدق و أشوف ..


ليان باندفاع كله خوف:لاء الله يخليك ألحين دق ..


سطام بنبرة قريبة للعصبية:معقولة أدق الساعة 2 بالليل وش يقولون عني؟!


ليان بترجي أكبر:أنا بحياتي ما طلبت منك شيء بس هالمرة نفذ لي طلب ..!


ناظر فيها باستسلامية .. طلع نفس و هو يجلس:يدق و أمري لله.._فتح الجوال طلع الرقم ... دق ... رنة .. ثنتين .. ثلاثة ..


واقفه جنبه تناظره بكل تدقيق و تركيز ..


رد بصوت تعبان:هلا والله ...


سطام:هلااا سلووم .. أخبارك و أخبار الشباب؟!


طلع نفس بكل إرهاق:الحمد لله .. أنت شـ علومك؟!


سطام:الحمد لله تمام .._بتردد:سالم بغيت أسألك عن بسام .. الأهل قلقانين عليه؟!


تنهد بضيق:سطام الله يخليك لا تقول للأهل شيء ..


قاطعه:ليش وش صاير؟!


سالم بنبرة كله لوم:قلت لك لا تبين لهم شيء .. أنا أبيك ألحين تجيني في مستشفى .... ؟!


سطام يمثل البرود:طيب دقايق و أكون عندك.._قفل الخط و وقف ..


مشت معه و بلهفة:وش قال لك؟!


نظرها بلوم:قلت لك ما فيه إلا العافية ...


ليان:طيب ليش ما يرد ..؟!


سطام:لأن المنطقة اللي هم فيها ما فيها إرسال ..؟!


ليان بكل حيرة:و شلون رد عليك طيب ..؟!


طلع نفس:اففف منك .. هو ألحين في وسط الرياض جاي يأخذ أغراض ناقصتهم و أنا رايح أساعده ... -بكل ضيق ..:خلص التحقيق ..؟!


ليان:طيب أول ما تطلع من المكان اللي هم فيه دق علي و طمني ..!


سطام بقمة الطفش:إن شاء الله عمتي أي أوامر ثانية؟!


ناظرته بكل حزن:لا مشكوور.


طلع من البيت و قدر يمثل البرود عليها و يألف قصة في ثواني .. ابتسم لـ نفسه بغرور .."و الله و تعرف تمثل يا سطام" .. باله مشغول مع نفسه ما همة أخوه أو حتى يروح يشوف من اللي فـ المستشفى بس راح لأنه مضطر ..


..


.. طلعت لغرفتها تجر رجولها جر .. مع أنها حاضرة المكالمة .. بس ما ارتاح لها لا بال و لا خاطر ..




.._.._.._.._.._..




غرق القمر فـ بحار السماء و لاحت أشرعة الشمس .. حتى تعلن بداية يوم جديد ..


..


صاحية من وقت أول ما صلت الفجر لبست ملابس الجامعة اللي جهزتها الليلة الماضية ..


..


تنورة سوداء و قميص أبيض اللبس المعتاد لكن جنى تحب تطلعه غير بلمساتها الرايقة فـ الكسسوارات .. و موديل القميص المكسر ..


حطت مكياج خفيف و نزلت طيران لتحت و الفرحة ماليتاها ليش ما تدري ..؟! .. وصلت لنهاية الدرج طلع لها في وجهها وقفت فجأة .. "يالله صباح خير" ..


ناظرها و على وجهه ابتسامة استخفاف ما اخفت التعب:صباح الخير ..!


من غير نفس و عيونها للجهة الثانية:صباح النور ..!


كلمها بنبرة قريبة للعصبية .. تعبان و حيلة مهدودة و تقابله بهالطريقة:مدري من فينا المفروض يخاف يصبح بوجه الثاني ..؟!


جنى بعصبية:بدر أنا ما غلط عليك عشان تكلمني كذا ..!


بدر شياطين الدنيا تتناقز قدام عيونها وشلون تطلع له جنى بعد:قلة احترامك و ذوقك تخليني أتكلم معك كذا ..؟


همست:اللهم طولك يا روح ..


رأسه مزحوم بأشياء كثير بس مستحيل ينسى موضوعها .. :زرتي المستشفى اللي .._مع نبرة استهزاء:انولدتي فيها؟!


رفعت عيونها للسقف و بكل غرور:هذا شيء ما يخصك .. و خرافاتك اللي جالسة تزن به مصيره يجي اليوم و تنثبت أنها كذب ...


بدر بصوت كله ثقة:و أنتي الصادقة مصيرة اللي بيجي يوم اللي أثبت فيه خرافاتي ...


..


.. طفشت منه و من كلامه و بدت تطفش من حياتيها .. مو معقول هالانسان .. ست سنين و هو يردد هالكلام و محد سامعه .. نفسه طويل و ما يمل .. أو حتى ييأس ..


...


بكل ضيق:لما تحج البقرة على قرونها إن شاء الله ..


بدر و بعيونه التعب:ما عليه .. نشوف من اللي يضحك بالآخر ..!


مشت عنه و هي تدفه بـ كتفها .. كملت طريقها لغرفة أمها و ثقة النفس ماليتها من رأسها لرجولها ..


و كل واحد يناظر الثاني بشفقة ..


..


بدر .. حس نفسه بداء يكرهها حقيقي .. بس يتمنى ما يوصل لـ هالشيء ..


نزلت من فوق و كعادتها بكل رجاجة ضربته على كتفه على خفيف:يا صباح السكر ..


.. لف عليها و هو معقد حواجبه .. بس رجع يبتسم لما شاف ابتسامتها:صباح النور ...


ريناد مع غمزة:وش عندهم الحبايب واقفين عند الدرج؟!


بدر و هو يميل رقبته يمين .. يسار:و لا شيء كنت طالع ...


ريناد بنظرة شك:آهآآ ومن اللي مأخذ عقلك في الصالة ..؟!


بدر بـ ابتسامة باردة:و لا شيء فكرة جت في بالي و سرحت المهم .. جاهزة ..؟!


ريناد:شوفت عينك .._خذت لفة:وش رايك..؟!


ابتسم:و أختك وينها ..؟!


ارتسمت ملامح الحزن على وجهها:فوق جالسة تتكشخ ..


..:و ليش قلبتي وجهك كذا؟!


ريناد مدت بوزها تتصنع الزعل:ما تشوف نفسك .. أسألك عن لبسي تسألني عن الآنسة ريتاج؟!


ضربها على رأسها على خفيف:كبرتي و صرتي بالجامعة و حركات المبزرة ما بطلتيها ..


ابتسمت:علشان رحت الجامعة كبرت ..- تتصنع الحسرة بصوتها:أنا توني في عمر الزهور ..


بدر حس بأخلاقه خلاااص .. :طيب يا اللي في عمر الزهور ابعدي عن طريقي بروح أخمد ..


ناظرته بكل تعجب:توك تقول بوديكم ..!!


بدر بـملامح إحراج ما أخفت ملامح التعب اللي على وجهه:تحمست .. بس الحين ما أشوف قدامي .. من أمس ما نمت ..


ريناد بكل اهتمام:ليش وش صاير؟!


تنهد و هو يتسند على الدرابزين:و لا شيء ..


ريناد:موب من عوايدك السهر و بعدين وراك دوام ...!


بدر يدور أي حجة:طفشت و حبيت أكسر الروتين .. و بعدين الشركة شركة أبوي موب محسوب علي ..


ريناد بكل خبث:طيب إذا استلمت راتبك كامل قابلني ..


بدر ناظرها بغرور و ثقة ... طلع فوق من غير ما يقول شيء .. لأن كلمة زيادة بينوم فـ الدرج ..


ريناد و هي تنزل:طيب تمسي على خير ..




.._.._.._.._.._..




رن الجرس .. سدت أذنها و هي حاسة بطبلة أذنها راح تنفجر أخيرا وقف ... صرخت:خلاص درينا أن الحصة انتهت ...!!


وقفت جمان و هي مبتسمة:أنا رايحة لأبلة رنا دقايق و جايتكم ..


أروى:طيب لا تتأخرين ..- بنبرة استهزاء:يا الدافورة ..


جمان مع ابتسامة عريضة .. وهي تأشر على عيونها:من عيوني ..


لفت على غزل اللي جالسة على يسارها:يالله قومي نطلع ..


غزل و عيونها على الدفتر:لاء .. أنا رايحة عند لوجين و ريتاج بعد ما أخلص من الواجب ..


عقدت حواجبها:على فكرها من بدت السنة ما جلستي معنا إلا مرتين..!


غزل و هي مندمجة بالكتابة ..:ما مليتي مني كل خميس تشوفيني هذا غير الزيارات اللي في نص الأسبوع ..!


أروى بكل حالمية:لو كل يوم أشوفك ما مليت منك ... يعني مسوية ما تعرفين؟!


وقفت مع ابتسامة:عندي موضوع مهم ...._طلعت بعد ما مرت من وراء ظهرها ..


أروى:طيب لا تتأخرين عندنا منيرة بعد الفسحة ...


صرخت من بعيد:أوكيــة ...


تنهدت أروى و هي تسند خدها على كف يدها .. و ارتسمت ملامح حزن على وجهها ..


..


في الفترة الأخيرة غزل بنت عمتها .. تغيرت كثير ..


من بداية السنة .. كلامها صار قليل جلساتها مع ريتاج و لوجين صارت تكثر يوم عن يوم ..


و الأهم من هذا .. أروى صارت تفقدها كثير حتى و هي جالس جنبها .. عكس أول ..


بعد ما كانت تشاركها كل أسرارها و تتقاسم وياها الهبال و المقالب .. يأكلون ..


يشربون و أحيانا ينومون مع بعض .. كانت تحس أنها أقرب من روحها لها ..


..


حست بالدموع تتجمع فـ عيونها .. رمشت أكثر من مرة تضيعها .."ما عاد إلا هي تبكين و لا فـ المدرسة قدام البنات ..؟!" ..


..


غزل ما كانت أحسن منها حال .. تمشي و الضيقة ما ليتها و عيونها تسبقها ع البنات ..


رغم أنها مدرسة حكومية .. لكنها اشتهرت بالبنات اللي يسجلون فيه .. بنات العز و الهاي كلاس ..


البنات اللي ما يقدرون يفرضون سيطرتهم ووجودهم فـ المدارس الأهلية لأنهم و بكل اختصار في الأقوى منهم ..


جاين هنا حتى يستقوون على بنات المتوسطين أو اللي على قد حالهم .. أكيد يحسون بالقوة و يستمتعون بها .. لكنهم أكيد ما يحسون بإحساس البنات اللي حولهم .. بنات أمثال غزل ..


تنهدت بضيق أكبر .."مها أبوها غير لها سيارتها مع أنها ما تسوقها بس هي اللي توصلها للمدرسة ..


سمر فـ ظرف يومين سافرت لباريس عشان تحضر عرض لمصممها المفضل و ترجع و محد يقدر يحاسبها من المدرسات ... – لفت وجهها للجهة الثانية .."سديم مستانسة بالحفلات اللي تسويها كل أسبوع و محد قادر يرفض طلب لها ..


نزلت عيونها للأرض"و أنتي يا غزل وش خذيتي من هالدنيا .. بيت فقر ما يشرف لجمعة بنات حتى .. مصروفك بالشهر كله وحدة من اللي حولك تصرفه فـ يوم .." .. انفضت رأسها تبي تبعد هالأفكار اللي مشغلتها و قاعدة تزيد تعبها يوم عن يوم ..


..


في نفس المدرسة و في مكان ثاني .. جالسين في زاوية الفصل ..


طفشت ريتاج من كثر ما تسولف لها لكن لوجين ابدا ما تمل ..


لوجين .. مسنده رأسها للجدار و عيونها لقدام .. و نفس الحماس بصوتها و هي تسأل هالسؤال كل يوم:ما صار شيء بينهم؟!


ريتاج و هي تبعد مزاز العصير عن فمها:يوم الخميس الصبح تهاوشوا ويوم الجمعة ابدا ما لهم حس ...؟!!


لوجين لفت بكل تركيز:وش عنده ساكت عنها؟!


ريتاج بدت تطفش من حياتها لوجين مشغلتها ببـ بدر .. و الحين طلعت سالفة جديدة .. ما عاد بدر لحاله صاروا بدر و جنى .. لو يموتون بدر وجنى بيكون يوم سعد عندها .. :مدري عنه .. بس اليوم الصبح ما شفته ..


لوجين بكل عصبية أجوبة ريتاج ما تشفي لها الغل اللي بصدرها و لا تريح لها بال:ترجعين للبيت و تجبين لي خبره ..


زفرت بكل ضيق:وش بيصير غير كذا ؟! ..


لوجين بهمس:طيب سكري هالسيرة غزولة جت ..


ابتسمو لها نفاق .. و هم يشوفونها تقرب لهم .. ريتاج .. ما تحس بأي تودد لـ غزل .. لكن تجاملها عشان لوجين ..


لوجين .. هدفها من علاقتها الاجتماعية المصلحة و بس و غزل بالنسبة لها أداة تبي تستفيد منها .. لو فـ المستقبل البعيد ..


حتى ريتاج أقرب المقربات لها قاعدة تستغلها .. بتعبير أصح .. تبيها جاسوسة لها تعلمها بأخبار أخوها بدر ..


بدر اللي لفت انتباهها بعد ما طلعوا مع بعض قبل خمس سنين .. فـ طلعة عائلية و جذبها بوسامتها و تعامله الذوق مع الكل .. من يومها صار بالنسبة لها الهدف الأول اللي عايشة عشانه ..


عشان كذا تبي تعرف كل شيء عن حياته حتى لما يرمش .. تبي تعرف بهالشيء .. !!


..


غزل .. ما كانت تطيق الجلسة مع لوجين و ريتاج .. لأنهم مغرورات .. و راسهم فاضي أكبر همهم المحافظة على البرستيج مثل أغلب البنات بهالمدرسة و آخر همهم يكونوا صداقات حقيقة ..


تحب جلسة أروى و جمان .. لكنها مضطرة تسايرهم .. لأنها صارت تكره حياتها اللي الكل يصبرها عليها .. تبي تجدد تبي تتغير تبي تصير مثل الكل .. و ريتاج و لوجين بالنسبة لها مجرد وسيلة ..


يعني مصلحة متبادلة ..!!


..


>>> المصالح .. حتى بين بنات العم و الخالة ..؟!!




.._.._.._.._.._..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


وقف عند الباب لحد ما تأكد أنها تثبتت و كل أوراقها خلصت و الفضل يرجع بعد الله لشركة اللي يشتغل فيها و واسطتهم ..


صاحب الشركة كريم و متمسك بـ نواف .. مع أنه عنده عشرات غيره لكنه من النوع اللي يقدر الطاقات .. ابتسم براحة و هو يحرك من قدام بوابة الجامعة ..


..


دخلت للجامعة و حست بغرابة بس موب أكثر من إحساسها بالإزعاج من كلام الإداريات و المراقبات و أسألتهم الروتينية .. و نبرة صوتهم اللي واضح عليها الضيق .. بيوم و ليلة تتثبت أوراقها و تداوم عادي ..


و يوم ما صار عندها أهل يضايقونها بوقت فرحتها صاروا الأغراب يضايقونها ..!


..


توجهت لقسمها حست بالهدوء يعم المكان .. بهالوقت الكل بقاعته يأخذ المحاضرة اللي عليه ..


خذت جولة تفقدية و أخيرا وصلت لغرفة المراقبة دخلت تسألها عن محاضرتها و جدولها شافتها واقفة تكلم في الجوال أشرت لها تصبر .. دقايق قفلت الجوال :خير؟!


جوري و هي مبتسمة:أنا طالبة جديدة انتقلت اليوم لهنا...


قاطعتها بكل ضيق:وش المطلوب مني؟!


جوري بكل :حبيت أعرف المحاضرات اللي علي اليوم ..


قاطعتها:شوفي الورقة اللي هناك فيها جدولكم .. شوفي وش اللي عليك .._ طلعت و رجعت تفتح جوالها ...


توجهت لمكان الورقة اللي أِرت عليه المراقبة .. شافت الرموز و خرابيط كثيرة ما تعودت عليها .. حست بدوخة و طاحت على كرسي المراقبة اللي كان وراها .. فقدت الوعي لثواني و رجعت تصحى بس حاسة أنها فاقدة توازنها .. للحظة ..


..


يتمشون بين القاعات و ضحكاتهم تتعالى ..:و الله العظيم حسيت بقلبي بيوقف و أنا أتفرج عليها ...


جنى تكمل بحماس أكبر:على أني استانست به بس أكيد معك بيكون أحلى ...


لمى بكل غرور:احم احم .. عارفة هالشيء يا قلبي ..


ناظرتها بطرف عينها .. لف وجهها لقدام و همست:شوفي ليلى جالسة على الكرسي و لافته لمكتبها اللي على يسارها .. موب من عادتها ...


لمى:ايه و الله لا تكون تعبانة ...- بنبرة كره:والله هاذي تهد بيوت ما تنهد ..


ضحكت:ههههههههههههههه... الله خلقها بربارة "ثرثارة" .. و راعية حكي .. إنا جايين نتحرش .. هاذي أحلى فرصة.._ تقدموا ثنتينهم و لفوا لجهتها ..


وقفت مصدومة جنى:مراقبة جديدة ..؟!!


حطت يدها على رأسها و هي تشوفهم ثنتينهم أربع .. همست بتعب:لاء .. موب مراقبة ...


لمى خافت عليها .. تكلمت بـ نبرة كلها حنان:خير فيك شيء .. تعبانة ؟!


وقفت جوري و هي تحس بنفسها تترنح:لاء .. ما يحتاج .. دوخة دايما تجيني ...


جنى .. مسكت يدها:ارتاحي شكلك تعبانة ..؟!


لمى بلوم:إذا تعبانة وش جابك اليوم؟!


ساعدتها على الجلوس على الكنبة .. جوري بدت تسترد عافيتها:أنا جديدة هنا ما حبيت أغيب من أول يوم ..


جنى باهتمام:مستجدة؟!


هزت رأسها:ايه ..


لمى:من وين جاية؟!


قطعت كلامهم و هي داخلة عليهم و بعصبية:أنتي وياها هنا و أنا تعبانة و منحاشة من المحاضرة عشانكم يا الدوبيتين ..


جنى ببرود:يووهـ نسيناك ..


فجر بعصبية أكبر:لا يا شيخة ...؟!


وقفت جوري:أنا رايحة للكافتيريا أشرب شيء يمكن أصير أحسن ..


لمى بحماس:يالله خلونا نروح كلنا ...


رفعت فجر حواجبها متعجبة:من هاذي؟!


مشت لمى لعندها:مستجدة .. يالله خلينا نسبقهم للكافتيريا .._ مسكت يد فجر و سحبتها وراها و مشت بسرعة هي و اياها ..لـ جهة الكافتيريا ..


ابتسمت جنى:نروح و إلا ..!


جوري مع ابتسامة باهتة ..:مشينا ...


جنى هي ماشية مع جوري:من أي جامعة جاية؟!


جوري:جامعة الملك فيصل ..


جنى و هي مستغربة:وين هاذي؟!


ابتسمت:بالدمام ..


جنى متفاجأة:جاية من الشرقية؟


جوري:آهآآ .. و توني واصلة أمس ..


جنى:أووف ما كأنه تعب عليك ...


قطع كلامها صوت لمى من بعيد:يالله يا سلااااااااااااااااحف ...


ابتسموا و مشوا بسرعة أكبر لناحيتهم ..


جنى و هي تجلس:فضحتينا في الجامعة ..؟!


لمى تعدل جلستها ..:وش أسوي فيكم بطيئات ...


فجر وهي تحط رجل على رجل:يالله عزموني على أي شيء .. عشان ما أحس أن طلعتي من المحاضرة مالها داعي ...


جنى و هي رافعة حاجب:غريبة بعض الناس ما شافوك .؟!


فجر بحزن:و الله حاسة بالذنب .. بس عارفتها ما راح تعطيني محاضرة ...


لمى بكل إهتمام:ليه وش غيرها؟!


فجر:من انتقلت للمستوى الرابع و أي شيء غلط أسويه ما تعاتبني عليه صارت علاقتنا أقل من الصداقة ..!


جنى بكل طفش:من قال أنكم صديقات .. هي حبت توجهك في أول أيامك في الجامعة سوت اللي عليها و خلاص ...


جوري و هي ضايعة بينهم:من هاذي؟!


ابتسمت لمى:تخيلي مراقبة لكنها تشتغل مصلحة اجتماعية تقريبا ..!


جوري:و شلون؟!


فجر و نظرات الحزن بعيونها:تحب تصادق البنات و الله ياما بنات الله هداهم على يدها ...


جنى:مجرد دور تتقمصه عشان تصلح البنات قبل لا يغلطون بس فجر تعلقت فيها كصديقة و .._ سكتت ..


جوري:و ايش؟!


وقت جنى:و لاشيء .. يالله أنا اللي عازمتكم وش تحبون تشربون؟!


لمى بكل حماس:كابتشينو من الأربعاء و أنا مشتهيته حق الجامعة غير ..


فجر و ملامح الحزن واضحه على وجهها كلام جنى عن صديقتها جا بخاطرها:و أنا بعد.


لفت جنى على جوري:و أنتي؟!


ابتسمت:مثلكم ..


بعدت جنى عنهم مرت دقايق و الصمت سيد المكان رجعت مع أكواب الكابتشينو ..


جلست:ها فجورهـ .. شخبار خالي و عبد العزيز؟!


فجر مع ابتسامة نورت وجهها .. من تسمع طاري أبوها أو أخوها تحس بالدنيا تضحك لها .. ليش لاء و هم السند و العزوة لها:الحمد لله بخير.


جوري و هي تأخذ الكوب من يد جنى:تقربون لبعض؟!


ابتسمت جنى و هي تمد كوب لمى لها:بنت أختي ..


جوري:بصدمة:نعم؟!


ضحك الكل .. ههههههههههههههههههههههههههه .. و جوري ارتسمت عليها ملامح إحراج ..


ضحك جنى:وش أسوي في أبوي لآخر لحظة يبي عيال جيت و عيال أخواني سابقيني ....


دخلت عرض عليهم:هآآآآآآآآآآي شباب صباحكم عسل و قشطة ...


.... بصوت واحد:صباح الخير ..


جلست معهم:ها شخباركم .._لفت على فجر:شخبارك ؟! و سلامات على خالي ؟!


فجر و هي ترفع الكوب:الله يسلمك هو الحين بخير ..


ريناد مع ابتسامة عريضة:ما يشوف شر ..


بعدت كوب الكافي:الشر ما يجيك ...


لفت على لمى .. ريناد:و أنتي يا لموو كيفك؟!


لمى:بخير و لله الحمد ...


جنى:و أنا لي الله ...


لفت عليها ناظرتها بنص عين .. بس ما قالت لها شيء .. لأنها لفت نظرها شيء غريب و علا صوتها فجأة:بنت جديدة ..؟!


ابتسمت جوري:أهلين ..


ريناد:سوري ما انتبهت لك ..


همست جنى:من الحماس الزايد ..!


ريناد:من وين جاية؟!


جوري:من الشرقية .. جامعة الملك فيصل.


لمى بحماس:قولي الله .._ابتسمت جوري .._:بنات خالي هناك على طول يمدحونها حلمي حياتي أروح هناك ..


جنى بعيونها نظرة زعل:يعني ناوية تروحين و تخليني يا الدبة..


قطعت كلامهم:صباح الخير ..


جنى مع ابتسامة عريضة:صباح الحب يا قلبي.


لمى تمثل الزعل:طبعا الكلام الحلو لها و إنا الله يرزقنا.


ليان:ها أخباركم يا بنات؟!


بأصوت متفرقة:الحمد لله تمام .. بخير .. تمام.


جوري:و هاذي وش تقرب لك بعد؟!..


ضحك الكل ... ههههههههههههههههههههه


جنى و هي تضحك:هاذي بنت أخوي ... – و اشرت على ريناد:و الدبة ذي بنت أخوي بس ثاني ..


ابتسمت:ما شاء الله ..


ليان:ها كيف الجامعة معك يا جوري؟!


ناظرتها بتعجب:تعرفيني؟!


ليان مع غمزة:جايتني توصية عليك ..


جنى:بنت أخوي إدارية هنا ..


جوري:مشكورة يا قلبي على الاهتمام ..


ليان:العفو ما سويت إلا الواجب .. يالله يا بنات كل وحدة تشوف محاضرتها و اتركوا اللعب عنكم .. يالله سلام.._مشت بعيد عنهم .. و هي تفتح جوالها .. و تدق على بدر للمرة الثالثة .. و طبعا ما يرد ..


..


ضحكت ريناد من كل قلبها:ما درت عنك يا فجر كان طحتي من عينها ...


ضربتها فجر على كتفها على خفيف ..


دخل عليهم عرض صوت من بعيد:فجــــــــــر ...


غمضت عيونها:يا رب موب هي ... يارب يكون حلم .. يارب.


ضحكت ريناد من كل قلبها عليها:ههههههههههههههههه .. قومي .. قومي أحسن لك ...


وقفت فجر:ادعوا لي.


جنى باللهجة مصرية:ربنا معاك يا بنتي ...


جوري بفضول:هاذي اللي تتكلمون عنها مغير ..


جنى:ايه .. الجازي مغير ...


لمى و نظرة تأمل بعيونها:شوفي شكلها و لا كأنه أم عيال ..!؟


جوري:كم عمرها؟! .. – و هي تراقب ملامح وجه الجازي .. واضح عليها أنها فـ نهاية العشرينات و ملامح وجهها بقمة البراءة .. ما تبين عليه أنه مصلحجية أو متصنعة ..


لمى و هي تفكر:يعني في الثلاثينيات ..


جوري:والله .. مبين عليها عشرينية ..!!!


جوري و حست بملامحها تذكرها بشيء بس موب قادرة تربطها به:طيب هي ..


جنى مع ابتسامة باردة:خلاص اتركوا الحش للأيام الجاية.._رنووودة؟!.._


ريناد سرحانة في عالم ثاني .. _علت جنى صوتها:رينااد؟!


انتبهت لها و ابتسمت:خير؟!


جنى مع غمزة:اللي مأخذ عقلك يتهنى به؟!


وقفت و بكل برود:محد .. أنا رايحة لصديقات أكيد فقدوني ..- بكل غرور:فديتني ...


لمى و هي تناظرها بنص عين:لا يا شيخة .. توكلي الله يستر عليك.


ضحكت ريناد عليها و مشت بعيد عنهم ..


و محد قدر يخفي ابتسامته من شكل ريناد ..




.._.._.._.._.._..




ناظر في ساعته للمرة الثلاثين و يمكن أكثر ...!!


من الساعة ثنتين في تالي الليل و لحد الساعة 11الصبح وهو واقف على رجله رغم أن بسام ما يعني له شيء بس ما يدري من وين طلع له .. إحساس الخوف على أخوه ..


..


قرب منه و حط يده على كتفه:سطام أجلس ارتاح على الأقل ... من أمس و أنت واقف على رجلك ..!


سطام وجه أصفر .. و بصوت كله تعب:مرتاح كذا ..!


تركي و هو يشد على كتفه:و بعدين معك كذا الأهل بيشكون أنه في شيء ...؟


قرب سلطان منهم:ها بشروا؟!


تركي و هو يتنهد و يسند ظهرها على الجدار:من أمس و هو في غرفة العمليات للحين ما طلعوه ؟!


سلطان وعيونه على سطام:أنت للحين هنا ليش ما رحت ترتاح؟!


تركي بكل يأس:تعبت وأنا أتكلم معه ... بدر كان هنا من أمس لحد الساعة 7 و ما قدر يتحمل لأنه كان مصدوم .. أنت تدري وش بسام بالنسبة له ..!


تنهد سلطان .. :سطام و أنا أخوك وقفتك ما راح تشفي أخوك أنت أرجع للبيت و أنا و تركي هنا لحد ما يطلع بسام ..!


...


مشاعر فـ داخل سطام متخربطة و متناقضه .. و كثييرة تشتته أكثر و أكثر ..


فرحته بزواجه تلاشت.. خايف من فراق سارة بس خوفه بـ فقد بسام أكبر ...


ما يتخيل نفسه يوم يصحى من غير لا يشوف تعقيدة حواجب بسام و لا يتخيل نفسه يأكل من غير ما يشوف تكشيرت بسام ع الأكل .. و لا يتخيل نفسه يجلس مع أهله و لا يسمع نبرة المعارضة من بسام .. يكرهه .. يتمني يبعد عنه .. يعيش فـ مكان ما يكون فيه بس ما يموت .. الموت صعب .. حتى لو كان عدوك .. صععععععععب ..


..


و اخيرا طلع الدكتور من غرفة العمليات .. مشوا لعنده ركض .. ما عاد سطام اللي يفرق عنهم بكم خطوة .. رجلها ما عادت تتحمل بس هو كله إصرار يكون موجود لحد ما يطمن عليه ..


تركي بكل لهفة:بشر يا دكتور؟!


نزل الكمامة عن وجه و طلع نفس قوي:و الله مدري وش أقول لكم ..!!


سلطان بصوت مرتجف .. من ثواني بس حس بصعوبة الموقف:صار له شيء؟!


الدكتور بنبرة هادية يحاول يطمنهم:إحنا بذلنا أقصى جهدنا و مثل ما أنتوا شايفين من أمس و إحنا معه في غرفة العمليات .._طلع نفس:ما أخبي عليكم حالته صعبة ووضعة حرج جدا و غير مستقر ..!


سلطان .. ما لقى بكلام الدكتور جواب يريحه:طيب وش بيصير ألحين يا دكتور؟!


الدكتور:لما وصل لهنا كان شبه ميت .. جسمه فيه أكثر من ثمان كسور غير الدم للي كان ينزف منه .. كل هذا قدرنا عليه لكنه أصيب بنزيف داخلي و هذا اللي أخرنا معه ..


همس سطام:نننننـ .. نزيف .. د...ا ...خلـ ..ـي ..!؟


كمل ببرود أعصاب متعود على هالحالات .. :قدرنا نسيطر عليه لكن يمكن هالنزيف يسبب له عاهات في المستقبل هذا غير الزجاج دخل و أثر على أعصاب العين و حسب تقديراتنا أنه راح يفقد بصره .. لكن هالشيء ما راح نقدر نثبته إلا بعد ما يصحى و الحين راح ننقله للعناية المركزة .. أنتوا شدوا حليكم و ادعوا له ..


تركي و الصدمة بعيونه .. :يعطيك العافية ...


الدكتور و هو يبعد:الله يعافيك ...


سند جسمه للجدار و حاس برجوله مو قادرة تشيله أكثر ... قرب منه سلطان .. من دقايق حس بصعوبة الموقف و ما قدر يتحمل وشلون بيكون إحساس سطام و هو من أمس على هالحال .. حط يده على كتفه:شد حيلك يا أخوك هذا قضى ربك ..


تركي رغم الصدمة .. لكنه حب يخليهم يتفائلون:الثنين اللي كانوا في الحادث معه كلهم توفوا .. و بسام فـ نعمة .. _طلع نفس قوي ...


سلطان .. :الموضوع هذا لازم يبقى سر بيننا الأهل ما راح يسون له شيء إذ عرفوا ...


تركي و هي يرفع جواله .. :لازم ننبه بدر لا يغلط قدامهم .. - مسك كتف سطام:يالله خلنا نرجع للبيت أكيد ألحين قلقانين عليك ...


طلع و كل واحد منهم يجر رجوله .. رجال طول بعرض موب قادرين يتحملون اللي صار و شلون أهلهم إذا عرفو ..!




.._.._.._.._.._..




في وقت الظهرية وقت الخروج من الدوامات .. يعني وقت الزحمة و وقت الذروة ..


... دخلت غرفتها و قفلت الباب أكثر من قفلتين ...


حاس بحيلها مهدود بس موب قد معنوياتها المتحطمة غمضت عيونها و هي تسترجع الثواني اللي مرت فيه قبل شوي ..


... قدمتها بكل فخر:هاذي بنتي الكبيرة . . ليان ..


همست وحدة من الجالسات:هاذي بنتها العانس ..


همست اللي جنبها:يقولون الخطاب على بابها مثل السيل بس هي اللي رافضة ..


رجعت تهمس الأولى:في النهاية عانس..


..


انحرجت أمها من كلامهم رغم أنهم يتهامسون بس صوتهم كان واضح مع الهدوء اللي خيم على المكان فـ دخلت ليان .."

..


رجعت تفتح عيونها .. رمت أغرضها على السرير و رمت نفسها جنبهم ..


"يا برود أعصابك يا يمة ولدك أمس ما نام في البيت و الثاني من طلع الفجر ما عاد له حس و أنت و مسوية عزيمة .. آآخ يا ليت عندي برود الدم اللي عندك .. " ..


..


سحبت جوالها و فتحته سطام جواله مقفل .. و أكثر من خمس مرات دقت على بدر لكنه ما يرد .. حست أنها مفتشلة منه ..


تردد تجرب الرقم الثاني اللي ممكن يساعدها و بمجرد تفكير .. حست بدقات قلبها تتسارع ..


"المفروض ما أدق عليه .. بس لازم أتطمن على بسام"


... دقت الرقم ما كانت محتاجة تخزنه في الجهاز لأنها حافظته في عقلها .. دقت عليه رن ثنتين و قلبها يدق معه في الرنة الخامسة رن و الربكة واضحة بصوته:ألو ..


ابتسمت بألم:ألو أهلين ..


كلمها ببرود:خير وش بغيتي؟!


ليان و الدموع متجمعة بعيونها .. بتردد:بس بغيت أسألك عن بسام إذا شفته أو كلمك ..


لف تركي على سلطان اللي جالس بجنبه في السيارة .. بنبرة كلها قسوة خلت ليان تعض أصابعها ندم لأنها فكرت فيه .. :و أنا وش يدريني عن بسام؟!


ليان بنبرة إحراج .. وجرح يتوسع بـ قلبها:مشكور و آسفه على الإزعاج ..


تركي بعد ما طلع نفس:العفو ...


قفلت الخط وضمت الجوال لصدرها"الله يسامحك يا بسام حطيتني في موقف محرج" ..


ما قدرت تمسك دموعها .. قسوته و بروده صدموها .. و حطموها ..


و شلون و هي فـ موقف مثل كذا غياب أخوها .. موترها و مخليه تتأثر بأدنى شيء و شلون لما يصرخ عليها أحد و يعاملها بجفاء .. وهو أقرب لها من الوريد ..


.. مرت الذكرى اللي مستحيل تغيب عن بالها .. ضغطت على رأسها بيدها الثنتين .."ابداااا مو وقتها"


..


قبل أربع سنين بالضبط ..


طلعت من جامعتها و هي تناظرها بكل اشتياق .. اليوم آخر يوم لها .. خلاص بتتخرج منها و بتكمل أحلامها اللي قاعدة تخطط لها من 4 سنين .. و أول خطوة من هالحلم .. التخرج من الكلية ..


تلفتت يمين و يسار تدور على سواقهم .. ناظرت فـ ساعتها .. همست:هذا و أنا موصيته ..!!


لمحته من بعيد .. استغربت من وجوده هنا .. هزت رأسها تبعد صورته من خيالها .. "مستحيل تركي يكون هنا .. وش يجيبه أصلا ..؟!" ..


قرب منها أكثر و كل ما قرب صدمتها من أنه واقع تزيد ..


قرب:السلام عليكم .. عسى ما تأخرت عليك ..!!!


ناظرته و هي للحين مصدومة:تركي وش تسوي هنا ..؟!


ناظرها بكل لوم:هذا سؤال تسأله وحدة لزوجها ..؟!


ناظرته ليان بصدمة أكبر:زوجها ..!!!


ناظر فـ ساعته:بعد ساعة من الحين بتصيرين زوجتي ..


ارتبكت و زاد توترها .. فوق ما هي متفاجأة من وجودة .. بعد قاعد يقول لها كلام مو مفهوم ..!!!


ابتسم لها:امشي يا الله .. بتقعدين طول يومك فـ الشارع و الا تبين تضيعين علينا الوقت ..


نطقت بكل خوف:تركي أنت لازم تمشي من هنا لو جااا كومار و شافك بيعلم أبوي و أبوي ..


قاطعها:لا تخافين كومار أنا صرفته .. الشركة للحين ما وصلوا السواقين الخاصين بها .. يعني من ناحية كومار فـ أمان .. بس عشان تصيرين فـ أمان من أبوك لازم تجين معي و نروح لأقرب مستشفى ..


ارتجفت يدها من طاري المستشفى و بكل خوف:ليه .. وش معنى المستشفى ..؟!


طلعت ضحكة عفووية منه:هههههههههههههه .. وش فيك ليونتي .. بس سمعتي طاري المستشفى .. خفتي ..؟!


ليان بكل خوف وقلة صبر:تركي حرام عليك بتموتني من الخوف ..


ابتسم بكل راحة:عدوينك إن شاء الله ..


ليان:طيب وش بتسوي فـ المستشفى ..؟!


تركي ناظرها و هو شبه مصدوم:للحين ما فهمتي .. بنروح نسوي تحاليل زواج .. خلاص يا عمري الشهادة و إن شاء الله بتضمنينها و لو أنها ما راح تنفعك لأني بجلسك فـ البيت ..!!!


ليان و دقات قلبها تزيد من الخوف:و كذا من نفسك .. تعالي نروح نسوي تحاليل الزواج ..؟!


تركي بكل طفش:وش فيك ليان .. أنا و أنتي كبار و مو محتاجين أحد يعلمنا أو يوجهنا بنسوي التحاليل أقلها لو جيت و خطبتك أكون واثق و بعدين أنا أبي أمخمخ على التخطيط لزواجنا و سفرنا .. و ما أبي التحاليل تشغلني ..!!


حست بخدودها تولع نار من الحياء .. هو باس قال تحاليل حست أنها بتموت من الحياء وشلون بعد ما جاب طاري الزواج و السفر ..!!


تركي و بعيونه نظرة تساؤل:يا الله مشينا ..


..


.


..


أكثر من ساعة و هم جالسين ينتظرون النتيجة بالعادة تطلع بعد كم يوم ..


لكن فلوس تركي خلتها تطلع بنفس اليوم .. بس بعد كم ساعة ..


ناظرت ليان فـ ساعتها و همست بكل حياء:تركي أنا لازم أرجع للبيت .. بيفقدوني ..؟!


ارتسمت الف إجابة و إجابة بعيونه .. بس ابتسم:لا تخافين أمك و أبوك مشغولين .. و بسام فـ الشركة تركت الشغل فوق رأسه .. أما سطام و لوجين صغار ما منهم خوف ..


ابتسمت براحة .. "عامل حساب لكل شيء" .. ناظرت فـ ساعتها كملت الثلاث ساعات و طلعت النتيجة .. و ياليتها ما طلعت ..


..


بعد ما اعتبرتها البداية لهم و بنت وراها أحلام و آمآل .. للاسف صارت نهايتهم ..


همس الدكتور:للأسف ما تناسبون بعض .. جيناتكم الوراثية متطابقة و ممكن تسبب مشاكل مستقبلا لأطفالكم .. القرار بيدكم .. لأن حاليا التحاليل قبل الزواج ما تؤخذ بشكل رسمي .. لكن فكروا بالمستقبل و التعاسة اللي راح تبنونها لأطفالكم عشان سعادتكم ..!!! ...


ناظروا بعض بكل ألم و لمعة الدموع بانت فـ عيونهم ..


كل واحد صد عن الثاني .. فاهمين إحساس بعض .. لأنهم يعيشونه مع بعض ..

..


انسدحت و ضمت مخدتها و هي تحاول تصارع عبارتها و تحارب دموعها ..


سنين مرت و هي تحاول تنساه أو تتناسه أشياء كثيرة تذكرها و كأن القدر يرفض فراقهم


رجعت تجلس وهي تبلع ريقها مو وقت الانهيار .. سحبت لاب توبها حتى تلهي فكرها عنه .. و تشغل بـ أوراق العمل ..


დ


‏يؤلمني النآبض بيَن أضلُعي.


لكني لآأريد ان أفُكر باتساع هذآ الألم او ضيقه ..


ولآ لمحاولة رتَقِ مآجرحته ..


هل تعلم ؟


آنآ سعيده لأني أتالم ، ولآ اهتم كثيراً


أنا سعيده لأن عوآمة المشآغل اليوميه بآتت تبتلع همومي بعدك ، وتبتلعَني


يخيلَ إلي آحيآناً بأنني ان تفرغت كلياً لـ قلبي لن آجد سوى آثآر نزف


ؤسآفجعُ بمقدآر مآخلفتُه ولم آنتبه ولم آكن آهتم !




.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




قدام بوابة مدرسة بنات .. و ثانوية .. أنواع العجايب و الغرائب ..


قعد يتفرج بكل حيرة .. المشي المايع للبنت اللي تمر قدامه و يسمع ضحكات بنات متجمعين قريب من سيارته ..


وسب وحدة لسواقها اللي تأخر عليها .. حط يده على رأس حس بالصداع .. "ما كان ناقصني الا كذا" ..


ركبت السيارة أخيرا .. مل من الانتظار و تعب من الإزعاج .. تكلم و هو بقمة العصبية:بدري يا آنسه ..!


أروى و هي ترمي الشنطة وراء:أنا قلت لك تجي الساعة ثنتين ونص يعني ثنتين و نص ليش جاي بدري .؟!


عامر بعصبية وهو يحرك السيارة:لا يا شيخة ألحين أنا الجامعي أطلع قبلك ..!! و بعدين الباب صار له نص ساعة مفتوح ... أصلا ما عاد بقي شيء على صلاة العصر ..!!!!!


أروى بنبرة كلها غرور:أنا أجلس فوق أخلص باقي شغلي .. يا حبيبي أنا علمي ووقتي من ذهب .. عشان كذا عطيتك موعد متأخر ...!


وقف عند الإشارة .. حاس بالسيارة تضيق عليه من قلقها:طيب لا تعيدينها و إلا علومك هاذي بتكون عند تركي ..!


طنشته وهي تلف على السيارات اللي حولهم "تركي و تركي عشان مستقوي علي الكل يهددني به .. الله يخلي لي أبوي بس ..".. بعد لحظة صمت قصيرة .. رجعت تتكلم:أقول عامر بسام وش صار عليه ..؟!


مرخي رأسه على ظهر الكرسي .. و رافع رأسه للإشارة اللي مقابلته على طول:ليش بسام وش فيه أصلا؟!


أروى بحماس:ليش ما دريت؟!


عامر بخوف:و شو؟!


أروى:بسام أمس ما نام في البيت ..؟!


البنات تافهات .. و إذا خلصت السوالف عنهم أنشغلوا بفلان و علان .. طلع نفس:مع وجهك .. أنا على بالي عندك سالفة .. وش فيها إذا نام برا البيت ..!! و بعدين بسام متعود ينام برا السعودية من غير محد يدري ..!!


أروى بنبرة حزن:بلاك ما شفت ليان أمس بغت تموت من الحسرة على أخوها كل العايلة درت ..!


ناظرها بطرف عين:بسام موب بزر و أعتقد أن ليان كبيرة كفاية عشان تفهم هالشيء ..؟!


أروى تتصنع الحزن و تحاول تستفزه:آفآ بس آفآ طلعت من غير إحساس ..!


عامر و هو يحرك:لا و أنتي الصادقة عندي عقل ..


حست بقهر ما قدرت تسحب منه و لا خبر صغير .. "موب مشكلة أصلا أنا غلطانة يوم فتحت السالفة معك .. أنت أصلا وش دراك عن الدنيا ..؟!" .. تنهدت و هي تتلفت على الشوارع .. ما تحب يفوتها شيء و تستانس بالأخبار اللي تجيها و هي طازجة .. و شلون بالأخبار اللي تخص بسام ..!!!




.._.._.._.._.._..




دخل بكل هدوء حتى ما يزعج بدر أخوه .. لكنه ما قدر يمنع نفسه من رمي الكتب على المكتب بطريقته المزعجة ..


طرااااااااااااخ .. فتح بدر عيونه و رفع رأسه على صوت الكتب .. أول ما رفع عينه على ريان .. عقد حواجبه من الضيق و رجع ينزل رأسه ..


ريان و نبرة الخوف بصوته:دخلت بشويش بس نسيت و رميت الكتب ..


انقلب على ظهره .. بصوت مبحوح كله عصبية:كم الساعة ..؟!


ريان و عيونها بـ ساعته:ثنتين و نص ..


زفر بكل ضيق:اففف ..


ريان .. فلها .. جلس و هو يرمي بثقل جسمه على السرير .. نزل جزمته و رماها بكل قوته بعيد .. و رمى المفاتيح و الساعة على الكامدينة من بعيد ..


لف عليه بكل ضيق ..


تجمد فـ مكانه للحظة ..


رجع بدر ينزل عيونه .. و هو مغمض:محد سأل عني ..؟!


ريان بكل استهزاء:سكريتيرتك و أنا مدري ..؟!


بدر بنبرة حادة و هو ما زال مغمض عيونه ..:ريااا ..


قطعه صوت الباب ينطق بسرعة و ينفتح .. – ريتاج بكل سرعة:الغداء يا شباب ..


فتح بدر عيونه .. – سكرت الباب لكنها رجعت تفتحه ..


..:أوه بدر صاحي .. أبوي يبيك .. سأل عنك الصبح و قالوله نايم و الحين يسأل عنك بعد قال إذا صاحي خله ينزل .. – رجعت تسكر الباب ..


مشت بخطوات بطيئة لجهة الدرج .. "أف يا ربي متى بفتك من بدر و قرفة كل يوم طاقه مشوار لفوق أناديه .. عمي ما يحب الشغالات يطلعون لـ فوق .. ! ..


أنا مدري وش تحب فيه .. لوجينوه و لا مصدقتها و مشتغله لها مراقبة له ..- حطت رجلها على الدرج الأولى بتنزل ..


استوقفها صراخ ريناد اللي جاي من تحت ..:رتوووح .. شوفي الدبة جنى .. كانها صاحية ناديها تتغدا معنا ..!


زفرت بكل ضيق:افففففف .. – همست بكل ضيق:لو يموتون ثنينهم متأكدة محد بيستانس مثلي ..


و توجهت لغرفة جنى .. غصبن عنها ..


..


وقف ريان:بتروش بسرعة و اطلع .. اذا سأل عني أبوي قل له شوي و ينزل .. – سحب فوطته ودخل الحمام ..


أما بدر مفتح عيونه .. لكن فكره بمكان ثاني .. تنهد بكل ضيق .. "وش بقول لهم الحين وشلون بفتح الموضوع معـ .. – قطع حبل أفكاره .. صوت الجوال يرن ..


سحبه و رد من غير ما يشوف من المتصل:هلا ..


سلطان من وراء السماعة:زين توك صاحي .. يعني ما بعد شفت الأهل ..!


بدر و الضيقة بصوته:وش بغيت ..؟!


سلطان و هو يقفل سيارته بعد ما نزل منها ..:يسلم عليك تركي و يقولك لا تعلم أحد عن موضوع بسام ..


جلس بدر:موب قايلين لأحد ..؟!


سلطان:لا ما نبي نفجع أحد موب ناقصين يصيرون اثنين .. أنت فاهم قصدي ..


زفر بكل راحة .. كان شايل هم توصيل الخبر ..:طيب .. خلاص ..


سلطان و هو يدخل:سلاام ..


نزل بدر جواله .. "ليان داقة علي ..؟! .. هالبنت إحساسها قوي ..!!"




.._.._.._.._.._..




ناظرت في ساعتها .. "أدق عليه و إلا .. أكيد مشغول لو فاضي كان جاء .. بس هذا أول يوم أكيد ما يدري .. معقولة ما يعرف .. لالا لـ ..


قطع تفكيرها صوت جنى:الحمد لله أنك ما طلعتي ...


لفت عليها .. رغم القلق .. الخوف .. التوتر .. ابتسمت:أهلين ...


قربت لمى من جوري .. و بعيونها نظرة ترجي:أرجووووك وافقي .. وافقي ...


ناظرت فيها مستغربة:على ايش؟!


جنى و ابتسامتها تتسع .. :بمناسبة أن اليوم أول يوم لك في الجامعة و الرياض كلها أنا عازمتك على الغداء إذا ما تبين براحتك ...


ابتسمت جوري:لا و الله ماله داعي تكلفين على عمرك ..!


لمى بكل اندفاع .. :لا كلافة و لا شيء كلها كم ريال بتدفعهم ..!


جنى و بعيونها نظرة تفكير:نطلع نتغدا في أي مطعم ..؟!


جوري .. بعد لحظات تفكير .. :عادي .. بس .. بس لازم أستأذن بالأول ..؟!


هزت رأسها بالموافقة .. لمى:خذي راحتك ..


..


فتحت جوالها و بعدت عنهم .. دقت عليه رن ثنتين ثلاث و عطاها مشغول .. "حتى لما يكون عند زوجته و أدق يرد على طول وشلون و هو محد جنبه ..! " ..رجع تدق مرة ثانية وثالثة و في الرابعة "معقولة يكون مشغول و الناس بنهاية الدوامات .. و إلا بعيد أو متقصد ما يرد عـ ...- 


قطعها صوت نواف المتقطع من التعب ..:هـ ـلا و الـــ.....ـله ..


رجعت تبتسم بعد ما كانت معقدة حواجبها من العصبية:يعطيك العافية حبيبي ..


طلع نفس و هو يجلس .. بعد ما وصل ركض للجوال:الله يعافيك .._كلمها بتردد:خلصتي حياتي ..؟!


جوري بتردد أكبر منه:ايه تقريبا الجامعة قربت تفضى ..


نواف بحماس:تأخرت عليك ..؟!


جوري:لا عادي بس أنا ما دقيت عليك عشان كذا ...


نواف .. حس بالخوف يتسرب له .. :خير صار معك شيء ..؟!


رجعت تبتسم:لا .. لا يروح فكرك لبعيد .. اليوم تعرفت على بنات و عازميني على الغدا ..؟!


.. كان الموضوع بالنسبة له صدمة .. نبرة صوتها ما بينت فيها الراحة .. بنبرة أقرب للعصبية:و ليش متصلة ..؟!


رفعت حواجبها متعجبة:دقيت أستأذن ..!


نواف .. و هو يأخذ نفس يهدي نفسه:سوي اللي يريحك ..


جوري .. و نظرة التفكير بعيونها:على كذا راح أتأخر في الرجعة للبيت و يمكن أنت ما تتغدا ...؟!


نواف و هو يقلب بالأوراق اللي على مكتبه .. :ما عليك بدبر نفسي ..


جوري بالها ما للحين مشغول:أكل المطاعم ما تحبة و شلون بتدبر نفسك ..؟!


نواف ابتسم و بصوت مزوح ما خلا من الغرور .. حتى يريحها .. :ليه على بالك أنتي الوحيدة اللي تعرفتي على ناس جدد ..!


ضحكت:طيب حبيبي أشوفك في البيت ..؟


نواف و الابتسامة تتلاشى من على وجهه .. :على خير إن شاء الله ..


..


قفل الخط .. "دوامك ما ينتهي إلا ثنتين ونص و أنت عندك زوجة و مسؤوليات و صعبة تستأذن من أولها .!! .. اليوم الله ستر و طلعت مع بنات بكرة و شلون بتدبر عمرك؟! .. و سرح بفكرة في همه الجديد ..


كان من جد مشغله و حس به يخرب عليه فرحته .. لكن مجرد أنه ما يذكر أنه مشغول بـ جوري .. ينشرح صدره .. و يتناسى كل الهموم ..




.._.._.._.._.._..




تمشي بين الحواري الضيقة ..


تبي تلمح باب بيتهم بس حتى تنسدح عنده .. اليوم كان متعب و طويل .. و زاد عليها الباص اللي كل يوم يقطها بأول الشارع .. ما يقدر يدخل بوسط الحواري ..


إذا هي بالموت تمر بينهم وشلون باص .. ضحكت على نفسه تسلي نفسها بنفسها ..


و اخيرا جا الفرج و لقت نفسها قدام البيت .. دخلت للبيت هلكانة موووت .. رمت شنطتها و جلست قريب من الباب ..


..


ناظرتها أمها اللي جالسة بـ فراشها قبال باب الشارع ..


بيتهم قد الغرفة لكنه مقسم بمساحات صغيرة مطبخ و حمام و غرفة نوم على جنب و الصالة هي اللي نصيبها الأكبر فـ الحجم ..


أم جمان .. و بكل خوف:جمان بسم الله عليتس يمة وش فيتس ..؟!


رجعت توقف رغم التعب .. بس ما حبت تشغل أمها:ما فيني شيء يمة .. كله تعب الطريق ..


أم جمان أمنيات تتكرر بداخلها .. ودها كل يوم تقوم و تستقبل بنتها بالأحضان .. بس رجولها ما تشيلها حتى ..:ليه ما ركبتي مع الباص اليوم ..؟؟!!


جمان و هي تنزل عبايتها:إلا .. بس تعرفين زحمة و حر ..


ناظرتها بكل أسى:ما عليه يا يمة اجر طلب العلم ..


ابتسمت و هي تدخل لغرفتها:ما تشكيت بس أطمنك علي .. يالله ربع ساعة و الغدا جاهز ...


ابتسمت بكل حزن .. :ارتاحي شوي يمة توك راجعة من المدرسة ..


اتسعت ابتسامتها و هي تطلع من الشبه غرفة .. :بس أنتي ما كليتي شيء من عقب الفطور ..!!!


أم جمان و هي تريح ظهرها:بس القهوة تسد الجوع ..


قربت منها و بكل قلق:تجوعين الصبح .. ليش ما قلتي لي على الأقل أصلح لك شيء خفيف يسد جوعك ..


ابتسمت بألم .. "وش تصلحين من كثر المقاضي فـ مطبخنا مافيه الا رز و خبز أمس" ..:لا يايمة وش يجوعني و أنا نص الوقت نايمة بس أقول لو كنت جوعانه بـ أشرب لي كم فنجال قهوة يسد جوعي .. بس أنتي ارتاحي شوي وعقبها سوي الغدا ..


ابتسمت بتعب .. كانت تتمنى هالشيء بس ما حبت تجوع أمها و طمنتها أمها بكلامها .. سندت ظهرها على الجدار:إن شاء الله يمة ..- غمضت عيونها براحة أكيد بترتاح يكفيها أنها تحت رجول أمها ..




.._.._.._.._.._..




سحبت كرسيها وهي تجر فيه لداخل الطاولة .. بعد ما جلست .. بكل ضيق:موب فـ غرفتها ..


أم ريان .. مصدومة:وين راحت البنت ..؟!


ريتاج بكل برود:تراها كبيرة موب بزر ..!!


لف أبو ريان على ريناد .. اللي ماسكة ملعقتها و تحوس بها فـ الصحن مع أنه فاضي ..


..


ريناد فـ عالم ثاني .. عالم انولدت فيه و عاشت فيه ... طفولتها و مراهقتها و حتى شبابها ..


عالم ضحكها .. و في نفس الوقت بكاها .. على قد ما دخل الفرح لـ قلبها .. تركها تنزف جروح ما لها حصر .. تنهدت و بالها مشغول معه .."يا ترا وين بتكون .. كنت معتمدة على ليان تطمني عليك دوم .. بس صارت هي اللي تخوفني عليك الحين .. يا ترا مجبور تغيب أو متعمد تختفي يا بسام .. بـ ..


قطع تفكيرها صوت أبوها يناديها للمرة الثالثة ..أبو ريان بصوته الجهوري:رينااااااااااااد ..


رفعت رأسها و نظرات الشرود بعيونها:سمّ ..!


أم ريان و هي تغرف الأكل:وين رحتي ..؟!


ريتاج و عيونها على الأكل:اللي مأخذ عقلك يتهنى به ..


ابو ريان بكل ضيق:اتركو عنكم الحكي الماصخ .. الحين جنى موب معك فـ نفس الجامعة ..


ريناد:الا ..!!


أبو ريان و هو يعقد حواجبه:يوم أنها ما طلعت معك ما شفتيها تروح مع أحد ..


ريناد بدت تستوعب الموضوع:طلعت ما شفتها .. توقعت أنها سبقتني لأنها خلصت قبلي .. – وقفت:بس بدق عليها أشوف ..!


انسحبت ريناد من جهة و انضم بدر من جهة ثانية ..


أبو ريان ..:وين أخوك ..؟!


بدر و هو يراقب ريناد و هي تبعد:شوي و ينزل ..


..


رفعت بلوزتها الصفراء الطويلة و طلعت الجوال من جيب البنطلون الجينز ...


ضغطت على الاختصار و على طول دق رقم جنى ..


حطت السماعة على أذنها و مسكت أطراف شعرها العنابي الرطب .. تلعب فيه بكل توتر ..


سرحانها قبل شوي وترها .. و خاصتن بعد كلمة ريتاج .."اللي مأخذ عقلك يتهني به" ..


تنهدت بكل ضيق و هي تسمع رنات الجوال .. اللي ما تعرف عددهم بسبب توترها ..


ردت و الضحكه تسبقها:ههههههههه اهلين رنوو ..


ريناد بكل ضيق ..هنا الكل قلقان عليها و هي مستانسة برا ..:حيا الله العمة ..


جنى و ضحكها مستمر:هههههههههههههه .. لا لا ما تقولين عمه إلا إذا صرتي معصبة ..


ريناد و هي تهمس بعصبية:وينك يا الشينة .. الكل يسأل عنك ..؟!


جنى بكل فرحة:تسأل عنهم العافية .. أنا طلعت من لمو و جوري نتغداء برا ..


رفعت حاجب:نعم ..؟!


ضحكت بصوت أعلى:ههههههههههههههههه .. نحتفل بجوجو ..


زفرت بكل ضيق:يا الخونة ما تعزمون ..؟!


جنى:دورتك بس ما لقيتك و بعدين كلنا جوعانات .. طلعنا قبل لا نموت ..


قاطعتها:طيب .. طيب .. خلاص .. أنا بعد ميتة جوع يا الله بااااي ..-سكرت من غير ما تسمع رد ..


رجعت تنضم لـ أهلها .. بدر يناظرها بكل ترقب .. لكنه ما قدر يسأل .. شيء بداخله يمنعه ..


الكل لهى مع الأكل .. ما عادا ريتاج اللي تنقلت نظراتها بين صحنها و عيون بدر ..


>>> تشتغل كاميرا مراقبة عليه ..


سحب الكرسي و انظم لهم .. تلفت يمين و يسار حس بشيء ناقص .. اكتشفه ريان أخيرا:وين جنوو ..؟!


رفع أبو بدر رأسه .. و لف على ريناد:كلمتيها ..؟!


ريناد بكل هدوء:ايه .. طالعة تتغدا مع صديقتها ..


أم ريان .. تذكرت شيء فجأءة:يا الله .. بغيت أنسى خالتي ما رضت تأكل تقول بـ تنتظر جنى و هي لازم تأكل .. عشان علاجاتها ..!!


وقفت بكل هدوء .. ريناد مع ابتسامة باهتة:أنا بروح لها ... – سحبت نفسها بكل هدوء ..و الكل كمل أكله ..


..


موسيقى رومنسية ملت جو المطعم الهادي ..


همست لمى:ها وش رايك جوري .. حلو ذوقي بـ المطعم ..؟!


ابتسمت لها:رايق مره ..


جنى .. من سكرت السماعة و بالها مشغول مع ريناد .. "نبرة صوتها متغيرة .. متعودة عليها تضحك .. و تهايط علي .. معقولة زعلانة مني .. - هزت رأسها بكل هدوء تبعد عنها هالتفكير ..


" اوووف أو موضوع بسام شاغل بالها أكيد تفكر فيه و قلقانه عليه .. معقول رجع يشغل تفكيرها .. وش ذا الحكي يا جنى هي أصلا ما نسته .. " .. استمرت تاكل و تتبسم معهم لكن فكرها مشغول بـ ريناد ..




.._.._.._.._.._..




نزلت من الباص البرتقالي .. و هي تودع صديقات الباص .. بأطراف أصابعها .. مشت بخطوات هادية ..


و سرحت لبعيد ... "متى يجي اليوم و سيارة السواق توقف بك قدام قصرك .. – ابتسمت بغرور من وراء الغطاء .."أكيد قصرك .. دامه بيكون قصر زوجك .." ..


دخلت البيت و كالعادة أبوها جالسة في الدكة في السور .. اختفت ابتسامتها .. و هي تقرب منه ..


غزل غصت بالسلام .. لكنها طلعته غصب:السلام عليكم و الرحمة ...


أبو عبد العزيز مع ابتسامة:و عليكم السلام .._بعد ثواني صمت تبادلوا فيها غزل و أبوها نظرات تترجم اللي بداخلهم ..


غزل .. "لو خالي أبو بدر هو أبوي .. ؟! .. كان ما انتظرت قصر الفارس الملثم .." .. تنهدت بضيق و الأفكار تضيق عليها ..


ابتسم بحنان .. "يا الله يارب كلهم بنتين و ولد .. يا الله أنك تخليهم لي و تحفظهم .. من كل شر" .. تكلم بنفس نظرة عيونه .. بكل حنان:اليوم تأخرتي ..؟!


رمت شنطتها على الأرض .. المدرسة تهد الحيل و شلون بمشوار رجعه ثقيل على قلبه لأنه فـ باص حكومي .. :اليوم فيه حصص نشاط عشان كذا نتأخر .. و بكرة بعد في حصص إضافية بتأخر بعد ..؟!


أبو عبد العزيز و مازالت الابتسامة مرسومة على وجهه:بس على حد علمي أنتم تطلعون ثنتين إلا ربع و ألحين ثنتين ونص ..!!


غزل بكل ضيق و طفش:الباص يتأخر نسيت أني مع آخر الناس اللي يوصلهم الباص ..


أبو عبد العزيز و بعيونه نظر فرح .. من زمان ما أخذ و عطى مع غزل .. لأنها حابسة نفسها فـ غرفتها:و ليش ما تركبين مع عيال خوالك موب معك في نفس الفصل بعد ..؟!


غزل غمضت عيونه تجمع الباقي لها من العقل .. طاقتها نفذت و صبرها بدا ينفذ .. رجعت تفتحهم و نظرة غرور بعيونها:المثل يقول العم ولي و الخال خلي .. يعني المفروض تدور على عماني عشان يساعدونك موب خوالي ..!


قتلت نظرة الفرح اللي بعيونه .. و انولدت مكانها نظرة انكسار .. أبو عبد العزيز بنفس منكسرة:يا بوك أعمامك شوفت عينك يالله يشيلون عيالهم و خوالك ناس مقتدرة ..


..


نزلت لعنده .. غيض .. ساعات و أيام و شهوور .. هذا وقته .. هذا هو وقت الراحة بالنسب لها تطلع كل اللي فـ خاطرها ..


تكلمت و الحقد مالي عيونها و كأنها واقفة قدام عدوها .. مو أبوها .. :و يوم أنك عارف أن أمي مستواها أكبر بكثير من مستواك ليش خذيتها .. ما فكرت فينا ما فكرت لما نكبر و نشوف عيال خوالنا غير عنا وشلون بيكون إحساسنا .. لهـ الدرجة أنانيتك عاميتك ..!!


أبو عبد العزيز بانكسار أكبر من نظرة عيون بنته:أنا تزوجت أمك عشان أحبها ..


..- ميلت فمها بابتسامة استهزاء:الحب ما نفع روميو و جوليت و لا حتى قيس و ليلي بينفعك أنت ..؟!


أبو عبد العزيز باندفاع ..:لا يا بنتي .. لا .. لا تقارنين الحب بالفلوس الفلوس تر..


قاطعته و نظرة الحقد تتعمق بعيونها .. :هالحب أبدا ما فدنا بشيء و أنت عارف هالشيء من البداية مستحيل تنكر طبيعتك مستحيل تنكر أنانيتك لأن ما فكرت إلا بنفسك و بس ..


قاطعها دخول فجر و عبد العزيز .. دخلت فجر و نزلت الطرحة من على رأسها ..:السلام عليكم ورحمة الله وبركاته ..


أبو عبد العزيز مع ابتسامة ممزوجة بالألم:و عليكم السلام عليكم ورحمة الله وبركاته ...


دخل عبد العزيز:السلام عليكم ..


رفعت غزل ظهرها و عدلت وقفتها ..


.. أبو عبد العزيز و فجر:و عليكم السلام.


قربت فجر .. و بابتسامة كلها حب .. باست رأس أبوها:شخبارك يبه ألحين ..؟!


أبو عبد العزيز مع ابتسامة باردة:ما دامكم حولي أكيد مرتاح ..


عبد العزيز و هو يجلس و نبرة القلق بصوته:خذيت دواك في وقته؟!


أبو عبد العزيز بنبرة أقرب للوم:أحد وراه بنت مثل فجر و ينسى شيء؟!


ابتسمت فجر .. و بعيونها نظرة عتب:كله علشانك يا بعد روح فجر .. – رجعت تبتسم ولفت على غزل:غزل بتتغدين اليوم ..؟!


هزت رأسهابالنفي .. :لاء تعبانة بنوم.


عبد العزيز و هو يطلع جواله العنيد .. :حرام عليك .. أرحمي نفسك ..!


مشت من غير ما تعطيه أي رد و ولا حتى بنظرة ..


لف عليها بضيق:شيلي شنطتك على الأقل ..؟!


كملت طريقها و كأنها ما تسمع ..


فجر بنبرة إحراج:ما عليك أنا بدخلها ..


عبد العزيز و العصبية بصوته:محد مضيعها غير دلعك ..؟!


ابتسمت له و هي ترفع شنطة غزل و تدخل .. رمت أغراضها و الشتطة بنص الصالة و ركضت على المطبخ ..


..


.


..


سندت ظهرها للباب بعد ما قفلته قفلتين .. حاسه بروحها كل ما لها و تضيق بجسدها .. ما عادت تطيق هالعيشة و لا عادت تطيق تسمع هالكلام المثالي .. "يقولون إني عايشة بـ وهم ... و .. هم حياتهم أكبر وهم" ..


مشت بخطوات هادية .. لعند السرير .. و رمت نفسها بأحضانه .. غمضت عيونها بقوة و و هي تسترجع ذكرى .. ما مر عليها غير ساعات ..


..


رن جرس يعلن بداية فسحة الصلاة القصيرة ..


وقفت أروى و هي تدف الكرسي برجولها .. :يالله نازلين للمصلى تجين و إلا ..؟!


غزل مع ابتسامة عريضة:لا بحضّر للحصة السابعة و الثامنة ..


أروى طيب يا الدفرة:أشوفك في الحصة السابعة و الثامنة ..


طلعت من الفصل و بتول اللي جالسة وراء غزل في الصف الأخير عيونها على أروى .. تراقبها و هي تمشي .. لحد ما طلعت .. همست بكل سرعة:غززززززل .. عزالة ..


لفت غزل عليها .. و بعيونها نظرة استغراب:خير؟!


بتول بكل ضيق:وش فيك شكلك نسيت موضوعنا ..؟!


حطت يدها على خدها و سندت كوعها على طرف طاولة البتول ..:ذكريني؟!


بتول و بعيونها نظرة خبث:العز و الفلوس و العيشة الهاي ..!


غزل قاعدة تصارع ضميرها من جوا .. :اختصري و قولي الرقم ...


البتول بنبرة كلها تحذير:اسمعي عاد كل شيء و لا هالرقم أبيك تتوصين فيه ..


غزل ما بينت حماسها للـ البتول:كلها كلمتين بنسولف فيها و انتهينا ..!


البتول و نشوة الانتصار تتسرب لها:و هـالكلمتين المفروض ما تكون أي شيء .. أبيها كلمتين عسل ..


غزل بكل غرور:ليش وش فيه هالرقم ..؟!


البتول بكل جدية:هذا رقم ولد عمي .. و أتوقع أنتي شايفة العز اللي أنا فيه.._نزلت غزل عيونها للأرض_كملت البتول:اللي أنا عايشة فيه و لا شيء عند أملاك عمي و عزه ...


غزل تتصنع البرود:خلاص طيب وصلت المعلومة ..


مدت الورقة لها .. و الابتسامة العريض تتسع على وجهها:خذي ..


مسكتها غزل سحبتها بسرعة ودخلتها في جيبها .. وحست بشيء من الخوف:بتول الله يخليك لا أحد يدري إني أكلم .. و إلا امسكي الرقم و بلاش من هالسالفة كلها ..


سندت ظهرها للكرسي:مع أن البنات راح يحبونك أكثر بس براحتك ..!!


غزل و نظرة القلق بعيونها ..:البنات راح يحبوني و أروى راح تكرهني ..


البتول بكل عصبية:لهالدرجة تهمك أروى ..؟!


غزل رجعت تتصنع البرود:أبدا بس إذا عرفت يعني العايلة كلها راح تعرف ووقتها بروح فيها ..؟!


البتول رفعت حاجب:أوكية ..


رجعت تلف .. أروى بالنسبة لها حياتها .. حتى تهمها اكثر من أهلها .. من أبوها حتى أكثر من سمعتها .. زعل أروى بدا يشغل بالها لكن للأسف ما ردعها ..


حطت يدها بجيبها و تحسست الورقة ..

..


.. سحبت الورقة من جيبها .. فتحته رقم مميز ما يحتاج ينقرا حتى .. سحبت جوالها الخيال جوال جنى القديم عطته لـ غزل بعد ما غيرت جوالها ..


دقت الرقم و يدها ترتجف بعد ما دقت طاحت الورقة من يدها من كثر الرجفة ... رن رنة و على طول رد ..


..:ألو.


غزل بكل تردد و صوت مرتجف من الخوف:أ..ألـ..ألو.


ابتسم:أخيرا دقيتي .. مليت و أنا أنتظرك ..!!


ابتسمت بكل براءة ما أخفت خوفها ..




.._.._.._..




نهاااية الجزء ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[3]|ـثالث


رمى نفسه على أقرب كرسي للباب .. هموم تتراكم على ظهره .. و كل ما سلم من شيء طلع له شيء ثاني لكن هـ الهم بحياته ما راح يواجه مثله ..
أخوه بين الحياة و الموت .. و لازم يصبر نفسه بـ نفسه .. و يمنع أحد يشاركه هالهم ..
و هم زواجه .. رغم أنه شغله الشاغل لكنه تناساه فـ هاللحظة على الأقل ..
..
قربت منه و هي تشوف نظرة الحزن بعيونه .. بكل خوف ولهفة .. ليان:الله يهديك .. أقول لك رح تطمن على بسام تشغلني عليك و عليه أكثر ..!
ناظرها بطرف عينه و رجع يغمض عيونه .. مو مستعد يسمع أكثر اللي فيه مكفيه ..
قربت و جلست قريب منه .. و بنبرة كلها حنان ما تعود سطام عليها:وين كنت..؟!
سطام و عيونه مسكره .. يتصنع البرود:مالك دخل ..؟!
ليان بكل توتر:وشلون ما لي دخل .. طيب بسام .. شفته ..؟!
تنهد بكل ضيق .. مهما أهتمت فيه .. بسام هو الأول و الأخير فـ اهتماماتها ..!!
ليان بكل خوف:سطام أكلمك ..؟!
فتح عيونه بكل إهمال:الحمد لله بخير ..
زفرت براحة .. لكن قلبها مو راضي يطاوعها:متأكد ..؟!
وقف بكل تعب .. اللي شافه اليوم موب سهل بالنسبة له .. :شفته بعيوني ..
وقفت معه .. و بعيونها نظرة الاهتمام .. نظرة ما قد لمحها بعيون أحد حتى أمه:طيب ليه تأخـ..
قاطعها بعصبية:يعني أكذب عليك ..؟!
نزلت عيونها للأرض بكل إحراج .. حتى و إن كان هو الصغير كلامه صح .. بس وش تسوي بإحساسها .. اللي مو راضي يصدق ..!!
تنهد بكل ضيق .. رغم قلة حبه لبسام و قلة معرفته بـ ليان بس يظلون أخوانه ..
ما يرضى يكون سبب موت لـ بسام لأنه يكرهه مهما كان أخوه ..
و لا يرضى يكون سبب فـ زعل ليان .. لمجرد أنها حبيبة بسام .. بس فـ الأخير هي أخته بعد ..
تنهد بكل ضيق و بنبرة كلها هدوء .. لعل و عسى تقتنع وتتركه فـ حاله:رحت أساعدهم بنقل الأغراض اللي ناقصتهم حد ما وصلت لهناك و رجعت .. للحين ما نمت و لا كليت و لا حتى بليت ريقي بشي .. _سكت لثواني و رجع يكمل:بطلع أرتاح ..
استوقفته .. بعد ما مشى خطوتين عنها:أجهز لك شيء تأكله ..؟!
هز رأسه بالنفي و طلع الدرج .. رجع يبتسم عشان نفسه .. قدر يكمل لها باقي القصة اللي كذب عليها بها .. بداء فيها الفجر لكن ما حس بالفرحة نفسها .. صورت بسام و الدم مغطية للحين مطبوعة فـ رأسه ..
استوقفه صوت أمه:سطااااااااام ..
لف عليها و هو يناظرها بـ أسفل الدرج:خير يمة ..؟
أم بسام مع أنها معصبة بس ما أخفت نبرة القلق بصوتها:وينك فيه أمس هااا ..؟!
سطام و هو يبلع ريقة .. يحس بالجفاف .. ليش لاء و هو ما أكل و لا شرب من أكثر من 11 ساعة .. طلع نفس يهدي نفسه:كنت مع الربع .. أتطمن على ..
قاطعته بصوت أقرب للصراخ:يا سلام ربعك أهم من شركتي هاااا ..؟!
رجع شعره القصير لوراء .. "على بالي مشغول بالها علي.." بنبرة كلها تعب:و الله يمة غصبن عني أنا الحين تعبان ..
قربت ليان .. و بنبرة ترجي:يمة سطام من أمس و هو برا البيت ما نام و لا حتى أكل له شيء .. خليه يروح يرتاح لاحقين على الشغل ..
ناظرتها بحدة:كم مرة أقول لك لما أتكلم ما أبي أسمع صوتك ..
ناظرت بـ أمها بانكسار .. كل شيء تقدر تسوية بس صعب عليها تجادل أمها ..
سطام يقطع جو توتر اللي خيم ع المكان:طالع أنام .. تصبحون على خير ..- مشى قبل لا يسمع أي رد .. رأسه مصدع و كلمة زيادة بـ ينفجر ..
لفت بتروح المطبخ ..
أم سطام بنبرة حادة:ليان ..
رجعت تلف و عيونها بالأرض و علامات عدم الرضى واضحة بملامح وجهها:نعم ..؟!
أم بسام بنفس الحدة:أبيك .. بموضوع ..
زفرت بكل ضيق:أخلص شغلي و أجيك .. – كملت قبل لا تسمع مقاطعة أمها اللي خذت أنفاسها من ثواني تستعد للهجوم:خمس دقايق موب متأخرة ..
و توجهت للمطبخ .. صبت كأس موية و طلعت للدور الأول توصله لغرفته .. مهما سكت أو حاول يبين أنه متماسك ... التعب واضح عليه .. و أكيد محتاج لأي شخص بقربه ..
.._.._.._.._.._..
انقلبت على يسارها .. لكن للأسف النوم جفها أشياء كثيرة تشغل بالها .. موضوع بدر رغم بروده اليوم ..!!
و سالفة ريناد اللي ما تدري وش أصلها ..؟!
جلست بكل ضيق زفرت من الأعماق .. لا بالها و لا قلبها مطاوعينها و على طول مشغولين .. بأتفه الأشياء حتى ..
نزلت رجولها و لبست شبشبها الموف .. ابتسمت ببرود و هي تتذكر شكل ريناد و هي تتمنن عليها بهـالشبشب .. لأنه يناسب بيجامته الموف المرسوم عليها "سبونج بوب الأصفر" اضطرت تقبلها بكل تواضع و ذل لـ غرور ريناد المصطنع ..
..
طلعت من غرفتها قابلته فـ طريقه لكن لاهي سلمت و لا هو .. الشيء اللي تغيرت .. تلاشت ابتسامة جنى ..
ما كان رايق لها .. مع أنه تخلص من أصعب موقف و هو توصيل خبر بسام لأهله ..
لكنه للحين حمل ثقيل عليه .. كمل طريقة لغرفته .. "إذا جا اليوم اللي بعلمهم فيه وش بقول لهم و شلون بفتح الموضوع معهم ..؟!"
..
كملت طريقها .. لتحت و توجهت لغرفة أمها بالضبط .. طقت الباب دخلت .. لقتها تقرا قرآن جلست تنتظرها لحد ما سكرت المصحف ..
رفعت رأسها أم جاسم وابتسمت:هلا و غلا بهالوجه السموح ..
ابتسمت بإحراج:ترا للحين انحرج من هالكلام ..!!
تسمع كلمات مدح كثير .. لكن كلمات أمها غير تحسها تجي على أوتار قلبها و تدغددغها بكل حب ..
..
حطت المصحف على الكامدينة:أنتي اللي بقى لي الحين بهالدنيا .. محد بهالبيت معطيني وجه غيرتس ..؟!
جنى و هي تتسند جنبها وتحضن يدها:حرام عليك يمة .. جحدتي ريان و ريناد .. حتى ..- نطقتها بكل تردد:بدر..؟!
ام جاسم و الابتسامة ما فارقتها:أنا أقصد أخوانتس ..الله يصلحهم لاهين بهالدنيا الله لا يلهينا عن طاعته ..
جنى وهي تغمض عيونها:هذا حال الدنيا .._انطق الباب يقطع عليهم حديثهم ..
دخل و مع ابتسامة عريضة مرسومة على وجهه:مساااااء الورد ..
جنى:الطيب عند ذكره ..
دخل وسكر الباب .. جلس على طرف السرير ..ريان:أجل تحشون فيني .؟!
أم جاسم و هي تبتسم:تقولك الطيب ..!!
ابتسم:أدري ما تجيبون سيرة أحد إلا بالخير ..
جنى و الكسل بعيونها:توك راجع ..؟!
ريان:لا وين .. بس اليوم دخل علينا دكتور تقولين أحد حالف عليه ما يطلعنا إلا لما يعطينا محاضرتين بوقت محاضرة وحدة ..
جنى و الاهتمام بعيونها:اهااا ..
ريان:ابد .. الله يسلمك انا سحبت .. و عامر كمل .. عاد رحت أنقل منه الباقي ... أقصد المحاضرة الجديدة .. طلع الأخ سحب مثلي ..!!
جنى:اووف ليش ..؟!
ريان:راح يأخذ أخته من المدرسة .. سواقهم كان مشغول ..!!
جنى:اهااا .. طيب تغديت و إلا ..
ريان:وينك ..جيت و تغديت و قيلت بعد .. _ رجع يكمل بحماس:يا الخاينة .. تغديتي من غير رنود ..؟!
جنى:ليه لا يكون زعلت ..!!
ريان و هو يسند جسمه على خشب السرير:لا وش دعوه .. هي اصلا من صحت و هي موب طبيعية ..!!
جنى و النوم يداعب عيونها:لما وصلت قلت بكلمها بس لقيتها نايمة ..
ريان مع ابتسامة:خبث:عليك بها .. طلعي هبالها أمس عليك و أنتي نايمة .. اليوم فرصتك ..
جنى و هي تبتسم:حراااام .. لو ريتاج يمكن ..!!
ناظرها بنص عين:تراهم خواتي الثنيتن ..- سكت و بانت عليه نظرة اللي تذكر شيء فجأة:إلا شفتوا بدر ..؟!
جنى و الكسل يرجع لها:إلا تو و أنا نازلة قابلته توه صاحي من النوم ..
أم جاسم بكل استغراب:بدر ينوم لـ هالحزة ..؟!
ريان:أمس طلع و لا رجع إلا الفجر واحد من ربعه مسوي حادث ..
أم جاسم:لا حول و لا قوة إلا بالله .. وش صار على الولد ..؟!
ريان وهو يوقف:علمي علمك .. ما بعد كلمت بدر ..
جنى:تحب أجهز لك شيء شكلك جوعااان ..
ابتسم:أنتي حد ما توصلين سريرك أصلا ..
جنى مع ابتسامة باهتة:شكلي بنوم هنا ..
و هو يطلع:يالله سلام ..
أم جاسم:وعليكم السلام و الرحمة ..
طلع وسكر الباب وراه..
ضمت بنتها لصدرها .. بعدت ما حستها تشد على خصرها ..
دقايق مرت .. و غطت جنى بسابع نومة .. من الارهاق ..
تروح الجامعة مواصلة لأنها أصلا تصحى فـ الليل ..
بعد ما ترجع .. تصلي و تنوم .. و نقوم .. تصلي و ترجع تنوم .. تعودت على هالنظام .. لدرجة أنها صارت تصحى تلقائيا للصلاة .. و اليوم طلعت برا و لا رجعت إلا قبل المغرب بشوي .. فـ كان تعب فوق طاقتها ..
.._.._.._.._.._..
مرخية جسمها بأحضان سريرها .. و سماعات الجوال بأذنها .. غمضت عيونها و هي تعقد حواجبها من الضيق .. ..:سلطاااااااااااااان ..
من وراء السماعة ضحك من قلبه .. : هههههههههههههههههههه .. – رجع يكلمها بنبرة أقرب للجدية عشان يرفع ضغطها:أدري تبين الفكة ..؟!
لمى بكل طفش .. :وقسسم تعبانة ..
سلطان يرفع حاجب .. حس بابتسامته تختفي و الموضوع بداء يقلب جد:كل ما دقيت قلتي تعبانة بنوم ..!!! بطلع ..!! .. صرت اشك انك تصرفيني ..؟!
لمى .. حست بدموعها تتجمع .. التعب هالكها و سلطان مروق يعني رااحت فيها و النوم عليه السلام .. :لا والله .. بس بذمتك موب مبين بصوتي ..؟!!
سلطان و هو يريح ظهره على الكرسي:سهل التمثيل ..
لمى و هي تنقلب على ظهرها:الله يسامحك ..
سلطان .. حس بصحة كلامه رغم أنه طلع منه من غير تفكير .. بس رجع يبتسم و هو يحس بصوت لمى مخنوق .. وواضح عليه التعب .. بكل خبث:سوسو ..
لمى .. تطول بالها ..:نعم ..
سلطان ميت ضحك و يحاول يمسك ضحكته:سوسو ..!! ..
"سوسو=سارة .. الاسم المزيف لـ لمى" ..
لمى شوي و تصيح:حرام عليك ..
سلطان طلع ضحكته: هههههههههههههههههههههههههههههههههه .. – خذا نفس و بنبرة كلها فرح:قولي أحبك ..؟!
لمى بكل كره و حقد على حركاته معها ..:نووو ..
سلطان بكل ترجي:سارة حرام عليك شوفي كم صار لنا نكلم بعض و أنتي ما قلتيها إلا مرة وحدة بس ..
لمى .. يدها على جبينها تحس برأسها بينفجر من التعب و الصداع:قلت لك ما أقولها إلا إذا حسيته بتطلع من القلب ..
سلطان بتصنع الزعل:افا ما تحبيني أجل ..
لمى و هي تزفر:أنت قلتها قد قلتها لك قبل ..
سلطان .. بأسلوب كله طفولية:طيب آخر مرة ..؟!
لمى .. تصريفة محترمة:تصبح على خير ..
سلطان:أي صبح تونا المغرب ..!!!
لمى .. تأخذ نفس:أنا بصحى الصبح يالله سلطوون باي ..
سلطان:مجنونة تنومين فوق الـ 12 ساعة ..
لمى كلها تعب:صار لي يومين ما نمت .. سلطاان بلييييييييييز ارحمني ..
سلطان .. و أخيرا رحمها .. :خلاص .. خلاص بس أول ما تصحين دقي علي ..
لمى بكل استسلامية:أوكية ..
سلطان باستسلامية أكبر:باي ..
لمى:باي ..
نطقتها و سكرت الخط بسرعة قبل لا يتراجع .. رفعت عيونها للسقف تتأمل حالها ..
تنهدت بكل ضيق .. ما تعودت تطول فـ علاقاتها المشبوهة .. اللي ما تتعدا المكالمات .. بس ما تدري ليه في شيء يمنعها .. ؟!
لفت تحط الجوال على الكامدينة اللي فوق رأسها .. التقت عيونها بـ عين أختها..
لمى بكل تعجب:خير ..!!
ألمى و على وجهها علامات الاستفهام:للحين ما قلتي له أن اسمك لمى ..
لمى و هي تغمض عيونها .. :الثقة 55% يعني ما تسمح ..
ألمى و عينها على كتابها اللي بدت تختفي ملامحه من كثر الشخابيط ..: أنتي أصلا علاقاتك كلها .. عندك الثقة ما تتعدى الـ 55 ..!! بس .. سلطان غير يحبك وواضح أنه نيته سليمة ..
لمى و هي تغطي وجهها:سليمة .. عقيمة .. ما يخصني .. دامه للحين ما في شيء رسمي ..
ألمى:لاا .. تخيلي يروح لأمك يقول زوجيني بنتك سارة ..؟!
رجعت تبعد المفرش و بنبرة حادة:ليـ جا وقت الجد يحلها الف حلال .. تبيني أصير مثلك .. كل من هب و دب عرف اسمك .. شوي و تعطينه عنوان البيت ورقم الثابت ..
ناظرتها بنص عين:ما وصلت لهالدرجة .. بس سالفة الاسم المستعار موضة قديمة ..
لفت و هي تعطيها ظهرها:خليت الجديد لك ..
ألمى بكل استهزاء:ههههههه..- قاطعها صوت الجوال .. رفعته و أول ما شفت الاسم .. ابتسمت من الأعماق .. و انست حوارها معه أختها اللي وصل للقمة فـ الحماس ..
.. ردت:هلا و الله وغلا ..
من وراء السماعة:هلا بدنيتي كلها ..
ألمى بكل لوم:دنيتك .. هين من لقى أصحابة نسى أحبابة ..!!
عادل و الابتسامة مأخذة أكبر مكان بوجهه:المثل العكس يا حمار و بعدين انا انساك ..!!
ألمى تتصنع العصبية:من الحمار ..؟؟
عادل وهو يضحك:أكلم سعد جنبي وش فيك أنتي ..؟!
بكل غرور:أحسب بعد .. ها كيف جو الشرقية أكيد ماله طعم من دوني ..
عادل:صدقتي يا دبة من جد كل يوم أحس بشي ناقصني ..
ألمى:طيب صدقتك ..!
عادل بكل جدية:ورب البيت ما أكذب ..
ألمى و هي تزيد الشخابيط فـ كتابها:والدليل من رحت ما دقيت ..
عادل بكل طفش:من وصلت و أنا ابي أكلم بس ماتركوا لي الشباب فرصة و طوالي ع البحرين ..
المى بكل غيرة:يا سلاااام .. وش تسوي هناك ..؟؟!
عادل يجننها:بس غازلنا وحده و رقمنا ثنتين ..
ألمى بكل عصبية ممزوجة بالدلع:عاااااااااادل ..
عادل بـ نبرة كلها رومنسية .. :عيونه و ربي أمزح ..
ألمى:لا تقعد ترفع ضغطي كذا تعرف إني ما أتحمل ..
عادل بكل ثقة:وأنتي تعرفين إني ما استرجي أناظر وحدة غيرك ..
ألمى بنظرة خبث:طيب وش شريت لي من هناااك ..؟!
عادل:خليها سبرايييييييس ..
ألمى بكل ترجي:عدوووووووول ..
عادل:إلا هاذي .. أبي أشوف ملامحك و أنتي تأخذينها ..؟!
ألمى:يا سلام يعني ضامن إني بطلع معك عشان الهدية ..!
عادل:افا اهووون عليك أترجاك و ترفضين طلبي ..
ألمى و هي تقلب بالكتاب .. تحس بالحياء مقطعها و دقاقت قلبها تتسارع:من غير ما تترجى ما تهون علي طبعا ..
همس:ألوومي انا بسكر الشباب رجعوا للشالية ..
ألمى ترفع حاجب:خايف منهم ...!؟؟
عادل بكل غرور:أنا أخاف منهم يخسوون .. بس تراهم نشبة إذا عرفوا إني أكلمك بيسون النون و ما يعلمون عشان يطلعون رقمك و يعرفون من أكلم ..
ألمى:لهالدرجة ..؟!
عادل:الله ابتلانا بثقالة الدم هاذي ما لنا غير الصبر ..
ضحكت:ههههههههههههههههه وكأنها مصيبة و طاحت على راسك ..
عادل:إلا مصيبتين .. يالله باي يا عسسسسسل ..
ألمى:بايات ..
نزلت الجوال بكل ضيق .."اففففف برجع للدراسة و الشات لحد ما يرجع من الشرقية .. يعني لازم هالسفر ..؟!" .. زفرت براحة و هي تبسم من قلب .. "و الله أنك غير .. يا بعد كلي" ..
.._.._.._.._.._..
رايحة .. جاية بغرفتها بخطوات متوترة ..
ناظرت ساعتها لقتها عشر الليل .. سحبت الجوال من على الكامدينة ..
همست بكل خوف:ياربي محد دق يطمني أكيد محد جايب خبري و يظنون إني حاطة يدي بموية بادرة ..
- فرفرت بالارقام لحد ما طلعت رقمها .. دقت من غير تفكير ..
ردت وهي بقمة الانشغال:الوو هلا ..
أروى و هي تجلس:اهلين جنوو ..
جنى و هي ترتب أوراق البحث:اهلين اخبارك ..؟!
أروى ما قدرت تخفي التوتر بـ صوتها:أزقح=بخير" .. و أنتي ..؟!
جنى:بخير .. وش عندك داقة ..؟!
أروى و هي تعفس ملامح وجهها:لاااحوول ودك تسكرين بوجهي أشوف ..؟!
جنى و عيونها ع الورق:لا بس مشغولة ببحث .. يعني عطيني من الاخر ..؟!
أروى و هي تهز رجولها بتوتر:أخبار بسام ما جاكم خبر عنه ..؟!
جنى و تركيزها مستمر ع الورق:إلا .. اليوم سطام راح للمخيم اللي فيه بسام مع أخوياه قال انه شاف و هو بخير .. بس المنطقة اللي هم فيها ما فيها إرسال ..
أروى .. زفرت بكل راحة:اهااا ..
جنى رفعت حاجب بكل استغراب:بس داقة عشان كذا ..؟!
أروى تتصنع البرود:طفشانة قلت أشوف آخر الأخبار ..؟!
جنى:تطمنتي يالله باي .. - و ما تركت مجال للرد .. و قفلت الخط ..
بعدت أروى الجوال عن أذنها و هي تزفر براحة .. "الحمد لله" ..
..
رمت الجوال ع الكامدينة و الابتسامة مرسومة على وجهها من زمان ما سكرت السماعة بوجهه أحد .... اختفت وبانت نظرت التفكير بعيونها ..
رجعت تسحب الجوال و دقت عليها ..
ردت بصوت مبحوح:الووووو ...
جنى بكل تعجب:نايمة ..!!
ليان و هي تجلس:على بالي يعني ..!
ضحكت عليها:ههههههههههههه .. بتنومين نفسك غصب ..
ليان و هي تتنهد:للحين قلبي موب متطمن ..؟!
جنى و هي تقلب بالأوراق:هذا إبليس ..
ليان .. :أعوذ بالله منه .. وش عندك داقة ..؟!
جنى:امممممممم تذكرت بسام و جيتي على بالي ..
ليان و هي تريح رأسها على ظهر السرير:وش فيه بسام ..؟
جنى:قصدي سالفته امس وقلقك عليه قلت ادق أشوف أخر أخبارك ..؟!
ليان و هي تلف تدور أوراقها اللي جابتها معها .. :تخيلي جبت أوراق معي من الجامعة أشتغل عليها لعل و عسى ينهد حيلي و أنوم بس ما في فايدة ..
جنى مع ابتسامة:من جد حالتك صعبة .. صدق من قال من شاف مصايب الناس هانت عليه مصيبته ..
ليان و هي تبعد المفرش و تمشي لجهة مكتبها:على طاري مصيبتك .. أخبار بدر معك ..؟!
جنى بكل فرحة:لا الحمد لله اليوم الجني حقه هاجد .. تخيلي قابلته اليوم المغرب و أنا نازلة لتحت و لا عطاني حتى نظرة من نظرات الإرهاب حقته ..
ليان و هي ترمي الأوراق على السرير و تبتسم:الحمد لله .. عساه دوم إن شاء الله ..
جنى وبنبرة تأمل:بس تصدقين اليوم صار له شيء موب طبيعي ..
ليان:وشو ..؟!
جنى:تخيلي أمس طول الليل برا و ما رجع إلا ع الفجرية و العصر صحى من النوم .. يعني نظامه مقلوب فوق تحت ..
ليان و هي ترمي نفسها جنب الأوراق:ما عرفتي ليش ..؟!
جنى:لا والله .. – و تذكرت شيء:تصدقين يمكن الخبر الحين عند رنود ..
ليان:روحي انفضيها و أنا بنتظرك .. يمكن أمممل و أنوم ..
جنى بكل خبث:بتأخر على قد ما أقدر .. باي ..
ليان:بايات يا أختي ..
رمت الجوال و الأوراق من يدها و طلعت ركض لغرفة ريناد ..
من غير سالفة بدر مشتاق لها اليوم ما جلست معها و لا تكلموا و الأهم ما حشوا مع بعض .. و كان موضوع بدر مجرد حجة تدخل بها على ريناد ..
.._.._.._.._.._..
فـ المستشفى و بالتحديد قسم العناية المركزة .. واقف يتأمله من وراء الزجاج ..
و على وجهه ابتسامة خبث جانبية مع ملامح غضب ..
"هذا أنت يا بسام دايما تحب تخرب علي .. صحيح أنك خلاص ما عدت بشر دامك فقدت رجلك و نظرك .. لكن حتى و أنت بهالوضع بتخرب علي زواجي للمرة الثانية .. – تنهد بكل ضيق ..
المرة الأولى سافرت و اقلقتنا عليك و انلغى زواجي .. لكن هالمرة لاء و الف لاء لو يكون بثالث يوم عزاك زواجي بيتم يعني بيتم .. – اختفت الابتسامة و لمعة الدموع بـ عيونه ..
بلع ريقة يضيع غصة خنقته .."أنت سرقة الفرحة مني من قبل يوم أنك خذيتها مني .."
سحب سطام علبة السجاير من جيب الثوب اللي تعود يلبسه عشانه بـ يينزوج .. و خلاص راح يدخل عالم البزنس بشكل جدي و راح يكون رسمي بـ أي مكان يكون فيه ..
..
قربت منه سستر و بكل خوف من ملامح وجهه العصبية:مستر .. لو سمهت دخان ممنوع في مستشفى كيف يدخن في قسم عناية ..؟!
لف عليه و تعمقت ملامح العصبية بوجهه أكثر .. رمى السيجارة على الأرض و داس عليه بكل ضيق ... "ما كان ناقصة الا هي" .. مشى بخطوات متوترة لعند اللفت و أول ما وصل بوابة الخروج .. ولع سيجارة يطفي بها النار اللي تحرقه بصدره ....
.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



منسدحة على السرير عيونها بالسقف اللي ما تملح منه غير تفاصيل بسيطة من الظلمة و تسمع كلامه بكل تأمل ..
..
من وراء السماعة .. منسدح على الكنب بصالة شقته الجو عنده بقمة الرومنسية حتى يعيش جو المكالمات صح .. و اللي يعتبر الخطوة الأولى فـ تحقيق انتصاراته ..
بصوت حالم رغم أنه يتكلم عن نفسه:وبعدها طلعت بشقة لحالي ووبس .. هذا أنا قدامك ..
غزل بصوت أقرب للهمس:اهاا .. بس ما كأنه سبب تافه تترك بيت أهلك عشانه ..؟!
مياف و نبرة العصبية بانت بصوته رغم محاولته بانه يخفيه:ابدا ما كنت مكاني لو حطيتي نفسك مكاني كنتي بتحسين ..؟!!!!
غزل و هي تنقلب ع الجنب الثاني:بس مهما كان هذا أبوك لمجرد أنه يصرخ بوجهك تترك له البيت و لا عاد تكلمه ..!! ما يصييير .. >>> علمي نفسك ..
مياف بقلة صبر:عاد هذا اللي صار .._قرب السيجارة و خذ له نفس ..
غزل حست بعصبيته .. لكنها ما تحب تتكلم فـ أشياء بعيدة عن هالحدود:طيب ما تفكر ترجع ..؟!
يبعد السيجارة:مرتاح كذا .. – حس بتوتر و حب يصرف:و أنتي تكلمي عن نفسك ..؟!
غزل قمة الإحراج وش تتكلم عنه .. نظرته لنفسها بقمة الدنائة فـ كيف بتخلي الناس تشوفها .. بكل إحراج:مدري وشلون أتكلم ..
مياف:أمك أبوك .. وشلون عايشين ..؟!
غزل .. :أمي توفت من زمان و ..- بنبر مخنوقه:بالتحديد بعد و لادتي ..
مياف ما صدق تغير الموضوع و مسك فيه:هذا قدر ومكتوب لا تقولين أنها ماتت بسببك ..!!
ابتسمت بإحراج:أكيد أنا مؤمنه بهالشيء .. بس من تسمع الناس هالشيء يناظروني و كأني اللي قتلتها ..
مياف و هو يسحب بوكة المرمي على الطاولة و يلعب فيه:أهم شيء نظرتك لنفسك و إلا وش عليك من الناس ..!!
غزل .. ما حبت تتكلم عن هالموضوع اكثر:صدقت ..
مياف:اها .. كملي ..
غزل و هي تتأمل الغرفة و ما حبت تشطح=تبالغ" بالكذب:مستوانا الاقتصادي .. متوسط على قولتهم بخير و لله الحمد ..
مياف"وش اللي بيحدك على هالشيء اجل ..!!" ..:اها ..
غزل حست بالتوتر و ما عرفت وش تقول:معقولة ما قالت لك البتول عني ..؟!
مياف و هو يجلس و يرفع رجوله ع الطاولة:اسمك و عمرك .. هذا اللي قالته بس ..
غزل:امممم .. عندي أخ و أخت .. كلهم أكبر مني .. أخوي متوظف واختي بآخر سنة جامعة ..
مياف أسئلة غبية طرت على باله .. بس المهم فـ الأخير يسولف وبس:طيب من الناس اللي على طول معهم ..؟!
غزل و هي تلعب بطرف المفرش:أغلب وقتي مع بنات عماني و أصغر وحدة بخالاتي .. عشانها من عمرنا يعني ..
مياف و هو يرمي البوك على الأرض .. طفش منه:اها .. وش الأماكن اللي تحبين تطلعين لها ..؟!
غزل بكل حيرة:ما أحب الأماكن العامة عشان كذا على طول من بيت لبيت ..
مياف .. بعيونه نظرة ترقب:مشكلة لو عزمتك بكافي شوب ما راح أعرف وين بعزمك ..؟!
غزل و ملامح الصدمة بوجهها:أي كافي شوب ..؟!
مياف:ما عليك .. ما عليك بدري على هالموضوع ..
غزل بكل توتر:أنا مضطرة أسكر الظاهر في عندنا ضيوف ..
مياف .. ما انتبه للوقت المتأخر لأنه أصلا توه صاحي و لا جاء على باله أنها تصرفه:اوكية ..متى تكلميني والا أكلمك أنا ..؟!
غزل:مدري .. بعدين بعدين باي .. – سكر ت قبل لا تسمع رده حتى ..
تنفست بكل ضيق .. "السالفة فيها طلعات بعد ..!!" .. انقلبت للجهة الثانية و غطت وجهها .. تبعد هالفكرة عن بالها ..
.._.._.._.._.._..
دخلت الغرفة بكل حماس .. لـ درجة أنها نست تطق الباب .. سكرته بكل قوتها مثل ما فتحت ..
..
الوضع فـ الغرفة .. ريناد بسابع نومة و لا حاسة بالدنيا ..
أما ريتاج .. جالسة بسريرها و الاب توب بحضنها و السماعات متعلقة فـ أذنها .. أول ما سمعت صوت الباب .. رفعت رأسها بخوف .. و وجهت .. نظرات حادة لـ جنى .. نزلت السماعات:أتوقع في شيء اسمه استأذن ..؟!
جنى و هي تمشي بخطوات سريعة .. لـ عند سرير ريناد:سوري .. نسيت .. – رمت نفسها على طرف سرير ريناد ..
ريتاج و هي رافعة حاجب:وش قاعدة تسوين .. لا تصحينها ..!
ناظرتها جنى بنص عين:تراها نايمة من المغرب و صلاة العشاء قرب يطلع وقتها و هي نايمة ..
ريتاج:خليها تكمل نومتها إذا صحت ما عاد هي بـ نايمة ..
طنشتها و لفت على ريناد تتحرش فيها .. مرة تشد شعرها و مرة تشد أنفها و مرة ثالثة تتحرش برموشها ..
ناظرتها ريتاج بكل غيض و رجعت السماعات ..
..
ريناد .. عقدت حواجبها و رجعت تشد المفرش ..
جنى و هي تضحك:هههههههههههههه .. قومي النوم مل منك موب أنتي اللي مليتي منه ..!
ريناد بصوت مبحوح من تحت الغطاء:جنى .. يرحم لي أمك خليني ..
سحبت المفرش:قومي يا الشينة ما عاد بقي شيء و بيطلع وقت صلاة العشاء ..
جلست مفزوعة:كم الساعة ...؟!!
ضحكت عليها من قلبها:مو مهم قومي صلي قبل كل شيء ..
حكت شعرها المنكوش من النوم:اوووفف .. ليه ما قومتوني من وقت ..؟!
جنى و هي توقف:قومي يا الله .. عندي لك أخبار .. بملايين ..!
جرت رجولها ووقفت .. و توجهت للحمام بخطوات ثقيلة ..
ناظرت جنى فـ ريتاج اللي مركزة عيونها على الشاشة .. همست:الله يستر من هالجلسة ..- سحبت نفسها و طلعت من الغرفة ..
..
ابتسمت ريتاج .. و كتبت من قلبها:هههههههههههههههههههههههههههههههههههههههههههه هههههههههه ههههههههههههههه ..
من وراء شاشة الاب .. اللقب .. الوحيد:افا .. ليه تضحكين ..؟!
ريتاج و هي تحاول تمسك ابتسامتها .. لان ريناد صحت و ما لها خلقها .. تعلق أو تعطيها محاضرات .. ريتو:من جدك أنت ..؟!
الوحيد:و الله .. فرصة يوم إني عندكم فـ الرياض قبل لا أرجع الخبر ..؟!
ريتو:فصول لا تزعل مني .. بس صراحة الطلعة مع الشباب ما تدخل مزاجي ..
الوحيد:بس أنا مو أي واحد ..
ريتو:أدري يا عمري .. بس سوري و الله ما أقدر ..
الوحيد:أنت مو بنت عم لوجين ..
ريتو:بنت عمها أوكية .. بس مو معناها أسوي اللي تسويه .. !!
الوحيد:طيب جربي .. و إلا ما تثقين فيني ..؟!
زفرت بكل ضيق:اوووووووووووووف .. و بعدين معه هذا .. – ريتو:فصول خلاص لا تزعلني منك ..
..
" .. تم تسجيل دخول لولو .." .. ضغطت عليها على طول ..
ريتو:صح النوم ..
لولو:صباحك سكر ..
ريتو:ما بعد تدخل الساعة 12 .. وينك فيه كل ذا نوم ..؟!
لولو=لوجين:ما نمت الا الساعة 7 .. بعد ما رجعت غيرت ملابس و طلعت أتغداء برا مع ميشو ..
ريتو:يا الخبلة طلعتي ..؟!
لولو:ريتاجوه لا تخربين علي .. ترا حدي اليوم مبسوطة كل اللي فـ البيت لاهين ..
ريتو:ليه وش عندكم ..؟!
لولو:البزر ليان .. مشغلتنا مع بسام .. المهم عطيني التقرير ..
ريتو:و لا شيء اليوم هادي ما فيه لا عواصف و لا أمطار و لا حتى رياح ..
لولو:يعني ما تهاوشوا ..؟!
ريتو:لاء .. بدر رجع للبيت الفجر و خمد .. و ما صحى الا وقت الغداء طلعت الأنسة البرنسسية طالعة تتغداء برا مع صديقاتها .. هو طلع من البيت و هي رجعت .. يعني ما شافوا بعض . و بس ..
لولو:اها .. حلو ..
ريتو:ايه والله حلوووين .. ريحو روسنا ..
لولو:الا قولي ريحت روسكم ..
ريتو:اللي هو .. بس تعالي انقضيني .. فيصل النشبة يبيني أطلع معه ..
لولو:وين المشكلة ...؟!
ريتو:تنكتين أنتي ..!!
قاطعتها و هي تنزل ردها قبل لا تكمل:تعالي نستغلها ... نطلع مع بعض و كل واحد تروح لموعدها ..
ريتو:انقلعي مناك لو تقطعيني مليون قطعة ما طلعت ..
لولو:افف معقدة .. خلاص انا بطلع معه ..
..
طوت سجادتها بعد ما سلمت .. تنهدت بكل ضيق .. مع أنها ارتاحت بنومها بعد ما أجبرت نفسها ما تفكر فـ الموضوع .. بس غصبن عنها يحتل تفكيرها .. لفت تلبس شبشبها ..
ريناد و هي ترفع شعرها ذيل حصان:رتوووووووووووووووج ..
رفعت رأسها .. صوت ريناد أعلى من صوت الأغاني:خير ..
ريناد و هي تريح طرف شعرها على كتفها:قصري عليه الوقت متأخر و الناس نايمة .. و خافي ربك ..
ناظرتها بكل ضيق:اففف حتى و أنا حاطة السماعات .. بتتدخلون ..؟!
ريناد و هي تتوجه للباب:طول ما انا أصلي الصوت بأذني .. ما قلت طفيها بس قصري ..
ريتاج بكل طفش و هي ترجع تركز على الشاشة:طيب .. طيب ..
..
رمت نفسها على السرير .. و تحركت الأوراق ..
جنى و هي تلم الأوراق:شوي شوي يا الدبة ..
ريناد بنبرة لوم:يا الخاينة طالعة تتغدين من غيري .. – بكل زعل:وأنا اللي فكرت أنك ما تنزل لك لقمة من غير شوفتي ..!!
ضحكت جنى:هههههههههههه .. لا يكون زوجي وأنا مدري ..!!
ريناد بغرور:معفنة ..
جنى:حرام عليك .. و الله فجأءه .. بمناسبة أنه اليوم أول يوم لـ جوري و الصراحة البنات كانوا مستعجلين .. ما بغيتهم يعصبون علي ..
ريناد .. و هي تحط رجل على رجل و تلعب بأطراف شعرها:بسامحك عشان جوري بس موب عشانك ..
ابتسمت و هي تدخل الورقة الأخيرة:ايه طيب ..
ريناد:يا الله يا الله .. هاتي ما عندك ..؟!
جنى و نظرة التفكير بعيونها .. بدت بالخبر اللي بيريح ريناد من دون شك:بسام .. طلع كاشت مع أخوايه فـ البر .. يعني سليم .. و ليان الشينة جاها عريس .. – انفجرت ضحك بدون مقدمات:هههههههههههههههههههههههههههه ..
ناظرتها ريناد بنص عين:وش اللي يضحك ..
جنى و هي تحاول تأخذ نفسه:تخيلي اسمه محمد طيب .. و عايلته .. الراشد .. الدبة تبي تعلمني .. قالت لي تقدم لي واحد اسمه محمد بن راشد .. عاد خبرك الذكاء عندي مقطع فـ بعضه رحت بعيد ..
ضحكت معها بعفوية:هههههههههههههههههههه .. الله يرجك ..
وقفت بعد ما خلصت ترتيب أوراقها فـ الملف .. و هي تمسح دموعها اللي نزلت من الضحك:ميته جووووع ..
وقفت ريناد .. مع ابتسامة:يا الله حتى أنا ..
.. نزلوا لـ تحت و استمر الحوار الى ما لا نهاية ..
.._.._.._.._.._..
نثرت شعرها البني .. بعد ما جففته بالإستشوار .. تأكد من شكلها المرتب و عدلت برمودتها البيضاء .. و نزلت البدي الأخضر عشبي بعد ما حسته ارتفع ممن الحماس ..
طلعت من غرفتها .. و توجهت للمطبخ وبدت شغلها فـ العشاء .. مع أن الوقت تأخر لكنها متعودة على الأكل متأخر ..
..
كان منشغل و هو منهمك بالأوراق اللي بيده .. أول ما سمع الأصوات اللي جاية من المطبخ ترك اللي بيده و توجه للمطبخ .. ابتسم أول ما شافها سند جسمه على إطار الباب:صباح الليل ..
ابتسمت جوري:مساء الأنوار ..
نواف:عساك أحسن .. ؟!
جوري و عيونها على الثلاجة:أكيد .. بس لو أنك صحيتني وقت صلاة المغرب و العشاء ..
نواف و هو يدخل يده بجيبوب البنطلون:كنت بصيحك بس شفتك نايمة بعمق رجعت ..
ابتسمت و هي تغسل الخس بعد ما طلعته من الثلاجة .. و سحبت كرسي وجلست ..
قرب و جلس قبالها ..و بنظر تأملية:تعبانة .. ؟!
ابتسمت بكل إحراج:مجرد إرهاق ..
نواف: نمتي حول الـ 12 ساعة هذا شيء طبيعي ..؟! ...-زفر بكل ضيق:و الحين وجهك مصفر .. خليني أوديك لـ..
قاطعته مع ابتسامة:وش فيك قلت لك ما فيني شيء ..!!
نواف بدت نبرة صوته تقلب للعصبية:جوري أنتي وش فـ ..
قاطعته بهمس طلعت من ألمهآآآ .. :آآآآآآآآآآهـ ..
قرب منها بكل خوف : .. جرحتي نفسك ..
جوري والألم بصواتها:ما انتبهت ..
سحبها و وقفت غصبن عنها ... دخل أصبعها تحت صنبور الموية ..
مع أنه جرح بسيط .. لكنها .. حست الدنيا تدور فيها وشوي و راح يغمى عليها ..
ناظرها بخوف:جوري ..!
جوري بكل تردد و ابتسامة باهتة ارتسمت على وجهها:يمكن لاني تروشت و قاعدة اشتغل وأنا ما كليت شيء ..؟!
ناظرها بلوم:دايما كذا .. مهملة نفسك على طول ...؟؟!
ما شافت بوجه غير ملامح العصبية .. و الضيق واضح بصوته لكنها شافته غير مثل ما تشوفه كل مرة بقمة الحب و الحنان معها .. ابتسمت بنعومة و هي تدعي بأعماق قلبها .. " يا الله يارب .. احفظه لي و لا تحرمني منه دوووم" ..


.._.._.._.._.._..
صباح جديد .. ارتفعت الشمس و خيوط أشعتها تسبقها حتى تعلن بداية يوم جديد ..
..
فـ الجامعة ..
مشبكين أياديهم ببعض و يمشون بكل بطئ:بس هذا اللي قاله لريناد .. تعرفينه إذا بغى يسكت ما يخلي أحد يأخذ منه لا حق و لا باطل ..
ليان وعيونها لقدام:بالطقاق اللي يسمعك يقول ميتين نبي نعرف من خوييه اللي سوا الحادث ..
جنى تنثر شعرها .. حتى تبرز قصة الفرولة اللي قصتها من قريب .. :انا مستغربة بس .. اثنين من أخوياه قبل صار لهم حادث و لا وقف معهم كذا .. تخيلي حتى اليوم ما رجع الا الفجر ..
ليان بكل طفش:يا بنت الحلال فكينا ترا موب ناقصين هموم ..
جنى بكل ضيق و هي ترجع ترتب خصل شعرها مع تحت:أووووف ..
ليان تغير الموضوع:جوري داومت اليوم ..
جنى بكل طفش:على إنا فـ أول الدوام بس ما أتوقع تجي ..
ليان:ليش ..؟!
جنى و عيونها تلف بالجامعة:أمس واضح عليها أنها تعبانة .. و خاصتن يوم رحنا المطعم و طلعنا بالدرج .. وجهها تغير و صار أصفر .. أتوقع من السفر ما أمداها ترتاح ..
ليان و عيونها تراقب حركة السحب:مادقيتي عليها تطمننين ..؟!
جنى و هي تسحب نظرته الشمسية من شنطتها:تخيلي ما صار لنا يوم متعرفين على بعض نطيح الميانة و بعدين هي ...
دفتهم بكل خفة:دوباااااااااات ..
لفت ليان تعكر مزاجها بعد ما كانت مروقة مع السحاب لفت وهي معقدة حواجبة ..:ماتبطلين حركات الهبال ..!!
ريناد بنظرات كلها براءة و لوم:أنا هبلة ..
ضحكت لمى و هي تقرب لهم:بسم الله علي بس لمحتكم فـ جزء من الثانية ما شفتها غير وهي وراكم على طول ..
ريناد مع ابتسامة:حوولت عيوني وأنا أدور عليكم ..
كملت جنى طريقها .. بعد ما حست إن وقفتهم ما لها داعي:في إختراع اسمه جوال ..
لمى وهي تمشي وراها مع باقي البنات:طاحت يدي وأنا أدق ما رديتي ..؟!
لفت عليها:بلا نصب ..
ريناد و هي رافعة حاجبها .. :وين جوالك ..؟!
طلعته من جيب التنوره .. و بكل غرور:اوف اوف .. 38 مكالمة .. ما توقعت إني مهمة لهالدرجة ..؟!
ناظرتها ريناد بنص:يا شين الللي شايفين نفسهم بس ..
ليان مع ابتسامة:يالله بنات وراي شغل .. خلوا عندكم اللعب ورحوا لمحضراتكم ..
لمى و ريناد .. رغم ملامحهم اللي ما تبين على الجدية .. بطريقة العسكرية:حاضر سيدي ..
ضحكت و هي تبعد عنهم ..
جنى و هي ترجع جوالها داخل جيبها:وين فجر ..؟!
لمى تتصنع العصبية:كأنك مالة مني ..؟!
ابتسمت:افا أمل من حياتي و لا أمل منك ..
ريناد بكل استهزاء:بدت غراميات قيس وليلي عيب تراني توني صغيرة استحي ..
ناظرتها جنى بنص عين:ايه طيب انتي تعلمينا ..
كانت مزحة .. بس حست بها ريناد ع الجرح .. ابتسمت بإحراج:وراي محاضرة .. باااي ..
جنى .."يا جعل لساني القطع ما أعرف أقول شيء سنع ..؟!!! .." ..
سحبتها لمى مع يدها:بنت محاضرتنا بتبدااء ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


على بعد مئات الأمتار بس داخل الرياض و بالتحديد مدرسة ثانوية للبنات ..
تكلمها بكل عصبية:تسهبلين أنتي ..!!
ترص على أسنانها و تحاول ما تعلي صوتها .. بتول بكل عصبية:أنتي اللي تستهبلين ..
غزل و عصبيتها تزيد:لا يا عمري مكالمات و رضينا لكن طلعة لاء و ألف لاء ..
بتول تهمس بكل عصبية:أنتي على بالك بيعطيك كم فلس عشان كلمتيه كلمتين ..
غزل و هي ترفع حاجب بكل ضيق:بس هذا كان اتفقنا من البداية ..
بتول بكل عصبية:اتفقنا انا و انتي لكن موب هذا الانفاق اللي يبه مياف ..
غزل بكل خوف:خلاص بلاش من هالقصة كلها ..
بتول تهدي نفسها حتى ما تخسر غزل:تخربين السالفة كلها عشان خمس دقايق بكافي شوب و الا مطعم راقي .. انتي احمدي ربك انه بيوريك الدنيا صح ..
غزل بكل عناد و إصرار:قلت لا يعني لاء ..
بتول و محاولة إقناع تتمنى أنها ما تفشل:وش بتخسرين لو قعدتي معه دقايق و ذقتي شي بحياتك ما فكرتي فيه و خذيتي لك من فلس بعد .... و فوقها ما راح تكونون لحالكم ..
غزل و بداية الاقتناع:وش قصدك ..؟!
بتول:أنا بكون معكم .. انا قلت له على اتفاقنا وقال موب مشكلة لو جيت معكم ..
وكأنها بدت تقتنع:بس فاجأني أمس ..
بتول رجعت تبتسم بعد ما كانت معصبة ع الآخر:أنتي على طول كذا تطيرين فـ ..-رجعت تسكت و همست:أروى جت ..
لفت غزل بكل هدوء ونزلت رأسها ع الطاولة ووجها للجدار ..
قربت أروى و جلست جنبها بالضبط:غزووولة ..
لفت عليها من غير ما ترفع رأسها من على الطاولة:خير ..!!
قربت منها و بصوت أقرب للهمس:وش بينك و بين هالشر ..
ناظرته بنص عين:تبين تحشيين ..؟!
أروى زفرت بكل ضيق:صار لنا حول الربع ساعة أنا و جمون نراقبك ما وقفتي كلام معها .. وأول ما قربت سكتوا .. وش بينكم ..؟!
رفعت رأسها:ما في شيء .. أنتي تعرفين ما أقدر أخبي شيء عنك ..!
ناظرتها بشك:أكيد ..
وقفت:تدرين أنا مخنوقة و بطلع أشم هوا ..
رجعت الكرسي لوراء تفسح مجال للغزل تطلع:دقيقتين و أستاذة رنا تجي .. لا تطولين ..
مرت من عند جمان بادلتها الابتسامة ..
و طلعت لبرا الفصل ووقفت قبال السياج اللي مقابل صفها .. تنهدت بكل ضيق
... "السالفة كل مالها و تكبر .. غزل الزمي حدودك أحسن لك .. إنتي وحدة مالك غير سمعتك لا مال و جاه .. بكرة بس تنفضحين تصيرين و لاشيء ..
– رجعت تناقض عمرها .. "عاد الله أكبر .. أصلا لو صار شيء محد بياكلها غيري .. خلني على الأقل استانس شوي اطلع و اصرف ..!! –
دخلت أصابع يدها بجذور شعرها و شدت عليها و هي تغمض عيونها .. حست لـ لحظات با الدنيا تسود فـ عيونها و أنها راح يغمى عليها لكن رجعت تستعيد توازنها ..
صرخت بصوت أعلى:غززززززززززل ..
لفت و بنظرة كلها شرود ..:نعم ..
أستاذة رنا و هي متخصرة:مطولة حضرتك ..؟!
قربت منها:اسفة استاذة ما انتبهت ..
رنا:يالله ادخلي قدامي ..
تقدمت خطوتين و رجعت أستاذة رنا تحط يدها ع الباب:تعرفيني البنات اللي يكونون برا فـ بداية حصتي يظلون كل الحصة برا بس لأنها المرة الأولى لك و لأنك طالبة مجتهدة عندي و لو أن مستواك بدا يتغير للأسوء ..!!
نزلت يدها .. وكملت غزل طريقها من غير ما تعطي كلام الاستاذة أي اهتمام ..
..
فـ هالحظة بس خافت على نفسها من اللي صار برا و زاد خوفها و هي تحس بنفسها مو قادرة تضبط خطواتها بس وصلت و جلست على كرسيها .. زفرت بكل راحة ..
.._.._.._.._.._..
أشر على شنطته و بـ استعجال:عطيني اياها .. عطيني اياها ..
ركضت وجابتها له ..
طلع نواف من الغرفة بكل سرعته ..
لحقته جوري .. وقفت لثواني و هي تحس بالدنيا تدور فيها .. رمشت بعيونها تثبت نفسها .. طلعت برا الغرفة .. و بنبرة كلها اهتمام:أحط لك شي تأكله ..
طلع جزمته من دولاب الجزم و جلس يلبسها:وين الله يهديك متأخر و أفطر بعد ..!!
جوري بكل قلق و هي تمد الشنطة:طيب حبيبي أنت متأخر متأخر لا تسرع و أنت تسوق ..!!
ابتسم لها ... و هو يتوجه للباب .. طلع نص جسمه برا الشقة و كأنه تذكر شيء:وأنا راجع من الدوام بجيب نتيجة تحاليلك معي ..
هزت رأسها بالتأكيد .. طلع و قفلت الباب وراه ..
سمعت صوت جوالها مشت بخطوات هادية حتى ما يصير معها مثل قبل شوي .. ما تبي يصير لها شيء و هو موب موجود فـ البيت معها ..
قربت لـ عند جوالها و رفعته و أول ما شافت الاسم ع الشاشة ابتسمت ..
ردت:هلا و غلا ..
من وراء السماعة:شفتي إني واصلة و فيني خير ..؟!
جوري و هي تجلس على طرف السرير:داقة تمدحين نفسك ..؟!
ابتسمت ريناد توضح بكل اندفاع قبل لا تفهمها جوري غلط:لا والله ما شفتك اليوم انشغل بالي و خاصتن بعد ما قالت لي أمس جنو أنك كنتي تعبانة و أنتم فـ المطعم ..!!!
جوري و هي تراقب أصابعه اللي ترتجف و تضمهم لبعض حتى توقف رجفتهم:لا الحمد لله اليوم أحسن ..
ريناد:سلامتك الف سلامة ..
جوري و هي تضحك:الله يسلمك ..
ريناد ما تبي تسكر .. باقي كثير على محاضرتها .. :الا وش كان فيك ..؟!
جوري و هي تفرك جبينها:علمي علمك بس شوية دوخة .. اصلا هي فيني من فترة ..
..:طيب ما رحتي للمستشفى ..؟!
جوري:إلا .. أمس رحت مع نواف و سويت تحاليل على أساس أنه بيطلعها الصبح بس ما قام إلا متأخر حد ما يروح لدوامه قال بيجيبها وهو راجع للبيت ..
ريناد:عساها خير ..
جوري:أن شاء الله ..يارب ..
ريناد .. و هي تراقب البنات:يعني موب جايية اليوم ..!!
جوري رجعت توقف و تدخل فراشها .. :بدون شك .. بس بكرة بجي إن شاء الله ..
ريناد:دامك تعبانة كمليها لـنهاية الأسبوع ..
جوري .. و هي تغطي نفسها:حرااام عليك تونا الأحد ... تصدقين ودي لأني متعودة ع الكسل .. بس الجلسة لحالي تطفش .. تبيني أمووت ..!!
ريناد:بسم الله عليك .. يالله قلبووو أنا بسكر محاضرتي خمس دقايق و تبداء ..
جوري:أوكية .. مشكورة ع السؤال .. يا قلبي ..
ريناد و هي تمشي بخطوات سريعة باتجاه القاعة و الإبتسامة ما فارقتها:حق و واجب .. يالله باي ..
جوري:مع السلامة ..- نزلت الجوال و هي ترخي جسمها أكثر ... على أنها قضت أمس كله فـ النوم .. و نامت بدري بعد .. بس تحس بجوع نوم مو طبيعي فيهاا ..
.._.._.._.._.._..
ناظرت فـ ساعتها الألماس بكل طفش .. "افففف تسع و للحين ما جا" .. رفعت عينها و هي تتفقد المجمع الهادي بساعات الصباح .. حتى اللي جالسين بالكافي شوب معها .. أصواتهم ما تطلع الكل لا هي بجريدته أو لاب توبه .. أو حتى بالبلاك بيري حقه .. رفعت جوالها الـ بولد .. "افف حتى البيبي هاجد الكل فـ دوامه .. " ..
حركت أصابعها على الطاولة بتوتر .. "وش أخرتها ؟!".. رجعت تناظر ساعتها و هي تبتسم .."لبى قلبك يا يمة محد رازني غيرك" ..
..
تذكرت موقفها مع أمها من دقايق بس ..

ناظرتها أم بسام بكل استغراب و هي تنزل مع الدرج:لوجين .. ما داومتي ...؟!
شدت على طرحتها المزخرفة بألوان الدنيا كلها:ايه .. عندي موعد مهم ..
مشت بخطوات هادية و ظهر مستقيم لعند الكنب ..:وش هالموعد ..؟!
كلمتها بكل ضيق:البنات متواعدين يفطرون اليوم برا .. و أنا عطيتهم كلمة أطلع معهم .. – قربت و بنبرة لوم بصوتها:أنا موب أقل منهم عشان ما أطلع ..
أم بسام و هي تعدل ياقة جلابيتها ..:طيب .. طيب .. بس لا تتأخرين ..
ابتسمت:ان شاااء الله ..
استوقفتها:لوجيين ..
لفت:هلا ..!
أشرت لها تقرب:تعالي ..- رفعت كم الجلابية:خذي هالساعة شيء يرفع الرأس ..
ابتسمت وهي تقرب:الله يخليك لي و لا يحرمني منك ....

علا صوته أكثر .. لكنه ما زال همس:لووووووجين ..- واضح عليها أنها سرحانة .. خاف يقعد و تطلع وحدة ثانية مع أنها نفس اللي شافها فـ الصور ..
رفعت رأسها أخيرا .. ابتسمت:هلا و الله بـ حموود ..
سحب الكرسي وجلس و هو يناظرها بكل إعجاب:اسمي نايف ..
عقدت حواجبها:فصول قال لي أنه جاي لهنا مع حمد ولد عمه ..
ضحك بصوت وااطي:هههه .. كان المفروض يجي مع حمد بس جيت أنا معه .. ما أنفع ..؟!
ابتسمت بخجل متصنع:ايه عادي .. بس تراك ما تسد مكان فيصل ..
ناظرها بنص عين:افا ..
لوجين بكل غرور:لا تقارن بينك و بينه .. فيصل أعرفه من ثلاث سنين أما أنت ما كملت الخمس دقايق حتى ..
ابتسم و بنظرة خبث ما قدر يخفيها:ما عليه نتعرف ..
اتسعت ابتسامتها .. و هي تحترق من جوا و حقدها على ريتاج يزيد .. "أمس ما خلاها تتهنى بجلستها ع المسن من كثر ما هو قاعد يزن عليها يبي يشوفها و أنا بموت على شوفت عيونه و هو موب معبرني .. آآه بس لو أعرف وش اللي يجيب رأسك يا فصول .. " ..
..
نايف .. ما كان أحسن حال منها و لاهي بـ فكره .."والله من جد بنات الرياض غير .. جمال و رزه ..- ناظر ساعتها و عبايتها اللي مبين عليهم أنهم غاليين"و عز .. الله يرزقنا .. و الله أنك موب سهل يا فيصلوه .. تخلص من كنز يطلع لك البنك .."
..
بعد لحظات صمت طويلة .. ارتسمت نظرات حيرة على عيون نايف و ما قدر يمنع نفسه من السؤال:غريبة ما تغطيتي أو تلثمتي .. أنا وياك جالسين بمكان عام ما تخافين أحد يعرفك ..؟!
ابتسمت بكل غرور:يا الله للحين في ناس تفكر بهالطريقة المعقدة .. لا تخاف ..- حطت رجل على رجل ..:أنا أهلي ناس فري .. و بعدين أجلس مع واحد فـ كافي شوب أحسن من إني أروح معه شقة و الا غلطانة ..؟!
"ايه هين" .. ناظرها .. و أحاسيس الاحتقار لها تزيد بداخله ..
اتسعت ابتسامتها و هي تخطف نظرات على الناس اللي حولهم من غير ما يحس نايف .."لو مو وضع أهلي و الانشغال اللي هم فيه كان ما لمحت رمش عيوني حتى" ..
..:الا فيصل وش مشغول فيه ..؟!
ابتسم نايف:مدري عنه .. بس قال أنه تبع الشغل .. – اتسعت ابتسامته و هو يفتح المنيو .."أكيد رايح يقابل كنز ثاني" ..
.._.._.._.._.._..
ودعت الشمس أحضان السماء .. و تزخرفت بألوان الغروب ..
..
دخلت للبيت و هي معصبة حدها .. السواق تأخر عليها .. و كملتها وجيه النحس اللي ما تحب تشوفهم لكنها اضطرت تجاملهم فـ العزيمة ..
رمت عبايتها على الشغالة:روحي سوي لي قهوة بسرعة ..
هزت رأسها سونيا بالتأكيد و مشت ..
رمت أم تركي نفسها على الكنب .. نزلت صندل الكعب العالي .. ما تلبسها غير بالمناسبات .. دلكت رجلها بكل خفة حتى تلين أعصاب رجلينها ..
رفعت رأسها و شافت أروى تنزل من الدرج .. "كملت" ..
أروى بكل حماس:هلا و غلا بـ أم تركي تو ما نور البيت ..
سندت ظهره على الكرسي بكل تعب:تعالي بس شيلي اللي فوق رأسي ..
قربت من أمها حطت ركبها على الكنب قريب من أمه و بدت تفك الكريستالات اللي بـ شعر أمها ..
أروى و هي تركز:الله يهديك يمة هذا وهي حفلة بـ النهار كل هالكشخة ..!!
أم تركي و هي تعقد حواجبه و تميل رأسها:شعري .. يا بنت .. و بعدين اسمها زوارة موب حفلة ..
أروى و هي تكمل بكل متعة:اللي هي ..
دخلت سونيا و صينية القهوة بيدها ..
مدت أم تركي يدها:عطيني الموية ..- على طول مدت لها الكاس ..
و هي تأخذ الكاس:وين أخوانك و أبوك ..؟!
أروى بكل تركيز:أبوي تغداء برا يقول سلطان عنده غداء عمل على قولته .. و عامر و سلطان تغدو و طلعوا ..
أم تركي:و تركي ..؟!
أروى:ما شفت وجهه من جيت للبيت ..!!
أم تركي و نظرة التفكير بعيونها:آآخ يا أرووه لو أنك شايفة البنات كل وحدة تقول الزين عندي .. انقهرت لأني ما خذيتك ..!!
أروى و هي تجلس و تجمع مشابك الكريستال بيدها:مناسبة حقت كبار أنتو رايحين تشوفون العروس البنات ليش يرتزون .. و الا يبون يعرسون ..؟!
أم تركي و هي تبعد كأس الموية و بكل قهر:لا تقهريني اللي مثلي عندها ثلاث معاريس المفروض تدور ع البيوت تخطب و أخوانك الله يخلف .... كل واحد .. – و بنبرة استهزاء:يبي يعيش حياته الا يدج و الله ..
أروى و هي تضحك:تركي يدج .. حلوة كان يدج مع أوراق الشغل .. ههههههههههه
أم تركي و نظرة التفكير بعيونها:بنت أم علي كبرت و حلووت توها فـ 25 تناسب تركي ..
أروى:يمة لا تتعبين نفسك .. لو خطبتيها بتفشلين نفسك تعرفين ولدك ..
انفتح الباب .. و لفت أروى و أمها يشوفون من اللي دخل ..
ناظرهم تركي بكل استغراب:السلام عليكم ..
رجعوا يلفون .. و بصوت واحد:و عليكم السلام ..
أروى و هي تراقب تركي و هو يجلس:جبنا سيرة القطة جانا ينـ ..
قاطعتها أم تركي مع ابتسامة عريضة:إلا الطيب عند ذكره ..
تركي .. و هو يأشر على القهوة:قومي صبي لي فنجال بس .. – رفع عينه لـ أمه:وش عندكم تتكلمون فيني ..؟!
أروى مع ابتسامة خبث و هي تصب:لقت لك عروس ..
تركي و هو يأخذ الفنجال .."من بعدها عفت الحريم يا هي يا بلاش من الزواج" .. بكل برود:يووه يمة للحين عندك أمل .. قلت أنا و الزواج ما في أمل نجتمع ..!
أم تركي بكل عصبية:و ليه إن شاء الله ..
أروى و هي تجلس جنب أمها:يمة لا تعبين نفسك بتوصلون لـ نفس النهاية ..
تركي بعد ما شرب القهوة:يقول المثل خذ الحكمة من أفواه المجانين .. طاوعي بنتك يا يمة ..
ناظرته بكل غرور:موب رادة عليك بكبر عقلي .. – ما تقدر ترد عليه تركي أكبر مصدر رعب لها لكنها ما ترضى لنفسها الإهانة و كالعادة بتسلك لنفسها ..
ابتسم بكل استهزاء:اخطبي لـ سلطان .. موب لازم نتزوج بالترتيب ..
أم تركي بكل حسرة:و أنا أصلا أشوف هالولد عشان أخطب له ..!!
.._.._.._.._.._..
ناظرت ساعتها لقتها وحدهـ آخر الليل .. انصدمت من الوقت جلست ع السرير و الساعة 9 و ما حست بنفسها غير الحين .. يعني خمس ساعات شغل و تعب ..
و بكل تعب:أخييييييييرا .. خلصت البحث .. – من يومين و هي تشتغل عليه توقعت يأخذ وقت أكثر بس هي بذلت مجهود أكبر من المعتاد ..
سمعت أصوات حول غرفتها .. قامت جنى و بعيون كلها لقافة طلعت بخطوات خفيفة .. قربت لعند الصالة سمعت أصواتهم ..
..
بدر .. واقف عند الدريشة ويتأمل النجوم .. صار له يومين على هالحال .. باله مشغول و مو مرتاح لا فـ نوم و لا أكل و لا حتى فـ جلسه .. ريان يبي يسولف معه من زمان ما سمع حسه ..
ما كان فيه غير موضوع واحد ..
بدر بداء يتراخى فيه لكن ريان بدا ينشغل فيه مع انه كان ما يحب يسمع كلمة عنه .. ريان وهو يبعد كوب الكافي عن فمه:بس حتى ولو هذا كأنك تقذف .. و تراه حراام ..
بدر يجاري ريان فـ الموضوع و بقناعاته:لو كنت مألف كلام من عندي تقدر تقول قذف ..!!
ريان و هو يحط رجل على رجل و يريح ظهره ع الكرسي:طيب ليه ما فتحت الموضوع مع أبوي أو جدتي ..
بدر:كلمت جدتي مرة و من يومها شوفت عينك ما عاد تطيق لي طاري ..
ريان وبعيونه نظرة تفكير:وأنا أقووووول ..؟!
قرب منه بدر وجلس .. رجوله ما عاد تطيق تشيله ..
لف عليه ريان:بس ترا كلن ملاحظ ..!
بدر:وش قصدك ..؟!
ريان و عيونها تنتقل بين كوب الكافي اللي بيده و وجه بدر:على طول أنت تقط كلام على جنى و تناظرها باحتقار ..
بدر بغرور و ثقة عمياء:لو كنت غلطان كان أبوي وقف بوجهي ..
ريان بنبرة لوم:اللي يشوفك يقول عدوتك ..؟!
بدر:بغيت الحق يطلع تقول عداوة ..؟!
ريان:ليه مهتم لهالدرجة و تبي تطلعها موب عمتنا لهالدرجة تكرهها ..
بدر و هو يريح ظهره:لو كنت أكرهها .. كان سكتت ..
ريان بكل حيرة:حيرتني معك بدر الله ما عاد صرت أعرف لك ..؟!
زفر بدر:بكرة لما تبان الحقيقة .. بتعرف كل شيء ..
..
من ورا الجدار اللي يفصل الصالة عن غرف نوم البنات ..
تنهدت بصوت مكتوم و جلست على الأرض و كأن هالكلام زاد حملها .. للضعف ..
بدت تنسى أو تتنسى الموضوع بس و كأن القدر مصر يواجهها بهالموضوع ..!!
..
ريان و هو يراجع أفكاره:بس تعال هنا .. وشلون يقولون جدتي جابت بنت و هم ما شافوها حامل ..؟! يعني أكيد بين على جدتي أنها حامل .. عشان كذا ما في شك إن جنى خالتي ..!!
ابتسم بكل استهزاء:جدتي من يومها تفكر صح .. جتها فترة جاها مرض "الاستسقاء" ..
ناظره بكل استغراب ..:استسقاء ..؟!
بدر وعيونه لقدام:مرض بسببه يمتلي البطن موية .. كان يجي لجدتي من فترة لفترة وهي استغلت هالشيء ..
ريان و هو يهز راسه بالنفي يبي ينفض أفكار بدر بعيد:للحين موب قادر أقتنع ..
بدر و نظرة التأمل بعيونه:لو إني ما شفت امها للحقيقية كان نسيت الموضوع من أساسه ..
ريان:امها الحقيقية ..؟!
بدري:ايه كانت تجيها من فترة لـ فترة .. حتى جدتي كانت تحرص محد يشوفها و لا يعرفها ..
ريان والعصبية بصوته:بدر .. أنت واعي للي تقول له ..
يأخذ و يعطي معه .. الكلام ببلاش لكن بدر كل ما له و يتعمق و يطلع أدله و كلام موهوم حتى يثبت صح كلامة ..!! وهو متأكد 100% أنه كله ووهم ..
بدر و نظرة التأمل ما زالت مرسومة بعيونه:للحين أذكرها كانت تجي لجدتي و تجلس معها بالملحق و ما تطلب أحد من البزران غير جنى .. وش معناها ..؟!
ريان:وقتها كنا موجودين و جنى تصير بنت جدتي .. طبيعي لو جتها صديقتها بتطلع بنت موب عيال عيالها ..
بدر:حتى ولو أجل ليش تستقبلها فـ الملحق ..؟!
ريان:أكيد في سبب مقنع .. أو هذا مزاج جدتي ..
بدر:موب عشان كذا .. عشان اللي قاعد أقوله لك من الصبح ..!!
ريان:بدر تكفى تراك قلبت راسي بهالكلام .. لو تنشق الأرض نصفين ما صدقت ..
بدر بكل برود:الأيام جاية و بتثبت ..
ريان:على طاري الأيام وش صار على بسام ..؟!
..
حست بأعصابها مشدودة و أنها راح تنهار بأي لحظة .. كلام بدر يجرح فيها .. حتى لو كان موب صحيح .. يجيب الشك للواثق .!!
بس رجعت تحمست وشدها طاري بسام ..
..
بدر تنهد:الحين هو بين يد رب العالمين ..
..
حطت يدها على فمها تكتم شهقتها اللي بغت تطلع من صدمة الكلام ..
..
ريان:وش قال الدكتور بالضبط ..؟!
بدر بنبرة كلها حزن:لما وصل المستشفى كانت حالته خطيرة بس الحمد لله حالة أحسن من غيره كل اللي كانوا معه بالحادث توفوا ..
..
نزلت دموعها غصبن عليها .. و حست بأصابعها ترتجف ..
..
ريان:لا حول ولا قوة إلا بالله ..
..
ما قدرت تمسك نفسها أكثر وسمحت لشهقاتها تطلع .. و مع كذا رجعت تكتم صوتها ..
..
ناظروا بعض مستغربين .. سمعوا صوت شهقات جاي من قسم البنات و تمنوا ما تكون اللي في بالهم ..
وقفوا ومشوا بكل بطء ما كانوا يبون ينصدمون باللي راح يشوفنه لكن للأسف التقت عيونهم بعيونها المدمعة ..
.._.._.._..
نهااااية الجزء - _^^





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الـ|[4]|ـرابع


..



فـ المستشفى بجناح خاص و على سريرها الأبيض .. تكملت بصوتها المبحوح من الصياح:أنا من لي بعده بهالدنيا إذا راح هو أنا أضيع ..



مسحت جنى على رأس ليان تهديها:ليوون هاذي قدرة رب العالمين .. ما يجوز تعترضين عليها ..!!



بكت بكل حرقة .. :إلا بسام .. إلا بسام .. – كررتها لحد ما خفت صوتها و غطت بنوم عميق .. من تأثير المهدئ ..



تنهدت جنى بكل ضيق:وأخيرا طلع مفعول المهدئ .. الله يهديك يا ريان ..




..




عند باب الغرفة .. ريان .. واقف و مسند ظهره ع الجدار ..



و قباله واقف سطام .. بكل لوم:يعني كان لازم تسوون كل هـ الإزعاج وينتشر الخبر بهالطريقة .. عاجبك اللي صار ..!!



ناظره ريان و بكل ضيق:والله ما كان قصدي أنا يوم شفت جنى ع الأرض خفت قمت أكلمها بصوت عالي ما توقعت صوتي بيصحي الكل .. هي دقيقة بس والكل صحى .. مدري وشلون ..؟!




يكمل سطام بكل عصبية:طلع عمي و عرف من جنى ... قام و دق على عمي أبو تركي و عمي أبو تركي دق على أبوي يتأكد وأبوي سوا لنا سالفة في البيت .. و بظرف ساعة وحدة بس العايلة كلها درت ..



ريان بكل عصبية أكبر:يعني لو موب رب العالمين كاتب .. كان بيصير اللي بيصير و بعدين الخبر كان مصيره بينتشر ..



سطام بعصبية و هو يبعد عن ريان حتى ما يرتكب فيه جريمة:بس موب بطريقة و لا بوقت مثل كذا ..!!



أخيرا بعد طول انتظار طلعت جنى .. قاطعتهم بنبرة كلها لوم:يا جماعة هدوو أصواتكم واصلتنا جوا ..



لف ريان وجهه للجهة الثانية ..



ناظره سطام بلوم ولف على جنى .. خذا نفس و هدا نبرة صوته:أخبارها الحين ...؟!



جنى بصوت كله تعب:باليالله هدت و نامت ..



سطام بكل ألم:كنت عارف إن شيء زي كذا بيصير ..!!



جنى بكل حيرة:إلا .. وشلون دريتوا أنا اللي أعرفه إن أبو بدر دق على أبو تركي موب على أبوك ..؟!



سطام و هو يزفر بكل ضيق:وعمي أبو تركي دق على أبوي .. و أبوي لما درا جا لعندي يصارخ وشلون هالشيء يصير و هو ما عنده علم .. سمعت ليان و طاحت علينا على طول ..



تنهدت بكل ضيق .. و بكل إحراج:يعني أنا مهما كان بنت و مشاعري تملكني بس أبوك ..



تنهد سطام بكل ضيق .."أصلا هو ما همه بسام كثر ما همه انه يكون عنده خبر قبل الكل ..!!" ..



لف ريان عليها:موب راجعه للبيت ..؟!



هزت رسها بالنفي:لا بقعد عند ليان أخاف تحتاج شيء ..



ريان:والجامعة ..؟!



ناظرت في ساعتها:خلاص ما يمدي .. ما راح يضر لو غبت يوم ..



ريان:أنا رايح .. أطمن الأهل .. أول ما أطلع من جامعتي بمر أخذك للبيت ترتاحين شوي ..



هزت رأسها بالتأكيد ..



سطام بكل تردد:وأنا نازل للكافتريا أجيب لك شيء ..؟!



جنى:كابتشينو .. إذا ما عليك أمر ..



ابتسم ابتسامة باهتة و مشى لـ جهة اللفت .. سرحان يتفكر بحاله من سمع صراخ أبوه حس بفكره و قلبه مشغول مع ليان خاف تسمع أي شيء .. و هو أول من لمحها تطيح و شالها على طول ..



تنهد بكل ضيق و هو يضغط على رقم زر الدور الأرضي ..



" .. لو ما قعدت أمس فوق راسي و أهتمت فيني لحد ما تأكدت إني بخير .. كان أكيد ما شغلت فكري و لا واحد بالمية .. – رفع عيونه لسقف اللفت و فكره يبعد فيه أكثر و أكثر .."كنت عايش حياتي و توقعت إني بتزوج و بفتك منهم .. بس الحين هالمصايب اللي تتحاذف علينا قاعدة تقربني منهم غصب ..!



قطع عليه صوت باب اللفت ينفتح .. طلع منه و هو يحاول يمنع نفس على قدر ما يقدر ما يفكر لا بـ بسام و لا حتى بـ ليان ..




.._.._.._.._.._..




تأخرت المُدرسة عن حصتها خمس دقايق .. و هالشيء مناسبة عظيمة لازم يحتفلون فيها ..



أنواع الصراخ و الرقص و الاستهبال فـ الصف ..



تثاوبت بكل كسل:يالله يا ليتني ما جيت ..



لفت عليها جمان:وش فيك ..؟!



أروى وهي تحط رأسها ع الدرج:أمس صارت زحمة في بيتنا ولد عمي صار له كم يوم في العناية مسوي حادث ومحد درى عنه غير كم واحد من الشباب ..!!



منشغله بدفاترها و كتبها كـ العادة .. بس كلام أروى لفت انتباهها .. لفت غزل و بكل خوف:من هو ..؟!



أروى مع نبرة حزن ما قدرت تخفيها:بسااااااااام ..



شهقت بكل خوف:يا حسرتي عليك يـ ليان ..!!



أروى و هي ترفع رأسها و تعدل جلستها:ما دريتي .. ليان بالمستشفى الحين .. إنهياااار عصبي ..



جمان بكل خوف:عساه موب حاد ..؟!



أروى و عيونها بأصابعها اللي حستها تخونها و ترتجف:وأنا وش دراني .. هو أصلا يفرق ..!!



جمان بكل اهتمام:يفرق ونص ..



قاطعتها غزل:غريبة محد قال لنا ..؟!



أروى بلعت ريقها .. تصارع عبراتها:تدرين متى جانا الخبر .. الساعة وحد ونص .. – بكل حسرة:قمت من أحلى نومة ..- دمعت عيونها ..



جمان:لا حول و لا قوة إلا بالله .. وعسى ولد عمكم حالته موب خطيرة ..؟!



وقفت و بصوت مرتجف:بروح أغسل وجهي .. النوم شايف شغله معي .. _ مشت بخطوات هادية لبرا .. ما لقت غير المراقبة استاذنت منها و طلعت لـ دورة المياه ..



..



لفت جمان على غزل:موب غريبة ..



غزل و هي تنزل عيونها على جمان بعد ما كانت تراقب أروى و هي تطلع:وشو ..؟!



جمان و هي تسند خدها على كف يدها:الحادث من كم يوم .. و لا أحد درى ..؟!



غزل و هي ترجع عيونها للكتاب:تقول لك الشباب دروا بس مخبين ..



جمان و هي تريح ظهرها:اهااا ..




..




في الحمامات .. غسلت وجهها واختلطت دموعها مع الموية ..



رفعت وجهها و ناظرت نفسها بكل كره .. تكره هالجانب منها .. حتى هي تعودت على ضحكتها اللي تغطي على حزنها و هبالها اللي يغطي على أكبر مشاعر تحس فيها ..



همست لنفسها:جبانة .. حتى مشاعرك ما تقدرين تواجهينها .. – رجعت تسكت و هي تحس بشفايفها ترتجف .. بلعت ريقها و رمشت بعيونها تضيع الدموع و كملت بهمس:لهـ الدرجة جبانه أو لأنك عارفة أنك مالك حق فيه ..!!



..



دخلت و هي تصفر و تغني بكل خفوت تبي تغني بينها و بين نفسها .. بس فرحتها منعتها .. وقفت لثواني دققت في ملامحها:أروووووووى ..



لفت عليه ثواني و استوعبت:ألووووم ..



قربت ألمى منها و الابتسامة العريضة ترتسم على وجهها:وش مطلعك من الحصة بهالوقت ..؟!



سندت ظهرها للجدار:ما عندنا أحد .. أستأذنت من المراقبة و طلعت .. و بعدين الفصل زحمة وإزعاج ..



ناظرتها بكل استغراب:إزعاج ..



ابتسمت و التعب بعيونها:رأسي مصدع و فيني نوم .. ما نمت زين ..



ألمى و هي تلف على المرايا و تعدل خصل شعرها المجعدة:عشان كذا .. خسارة لو كنا بصف واحد كان الحين قاعدين نلعب وفلة ..



أروى بكل حسرة:ايه والله أنتي أحسن من الدكتورة جمان و غزل النايمة ..



ناظرتها بخبث:هم كذا ..!! .. اجل بعلم عليك ..



أروى تتصنع الخوف:يمة .. خوفتيني ..



ألمى بكل لوم:يا الشينة .. ولو مرة وحد سوي نفسك خايفة مني صدق ..!!



أروى و هي تبعد لـ عند الباب:يوه يمة برجع الفصل .. أخاف تأكليني ..



ناظرتها وهي تتصنع العصبية .. طلعت أروى ركض على فصلها ..



..



ابتسمت ألمى .. وبخاطرها .."وجهها متغير أكيد فيها شيء بس ما أبي أنكد على نفسي .." ..



عدلت أسوارها و باقي مستلزمات الزينة .. البنسات اللي فـ شعرها .. و الحلق اللي لابسته و أكيد ما نست تشيك على الكحل و تزيد عليه ..



بعد ما خلصت تلفتت حولها .. تتأكد من المكان و دخلت واحد من الحمامات .. سحبت الجوال من داخل الشراب .. شغلته ..



ما خذت ثواني و وصلتها رسالة على طول .."أوووك اليوم بعد المدرسة بنتظرك في نفس الكافي اللي نتقابل فيه ع العادة" ..



ابتسمت بكل فرحة هذا اللي تبي تقراه و أكيد ما راح تنتظر هالكم ساعة اللي بتطلع من المدرسة للبيت و تشوف وش بيجيها .. رجعت تطفي الجوال و رجعته مكانه .. و طيران على صفها قبل لا يحس أحد بتأخرها ..




.._.._.._.._.._..




دفاتر و أقلام .. و ملازم و كتب .. لكن مو فـ مدرسة .. فـ الجامعة بقسم البنات ..



..



مشت بكل طفش .. و هي تتلفت يمين و يسار على البنات .. "جنى الدبة عند ليون .. لمى الدبة الثانية وش مغيبها .. فجوره ناشبين فيها صديقاتها .. و ندوش و رنا دخلوا المحاضرة وش أسوي أنا الحين ...؟! .. – سمعت صوت يناديها من بعيد ..



..:ريناااااااااااااااااااااااااااااااد ..



لفت ريناد وابتسمت بكل فرحة:جوري .. – قربت و سلمت عليها بكل حرارة:سلامات يا دبة ..



ابتسمت جوري:الله يسلمك ..



ريناد و هي تحط يدها على قلبها:والله من جد خوفتيني يوم قلتي تحاليل ..



جوري و هي تأشر على كرسي:تعالي نقعد ..



ابتسمت:مشينا ..



جوري و هي تجلس:وين البنات اليوم و وراك تمشين لحالك ..؟!



ريناد و هي تنزل الشنطة:لمى مدري عنها .. و فجر مع صديقتها مغير النشبة ..



جوري بكل خوف:وجنى ..؟!



تنهدت بكل ضيق:البارح عرفنا إن ولد عمي بسام مسوي حادث ..



جوري تحاول تتذكر:أخو ليان ..؟!



هزت رأسها بالتأكيد:ايه .. ليان انهارت و جنى جلست معها ..



جوري:لاحول و لا قوة إلا بالله .. كأنها كانت حاسه ..!!



ريناد:ايه والله .. تصدقين ما أحس إني انصدمت مرة بسبب خوف ليان .. و كأني كنت متوقعة يعني ..!!



جوري:وعسى حالة موب صعبة ..؟!



ريناد:لا والله حالته ما تسر لا عدو و لا صديق ..؟!



جوري:الله يصبر قلبها المسكينة ..



ريناد:آآميين .. تعالي هنا بغيت أنسى .. موب أمس طلعت النتايج .. عسى كل شيء سليم ..؟!



جوري:لا والله .. أمس طلع نواف متأخر ونسى يجيبها معه ..



ريناد و هي توجه لها نظرة تفقدية:هذا أنتي ما فيك إلا العافية ..



جوري بنبرة أقرب للغرور:أصلا عارفة وش فيني بس استعبط شوي ..



ريناد بكل لقافة:وش فيك ..؟!



جوري إحساس غريب بالحياء يتملكها:شاكة إني حامل ..



ناظرتها بصدمة:حامل ..!!!




.._.._.._.._.._..




هدوء مسيطر على الشقة ... الكل طلع لـ دوامته اللي مستحيل يتغيب عنها ..



لأنها و بكل بساط ملجأهم الوحيد للهروب من واقعهم المرير .. وللأسف هذا إحساس الكل فـ بيت .."لمى" ..



..



فـ غرفة نوم البنات .. الأنوار طافية و نور الشمس معطي المكان رومنسية ..



و هي منسدحة في سريرها متغطية بكل بطانيات البيت و سماعات الجوال بأذنها ..



و بكل تعب و صوت مبحوح:صحيت الفجر وحسيت بجسمي متكسر لما صحت أختي قاست حرارتي لقتها 39 ..!!



جالس بمكتبه و يحرك الكرسي يمين و يسار .. من وراء السماعة:سلامتك يا قلبي .. إن شاء الله أنا و لا أنتي ..؟!



لمى بكل تعب مع ابتسامة باهتة:عدوينك إن شاء الله ..



سلطان بكل اهتمام:طيب محتاجة شيء .. أوديك للطبيب ..؟!



لمى و صوتها بدا يختفي من التعب:ماله داعي تكلف على نفسك .. السواق تحت ..



سلطان بكل خوف:بس صوتك ما يطمن .. و بعدين 39 درجة موب بسيطة ..



لمى:لا تشيل هم خذيت لي بندول اكسترا و صلحت لي ألووم كاس عصير ليمون قبل لا تطلع .. أنوم كم ساعة و أصير زينه إن شاء الله ..



سلطان و نبرة الشك اللي اختلطت بالخوف:متأكدة ..؟!



لمى:إن شاء الله لا تكبر السالفة .. يالله قلبي ما أعطلك عن شغلك ..



فرح من أعماق قلبه "قلبي" .. بالحسرة تطلع منها الكلمة الحلوة .. مع أنه ما تتكلم بمياعة و لا تعطيه كلام عسل بس متعلق فيها و يحس أنه يحبها و أنها غير عن باقي البنات اللي يكلمهم ..:مع السلامة عيوني ..



ابتسمت و سكرت الخط .. بعدت الجوال عنها ناظرته بتأمل ..:يا لله تستاهل هالكلمة ..



عارفة نفسها الكلمة الحلوة ما تطلع منها الا بالحسرة .. بالنسبة لها المكالمات تسلية و تضيع وقت و ما تحب شيء أسمه "كلام حلو" .. لأنها خارج نطاق تسليتها ..



سحبت جوالها الثاني وتركيزها على الساعة :قليلة الخاتمة المفروض طالعه من المحاضرة من زمان ليه ما دقت تطمن .. أنا أوريك ياجنوو .. – طلعت رقمها .. دقة مرة وثنتين و ثلاث .. وما ردت .. بكل ضيق:و تسفطين بعد ..؟!



رمت الجوال لـ مسافة بعيدة شوي منها .. مدت يدها على السرير و حطت أصبعها على الاتصال وكل شوي تضغط عليه تعيد الإتصال بـ جنى لحد ما سرقها النوم ..






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




جوري بكل استغرب:ايه حامل وش فيه ..؟!



ريناد بك صدمة:وشلون حامل وأنتي ما ..-سكتت لثواني تستوعب:لا يكون نواف اللي مزعجتنا به يصير .. – أشرت عليها ..



هزت رأسها بالتأكيد:زوجي ..



ريناد بنظرة تأمل:وأنا أقول مسكين هالنواف ما عندها أخوان غيره مغير كارفته وبس أثره=طلع" زوجك ..



ضحكت من قلبها:ههههههههههه .. وشلون ما تدرين وجنى ولمى يدرون ..؟!



ريناد بكل استهزاء:الدبتين جنى ولمى .. أأصلا قابليني إذا نقلوا لك خبر عند أحد و خاصتن الدبة جنى .. إذا جلست معها أسحب الكلام منها تسحيب ..



ما قدرت توقف ضحك .. جوري بكل عفوية:ههههههههههههههههههههههههههههه



ريناد بكل حماس:من متى وشلون .. وش يقرب لك ..؟!



اختفت الابتسامة من على وجهها و بقى طيف الابتسامة:القدر جمعنا .. ربك قدر ..



ريناد و هي رافعة حاجب:على بالك بمشي لك هالكلمتين .. يالله التفاصيل بسرعة ..



جوري و نظرة التفكير بعيونها:من وين ابدا لك ..؟!



ريناد بكل حماس:السالفة طويلة أحلى و أحلى .. _ لفت كلها وبالفصحى:كلي أذان صاغية ..



جوري مع ابتسامة تبي تطفش ريناد:تبين من البداية .. البداية و إلا النص ..



ريناد:يا لله جوجو .. ترا اذا تحمست واجد ما عاد اهتم ..!



بشكل تدريجي اختفت ابتسامتها و بانت نظرة حزن بعيونها:لما كنت صغيرة بعمر التسع سنوات .. كان دايما حلمي أسافر وكان أكبر حلم لي .. أروح للشرقية وأشوف البحر ..



ريناد بكل تعجب:ليش أنتي من وين أجل ..؟!



جوري:من هنا .. الرياض ..



ريناد بكل فرحة:صدق و أنا أقول البنت ضابطة اللهجة أثرك من هنا ..



جوري:هههههههههههههههههه .. قاعدة تدقيقن بكلامي ..؟!



ريناد:ايه و الله أنتظرك بس تطلعين كلامه شرقاوية ..!! يا لله يا لله كملي ..



جوري:وأمي و أبوي .. كانوا مدلعيني بحكم إني الوحيدة ما رفضوا لي هالطلب .. اللي يعتبر و لا شيء من طلباتي التعجيزية دايما ..



ريناد بكل اهتمام:اها ..



جوري:وسافرنا و بالسيارة مثل ما شرطت لأنه رغبتي إني أجرب مثل باقي صديقاتي .. أبوي كان بخير و ما كان يعرف غير الطيارات و غيرها ..



بس ذاك اليوم عشاني سافرنا بالسيارة .. – زفرت بضيق:بس ذيك السفرة .. كانت السفرة الأولى و الأخيرة لـ الشرقية مع أمي و أبوي ..



ريناد بكل خوف:وش صار ..؟!



جوري و ابتسامة ألم:صار لنا حادث و توفوا أهلي ..



ريناد بحزن:لا حول و لاقوة إلا بالله ..



جوري ولمعة الدموع بعينها:كل ما تذكرت إني أنا اللي اقترحت و أصريت .. أحس كلي اللي صار بسببي ..



..



ريناد اللي تأثرت و بانت لمعة الدموع بعينها:يا بنت الحلال قدر رب العالمين .. كل شيء مقدر و مكتوب .. يعني لو ما سافرتوا ذاك اليوم .. كانو بـ يعيشون أكثر .. كان يومهم .. _بكل لوم:شكلي فتحت جروح الماضي خلاص ماله داعي تكملين ..



..



مسحت طرف دمعتها:لا عادي بالعكس أنا من زمان و ودي أتكلم عن اللي صار أحس هالشيء بيريحني ..؟!



ريناد بكل تردد:خلاص براحتك ..



..



ابتسمت حتى تشتت جو الكآبة:مكان الحادث كان قريب حيل من الشرقية أمي و أبوي توفوا على طول و أنا مجرد رضوض وكدمات بسيطة .. خذوني على اقرب مركز شرطة بالخبر ..



ابتسمت براحة:أذكر وقتها واحد من الضباط خذاني لبيته كان محتار وين يوديني .. ومالقى أنسب مكان غير بيته و بين عياله .. مع أنه المفروض يكون أتعس الأيام اللي مرت علي ..



نظرة سرحان ما أخفت السعادة بعيونها:لكن بذاك اليوم للمرة حسيت إن إنسانة طبيعية جلست مع أطفال بسني أكلت و لعبت و تهاوشت معهم .. أحلى شيء الهواش لأني بحياتي ما جربته .. بس لما صحيت اليوم الثاني .. خذيت أول صفعة من هالحياة .. أبوي مقطوع من شجرة و ما عنده قرايب _ نطقتها بكل حرقة:وأمي أهلها رفضوا يأخذوني ..



ريناد و حست بالألم اللي في جوري يحفر فيها:ليييش ...؟!



مع ابتسامة كلها استهزاء:لأني بنت واحد مقطوع من شجرة .. لا أم و لا أب و لا حتى قرايب ..



ريناد:معقولة ماعنده قرايب ..!!



بكل حسرة:جدي .. أبو أبوي كان جاي من الكويت أيام الغزو .. جا هنا لحاله .. وتزوج بنت من دار الأيتام وجابوا أبوي .. توفوا و أبوي وحيدهم ..



ريناد بكل حماس:بس جدك أصله كويتي ..؟!



جوري:بس كلن يشكك فيه .. مع أنه معه الجنسية السعودية بس كلن يناظره مثل اللقيط اللي ماله أصل ..



ريناد بكل ضيق:يا كرهي لـ هالأفكار المريضة ..



ابتسمت و الدموع بعيونها:أنا كلها هذا ما همني فـ الأخير أبوي سعودي و أمي بعد .. بس اللي حز بخاطري إني في وحدة من عماتي كافلة يتيم و جايبته يعيش معها و الكل يعامله كأنه و لدهم و أنا بنت بنتهم يتخلون عني بكل سهولة ..



ريناد:طيب وش سوو فيك ..؟ عشتي مع الضابط صح ..!!



هزت رأسها بالنفي:للأسف ..لا .. أصلا هو حد ما يشيل نفسه و عياله وشلون عيال الخلق ..؟!



ريناد بكل يأس:أجل وشوو ..؟!



جوري:عشت فـ دار الأيتام ..



ريناد رجعت تتحمس:جد .. أكيد ونااسة صح .. _رجعت ترتسم ملامح الحزن على وجهها:وإلا طلعوا لك فلبينيات يعذبون فيك مثل ما نسمع بالروايات .. و المسلسلات ..!!



بكل حيرة:هم قاسيات و عصبيات .. بس ما عذبونا ..!!



طلعت نفس بكل راحة:الحمد لله الله نجاك منهم ..



ابتسمت:الحمد لله ..



ريناد:ايه و بعدين ..؟!



جوري بنظرة كلها تفكير:عشت حول الست سنوات في الدار .. وعقبها تقدم لي نواف ..



ريناد بكل تعجب:كان عمرك 15 سنة وشلون يزوجونك ..؟!



جوري:وقتها ما كان فيه تشدد مثل ألحين و لا تدقيق .. أصلا هم ما صدقوا يفتكون مني ..!!



ريناد بكل سرحان:خمس سنين يعني أكيد عندك بزر قبل اللي في بطنك ..



ضحكت جوري:صدقتي أقول لك .. شاكة إني حامل .. وللأسف ما عندي قبله شيء ..



ريناد:اهاا .. يالله إن شاء الله تكونين حامل و يكون وجهنا سعد عليك-ابتسمت:ونفرح فيك ..



جوري:آآمين يا رب .. تعبت من العيشة في الظلمة ..



ريناد .. بعيونها نظرة استغراب:ظلمة ..؟!



جوري و نظرة تردد بعيونها:أكمل ..؟! .. أحس إني بطفشك ..!!



ريناد بكل حماس:ايه أكيد ..



جوري:تزوجت نواف بس مثل ما اتفقت معه ..



ريناد بنفس الاهتمام:وش اتفقتوا عليه ..؟!



جوري:زواجنا يظل بالسر لحد ما أحمل ..



ريناد:اوف طيب ليه ..؟!



جوري:لأنه متزوج قبلي و مو أي وحدة بنت عمه ..



ريناد بكل عصبية:وإذا .. إذا هو مو قد الزواج ليه يتزوج ..؟!



جوري:لأنه يحلم بالعيال اللي منحرم منهم بسبب بنت عمه العقيم و كم مرة حاول يقنعها بالزواج تزعل و تزعل العايلة بكبرها .. تعرفين أنتي كيف لما تكون زوجة الولد من العايلة ..!!



ريناد بكل غيض:الحمد لله إن مو بنتهم كان شبيت فيهم و أنهيتهم من الوجود وإلا معقولة في ناس عنده تفكيرها متخلف لهالدرجة ..؟!



جوري:المشكلة موب كذا .. المشكلة الكل مقتنع إن نواف هو السبب في منع العيال ..



ريناد:الحمد لله .. ربي بينصرك .. و هذا أنتي حملتي ..



جوري و هي تبتسم من القلب:موب ملاحظة إنك متحمسة وبقوة ..



ريناد:يا بنت الحلال تفائلوا بالخير تجدوه .. و بعدين أبسألك هالتعب قد جاك من قبل ..



جوري هزت رأسها بالنفي:الدوخة و أحيانا أرجع من غير سبب .. شيء جديد علي ..!



ريناد بعصبية مصطنعة:لا وبعد أعراض الحمل مغير اللي حتى البزران يعرفونها ..



جوري بكل حماس:يا ليت يا ريناد الله يسمع منك يا رب .. ما تصورين وش قد بتتغير حياتي من هالحمل ..



ريناد:يااااارب .. تصير جوري حامل .. _ ناظرته بكل حيرة بس رجعت تسكت ..



جوري .. لاحظت نظراتها:وش عندك .. تبين تقولن شيء ..؟!



ريناد بكل تردد:لو ما سألتك الحين بيجيني شيء ..



ضحكت:ههههههههههههههههه .. أسألي عادي ..



ريناد:هو يحبك ..؟!



طلعت نفس بكل راحة:لو مو يحبني كان ما تحملت خمس سنين عايشين بالظلمة يدخل و يطلع من عندي مثل الحرامي .. – تنهدت:حتى الوجبة بالموت يشاركني فيها .. النقله للرياض غيرت الكثير ..



ابتسمت بكل ألم:الله لا يغير عليكم ..



لفت عليها:وليش تقولينها كذا ..



ريناد ودموعها بدت تغالبها:شكلي توني أتأثر من سالفتك_ابتسمت تغطي الحزن اللي بان على وجهها:شكلي صرت مثل الحمار اللي ما فهم نكتت القرد الا اليوم الثاني ..



ضحكو ثنتينهم .. ههههههههههههههههههههههههههههه ..



جوري:حرااام تقولين عن نفسك كذا ..



وقفت وهي تمسح أطراف دموعها:يالله بروح خلصت محاضرتي لي ثار عند البنات اللي دخلوا و تركوني ..



اشرت لها تودعها من بعيد:أشوفك بعدين ... – طلعت نفس براحة .. من جد كانت محتاجة تفضفض عن حياتها من زمان بس من .. و وين .. كل البنات اللي تعرفهم لما كانت فـ الشرقية ثنتين و كلهم علاقتها معهم ما تتعدا الرسيمات و لو طلعت معهم و أكلت و سهرت ما يدخلون فـ حدود الصداقة ..



ابتسمت بكل فرحة .. نقلتها للرياض كلها خير و بركة .. البداية بشكوك حملها اللي كانت مترددة فيها و لقت صديقات ينشد فيهم الظهر على أنها ما مر عليها غير يومين معهم .. بس لأنهم حبوبات و قلوبهم صافية .. تحس أنها تعرفهم من سنين .. ريحة ظهرها على الكرسي أكثر و هي ترفع رأسها للسماء .. همست:يا الله لك الحمد و الشكر ..



..



ريناد .. مشت و عطتها ظهرها و ما قدرت تحارب دموعها أكثر و طلقت لها العنان .. حتى تنزل بكل حرية .. تنزل فـ الكلية أرحم لها من أنها تنزل فـ البيت و تفضحها .. الجروح بداخلها تنفتح من أول وجديد .. بمجرد ما صارت تسمع طاريه ..



و خاصتن في هالكم يوم .. صارت تسمعه أكثر من عدد أنفاسها ..



تنهدت بكل ضيق .."خلك قوية يا ريناد .. خمس سنين تدربتي فيها كيف تكونين قوية قدام كل مشاعرك لا تخلينا تسيطر عليك و تهزمك" ..




.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


مر النهار سريع .. الكل لاهي بدواماته .. و اللي ما وراه دوام وراه جدول من المشاوير يقطعها ..



ودعت الشمس السماء و تركت وراه أثر أحمر زين لون السماء .. مع زرقة الليل ..



..




في بيت العم أبو تركي .. وبالتحديد بالقبو .. مسندح قريب من المسبح .. ورافع الجوال فوق قدام وجه .. أكثر من عشر مرات وهو يحاول يتصل بها لكنها ما ترد ..



"أكيد .. تعبانة و للحين ما صحت ..!!" ..



..



დ



أحيانا من قمھ الألم



نمارس بعض الأمور "الجنونيھ "



ليس لـ لفت الإنتباھ | . . ،



وَلكن لـ نشعر بأننا في قمھ



السعادھ " الوهمية "



..



بالدور الثاني كانت جالسة و طفشانة موت محد معطيها وجه وكلن زعلان على بسام ..



والحقيقة هي زعلانة أكثر منهم و أكثر منهم لكن ما تحب تبين هالشيء .. مشت بخطوات كلها كسل نزلت الدور الأرضي و لقت أمها جالسة جنب التلفون ومشتغلة سوالف و العصبية واضحة عليها ..



كملت طريقها لتحت والطفش مازال متملكها .. لمحت أخوها سلطان منسدح و الجوال بوجهه و كأنه قاعد يسوي شيء مهم .. ارتسمت على وجهها ابتسامة خبث ..



مع انه تدري لو تحرشت بسلطان بتندم ع اليوم اللي نولدت فيه .. بس ما ردعها الخوف ..



مشت بخطوات أبطء ما يكون وقربت لعنده وبجزء من الثانية قدرت تسحب الجوال من يده ..



جلس سلطان و بكل عصبية:أنتي هييييييي .. وش قاعدة تسوين ..؟!



أروى ترفع ضغطه:سلطون حبيبي وش اللي في الجوال شاغل باله ..



قرب منها خطوات .. لكنه رجع يوقف .. لأنه تقدمت للمسبح وبعدت الجوال عنها .. حتى صار فوق المسبح بالضبط ..



سلطان بكل خوف:مجنونة لو يجيه شيء والله تندمين طول عمرك ..!!



أروى:تصدق خوفتني .. أنـ ..-قطع كلامها رنة جواله ..



ناظرها بكل خوف و بنبرة أقرب للترجي:أروى حبيبتي عطيني الجوال ووعد أسوي لك اللي تبين ..



ناظرته بكل تردد:أفكر .. – أخيرا لقت شيء تتسلى فيه و مستحيل تتخلى عنه بسهولة ..



قرب منها وبكل عصبية:عطيـ ..- رجع يوقف ويسكت .. بعد ما هددته بالإشارة ..



رجعت تقرب الجوال منها و قرت الأسم:نور عيني ..؟! .. – ابتسمت بخبث:و أخيرا بعرف ..



سلطان بكل تردد:واحد من الربع ..



أروى بكل استعباط:ولد يدلع ولد موب غريبة ..!!



سلطان:يعين حلال عليكم يهالبنت الدلع و حرام علينا ..؟!



أروى نفس الكلام اللي دايم يعيده عليها:لاء ..- باستهبال زايد:لا مو غريبة .. بس برد حتى أتأكد إن كان ولد أو بنت ..



ما قدر يتحمل أكثر هاذي نغمتها و مستحيل يضيع المكالمة .. حط رجله ولحقها بكل جدية وعصبية:أروى قسم لـ تندمين ..!!



أروى و هي تركض .. مع أنها فـ موقف القوة بس تخاف من سلطان و بنيته المعضلة بعكس جسمها الصغير و النحيف:ليش خفت .. هاااا وش عندك ..؟!



وقف رنين الجوال ووقف سلطان معه"الله يأخذك من العصر أنتظر هالمكالمة تجين وتطيرينها علي" ..



وقفت أروى و بكل حيرة ..:ما عاد تبي الجوال ..؟!



ناظرها بكل عصبية و فجأة ارتسمت على وجهه ابتسامة خبث ..



خافت منه .. و بكل تردد و خوف:وش فيك تناظرني كذا ..؟!



وما حست بنفسها غير وهي طايرة بالهواء .. بعد ما التفت يد على خصرها ورفعتها لفوق ..



عامر وهو شايلها:ما عاد إلا هي ترفعين ضغط أخوي ..



أروى بكل شر:الحين طلعت الأخوة .. نزلني يا عمور وإلا الله لـ أعلم عليك أبوي ..



قرب سلطان وسحب الجوال بكل قوته منها .. و بكل عصبية:والله يا أروى لأخليك تندمين ..- ومشى بكل عصبية وطلع فوق ..



نزلها و هو يناظر سلطان بكل صدمة:اوف شكله معصب من جد ..!!



داست على رجله:يا الدب وأنا أحسبك صديق لي خونت فيني ..



رفع رجله و فركه بكل ألم:آآآآخ .. حسبي الله عليه نتفه بس رجلك تعور ..؟!



أروى بكل عصبية:النتفه أنت .. أنا أوريك ياعويمر .. _ دفته مع كتفه و كملت طريقها لفوق وهي تتحلطم بكل عصبية ..



ضحك عليها من كل قلبه .. ورجع يطلع للصالة بعد ما فضى القبو .. عليه ..



..



طلع عامر وهو يحرك رجوله يمين ويسار من الألم .. قرب وجلس قبال أمه ..



..



أم تركي .. تكلم فـ التلفون بكل عصبية:هاذي مشكلتك أنتي لو ما يضبط بكرة خليه عندك و فلوس موب دافعه .. باي ..- سكرت الخط قبل ما تنهي كلمتها حتى ..:افففف هالعالم ما عندها إخلاص وتبي حقها بعد ..!!



عامر:وش فيك يمة ..؟!



أم تركي بعصبية:المشغل اللي فصلت فيه لزواج سطام .. رحت الإثنين اللي راح سويت بروفة و طلع الفستان يبي له تعديلات .. دقيت أشيك ع الوضع تقول ما حركت فيه خيط ولا تبي دفعة من المبلغ بعد ..



..



عامر:الله يهديك يمة .. الحين إنا=حنا" وين و أنتي وين .. بسام طايحة بالمستشفى يعني زواج سطام بـ يتأجل ..!!



أم تركي بعصبية أكبر ..:من قال أنه بـ يتأجل .. أبو سارة "أبو زوجة سطام" .. ذيك المرة حالف إذا تأجل العرس بينهي السالفة كلها و بيطلق بنته من سطام ..



عامر بكل صدمة:وشلون .. ..- رجعت يهدا و بنظرة كلها تفكير:صح أن هاذي بتكون المرة الثالثة بس مهما كان كلها ظروف يعني غصب ..!!



أم تركي مع ابتسامة استهزاء جانبية:ما عرفت أهل هالبنت ... عنيدين وخاصتن أمها .. أصلا حتى هي مبين عليها موب هينه ..



عامر:يعني موضوع سطام فيه كلام ..؟!



أم تركي:أكيد أبو سارة موب راضي بالتأجيل و أعمامك مستحيل يكسرون بخاطر سطام عشان بسام و خاصتن أنه المرة اللي راحت تأجل بسبب بسام ..



عامر:بس يمة ذيك المرة كان السبب تافة حسيت إني عمي يبي يأجل العرس بأي طريقة .. لمجرد أن بسام اختفى يقوم يأجله و لا طلع بالأخير مسافر لـ لندن يريح عمي ..!!



أم تركي بكل استهزاء:بلاك ما عرفت عمك .. عمك أبو بسام يبي يستقوي على أبو زوجة ولده من البداية .. ويفرض وجوده عليهم عشان كذا أبو سارة حلف إذا كان عندهم نية يأجلون الزواج مرة ثالثة بينهي الموضوع بكبره ..



عامر بكل تعاطف:بس حرام .. سطام و زوجته وش ذنبهم ..؟!



أم تركي:زوجته تستاهل من شفناه بذيك العزيمة وتملكت على سطام وشرها بادي يطلع طلاقها خير بس المسيكين سطام .. بـ يعاف=يترك" .. العرس من أصله ..



تنهد بكل ضيق:ايه والله ... الله يكون بعونه .. – بكل تردد:طيب يمة وراك ما رحتي لبيت عمي أبو بسام مع باقي الحريم .. سمعت أنهم مجتمعين ..؟!



أم تركي بكل غرور:ليش للمنظرة قدام الناس بس ...



..



مع إن أم تركي مستواها المادي أعلى لأنها من عايلة غنية يعني أبوها ما يقصر و زوجها بخير .. تحب المظاهر بحكم الطبقة اللي هي عايشة فيها .. بس تكره النفاق .. أكثر من دم ضروسها ..



..



ناظرها بكل تعجب:منظره ..؟!



أم تركي بكل حسرة:على بالك أم بسام مجمعة العايلة عندها حب فيهم لا طبعا بس عشان توريهم وش قد هي أم و عندها إحساس ..!!



عامر بنبرة لوم:حرام عليك يمة تظنين ظن السوء بها ..!!



أم تركي:من قال أنه ظن أنا متأكدة أصلا هي ما وراها غير المظاهر و الفلوس هذا اللي عايشة علشانه .. وإلا وينها يوم ولدها بسام يختفي له 3 سنوات عن عيون الكل .. زعلت يومين و عقبها مشت حياتها عادي .. أنت ما تشوف بيتهم بس كل يوم عزايم و حفلات ..



تنهد بكل ضيق و هو يتأمل حال عيال بيت عمه أبو بسام ..



بسام تغير كثير .. "أول كان على طول معنا و دايما يجمعنا بس فجأءة تغير وعلينا و الغريب أنه طلق ريناد مع أنه كان بيموت عشان يتزوجها" ..



سطام .. "من يومه غامض لكن كل يوم غموضه يزيد و يخليه يبتعد و يختفي عن الكل .. و خاصتن بعد ما استلم شركة أمه اللي ورثتها من أبوها اللي ما صار له سنة و نص متوفي" ..



ليان .. يسمع عنها .. ما يدري وش سر رفضها للزواج مع انه بعمره ما سمع أنها تتشرط شروط تعحيزية .. بس يعرف عنها أنها حبوبة و طيوبة ..



لوجين .. !!! حس بذاكرته توقف هنا .. ما يعرف عنها غير اسمها و بحياته ما سمع أروى تتكلم عنها ..



تملكة الفضول و للـ لحظة تحمس و حب يروح يسأل أروى .. لكنه تراجع تذكر أنه توه متهاوش معها و غير كذا أكيد بتظنه يسأل عنها لسبب ثاني .. زفر بكل طفش .."البنات و تفكيرهم السخيف" ..




.._.._.._.._.._..




ابتسمت بكل فرحة و هي تنزل الأغراض ..



جالسة بعيدة كالعادة بس فرحتها ما توسع الدنيا و هي تشوف بنتها بقمة سعادتها:ها يمة عسى ما نقص شيء ..؟!



قربت جمان و هي ترفع الأكياس الثقيلة:حتى لو نقص كثر الله خيرهم .. ما قصروا ..



اتسعت ابتسامتها:ايه والله جزاهم الله الف خير ..



جلست قريب منها:أقول يمة .. محد لمح لك من جايب المقاضي لنا ..



ابتسمت بألم:فاعل خير يا يمة .. أجره عند ربة و كل اللي بيدنا ندعي له و إلا ما يستاهل ..؟!



اتسعت ابتسامتها و بملامح كلها رضاء:الله يجزاه كل خير و يفتحها بوجه وين ما يروح ..



أم جمان ملامح وجه كلها فرح ما اخفت نبرة الحزن اللي بصوتها:اللهم آمين ..



..



ناظرتها بكل حزن .. على طول أمها تتصنع الفرح لكن صوتها يفضحها ..



لأنه أضعف من أنها تتحكم فيه .. حالهم ..



أصعب من الصعب نفسه .. أم وبنتها عايشين فـ بيت لحالهم أو بالأحرى شبه بيت ..



لا محرم و لا مصدر رزق .. يعتمدون على الصدقات و فاعلين الخير ..



حتى أجار البيت يتراكم عليهم شهور و يرحمهم رب العالمين بفاعل خير يبي يطهر فلوسه ..



هموم تتراكم على صدر الأم .. وشلون بتكمل بنتها حياتها عقب عينها و فـ نفس الوقت خايفة تفرط بها عشان خوفها من الفقر و عدم وجود العزوة لها بهالدنيا ..



وتسلم لليد الخطاء ..!!



مشاغل محصورة فـ رأس جمان .. أمها .. موعد دواءها وقت أكلها .. نومتها مرتاحة ..



تفكيرها ما يأخذها لـ أبعد من كذا لأنها ما بيدها شيء ..!!



و ما في شيء بحياتها أهم من أمها ..




.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




وقف .. معقد حواجبه و وجه منقلب للون الأحمر من العصبية:أقول من البداية و أنتوا أصلا ناوين بـ شر .. المرة الأولى ما في حجز قاعات ومشيناها .. و المرة الثاني أخوك يختفي بعد مشيناها .. وحلفت وقتها بنتي تحرم عليك إذا أجلت العرس .. و تجي تأجله وكأنك تعاندني ..!!!



سطام جالس بكل هدوء .. و كله أمل ينحل الموضوع بالتفاهم:بس يا عمي هذا حادث .. قدر رب العالمين موب شيء نتحكم فيه ..؟!



أبو متعب"أبو سارة":أصلا من البداية و أنا حاس أنكم داخلين علينا كأنكم داخلين حرب .. نقول يمين تقولون يسار نقول فوق تقولون تحت ..؟!



سطام بكل انكسار:المعنى يا عمي ..؟!



أبو متعب:بتعرس الخميس الجاي أهلا و سهلا .. بتأجل يفتح الله و ورقة بنتي توصلني ..



سطام و الصدمة لجمته مع أنه كان حاط هالتقدير فـ باله:بـ.....ـس يا .... عمي ..



قاطعه و هو يلف وجهه للجهة الثانية:ما عندي شيء أزيد عليه .. هي كلمة وحدة .. إذا تبي علمي يتم قل ايه .. و إذا غيره الباب يفوت جمل ..



ناظره بكل حقد و ألم ..:الله يسامحك يا عمي .. – طلع و ما عنده الكثير يقوله .. حتى الخيار موب بيده ..



طول عمرهم يتحكمون فيه .. لا أمه و لا ابوه حتى بسام .. الكل يمشي حياته ..



حس بالضياع .. الضعف و الإهانة لأنه ما قدر يعطي عمه كلمة لأنه مو قد اللي يقولة .. و لا قد اللي يبي يسوية ..




.._.._.._.._.._..




من دقايق صحت .. و التعب هاد حيلها مع أنها تحس بتحسن .. توجهت للمطبخ تسوي لها كوب كافي يعدل مزاجها و رأسها المصدع ..



تذكرت جنى و سحبت الجوال تدق عليها .. ردت و بعد السلام و االسؤال عن الحال ..



لمى بكل صدمة وصوتها مبحوح من التعب:متى صار هذا كله ..؟!



جنى وهي تحرك رأسها يمين و يسار .. هي بعد التعب هلكها نامت صح بس ما ارتاحت فـ نومتها على الكرسي:كله الفجر تخيلي بنص ساعة بس انتشر الخبر في العايلة كلها ..



لمى وهي تجهز الكوب:لا حول ولا قوة إلا لله .. وولد عمك وش أخباره ..؟!



جنى:مثل ما قلت لك للحين في العناية .. اليوم مريت عليه بعد ما نامت ليان .. لقيتهم لافين شاش على عيونه شكلها تضررت ..



لمى تنحت لثواني:انعمى ..؟!



جنى بكل اندفاع:الله لا يقوله بس أكيد جاهم شيء ..؟!



تنهدت بكل ضيق:الله يكون بعونك .. أكيد هد حيلك التعب ..؟!



جنى و هي تريح ظهرها ع الكرسي:ايه والله .. جيت لهنا على طول يوم سمعت خبر ليان .. تخيلي ما نمت من أمس .. و أول ما نامت هي وجلست ع الكرسي غطيت بنومة .. _ تذكرت شيء:ايه صح سوري يا قلبي ترا كنت نايمة وقت ما دقيتي ..



لمى و هي تحرك فـ الكوب:لا عادي بس عسى ما أزعجتك ..



جنى:مع أنه كان بيدي .. بس ما حسيت به .. من التعب ..



لمى:والله من جد آسفة توقعتك بالمحاضرة قلت أزعجك ..



ضحكت من قلبها:هههههههههههههههه يا النذلة ..



ضحكت بكل تعب و صوت مبحوح:هههههههههه .. خسارة ما ضبطت ..



جنى:سلامتك صوتك كل ماله و يختنق ..؟!



لمى وهي تجلس على طاولة المطبخ:اليوم جتني حرارة موب صاحية ..!!



جنى:ما تشوفين شر .. عسى ما تعبتك ..؟!



لمى:وش اتعبتني قولي هلكتني تخيلي ما قدرت أحرك اصبع حتى .. حسيت بحرارة جسمي الصبح بس... يوم قمت العصر لقيت صوتي رايح ..



جنى:طيب روحي لدكتور .. مستشفى ... لو حتى مستوصف ..؟!



لمى و هي تبعد كوب الكافي عن فمها:ما فيني الا العافية صراحة كنت خايفة الصبح لاني حسيت بدوخة وحرارتي كانت طبيعية باللمس يعني بس لما قاستها ألمى لقتها 39 خفت .. بس قلت أتوكل على رب العالمين وأخذت لي حبتين بندول و نمت ..



جنى:ونعم بالله .. الحمد لله توكلت على ربك و ما خذلك حرارتك طلعت لبرا .. أحسن بكثير من الحرارة الداخلية ..



لمى وصوته تزيد بحته:ايه والله أنك صادقة .. بس شكلي بقضي باقي الأسبوع لحد الإجازة .. في السرير ..



جنى وهي تضحك:لحد يسمعك خميس وجمعة تسمينهم إجازة ..؟!؟!



ضحكت لمى:نسوي نفسنا متطورين شوي ..



جنى:أقول يا لله باي ما عاد أسمع غير شبه صوت ..



لمى و صوتها بادي يختفي:وأنتي الصادقة والله .. باي ..



ناظرت في الجوال بكل تعب .. و حطت كوب الكافي على الطاولة .. حست شهيتها تنسد ..



حست بهزه فـ جيبها طلعت جوالها الثاني .."أنت ما وراك غير القلق" .. غيرت الوضع للصامت ومشت بخطوات كلها كسل لـ سريرها .. و حطت رأسها و نامت ..للـ مرة الثالثة في هاليوم ..




.._.._.._.._.._..




جالسة على طرف السرير .. سماعات الجوال بأذنها و المجلة بيدها تقلب فيها ..



من وراء السماعة .. مياف:ايه وبعدين ..؟!



غزل بكل طفش:لا بعدين و لا قبلين .. من العصر للحين حريم خوالي وبناتهم متجمعين في بيت خالي اللي صار لولده الحادث ..



مياف:وأنتي ليه ما رحتي ..؟!



غزل:يسون كذا للمظاهر بس أنت مفكر أنهم زعلانين عليه ..؟!



مياف و هو يريح ظهره ع السرير:أنتوا بعد عندكم المظاهر ..!؟



غزل:العالم كله صايبه هالمرض .. أجل الولد في المستشفى تجتمعون في بيت أهله ليش ..؟! ..



مياف:إرضاء الناس غاية لا تدرك و الناس من هالنوع هم اللي يناظرون الناس وكلامهم ..



ترمي المجلة بعيد:يعني بين قوسين مريضين الله يشفيهم ..



ابتسم وهو يمد يده لباكيت السجاير ..



ريحة جسمها ع السرير:تدري وش أحلى شيء بالموضوع ..؟!



يبعد السيجارة عن فمه:وش هو .. مع أنه ما فيه شيء حلو بس قولي ..



غزل:أختي راحت مع الحريم و أبوي و أخوي مع خوالي بالمستشفى أنا في البيت لحالي وأكلمك بكل راحة .. أحلى شعور والله ..



خذا نفس من السيجارة:يعني شيء حلو لك مو لي ..



ارتسمت على وجهها ملامح تفكير:ليش ما تكون مكانه ..؟!



بكل استغراب:من هو ..؟!



غزل: بسام و لد خالي ..



مياف و ابتسامة استهزاء جانبية:تبيني أموت ..؟!



غزل بكل إندفاع:لا .. لالا .. قصدي .. لو حطيت نفسك بمكانه .. وش الأشياء اللي بتندم أنك ما سويتها .. أو ودك تسويها بس ما أسعفك الوقت تحققها ..؟!



مياف بكل سطحية:ولا شيء .. كل شيء نفسي فيه جربته .. السفر و الأكل الغريب و ..



قاطعته و هي تفكيرها يطير بها لبعيد:موب قصدي كذا .. قصدي تبي ترجع علاقة بأبوك مثلا .. أصدقاء خسرتهم وودك ترجع معهم مثل قبل ..



"هذا اللي أنا ما أبيه" .. بنبر قريبة للعصبية:أنتي أصلا تلفين و تدورين على سالفة أهلي .. بس بطمنك ما في شيء من هااللي قلتيه في بالي ..



غزل يكل يأس:اهااا .. للحظة توقعت إنه تفكيرنا متشابه ..؟!



مياف:مو شرط في كل شيء ..



غزل وهي تجلس:مياف أنا بسكر قاعدة اسمع صوت جاي من برا ..



مياف بكل طفش:اووك باي ..



غزل:يالله باي ..- رمت الجوال بعيد و رجعت تسحب المجلة ..



دخلت فجر:السلام عليكم ..



غزل:وعليكم السلام ..



نزلت العباية:آسفة تركتك كل هالوقت لحالك .. كليتي شيء ..؟!



هزت رأسها بالتأكيد:كليتي اللي تركتيه لي ..



لفت عليها وبكل فرحة:والله .. و اخيرا ..



ناظرتها بطرف عين:موب بمزاجي كنت جوعانة وكليته غصب ..



فجر:موب مهم أهم شيء أنك كليتيه ..!!



غزل:أخبار خالتي أم بسام ..؟!



فجر:ما تعرفينها يعني .. مشتغلة صياح و نواااح .. تقولين ولده ميت موب فـ العناية ..



غزل و ابتسامة استهزاء جانبية:اجل ضابطة التمثيل ..!!



فجر:تصدقين عجزت أصدقها .. موب أول مرة يصير لبسام شيء و تقعد تصيح علينا كذا ..



غزل:وبسام وش أخباره ..؟!



فجر:دقيت على جنى .. تقول مرت عليه اليوم و شافته .. طايح مثل الجثة رجله اليمين مجبرة و صدره كاشفينه و لافينه بعد تقول شكل أضلاعه مكسورة بعد ..!؟ و عيونه ملفوفة بالشاش ..!



غزل بكل صدمة:انعمى ..؟!



فجر:سألت سطام و قال لها إن الدكتور قال هالشيء مانقدر نتأكد منه إلا لما يصحى بسام .. يعني في علم الغيب ..



تنهدت بكل ضيق:الله يكون في عونك يا ليوون ..



فجر:ايه والله المسكينة .. طاحت منهارة عليهم و من الفجرية للحين بس جالسة ع المغذيات ..



غزل بضيق أكبر:ما تنلام والله ..




.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




ريحة المعقمات تملاء المكان و الهدوء يخيم ع المكان الكل يدرو راحة المرضى ..



مع ملامح وجه اللي زادت تجعيداته بسبب الضيق .. مسح على اللحية اللي غطت ذقنه .. و صرخ بكل عصبية:أنت انهبلت .. وين عقلك فيه ..؟!



تلفت سطام يمين و يسار وارتسمت ملامح الإحراج على وجهه من نظرات الناس بالمستشفى ..



غير نظرات عيال عمه و أعمامه اللي ما رحمته ..



سطام بهمس كله خوف:بس يبه هو حالف ..؟! يعني إذا فكرنا بس نأجل العرس بيكنسله .. !!



أبو بسام بكل غرور:وإذا .. بدل البنت مليون بنت ينتظرون بس إشارة منك أنت ليه مسترخص نفسك ..؟!



سطام و هو يرص على أسنانه:بس أنا أبي هالبنت ..



أبو بسام:خلاص اقنع أبوها بالتأجيل .. مستحيل نسوي عرس وأخوك بين الحياة و الموت ..!!



سطام و بعيونه نظرة خوف:طيب بس عرس على القد بين الأهل و الجيران ..!؟



أبو بسام رجع يعصب:يا سلام و أنت وش ناقصك حتى ما تعرس مثل الخلق أصلا أنا أبي أفرح فيك ..



سطام و بدت أعصابه تفلت منه:خلاص طيب وافق ع العرس ..



أبو بسام بكل عناد:بهالوقت مستحيل ..



ناظره بكل ألم .. وسحب نفسه وطلع برا المستشفى و هو يطلع سيجارة يطلع حرته فيها قبل لا ينفجر ..



..



قام أبو بدر وجلس قريب .. من أبو بسام:الله يصلحك كل شيء يجي بالعصبية إلا مسائل الزواج يبي لها بال و هداوة ..



أبو بسام بكل غيض:أنت ما سمعته وش يقول .. عرس بنته يتم حتى لو أنه بيوم عزاء ولدي .. هذا كلام ..؟!



هز رأسه بحسرة:لا تفاول على ولدك و أنا أخوك .. بعدين الرجال حقه ..!



أبو بسام:أزوج ولدي وأخوه بين الحياة و الموت ..؟!



أبو بدر:لاء .. بس لو تروح و تتفاهم معه ترا الكلمة الطيبة تغير عالم ..!



أبو بسام صوته يختنق من العصبية:إلا هالرجال أصلا هو شراني و يبي يفرض نفسه علينا ..



أبو بدر:لا حول و لا قوة إلا بالله .. أنت تناظره كذا و هو يشوفك كذا بعد ..



قاطعه:طبعا لأنه شايف نفسه داخل بحرب ..



تنهد بكل ضيق ويأس:الله يكتب كل اللي فيه الخير ..



أبو بسام بكل غرور:وأنت الصادق إذا فيهم خير بنأخذ بنتهم ..



ناظرة بكل حسرة على حاله ..



من يوم يومة أبو بسام .. تفكيره سطحي ..



اللي يشوف هيبته فـ الشركة و طريقة شغله ما يصدق إن هذا تفكيره ..!! ..



تنهد أبو بسام بكل ضيق .."ما ألوم أأبوي يوم وصى إنك ما تحط يدك على شيء لحالك لأنك بتضيعه و تضيعنا معك" ..




.._.._.._.._.._..




في بيت أبو تركي ..



..



رمى سلطان الجوال بكل غيض و هو يحاكي نفسه بكل عصبية:من العصر و أنا أدق وما ترد .. يوم دقت تجي هالنحيسة أروى و تخرب و عقب رجعت أدق .. ما ترد ثانية .. !! يا ربي وش هالحظ ..؟؟! ..




.._.._.._.._.._..




ضمها بكل حرارة .. :مو مصدق .. ابدا مو مصدق ..



ابتسمت و بانت دموع الفرح بعيونها:كنت شاكة .. بس خفت بنفس الوقت ..



نواف والفرحة مو سايعته:وش يخوفك ..؟!



ناظرته بخوف و كل تردد:خفت تشك فيني خمس سنين و فجأة أحمل ..



اختفت الابتسامة من على وجهه:مجنونة أنتي أشك بنفسي و لا أشك فيك .. و بعدين وش فيها لو حملتي بعد خمس سنين غيرك عاشوا ثمان و عشر وتوهم يجيهم عيال .. – بانت نظرة سرحان بعيونها .. صار له عشر سنين مع بنت عمه بس هو متأكد أنها عقيم .. بس ما يدري ليه حس بالخوف ..



رجعت تبتسم .. وحست بالذنب خربت عليه فرحته .. جوري تحاول تلطف الجو:اليوم عشانا من برا .. بهالمناسب السعيدة ..



نواف يعد على أصابعه:نطلع .. نتعشى .. و نتمشى و نمر السوق وأحلى ساعة ذهب و طقم ألماس لأحلى جوري بالدنيا كلهاا ..



حست بدموعها تغالبها:وش له هذا كله ..؟!



بنبرة كلها هدوء ممزوج بالحنان:موب هذا كان اللي تبينه على طول .._قرصها على خدها على خفيف:دايما لما تعصبين كنت تقولين أبي أطلع و أتمشى و أشتري ساعة ذهب وطقم ألماس ..



ناظرته بكل براءة و بعيونها نظرة إحراج:بس كنت بزر وقتها ..؟!



ابتسم بـكل حب:بس مستحيل أنسى آخر كلمة كنتي دايم تقولينها "بس معك" .. – اتسعت ابتسامته ..



ابتسمت وناظرته بطرف عينه:تبي تقلب الجو فيلم مصري .. عشان تتهرب من الطلعة وساعة الذهب وطقم الألماس ..



رجع يضمها:الله يخليك لي ولا يحرمني منك ..



نزلت دموعها و رأسها مدفون بأحضانة .. خمس سنين تحس بـ الحب و حنان و عشق .. بس كانت دايما تخاف لأنها هالأشياء ما تدوم .. كانت على طول خايفه تصحى من النوم و ما تلقاه جنبها .. يختفي فجأءة مثل ما دخل حياتها فجأءة ..



زفرت براحة .. بس بهاللحظة للمرة الأولى و هي بين أحضانه ما تحس بخوف من المستقبل ..




.._.._.._.._.._..




سكرت باب الشقة بكل خفة و مشت على أطراف أصابعها لحد الغرفة .. قربت من السرير و هي تشوف أختها متكورة على نفسها و مغطية نفسها بـ طباقات من البطانيات .. طلت على أختها بسريرها .. لقتها نايم ..



ابتسمت بخبث وهمست بخاطرها"الحمد لله .. نايمة أكيد ما حست فيني .." ..



نزلت شنطة المدرسة .. و طلعت السوارة منها .. " .. فديت قلبك عدول ما تنساني حتى بحلومك" ..



انطق الباب بكل هدوء ..



همست:مييين ..؟!



فتح الباب و همس:ألوم جوعاان ..



ألمى بكل عصبية و صوت واطي:أنا قلت مين ما قلت أدخل يالدلخ ..!!



ياسر بعصبية أكبر منها:إن رديت بصرخ و إذا صرخت بزعج لمى ..



نزلت العباية و رجعت السوارة بالشنطة .. طلعت معه و بعد ما سكرت الباب:أنت بزر وش بيضرك لو سويت لنفسك خبز و جبن ..؟!



ياسر بكل عصبية:خبز وجبن .. جبن و خبز .. وإلا ماك و هارديز .. طفشت أبي أكل زي الناس ..؟!!



ألمى بكل استهزاء:تبي مظبي و إلا مندي ..؟!



ياسر بكل جدية:لا كبسة تكفيني ..



ضربته على رأسها:تنكت مع وجهك .. مكرونة و تخب .. "كثيرة عليك" ..



ياسر بكل استسلامية:أمرنا لله .. – ناظرها من فوق لـ تحت:بس تعالي هنا .. الساعة 9 و للحين ملابسك عليك أصلا ما رجعتي إلا الحين .. وين كنتي ..؟!



ألمى بكل عصبي:موب شغلك .. رح حط المكرونة بقدر عشان تغلي و أنا أجي أكمل الباقي بعد ما أغير ..



ناظرها بطرف عين:إن شاء الله عمتي ..



بنبرة كلها جدية:وتاج رأسك بعد ..- دخلت و سكرت الباب وراها .. زفرت بكل ضيق .."ما عاد بقي الا البزران" ..




.._.._.._.._.._..




قام من على السفرة ..



أبو بدر:وين يا أبوك ..؟!



ابتسمت ريناد بكل إحراج:شبعت الحمد لله .. اليوم خربطت لحد ما قلت بس ..



أم بدر بكل ضيق:متى هالكلام ..؟!



ريناد بكل طفش:موب مصدقة سوي تفتيش لزبالة غرفتنا ..



أم بدر بكل لوم:آه يا قليلة الأدب ..



ريناد .. أعصابها متوترة لـ أبعد حد .. من دروا عن بسام و هم صايرين لها ردارات فـ البيت .. وش تأكل وش تشرب .. متى تنوم و متى تصحى .. حتى لو ما كانت مضغوطة نظراتهم لحالها توتر و تتلف أعصابها ..



بكل ضيق:يمة وش أسوي فيك .. هالأيام موب مصدقة مني نص كلمة ..؟! ..- سحبت نفسها ومشت بعيد عنهم .. جلست بالصالة .. و هي عاقد حواجبها من الضيق ..



..



جلست بعيد بس عيونهم لحقتها .. محد ما فكر فيها و شلون ما يفكرون فيها أو يشيلون همها و هي جزء من كل واحد فيهم ..



بدر .. الأقرب لـ ريناد أو العكس هي الوحيدة اللي يرتاح بالجلسة معها"بعد عمري رنوود والله محد شقيان قدك" ..



ريتاج بكل ضيق .. "معقولة للحين تفكر فيه .. وقسم مجنونة" ..



ريان"أقوم أكلمها واستهبل عليها بس أخاف تشوتني بأقرب فازا عندها .." ..



..



خطرت فكرة على بالها .. تصرف انتباه أهلها عنها تدري إن الكل يراقبها حتى أبوها اللي ما رفع عينه من على الأكل.. سحبت جوالها و دقت على جنى ..



ردت بصوت تعبان:اهلين ..



ريناد بكل حزن:جنووو .. وينك .. ما رجعتي ..!؟



جنى:وين أرجع و أترك ليان لحالها ..؟!



ريناد بكل ضيق:موب معقولة تنومين برا البيت ..!! يوم واحد و البيت صار ظلمة من غيرك وشلون تنومين برا ..؟!



جنى:اللي يسمعك يقول رايحة لأفخم الفنادق و المنتجعات ..؟! .. بمستشفى يا حسرتي ..



ريناد بكل ضيق:خلاص .. خلاص أصلا أنتي تبينها من الله ..!!



جنى:يوووه .. رنود وش فيك صايرة بزر .. خلي عنك الكلام الفاضي .. أمي وش أخبارها اشتقت لها ..؟!



ريناد:جدتي .. والله الحمد لله بس فاقدتك ..



جنى:بعد عمري كلمتها قبل شوي .. بس حسيت من صوتها أنها تعبانة بس للأسف ما أقدر أترك ليان .. كل دقيقة والثانية منهارة .. بتجيها سكتة قلبية محد درا عنها ..



ريناد:بسم الله عليها .. خلاص أنا رايحة لجدتي و بنوم عندها الليلة ..



..



.



..



شبكة سماعات الجوال بأذنها .. و رمت نفسها على السرير ..



..:ايه لجوو .. وش صار ..؟!



لوجين .. من وراء السماعة:انطقيت فـ الكافي يجي نص ساعة ..!!



ريتاج و هي تسحب المفرش و تغطي نفسها:يا هبلك و الله .. و عسى جا معك و جلس و أنتي كاشفة وجهك ..؟!



لوجين بكل ضيق:يووه لا تقعدين تغثيني بحركات المعقدين ..؟!



ريتاج:يا الخبلة لو يشوفك سطام .. يذبحك ..



لوجين و تعقيدة حواجبها تنحفر بوجهها أكثر:لا تخربين مزاجي .. اووف .. المهم جلست أنتظر بس ما جاء فيصل ..



ريتاج:أجل من اللي جا ..؟!



لوجين و هي تسحب الاب من الشنطة:نايف ..



ريتاج:نايف مغير وش عرفه بمكانك .. لـ ..



قاطعتها:يا الخبلة وش نايف اللي خبرك .. هذا نايف ثاني يقول صديق فيصل ..



ريتاج:يا سلام حلوة هاذي يرسل صديقه ..!!



لوجين:كان مشغول .. أحسن من أنه ما يجي و أقعد لحالي ..



ريتاج:وش قعدتي تسوين مع نايف ..!!



لوجين:رقصت معه .. قاعدين بـ كافي شوب يعني وش بنسوي ..! نسولف ..!



ريتاج:نسيت أنك تدخلين جو بسرعة ..



لوجين مع ابتسامة:بس تراه حبوب .. و دمه خفيف إذا قال لك فيصل كلميه .. عادي .. كـ ..



قاطعتها:لا يا شيخة .. يكفيني إني أكلم فيصل لحاله .. تبين أعرف كل شباب عايلته بعدين ينشبون لي ..!!



لوجين بكل غيض:و الله من جد طلعتي معقدة رتوو ..!!!



ريتاج .. و هي ترفع الجوال و تشوف اسمه على الشاشة .. "وجد=فيصل" يتصل بك ..



..طنشته:يعني اليوم قافلة أخلاقك و لا تكلمين أحد بس عشان فيصل ما جاء ..



لوجين:ايه أكيد .. أنتي تعرفين وش قد أحبه .. صراحة ما توقعت هالشيء يصير .. توقعته بيفضي نفسه لي على قد ما يقدر ..



ريتاج:أقول لجوو .. لا تستانسين عليه واجد مثله مثل غيره .. هااا .. و لا تحطين فـ بالك انه بيوم من الأيام بيجي يخطبك ..!!



لوجين أحّمر وجهها من العصبية:ريتووو .. وش هالكلام أصلا تدرين أنه يلمح لي ..



ريتاج و هي تنقلب:ترضين تأخذين واحد متعرف على عشرين وحدة قبلك هذا إذا موب أكثر .. و لا كان شوي و يبوس رجلينك عشان يأخذ رقمي منك .. يعني لعّاب ..!!؟



لوجين بكل غرور .. و الغيض يحرق قلبها:من قال انا اللي اقترحت عليه يكلمك بحكم أنك بنت عمي و أقرب الناس لي يعني تعرفين كل شيء عنه .. و إذا بغى يعرف شيء عني يسألك ..



بكل استهزاء:طيب يا ..



قاطعتها:ريتوو .. باي باي عندي مكالمة ضرورية ..



ريتاج:أوكي بـ ..- ما عطتها مجال ترد و سكرت .. ناظرت الشاشة بكل ضيق .."غبية هـ الإنسانة مدري وين تحسب نفسها عايشة" .. نزلت سماعة بس دقت جوالها خلتها ترجعها ..



رفعت الجوال تشوف من .."وجد .. يتصل بك" .. همست:اففففف .. الحين موب تقول عندها مكالمة مهمة معقولة موب هو .. أجل تحب عشر طعش واحد فـ وقت واحد ..



ردت من دون خلق:الو ..



فيصل من وراء السماعة .. بكل حالمية:هلا و الله و غلا بهـ الصوت ..



غطت نفسها بالمفرش:أهلين .. وش عندك داق بهـ الوقت ..؟!



فيصل و كأن المزاج خرب:لحووول .. إن دقيت بدري ما عجبك و إن دقيت متأخر بعد ما يعجبك ..!!



ريتاج:مو قصدي .. بس موب المفروض طيارتك هالحزة ..!!؟؟



فيصل:ايه .. المفروض بس رجعت بدري على طيارة اللي قبل حقتي ..عندي شغل ..



ريتاج:و دامك مشغول ليش تدق ..؟!!



فيصل:شكلك تبيني أسكر .. أبي أعرف أنتي ليش تكرهيني ..؟!



ريتاج:أنا ما أكرهك بس أكره فكرة أنك تحب بنت عمي و تكلمني ..



انفجر ضحك:هههههههههههههههههههه .. أنا أحب لوجين .. – كمل ضحك:هههههههه ..



ريتاج بكل عصبية:أجل قاعد تلعب ..؟!



فيصل:لحظة .. لحظة .. رتوو .. أنا أدري أنك تتسمعين على مكالماتنا قبل .. بذمتك بذمتك .. قد سمعتيني أقولها أحبك ..؟!!!



بعدت المفرش عن وجهها .. و ارتسمت نظرة تأمل بعيونها .." صادق و الله .. لوجين فرحانة بفيصل من عرفته .. و دايم تخليني أسمع مكالماتهم ..!! ..



فيصل:الووووو ..؟!



ريتاج بكل إحراج:أأأأ .. الو .. هلا ..



ضحك عليها:ههههههه .. وش فيك وين رحتي ..؟!



ريتاج:هنا بس أنا دايخة و أبي أنوم ..



فيصل:سلامات عساك موب تعبانة بس ..؟؟



ريتاج:لاء .. بس صحيت اليوم بدري و فيني النوم ..



زفر براحة .. و بصوته الحالم:و الله كنت معلق آمآل أني أشوفك هالمرة بجيتي للرياض .. خبرك ما راح أقدر أجي عندكم الا بعد كم شهر ..!!



ريتاج و العصبية بصوتها:و بعدين معك فيصل بنرجع نفس الموال .. تدري أنا دايخة و بنوم تصبح على خير .. – سكرت السماعة من غير ما تسمع رده ..



.



..



.



ناظر السماعة بكل غيض .. مهما عصب ما يقدر عليها .. يحس بمشاعره تتحرك من ناحيتها مع أنه مو معطيته وجه مثل باقي البنات ..



بس كل اللي راسمة فـ تفكيره أو مخطط لها "أنها بتكون مجرد نزوة و تنتهي" ..



تنهد و هو يرفع رأسه و عيونه تلتقي بالبحر .. همس:آآخ .. بس ما عليه جايبك .. جايبك يا ريتاج ..




.._.._.._..





نهاية الجزء ..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الـ|[5]|ـخامس



أكثر من ساعة نايمة على جنبها اليسار و معطيه جدتها ظهرها .. ما حبت تتقلب حتى ما تزعجها و ما حبت تتعمق بذكرياتها حتى ما تقلقها .. بصوت شهقاتها ..


..


غمضت عيونها .. سواد غطى المكان و رجعت بذاكرتها غصبن عنها ..


أربع سنوات لوراء ..


رغم حلاوة الذكرى لكنها تبقى ذكرى سوداء بالنسبة لـ ريناد ..




..




وصلها السواق بيت عمها .. مشت بكل خوف وهي تلفتت يمين و يسار ..


همس لها من بعيد:رينااااد ..


لفت عليه و ارتسمت ابتسامة واسعة على وجهها أول ما شافت بسام ..


قربت منه بكل حياء .. و نزلت عيونها بالأرض ..


همس له و هو يحس بها تقرب ..:ها بشري ..؟!


ابتسمت بإحراج:أكيد نجحت ..


فرح من كل قلبه مع أنه واثق بس للحظات حس بالخوف ..


لما حياتك تتوقف على شيء أكيد بتخاف منه مهما كانت طبيعته ..


ابتسم و بكل حماس:والله مبروك يا قلبي .. تعالي .. تعالي اجلسي هنا ..


التفتت يمين و يسار وهي تجلس:بسام أخاف احد يشوفنا و يفضح بنا ..؟!


ابتسم وهو يجلس بعدها و بعيونه نظرة ثقة:خلهم يقولون اللي يبون .. بكرة أنتي بتصيرين زوجتي أهم شيء أنك نجحتي ..


ريناد ناظرته بنص عين كلها براءة طفولة:يعني يوم حطيت شرط نجاحي من المتوسطة للثانوي .. عشان تحجّر لعمي .. يقال لك جبت شيء صعب و إلا مستحيل ...؟!


بسام بكل غرور:يا حبيبتي أدري أنك قدها .. وبعدين موب العبرة من نجاحك العبرة انك رايحة للثانوي يعني كبرتي محد يقدر يقول لي أنك توك صغيرة ..


ناضرته بكل خجل:يعني خلاص .. بنصير متزوجين ..؟!


ابتسم بكل راحة:وبكرة نقعد قدام كل أعمامي و عيالهم مع بعض ولا أحد يقدر يقولنا نص كلمة حتى ..


ابتسمت بإحراج أكبر ..


بسام:ما تبين تشوفين هدية نجاحك ..


ناظرته بنص عين:إلا ..


ابتسم:غمضي عيونك ..


ناظرته بكل عصبية:لو تسوي مثل ذيك المرة وتبوسني والله ماعاد تشوفني ..


بسام وهو يضحك:ذيك المرة كنت أمزح ..


ريناد وهي معقدة حواجبها:موب قدام أختك .. أحرجتني ..


بسام:يالله عاد غمضي .. والله ما أسوي مثل ذيك المرة ..


غمضت عيونها و دقات قلبها تحسب الثواني معها ..


طلع العلبة وفتحها:يالله فتحي ..


فتحت بكل بطء .. مو قادرة تتخيل وش ممكن تكون الهدية ..


..


حلق ناعم على شكل فراشة وأشعة الشمس اللي ضاربة فيه مخليته يتلون بكل الألوان ..


زادته بريق و لمعة ..


تفاجأت و بكل حماس:وااااااااو مرة نااايس ..


بكل خوف:عجبوك ..؟!


ريناد:مرة كيووت ..- خف حماسها و بكل استغراب:بس حلق ..؟!


بسام:وش فيه ..؟!


ريناد:أنا أنتظر متى يجي هاليوم .. عشان لما تبداء السنة أغاير البنات بالهدية اللي تجيبها لي و في النهاية تطلع حلق ..- ناظرته بكل لوم ..


بسام:موب تو عاجبتك ..؟!


ريناد:هو حلو و هـالشيء ما عليه خلاف .. بس لو ..


قاطعها:الأسبوع الجاي ملكتنا و يا مالك من الهدايا لا تستعجلين على رزقك ..


ابتسمت و بحماس طفولي:صدق والله .. _ مدت يدها .. بتأخذ العلبة ..


سحبها بعيد عنها ..


ناظرته بكل استغراب:وش فيك .. زعلت ..؟!


ابتسم:لاء .. بس بلبسك اياها ..


ريناد بكل خوف:بسام لازم أروح ..


بسام:دقيقتين بس ..


ابتسمت و قربت منه أكثر .. بدا يلبسها ..


رفعت ريناد عيونها للسماء و نظرت تفكير بعيونها:كان المفروض أعرف .. من يوم قلت أسوي فتحة ثانية بأذني ..


بسام و الغرور ماليه:بس مو أي حلق .. تراه ألماس ..


ريناد:المعنى ..؟!


بسام و هو يلبسها الثاني:يعني ما لك أي حجة تشيلينه لا راح يعورك أو يسوي لك حساسية .. و إذا تبين تغيرين عندك الفتحة الاساسية .. و لو شلتيه و الله لـ أزعل منك ..


ريناد:بس ما راح يخرب شكلي ..؟!


ابتسم:بالعكس .. – مسكها مع كتوفها و بعدها عنه حتى يقدر يشوفها كلها ..


ابتسمت:ها كيف ..؟!


بكل فرح ..:محليته ..


ابتسمت بكل إحراج ووقفت بسرعة:يالله بروح قبل لا يفقدوني ..


مسكها مع يدها:متى أقدر أشوفك ..؟!


ناظرت بنص عين:موب قلت خلاص بـ نتملك .. يالله باي ..


رفعت الطرحة على رأسها و ركضت لعند السيارة ..

..


.


وً يِربگني .. رِحِيل الـٍ حِلِم ../


وً صحوٌھَ جرِحِي |الـٍ مگبوت


. . . . . . . . . . وً يضِنيِني ..!


. صٌرآاآاآخ الـٍ صِبر إلـٍا مِن ... [ شِق أسسَمِآعِي ]


أخِبيني وِرى عٌمِري ‘


أخِآف يمِرنِي هْـٍ المِووٍوتَ


وً أإنا لـٍا زِلت أنتظَر .. عِيونك تلِمح | أوجِآعِي = (
,,..,,


فتحت عيونها و نزلت دمعة كلها ضيم و قهر .. "ليش سويت فيني كذا أنت بحياتك ما شغلت بالي .. خليتني أحبك و علقتني فيك .. تتملك علي وأصير بحكم زوجتك و بين يوم وليلة تطلق و تبعد .. " .. شهقت من كل قلبها ما عاد تقدر تكتم عبراتها ..


نزلت يدها على كتفها .. جدتها من وراها ..:بس يا يمة .. بس ..


لفت ريناد على جدتها .. و رمت نفسها بحضنها:يمة أنا ماسويت شيء بحياتي .. ما قد أذيت أحد و لا ظلمت أحد ليش يصير فيني كذا ..؟!


أم جاسم "الجدة" وهي تمسح على رأسها:يا بنتي موب شرط .. الواحد لما يحبه ربه يبتليه!!


ريناد و صوتها يختنق أكثر و أكثر:أنا موب معترضه على رب العالمين .. – شهقت وخذت نفسها:أنا منقهرة منه .. ليش يسوي فيني كذا .. الكل يعرف أنه هو اللي يبيني .. و ميت علي ليش تخلى عني و يخليني علك بحلوق الناس ..


أم جاسم:يا يمة .. بسام الحين محتاج دعوتك و دعوة منك له بظهر الغيب مالك فيها غير الأجر ..


..


كملت صياحها=بكاها" بحرقة .. للمرة الأولى من عقب اللي صار .. تطلع كل اللي بخاطرها وتريح نفسها ..




.._.._.._.._.._..




مرت أيام بسيطة .. لكن بهـ الأيام .. ناس جروحهم زادت جروح ..


و ناس فرحتهم صارت فرحتين ..


وناس للحين تعلق أملها ببكرة ..


و ناس عايشة بـ جسد من دون روح ..


و مع اختلافهم .. الحياة ماشية .. و محد يقدر يمنع نفسه من أنه يجاريها ..




.._.._.._.._.._..




فتحت عيونها بكل كسل .. وخذت لفة بعيونها ع الغرفة لفت يمينها ما لقتها .. قامت و هي حاسة بجسمها يتكسر .. توجهت للمطبخ .. سندت جسمها ع الباب وبعين مفتوحة و الثانية مسكرة:يالله صباح خير ..


لفت لمى وابتسمت:صباح النور ..


ألمى و على نفس الوضع:تعبانة و صاحية بهالوقت في يوم ما فيه دوامات .. ولا تسوين فطور ..!!


لمى مع ابتسامة عريضة:هاذي فرحة سلامتي و إلا ما استاهل ..؟!


تثاوبت بكل كسل:تستاهلين و نص .. بس أنا ما نمت إلا ثنتين و الحين .._ناظرت في ساعتها و بكل صدمة:أووووف .. 2 الظهر ..


ضحكت لمى من كل قلبها:ههههههههههههههههه وأنا قاعدة أسوي الغداء ..


ألمى:بروح أغسل وجهي أجل .. أكل تسويه لموو ولا أذوق ..؟!!


ابتسمت لها وهي تشوفها تبعد عنها وتتوجه لغرفتها ..


رن جوالها وعرفت المتصل من النغمة .. قصرت النار على القدر .. وسحبت الجوال .. وبكل فرحة ..:مساء الأنوار ..


سلطان:واخيرا .. يالله لك الحمد و الشكر ..


ضحكت لمى عليه:ههههههههههههه .. وش فيك ..؟!


سلطان بنبرة قريبة للعصبية:من كم يوم و أنتي مطنشتني .. شكيت إنك حذفتي رقمي ..؟!


لمى بنبرة كلها دلع:والله من غير ما أقصد .. أمس طول الوقت نايمة ..


سلطان:أحيانا تعطيني مشغول .. بعد موب أنتي ..؟!


لمى:إلا .. بس انشغلت مع أمي و أنت الله يهديك دقيت أكثر من مرة .. اضطريت أعطيك مشغول حتى ما تشك أمي .. بس رجعت أدق عليك ..؟!


سلطان:ما كنت قريب منه بس دقيت عقبها على طول .. وأنتي كأنك ماصدقتي و دقيتي على غيري ..!!


حست بفرحة اتصاله تتلاشى من داخلها:سلطان .. داق تتهاوش ..؟!


سلطان بكل تردد:سارة وش فيك .. ليش تفسرين الأمور على مزاجك كل اللي بغيته أعرفه وش اللي ملهيك عني ..؟!


لمى حست بالضيقة .. مجرد سماع اسمها المزيف لحاله ينرفزها وشلون بهالموقف:سلطان أنا بسكر الحين لأن كل اللي في البيت صحو ..


سلطان:ما تعرفين تدخلين لغرفتك ..؟!


لمى بكل عصبية:إلا .. بس لما أدخل الغرفة بدق عليك .. باي _ سكرت السماعة في وجهه ..


..


ناظر في في شاشة الجوال .. حس بأعصابه تنفلت .. وما كان بيده غير يرمي الجوال بكل قوته خبط في الجدار و تناثر ع الأرض ..




.._.._.._.._.._..




رمى ملف الأوراق على طاولة الصالة وجلس و بكل ضيق:اوفففففففففففففف ..


جوري وهي تنزل كوب الكافي:وش فيك حبيبي ..؟!


نواف و هو يرمي نفسه ع الكنبة:مدير القسم حقي مستقعد لي ع الفاضي و المليان ..! ..- بكل عصبية:تخيلي كل هالأوراق معطيني إياها اشتغل عليها في الإجازة ..


ابتسمت:ما عليه حبيبي هذا رزقك و لا تنسى أنها شركة بكرة تستقيل وتتورط ما تلقى وظيفة ..


نواف و هو يقلب في الأوراق:من قال إني بستقيل و لا أفكر حتى .. الوظيفه دخلها زين و مع النقل ارتفع الراتب .. بس يوم تعدل كل شيء .. يطلع لي مدير قسمي ..!


جوري وهي مسندة خدها على كفها:طيب ليه ما تشكيه ..؟!


نواف بكل استهزاء:اشكي ولد المدير ..


جوري بكل تعجب:والله ..!! ما لك غير الصبر يا عمري ..


ابتسم:والله محد مهون علي هالدنيا غيرك ..


ابتسمت بإحراج:وحياتي ما راح تسوي شيء لو موب انت فيها ..؟!


اتسعت ابتسامته وحس بالغضب بدا يتلاشي منه ..


جوري بكل تردد:أقول حبيبي ..


نواف و عيونه ع الورق:آمري حياتي ..


ابتسمت و بعد تردد كبير و واضح:ما جا الوقت اللي تكلم أهلك فيه عني ..؟!


رفع عينه عليها:يا عمري صبرنا خمس سنين الـ 6 شهور الجاية بنقدر نصبر عليها ..


جوري:يعني .. ما راح تقول لأهلك عني إلا لما أولد ..؟!


نواف:أكيد .. وقتها محد بيقدر يقول شيء ..


ناظرته بكل حزن ويأس ..


نواف بكل خوف تردد:وش فيك ..؟!


ابتسمت بحزن:ولا شيء ..- وقفت:بروح أسوي لك شيء تأكله ..؟! ..- توجهت للمطبخ ..


ناظرها بكل تعجب"غريبة ما سألتني وش أبي أكل ..!!"


..


دخلت المطبخ و بكل حزن"طبعا ما أشرفك ما راح تعترف فيني قدام أهلك إلا لما أجيب لك الولـ..


قطع تفكيرها رنة الجوال اللي بجيب بنطلونها .. سحبت الجوال وردت بكل فرحة:هلا و غلا ..


من وراء السماعة .. ريناد:صباحك سكر ..


بعدت الجوال عن أذنها تتأكد من الوقت .. رجعت الجوال وبكل استغراب:أي صباح ..


ابتسمت ريناد:أدري أنها خمس المغرب بس توني صحيت ..


ابتسمت:الله يرج بليسك ..


ريناد:خلك من بليسي ها بشري حامل و إلا لاء ..


جوري بكل تعجب:يؤؤ .. ما نسيتي ..؟!


ريناد بكل استهبال:تخيلي كان النوم بيطير بس قلت على وين يا عم تراه أربعاء .. يالله يالله لا تخليني أنتظر أكثر ..


جوري بكل فرحة:ابشرك .. حااامل ..


.. خبر حلو ينسيها أحزانها و لو لثواني .. ريناد والفرحة مو سايعتها:والله .. مبروووووووووك ..


بعدت الجوال عن أذنها لثواني .. تسترجع توازن السمع عندها .. ورجعته:الله يبارك فيك ..


ريناد بكل حماس:مو مصدقة وأخيرا بصير خالة ..


جوري مصدومة:خالة ..؟!


ضحكت ريناد من كل قلبها:ههههههههههههههههه .. البزران يقولون لصديقة أمهم خالتي و إلا أنا غلطانة ..؟!


ضحكت جوري وهي تتحرك فـ المطبخ:ههههههههههه .. والله مخي موب معي ..


ريناد:أكيد مع اللي في بطنك ..


جوري:ايه والله ما بغى يجي ..


ريناد و هي تلعب بأطراف عبايتها:بس جد أقلقتيني عليك يوم غبتي باقي الأسبوع .. و استحيت أدق عليك ..


جوري:يا عمري أنتي أنا حسيت إني فعلا تعبانة و نواف نشب فيني غصب أرتاح ..- و كأنها تذكرت شيء:إلا تعالي هنا أخبار جنو .. رجعت للبيت و إلا ..؟!


ريناد:لا والله المسكينة تكسر ظهرها من كرسي المستشفى أنا نص ساعة و بروح أزور ليان و أتطمن عليها ..


جوري بكل حسرة:والله كان ودي أزورها بس نواف مشغول هالخميس والجمعة ..


ريناد:لا تخافين حبيبتي ... عذرك معك ..


جوري:أجل سلمي عليهم و قولي لـ جنى انتظر اتصالها عشان اتطمن عليها و على ليان ..


ريناد:أوووووووك .. يالله قلبو ما أطول عليك .. باياات ..


جوري:باي .. _ سكرت بكل فرحة و دعت ربها فـ سرها تظل هالفرحة دوم بنفسها ..


تنهدت بكل ضيق و هي تنفض رأسها .. و تبعد الافكار المريضة اللي ماتعرف طريقها لها الا بوقت الزعل ..


ابتسمت بفرحة .."لو كنت ما أشرفه كان ما أختارني من البداية حتى أكون أم لعياله ..!!" ..


اتسعت ابتسامتها أكثر و هي تقنع نفسها بنفسها ..




.._.._.._.._.._..




بكت بكل حرقة:وينه أبي أشوفه .. اتركيني يا جنى خليني أطلع ..


مسكتها جنى بكل قوتها:ليان وين تروحين و أنتي بهالحال ..؟!


مسكت يد جنى اللي محاوطتها:جنى الله يخليك أنا موب مرتاحة غير لما أشوفه ..


مسكتها مع كتوفها وجلستها على طرف السرير:حطي نفسك في مكانه .. موب متضايقه أنه بيسوي نفس اللي تسوينه .. بـ ينهار و ينعزل عن العالم .. ويصير كأنه هو اللي في غيبوبة موب أنتي ..؟!


هزت رأسها بالنفي:بسام لو سليم و أنا اللي صار لي الحادث ما راح ينهار لأنه يقدر يشيل نفسه يقدر يلقى بنت الحلال اللي تناظره .. بس أنا لو مات بكون أنا انتهيت من هالوجود .. أنتي أكثر وحدة تعرف وش هو بالنسبة لي ..!!


جنى و نظرة الترجي بعيونها:أدري .. هو أخوك وأبوك و كل شيء .. بس حرام عليك نفسك لو صار لك شيء لا قدر الله صدقيني راح تتحاسبين على هالشيء ..


نزلت دموعها من جديد و بكل ترجي:جنى الله يخليك بس أشوفه من بعيد ..


جنى:والله العظيم أنا شفته وضعه طبيعي و الدكاترة قالوا حالته مستقرة .. بس هاذي غيبوبة ومحد يعرف متى يطلع منها .. غير رب العالمين ..


..


طقت الباب بكل هدوء ودخلت بيدها سلة القهوة و كيس فيه صحن الحلا .. ابتسمت لما شافتهم جالسين قبال بعض .. و مع ابتسامة باهتة:السلام عليكم ..


جنى:زين جيتي رنود .. تعالي اقنعيها معي ..


وقفت ليان وقربت من ريناد .. و ريناد تناظرها بصدمة ..


مسحت ليان دموعها:أبي أشوف أخوي حقي وإلا موب حقي ..؟!


ريناد مع ابتسامة كلها توتر:حقك .. بس أنتي تعبانة .. ولازم ترتاحين ..


ليان رجعت تنزل دموعها للمرة العاشرة من صحت:أنا ما راح أرتاح إلا لما أشوف أخوي ..


ريناد بكل تردد:قبل شوي مريت عليه مع ريان عشان يتطمن عليه .. وووو .. – ناظرت جنى اللي أشرت لها تسكت ..


ليان:و وشو ..؟!


ابتسمت من جديد:و طمنا الدكتور قال ان وضعه طبيعي و هو في حالة مستقرة .. بس غيبوبة و دام كل شيء فيه سليم بيطلع منها .. على خير إن شاء الله ..


طلعت نفس بكل راحة .. نفس الكلام تردد على مسامعها ومن شخصين كلهم ثقة .. ارتاحت بشكل نسبي .. مسحت دموعها .. و بكل حيرة:بس حتى ولو كان المفروض أروح له .. و أشوفه ..؟!


دخلت ريناد و نزلت سلة القهوة من يدها .. :خلونا نتقهوى ترا توني صاحية بس شربت فنجال و كليت تمرة قلت أجي أكمل قهوتي معكم ..


وقفت جنى و سحبت ليان:ايه والله حتى ليون من دخلت وهي على هالمغذيات .. جزاك الله خير ..


ابتسمت ريناد وهي تصب و تقرب لهم .. "آآآخ يا ليان لو تشوفين أخوك .. تتمنين أنك فـ مكانه .. و ما ظنتي يطلع منها سليم" .. طاحت دمعة على خدها .. مسحتها بسرعة .. بس فيه من لمحها ..




.._.._.._.._.._..




منسدحة على السرير سماعات الجوال بأذنها و يدها مشغولة بـ برد أظافرها .. بكل ثقة:طبعا بيصير عرس ..


ريتاج بكل عصبية:لاء .. مافيه عرس تستهبلين أنتي ..؟!


لوجين بكل غرور:سطام اخوي مستحيل يتنازل هالمرة بعد ولو عمل العرس الحق معه ..


ريتاج بكل ضيق:معه في عينك .. لو مسوية قبل فـ المرات الماضية كان بيكون الحق معه .. لكن هالمرة بسام مسوي حادث ..!!


ريتاج:أمي تنتظر يوم زواج سطام بفارغ الصبر .. و أنتي تعرفينه الحبيب الغالي ..


ريتاج بكل هدوء بعد ما خذت نفس:لمعلوميتك أمس سمعت ريان يقول أن عمي اللي هو أبوك قال لـ سطام و بين الرجاجيل إن زواجه يتأجل ..


لوجين:تاجل و إلا لاء .. أنا طلعه مع عيسى طالعه ..


ريتاج:يالخبلة للحين مُصرة تسوينها ..؟!


لوجين:صار لي 3 شهور مواعدته بطلع معه و اتفقت بيوم عرس أخوي حتى يشوفني بكل زينتي والحين كنسل العرس .. لازم أدور مناسبة ثانية ..


ريتاج:لوجين و فيصل .. موب هو اللي تحبينه ..؟!


لوجين:فيصل روحي و حياتي و كلي .. بس عيسى صديق ...


ريتاج بكل ضيق:لحد هنا وكفاية .. كلمتي شباب كلمنا معك عادي .. أرسلتي صور صرخت في أذنك لي قلت بس ومع كذا ما سمعتي .. بس الطلعة للمطاعم .. و كل يومين مع واحد.. والله أعلم وش النهاية .. زودتيها كثيير لوجين ..


لوجين:وش اللي وش النهاية .. تراه واحد مخه نظيف ..!!


ريتاج بكل استهزاء:نظيف ايه طيب .. حتى لو كان مطوع جلس مع حرمة و لا بتكشف عنده و هي بكامل زينتها الشيطان أشطر منك و منه ..


لوجين:والله هم عندهم خوات وكل من لمح بتهديد صكيته بهالكلمتين .."إذا سويت شيء عند أم و أخت .. وكما تدين تدان" ..


ريتاج بكل ضيق:اللي في رأسه شر ما يرده شيء وبعدين أنا ما قلت توبي مرة وحدة .. كلمي بس من غير ما ترسلين صور ... أصلا ما في شاب بالسعودية بكبرها ما عنده صورتك .. بس طلعات لاء .. غلط وستين غلط ..


لوجين:يوووهـ .. تراك لجيتي رأسي أنا مرتاحة هاليومين لا ليانوة ولا حتى بسام فيه يقلقوني ..!! ..


مع أنه شيء ما ينتشمت فيه بس صراحة ارتحت منهم .. عاد تقومين أنتي تشتغلين لي ..


ريتاج بكل برود:أنا قلت بحاول معك لأخر لحظة .. وأنت حرة ..


لوجين بغرور أكبر:صدقتي يوم قلتي اللحظة الأخيرة .. لأني بكرة بقابله ..


ريتاج بكل صدمة:وشلون ..؟!


لوجين:مثل ما سمعتي كلمت أمي اليوم وقلت لها إنه بكرة في جمعة بنات ومرة وحدة أغير عن جو البيت الكئيب و على طول وافقت ..


بكل استهزاء ..:مرت عمي تعلميني فيها .. المظا ..


قاطعتها:يالله عاد كل شيء إلا أمي ..


ريتاج:أقول .. باي باي .. خسارة فيك وقتي ...


لوجين بكل دلع:باي ..




.._.._.._.._.._..




فـ آخر الحوشة جالسة بزاوية .. و تتكلم بهمس:قلت لك لاء ..


من وراء السماعة .. سحب نفس من السيجارة:و ليش لاء ..


غزل:مياف ليش أنت عاجز تفهمني ..؟!


مياف بنبرة قريبة للعصبية:أنا أبي أفهم وش المشكلة في اثنين طالعين مع بعض و قاعدين بكافي شوب ..؟!


غزل بكل حزن:مهما كان أنا بنت .. و خاصتن مو مثلك .. لا مال و لا جاه كل اللي بهالدنيا سمعتي إذا فقدتها ما عاد لي أي كيان بهالدنيا ..


وقف وبدا يمشي في الشقة رايح جاي بكل توتر:طيب وش اللي بخليك تفقدين هالسمعة .. بصورك مثلا و إلا بعزم الصحافة على طلعتنا ..


غزل:تخيل لو طبت علينا الهيئة ..؟!


مياف:يا حبيبتي الأماكن الراقية ما يكونون فيها .. وبعدين من هم حتى يتعدون على حريتنا ..؟!


غزل:مياف رجاء لا تحقر منهم .. حتى ولو أنا ما أرضى ..


مياف يأخذ نفس من السيجارة بكل توتر:وأنا صادق .. ماشين يمسكون في خلق الله .. بس عشان حفظوا كم آية و كم حديث ..!! يشوفون عيالهم أول ..


غزل بكل عصبية:مياف رجاء .. إذا بتتكلم بـ هالأسلوب أنا بسكر ..


مياف بعصبية أكبر منها:زعلانة يعني ..؟!


غزل:هالشيء غلط و ما أرضاه .. و أنت موب قادر تفهمني ومع كذا مُصر تجادل .. خلاص أنا بريحك و انهي المكالمة ..


مياف بكل خوف:لاء .. وين .. غزل وش هالكلام .. خلينا نتفاهم ..


غزل:خلاص أجل طلعات ما فيه ..؟!


مياف:ليش لاء ..؟!


غزل بكل ضيق:رجعنا لنقطة البداية ..


مياف:خلاص .. خلاص كل واحد فينا واصل حده .. أنا أقول نسكر .. و نفكر زين وبعدها لنا كلام ثاني ..


غزل بكل إصرار:ما عندي شيء أفكر فيه ..!


مياف بـ طولة بال:بس لنا كلام ثاني .. تصبحين على خير ..


غزل:وأنت من أهله .. _ سكرت الخط و إحساس بالذنب بداء يتسرب لداخلها .. تنهدت بكل ضيق ..


..


فاجأتها:غزااالة حبيبة قلبي وش قاعدة تسوي ..؟!


لفت عليها مفزوعة:بسم الله الرحمن الرحيم ..


جلست جنبها:بسم الله عليك خوفتك ..؟


غزل و هي تزفر براحة:فاجأتيني ..!


فجر:آسفة ما قصدت .. ها وش تسوين ..؟!


اشرت ع الجوال:أكلم وحدة من صديقاتي ..؟!


فجر:ما كأنك مكثرة مكالماتك بزيادة هالأيام ..؟!


غزل بكل براءة:هالبنت توني تعرفت عليها من كم يوم .. وتقريبا ناشبة لي بس صراحة سوالفها تونس ..


فجر:اييه .. لا صدق تنوس .. مونستك لدرجة أنك ما تابعتي فيلم يوم الخميس اللي ما تفوتينه و لا خميس ..


ضربت على جبينها على خفيف:يؤ وشلون نسيته .. يالله مو مشكلة لي رحنا لبيت خوالي حملته من لاب أروى و تابعته ..


فجر بكل ضيق:يا سلام نروح هناك عشان تتابعين أفلام ..


غزل:وش تبيني أسوي ..؟!


فجر:أقعدي مع الكبار ..


غزل:وش يقعدني معهم .. حتى أنتي بس تتقهوين و تروحين برا مع ليان وجنى ..


فجر:هذا أنتي قلتيها نتقهوى أنتي وأروى من تدخلون و تسلمون ما عاد نشوف وجيهكم ..!! .. – بنظرة كلها تفكير:تدرين عاد ما عاد دقيت على جنى أشوف أحوال ليان ..


غزل:ايه والله حتى أنا كان بالي منشغل عليها ..


وقفت فجر:قومي ندخل نكلمهم ..


وقفت غزل و حست بدوخة بسيطة ..


فجر بكل خوف:غزل ..


ابتسمت:مدري وش بلاي ليـ قمت بسرعة دخت ..


ناظرتها بلوم .."حالك كله على بعضه غلط" .. :امشي نكلمهم و نسوي العشاء ..


ابتسمت و مشت معها بكل استسلامية ..:اوكية ..




.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


جلست بكل سرعتها على كرسيها .. وفتحت لاب توبها .. انطق الباب .. نزلت رأسها على الطاولة وبكل حزن:مييييييييين ..؟!




من وراء الباب:هذا أنا عدول ..



نوف بهمس:مدلع نفسك بعد .. –بصوت عالي:أدخل ..



دخل و مع ابتسامة:وش فيك شكلك زعلانة ..؟!



نوف بكل غيض:حسبتك أمي كنت بـ صيح=أبكي" .. من قمت و هي كارفتني أخبر الناس ترتاح يوم الخميس و أنا أتعب ..



قرب و جلس على طرف السرير مقابلها ..:خلك سنعة شوي .. ساعديها المسكينة انهلكت من التعب ..



نوف بكل عصبية:البيت من فيه غيري وأنت و ملوك اللي ما له حس و لا حتى همس .. قلت لها جيبي شغالة أنتي موظفه و أبوي أصلا ما عنده مشكلة يجيب بس هي رافضه ..



عادل:مهما كان أمك ..



نوف:افف .. جاي تعطيني محاضرات عن حق الأم ..؟!



عادل:لا .. طبعا .. بـ عطيك هديتك من آخر سفرة ..



وبلمح البصر نقزت و جلست جنبه:صدق بعد عمري أخوي ..



ابتسم:غمضي عيونك ..



غمضتها و بكل حماس:يالله يالله بسرعة ..



فتح العلبة:ترا را رم ..



فتحت عيونها و بكل فرحة:اللللللللللللللله تجنن ..



عادل بكل ترقب:حلوة ..؟!



سحبت السوارة من داخل العلبة .. وحطتها على يدها:تجنن حتى جاية على ستايلي ..



ناظرها بنص عين:تراها غالية ..



لفت عليه وبكل حب:الله يخليك و لا يحرمني منك ويكثر سفراتك دوم ياااااااارب ..



ضحك من أعماق قلبه:ههههههههههههههههههه .. ريحتيني .. – همس بخاطره"كنت خايف أنها تجاملني .. بس شكلها عجبتها صدق" .. سرح بخياله و رجع لذكرى مره عليه ثلاث أيام تقريبا ~ ..



..



التفتت يمين ويسار:عدوول أبي أرجع بدري ..



ابتسم و هو يشوفها متوترة و معصبة:تونا .. وراك مستعجلة ..؟!



ألمى بكل ضيق:تنكت .. لمو لو تصحى و ما تلقاني بتقلب البيت ..



قرب نفسه للطاولة أكثر:هدي أعصابك وخلينا نستمتع بهالوقت أكثر أنا باليا الله أشوفك كل 3 شهور ..



طلعت نفس .. وبعد نظرة تأملية:طيب مو أكثر من ساعتين ..



عادل بكل حماس:ساعتين أقابل فيهم ألوم حبيبة قلبي .. خير و نعمة ..



ناظرته بغرور:يالله قول وش عندك ..؟!



ابتسم:غمضي عيوني ..



ألمى بكل حماس:اخيرا جا وقت هديتي ..؟!



عادل:غا .. ميم .. ضاء .. ياء ... عيونك ..



ضحكت بكل طفولية .. وغمضت:هاا يالله .. تعبت و أنا مسكرتها ..



رفع حواجبة متعجب:لا تخلين أستلعن و أخليك مغمضة لوقت طويل ..



ألمى و هي مغمضة:عادي استلعن زوود و أطلع من المطعم و أخليك .. تشوف اللعانة على أصولها ..



عادل بنبرة لوم:والردود .. جاهزة عندك ..



ألمى بنبرة تهديد:هااااااااا ..؟!



عادل مع ابتسامة ما قدر يمنعها:فتحي يالله ..



فتحت عيونها و أول ما طاحت عينها ع السوارة:وااااااااااااااااااااااو ... تجنن ..



ابتسم:جد ..!



ألمى بكل حماس:جدين .. يسلمووو حبيبي .. من جد من جد مشكوووور ..



عادل رغم الإحراج:اوخص تعرفين تقولين كلام حلو ..



ناظرته بطرف عين و ارتسمت على وجهها ملامح زعل ..:غلطت آسفه ..



ناظرها بكل خبث:آآخ منك لو تفجرين بالكون كله تعرفين وشلون تطلعين نفسك بريئة ..



مدت يدها:مع إني زعلانة بس لبسني السوارة ..



ضحك عليها من قلب ..:ههههههههههههههه .. يا حبي لك والله ..


..



ورجع لواقعة و هو مبتسم ..



نوف تعلي صوتها أكثر:عدووول .. بكم شريتها ..؟!



عادل:موب مهم أهم شيء عجبتك ..



نوف:مووووت تجنن ..



وقف:يالله بروح أخمد ..



ناظرت في ساعتها:بدري ..؟!



عادل:أحس نفسي للحين تعبان عقب السفر تخيلي من جيت ما ارتحت و لا نمت زين ..



نوف:يالله .. تصبح على خير ..



طلع برا غرفتها .. ناظر فـ خالته جالسة بنص الصالة و تكلم .. استغرب .. قليل ما يشوفها ماسكة التلفون .. كمل طريقه لـ غرفته ..



..



فـ الصالة .. جالس الجازي و حاطة رجل على رجل .. :قلت لك يا حبيبتي لا الدموع و لا غيرها بيرجع اللي مضى .. بس أنتي لا تفكرين كذا فكري أن الجزع يغضب رب العالمين ..



من وراء السماعة .. عيونها غرقانة من الدمع و يدها ترتجف:بس أنتي يا الجازي تقولين كذا لأنك ما تعرفين وش أخوي بالنسبة لي .. و على قولتهم اللي يده بالنار مو مثل اللي يده بالموية ..



ابتسمت:لا يا عمري اللي يده بالموية يحس باللي يده بالنار .. أنا قبلك خسرت أغلى ما عندي أمي .. و أبوي .. في أقسى من كذا ..



ارتجفت يد ليان أكثر ..



كملت الجازي و هي تحس بـ إنصات ليان لها:بس استجرت ربي و دعيت أنه يخلفني باحسن منهم .. صحيح إني عايشة مع زوج أكبر مني بس الله رزقنا بعيال ما جبتهم ..



عيال يشيلوني على كتوفهم شيل مع إني مو صاحبة فضل عليهم ..



خذت نفس تهدي نفسها ..



اتسعت ابتسامة الجازي:لا تخلين الشيطان يلعب عليك .. و خلك أشطر منه ..




الجازي شخصية كانها له حضور بسيط فـ بداية قصتنا ..



بالنسبة لها .. مثل ما سمعنا منها تزوجت رجال كبير و جابته منه بنتها الوحيدة "نوف=18" ..



عادل و عبدالملك .. أولاد زوجها .. لكنهم بالنسبة لها أولادها .. اللي ما شالتهم فـ بطنها و العكس صحيح ..



.._.._.._.._.._..




نزلت من السيارة و بكل لوم:ما كان المفروض أتركها لحالها ..



ريناد و هي تنزل الطرحة من على رأسها:اللي يسمعك يقول أنها بزر وبعدين خالتي أم بسام عندها ..



جنى بكل خوف:بس تعرفينها ..؟! .. ما راح تتحمل ليان ويمكن تقط عليها كم كلمة تخليها تنهار من جديد ..



تنهدت ريناد بكل ضيق:عاد مو معقولة تقعدين أربعة أيام عندها وبعدين أنتي وراك أم خلي خيرك لها ..



جنى:وانتي الصادقة ..



دخلوا جوا البيت ..



ريناد:بسبقك لفوق .. أغير و أرجع أنزلك وإلا موب نازلة عند جدتي ..؟!



جنى:إلا أكيد .. بنوم عندها بعد .. بس بروح أكل شيء وعقبها أطلع لغرفتي أغير و ارجع أنزل ..



ريناد:يالله إلى لقاء قريب ..



بعدت عنها و هي مبتسمة:متأثرة بالجامعة كثيييير ..



توجهت للدرج وطلعت وصلت لآخر درجة .. إلا في نزلت بدر ..



ابتسم:شرفتي ..!



ريناد مع ابتسامة باهتة:كنت في المستشفى ..



ابتسم بكل راحة:أدري .. _بنبرة كلها مزح:شايفتني معقد الحواجب و إلا ماسك لك عصى ..؟!



ابتسمت:موب كذا .. بس حسبتك ما تدري ..



بدر:لا دريت .. بس اللي سمعت به بعد أنك ما صحيتي إلا المغرب ..



بكل تعجب:ليش .. فيها شيء ..!!



بدر:لاء بس وجهك مصفر .. موب وجه وحدة نامت لحد ما مل منها النوم ..؟!



ريناد بكل حزن:ضايق صدري مع ليون .. تخيل انهارت حول الـ4 مرات ..



بدر .. تنهد يضيق:الله يكون بعونها ..



ريناد:يالله بروح أغير وأنزل أكمل سهرتي مع جنو و جدتي ..



بدر بكل استغراب:جنى رجعت معك ..؟!



ريناد:ايه تحت .. بس بتطمن على جدتي وتأكل لقمة وتطلع تغير ..



ابتسم:اها .. يالله روحي .. عشان يمديكم تفلونها..



ابتسمت و كملت طريقها ..



وهو ... كمل طريقه لتحت .."يا ليت لو تسهرين ليلك كله معها .. يمكن تنسيك همك".. التقى فيها بآخر الدرج ..



ناظرته بكل صدمة ..



ابتسم:وعليكم السلام ..



همست:السلام عليكم .. – انتظرت منه أي كلمة جارحة مثل عادته لكن هالمرة عتقها ومشى عنها ..



أما هي تذكرت شيء وبدون تفكير قررت تستفسر عنه .. و بكل إندفاع:بدر ..



لف رأسه بعد ما بعد عنها كثير:نعم ..؟!



جنى بتردد أكبر:بخصوص .. ذاك اليوم ..



بكل استغراب:أي يوم ..!؟



جنى:ذاك اليوم .. اللي انتشر الخبر ..



لف كله:وش فيه ..؟!



قربت منه أكثر:ذاك اليوم قلت كلمتين شغلوني كثير باليومين اللي راحوا ..



بدر بكل برود:اللي هم ..؟!



جنى ما بين المقتنعة و الرافضة الاقتناع:بخصوص الحرمة اللي كانت تدخل عند أمي بالخفية و ما كانت تشوف غيري ..؟!



بدر ونظرة تفكير بعيونه:وش فيها ..؟!



جنى بكل إندفاع ..:وش معنى هي .. ليش شكيت فيها .. ليه هي بالذات أشرت عليها و لصقتني فيها ..؟!



زفر بكل ضيق:دامك سمعتي كل شيء يعني عارفة بكل شيء فـ ماله داعي أعيد الكلام ..



مشى وتركها لحالها تتخبط في دوامة الأسئلة ..



نزلت ريناد .. وحست بصدمة و هي تشوف بدر يبعد عن جنى .. قربت منها و بكل خوف:جنوو .. عسى ما قال لك شيء ..؟!



جنى:والحزن بعيونها:لاء ما قال ..



ريناد بكل ضيق:دايما يحب يضيقك .. أنا بروح أتفاهم معه بجد هالمرة ..!! - مشت خطوة لقدام ..



مسكت يدها:رنود صدقيني ما قال شيء حتى هو ناوي يمشي و يتركني بس أنا اللي وقفته ..



ريناد:ليه .. من متى في كلام بينكم غير الهواش ..؟!




ابتسمت:رنود أنا تعبانة الحين .. بطلع أغير وأنزل أكمل أكل مستحيل أنوم وأنا للحين جوعانة ..






ريناد بكل استسلامية:طيب .. بس رحتي لجدتي ..؟!



هزت رأسها بالتأكيد:ايه لقيتها نايمة ..



ريناد:خلاص أجل أنتظرك في المطبخ ..



ابتسمت وهي تبعدت عنها و كملت طريقها لفوق لفوق .. و الأفكار نفسها تروح و تجي بها ..




.._.._.._.._.._..




أكثر من ثلاث ساعات و هو يدور بسيارته في شوارع الرياض ..



للآآخر لحظة و هو مستخف بالموضوع .. بس ما يدري ليه شاغلة حتى عن نفسه ..



ناظر في ساعته "الساعة وحدة يا سلطان .. وش تنتظر حتى ترجع البيت .. يعني هي دارية عنك أصلا تلقاها مريحة البال وقاعدة تكلم واحد أو ثنين غيرك .." ..



لف يمينه شاف جواله المتكسر تنهد بكل ضيق .. وين القى محل جوالات فاتح لهالحزة .. طاحت عينه على محل وكأنه يستعد للتسكير .. وقف بسرعة ودخل يشتري ..



.



..



.



عينها على التلفزيون بس فكرها طاير لبعيد .. "معقول ماجاب خبري .. دقيت عليه جواله مقفل .. معقولة يكون صار له شيء و إلا مقفله متعمد .. تؤ لا .. لالا .. سلطان تفكيره أكبر من كذا .. طيب إذا زعل صدق وش أسوي ..؟!



- قطعت تفكيرها وهي تجلس جنبها .. ألمى:ها وش صار ..؟!



لفت لمى عليها:هااا ..



ناظرت بلوم:الحين أقول لك تابعي زين .. عشان لي رجعت تقومين تسرحين لي ..



عقدة لمى حواجبه:راسي صدع منك حشى أربع أفلام وراء بعض ..!!



ألمى:وش فيك اليوم خميس ..؟!



ناظرتها بعصبية:يعني في نص الأسبوع ما تتابعين أفلام و لا تسهرين للفجر .. – رمت الخددية اللي كانت بحضنها .. ودخلت لغرفتها ..



همست ألمى:وش فيها ذي ..؟!



دخلت الغرفة و سحبت جوالها .. دقة مرة و ثنتين .. نفس الشيء يعطيها مقفل .. رمت الجوال و حطت رأسها و نامت ..




.._.._.._.._.._..




طلعوا يتمشون في الحديقة و كل وحدة منهم بيدها سندويتش و كوب كافي ..



رفعت ريناد عيونها للسماء:من زمان عن النجوم ..



ابتسمت جنى:أنا اللي النجوم تدور فوق رأسي من الدوخة ..



ابتسمت:تعالي نقعد ..



جنى و هي تجلس:أتوقع بحياتي ما راآح أشوف أسوء من هالأيام ..



ريناد:يا مالك توك فـ أول حياتك ..!



جنى:لا تفاولين علي وإلا عشانك .. _ رجعت تسكت ..



ريناد:وش فيني ..؟!



جنى:تبين الصراحة ..؟!



ناظرتها بنص عين:من متى تستحين مني ..!!



جنى مو حياء:بس في سؤال في قلبي .. قلت بسألك في المستشفى بس مدري خفت تنحرجين من ليان أو خالتي ..؟!



بكل تعجب:وش هالسؤال الصعب ..!



جنى:شكلك تعبانة و موب على بعضك ..؟!



ريناد:انا بالعكس ..



جنى:إلا حتى وجهك شوفي وشلون مصفر ..؟!



ريناد:تبين الصراحة ..؟!



جنى بكل حماس:أكيد .. – بس تبيها تفضفض حتى ما تموت من همها ..



ريناد:شفت بسام .. _ تحمست جنى أكثر .. ريناد بكل حزن:كسر خاطري شكله بينعمى صح ..



جنى و هي شبه مصدومة:بس ..!



ريناد:وش تبين أكثر من كذا .. وإلا مو شايفتني إنسانة حتى أحس بشيء مثل كذا ..



ناظرتها بغيض:سهرتيني ع الفاضي ..



ريناد:إلا هو بينعمي حقيقي ..؟!



جنى و هي ترفع الكوب:الدكتور موب متأكد .._شربت .. و رجعت تنزله:يقول بعد ما يصحى نتأكد من كل شيء ..



ريناد:اها ..



جنى:ليش ريان ما قال لك موب هو اللي جايبك .؟!.



ريناد:إلا بعد هو اللي كان بيمره و إلا كان بجيكم على طول ..



وقفت جنى:طيب أنا رايحة أخمد حيلي منهد موووووووووت ..



ريناد مع ابتسامة:تصبحين على خير ..



جنى وهي تبعد:وأنتي من اهله ..



..



تركتها لحالها .. و هي تلمح ابتسمتها ما درت أن الجروح داخله .. كل يوم تزيد عن اليوم اللي قبله ..




.._.._.._.._.._..




فتحت الباب و دخلت .. جلست على طرف سرير بنت عمها .. هزتها مع رجولها:ريتااااااااج ..



فتحت عيونها بكل إهمال .. توقعتها ريناد أو جنى .. بكل كسل:وش تبين مصحيتني بدري ..؟!



لوجين بكل ضيق:بدري فـ عينك .. الساعة ست المغرب ..؟!



جلست ريتاج متفاجأءة:لوجين ..!!؟؟!!



وقفت و نزلت عبايتها:لا خيالي .. قومي اجلسي معي قبل لا أهد البيت فوق راسك ..



نزلت رجولها للأرض:وش عندك .. واصله حدك ..؟! .. معصبة ..!!!



لوجين و هي تروح و تجي:اتفقت مع عيسى أشوفه بعد نص ساعة فـ مطعم و أمي فجأءة يطلع لها موعد و تأخذ السواق مني ..



ريتاج و هي تدخل الحمام:سهلة .. خذي سواقنا ..



لحقتها:تستهبلين .. لو بيوديني مجمع أوكية .. بس هذا مطعم و مو أي مطعم بعد .. و بعدين أنا قعدتي لي شهور و أنا أدرب فـ سواقنا و صار حافظني صح .. تبيني أبدا من جديد مع سواق ثاني ولا بعد .. سواقكم الغبي كومار ..



ريتاج و هي تطلع بعد غسلت وجهها .. و توجهت لسريرها:طيب ليش جيتي لي ..؟!



لوجين و هي تجلس قبالها على طرف سرير ريناد ..:قلت لأمي إني جاية لك .. و فاجأتني بوصلك و بأخذ السواق .. افففففففف ..



زفرت بكل ضيق .. "أمس مسكرة السماعة فـ وجهي يا قواة عينك والله تجين لـ بيتي" ..



لوجين بكل قهر:صار لي شهور اخطط لـ هالموعد و يخرب ...!! قهههههههر ..



ريتاج و هي تتفقد جوالها:يمكنه خيرة ..!



لوجين:خيرة بعينك ..!!



ما عطتها أي بال .. نزلت جوالها بعد ما قفلت برقم سري .. تعرف لقافة لوجين بالجوال ..



فرشت سجادتها:صليتي المغرب ..؟!



لوجين بكل ضيق:أنا وين و أنتي وين ..؟!!



ناظرتها بكل لوم .. و كبرت للصلاة ..



طلعت لوجين جوالها .. و فتحت مسج جديد .. قعدت ساعة تفكر وش بتكتب فيه ..




._.._.._.._.._..




نزلت شنطتها و بكل طفش:قدامي ربع ساعة و بعدها عندي موعد .. أي شيء تبينه قولي له .. و ترا في ناس بيجيون يزورونك .. عدلي شعرك و اجلسي زين ..



ناظرتها .. بكل كسل و لا عطته أي بال حتى .. لهت ليان فـ حالها .. و نفس الأفكار تشغلها كل يوم .. " يا الله وش بيكون وضعي بعده .. هو الوحيد اللي يدافع عني قدام أمي و ...و .." ..



و هو همها الوحيد بهالحياة .. إذا راح أشياء كثيرة بتفقدها .. أو بتفقد حياتها كلها ..



انطق الباب ..



وقفت أمها و هي تعدل تنورتها السوداء اللي واصلة لنص ساقها .. رفعت ياقة قميصها الكروهات و بصوت أقرب للنعومة:تفضل ..



فتحوا الباب و ادخلوا و الابتسامة مرتسمة على وجوههم ..



أم بسام مع ابتسامة عريضة:حيا الله أم علي و أم مساعد .. تفضلو حياكم ..



ليان .. ناظرت فـ وجوههم بكل تعب .."هذا اللي كان ناقصني .. العزايم تتحول للـ المستشفى"




._.._.._.._.._..




رايحة جاية .. فـ حوش بيتهم .. متوترة من غير شيء و ما كان ناقصها غير مكالمة البتول حتى تتوتر زيادة ..



غزل بكل عصبية:قلت لاء يعني لاء ..



البتول من وراء السماعة:و ليش لاء ..؟!!



غزل:أنا قلت لك من البداية مقابلات لاء ..



البتول:بس أنا و أنتي تفاهمنا ذا اليوم فـ المدرسة و قلتي اوكية .. و يوم كلمك الرجال .. ترفضين ..!!



غزل:ما عطيتك كلمة ذاك اليوم ..!



البتول بدا صبرها ينفذ:غزل .. قلت لك إني بكون معك ..



غزل:حتى ولو .. خلاص قلت لاء .. باي – سكرت فـ وجهها قبل لا ترد ..



..



.



..



رمت الجوال بكل ضيق .. على السرير ..



همست بكل ضيق:عنيدة و رأسك يابس زي بنت عمك .. بس هين يا غزل.. و الله ما ارتاح و لا يهني لي بال لـ حد ما أجيب رأسك ..



خذت نفس عميق تهدي نفسها .. و غمضت عيونها حتى تروق لـ حفلتها اللي راح تبداء بعد نص ساعة ..



حست بكلماتها تهمس فـ أذنها .. أنتي وحدة سافلة .. حقيرة .. أنتي فااجرة ..



..



أنوار الديسكوهات مالية المكان .. و خاصتن مع إنعكاسها مع موية المسبح مسوية جو خيالي خطير ع المكان ..



و زاد المكان حيوية .. صوت موسيقى الرااب اللي ماليه المكان ..



..



فـ الدور الثاني من هالفيلا .. واقفة فـ بلكونة غرفتها .. ماسكة الكام تصورها بكل دقة ..



و السيجارة ما فارقت يدها الثانية ..



أما هي تحت واقفة بين البنات .. و هي تلعن و تسب فـ نفسها أنها جت لـ هالحفلة .. الوضع أبدا ما عجبها ..



لبس فاصخ لـ أبعد درجة و حركات البنات و طريقة رقصهم مع بعض شيء بقمة الاشمئزاز ..



تلفتت يمين و يسار تدرو لها وحدة من ثوبها للأسف كلن لاهي فـ هواه ..



قربت منها وحدة غريبة عنها .. لكن نظراته التدقيقة بكل تفاصيل جسمها واضحة بعيونها .. ابتسمت:أنتي جديدة ..!



ابتسمت أروى ابتسامة باهتة:أول مرة أجي .. و إن شاء الله الأخيرة ..



قربت منها و هي تلف يدها على خصر أروى:افا لا تقولين الجو ما عجبك ..؟!



بعدتها عنها بكل اشمئزاز:لو سمحتي .. ؟!



اتسعت ابتسامتها أكثر:لا جد توك جديدة .. لكن إذا ما عجبك المكان هنا .. ترا داخل البيت .. – غمزت:جو غير ..!



ناظرتها بكل احتقار .. و مشت لـ داخل البيت .. ما تدور على جو يناسبها .. تدور على عبايتها عشان تطلع من المكان اللي بحياتها ما راح يناسبها ..



دخلت بخطوات .. سريعة تبي تهرب من هالمكان القذر .. تسمع دايم عن حفلات البنات و جمعاتهم بس ما توقعتها بـ هالدنائة و القذارة ..



رفعت عيونها .. و وقفتها رجولها غصبن عنها .. حست بشلل .. يجمد كل أجزاء جسمها ..



حتى عيونها ما قدرت تبعدها و هي تحس بالصدمة تلجمها ..!!



غمضت عيونها بقوة لعل و عسى يكون حلم أو كابوس مزعج .. بس نفس المنظر قدام عيونها لما فتحتهم ..



الأجواء رومنسية لأبعد حد .. لكن كانت رومنسية شيطانية ..



مجموعة كبيرة من الشباب .. اللي جالس و اللي واقف و اللي يدخن و اللي يشرب .. كل واحد بوضعية مختلفة لكن العامل المشترك بينهم كل واحد بحضنه وحدة ..



مو محتاجة تسمع أو تشوف أكثر .. همست بصوت مرتجف:دعااارة ..



..



نزلت بخطوات سريعة من الدرج .. و الكاميرا بيدها .. كانت تبي تصورها .. تبي تجرها أكثر و أكثر ..



لكن أروى استوعبت اللي قاعد يصير و مشت ركض لجهة الباب .. سحبت عبايتها من على المعلاق=الشماعة" و ركضت و هي تلف جسمها اللي يحرقها من نظرات الكل لها سواء شباب أو بنات ..



..



لحقتها البتول و كاميرا الفيديو ما زالت بيدها .. لكن نزلتها .. مو هذا المشهد اللي مخططة تصوره ..



مسكتها مع يدها و بكل عصبية:على وين ..؟!



لفت أروى مصدومة .."معقولة أحد لمحني و حطني فـ باله" .. هذا كل اللي كان يشغل بالها بس ما كنت تبي تتورط .. سحبت يدها بكل قوة .. و بعد ما ركزت بوجه البتول:اتفوووو عليك ..



غمضت عيونها و هي تتقبل الإهانة غصبن عنها .. بس مستحيل تسكت .. رفعت يدها و نزلتها على خد أروى بكل قوتها ..



..



حطت يدها على خدها مصدومة .. التفتت بعيونها و هي تشوف الكل يناظر فيهم ..



همست: أنتي وحدة سافلة _ علت صوتها أكثر:.. حقيرة .. – صرخت ولمعة الدموع بعيونها:أنتي فااجرة ..



سحبت نفسها بكل سرعة حتى ما تتورط أكثر .. طلعت و هي تصارع عبراتها ..



"أنا وش ورطني معها .. الله يسامحك يا يمة يوم غصبتيني على هالحفلة .. كنت شاكة إن البتول وراها شيء .. و الا من زود المحبة تجي و تعزمني مخصوص" .. نزلت دمعتها من وراء الغطاء الخفيف اللي غطت به وجهها ..



ركضت أسرع حتى تبعد نفسها عن بيتها .. كانت تبي تلمح طيف سيارة تمر تحسسها بالأمان .. بس ارتاحت أكثر و هي تشوف نفسها واقفة على الشارع العام ..



._.._.._.._.._..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




أنورا خافته تملا المكان .. و الهدوء شبه مغيم مع صوت التلفزيون الواطي ..




زفرت بكل راحة و هي تحرك رأسها من على رجوله .. حتى تجلس ..



مسكها مع كتوفها و رجعها:على وين ..؟!



جوري و هي تنقلب على ظهرها و تلتقي عيونها بعيونه:نواف حبيبي أخاف أنوم و بعدين تتعب ..؟!



ابتسم بكل راحة:يا سلام أنا ياما نمت و قيلت على رجولك .. و لا تشكيتي .. خليني أردها لك ..



ابتسمت وهي تدفن يده بأحضان يدها .. همست بصوت حنون داعب قلب نواف:تدري .. لو ما أنت بعد رب العالمين .. كان حياتي صارت شيء ثاني .. كان بحياتي ما حبيت و لا اشتقت و لا حتى صار عندي أحد أخاف عليه ..- اتسعت ابتسمتها:و لا صار عندي أحد يشتري لي ساعة ذهب و طقم ألماس ..



ابتسم و هو يمسح على شعرها رأسها:ترا أخذ مقلب فـ نفسي هاا ..؟!



تلاشت ابتسامتها بالتدريج و همست:نوااف ..!!



اتسعت ابتسامتها:يا عيونها ..؟!



جوري بكل خوف والموضوع اللي ما فارق تفكرها ابد:موب المفروض تقول لـ أهلك عننا ..؟!



نواف و هو يرفع عيونه ع الشاشة ..

" ليش هالاصرار يا جوري أحسك تتعمدين تخربين أحلى اللحظات بيننا"..:بدري يا عمري .. – رجع ينزلهم و ابتسم:لا تخافين أنا مستحيل أتخلى عنك ..





طلعت نفس:بس أنت قلت لي .. إذا حملتي بـ ..



قاطعها:خلاص يا عيوني .. أنا وعدك بس بدري على هالشيء .. و إذا جا الوقت المناسب لكل حادث حديث ..



زفرت بكل ضيق .. جوابه .. ما طمنها أبد ..



سحب يده من بين يدها .. و نزلها على خدها بكل خفة:صدقيني كل شيء بيصير مثل ما تبين أنت خلي فكرك مع اللي فـ بطنك وبس ..



ابتسمت رغم عدم الرضاء:أوكية ..



ابتسم براحة:الله يخليك لي و لا يحرمني منك .. يا بعد أهلي كلهم ..



حست كلامه .. جا ع الوتر .. محتاجة تسمع كلامه يطمنها .. يريحها .. حتى لو لـ ثواني ..




დ



‏‏‏‏‏‏‏‏إِحسَآسُكً آِلدّآفِي . .



لآِ جَـآ مِن نَصِيبِيّ . .



مَآ عَآد أَبِي مِن بَآقِي آٍلعآلم . .



إِحسَآسٌ ..




._.._.._.._.._..




يوم جديد يحمل فـ طياته .. الغموض .. المفاجأة ..



بداية جديدة .. تنتهي بـ أصحابها ..




.



..



.




بأحد أرقى المطاعم .. جالس قبالها و بكل حب ..:أخيرا يا لولو .. أخيرا شفتج ..



لوجين بكل دلع:كنت بهوون=أتراجع" .. بسبب رتوج .. بس ما هنت علي صراحتن ..



عيسى بكل عصبية:اف لو ريتاج موب بنت عمج كان قلت لج لا عاد تكلمينها ..



ضحكت بكل دلع .. مصطنع:ما عليك منها و خلك فينا ..




..




على بعد كم حآآجز تقريبآ .. جالسة قباله بكل توتر وعينها تتنقل بين عيون مياف و عيون البتول ..



همست البتول .. :غزل لا تخربينها و شيلي البرقع من على وجهك ..



غزل بكل توتر:بتووول ..!!!



مياف بكل عصبية:إنتي قلتي بتتفاهمين معها وتقنعينها مو تفاجأينها و تجيبينها لهنا ..



البتول:ما فاجأتها من كنا في بيتها وأنا قايلة لها إنا بنجي نقابلك ..



ريح ظهره ع الكرسي ..:خلاص أجل نلغي الموعد دامها مو راضية ..



البتول بكل عصبية:لاء .. أنا ما طلعت من البيت عشان تقول لي هالكلمتين ..



ناظرتها غزل بصدمة .. "وش تبي هاذي" ..



البتول بكل توتر تغطي اندفاعها قبل شوي:قصدي أنا ما تعبت و جمعتكم عشان كل واحد يقول بيرجع لبيته وكذا .. – وقفت ..



غزل بكل خوف:وين بتروحين ..؟!



البتول:قريب من هنا .. خلكم لحالكم يمكن تتعودون على بعض ..



حست بالخوف يفقدها إحساسها بجمسها و ظلت جالسه مكانها ..



طلعت البتول .. لف مياف و بابتسامة كلها خبث:ها ما ودك تشربين شيء ..؟!




.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الـ|[6]|ـسادس




..



البتول:بتطلعين معي غصب ..



غزل بكل عصبية:قلت لك لاء .. مستحيل ..



البتول:بس أنا عطيت كلمة لمياف ..!!



غزل:وأنا أمس قلت له لاء ..!!



طقت الباب ودخلت .. حست بغرابة من ملامح وجيهم المعصبة .. ابتسمت فجر:حيا الله البتول ..



البتول:الله يحيك ..



فجر:هالأيام غزل تتكلم عنك كثير عساها صداقة خير ..!!



ابتسمت:والله إنا مع بعض من زمان بس هالأيام قوت علاقتنا و إن شاء الله على طول ..



فجر:الله يوفقكم .. _ و بكل تردد:غزل .. شكلك متضايقة ..



غزل:لـ..



قاطعتها البتول و بكل حزن:شفتي أختك يا فجر .. تخيلي البنات متحمسين و متقاطين و طالعين يتغدون في المطعم عشانها و هي مو راضية تجي معي ..



ناظرتها غزل بكل ضيق ..



فجر:وش المناسبة ..؟!



البتول .. بعد ما شربت من العصير ..:من كم يوم كنا نسولف عن الطلعات و اكتشفنا إن غزل بحياتها ما طلعت معنا و لا حتى مشوار صغير فـ اتفقوا يطلعون اليوم ع الغدا عشانها .._ناظرتها بلوم:بس هي مو راضية ..



فجر بكل لوم:ليش كذا يا غزل أقل تقدير لتعبهم تطلعين معهم حتى لو كنتي موب رايقة أو مو مشتهي الأكل ..



تنهدت بكل ضيق:خلاص بطلع .. إذا كنتي موافقة ..



ابتسمت فجر:وأنا أقدر أرفض شيء بيفرحك ..!


..



فتحت عيونها بعد ما استرجعت هالذكرى القريبة و بكل لووم .. "ليش وافقتي يفجر .. على طول ترفضين وش معنى هالمرة ..!!" ..



مياف وصبره بدا ينفذ:غزل .. موب شايلة البرقع من على وجهك ..؟!



ناظرته بكل ألم .. "ليش أنا سكت لحظتها" ..



مياف:غزل ..



ناظرته بكل حيرة:بس ..



قاطعها:أول ما دخلتي قلتي وجهك مصفر و بتريحين و عقبها قلتي عقب العصير و هذا العصير صار له اكثر من ربع ساعة واصل .. أنتي فيك شيء مخبيه علي شيء ..؟!



غزل بكل اندفاع:لا لا .. – وبكل هدوء مفاجأ:ما فيني شيء .. بس ..



مياف بكل طفش:بس وشو ..؟!



مدت يده و نزلت البرقع بكل استسلامية ..



بانت على وجهه ابتسامة انتصار .. وبثواني اختفت و تحولت ملامح وجهه للصدمة ..



ناظرته بكل خوف ... وتغير ملامح وجه يزيدها خوف:مياف ..



مياف والمفاجأة للحين مأثره عليه:هااااا ..



غزل بكل إحراج:أدري موب حلوة بس لا تناظر فيني كذا ..



مياف:من قال أنك موب حلوة .. بالعكس تهبلين .. – نزل عيونه ع الطاولة و بانت نظرة تفكير بعيونه"معقولة تقرب لها .. تؤ لا لا .. اسم العائلة مختلف .. – نفض رأسه يبعد هالأفكار عنه .. و مع ابتسامة عريضة"والله و عرفتي تنقين يا بتول .."..



نزلت عيونها بكل أسى .. رغم إحساس الذنب اللي تملكها من دخلت ..



بس بسرعة تلاشى و دخلت جو فـ السوالف مع مياف ..!!




.._.._.._.._.._..




كلمتها من وراء السماعة بكل حماس:شفته يا رتوو شفته ..!!



ريتاج بكل طفش:الحين أنتي موب طالعة تتغدين معه ..؟!



لوجين داخل حمامات المطعم .. واقفة قدام المرايا تضبط نفسها .. و سماعات الجوال بأذنها:ايه .. بس من كثر فرحتي مو قادرة أصبر حتى أشوفك و أقول لك عن كل شيء ..



ريتاج:طيب.. أنتي روحي كملي غداك و أنا بنزل ماري صار لها أكثر من عشر دقايق مناديتني ..!!



لوجين وهي تبعد ريشة القلوس عن شفايفها:اوووف عمي جاسم ما يترك عنه حركات العقد و عادة الجمعة على الأكل ..!!



ريتاج بنفس النبرة:اوووف و أنتي كل شيء عندك عقد .. يا الله بس باااي ..- سكرت قبل لا تسمع ردها ..



نزلت السماعات منقهررة .. :دايما ريتاج كذا .. وقت فرحتي تكون معصبة .. – ناظرت نفسها فـ المرايا بغرور:تغار مني طبعا ..



..



.



..



فـ الدور الأرضي .. ما بعد يبدون بـ الأكل .. الصمت سيد المكان و الترقب بكل العيون ..



ناظر أبو بدر في ساعته .. ورجع عيونه على الأكل ..



أم بدر:سمّ و مد يدك ..!!



أبو بدر:ريناد و ريتاج وينهم ..؟!



أم بدر:هاذي هي ريتاج نازلة ..



سحبت كرسيها و جلست ..



جنى و عيونها على ريتاج:وين ريناد ..؟!



ريتاج وكسل النوم باقي فيها:أنا نازلة هي توها تصحى من النوم ..



بدر:نبدا بالغداء على بال ما تجي ..



أبو بدر بكل إصرار:موب متغدي إلا لما تنزل ريناد موب كفاية أنها ما صحت الصبح تفطر ..



جنى بنبرة تردد:أمس آخر الليل أنا نمت و هي جلست سهرانة .. شكلها جلست لحد الصبح ..



أبو بدر بكل ضيق:حتى ولو .. موب من شيء جديد كل خميس تسهر الجمعة تصحى بدري معنا ..!



ريان مع ابتسامة إحراج:يبه الله يهديك ريناد موب بزر عشان تقلق عليها كذا ..



زفر بكل ضيق:قومي شوفي أختك ..



وقفت ريتاج و بكل ضيق:اووف دايما تجي براسي .. – طلعت بكل ضيق و دخلت غرفتها ..



ارتسمت على وجهها علامة الصدمة .. ثواني و صرخت:يبه .. بدددددددددر ..



بدر و ريان .. تناقزو من كراسيهم وطلعوا ركض لفوق ..



طلعت ريتاج من الغرفة:يمة الحقي على ريناد ... طايحة بنص الغرفة ..




.._.._.._.._.._..




حاطة الكتاب بحضنها و صينية القهوة قدامها تقهوي أمها و تذاكر ..



أم جمان:أقول جمان يمة ..؟!



رفعت عيونها:سمّي يمة ..



أم جمان:وش رايتس تقومين تصدين ..؟!



جمان بكل استغراب:ليش ..؟!



أم جمان:بعد شوي بتجي أم عبد الرحمن ..



جمان:وإذا ..؟!!



أم جمان بعد تردد كبير:آخر مرة جتني فيها أم عبد الرحمن ..



قاطعتها بكل هدوء:خطبتني للمرة الثنين وعشرين لولدها .. يمة ما أبيه .. أنا أصلا ما أفكر بالزواج .. ليش موب راضية تفهم ..



أم جمان:طيب ليه يايمة ..؟!



جمان وعيونها ع الكتاب:شهادتي ومستقبلي أهم ..



أم جمان بنبرة كلها ألم:بس أنا خايفة تغيب شمسي عن الدنيا و أنا ما شفتتس ببيت رجلتس.. ولا شفت عيالتس ..؟!



جمان:يمة الله يهديك يعني لي رحت لبيت رجلي ضنك بيحميني من هالدنيا وضيمها .. الشيء الوحيد اللي بينفعني هو شهادتي يكفي أنها بترفعنا عن المذلة للناس ..



أم جمان:ايه والله صدقتي .. بس فشيلة كل ما فتحت لي الموضوع عندها أمل ... ترفضين أنتي ..



جمان:هي اللي وجهها مغسول بمرق وإلا كان المفروض ما عاد تفتح الموضوع معك .. – قطع حوارهم طق الباب ..



قامت وفتحت الباب .. دخلت أم عبد الرحمن .. سلمت عليها جمان ..



أم عبد الرحمن:هلا والله و غلا ..



جمان زفرة بكل ضيق:هلا بك ..



أم عبد الرحمن تدخل وتنزل الغطاء:وش أخبارتس يمة ..؟!



جمان:الحمد لله تمام ..



أم عبد الرحمن وعينها ع الكتاب اللي بيد جمان:للحين عندتس أمل بهالكتب ..



جمان:الأمل بالله ..



قاطعتهم توقف حوارهم الحاد قبل لا يكبر و يصير هوشة:حياتس يا أم عبد الرحمن .. اقلطي ..



دخلت أم عبد الرحمن و هي تناظر أم جمان:الله يحيتس ..



أم جمان:خلاص يمة روحي داخل عشان يمديتس تخلصين مذاكرتتس ..



دخلت و هي تناظر أم عبد الرحمن بكل ضيق:إن شاء الله ..



رغم إن الجواب بين من عند الباب لكن الفضول بيقتلها:ها بشري يوم أم جمان ..



أم جمان:والله ولدك والنعم فيه .. بس ..



قاطعتها و هي تأخذ الفنجال من يدها .. بكل ضيق:بس خلاص فهمت ..




.._.._.._.._.._..




طلعت الدكتورة من غرفة الطوارئ ..



بدر بكل لهفة:طمنينا دكتورة ..؟!



الدكتورة:ما كان له داعي تجيبونها للطوارئ ..



ريان بكل عصبية:أختنا وش فيها ..؟!



الدكتورة و هي بقمة الإحراج:شوية تعب و إرهاق .. لا أكثر و لا أقل ..



جنى و الخوف متملكها:يعني ما فيها شيء و تقدر تطلع اليوم ...؟!



الدكتورة:أكيد تقدر تطلع بس بعد ما يخلص المغذي اللي ركبته لها .. يعني بعد أربع ساعات تقريبا ..



جنى:يعطيك العافية دكتورة ..



هزت رأسها و مشت عنهم لبعيد ..



زفر بدر بكل راحة:أنا برجع للبيت أطمنهم و عندي أوراق لازم أخلصها اليوم ..



ريان:أنا بجلس .. – لف على جنى و ارتسمت بعيونه نظرات استفهام ..



جنى:بجلس معك .. عشان أتطمن على ريناد و أبطلع أمر ليان ..



بدر و هو يبعد:اجل يالله سلام ..



دخلت جنى مع ريان لعند ريناد ..



ابتسمت بكل تعب ..



جلست جنى على طرف السرير:خوفتينا عليك ..



ريناد بكل خوف:وش قالت الدكتورة ..!



ريان و هو يجلس ع الكرسي:تعب وإرهاق ..



ريناد .. هزت رأسها بالتأكيد ..



جنى:الله يصلحك بس وش له متعبه نفسك زين اللي وصلتي له ..؟!



ناظرتها بنص عين:علمي نفسك أول ..



جنى بكل تعجب:أنا ..!



ريناد:ايه أنتي بعد مثلي تجلسين لآخر الليل ع البحوث والدراسة و ساعات تروحين مواصلة .. زيي طبعا ..



ضحك ريان:ههههههههههههه .. أقول بتقعدون تنشورن غسيل بعضكم موب قاضين إلا بكرة ..



وقفت جنى:أنا رايحة لـ ليان ..



ريناد بكل ضيق:لا يكون زعلتي ..؟؟!!



ناظرتها بكل ضيق .. ثم ابتسمت:طبعا لاء .. أزعل من نفسي و لا أزعل عليك .. بس بروح أتطمن عليها ..



استوقفتها:جنوو ..



لفت جنى:خير ..



ريناد:أمس دقيت على جوري و قالت إنها حامل ..



ناظرتها بكل صدمة:وشلون .. – رجعت تبتسم:متى هالحكي و أنتي وش دراك ..؟؟!



ريناد بكل غرور:أنتي بس رددي اسمي "راء .. ياء .. نون .. ألف .. دال" .. وتعرفين القوات الخارقة ..



ضحكت جنى:زين علمتيني كنت مترددة .. ودي أدق بس ما عندي سالفة ..؟!



ريناد بنبرة غرور:الله يخليني لك .. و لا يحرمك مني ..



ضحكت عليها وطلعت ..



لفت عليه .. :وش عندي الوجه الضاحك ..؟!



ريان و الابتسامة ما فارقت وجهه ..:أنتوا يا ذا الحريم .. حتى على السرير الأبيض سوالف الحش ونقل الأخبار ما تروح عليكم ..!!



ريناد:بسم الله علي ترا ما فيني شيء كايد حتى تتفلسف سرير أبيض وسرير أسود .. وبعدين هاذي صديقتها قبل لا تكون صديقتي ..!!



ريان:حتى الصداقة قطه بينكم ..؟! .. والله عجايب ..!!



حست بالتعب يزيد عليها فقررت توقف هالنقاش السخيف ..



زفرت بكل راحة .."الحمد لله تعب و إرهاق لو كان انهيار ما طلعت منها سليمة .." .. غمضت عيونها و هي تريح أعصابها و تتناسى هـ العالم ثواني ..




..




بالدور الثاني ..



جنى بكل صدمة:بكرة ..!!!



أم بسام و عيونها على المرايا الصغيرة اللي بيدها:ايه و الصبح بعد ..



جنى و نظراتها تتنقل بين ليان و زوجة اخوها:بس ما كأنها تحتاج راحة أكثر ..؟!



أم بسام تمسح أثار الكحل اللي نزل مع دموعها:الدكتور قال ما عاد تحتاج الجلسة هنا .. وبعدين جلسة المستشفى تمرض زيادة ..



جنى:ليان وش فيك ساكتة ..؟!



ليان بكل ضيق:ما عادت أطيق الجلسة هنا ..



ناظرتها بكل لوم .. " مستعجلة تشوفينه .. الله يستر من الصدمة اللي بتجيك من شوفته ..!" .. رفعت عيونها على زوجة أخوها .."تمسحين دموع التماسيح .. صدق من قال الحريم سحالي كل دقيقة لهم لون ..؟!"




.._.._.._.._.._..




الجو فـ بيتهم كان هادي لأبعد حد ..



أمهم و كعادتها لاهية مع مناسباتها و احتفالاتها .. اللي تشارك الناس فيه بدون وجه حق حتى ..



العيال اليوم جمعة .. بالنسبة لهم يوم الكورة .. المكان الوحيد الحي فـ البيت .. غرفة البنات ..



أكثر من النص ساعة و هي تمسح بالسوارة وكأنه تحفه فنيه إذا مو أكثر ..



ناظرتها لمى بكل شك:ألوم ..؟!



ألمى و عينها ع السوارة:هاااا ..



لمى:من وين لك هالسوارة ..؟؟



ألمى:هدية ..



لمى:من من ..؟!



ألمى بعد تردد كبير:من عادل ..



لمى بكل ضيق .. رمت الكتاب من يدها:قابلتيه ..؟!



ألمى و هي تتهرب من عيون لمى:من بعيد لبعيد ..



قربت منها:يالخبلة .. هالمرة من بعيد و عقبها يقرب و بعدها الله يستر من النهاية ..!!



ناظرتها ألمى بكل ضيق:أنتي بس تبين تخربين علي فرحتي ..!



لمى:ألمى وش هالكلام ..؟!



ألمى بكل عصبية:كل شيء بطاوعك فيه مع أي واحد من اللي أكلمهم إلا عادل ..



لمى:يعني لو يقولك قطي نفسي بالنار بتسوين كذا ..!



ألمى بكل طفش:اوووووووف .. عاد لا تبالغين لمووو ..



ناظرتها بكل ضيق .. و بنبرة كلها هدوء:ألمى حبيبتي .. كله خوف عليك .. ولمصلحتك ..



ألمى:لموو رجاء أنا مروقة الحين لا تنكدين علي .. رجاء يعني ..



ناظرتها بلوم:الله يصلحك بس .. – طلعت برا الغرفة للصالة ..



رمت نفسها على الكنبة و سحبت الريموت .. تنهدت بكل ضيق .."ويصلح قلبي اللي موب مطاوعني .. و انسى هـالسلطان" ..




.._.._.._.._.._..




مرخي جسمه ع الكنبة في الصالة و سماعات الجوال بأذنه ..



وبنبره كلها تهديد:بتول لو حسيت في جزء من الثانية أنك تلعبين بي والله تندمين ..



البتول و هي تقلب في فساتينها:مياف وش فيك .. الحين وش مناسبة هالحكي ..؟!



مياف و هو يسحب نفس من سيجارته:مدري اليوم أول مرة أقابلها من شكلها حسيت أنها موب راعية مزآج مثلي .. وأنتي تعرفيني ما أحب الجديد اللي يجي بقراطيسه ..



البتول بنبرة كلها ثقة:من قالك غزل أم المزآج بس هي مثلها في الحياة .. "تمسكن حتى تتمكن" ..



مياف:تؤ .. لا لا .. هي تخاف موب نوعي ..!!



البتول:مياف تراك بتزعلني منك جد ..



مياف يسحب نفس ثاني بكل توتر:محد يجيب لي البنات غيرك و جميلك على رأسي من فوق .. بس قلت لك الجديد ما أحبه ..



البتول:صدقني أنت الخامس بالنسبة لها .. بس هذا هو أسلوبها .. تقولك أنا و أهلي و ظروفي ما تدري يمكن طمعت فيك و قاعدة ترسم عليك حتى تتملكك طول العمر ..



ضحك بكل استهزاء:ما عاد إلا هي أخذ لي وحدة هي و كلاب الشوارع واحد ..



ضحكت معه رغم كلامه الجارح و هي عارفة أنه يعنيها من قريب أو حتى من بعيد:المهم أبيك تطول بالك عليها شوي .. شكلها بتلعب على طويل ..



مياف بنبرة كلها احتقار:إذا هي أستاذة في اللعب أنا عندي ماجستير لعب ..



ضحكت بكل دلع:طبعا بتعلمني فيك ..!



مياف:طيب يالله باي .. نص ساعة و بتبدا سهرتي برتب المكان قبل لا يوصلون الشباب ..



البتول:اوووك .. أنا خمس دقايق و بكون عندكم .. باي حبي .. – سكر السماعة من غير ما يرد ..



..



رمت الجوال بكل ضيق و همست بكل عصبية:ما صبرني عليك غير شيء واحد أنك بتجيب رأسها لي .. وأرد لك الصاع صاعين يا أروى ..



و أنت يا مياف بتتربى على يدي بعد ..




.._.._.._.._.._..




رغم زحمة البنات في الجامعة و خاصتن أنه يوم سبت .. قمة الإزعاج و القلق ..



..



بس كانت تمشي بين البنات لحالها و عيونها ع السماء .. بس تفكيرها برا الجامعة فـ مكان بعييييييييييد ..



فاجأتها من وراها:صباحك سككككككر ..



لفت ريناد .. رغم تفاجأها ابتسمت:صباحك قشطة ..



ابتسمت جوري و هي تمشي معها:وش عندك لحالك ..؟!



ريناد وملامح العبوس على وجهها:تهاوشت مع البنات ..؟!



جوري و عيونها لقدام:كاثرة هواشاتكم هالأيام ..؟! ..



زفرت بكل ضيق:وش أسوي بثقالة دمهم ..؟! .."غثوني كل دقيقة و الثانية بسام و بسام .. يبغون يذكرون به .. و .. أنا نفسي ما نسيته ..!! .."



جوري و نظرة تفقدية ع المكان:أجل جنى ما جت ..؟!



ريناد و عيونها لقدام بعد:ايه ..



جوري:دقت علي أمس .. إنتي اللي قلتي لها عن سالفة حملي ..



ريناد:يب ..



ابتسمت و بنبرة لوم:هي بلحالها مزحومة كان ما قلتي لها ..!



ابتسمت ريناد:عشانها مزحومة قلت لها .. قلت خلها تفرح شوي ..



جوري و تذكرت شيء:صح .. سلااامات ..



ريناد مع ابتسامة باهتة:الله يسلمك ... ما تستاهل ..



جوري وهي تجلس:الا تستاهل و نص ..



جلست ريناد:أهلي عاد كأنهم يتحرون الطيحة لي .. تلقين أمي الحين كبرت السالفة عند خالاتي ..!!



ابتسمت جوري:أكيد العيون بتكون عليك .. و ..- رجعت تسكت وارتسمت ملامح إحراج على وجهها ..



ناظرتها بكل تعجب:و .. وشو ..؟!



ابتسمت جوري:تبين الصراحة رنود ..!!



ريناد:أكيد ..



جوري:أمس كنت أسولف عنك مع جنى وقلت لها شيء المفروض أقوله لك أصلا بس ما حبيت أكون الملقوفة ..



ضحكت ريناد:في خاطرك شيء .. و ساكته عنه قولي قولي .. مافيه شيء يحرجني ابد ..



جوري بعد تردد كبير:من صار الحادث لولد عمك ..



لفت ريناد عليها ..



جوري بكل إحراج:مغير اللي اسمه بسام وأحسك متغيره ..!!!



ريناد بكل شك:جنى قايلت لك شيء ..؟!



جوري بكل اندفاع:لا والله .. بس أمس كانت بتزل بلسانها بس سكتت ..



ريناد والشك ما زال بداخلها:أجل وش مصدر هالإحساس ..؟!



جوري:اسأليني في لغة العيون .. من عقب ذاك اليوم اللي بدت تقلق فيه ليان .. لا ضحكتك نفسها و لا حتى سوالفك تحسين فيها شيء من الكآبة ..!!



ابتسمت بكل ألم:اللي في القلب خليه في القلب .. لا الكلام و لا الدموع بترجع الماضي ..



جوري جلست .. ريحت ظهرها أكثر:موب صحيح .. قبل كنت مثلك و مقتنعة مليون بالمية بهالفكرة بس بعد ما جلست و تكلمت معك .. حسيت براحة موب طبيعية حتى في أشياء كثيرة للحين مشغلتني بس ما عادت اهتمامي الأول ..



ريناد بنبرة كلها شجن و هي تجلس جنب جوري:حتى لو كان كلامك صحيح .. أغص بالكلام و إذا طلع طلعت معه الدموع و أنا موب ناقصة إحراج ..



جوري:خايفة يقولون عنك البنات .. طلع عندها إحساس و تعرف تبكي ..؟!



هزت رأسها بالنفي:نص حياتنا بالمدرسة و الكلية و هالنص كله حرب في حرب بالدراسة أو بالعلاقات الاجتماعية ..



جوري بنبرة قريبة للترجي:رنود .. صدقيني لو تكلمتي بترتاحين ..!!



ريناد مع ابتسامة تبي تضيع السالفة:لهالدرجة اللقافة ذابحتك ..



لو كانت من غيرها كان ممكن تجرح .. بس تعرف ريناد و مزحها .. هزت رأسها بالنفي:لاء .. لأني أحبك ..



نزلت عيونها للارض وتملكها الإحراج .. ما كان المفروض تقول لها كذا ..!!



جوري محاولة شبه يأسه:أمس طحتي عليهم و كان تعب و إرهاق بس بكرة راح يكون انهيار حاد ..



ارتسمت على وجهها ملامح ألم وحزن .. بانت نظرة تفكير بعيونها:صدمني .. أخر إنسان كنت أتوقعه يطعني بالظهر هو ..



جوري بكل اهتمام:وش اللي صار ..؟!



سحبت نفس تستجمع قواها وتلمم شتاتها:كنت مراهقة حتى كنت أقرب للطفولة .. بثاني متوسط لما بدت قصة حبنا العقيمة .. تمسك فيني وحاول كذا مرة يتقدم لي و كان الكل يرفض حتى عمي اللي هو أبوه كان ينزعج من طلبه و قتها كان بالجامعة أكببر من بكثييييييييير ..



خذت تنفس تهدي أعصابها وبدقايق تنعد ع الأصابع هدا الجو .. وفضى المكان عليهم ..



..



كملت وبنبره كلها ألم:ما كنت حاطته في بالي أصلا وقتها ما كانت تجذبني هالأشياء حب و زواج و غيره .. بس هو علمني وشلون أحبه و أتعلق فيه .. علمني وشلون أفقده و أشتاق له لما يغيب عني دقايق .. علمني وشلون أقلق و أتوتر لما يتأخر علي برسالة أو رنة تلفون .. علمني وشلون أصنع لحظات حلوة نعيشها مع بعض وأتجنب كل شيء يعكر جونا ..



ابتسمت بألم:لحد ما جا ذاك اليوم وحلف قدام الكل "إذا نجحت للثانوية بيتملك علي و بعد ما أخلص الثانوية زواجنا" .. محد قدر يوقف بوجهه حتى جدي وهو كبيرنا اللي محد قد وقف بوجه سكت لحظتها ..



فرحت كثير مع أنه كلمة زواج بعمري ما فكرت أدخلها حياتي .. بس اللي فرحني أنه بيكون قربي أكثر .. و فعلا بعد ما خلصت المتوسطة و بالإجازة الصيفية تملكنا .. وعشت أحلى أيام حياتي .. بس الأيام الحلوة ما تدوم .. – مسحت دموعها بكل قهر بس للأسف ما طاوعتها دموعها و ما وقفت ..



بلعت ريقها تضيع عبراتها..:فجأة و من غير مقدمات طلقني .. حتى أذكر كان بعد وفاة جدي بثلاث شهور .. واختفى من هالوجود ..



جوري بكل تركيز:وشلون اختفى ..؟!



ريناد:14/10 من ذيك السنة وصلتني ورقة طلاقي .. كأن آخر شيء ينذكر فيه اسم بسام .. اختفى من المملكة بكبرها و محد عرف له طريق ..



جوري بكل تعجب:وشلون اختفى ..؟!



هزت كتوفها بكل تعجب:مدري وشلون .. اختفى من البلد ومحد عرف له مكان .. – مسحت دموعها و بانت على وجهها ملامح العصبية ..



..:فوق همي و زعلي على نفسي و كنت خايفة عليه أكثر مني .. بس نظرات الناس وكلامهم كان تقتلني فـ اليوم ألف مرة ..




جوري:والناس وش يتكلمون فيه ..؟!





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


ريناد:تركها .. تطلقت .. معقولة تكون السبب .. ترك البلد بسببها .. – لفت عليها و بكل اندفاع:حتى صرت أشك بنفسي إن كان طلعت معه بيوم وغلطنا أو قلت له شيء غلط .. صرت أتخيل أشياء ما صارت ..!!




جوري بكل لوم:إلا هالشيء تعوذي من إبليس ..



تنهدت بكل ضيق:كرهني في نفسي لحد اليوم موب قادرة أسامح نفسي حتى بعد رجعته ..



جوري:الله يهديك بس أنتي وش دخلك ..؟! .. طيب يوم رجع ما قال وش السالفة ..؟!



هزت رأسها بالنفي:ياليته ما رجع بس .. صحيح كل الشكوك اللي كانت تحوم حولي تلاشت بس رجع لنا بسام ثاني .. إنسان تافه و بارد ما عنده أي مسئولية اتجاه نفسه حتى ...



أنتي بس شوفي الا مبالاة اللي هو فيه وين وصلته .. لـ العناية المركزة ..



تنهدت بكل ضيق:والله قصتك تشيب الرأس ..!!



ارتسمت على وجهها ابتسامة باهتة:كل يوم أحط رأس ع المخدة أقول لنفسي:كابوس يا ريناد و بكرة تصحين منه .. – وبنبرة كلها استهزاء:وأنا اللي أصلا وجودي بهالدنيا مثل الكابوس ..



قربت منها أكثر وبنبرة أقرب للخوف:وش قاعدة تقولين .. جنى و لمى حتى ليان .. كلهم كانوا قلقانين عليك من اختفى بسام ..



ريناد:جوري صدقيني موب محتاجه لهالكلام ..



جوري:والله العظيم ما أكذب عليك أنا سمعت ليان تقولها .. "إذا صار في أخوي شيء بزعل عليه يوم و يومين لكان إذا طال زعلي فهو عشان ريناد" ..



ريناد حاولت ترسم الابتسامة لكن نبرة صوتها ما طوعتها و اختنقت:هذا اللي خلاك تشكين ..؟!



جوري:لا والله من قبل .. بس كلام ليان أكد شكوكي ..



غمضت عيونها بكل هدوء و خذت نفس عميق ..



زفرت .. و ابتسمت بكل راحة:ما صار شيء اليوم و ما تكلمت عن أحد معك ..



رجعت تفتحت وابتسمت وبكل عبط:جوري .. ليش ما رحتي لمحاضرتك ..؟!



ضحكت من كل قلبها:هههههههههههههههههههههههههههه .. قسم أانك خبلة ..



تتصنع البراءة:أنا حرام عليك وش سويت لك ..؟!



قطعت كلامهم و هي تصرخ من بعيد:جورررررررررررري ..



لفوا و راهم .. وهمست جوري:لمى .. – وقفت وراقبتها وهي تقرب منها ..



قربت لمى و سلمت على جوري و ريناد:صباح الخير ..



ريناد:صباح النور بدري ..!!



ابتسمت لمى:صحيت متأخر و انعفس البيت فوق تحت ..



جوري:زين وصلتي ع الوقت ربع ساعة وتبدا المحاضرة ..!



ضربت ريناد على جبنها على خفيف:المحاااااااااااااااضرة .. سعد الدب والله لـ يشرشحني قدام البنات ..



ضحكت جوري من كل قلبها و بنبره كلها استهزاء تقلد صوت ريناد الحاد:ليش ما رحتي لمحاضرتك – بصوتها الطبيعي:.. كان سألتي نفسك أول ..؟!



ريناد بكل خوف:باي .. باي ..



ضحكوا عليها .. :هههههههههه



لفت لمى على وجوري:جنو ما جت ..؟!



هزت رأسها بالنفي:لاء .. اليوم ليان بتطلع فـ بتكون معها ..



لمى:اهاا .. – رفعت حاجب:كأنها عجبتها سالفة الغياب ..؟!



ناظرتها جوري بنص عين:اللي يسمعك ما يقول أنك غايبة طول الأسبوع اللي راح ..



ابتسم بإحراج:امشي نروح للقاعة يا الله نوصل على الوقت ..



..



داخل قاعة المحاضرات .. كل البنات متعلقة عيونهم على الشاشة اللي تربط بينهم و بين الدكتور ..



و هي معهم .. لكن فكرها فـ مكان بعيد .."لو صحى بسام صدق .. وش بيصير فيني ..؟! .. وشلون بقدر أعيش و أنا عارفة أنه قاعد يتعذب ..!!"




.._.._.._.._.._..





جلست على طرف السرير ..



جلست ليان بكل تعب:آخ كأني ما تحركت من فراشي شهر ..



ابتسمت جنى و هي تنزل شنطتها:بهاليومين اللي جلستي فيهم بالمستشفى .. هم ساعتين اللي جلستي فيهم و الباقي نايمة من هالمهدئات ..!!



رجعت توقف و تنزل عبايتها:مع إني حاطة أسوء الاحتمالات بس من جد انصدمت ..



جنى وهي تأخذ العباية من ليان وتعلقها:أني بتقولين لي .. أنا شفت بعيني ..- قربت تساعدها عشان تنسدح ..



ليان بكل لوم:الأسبوع اللي راح كله كنتي عندي .. وبعد تغيبين السبت ..



جنى وهي تجلس جنبها:لأجل عين تكرم مدينه ..



ليان بكل حزن:شفتيه صح ..؟!



جنى و بعينها نظرة تفكير:غصبن علينا نزعل .. بس بعد ما أتفكر أحس كلنا غلطانين موب يكفي أنها كتبت رب العالمين ..



ابتسمت بكل ألم:نفس كلام الجازي ..؟!



جنى:أي جازي ..؟!



ليان:الإدارية اللي معنا مغير صديقة فجر ..



جنى و المفاجأة واضحة بعيونها:صديقة فجر وش جابها عندك ..!



ليان:هي زميلة عمل لي قبل لا تصير صديق فجر ..



جنى ما قدرت تخفي نبرة الضيق بصوتها:اها و متى جت لك ..؟! .. ما شفتها ..!!



ليان:ما زارتني .. دقت علي .. من وقتها و أنا حاس براحة .. من عقب ما سمعت كلامها ..



جنى و العصبية بدت شغلها بأعصابها:يعني هي اللي خلتك ساكتة كل هالوقت ..



ليان:تقدرين تقولين ..! .. طول الوقت أفكر بكلامها و أول شيء ببداء به بخطب لـ بسام ..



جنى ماقدرت تخفي صدمتها:وشو ..؟!



ليان و ابتسامة تفاؤل:بحط في بالي أفكار حلوة .. كيف راح أساعد بسام يتكيف مع نفسه .. راح أبدا أبني مستقبله من الحين حياته ما عاد هي على كيفه .. يشوف آخرة طيشه وين وصلته ..؟!



جنى وعلى وجها ابتسامة استهزاء جانبية:اللي يسمعك يقول بسام تحت في المجلس ..



ابتسمت بألم:لاء طبعا .. بس إن شاء الله بيكون ..



تنهدت بضيق .. حست بالحزن على نفسها و هي تحطم فـ ليان .. بس ما تدري ليه من تسمع طاري الجازي .. يركبها عشرين جني .. و كأنه مأكله حلال أبوها .. تحس أنها قاعدة تستغل البنات و اللي حولها عشان تبني لها سمعة و تحس بذاتها .. بكل اختصار "انسانة استغلالية" .. لكن جنى حكمت عليه من



طريقة تعاملها لا أكثر و لا أقل ..




.._.._.._.._.._..




وقت الفسحة جالسين بزاوية الفصل .. :ووبس هذا كل اللي صار ..



ريتاج بكل ضيق:طبعا بيكون رقيق و ذوق معك .. بس هذا طبعا الذياب .. يتمسكن لحد ما يتمكن ..



لوجين:خلي نظرتك أرقى من كذا ..



ريتاج بكل عصبية:بلا أرقى بلا أزفت .. كلهم واحد أصلا يكفي أنكم على علاقة مشبوهة و يناظرك بكل احتقار اذا كان ما عندك علم ..



لوجين بكل غرور:موب صحيح .. هاذي الحجج ما يقولها غير الناس اللي تفكيرها على قدها ..



ريتاج:أنا أقوم أحضر لي كلمتين أبرك ..



ناظرتها لوجين بكل ضيق .. :اففففففف و غزل وينها اليوم ما جت ..؟!!



..



.



..



على بعد كم فصل .. بكل ضيق:هالمرة بمشيها بمزاجي بس بعدين ما راح تتكرر أتوقع كلامي معك المرة الماضية كان واضح و هالمرة أوضح ..



البتول بكل برود:أنتي غبية و إلا تتغابين ..؟!



ناظرتها غزل بكل ضيق:بتول:ما أحب اللف و الدوران ..



البتول قربت منها و همست:إذا بتظلين على هالوضع ما راح تستلمين منه و لا قرش زيادة ..



غزل:أتوقع بينت لك شروطي من البداية .. مكالمات وبس أنا حتى الصورة رافضتها تقومين تطلعين لي بالطلعات و المواعيد ..



البتول:أنا فهمته شروطك من البداية بس الرجال مالهم رآي واحد و خاصتن لما يكون في بنات في الموضوع ..



غزل:هالشيء موب مشكلتي بس الظاهر الكلام لازم يكون مباشر حتى يفهم حضرته ..



مسكت كفها بكل قوة:غبية أنتي تبين تطيرينه من بين يدك موب كفاية أنه الوحيد اللي طلع لك ..



ناظرته غزل بكل احتقار سحبت يدها .. لفت وعطتها ظهرها ..



..



.



..



على بعد دور و في الطابق الأرضي ..



جمان و هي تأخذ نفس:بس هذا اللي صار ..



أروى:والله أنها ..- لاحظتها تأشر لهم من بعيد ابتسمت..:ألووم ..



وقفت أروى و جمان يرآقبون ألمى اللي تقرب منهم و هم يتبادلون الابتسامة معها ..



ألمى بكل حماس:صباحكم عسسسسسل ..



أروى:صباحك كادي و جوري ..



ألمى مع نظرات غرور:احم احم .. كيف كانت إجازتكم ..؟!



جمان:لا أحد يسمعك .. !!



ضحكت أروى و ألمى بصوت عالي .. ههههههههههههههه



جمان:وش فيكم ..؟!



ألمى:الظاهر القعدة مع أروى أثرت فيك ..؟!



ضحكت أروى:شايفتني فايروس .. يا زينك يا جموون و أنتي تقولين كلامي ..



جمان:ايه والله شكلي ببدل مكاني مع غزل .. حتى في البيت تقول أمي .. متغير كلامك ..



ألمى:من عاشر قوم أربعين يوم صار منه أجل وشلون سنة ..!!



أروى:يالله عاد كأنك قاعدة تهزئين فيني من الصبح و أنا ساكتة ..



ألمى بنص عين:واضح أنك ساكتة ..



طاحت عين أروى على يد ألمى .. :بنننننننت ... وش ذا اللي بيدك ..؟!



ألمى بكل خوف:وشو ..؟!



أروى:السوارة تهبببببل ..



ألمى:صدق حلووووة ..



جمان بجماس:رووووووووووعة .. من جد خطيرة ..



أروى وهي تقلب في يد ألمى:ماقد شفتها مع احد ..



رفعت يدها بغرور:لو موب هدية كان قطعتها نصين و عطيتكم إياها أنتي و جمون ..



جمان مع ابتسامة:بالعافية عليك ..



أروى:ومن من ..؟!



ألمى و بعيونها نظرة حيرة:بنت عمي جايبتها لي من البحرين ..



أروى:البحريين قلتي لي .. أجل شيء مثل ذا ينباع عندنا ..؟!



ضحكت جمان:هههههههههه مدري من بقي موب طايح من عينك ..



أروى:محد غيرك والله ..



ألمى تتصنع العصبية:يا سلام وش مطيحني من عينك هااا ..؟!



ناظرته بطرف عين:من بدت السنة و نقلوك لفصل ثاني وأنتي جاحدة ..



ألمى و هير ترمش بعيونها بكل براءة:أنااا حراام عليك ..



جمان:لا حرام أروى .. ترا دايما تجي عندنا بين الحصص بس تكونين في الحمامات ..



ألمى بكل غيض مصطنع:ايه علميها من اللي مسنترة في الحمامات كأنه صرصور ..



أروى بكل براءة مصطنعه:أنا صرصور .. الله يسامحك ..



ألمى:لا تكفين أنبني ضميري ..



ضحكت جمان عليهم .. ورن الجرس ..



أروى:خسارة رن الجرس .. صدق الوقت الحلو يطير بسرعة ..



ألمى:اييه والله – قربت و سلمت على أروى .. ناظرتها جمان بكل استغراب ..



قربت ألمى و سلمت على جمان:باي حبيبااااتي ..-مشت لبعيد ..



لفت أروى على جمان اللي ارتسمت على وجهها ملامح الصدمة .. :جموون وش فيك ..؟!



ناظرتها بكل تعجب:الله يثبت فينا العقل .. ليش تسلم علينا .!



أروى و هي تجرها مع يدها:الله يرجك .. حسبت عندك سالفة ..!! .. امشي نطير قبل لا تجي منييرة ..




.._.._.._.._.._..




دخلت البيت لقت الهدوء يعم المكان .. همست بخاطرها"أكيد محد فيه كلهم بدواماتهم" ..



طلعت من المطبخ بعد ما حست بصوت .. ابتسمت:حمد لله ع السلامة ..



ابتسمت جنى:الله يسلمك بس ما فيني شيء ..!



ضحكت أم بدر:من كثر ما ترافقين مع ليان حسيت أنك أنتي المريضة موب هي ..!



جنى و هي تجلس على أقرب كنبه:لا الحمد لله .. اليوم معنوياتها فوووق .. اللي يشوفها اليوم ما يصدق أنها هي اللي أمس ..



أم بدر:يالله لك الحمد ؟؟



جنى:ايه والله .. له الف شكر و حمد ..



أم بدر:قومي خذي لك حمام ينشطك و نص ساعة و الغدا يكون جاهز و العيال كلهم يرجعون من دواماتهم ..



وقفت جنى:والله مدري يمكن أنوم ..



أم بدر:براحتك .. بس ريناد و ريان موب تاركينك تنومين ..!



ضحكت جنى وهي توقف:ايه والله يكفي بس بنات الكلية بيزعجوني .. عن أذنك ..



ابتسمت وهي تراقبها تبعد و همست بخاطرها"يا حسرة قلبي عليك يا جنى" ..




.._.._.._.._.._..




فـ غرفتها لحالها .. للحين ما غيرت مريولها الرصاصي .. و تهز رجولها بكل توتر و هي تسمع كلامه فـ الجوال ..



كلمها بكل عصبية:الحين أنا بفهم وش الفايدة من مكالمتنا هاذي ..



غزل بكل توتر:ممكن أنت اللي تجاوب لأني نفسي موب عارفة ..



مياف:أنا أكلمك في اليوم أكثر من ثلاث ساعات ليش في الأخير تروحين تقولين لبتول تنقل لي الكلام .. أنا ما صدقت نتقابل و تطلع من حياتنا ..



غزل:للـ الحين ما عندي الجراءة ..



مياف:صار لنا فوق الأسبوع نتكلم مع بعض .. وما تعودتي للحين ..؟!



غزل بدت تتحكم فـ أعصابها و تسترجع هدوءها:موب بيدي ..



مياف هدا لكن بعد ما سحب له نفس من السيجارة:خلاص طيب .. هاذي أخر مرة أكلمك و متى ما عرفتي وش هدفك من مكالماتنا .. وحسيت أنك تعودتي علي .. بكون منتظر اتصالك .. – سكر الخط ..



بعدت الجوال عن أذنها .. "وش معني هالكلام ..؟!."



فتحت الباب وبكل حماس:يالله غزاااله الغداء ..



رفعت عينها على أختها و حست بالدنيا تضبب على عيونها ..



فجر حست بملامح أختها اللي تغيرت:غزل وش فيك ..؟!



أقل من الدقيقة .. و من دون أي مقدمات .. طاحت على الأرض ..



صرخت بكل خوف:غزززل ..




.._.._.._.._.._..




لفت الروب الأبيض عليها بإحكام .. جمعت شعرها المبلول على جنب ..



و خذت نفس عميق و هي تحس بالانتعاش .. ابتسمت ليان و هي تناظر وجهها المنور .."عقبالك يا بسام .. عقبال ما تطلع و تنور البيت مثلي" .. ضحكت على نفسها .. حست بالغرور بكلامها ..



فتحت الباب و طلعت لـ برا .. الهدوء يملا المكان .. خذت نفس للمرة الثانية .. حست بريحة المنظفات تملا المكان .. ابتسمت .."تعودت على ريحة المستشفى شكلي ..؟!" ..



بدت تتمشى بشكل عشوائي فـ البيت .. حست للحظات بالتوهان .. ليه ما تتوه و هي ما تعرف غير طريق غرفتها و غرفة بسام .. ابتسمت لـ ماريا .. خدامتهم ..



ابتسمت ماريا:صباح كير ماما ..



اتسعت ابتسامة ليان:صباح النور .. هاا اليوم نشيط ..؟!



ماريا:اليوم يوم نزافة .. هذا وقت فرصة .. بيت فازي ..



ضحكت عليها ..:ههههه .. يا حليلك ماريا .. صرتي تتستغلين الفرص أشوف ..



زفرت بكل تعب:ماما .. 24 ساعة أزيمة"عزيمة" .. يعني أنا أشتغل 24 ساعة مدري متى هي يبغى أنا ينزف البيت ..؟!



ابتسمت أكثر .."يا حليلها صارت ملسونة زي لوجين .. ما ينشره عليها" .. بنبرة كلها ثقة:و لا تزعلين أنا بكرة أروح و أجيب خدامة ثانية عشان تساعدك ..؟!



ماريا بكل حماس:و الله ماما ..؟!



..



ابتسمت أكثر .. ماريا جت لهنا كافرة أو بالمعنى الصحيح ما لها دين .. و الحمد لله أسلمت على يد ليان .. مع أنها ما تشوف الدين غير فـ ليان و بسام اللي ما يرحمها بكثرة طلباته أغلب الأوقات لأنها خادمة بس يراعيها و خاصتن لي صارت مشغولة .. ما يتآمر عليها ..



عكس سطام و لوجين .. كل شيء يبونه .. بوقته و أم بسام .. ما تعطيها فرصة متى ما شافتها فاضية أشغلتها بتجهيز أي شيء ممكن يساعد فـ أي عزيمة ..



..



ليان:يا الله أنتي كملي شغلك .. و أنا بروح أرتب غرفة بسام ..



ناظرتها بكل استغراب:ماما .. أنتي ما يلبس زين .. الحين وقت يدخل شتاء ..؟!



رمشت عيونها بنظرة تعب:لا تخافين .. الجو فـ البيت دافي ..- بنبرة كلها حماس:يا لله بسرعة قبل .. لا يجي الكل من دواماتهم .. و بعدين ما تخلصين تنظيف ...!



ابتسمت لها ماريا و هي تراقبها تبعد .. لـ جهة غرفة بسام ..



..



مشت بخطوات هادية و هي تتأمل حياتها .. للحظة حست أنها انسانة تافه .. بهالدنيا كلها ما طلعت غير ..



بـ أخو بالنسبة لها كل شيء .. الأخ و الصديق و الأب .. يعني لو ضاع منها بتضيع وراه ..



الزواج آخر حلم لها .. لأنه بالنسبة لها حلم مستحيل ..



دخلت و هي تتأمل كل زاوية بغرفة أخوها .. كل شيء نظيف و مرتب .. دايما غرفة بسام لها الأولوية فـ التنظيف لأنه ما يحب يشوف فيها ولو طيف غبار ..



و بالنسبة لـ ماريا يستاهل التنظيف ..



جلست على طرف سرير و هي تتبسم .. تمر عليها ذكريات خاطفة لـ هوشات بسام مع ماريا .. يحبها تنظف كل شبر فـ الغرفة و ماريا ما كانت تعطي التنظيف حقه بسبب انشغالها ..



زفرت بكل راحة و الأمل برجعت بسام يتملكها .. لفت على كامدينته .. و فتحتها بكل فضول ..



" .. آخر مرة جلست مع بسام و تكلمنا.. من 4 شهور .. " .. رجعت تبتسم و هي تشوف دفتر بسام الأحمر .. الصديق الصدوق بالنسبة له .. يحب يكتب فيه كل شيء يحسه غريب فـ نفسه و مع كذا كتابته قليلة فيه لأنه نادر ما يحس برغبة فـ عمل أي شيء ..



"يا الله نشوف وش وراك يا بسام ..؟!" .. ابتسمت و هي تفتح على الصفحة السابعة .. لأنها حفظت الست الأولى ..



بدت تقرا بكل تركيز و دقة .. الكلام المكتوب كثير على غير عادة بسام ..



" .. اليوم بيكمل الشهر الرابع .. من بديت أحسب لـ زواج سطام .. باقي أسبوع .. يعني مثل ما حسبتها أربع شهور و أسبوع .. من رجعتي من لندن ..



آآخ يا لندن .. ذيك السفرة من جد كانت غير .. حسيت بنفسي أرجع مثل أول و لو إني مستحيل أرجع مثل قبل .. بس حسيت بنفس الأمنيات و نفس الأحلام تنعاد فـ بالي ..



تمنيت إني أقدر أجتمع مع الشباب مثل قبل .. نسافر أنا و بدر و تركي .. ونخلي الأهل يأكلون فينا من الحش .. لأننا دايم نرفع ضغطهم بسفراتنا المفاجأءة و إحنا مع بعض ..



..



..



..



ترك سطور كثيرة و كأنه يشرح لنفسه عجزه عن التعبير ..



..



..



..



اشتقت لإبتسامتها .. و شوفتها قدامي و هي تلعب .. أنا متأكد أنها تغيرت و ما عادت ريناد اللي قبل ..



أكيد كبرت و حلوت .. و تغيرت بس أتمنى لو تتغير للأفضل .. أتمنى لو تقدر تكبر و الجرح اللي بداخلها يصغر .. الجرح اللي سببته لها .. و دي أروح لها و أنزل تحت رجولها و أعتذر ..



بس أنا خايف .. خايف كثير ..



خايف أنها ترفض اعتذاري و هي معها الحق .. و فـ نفس الوقت خايف أموت و هي للحين زعلانة بسببي ..



أدري وش قد هي حساسة .. و ضعيفة قدام الجروح و الألم .. لدرجة أنها ما تقدر تواجه نفسها ..



أنا متأكد أنها للحين ما تكلمت مع أحد عن قصتي معها .. أو حتى نزلت دمعة عشاني ..



لأنها مستحيل تغير تفكيرها بسهولة .. بس اللي جد .. جد أتمناه من كل قلبي أنها ما تغيير مشاعرها اتجاهي و أنها تظل حولي ..



..



..



كلها أمنيات مستحيل تتحقق .. بس الأكيد أنه في شيء واحد بس أقدر أحققه ..



لا أمنيتي برجعت علاقتي مع بدر و تركي .. و لا علاقتي مع ريناد ترجع ..



بس أمنيتي إني أقدر أساعد أخوي اللي هو أقرب الناس لي .. ممكن تتحقق .. أقدر أساعده من غير ما يحس فيني حتى ..



بس كيف و وين .. هذا اللي أرتجيه من رب العالمين ..



أنـ ..



- انقطعت كتابة بسام هنا .. ضمت الكتاب لصدرها و حست بالدموع تتجمع بعيونها .. كل مرة تواجه بسام بهالمواضيع الثلاث كان يتصنع البرود .. لكنه كان يحترق من جوا ..



بدر و تركي و بسام .. كانت صدقاتهم شيء ما منه اثنين ..



حب بسام الجنوني لـ ريناد .. مشاعر مستحيل تكرر بهالكون ..



حب بسام لـ أخوه من يوم كانوا صغار .. شيء أبدي كان و لازال أمنية محفورة بصدر بسام لحاله ..



بس أكيد سطام ما حس فيه .. لأنه تعود يكون الأفضل بسبب تميز أمه عنهم .. و تعود يشوف تودد بسام و قربه منه مصلح .. مثل ما فهمته أمه بالضبط .."الدنيا مصالح" ..



مدت الدفتر ترجعه مكانه .. فكرها صار مزحوم بشغلات كثير ما تبي تتعب نفسها أكثر .. لكن أطراف أصابعها المرتجفة أفقدتها التوازن و طاح الدفتر ..



طاح و انفتح و انفتح معه أكبر جرح بحياة ليان بعد ما كان أكبر مصدر سعادة لها و لـ أخوها ..



مدت يدها و رفعت صورتين طاحوا من وسط الدفتر ..



الأولى لـ ريناد .. ما عطتها أي بال ..



لكن الثانية .. بدر و بسام و على اليسار تركي .. "آآآآآآآخ يا تركي .." ..



متأكدة و باصمة بالمليون أنه ما راح يلقى مثلها و لا راح تلقى لها مثيل ..



ناظرت فـ صورت بسام ..:أنت حبيت و أنا بعد .. لاء أنا ما حبيت عشقت بجنون .. – اختنق صوتها:بس أنت قدرت تخلي العالم يشوفون اللي بقلبك .. بس أنا حبي أنولد فـ الظلمة و مات فيها ..



خانتها دموعها و هي تتساقط على أصابعها اللي تتحسس صورة تركي ..



"كلنا .. حبينا بعض بس ما انكتب لـ حبنا حياة بس الفرق بيني و بينك أنك قسيت و نسيتني بس أنا ما نسيتك و بعمري كله ما راح أقدر أنساك .." ..




.._.._.._.._.._..




مسافات طويلة تفصلهم بس مشاعر وحدة تجمعهم ..



دار بكرسية للمرة السادسة .. كل يوم يصارع نفسه .. يبي ينساها .. يحرم نفسه من جمعته مع أهله على طاولة الأكل .. بس كل يوم يحس بشوقه لها يزيد ..



نفض رأسه يبي يحط حد لنفسه .. "خلاص .. خلاص يا تركي إلى متى و أنت عايش على ذكراها .. القدر كان دوره الأقوى فـ علاقتكم .. إذا فكرت فيها أكثر أنت اللي بتخسر .. بتخسر شبابك و عمرك .. و كل شيء حلو ما قدرت تحس به بسبب ألمك اللي تسببت لك به ..



لاء هي ما لها دخل .. " .. غمض عيونه بكل ألم .. ورجع يتفحهم بكل كسل و هو يتمنى لو العمر يرجع به و لا يكون حبها .. امتدت يده للأوراق و بعثرتها ..



محاولة يأسه منه حتى يشتت تفكيره المركز عليها .. بس للأسف طاحت يده على ورقه .. تعب و هو يقرا و يزيد فيها و ما يحس غير بجروحه تتعمق داخله ..



დ


يغيب صوتك واختنق لاذكرتــك



تخنقني العبره ويخنقني الصوت




ياما على درب السعاده انتظرتك



بين الأمل والياس والخوف والموت




لو عاد تنكر دمعتي مانكرتــك



تبقالي الحنظل وتبقالي التـوت




ولو طال دربي جيتلك واختصرتك



خايف يضيع العمر واحلامي تفوت




ياليتني ماقد حلمت وسهرتك



مادام حلمي داخل الصدر مكبوت




وياليتني لامن هجرتك هجرتك



مالي معك ياصاحبي حظ وبخوت




وياليتني وسط السعاده غمرتك



ياللي شقاك بصفحة العمر منحوت




والا أنا وسط الحنايا ذخرتـــك



كني زرعت بداخل الصدر تابوت




أنا أعترفلك ياالبخت ماقدرتك



لو ضاعت ايامي مشاريه وبيـــوت




وأنا أعترفلك ياحبيبي خسـرتك



بسكوت جيتك وابتعد عنك بسكوت


..



همس بصوت مخنوق:بسكوت جيتك و ابتعد عنك بسكوت ..




.._.._.._.._.._..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



ناظرت جوالها الثاني بكل تردد ..




"وبعدين معك يا لمى .. من ذاك الوقت و أنتي موب قادرة تبعدينه عن تفكيرك .. مع أنه ما فكر فيك ولا جاب خبرك .. – تنهدت بكل ضيق .."بعد ما كنت شغله الشاغل .. الحين صرت ولا شيء بالنسبة لك .. معقولة صار ينظر لي كـ مجرد علاقة ..! .. ليه طيب .. ليش أنا اللي شاغلة نفسي به ..



حتى النوم ماعاد صرت أنوم زي الناس من كثر ما أفكر فيه بعد ما كنت أجحد مكالماته .. وأسوي نفسي ماشفت رقمه .. – رفعت عينها ع المرايا .. "وش اللي قلب حالك يا لمى بعد ما كنتي تفرحين لما يزعل واحد منهم عليك لأنك بتتخلصين منه و خاصتن لي صار نشبة مثل سلطان .. – نفضت رأسها محاولة للهروب من الواقع " بس سلطان موب مثل أي واحد .. – تناقض نفسها"بس بحياتي ما كان يعني لي وش معنى الحين يوم زعل صرت أفكر فيه و ما في شيء شاغل بالي غيره .. " سحبت الجوال .."أنا مشتاقه له و أبي أسمع صوته .. بدق و اللي يصير يصير" ..




..




رغم أنه أنهى أوراق العمل من يده من أكثر من ساعة ونص .. بس ما يبي يطلع من دوامة ما يبي يقابل ناس و يكتمل يومه من غير ما يسمع صوتها .. الشيء الوحيد اللي صبره على مقاطعتها أنها ما تفارق تفكيره ابد ..



طلع نفس بكل طفش وهمس:وبعدين معك يا سلطان إلى متى .. بتظل على هالحال مثل البيت الواقف .. الحل بيدك بس تعجز نفسك ليه .. – رمى القلم و رخى ظهره على كرسيه .."طيب إذا كلمتها بتحتقرني أصلا هي من البداية مو عاملتي لي حساب مثلي مثل أي واحد كلماها أو قاعد يكلمها .. لا سارة موب كذا .. – فرك جبينه بأطراف أصابعه"خل عنك التفكير و سوي اللي بخاطرك ..



سحب الجوال و طلع رقمها ..




.._.._.._.._.._..




طفله بعمر الـ 7 سنوات .. ظمتها إنسانة غريبة عنها .. وهمست في أذنها:سامحيني يمة .. غصبن علي تركتك هنا .. بس أنتي هنا في أمان ..



صحت من النوم مفزوعة .. حطت جنى يدها على صدرها:هاذي هي .. هاذي الحرمة اللي تكلم عنها بدر .. – لمعة الدموع بعيونها وبهمس:أمي ..




.._.._.._..





نهاية الجزء ..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[7]|ـسابع


طفله بعمر الـ 7 سنوات .. ظمتها إنسانة غريبة عنها .. وهمست في أذنها:سامحيني يمة .. غصبن علي تركتك هنا .. بس أنتي هنا في أمان ..


صحت من النوم مفزوعة .. حطت جنى يدها على صدرها:هاذي هي .. هاذي الحرمة اللي تكلم عنها بدر .. – لمعة الدموع بعيونها وبهمس:أمي ..


وقفت بكل سرعتها و نزلت تحت .. طاحت عيونها بعيون بدر .."ليه وش معنى هو اللي اول من أقابله بعد هالكابوس" .. رفع عينه و ناظرها بكل استغراب ..التفت الكل بعد ما لاحظو انشغال بدر بشيء ثاني ..


ريناد بكل خوف:جنى ..!!!


لفت جنى عليه و ملامح الصدمة مازالت مرسومة على وجهها ..


أم بدر:بسم الله الرحمن الرحيم .. جنى وش بلاك ..؟!


حطت يده على رأسها .. حست بتوهان .. تذكرت الحلم .. لا الكابوس ومشت ركض لغرفة أمها ..


رفعت أم جاسم رأسها .. شافتها وابتسمت نزلت الملعقة من يدها:حيا الـ.. ..


قربت جنى منها وبكل توتر:يمة الله يخليك ريحيني ..


أم جاسم:بسم الله عليتس يا يمة .. وش بلاتس ..؟!


ارتجفت أصابعها وما قدرت تسيطر على دموعها:أنا شفتها .. أذكرها مرة همست لي و قالت لي يا يمة يعني أنا بنتها ..!!


ضتمتها بكل قوة:بسم الله عليتس .. وش صاير فيتس يا جنى ..؟!


جنى وصوت شهقتها يعلى:هو قال .. أنها تجي تزورنا عشاني بس أنا ما صدقت .. – بعدت نفسها من حضن أمها:بس أنا تذكرت ..


..


كان واقف يراقب من بعيد ..


ما طمنه منظر جنى و هي تمر من قدامهم و قرر أنه يلحقها ..


أم جاسم بكل خوف:جنى يمة .. بسم الله عليتس وش فيتس ..؟!


تنهد بكل ضيق .. ريان:أكيد حلم ..!!


رفعت أم جاسم رأسها وبكل لهفة:وش فيها ..؟! .. أنا موب قادرة أفهم و لا نص كلمة ..


وقفت جنى و توجهت له بكل سرعة .. وتوترها يزيد:ريان أنت كنت موجود وسمعت اللي قاله .. أنا تذكرتها كل اللي قاله بدر صح ..


مسكها مع كتوفها وهزها:جنى اصحي اللي شفتيه حلم .. حلم ..


وكأنها صحت من ثواني بس .. حست بالصدمة .. بعد ما استوعبت الوضع اللي هي فيه ..


خوفها و انهيارها ما كان له أي داعي .. تدري أنه حلم تهيأ لها بسبب كلام بدر اللي تفكر فيه دايم و مو أول مرة تصير معها .. و تحلم بشيء يقوله ..!




.._.._.._.._.._..




مُا أقُـٍُوّل لَك مفَقّـٍُودْ عمِرّي بلَيّآك


إلا فقَدتّ الـٍُرْوحُ .. [حزَه غَيٍآبّك]




ما أشَيّن منَ الحّظ الرُديّ غيِرّ فرَقآك


وما أقّسَىْ منَ الصُدمآت إلا عّذَآبُك »


დ


رغم أنه أنهى أوراق العمل من يده من أكثر من ساعة ونص .. بس ما يبي يطلع من دوامة ما يبي يقابل ناس و يكتمل يومه من غير ما يسمع صوتها .. الشيء الوحيد اللي صبره على مقاطعتها أنها ما تفارق تفكيره ابد ..


طلع نفس بكل طفش وهمس:وبعدين معك يا سلطان إلى متى .. بتظل على هالحال مثل البيت الواقف .. الحل بيدك بس تعجز نفسك ليه ..


– رمى القلم و رخى ظهره على كرسيه .."طيب إذا كلمتها بتحتقرني أصلا هي من البداية مو عاملتي لي حساب مثلي مثل أي واحد كلماها أو قاعد يكلمها .. لا سارة موب كذا .. – فرك جبينه بأطراف أصابعه"خل عنك التفكير و سوو اللي بخاطرك .. سحب الجوال و طلع رقمها .. ضغط زر الاتصال .. عطاه مشغول ..


بعد الجوال عن أذنه .. "طبعا مشغول .. يا سخفك يا سلطان مضيع وقتك و عقلك على وحدة مثلها .. تلقها منشغلة بواحد غيرك .." .. صدق نفسه و حس بتوتره يزيد ..


جمع أوراق الشغل و طلع يلهي نفسه بشيء ثاني ينسية لمى أقصد سارة ..


تعود عليها فـ الفترة الأخيرة .. و صار يحس بيومه ما له طعم إذا مر من دون ما يكون فيه ذكر تجمعه بها


..


.


..




رمت الجوال بعيد .. لمى بكل طفش:اوففففففففففف .. "يا ربي ليه مشغول .. معقولة مكالمة عمل بس الساعة صارت ثنتين وهو العادة يطلع بدري .. معقولة يكون في غيري .. ليش لاء .. - هزت رأسها بالنفي"لا .. لالا مستحيل سلطان موب من هالنوع أصلا هو يحبني ..


– رجعت تناقض نفسها"بس لو يحبني صدق ما قعد يومين من غير ما يسمع صوتي" .. تنهدت بكل ضيق .. و لمعة الدموع بعيونها ..


"كل مرة أطنشهم و يحلفون أنهم يحبون أما هو .. من حسيت إني متعلقة فيه و عقلي يقول لي إني بخسره ..


لأن دايم الي نبيهم ما نحصلهم" ..- غمضت عيونها بكل قوة حتى تضيع الدموع .."الله يسامحك سلطان ما حسيت فيني ..!"


ناظرتها بكل تعجب .. علت صوتها:اللي مأخذ عقلك يتهنى به ..!!


لفت لمى عليها .. بلعت ريقها تضيع عبراتها و بكل ضيق:محححححححد ..


ألمى بكل استغراب:اوووو .. صرنا نرد ..


ناظرتها لمى و شرارة العصبية تتطاير من عيونها ..


ألمى رجعت عيونها ع الكراسة اللي بيدها:أول مرة بحياتي أشوفك ماسكة جوالك الثاني و متنرفزة .. و أول مرة أقول لك "اللي مأخذ عقلك يتهنى به" .. وتردين .. موب غريبة ..؟!


لمى تلعب بالجوال بيدها .. حتى تخفف من توترها:لا موب غريبة بس الأوقات اللي اعصب فيها .. ما تكونين فيه ..!


ألمى .. مروقة لـ أبعد حد و لمى نجحت فـ التغطية على توترها .. :اهااا .. وأخبار سلطان ..؟!


لمى عرق فـ رقبتها برز:لا تجيبين سيرته .. الله لا يرده ..


رفعت رأسها:افااا .. لييش ..؟!


لمى بكل قهر:تخيلي حط فيني كل أغلاط الدنيا عشان بس كنت نايمة و ما رديت عليه .. ويسكر السماعة و هو زعلان ..!!


ألمى:عشان كذا صار له يومين ما دق ..؟!


لمى و هي تفرك جبينها بكل غيض:اييه .. جعله ما يدق ..


ألمى و نظرة تفكير جدية بعيونها:وصار لك يومين متوترة و متضايقة ..؟!


لمى بكل عصبية:لا موب متضايقة و لاشيء ..


ألمى بكل برود:وليش معصبة الحين ..؟!


لمى من غير ما تلقى سبب تقنع نفسها به حتى:بس كذااا .._ وقفت و توجهت لدولاب ملابسها تطلع باقي الحرة اللي فـ قلبها فيها ..


ألمى:بنت انتي كم عمر بتعيشين .. إلى متى ..؟!


قاطعتها و هي تقلب فـ بلايز الجامعة:قلت لك مليون مرة مكالمات التلفون للتسلية بس مو أكثر ..


ألمى:هذاك أول .. كانوا الشباب يلعبون لكن الحين كثير تلقينهم مخلصين ..


لمى و هي ترمي بـ الملابس على الأرض:وعادل واحد منهم ..!


ألمى بنبرة أقرب للثقة:ايه .. وليش لاء ..؟!


لمى كملت بعصبية تطلع القهر اللي فيها و مستمرة .. ترمي بـ الملابس على الأرض:كم مرة قلت لك صحي نفسك من هالأوهام .. اللي أخرتها بتضيعك وتضيعنا معك ..؟!


ألمى بكل تركيز في الكراسة:ما عندي شيء أخسره .. أنا أحب عادل صدق وهذا اللي حسيته منه .. وإن شاء الله نجتمع فـ بيت واحد ..


لمى مع ابتسامة استهزاء


:في الأحلام السعيدة ..


ألمى مع ابتسامة كلها رضى:حتى لو ما تحققت الأحلام السعيدة .. على الأقل شفت شيء حلو بحياتي ..


لمى و هي تحس بشحنات العصبية تتفرغ مع الملابس اللي كل شوي تزيد على الأرض:وافرضي يكون يلعب عليك .. و أنتي بالنسبة له مجرد علاقة و مصيرها تنتهي ..


هزت رأسها بالنفي:ما أتوقع ..


لمى بنبرة استهزاء:يعني موب متأكدة ..!!


ألمى:متأكدة أنه يحبني و ما أتوقع يلعب علي ..


تنهدت بكل ضيق .. وهدت نبرة صوتها:ألوم أنا خايفة بكرة تصحين على حلم أسود ..


ألمى:قلت لك ما يهمني .. ماعندي شيء أخسره ..


لمى و هي تتسند على الدولاب:وسمعتك و شرفك ..؟!


ألمى:إلا شرفي مستحيل أفرط فيه ..لكن سمعتي شيء واحد يشفع ..


لمى:وش قصدك ..؟!


ألمى و بعيونها نظرة تأمل:لو بكرة طاح الفأس بالرأس تعرض عادل لسمعتي .. زي ما يقولون كما تدين تدان .. و عدول عنده أخت ..


لمى تحس بأعصابها تفلت منها من جديد:بسسس .. هالشيء بس بيشفي غليلك ..!!


ألمى مع ابتسامة:قلت لك .. أنا واثقة في عادل و هالشيء حاطته في أسوء الاحتمالات ..


تنهدت بكل ضيق .. لو استمر بهالنقاش راح تزيد قناعة ألمى بعلاقتها مع عادل ..


قررت توقف هالسالفة .. و تحاول تصرف انتباهها لموضوع ثاني ..


لكن الحقيقة تصرف نفسها عن التفكير بـ سلطان كل سؤال تسأله لـ ألمى ترجع تسأله لنفسها و للأسف ما تلقى جواب .. :وش قاعدة ترسمين ..؟!


ألمى:اممممم .. نهر بوسط غابة ..


لمى:اها .. بس موب شيء جديد ..


ألمى:من زمان ما رسمت .. قلت أرسمه لأنه أصعب في التفاصيل حقته ..


لمى:من زمان ما رسمتي .. وش الطاري ..؟!


ابتسمت بكل حب:اول كنت أقعد ع النت و الجوال طمع أزيد العلاقات اللي عندي .. بس من تعرفت على عادل و اهتمامي بغيره صار يقل لحد ما صرت ما أشوف أحد غيره .. – خذت نفس بكل راحة:قلت أرسم دام عندي وقت فراغ ..


لمى .. تحاول تبعد عن سالفة عادل قد ما تقدر:ودراستك ..؟!


ألمى:ما عندي شيء .. تعرفيني واجباتي أحلها بالمدرسة و ما أحب أذاكر كثير .. كثرة المذاكرة تنسيني ..


لمى:وش رايك نطلع للسوق .. أحس ملابسي قدمت ..!!


ألمى:لالالالا .. خليني مع كراستي و ألواني .. أنتي أصلا تبين توهقين بهـ الكومة اللي ع الأرض هااا ..؟!


ابتسمت لمى:خلي عقلك مع الألوان والكراسة مو مع شيء ثاني ..


عيونها ع الكراسة و الابتسامة ما فارقتها:إن شاااء الله ..


جلست على الأرض و بدت تسفط فـ الملابس بكل هدوء .. تحاول تسيطر على موجة الجنون اللي فـ مخها ..


اللي قاعدة تلهمها بأشياء جنونية .. حتى ترجع علاقتها مع سلطان .. "بسهر الليلة أدق عليه .. حتى لو وصلت مكالماتي الخمسين ..- ابتسمت بخبث"كيذا بيعرف إني أحبه .. " انفضت رأسها"انهبلتي من جد يا لمى" ..


بدت تغني بصوت واطي حتى تلهي نفسها على قد ما تقدر ..




.._.._.._.._.._..




في المستشفى .. رايحة جاية .. وأعصابها على نار ..


وقف عبد العزيز و همس لها بعصبية:فجر .. ما يصير هاذي طوارئ موب حلوة روحتك وجيتك بالممر ..


فجر وصوتها يختنق من الخوف:صار لهم أكثر من نص ساعة معها .. ليش تأخروا ..؟


سحب يدها وجلسها:موب صاير إلا كل خير ..


طلعت الدكتورة .. وركضت لها فجر:طمنيني يا دكتورة ..؟!


الدكتورة مع ابتسامة تعب:لا تخافون توقعت حالتها شيء أكبر من كذا بس طلع .. فقر دم .. لكنه حاد ..


فجر:يعني وشلون ..؟!


الدكتورة:للأسف نسبة دمها 6 .. و هالشيء خطر على حياتها بس إذا جلست عندنا و تلقت العناية اللازمة إن شاء الله انها بتكون بخير ..


فجر:يعني موب طالعة معنا ..؟!


الدكتورة:مستحيل .. أقلها ثلاث أيام بس أنا أفضل تجلس أسبوع ..

أحمد:دام هالشيء في مصلحتها .. أكيد ما عندنا مانع ..

الدكتورة:خلاص .. دقايق وراح ينقلونها السسترات لغرفتها .. – مشت بعيد عنهم ..


طلع تنهدية من الأعماق:ياما قلت لها بس ما تسمع الكلام ..


عبد العزيز:موب وقت اللوم اللي صار صار .. ولازم نرجع للبيت نسيت إن أبوي لحاله وهو بعد حالته موب ذاك الزود .. أخاف يصير معه شيء ..


ناظرته بكل ألم و تنهدت بكل ضيق .. أكثر من عشرين سنة على هالحال ..


تداري فـ أبوها المريض بالسكر و أختها .. اللي بعد ما كانت مأذيتها بهبالها و طلباتها بس الحين صارت تتأذى من هدوئها و قلة كلامها .. ابتسمت من وراء النقاب و هي تركب السيارة ..


"محد مطمن بالي غيرك يا عزوز الله يخليك لي و لا يحرمني منك" ..




.._.._.._.._.._..




أكثر من نص ساعة جالسين بالحديقة لكن الصمت هو حوارهم الوحيد ..


التفت ريان على جنى:القعدة مع ليان أتعبت أعصابك ..؟!


هزت رأسها بالنفي ..:خلتني أفكر بكلام بدر كثيير ..


ريان:تفكرين في كلام ماله أي اساس من الصحة ..!!


جنى بكل ألم:صرت أصدق أكثر من مجرد تفكير ..


ريان:ما خبرتك كذا ..؟!


سكت وفي داخلها ملايين الأهآت تتفجر ..


ريان:طيب لييش ..؟!


جنى:لما أفكر بكلامه .. كل اللي قاعد يقوله كلام صحيح ..


ريان:بدر أخوي صح .. وبدون شك ما راح يقول شيء موب واثق فيه .. بس يمكن لأنه أقنع بنفسه بهالشيء .. وكل اللي يبيه قناعة اللي حوله ..


جنى و هي تحس بببقايا العقل اللي بقا فيها تتبخر:ما فهمت ..!


..


.


على بعد أمتار بسيطة جالسة على العشب الأخضر عيونها تتأمل المكان .. لكن عقلها مع الصوت اللي تسمعه من وراء سماعات الجوال ..


فيصل يهز رجوله بكل توتر:أحلف لك بأيش عشان تصدقيني ..!!


ريتاج ببرود أعصاب تتصنعه بسبب وجود ريان و جنى معها فـ نفس المكان:ليه هو أصلا بقي شيء ما حلفت به ..!!


فيصل:شفتي .. و الله إني شاريك يا رتوو و لوجين ولا شيء بالنسبة لي ..


ريتاج:مو أول مرة أسمع هالكلام ..!


فيصل بتوتر أكبر:أدري قلته لك من قبل .. بس وقتها ما كنت متأكد من مشاعري .. و توقعت أنها مجرد أحاسيس عابرة ..


مع ابتسامة استهزاء:صرت ترتب و تأنق بالكلام بعد ..!!


فيصل بكل حالمية ما أخفى بها توتره:أصير شاعر لعيونك ..؟!


ضحكت بصوت عالي:ههههههههههه .. أنت أصلا ما شفت مني غير عيوني ..


فيصل:وحافظها بعد إذا تبين أرسمها لك .. أرسمها ..!!


ريتاج و هي ترجع جسمها لوراء بعد ما تكت يدها ع الزرع:و صرت فنان رسم بعد ..


فيصل:و ربي كله عشانك ..


ريتاج .. ما عاد عجبها الوضع .. قبل تحب تناقش و تنرفز فيصل لكن الحين صار يقلب كل سالفة لرومنسية .. و حب:أقول من الآخر .. رقمي احذفه من عندك .. و أنساني.. – قاطعته قبل لا يتكلم بعد ما نطق بحرف ..:وإذا تحبني صدق .. لا تتعرض لي ..


فيصل بكل إصرار:طيب يا ريتاج .. أنا ما راح أحذف رقمك بس ما راح أزعجك .. و بثبت لك وشلون أحبك و شاريك ..


ريتاج:اوكية .. باي ..


فيصل:باي ..


سكرت السماعة بسرعة قبل لا يبدا بموال جديد .. كان واضح عليه أنه متحمس و بيتكلم لكنها ما أعطته مجال .. خذت جولة على أرقام جوالها .. طفش كل اللي عندها ناس ما عاد تطيقهم .. دقت على لوجين تشوف وش جديدها .. لكنها عطتها مشغول ..


زفرت بكل ضيق:اااااااافففف .. من عرفت هـالـ عيسى و هي ما تعطيني غير مشغول ..




.._.._.._.._.._..




ناظرت في ساعتها .. ست المغرب .. "افففففف صار لي ثلاث ساعات بس هنا .. وشلون أقعد ثلاث ايام ..؟!" ..


انطق الباب و حست بفرحة مالها مثيل .. وبكل حمااس:ادخل ..


دخلت فجر بكل سرعتها:السلام عليكم ..


غزل بكل فرحة:اخيرا جيتي .. طفشت وأنا قاعدة لحالي .. وينك ..؟!


دخلوا وراء فجر .. ريناد و جنى.. ريناد:هذا إناا جينا بعد ..


غزل:الله يحيكم ..


جنى مع ابتسامة واسعة:طقيت مشوار مع إني تعبانة و ما نمت زين بس عشانك ..


قربت ريناد وبهمس مسموع.. وبملامح واضح عليها المزح:كذابه تراها بس تبي تغير جوو ..


ناظرتها جنى بنص عين ..


ريناد تصرّف:أخبارك الحين ..؟!


غزل:هذا أنا قدامك ما فيني إلا العافية .. بس مكبرين الموضوع ع الفاضي ..


فجر:أي مكبرين .. بالله عليك يا ريناد في بنت بعمرها نسبة دمها توصل لـ 6 ..


غزل بكل ضيق:6 و إلا 5 كله واحد أنا أحس ما فيني شيء ..


ريناد أقرب للفلسفة:يا عمري لو 5 كان ميته من زمااان .. أنتي عشانك ما تحبين المستشفى قاعدة توهمين نفسك أنك طيبة .. بس تدرين حلو هالشيء .. إذا أوهمتي نفسك على طول بتشفين بسرعة ..


فجر من كل قلبها:الله يسمع منك ..


غزل بكل ترجي:تكفون حسوا فيني .. وقسم طفشت ..


ريناد:والله أنا حاسة قد جربت .. عشان كذا هربت لك لابتوبي وجبت الكُنكت تستخدمينهم ولا شحنته لك بعد ..


غزل بكل إحراج:ما كان له داعي ..


فجر بإحراج أكبر من أختها:ايه والله كلفتي على نفسك ..


ريناد:أدري وش قد قعدة المستشفى تطفش وبعدين تراه ولاشيء .. بس لا أحد يشوفه و خاصتن الدكاترة تراهم نذلين يأخذونه منك ..


فجر وهي تحوس بشنطتها:حتى جوالك جبته لك .. يسليك بعد و أتطمن عليك على طول ..


ارتسمت ابتسامة عريضة على وجه غزل ..


فتحت الباب بكل سرعة .. خلت قلوب كل اللي في الغرفة تدق بأسرع ما يمكن ..


وقفت جنى:حسبي الله عليييييييك من بنت ..


دخلت اروى وسكرت الباب و مع ابتسامة عربضة من وراء البرقع وغمزة:مسااائكم سكر ..


ريناد بكل لوم:أنتي خليتي فيها سكر ... جانا السكر والضغط ..


جنى:أرووهـ ووجع يا أختي صيري بنت لو مرة وحدة ..


ناظرتهم بكل غيض:عدوة موب بنت عمكم ..؟!


غزل تغير الجو:وينك .. قلت أول ما تدري بتطب علي بس جيتي آخر وحدة ..!!


..


نزلت البرقع و الطرحة من على رأسها .. قربت من غزل وضمتها:سلامتك .. غزوووولة .. كل مرة تتعبين أقول بتطيح و تدخل المستشفى يوم جت هالمرة أبدا ما توقعت أنك ممكن تدخلين المستشفى .. دخلتي ..!!!


فجر وهي تصب القهوة:يا ليتك ما توقعتي من زمااان ..؟!


أروى تكمل:وش فيك .. عسى بس موب شيء كايد ..؟!


غزل وهي تسحب نفسها من أحضان أروى:ما فيني شيء بس فجر و عبد العزيز مكبرين الموضوع ..


ريناد:مكبرينه في عينك ..؟! .. دمك صار مثل دم الجثث ..


شهقت بكل خوف:بسم الله عليك سلامتك الف سلامة ..


تكلمت بعد ما كان نصيبها من كلامهم الصمت .. جنى ونظرة كلها احتقار لعقل أروى:ما ألوم أم تركي ليـ تشكت منك ..؟!


أروى وهي تطنش كلام جنى:تدرين وش معنى كلام ريناد ..؟!


غزل وبعيونها نظرة تفكير:لا .. وش معناه ..؟!


أروى بنظرات كلها غباء:دم الجثث .. لاء بس أذكر سمعتها في فيلم الدكتور قالها من جهة ومات الرجال من جهة ثانية ..


فجر وهي تلف بالقهوة:بسم الله على أختي ..


أروى:يوووهـ بعد أنتوا و تفكيركم .. – لفت على غزل:قولي بس عسى موب طفشانة ..


غزل مع ابتسامة كلها تعب:ايه والله بس رنود جابت لابها و فجر جابت جوالي ..


أروى مع ابتسامة خبث:وأنا هربت الدي في دي حقي .. وجبت لنا كم فيلم ..


فجر:من له ..؟!


أروى:أنا و غزل ..


ريناد:ليش ناوية تجلسين ..؟!


أروى:لحد الساعة 12 ..


فجر:خبلة .. بيطردونك ..


أروى بكل ثقة:اتحداهم ..


وقفت جنى:ما تتكلم كذا الا ضامنه هالشيء .. أنا بمشي ..


ريناد:وين بدري ..؟!


جنى ونظرة التعب بعيونها:أحس إني تعبانة .. و رأسي مصدع ..


غزل مع ابتسامة:مشكورة جنو على الزيارة ..


جنى:سوري حبيبتي موب قادرة أجلس أكثر ..


فجر بنبرة امتنان:ما قصرتي والله ..


ريناد:أنا بجلس تونا بدري ..


جنى و هي ترفع الطرحة على رأسها:برجع مع السواق و أنتي بعدين شوفي من تبين يرجعك ..


ريناد:أوووك ..


طلعت جنى .. لفت أروى على غزل:ها فيلم أمريكي و إلا هندي و إلا أقولك نتابع شيء كوري ..


ضحكت ريناد من كل قلبها:هههههههههههههههههههههههههههه .. موسوعة موب بنت ..


ناظرتها بنص و طنشتها ..


لفت فجر:أقول رنود سمعت أن الجازي مكلمة ليان ..؟!


ريناد:علمي علمك ..


بدت السوالف بين .. فجر و ريناد .. و أروى و غزل .. تأخذ طريقها إلى الـ لا نهاية ..




.._.._.._.._.._..




بـ شالية ع البحر .. مع أنهم أهل المكان .. بس يحبون يأخذون لهم كل كم أسبوع شالية ..


يرتاحون فيه .. من هم الشغل و هم الأهل ..


أجواء كلها مرح .. مع انهم أعمارهم فوق العشرين .. لكن نفس إهتمامتهم من الطفولة ..


بنص الشالية مجتمعين يلعبون ورق .. على يمينهم عند التلفزيون مشبكين الأسلاك اللي ما له حصر و يلعبون بلاي ستيشن ..


برا قبال أمواج البحر متجمعين يشوون عشاهم وصوت ضحكاتهم يعلا ....


..


جالس قريب منهم .. لكنه أقرب لموج البحر .. يأخذ نفس و يتنهد .. أفكاره تروح و تجي به و ما في حل بيده كل شيء يعتمد عليها ..


لف عليه بعد ما ضحك على آخر نكته سمعها .. قرب منه و هو ينفض يده .. نزل نفسه لمستواه:أقول فصوووووول ..


لف فيصل .. رغم عمق تفكيره بالأخير يحس أنه مشتت ..


نايف بكل لوم:و بعدين معك .. ترا كل الشباب ملاحظين قعدتك لحالك ..


عقد حواجبه:أنا طالع عشان أفتك من أهل اللي يحسبوني على حركة رموشي هذولي وش يبون مني ..!!


نايف بكل ضيق:كلنا طالعين طفشانين من أهلنا بس طالعين نستانس مو نزيد نفسنا هموم ..


زفر بكل ضيق:موب مصدقتني ..!!


نايف:فصول .. صدق أنك خبل في أحد يأخذ علاقات المكالمات بجدية .!.!


فيصل و هو رافع حاجب:ايه أنا ..


ريح جسمه و هو يجلس على الأرض:با الله عليك فهمني وش بتقول لأهلك عشان تقنعهم بهالزواج .. أكيد بيسألون وين عرفتها وش دراك ..؟!


فيصل:سهلة والله إنها سهلة .. بس هي على بالها إني ألعب بها ..!!


نايف:وين سهلة معه ..؟!


فيصل:معارفنا اللي بالرياض واجد .. و أقدر أقول إني سمعت من أي أحد عنها .. بس المشكلة هي موب راضية تصدقني ..


نايف:إذا صادق فاجأها و رح أخطبها ..!!


فيصل بكل ضيق:أخاف أروح و أتفشل ..


رجع يوقف:يالليلك اللي موب قاضي .. قم بس قم .. بلا حب بلا خرابيط ..


زفر بكل ضيق .. و هو يحس بالدنيا تضيق فيه .. محد راضي يسمع لها و الكل مستهين فيه ..!!


وهذا اللي هز ثقته بنفسه .. محد يشجعه و الكل يحطم فيه ..!!




.._.._.._.._.._..




سلمت من الصلاة .. رفعت ليان يدها وهمست ولمعة الدموع بعيونها"يالله يارب .. طلبتك لا تأخذه .. يالله يارب مالي غيره بعدك بهالدنيا .. يالله يارب تعافيه و تشافيه .. – قطع عليها صوت الجوال ..


مسحت دموعها وقفت ونزلت الجلال و طوت السجادة .. مسكت الجوال وابتسمت ابتسامة باهتة ..


ردت:هلا والله وغلا ..


من وراء السماعة بكل حماس:ليان .. فديت قلبك والله ..


جلست على طرف السرير:هاا وش عندك ..؟!


جنى جلست على كرسي تسريحتها:والله مو مصدقة نفسي ..


ليان بكل تعجب:جنوو وش فيك ..؟!


جنى:توقعت لما أدق ما راح القى رد منك ..


ابتسمت:يا بنت الحلال اللي كاتبه ربك بيصير ..


جنى:لاااا . لازم أدق على الجازي ذي و أشوف وش مسوية لك ..؟؟!


ليان ونبرة حزن بانت بصوتها:والله ربك مصبرني .. لولاه ما أتوقع بكون عايشة بهاللحظة ..


جنى:بسم الله عليك .. –تغير الموضوع:توني المغرب كنت بالمستشفى ..


ليان بكل خوف:عسى ما شر ..


جنى:غزل .. طاحت عليهم طلع معها فقر دم ..


طلعت نفس بكل راحة:الحمد لله أنها جت على كذا .. وش أخبارها الحين ..؟!


جنى:الحمد لله تمام .. بس التعب واضح عليها .. المسكينة بتقعد أسبوع ..


ليان:أوف أسبوع ..!!


جنى:اييه .. بس فجر قايله لها أنها بتقعد ثلاث أيام ..


ليان وهي تعدل نفسه ع السرير وتنسدح:وليش كذبت ..؟!


جنى:ما تعرفين غزل ما ترتاح الا لما تسوي اللي في راسها .. إذا قالت لها فجر أنها بتقعد أسبوع بتقوم الدنيا ولا هي مقعدتها إلا لما تطلع ..


ليان .. تنهدت بكل ضيق:الله يكون بعون فجر .. المسكينة مدري من وين تلاقيها .. لا من أبوها المريض و لا أختها اللي بالمستشفى وإلا من البيت حتى أخوها عبد العزيز شايلة همه ..


جنى:ايه والله .. بس بترتاح من غزل ..


ليان:جنبها و ما تطمنت عليها وشلون وهي في المستشفى ..!!


جنى:على الأقل تعرف أنها بخير ..


ليان:وأنتي الصادقة ..- تثاوبت بكل كسل:يالله حياتي فيني نوم ..


جنى حست بخيبة أمل كانت تبي تحكي عن حلمها مع ليان .. بس ما في مجال ابد:يالله حتى أنا ما نمت زين .. أشوفك بكرة و إلا ..؟!


ليان:بداوم .. شيء يلهيني عن التفكير .. الحين مدري وشلون بنوم .. الله يقوي هالنعاس و يخمدني ..


جنى من كل قلبها:آآآمييييييييين .. همست فـ خاطرها .."ويااااك" ..




.._.._.._.._.._..






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


هدوء مخيم ع المكان .. أنوار خافتة جاية من داخل البيت ..


انعكست على موية المسبح .. اللي يتحرك بشكل انسيابي بسبب حبة العنب اللي رماها مياف من بعيد ..


رخى ظهره ع الكرسي و سحب نفس من السيجارة .. رجع ينزل عيونه .. ولفت نظرة حركة الموية اللي توقفت ..


رجع يسحب حبة ثانية و يرميها .. زفر بكل ضيق و هو يراقب الموية من جديد ..


..


حالة غريبة عليه .. للمرة الأولى يحس بها فـ حياته ... كل وسائل الترفيه اللي يحبها تحيط به ..


لكن للأسف مو قادر يستمتع بها .. شتت فكرة صوت كعب واضح من خطواته إنه جاي لناحيته ..


جلست بكل هدوء بالكرسي اللي مقابلة و بصوتها الناعم:جاي لهنا عشان تقعد لحالك ..؟!


رفع عيونه عليها بكل إهمال:حفلتكم اليوم ناايمة ..!!


ابتسمت:أنا متعمدة ما أعزم أحد غيرك أنت و حمود و ناصر و عبد المجيد و ناديت البنات اللي تحبها قلوبكم ..


ناظرها بطرف عينه و رجع عيونه ع المسبح ..


قربت منه و بكل لوم:الهنوف صعبة شوي و أنت لازم تسايرها .. موب هذا اللي تحبه ..؟!


مد يده يأخذ الكأس من على الطاولة:و من شكى لك الحال ..!!


البتول بنبرة كلها خبث:أدري وش قد هي مغرورة و تحب تلعب بنفس طويل و أنت لهااا ..


زفر بكل ضيق:تدرين أنا غلطان يوم جيت لهنا .. – حط الكأس بكل ضيق و وقف ..


قربو ثنينهم و صوت ضحكهم يسبقهم ..


ناصر:على وين يا ابو الشباب ..؟


رفع حاجب:مو شغلك ..؟!


لف عبد الرحمن على البتول:قلنا لك روحي ضبطيه مو تعكرين مزااجه ..!!


وقفت بكل ضيق .. :هذا صديقكم عندكم و تفاهموا معها ..-مشت وهي تدف ناصر بكتفها ..


راقبها لحد ما دخلت .. رجع يلف ناصر على مياف:وش بلاك يا مياف ..؟!


مياف و هو يلف وجهه للجهة الثانية:ما لي مزااج ..


عبدالرحمن:أنت وش قصتك من فترة و أنت ما لك مزاج .. الجو ما عاد يعجبك ..!!


رجع يلف عليه:يا أحضر حفلاتكم كل يوم يا أطلع متغير ..!!


زفر ناصر بكل ضيق:شف وجهك تقول مغصوب ..!!


سحب جواله من على طرف الطاولة:ايه مغصوب .. و بمشي ..-بعد عنهم قبل لايسمع كلمة زيادة منهم ..


لف عبد الرحمن على ناصر و همس:شكل كلامك صح .. مطيح له على وحدة ويبي يلعب من غيرنا ..


ناصر بكل طفش:بكيفه .. المهم أنا الحين ما أبي أطير الروقان اللي براسي ..


ابتسم:امش ندخل بس .. بلا مياف يلا هم ..


..


حرك سيارته من قدام باب فيلتها ..


مد يده و شغل المسجل بس ما اشتغل لأنه فاضي ..


زفر بكل ضيق و عيونه تنتقل بين الطريق و الدرج .. انتثرت مجموعة الأوراق و السيديات اللي بالدرج .. زفر بضيق أكبر ..


وقف السيارة على يمين الطريق .. رفع الأوراق و السيديات لحضنه ..


طاحت من بين كل الاأوراق تحت رجوله .. نزل و رفعها ..


ابتسم بألم و هو يتأمل رسمته الطفولية .. زرع و ألعاب و أشخاص ملامحهم مطموسة ..


رسمة عادية الغريبة فيها أنه ما رسمها لحاله كل جزء هي رسمته بالنسبة له غير ..


خطرت غزل على باله .. ليه ما يذكرها و هي تذكره بهاااا ..


رن جواله يقطع أفكاره المتسلسل و تأخذه من شخص لشخص .. ابتسم و هو يعتقد إن غزل هي اللي داقة عليه ..


رفع الجوال .. و تلاشت ابتسامته .. "عبد الملك" .. مرة 3 شهوور على آخر مرة سمع صوته .."وش عنده داق ..!؟"..


رد بكل حيرة:ألو ..


من وراء السماعة .. مسند جسمه ع الجدار و يلعب بالسماعات الطبية الملتفة على رقبته بكل هدوء:السلام عليكم ..


مياف و الهدوء بصوته:وعليكم السلام ..


خذا نفس و بصوته المرح:وين الناس .. وين غاط فيه هااا ..؟!


ابتسم بعد ما كان هدوئه نابع من نبرة صوت عبدالملك الغريبة عليه:أنت اللي غاط 3 شهور ما تسأل ..؟!


عبد الملك:لا والله محد قاطع غيرك .. بالله كم مرة قمت من النوم و لقيت مكالمة مني ..


ابتسم بإحراج و هو يحرك شعر رأسه بعشوائية:و الله مدري ..


عبد الملك:تعترف إن الحق عليك ..


ابتسم:خلاص خلاص .. وش رأيك أمرك ..؟!


عبد الملك:أوك بعد نص ساعة بينتهي دوامي ..!


مياف:اللي يسمعك يقول بتطلع من المستشفى بعد ما يخلص دوامك ..


عبد الملك:أقدر أطلع بأي وقت .. –بكل تردد:بس المهم ما يكون وراك شيء ..


حرك سيارته:لا تخاف ما وراي شيء أصلا أنا طالع أتمشى بالسيارة و توني برجع لشقتي ..


عبد الملك و عيونه ع السستر اللي أشرت له من بعيد:خلاص أجل أشوفك بعد نص ساعة ..


مياف:صار خير ..


عبد الملك:سلام ..- سكر السماعة و لف كله على السستر:خير ..!!


السستر بكل تردد:مريض غرفة رقم *** تعبان و الدكتور المسؤل عن حالته استأذن ..!!


زفر بكل ضيق:خلاص جاي معك .."حتى الدكاترة ما ينعطون وجه..!"




.._.._.._.._.._..




وقفت تلبس عبايتها .. :اوووفففف .. والله ودي بالقعدة معك أكثر ..


غزل مع ابتسامة كلها تعب:والله ما قصرتي تعبتك معي ..


ناظرتها أروى بطرف عين:لا عاد أسمعك تقولين هالكلام تعرفين إني ما أحبه ..


غزل والابتسامة مازالت مرسومة على وجهها:بتجين بكرة ..؟!


أروى:أكيييد .. بعد المدرسة بمرك ..


غزل:الساعة 12 وين تداومين بكرة ..؟!


أروى و هي تعدل البرقع:قصدك اليوم .. عادي يا بنت الحلال متعودة .. – قربت منها و سلمت:يالله باي قلبوو ..


غزل:باي ..


طلعت أروى .. و بثواني خلا المكان على غزل و حست بالوحدة .. لفت على يسارها لمحت الجوال .. من جابته فجر ما لمسته .. مدت يدها و سحبته ..


تنهدت بكل ضيق"شكله صادق .. ما دق و لا حتى سأل .. بس بكرة لما تعرف البتول إني تعبانة بتوصل له خبر و هو بيدق أكيد .. معقوولة ما اهمه ما أتوقع .. – غمضت عيونها بكل قوة"لا تفكرين فيه إذا ظليتي تفكرين بتتعبين أكثر و ما راح تحصلين اللي تبينه .. – سحبت المفرش وغطت نفسها .. وكلها أمل إن النوم يغلب فكرها ..




.._.._.._.._.._..




أنوار الصالة مطفية وقاعدة ع الكنبة لحالها ..


هذا مزاجها لما يكون تفكيرها مشغول بالأسوء .. نزلت كوب الكافي من يدها .. و تنهدت بكل ضيق .. همست بخاطرها"معقولة يا جوري .. حياتك معلقة بـ جنين و لنفرض أن هالحمل ما تم بضل عايشة بالظلمة طول عمري .. نواف مو معترف بي وخايف .. أنا ما بديت أحس فيه صدق إلا هالشهر لأنه صار أقرب مني صحيح حبه لي هو نفسه .. بالعكس أحس به أكثر .. بس صرت أخاف منه لأني عرفت تفكيره أكثر .. على طول كل أفتح موضوع أهله يصرفني و يكرر هالجملة .. –بكل ضيق"لكل حادث حديث" .. يعني هو لاغيني من حساباته .. مو تارك لي مكان بحياته تاركني للقدر .. – انفتحت الأنوار فجأة و قطعت تفكيرها ..


غمضت عيونها .. وغطتهم بكفها ..


رجع يطفيهم وشغل الأبجورات .. قرب منها وبكل استغراب:جوري ..!! ..-قرب أكثر وجلس جنبها ..


بعدت يدها .. وبكل تردد:وش فيك .. وش صحاك ..؟!


نواف وكله قلق:انتي اللي وش فيك ..؟ وش اللي مجلسك هالحزة .. – بكل خوف:يوجعك شيء ..؟؟!


نظرة التأمل بعيونها .. "حتى كلامه صار يحسسني بإن قيمتي بـ اللي في بطني" ..


نواف:جوري وش فيك ..؟!


جوري:ما فيني شيء ..؟!


نواف:أجل وش مسهرك ..؟!


جوري ونظرة تفكير بعيونها:أنا متعودة من فترة لفترة أسهر موب دايم أنوم بدري ..


هز رأسه بالتأكيد ..:اهاا ..


جوري:ما عليك مني أنت وراك دوام .. لازم تنوم ..؟!


نواف:وأنتي بعد وراك جامعة و إلا موب رايحة ..؟!


جوري:إلا .. بس قلت لك متعودة ..


نواف:بس الوضع اختلف أنتي حامل وصرتي مسؤلة عن شخصين يعني روحين ..


مع ابتسامة باهتة:ما بعدت تعودت على وضعي الجديد بس لا تخاف أتأقلم مع كل شيء بسهولة ..


نواف مع ابتسامة طالعه من الأعماق:بعد عمري والله .. بحياتي كلها أنتي الشيء الوحيد الصح اللي سويته ..


ابتسمت وهي توقف:بروح أصلح شيء أشربه .. تبي شيء ..؟!


نواف يفكر وعيونه تحوم ع المكان و طاحت عينه ع الكوب:موب توك شاربة الكافي ..


جوري:اييه ..


نواف:و وش بتسوين لك الحين ..؟!


جوري:واحد ثاني .. تبي ..؟!


نواف:الله يهديك بس .. تبين تضرين نفسك و اللي في بطنك .. كأنك تقولين يا تعب تعال .. صلحي لك حليب سادة وأنا معك .. بس حطي على حقي ملعقة نسكافية صغيرة ..


تنهدت بكل ضيق:إن شاء الله ..- توجهت للمطبخ و على وجهها الهم مرسوم ..


لف عليها .."وش اللي فـ بالك الحين .. أنا وصرت كلي لك .. و الولد اللي طول عمرك تتمنينه صار في بطنك .. آآآخ بس لو أعرف طريق الراحة لقلبك ..؟!" ..




.._.._.._.._.._..




طلعت للمطبخ تشرب موية رغم أنها موب عطشانه .. بس قرارها منشف ريقها ..


نزلت الكاس ... و طلعت الجوال .. "دقي يا لموو .. مرة بس في حياتك سوي شيء خاطرك فيه .. – دقت من غير ما تفكر أكثر .. رن مرة وثنتين وسادسة ..


نزلت الجوال و همست بكل ندم:يا ليتني ما دقيت بس .. ما هقيتك كذا ..


قفلت الجوال ودخلت تنوم ..




..




أما سلطان فـ كان قاعد بالصالة الفوقية يقلب في القنوات .. والطفش متملكه ..


..


طلع من غرفته قرب منه و بكل استغراب:سلطان سهران ..


سلطان وهو مو طايق نفسه:خربت الدنيا يعني ..


قرب تركي وجلس:لا .. بس غريبة مو عادتك تسهر حتى لو كان عندك شغل مهم و ما خلصته ما يسهرك ..!


سلطان أخلاقه قافلة:طفشان و حبيت أجرب .. أي مشكلة ..!!


رجع يوقف:وراك تكلميني من طرف خشمك .. اللي يسمعك وأنت تتكلم يقول تكد=تصرف" علي ..- مشى عنه ورجع يدخل غرفته و هو معصب ..


..


رمى الريموت بكل ضيق .. وهمس وهي يقوم:أنا وش مقعدني هنا أصلا .. – حط يده على جيبه .. "وين جوالي" .. :معقولة أكون نسيته في الثوب ..- توجه للغرفته بكل سرعته .. ودور عليه ما لقاه ..


ركز أكثر:معقولة يكون في السيارة ..


نزل بكل سرعته .. صادف أروى بطريقه .. ناظرته بكل احتقار ومرت من جنبه و طلعت لفوق .. للحين حاقدة عليه من عقب حركته معها هو و عامر ..


..


ناظرها بنص عين ورجع يتذكر جواله .. طلع السور .. وفتحت سيارته سحب الجوال "من غيرته و أنا مضيعة شكلي يبي لي وقت أتعود عليه .."


رفع الجوال .. ضرب على جبينه و بكل عصبية:ياااااااااااااااااا الله .. الحين رجعت علي .. افففففففففف وش أسوي الحين .. لازم أدق عليها .. – سكر باب سيارته بكل قوته وسند ظهره عليه طلع رقمها .. ووقف محتار يدق أو لاء ..


في الأخير ضغط الزر بدون ما ينتبه .. :خلاص يا سلطان أنتي الحين دقيت .. – رفع السماعة عند أذونه .. "عفوا إن الهاتف المطلوب غير موجود بالخدمة .. – رجع ينزل الجوال وضرب رجوله بكف يده بكل ضيق ..:يا غبااااااااااااائي ..




.._.._.._.._.._..




صباح اليوم الثاني .. مع بداية الدوامات ..


أقرب كافي شوب لبيتهم .. جالسين قبال بعض و كل واحد سارح بعالمه ..


ريان يهمس بخاطره .. "يا ترى قلبها فاضي و إلا في أحد شاغله ..؟!"


عامر .."معقولة تحب .. لا لا لا أسلوبها و أطابعها ما تعطي ابدا أنها انسانة راعية هالأشياء .."


ريان.."وإذا حبت هي انسانة و إحساسها طبيعي .. " ..


عامر .."لو تقدمت لها .. معقولة تفكر فيني بجدية وإلا تفكيرها بيكون طفولي ..؟!" ..


ريان"تــؤ تؤ تؤ ... صح البنات بهالعمر أنواع الهبال و منها بس وقت الجد جد .. الوحدة عمرها عشر عقلها .. بعمر العشرين .. وشلون لو كانت بهالعمر" ..


عامر"وشلون تفكر فيها و ما فكرت بنفسك ....؟!" ..


ريان .."صحيح .. توك تدرس و عمك موب قابل بك ومفرط ببنته لمجرد أنك ولدعمها .. لازم أكون مأمن مستقبلي ومستقبلها .."


عامر.."بس أنا توني باقي لي ثلاث سنين ع التخرج ويني وين الوظيفه ..؟! .."


ريان .."لاء .. وين نسيت شركة أبوك .. "..


عامر .."هاذي شرك العايلة وكل العيال يشتغلون فيها .."


مع ابتسامة كلها انتصار .."وأنت مصيرك بتشتغل فيها .." ..


بادله الابتسامة .. رغم أنه ما يدري وش اللي بداخله .."لو رحت و اشتغلت فيها من الحين .. محدب يردك ..- رفع كوب الكافي وشرب منه ..


ريان ..:أقول عامر ..


عامر:خيير ..؟!


ريان:وش رايك نشتغل بالشركة ..؟!


شرق عامر بالكافي ..


ريان:وش فيك ..؟!


عامر .. يأخذ نفس:بسم الله الرحمن الرحيم .. توني أفكر بهالشيء ..!!


ريان مع نبرة غرور:عشان تعرف إن القلوب عند بعض ..


ناظره بنص عين .. وبانت نظرة تفكير بعيونه:ظنك عماني"أعمامي" موب قايلين شيء ..؟!


ريان:ليش يقولون .. كل شباب العايلة اشتغلوا فيها مع إن شهاداتهم تختلف جت علينا ..


عامر بكل فرحة:خلاص أجل كل واحد يفاتح أبوه ..


ريان:لاء .. نفتح الموضوع مع واحد منهم ونقنعه عشان يقنع الباقي ..


عامر:مافيه إلا أبوك هو اللي بيفهمنا ..


ريان مع ابتسامة عريضة:وهذا اللي كنت بقولة ..


عامر:خلاص أجل اتفقنا ..


وقف ريان:امش نلحق ع المحاضرة ..


وقف عامر ودفع الحساب:و ظنك عمي جاسم موب رادنا ..


ريان بنبرة كلها لوم وهو يطلع من المحل:توك تقول محدب يفهمنا غيره .. تستهبل ..




.._.._.._.._.._..




فتحت عيونها بكل تعب .. لمحت نور الشمس من وراء الستارة .. رفعت جوالها تشوف الساعة ... همست غزل:سبع الصبح .. أكيد بدت الحصة الأولى ..


تنهدت بكل ضيق:مياف ما دق ولو مرة .. شكله زعل صدق ..!!


زفرت بضيق أكبر:الله يسامحك ..




.._.._.._.._.._..




واقفة قدام المرايا تعدل شكلها بكل سرعة .. و سماعات الجوال بأذنها ..


لوجين بكل ضيق:يا الله عليك يا عيسى و الله بتزعلني منك ..


عيسى بكل ضيق:أنتي اللي بتزعليني منج يا لولو .. و الله ما طلبت شيء صعب ..


لوجين و هي تلبس عباية الراس .. اللي تكرهها بس مضطرة عشان المدرسة:بس أنا أمس قابلتك ..


قاطعها:و أنا اليوم بمشيء للخبر .. أنتي تدريني إني جاي للرياض عشانج تبيني أرجع و أنا ما شفتج غير مرة وحدة ..!!


زفرت بكل ضيق:عندك صورتي ..!


عيسى يهدي صوته:بس يا عيوني الطبيعة غير .. يكفي بس أنك أحلا من الصور .. فـ الطبيعة ..


ابتسمت بكل غرور .. ليش ما تستانس و هي تسمع الكلام اللي تبيه ..:طيب يا عمري بشوف لي صرفه مع ريتاج بخليها تدبر لي أي طريقة عشان أشوفك ..


عيسى و ابتسامته تتسع:يا بعد عمري و الله ..


لوجين و هي تشيل شنطتها:يا الله يا قلبوو .. باي .. بتأخر ..


سكرت قبل لا تسمع رده .. رمت الجوال و ابتسمت بخبث .. :لو أبي أقابلك كان طلعت معك الحين .. بس أبيك تشوفني صعبة ..


..


فجر ضحكه من أعماق قلبه:هههههههههههههههههههههههههههههه ..


لف عليه خوييه حمد:شنو اللي يضحكك ..؟!


عيسى و هو ينزل الجوال:هالنبية مسوية نفسها ثجيلة .. بس ما تدري مع منو تلعب ..!!


حمد:أقول امش ندور لنا على مطعم .. أنا إذا مليت بطني أستوعب الكلام ..


وهو يحرك السيارة:طيب يا الدب ..




.._.._.._.._.._..




في جامعة البنات .. جالسين حول طاولة وحدة ..


جوري بكل حماس تتكلم عن حملها اللي كملت أسبوع من عرفت عنه لكن فرحتها كل يوم تزيد مع فرحة البنات لها:حتى أنا موب مصدقة ..


جنى بكل فرحة:أخاف أحلم ..


ريناد بكل حماس:تبين أشوتك ..؟!


جنى:لا لا .. ما مليت من عمري تسوينها ..


جوري و عيونها على ساعتها:بنات المحاضرة ما عاد بقي عليها شيء ..!!


وقفت فجأة .. لفو كلهم عليها ..


لمى بكل إحراج:أنتو اسبقوني للقاعة أنا عندي مكالمة ضرورية .. أول ما أخلص بلحقكم ..


وقفت جوري:اوووك .. يالله بنات ..


مشو خطوتين لقدام ..


ريناد و هي تبعد عنهم:يالله صبايا أنا رايحة لقاعتي عشر دقايق و تبدا محاضرتي ..- مشت عنهم لبعيد و اشرت .. لهم باااااااااااي ..


كملت جنى طريقها مع جوري ..


جنى و نبرة شك بصوتها:شفتي لموو ..؟


جوري و عيونه ع البنات:وش فيها ..؟


جنى:موب طبيعية و موب من عادتها .. تكلم بعيد عنا ..؟


جوري:لا تفكرين بأشياء غبية .. يمكن عندها شيء خاص أو ظرف .. أنتي موب مرة قلتي لي أن أمها و ابوها مطلقين ..؟


جنى:اييه ..


جوري:خلااص .. يمكن تبي تكلم أبوها و تخاف يفشلها ..


جنى ونظرة الشك ما زالت بعيونها:يمكن ..!




..




قعدت على أقرب كرسي .. وناظرت في شاشة جوالها بكل حييرة .. "معقولة متعمد يطنشني .. ؟!


بس يوم فتحت الجوال اليوم الصبح لقيته داق .. أكيد ندم .. طيب أدق و إلا لاء .. بس اللي معي رقمي الاساسي رقمي الثاني في البيت .. –نفضت رأسها بكل انزعاج .."عادي لو دقيت من رقمي يمكن يوثق فيني أكثر و يعرف إني شاريته ... - غرست أصابع يدها في شعرها .. وشدت عليها .."يالله يا لمى فكري بسرعة ..




..




جالس بمكتبه عيونه ع الورق بس فكره معها .. طاحت عينه ع الجوال .."ليش قفلت جوالها .. أكيد فكرت إني مطنشها .. لا لا ما أتوقع .. طيب ليش ما رجعت تدق معقولة للحين مقفلته .. لا تتعب نفسك يا سلطان الخيار بيدك دق عليها .. – سحب الجوال و من غير تردد .. طلع رقمها و دق عليه ..


و على طول عطاه مقفل .. نزل الجوال بكل يأس .. أجزاء من الثانية و رجع يدق الجوال ..


رفع الجوال و استغرب .. موب بالعادة يدق عليه رقم غريب .. طنشه ..




..




حست بالإهانة .. لكنها رجعت تدق مرة ثانية حتى ترضي ضميرها أو فكرها المشغول ..




..




استغرب من إصرار الرقم .. و رفع السماعة ..


سلطان بكل جدية:ألووو ..


لمى بكل تردد:ألوو ..


سلطان .. بكل حيرة:سارة ..


لمى بصوت كله خوف:صباح الخير ..


سلطان وحاسة بنفسه مو مصدق:سارة ..!!!!


قاطعته لمى:لاء .. لمى ..




.._.._.._.._.._..




انظمت لـ طابورها بكل سرعة .. ما لها خلق توقيف ومحاضرات ع الصبح و حمدت ربها إن الطابور تأخر اليوم .. "أكيد المديرة عطتهم محاضرة قبل الإذاعة" .. و طبعا مكانها محجوز جنب ريتاج ..


ريتاج و عيونها ع المدرسات تشوف من اللي حاضر و من اللي غاب:بدري يا آنسة ..


لوجين وهي تنزل عبايتها بسرعة:وش أسوي بـ سوسو فديت قلبه ..


ناظرته باحتقار و رجعت عيونه ع المدرسات:وش عنده ..!؟


لوجين و هي تضبط مريولها:نشب لي يقول يبي يشوفني قبل لا يرجع الخبر ..


لفت عليها متفاجأة:أمس كنتوا مع بعض ..؟!


لوجين همست:ايه .. بس ما طاوعه قلبه يمشي من غير ما يشوفني .. – بنبره كلها غرور:و من الحب ما قتل ..


ناظرتها بنص عين:الحمد لله و الشكر .. – رجعت عيونها قدام:أبشرك مريمووه ما حضرت يعني اليوم حصتين فرااغ ..


لوجين:الله يبشرك بالخير .. آخر حصص علينا .. سوت خير فينا صراحة .. بتعطيني وقت أفكر وين بشوفه فيه ..؟!


ناظرتها بلوم:ما تتوبين أنتي ..؟!


لوجين و هي معقدة حواجبها:لا تطيرين الروقان اللي فـ مخي .. يكفي غادووة يتنكد علي بأول حصة ..


طنشتها لأنها هي بعد ما لها خلقها .. لفت على طابور أروى و غزل:غزل اليوم ما جت ..


لوجين بكل استهزاء:تلقين الباص فاتها و بتتأخر ..


زفرت ريتاج بكل ضيق .."اليوم ما عندي أحد يرحمني من ثـقالت دمك .. " ..


جرتها لوجين و قربتها منها أكثر:أخبار بدور ..؟!


ريتاج و هي تمشي لأن الأستاذة عطتهم اشارة يتوجهون لفصلهم:على حطت يدك .. لا حس و لا خبر .. بس أمس الظهر قامت جنى من نومها مفزوعة شكلها شايفة كابوس ..


لوجين بكل حقد:عساه دوم يارب ..


ناظرتها بكل حدة .. على أنها هي نفسها ما تطيق جنى بس ما تكرهها موت مثل لوجين .. اللي كارهتها من هنا و السلام لـ مجرد إن بدر مهتم فيها بس مهما كان هي عمته ..!!




.._.._.._.._.._..




صور من الخيال ارتسمت في رأسه .. شيء حقيقي وشيء ما صار .. وشيء تمناه يصير بحياته .. الشيء الوحيد الواثق منه أنها كلها أشياء حلوة ما يبي يعرف غيرها ..


بس للأسف فترة الراحة والسعادة اللي كان فيها كانت مؤقته .. لأنه طلع من الغيبوبة ..


فتح عيونه .. وحس بسواد يغيم ع المكان .. حرك رأسه يمين .. يسار لعله يلمح وميض النور ..


لكنه عجز يشوف شيء حرك يده بكل صعوبة وغطى على عيونه حس بشيء يلتف عليها .. حاول ببعده لكنه عجز ..


دخلت السستر و تفاجأة .. من حركته .. طلعت ركض ..


:دكتووور .. دكتووور ..


كان توه طالع من مكتبه .. لف عليها بكل استغراب:خير سستر ..؟!


السستر بنفس متقطع:مريض .. في عناية ..... يصحى ..


دكتور بكل تعجب:بسااااام ..!!


هزت رأسها بالتأكيد ..




.._.._.._..




نهااااااااااااية الجزء ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الـ|[8]|ـثامن



نزلت لتحت بكل سرعتها .. مع أنها اليوم مقررة تداوم بس ما تدري كيف راحت عليها نومة .. الظاهر أنها تعودت على الكسل ..



نزلت لقته فـ وجهها و اضح عليه أنه ينتظرها .. وبعيونه الفرح ..



ابتسمت أول ما شفته ..



سطام بصوت كله راحة:بسام .. صحى ..



اختفت الابتسامة لثواني .. ناظرته ليان بذهول و رجعت تبتسم بعدم تصديق ..:سطام ما تمزح صح ..؟؟!



سطام بكل راحة:هذا شيء يمزح فيه بالله عليك ..؟!



قربت منه و مليون سؤال و سؤال يخطر في بالها:طيب كيف وضعه الحين .. اقدر أزوره .. يقدر يتكلم يقدر يمشيء طيب هو في غرف عادية و الا للحين فـ العناية ..؟!



قاطعها:حيلك .. حيلك .. اجلسي و أقول لك عن كل اللي تبين تعرفينه ..



مشت خطوتين لقدام .. لكن تبقى الفرحة أكبر من طاقتها .. و طاحت فـ مكانها منهارة ..




.._.._.._.._.._..




رفع السماعة .. سلطان بكل جدية:ألووو ..



لمى بكل تردد:ألوو ..



سلطان .. بكل حيرة:سارة ..



لمى بصوت كله خوف:صباح الخير ..



سلطان وحاسة بنفسه مو مصدق:سارة ..!!



قاطعته لمى:لاء .. لمى ..



سلطان بكل تعجب:عفوا ..!



ابتسمت بإحراج:لاء .. لمى هذا سري الكبير اللي ما قلت لك عنه ..



سلطان مو مستوعب أي شيء ..



كملت بكل هدوء رغم توترها و دقات قلبها المتسارعة اللي ما قدرت وضعها حتى ..



خذت نفس و بدت بالتبرير قبل الاعتراف بالغلط:كل علاقاتي بالتلفون تزيف في تزيف دام نهايتها النسيان .. ما أحب أكشف هويتي عشان أحافظ على سمعتي دام هالعلاقة مهما استمرت فهي بالأخير سراب .. مع اني كنت اتعلق ببعضهم بس بمجرد ما ارمي الشريحة و اشتري غيرها ابدا من جديد .. – سكتت لثواني و بنبرة كلها هدوء:إلا أنت .. للاسف ما ما قدرت أسيطر على نفسي .. - سكتت لثواني رجعت بتكمل كلامها ..



قاطعها:لحظة لحظة .. – بكل تردد:يعني انتي سارة ..؟!



لمى بكل حيرة:ايه .. بس موب اسمي الحقيقي .. اسمي لمى ..



سلطان بدا يستوعب:ليش قفلتي جوالك ..؟!



لمى:لانه ماضي و أبي أنساه ..



سكت ينتظر باقي جوابها ..



حست أنها راح تذل عمرها اذا كررت طلبها فـ استمرار علاقتهم .. بعد تردد طويل:أكيد مشغول أسفه إذا ازعجتك ..



كلمها بكل اندفاع:لا لا .. أصلا ما عندي شغل اليوم .. أنتي هذا رقمك .. يعني ما راح تقفلينه مثل ذاك ..



لمى:لا هذا رقمي الأساسي .. و ..- رجعت تسكت



سلطان:يعني أقدر أكلمك منه ..



لمى بكل إحراج:ايه اكيد ..



سلطان مع ابتسامة عريضة:أي وقت ..



لمى:فـ أي وقت .. بس اذا ما رديت عليك أكيد غصب عني ..



سلطان بكل تفهم:ايه فهمت ..



لمى:طيب انا بسكر لان وراي محاضرة ..



سلطان:اوكيه أكلمك بعدين ..



لمى مع ابتسامة انتصار:اوك باي ..



سلطان:باي ..- سكر مع انه ما وده يسكر .. مشاعر كثير تضاربت في داخله لكن الشيء الوحيد اللي حاس فيه انه فرحان .. و مو أي فرح لأنه سمع صوتها .. حس بروحه رجعت له ..



.



..



.




طلعت نفس من أعماق قلبها .. و ابتسمت بكل فرح ..




.._.._.._.._.._..




مرت فترة الصبآح بسرعة البرق على الكل .. الكل كان عنده شيء ينتظره ..



..



جلست الهنوف و هي تحس باليأس تمكن منها .. لمعة الدموع بعيونها .."أكيد نام الحين كنت متوقعه أنه بيذكرني قبل لا يحط رأسه على الأقل" .. خانتها الدمعة ونزلت على خدها ..




..



.



..



انقلب على يساره .. أمس سهر و فلها لـ الصبح حتى يقدر ينساها .. لكنه للأسف ما غابت عن باله ثواني حتى .. زفر بكل ضيق:هي ما فكرت فيني حتى .. معقولة ما هميتها ..!!



رفع جواله .. و طلع رقمها تردد يضغط الزر الأخضر حتى يتصل أو الأحمر عشان يطلع من القائمة ..



فاجأة اتصال البتول .. حس بدقات قلبها تتسارع بشكل تلقائي .. "وين طلعت لي هاذي منه ..؟! .. رد:خير .. نعم ..



البتول بصوتها الناعم:ما راح ألومك بـ أسلوبك هذا أدري وشلون تقفل أخلاقك لما تبي تجي تنوم ..؟!



مياف بقلة صبر:يعني عارفة .. اخلصي علي ..



البتول بدون أي مقدمات:غزل فـ المستشفى ..



مياف و هي يجلس و بكل صدمة:وشلون ..؟!




.._.._.._.._.._..




تشرب العصير بكل خفة .. حتى تبين وش قد هي راقية ..



ابتسم بكل خبث:هاا كيف قدرتي تطلعين من مدرستج ..!؟



اتسعت ابتسامتها .. لوجين:عشانك حبيبي أسوي أي شيء ...



عيسى و هو يمد يده يلامس أطراف أصابعها:الله يخليج لي و لا يحرمني شوفتج دووم يارب ..



ابتسمت بكل دلع .. و حياء مصطنع:آآمين ..




.._.._.._.._.._..




ريناد بكل فرحة:صدق و الله ..



جنى و هي تجلس على طرف السرير و كلها حماس:من ثواني بس سكرت من ليان ما تتصورين وش قد فرحانة ..؟



ريناد:من حقها و الله .. محد يقدر يلومها ..



زفرة بكل راحة:يا الله لك الحمد ..



ريناد بكل تردد:العايلة درت ..؟!



جنى بنظرة كلها تفكير:لاء ما أتوقع ..- وقفت:بروح أعلمهم خبر زي كذا بيفرحهم ..



ناظرتها ريناد بنص عين:تبين تأخذين الحلاوة أجل ..



غمزة لها جنى:افا عليك .. – ركضت لعند الباب و طلعت ..



تنهدت ريناد بكل ضيق .. "رجعت للدنيا بعد ما كنت قريب من الموت محد يدري رحمة من ربي و إلا ابتلاء ..؟!" ..




.



..



.




جالس في السرير مصدوم و تأثير النوم واضح على ملامح وجهه .. ريان:قولي و الله ..



جنى و هي رافعة حاجب:أكذب عليك يعني ..؟!



ريان ما زال متفاجأ:طيب من قال لك .. ومتى صحى اصلا ..؟!



..: من خمس دقايق دقت علي ليان و قالت لي تقول أنها درت الصبح بس المسكينة اغمى عليها من الفرحة و أول ما صحت دقت تبشرني ..



ريان بقلة صبر:طيب من قال لـ ليان ..؟!



جنى:ريان وش فيك .. من بيقولها غير سطام ..؟!



حك راسه:الله يهديك مصحيتني من نومي و تصدمين بهالخبر .. التفكير عندي صفر فاصلة واحد بالمية ..



جنى بكل ندم:تدري الشرهة علي جاية أبشرك قبل البيت كله ..



وقف ..:تعالي تعالي ..



طلعت جنى و طنشته .. نزلت لـ تحت والابتسامة العريضة مرسومة على وجهها ..




.._.._.._.._.._..




بعد دقايق انتظار طويلة طلع الدكتور ..



سطام بكل لهفة:ها بشر يا دكتور ..



الدكتور:للاسف .. كنت حاط أمل إن تعب الغيبوبة مأثر عليه و مع الوقت بيتحسن بس كل الفحوصات تأكد أنه فقد بصره ..!!



سطام كله أمل:طيب يا دكتور ما له علاج بالخارج ..



الدكتور:للأسف ما أتوقع .. لأن الأعصاب تدمرت و تقطعت بسبب قطع الزجاج اللي دخلت بعينه .. و الضرر ما وقف لهنا و بس حتى العدسة تأثرت ..



سطام بنبرة كلها يأس:و رجوله .. ما راح يقدر يمشي عليها ..؟!



الدكتورة مع ابتسامة:الحمد للة طلع مثل ما قلت ما قدر يحركها بسبب الخمول لكنه راح يقدر يمشي عليها لانها سليمة مجرد كسر بسيط بس أكيد راح يستخدم الكرسي المتحرك مؤقتا لحد ما تتجبر الكسور و يبدا بالمشي تدريجيا ..



سطام:طيب متى نقدر نطلعه لبيت ..؟!



ابتسم الدكتور:بدري على هالكلام .. على كل الأحوال يومين و بعدها بيستقر وضعه و راح نشوف متى نقدر نكتب له خروج ..



هز رأسه بالتأكيد:يعطيك العافية دكتور ..



الدكتور و هو يبعد:الله يعافيك ..




.._.._.._.._.._..




فترة الظهر مرت عليها أصعب مما تخيلتها .. لأن أملها الوحيد باتصال مياف تلاش بثواني ..



و فترة العصر حتى الساعة 12 بالليل .. طارت مثل البرق بوجود ..



أختها و بنات خوالها حولها .. وخآصتن مع فرحتهم بقومة بسام من الغيبوبة ..



حست بالفرح يدخل حيآتهم من جديد ..



..



ناظرت فـ ساعتها 2 بالليل .. كلمتها غزل بكل تعب:الشينة والله إن قايلته لفجر الحمد لله ما ظلمتها ..



أروى و هي تغطي نفسها:و الله العظيم قهرتني .. شوي و أحب رجلينها عشان بس تقتنع أنك مريضة ..!!



غزل:تخسى الا هي ..



أروى:ايه و الله بس أنا كلمت جنو اليوم و قالت بتروح بكرة تتفاهم مع المديرة ..



غزل:أخاف تحقد علي ..؟!



أروى بكل ضيق:أحمدي ربك أنك موب قدامي كان كفختك ..



غزل:يووه ليه ..؟!



أروى:أنتي تعبانة و منومة فـ المستشفى غصبن عنك .. موب بمزاجك يعني من حقك تمتحنك بعد ما تطلعين .. أما هي كلش موب راضية ..



غزل:أدري بس تخبرينها قلبها أسود ..



أروى:ما عليك منها لو أنك طالبة شيء موب من حقك كان يمكن ..!



غزل:و أنتي الصادقة ..



أروى:خلك من سيرة الزفت ذي .. دريتي عن بسام ..؟!



غزل:ايه فجر قالت لي .. فرحة له كثير ..



أروى:ايه و الله .. كنت شايلة هم ليان .. تخيلت لو يموت ..



قاطعتها:فال الله و لا فالك يا شيخة ..



أروى .."بسم الله عليه" ..:على كل الأحوال عاش ..



غزل:كان ودك تنهي هالسالفة ..



أروى:ما أبي أتكلم فيها أكثر ..



غزل مع ابتسامة:أنتي ما تحبين تنهين المواضيع الا في حال وحدة .. إذا جااك النوم ..



ضحكت أروى:ويلوموني في حبك يا الدبة ..



غزل:طيب يا النحيفة .. تصبحين على خير ..



أروى:وأنتي من اهله .. – انهت كلامها و سكرت الخط على طول ..



..



نزلت الجوال و بمجرد ما حطته على الكامدينة حست بالملل و الطفش يتملكونها من جديد تنهدت بكل ضيق وغمضت عيونها بعد ما عدلت رأسها ع المخدة .. عدت فـ داخلها .. 1 , 3 , 5 ,7 .....



و استمر العد و كلها أمل يسرقها النوم بدون ما تحس ..



..



فتح الباب بكل هدوء .. و مشى بخطوات خفيفة حتى ما تحس فيه و فعلا ما حست .. سكر الباب و دخل ..



تقدم بخطوات .. أخف بعد ما شافها مسكرة عيونها .. و واضح عليها التعمق فـ النوم ..



قرب منها أكثر و أكثر و هو يتأملها .. "وشلون طاوعك قلبك .. يومين ما أسمع صوتك .." امتدت يده بكل هدوء و لامست أطرافها خدها ..



..



حست فيه على طول و فتحت عيونها بكل خوف .. ناظرته بصدمة .. و جلست بكل سرعتها و بكل خوف:م ..م .. مياف ..؟!



ابتسم و لعثمته الصدمة .. :غ .. غززل .. – بلع ريقه:ب .. ب .. بسم الله عليك عسى ما صحيتك ..؟!



غزل و الخوف ينفض أطرافها:أنت وشلون دخلت ..؟!



همس:قصري صوتك لحد يسمع من السسترات .. – و مع ابتسامة كلها راحة:كل شيء يمشي بالواسطة ..-سحب كرسي كان مسند على الجدار قربه للسرير لأقصى حد .. وجلس:وش فيك خايفة مني ..؟!



عدلت جلستها بعد ما كانت على طرف السرير:لا .. بس فاجأتني ..



طلع نفس و بنبر كلها هدوء:افا بس يا غزل .. لهالدرجة أهون عليك و لا أهمك ..!!



رجعت خصلات شعرها لوراء اذنها:وشو له هالكلام أنا وش مسوية لك ..؟!



مياف بكل عتب:ولا عارفة بعد وش مسوية ..؟!



غزل بنبرة اختلط فيها الخوف و العصبية:مياف الله يخليك اختصر ..



مياف بكل صدمة:وتبين تطرديني بعد ..؟!



غزل بكل ارتباك:موب كذا بس أخاف يجي الدكتور و الا سستر و يسوون سالفة وشلون تكون بالمستشفى بوقت مثل كذا ..!!



مياف مع ابتسامة أمان:لا تخافين .. حطي أعصابك بـ موية باردة أنا ما أسوي أي شيء الا و أنا واثق ..



زفرت براحة و بـ عيون كلها حيرة:طيب وش الشيء اللي هنت علي فيه ..؟!



مياف:فـ آخر مكالمة بيننا قلت لك بترك لك الخيار تدقين علي إذا حابة علاقتنا تستمر بس كأنك ما صدقتي ..؟!



غزل و ملامح الحزن ترتسم على وجهها:ما كان الخيار بيدي ابدا .. بنفس اليوم اللي قلتي هالكلام تعبت و دخلت المستشفى و من يومها حد ما أصحى و أشوف أقاربي و أكل وجبتي و أرجع أنوم ..



مياف:بس الدكتور ما قالت لي إن حالتك صعبة لدرجة أنك تصحين ف ساعات معينة و تنومين ..!!



غزل مع ابتسامة إحراج:حالتي موب صعبة بس أنا تعبانة من قبل ما يجيني فقر الدم ..



مياف و التردد بعيونه:طيب لو طلعت من هنا بعد شوي أعتبر علاقتنا منتهية ..



غزل بكل تردد:لو كنت ابي انهي علاقتنا ما سمحت لك تقعد من الأساس ..



ابتسم بانتصار .. هالكلمتين من غزل حسسته بأهميته بحياتها و هذا دليل على قرب مراده ..



ابتسمت بعفوية ..



مياف بعد تردد كبير:الى متى جالسة هنا ..؟!



غزل:سمعت أختي تقول أسبوع بس طبعا مستحيل ..



مياف:وليه مستحيل ..؟!



غزل بكل قرف:ما أحب المستشفيات و ولو علي ما حطيت أصبع لي فيها .. بس على قولتهم حدتنا الظروف ..



ابتسم:طيب ليه من البداية ما تجنبتي هالشيء ..؟!



ابتسمت باحراج .."وش أرد و أقولك .. لاعت كبدي من أكلهم اللي من 15 سنة ما تغير و الا الأجواء و المناظر اللي تفتح الشهية ..



قطع عليها تفكيرها بعد ما لاحظ سرحانها:غزززل ..



لفت عليها و ابتسمت:خير ..



مياف:سؤالي ما عجبك ..!



غزل:موب كذا بس كنت أفكر وش قد مقصره على نفسي .. لدرجة أنه يمر يوم كامل من غير ما أكل شيء ..



زفر بكل ضيق ..



ناظرته بعيون كلها تساؤل .. :فيك شيء ..؟



ابتسم:حتى أنا أكره المستشفيات ..



غزل بكل عتب:دامك ما تحبها ما كان المفروض تجي .. حتى لو ..



قاطعها و هو يبتسم بكل خبث:أكره المستشفيات بس أحبك ..



تغيرت الدنيا عندها بهاللحظة .. حست باللون الأحمر يضبغ وجهها و دقات قلبها تتسارع و كأنها تلاحق بعضها . . أبدا ما توقعته يقولها صريحة .. وشلون بنبرة حستها جت على وتر حساس بقلبها .. وقلبت كيانها ...



..



დ



لاْ قال " اَحبك "



. . يوقف الكوْنِ سّـاعة




وَِ مَحُد يِحسّ بوقْفة آلّكوْنَ ..



. . |[ غـيري َ



..



استغرب على نفسه ما تعود ينطقها بسهولة بس استغرابه ما منعه من تأمل ملامح وجهها الطفولية رغم تعبها و اصفرار لونها لكنه على طول انقلب للأحمر ..



بس ما كان تغير ملامحها للخجل العامل الوحيد اللي جذبة و ما خلاه يرمش ثانية وحدة ..



ملامحها الطفولية رجعته لـ سنواااااات لوراء ملامح يعرفها و حافظها أكيد مستحيل تكون هي لكنها تشبه لها ..



شبه كبييير .. صحيح تشبه لها فـ الشكل لكن مشاعره لها تختلف .. يحس غزل .. بعفويتها .. فـ كلامها و تصرفتها و ملامح وجهها البرئ .. تدخل قلبه من غير استئذان .. مهما حاول يصدها أو يمنع هالشيء ..



أما هي دخلت قلبه لكن بطريقة ثانية ..



..



رجعت خصلات شعرها اللي تناثرت على وجهها بمجرد ما نزلت وجهها و حست بحرارة تتسرب لداخل جسمها بسبب نظرته الغريبة لها .. بكل تردد:مـ..مـياف ..



مياف و نظرات السرحان ما زالت بعيونه:هاااا ..



غزل:وش فيك سكت فجأة ..؟!



ابتسم:تذكرت شيء ..



غزل بعد تردد كبير تبي تغير أجواء التوتر اللي سيطرت ع المكان:طيب .. أقدر أعرف ليه تكره المستشفيات ..؟!



وقف فاجأه:أنا لازم أمشي الحين .. واسطتي ما تقعدني أكثر من كذا ..



غزل:بــ .. بس ..



ابتسم:وش فيك ..؟!



غزل بكل خجل:ما كأنه بدري ..؟!



ابتسم:ما دريت أنك بالمستشفى الا اليوم .. حاولت أزورك بدري بس ما شاء الله اهلك ما تركوك ..!! بس بكرة بجيك بدري إن شاء الله ..



ناظرته بكل حيرة ..



ناظرها بكل تردد:إلا إذا يضايقك طبعا ..



هزت رأسها:لا ابدا ..



قرب منها ..



و انكمشت على نفسها .. خافت من خطواته السريعة ..



انحنى لها .. و باسها على رأسها .. همس:ما تشوفين شر ..



ابتعدت عنها و طلع من الغرفة .. لكن طيفه بقى فـ مكانه ..



..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


رغم تأخر الوقت لكن كعادتها إذا شغل بالها شيء النوم يجفاها ..


ناظرت ساعتها للمرة العاشرة بكل توتر .. "يا الله يا طول ساعات الانتظار" ... همست:استغفر الله ..


نزلت رجولها ع الأرض وبدت تمشي بخطوات بطيئة روحة ورجعه .. روحة ورجعة .. و عيونها تراقب كل حركة لـ رجولها ..


رفعت عينها على الباب .. و قررت ليان أخيرا أنها تطلع من غرفتها ..


طلعت بكل هدوء حتى ما تسبب أي إزعاج لكن الإزعاج كله كان ينتظر فـ الصالة ..


طلعت بكل سرعتها بعد ما سمعت الصوت .. عقدت حواجبها و بكل ضيق:لوجين وش قاعدة تسوين ..؟!


كانت عيونها مركزة على شاشة التلفزيون .. بس صوتها المزعج قطع حماسها .. لفت لوجين ببرود متصنع:قاعدة أرقص ..-بكل عصبية: يعني ما تشوفيني مركزة مع الفيلم ..؟!


ليان تحاول توطي صوتها رغم عصبيتها:تستهبلين أنتي و الا تستهبلين .. سهرانة أوكية .. تتابعين فيلم ما عليه .. بس الصوت العالي و بهالوقت اللي البيت كله نايم هذا وش اسميه ..؟!


لوجين و عيونها ع الشاشة:محد قالهم ينومون هالحزة ..؟!


ناظرتها ليان بكل احتقار:قمة الاستهتار و لا مبالاة ..


ناظرتها بنص عين:روحي تفلسفي بعيد عني ..


ليان:موب متحركة من هنا الا لما تقصرين ع الصوت ..


وطت لوجين الصوت مو عشان شيء بس لانه فاصل اعلاني و هي متعودة تكتم الصوت حتى تريح أذنها شوي لا أكثر و لا أقل ..


ليان:طيب ليش ما تنزلين تحت أو فـ المجلس دامك ما تستانسين ع التلفزيون الا وصوته واصل لاخر الدنيا ..


لوجين و هي تريح ظهرها و بكل برود:متعودة على حجم الشاشة هاذي ما احس اني اناظر تلفزيون الا بها ..


ليان رفعت حاجب:السالفة عناد و الا استهبال ..؟!


لوجين وهي تغطي عيونها:اسمعي ترا موب ناقصة بعد ساعتين بس باخذ لي 7 محاضرات من مدرسة الهم ..


جلست جنبها و طلعت نفس تريح أعصابها المشدودة .. و بنبرة أهدى:لوجين هاذي آخر سنة لك بالثانوي المفروض تجتهدين عشان تجيبين نسبة ..


بعدت يدها و لفت عليها:لا تخافين حتى لو ما اجتهدت و ما تعبت بدخل القسم اللي ابيه ..


ليان بنبرة تحذيرية:ترا حتى الواسطات هالايام ما عاد تمشي ..


ابتسمت بكل استهزاء:نشوف .. – لفت ع الشاشة و رجعت تلف على ليان و كأنها تذكرت شيء ..


لوجين:الا صحيح اللي سمعته ..


ليان و هي ترجع شعرها على وراء:وش اللي سمعتيه ..؟!


لوجين:اخوك يقولون .. صحى ..


ليان بكل صدم:بسام .. قصدك ..؟!


لوجين بكل برود:من عندنا غيرها فـ غيبوبة ..


ليان:لا لا لا ... أنتي بـ جد موب معقولة .. أخوك صاحية من غيبوبته من الصبح و توك تدرين ..!!


لوجين تحك راسها بكل ضيق:و أنا وش دراني .. جيت من المدرسة تعبانة حد ما غيرت ملابسي و نمت .. و توني صحيت من ساعة تقريبا و لو موب ريتاج داقة علي كان ما دريت الا بكرة .. بعد تحسبيني وكالة رويتر كل الجديد عندي ..؟!


ليان .. "أنتي أعظم من وكالة رويتر بس اللي تبينه تسمعينه و اللي ما تبينه تطنشينه" ..


سحبت لوجين الريموت و رجعت تعلي ع الصوت بعد ما رجع الفيلم ..


وقفت و ناظرتها بكل حسرة و بنبره كلها لوم:ما في منك فايدة ..!! ..


مشت بخطوات هادية كعادتها و نزلت للدور الأرضي .. تلفتت يمين و يسار هدوء قاتل مسيطر ع المكان .. خذت لها كم لفة فـ الصالة و عقبها قررت تطلع برا فـ سور البيت .. رمت نفسها على أقرب كرسي فـ الحديقة لانها تعبت من المشي .. سندت رأسها على ظهر الكرسي وغمضت عيونها لثواني لا يمكن دقايق هي ابدا مو حاسة بالوقت لكنها حست بذكريات اليمة كثيرة و صارت لها بوقت قياسي ..


رغم انشغال فكرها بس تداركت صوت الباب .. فتحت عيونها على طول و ابتسمت ..


وقفت:سطام ..


ناظرها بكل استغراب:وش مقعدك لهالحزة .. ما في شيء تقلقين عليه بعد ..؟!


ناظرته بكل إحراج و تصنعت العذر:قلقت عليك قلت أنزل انتظرك ..


ناظرها بعيون كلها استهزاء .. "متاكد ما جبتي خبري و لا واحد بالمية حتى" .. نثر أطراف شعرها القصير لقدام:أنا طالع أنوم .. تبين شيء ..؟!


ناظرته بكل حير:أنا بكرة موب مداومة أبي أروح لبسام أزوره ..


ناظرها بكل تعجب ينتظر باقي كلامها ..


بكل تردد:توديني ..؟!


سطام بنبرة قريبة للعصبية:وليه أنا سواق عندك ..؟!


ليان و الإحراج واضح على ملامح وجهها:تعرف إني ما أحب أطلع مع السواق كثير ..


سطام بكل عصبية:أنا تعبان و طالع أنوم و لو صحيت بصحى ست المغرب فـ دوري لك على أحد يوصلك إذا السواق موب عاجبك ..!!


ناظرته بكل صدمة ..


..:تصبحين على خير ..


مر من جنبها و دخل البيت .. "مصدق نفسك يا سطام .. محد حتى حاطك بحسابه حتى ليان الملاك الطاهر ما تشوفك الا لمصلحة و بس" .. تنهد بكل ضيق و هو يناقض نفسه .."بس طول الفترة اللي راحت ليان ما قصرت معي .. محد صبرني على اللي أنا فيه غيرها ..!! .." نفض رأسه .. مو مستعد يزحم تفكيره بأشياء أكثر شركة أمه لحالها تكفيه ..


..


ظلت واقفة بمكانها .. "الله يهديك يا ليان كان المفروض تختارين وقت ثاني .. بس ما أنا ما حبيت أفاجأه الصبح..؟! " .. تنهدت بكل ضيق:اففففففففففففف ..




.._.._.._.._.._..




ابعدت طرف الستارة باطراف أصابعها .. تأملت منظر الشروق فـ سماء هاليوم الصافية ..


رغم ان الشمس محاله تبين وقت الشروق فـ الرياض لكن تدرج الوان السماء وقت الشروق شيء خيالي ما تقدر تشوفه من أي مكان ..


ابتسمت بعد ما سمعت صوته جاي من وراء السماعة ..


..:صباحك سكر يا قلبي ..


لمى مع ابتسامة عفوية طالعة من القلب:صباحك كل خير يا روحي ..


سلطان و هو يريح ظهره ع السرير:ها عساك نمتني زين ..؟!


لمى بصوت أقرب للهمس:دامني نمت على صوتك أكيد بنوم زين ..


سلطان بكل حالمية:يا حياتي أنتي ..؟!


ابتسمت:وأنت أخبار نومتك أمس ..؟!


سلطان:أكيد ما يحتاج أقولك ..


اتستعت ابتسامتتها و زادت فرحتها بقلبها أكثر ..


سلطان بنبرة كلها تردد:أقول لموو ..


لمى و هي تسند راسها على اطار الدريشة:آمر يا عيونها ..


سلطان:تسلم لي عيونها ..


احاسيس حلوة تختلط بداخلها ..:وش بغيت عيوني ..؟!


سلطان بكل عزم:ما كأننا طولنا فـ علاقتنا ..؟!


لمى إحساس قوي بالاستغراب ضيع كل المشاعر الحلوة اللي كانت تعوم فيها:وش قصدك ..؟!


ابتسم:قصدي موب وقت التعارف خلص .. موب المفروض يكون قربت اللحظة اللي نكون فيها تحت سقف واحد ..


مليون فكرة و فكرة طرت على بالها .. "وش قصده نتقابل لهالدرجة طايحة من عينه و الا ..


قطع عليها تفكيرها:متى أقدر أجيب أمي و نجي نزوركم ..؟!


رغم الصدمة لكن هالشيء ما منعها من الفرحة:سلطان وش قاعد تقول .. من كل عقلك قاعد تتكلم ..!!


سلطان جلس من الحماس:ليه .. ؟! شايفتني لعاب و الا موب عاجبك ..؟!


لمى بكل إحراج:موب القصد .. بس ..- بعد تردد كبير:صراحة فاجأتني ..


سلطان:لمى أنا للمرة المليون أقول لك أني أحبك و صراحة باليومين اللي مروا فقدت كثير ولا أبي هالشيء يتكرر أبي نكون مع بعض على طول ...


ابتسمت .. بس رجعت تتذكر أمها كيف بتفهما و يمكن تفشلها و أبوها اللي حد ما تقوله الكلام اللي تحفظها اياه امها .. فجأة تفاتحه بموضوع زي كذا .. حست بألف عقبة و عقبة في طريقها ..


لمى بكل تردد:بس أنا محتاجة وقت ..؟!


سلطان مع ابتسامة عريضة:دامك اقتنعتي بالفكرة ما يهم خذي كل الوقت اللي تبينه ..


ابتسمت بكل راحة:الله يخليك لي و لا يحرمني منك ..


سلطان:و لا منك يا قلبي ..


لفت لوراها بعد ما سمعت صوت .. حست بنور فـ الصالة .. همست:قلبي أنا بسكر أخواني شكلهم صحوا و أنا بروح أتجهز للجامعة ..


ابتسم:طيب بس لا تحرميني من صوتك ..


..:اوكي .. باي ..


سلطان:باي يا عمري .. – سكر الخط و قرب الجوال من أحضانه ورفع عيونه للسقف .. "يالله يا رب تخليها من نصيبي" ..




.._.._.._.._.._..




يمشون بممرات مبناهم فـ الجامعة و صوت ضحاكتهم يتعالى ..


جنى و لمعة الدموع بعيونه:آآخ يا بطني حرام عليك .. مقدر ..


ريناد مع ابتسام عريضة:من زمان ما ضحكنا ..


لمى و هي تمسح طرف دمعتها:ايه و الله .. يا الله لك الف الحمد و شكر ..


جوري مع ابتسامة عفوية و بنبرة لوم:طول الوقت زعلانين يوم جيتوا تضحكون ضحكتوا على خلق الله ..


لمى و هي تاشر لها بالنفي:لا لا .. اللي مسوينه البنات فـ أنفسهم موب من خلق رب العالمين ..


جنى و آثار الضحك بدا يتلاشى من على ملامح وجها:ايه و الله حتى رب العالمين ما يرضى على أشكالهم ..


ريناد:خلونا من الكلام اللي ما منه فايدة .. ليان داومت اليوم ..؟!


جوري:ايه و الله ما شفتها اليوم ولا أمس .. ودي أتحمد لها بالسلامة على طلعت أخوها من العناية ..


جنى:لا أمس كلمتني و قالت لي بتروح زيارة لأخوها الصبح ..


لمى:الله يطمن قلبها و يريح بالها ..


البنات ... بصوت واحد:آآمييييييين ..


لفت جوري على فجر ... اللي ماشية معهم بس فكرها بعاااااالم ثاني ..


جوري بكل استغراب:فجر .. عسى ما شر ..


لفت عليها فجر:ما شر وش فيك ..؟!


ريناد:ما شفتي نفسك من أول ما دخلنا و أنتي موب معنا حتى الابتسامة ما طلعت منك ..


ابتسمت بإحراج:فكري مشغول مع غزل ..


لمى بكل خوف:عسى بس موب صاير لها شي ..؟؟


فجر بكل اندفاع:لالالا .. بس ..- رجعت تتكلم بهدوء:هي ما تحب المستشفيات و نفسيتها مش ولابد أخاف تمرض زيادة ..


جنى بكل تطنيش:خليها بتقعد يوم و يومين و لي طلبت الطلعة بترفض الدكتورة لانها موب قاعدة تتحسن .. بعدها بترضى غصبن عليها ..


ريناد:و جنوو الصادقة .. أنتي اللي الله يهديك مدلعتها و فوق هذا طول الوقت مقلقتك فـ حياتك ..


ابتسمت:بس هالشيء مفرحني .. و ..


قاطعتها جنى:قالوها الفار ما يحب الا خناقه .. و كل ما غزل ضيقت عليك تحبينها أكثر و أكثر ..


..


رن جوالها يقطع حديثهم .. ابتسمت بكل إحراج و سحبت جوري نفسها من بينهم ..


..:هلا و الله و غلا ..


نواف بكل توتر:دخلتي محاضرتك ..؟!


جوري:لاء هذا أنا قريبة من قاعتي .. ليش تسأل ..؟!


نواف:بسرعة بسرعة .. اطلعي أنا أنتظرك برا ..


جوري بكل خوف:ليش وش صاير ..؟!


نواف:قدامنا الطريق كلها أشرح لك .. بسرعة اطلعي ..


جوري و هي تتوجه برا:طيب طيب ..


لحقتها جنى و استوقفتها:على وين جوري ..؟!


لفت عليه:ما عليه مستعجلة بطلع .. سلمي ع البنات ..


جنى:وين بتطلعين وليش ..؟!


جوري:نواف دق علي و قال أطلع من غير ما يقول ليش ...- قربت منها و سلمت عليها بسرعة و هي تبعد .. :بااااااي ..




..


.


..




لفت عليه بكل صدمة:وشلون ..؟!


نواف يسوق بكل توتر:ما عاد بقي لهم غير نص ساعة ..؟!


جوري:أبوك و زوجتك بيجون .. أنا وش دخلني ..؟!


نواف .. و هو ينقل نظرة بينها وبين الطريق:تسهبلين أنا قلت .. لـ دلال أنهم بيعطوني شقة عشان أسكن فيها ولازم أسكنهم فيها إذا جو يزوروني ..


جوري بكل صدمة:وأنا وين بروح ..؟!


نواف:بوديك لفندق ..؟!


جوري بكل توتر:تستهبل .. فندق ..!! و لحالي طبعا ..؟!


نواف:يعني بالله عليك وش أسوي و بعدين الفنادق أمان محد بيجيك و كلها سكيورتي ..


جوري بكل خوف:بس بنوم هناك لحالي .. لا ما يصير ابدا ..


وقف السيارة قبال العمارة اللي ساكنين فيها:لا بس اللي يصير تقعدين فـ بيتك و يجي أبوي مع دلال و ننفضح .. و يخرب علي كل تخطيطي ..!!


جوري بصوت مخنوق:وش ننفضح أنا و أنت متزوجين على سنة الله و رسولة ..!!


قاطعها نواف:موب وقته النقاش .. انزلي لمي اللي تحتاجنه عشان أوديك .. بسرعة الوقت يمشي ..


نزلت بكل استسلامية .. ما كان بيدها الخيار .. مثل كل مرة ..




.._.._.._.._.._..




رغم أنها موب المرة الأولى اللي تمر من هالطريق .. لكنها تحس هالمرة غير أحلى من قبل أحلى بكثير ..


ابتسمت بكل راحة و اخيرا بتشوفه .. حياتها من غيره مثل الجسد من غير روح ..


وقت ما كان بسام بين الحياة و الموت هي كانت مثلة متعلقة لاهي حية و عايشة مع الناس و لا هي ميتة و مرتاحة من هم الدنيا .. لفت على سطام اللي جالس يسوق جنبها .. و ابتسمت أكثر ..


..


رجعت بذاكرتها لدقايق معدودة ..


..


ما قدرة تنوم شايلة هم الروحة لزيارة بسام .. ما تدري ليه صاير لها قلق من السواق مع انه دايم تروح معها إذا ضاق بها الحال .. تنهدت بكل ضيق .."الله يصلحك يا بسام عودتني توديني و تجيبني .. و خذيت عليه ..


قطع عليها حبل أفكارها .. طق الباب .. وقفت بكل ياس و فتحته ..


حك رأسه بكل إحراج:كانك تبيني أوصلك قدامك عشر دقايق بس موب أكثر ..


ابتسمت و إحساسها بالمفاجأة شلها لثواني ..


ليان ..:بس أنت كاشخ يعني بتطلع للشغل موب معطـ..


قاطعها:صاروا تسع دقايق .. استعجلي قبل لا أغير راي .. – مشى بعيد عنها و نزل لتحت ..


طلعت نفس بكل راحة .. :الله يخليكم لي و لا يحرمني منكم ..


..


رجعت لواقعها ..


سطام بكل ضيق:ليان .. ليييييييان ..


لفت عليه:خير ..!!


سطام وهو يفتح الباب:وصلنا يالله بسرعة قدامك عشر دقايق بس .. ابي أداوم اليوم ..


"يا ذا العشر دقايق اللي ماسكة معك ".. نزلت من السيارة و مشت وراها ..


ناظرت بساعتها تحس بالوقت يمشي مثل السلحافاة أو أبطء ..


ركبو اللفت .. تنهدت و هي تحس بصوت دقات قليها بأذنها ..


نزلوا و مشوا خطوتين .... ووقف قدام الغرفة ..:هاذي هي ..


ليان بكل تردد:طيب هو صاحي بهالوقت ..


ناظرها بكل عصبية:صاحي أو موب صاحي مشكلتك موب مشكلتي .. و بسرعة لا تعطليني .. – مشى لبعيد عنها و جلس بكراسي الانتظار ..


فتحت الباب بكل هدوء .. إحساس بالرهبة و الخوف من الوضع المرير اللي وصل له بسام .. يتملكها كلها ..


و مع انها عارفة بوضعه بالضبط بس حاسة أنها راح تنصدم للمرة الثالثة ..


تقدمت بخطوات هادية لعند سريرة ..


..


مريح جسمه ع السرير و عيونه مسكرة .. خدوش بسيطة و كسور واضحة منظرة ابدا موب غريب كثير تشوفه بالأفلام و المسلسلات .. قربت منه أكثر ..


بس بحياتها ما توقعت تشوفه بالواقع و بأقرب الناس لها ..!!


..


حس عليها و فتح عيونه .. حرك عدسة عينه يمين ويسار لعل و عسى يلمح شيء ..


تنهد بكل يأس:من ..؟!


حست بعبراتها تختنق .. و هي تشوف عيونه طايرة للسقف و موب قادرة حتى ينزلها ..


..


إحساس داخله .. غريب .. عارف ان في شخص بغرفته لكن هالشخص موب أي أحد ..


حطت يدها على فمها تمنع صوت شهقاتها ..


بسام يتصنع العصبية بنبرة صوته:ميين ..؟ أنا متأكد إنه في أحد بـ تتكلم و الا أنادي لك السسترات ..


خذت نفس تريح صوتها حتى ما يحس بحزنها عليه .. ليان بنبرة كلها قوة متصنعه:شـ أخبارك بسام ..؟!


دقات قلبه تتسارع و دموعه وده تخونه .. همس بخوف:ليان ..


حطت يدها على فمها تمنع نفسها من الانهيار قدامه .. تراجعت خطوتين لوراء لعل و عسى ما يحس عليها ..


مد يده .. محتاج لها أكثثر من الهواء .. نطق و اليأس بصوته:ليااااان ..




.._.._.._.._.._..




نزل شنطتها .. و ملامح الندم و الحزن على وجهه ..


عطته ظهرها ما كانت مستعدة تشوفه أكثر ..


همس نواف:محتاجة لـ شيء ..؟!


جوري و هي ما زالت على وضعها:لا ..


نواف بنبرة ندم:قلت لك نتفاهم بعدين ..


قاطعته بنبرة حادة:و انا ما قلت شيء ..


نواف:طيب إذا احتجتي أي شيء بأي وقت دقي علي ..


لفت وجهها للجهة الثانية .. موب مستعدة تعيد كلمة "مشكور" .. أي شخص ممكن تجامله تبتسم بوجهه رغم جرحها له .. تتصنع حبه رغم كرهها له .. حتى بس تكون اجتماعية ..


لكن نواف لاء .. تحب تعامله مثل ما تحس .. لأنه الشخص الوحيد اللي تعيش معه عشانها تحبه ..


طلع وسكر الباب وراه ..


ركضت لعند الباب و قفلته حتى ما يرجع .. همست:يا ليت أقدر أهرب منك .. ياليت عندي بيت غير بيتك .. يا ليت عندي أهل بهالدنيا غيرك .. –شهقت من أعماق قلبها ..


خمس سنين عايشة معه .. لكنها ما كانت تحس بالمعاناة اللي هي عايشة فيها .. الا لما انتقلت معه و صاروا يقضون مع بعض اليوم كله ..


اليوم بس حست أنها ظلمت نفسها بزواجها منه .. وحست بظلم الدنيا لها لما حرمت من أعز شيء للانسان .. أهله و عزوته ..




.._.._.._.._.._..




تلفت يمين و يسار الهدوء المسيطر على المستشفى بيخنقه ..


مد سطام يده يتحسس جيبه اليمين .. للأسف ما لقى الآيبود اللي تعود عليه كثير فـ أيامه الأخيرة .. وسيلة من وسائل النسيان عنده ..


طريقة تشتت تفكيره و تنسيه الهم اللي عايش .. فيه مد يده لـ جيبه الثاني لقى اللي يبغاه .. باكيت السجاير لكن .. طاحت عينه على اللوحة .."ممنوع التدخين "..


زفر بكل ضيق .. كل شيء فـ حياته ممنوع .. طلع الجوال من جيب القميص .. حتى ما يعطي مجال لـ التفكير يشغله .. فتح سجل المكالمات ..


تنهد بكل حسرة و هو ما يشوف رقمها .."من أسبوع من قبل ما أطلقها حتى و هي مقاطعتني .. يااا الله وش قد الحياة أنانية كل شيء حلو تأخذه مننا" ..


نفض رأسه للمرة العشرين محاولة يأسه منه .. حتى يشتت تفكيره ..


وقف و بكل حماس بدا يتمشى فـ الممرات .. و عيونها تناظر كل زاوية بتركيز ..


لعل و عسى ينسى اللي هو فيه ..!!


.


..


.


داخل غرفة بسام ..


مسكت يده بكل حنان ..:حمد لله ع سلامتك يا أخوي ..


ابتسم رغم الألم:الله يسلمك ..


ليان و هي تجلس .. و تبلع ريقها تضيع الغصة:عساك أحسن .. وش حاس فيه الحين .. ما في شيء يوجعك ..؟!


شد على يدها:الحمد لله ..


ليان بكل لوم:الله يهديك بس .. يعني ما كنت بتستانس بطلعتك غير لما تسوق بهالسرعة الجنونية ..


بسام و هو يشد على يدها حتى يحسس نفسه بالأمان:تعرفين أخوك موب راعي سباقات .. بس كتبت ربك ..


ليان:و النعم با الله .. بس كان بيدك .. تـ ..


تنهد بكل ضيق يقطع كلامها:اللي صار صار و انتهى ..


ابتسمت و مسحت دموعها:و أنت الصادق .. –خذت نفس عميق .. و بنبرة كلها حماس:بما انك كسرت رجلك .. يعني بتجلس ع الكرسي شهور .. فقررت أنزل غرفتك لتحت .. وش رايك ..؟!


بسام:ما له داعي ..


قاطعته:وش اللي ما له داعي الطلعة و النزلة بتتعبك أكثر .. و بعدين أنت نسيت أنك أول ما تطلع الكل بيجي يزورك ..!!


بسام:ما قالك سطام متى بطلع من هنا ..؟!


ليان:الدكتور قال لحد ما يتطمن عليك و يستقر وضعك ..


بكل تردد:و عيوني ..!!


غمضت عيونها بكل ألم و رجعت تفتحهم ..:ما عليك منهم الحين امر العيون سهل بس انت تعافى و ارجع امش ..


بسام بنبرة مخنوقة:ليان ....... حتى و أنا ما أشوف أعرف إذا كذبتي علي ..!


ليان .. بعد تردد طويل و بـ نبرة كلها حزن:قال ما في أمل يرجع نظرك ..- بكل حماس حتى ترفع معنوياته:بس أنت التعرف الطب كل يوم و الثاني يتقدم فـ خمس دقايق بس يخترعون عشرين شيء ..


ابتسم رغم اليأس:الله يفرجها ..


فتح الباب عليهم .. :ما خلصتي ..؟!


بسام:سطااام ..!!


سطام بكل تطنيش لبسام ..:يا الله قدامي .. وراي دوام حد ما أرجعك للبيت ..-طلع حتى من غير ما يودع أخوه ..


جت بتسحب يدها من بين أحضان يده .. شد على يدها و بكل تردد:سطام ..


ليان:وش فيه ..؟!


بسام:وش صار على زواجه ..؟!


تغيرت ملامح وجه ليان .. بعد حيرة كبيرة:الغوه ..


بسام:قصدك أجلوه ..


هزت رأسها بالنفي:لاء ألغوه .. أبو سارة رفض قال يا يتم الزواج أو يكنسلونه ..


بسام:ومن اللي رفض ..


تنهدت بكل ضيق:أبوي .. قال مستحيل نفرح و أنت بالعناية ..!!


ترك يدها .. :ما كان المفروض يصير كذا ..


رفعت الطرحة على رأسها:هذا أمر ربك و الاعتراض ما عاد ينفع .. اللي صار صار و انتهى ..


بسام:طيب على الأقل دورا له وحدة ثانية ..


ليان:مو معطي أحد فرصة يتكلم معه بهالموضوع .. و بيني و بينك .. هو غاوي الهم ..


تنهد بكل ضيق:المرة اللي راحت بسببي و هالمرة بعد ..


ليان و هي تحط النقاب:المرة اللي راحت بسببك بس هالمرة غصبن عليك ..


رجعت تمسك يده:إن شاء الله المرة الجاية أشوفك فـ البيت ..


ابتسم .. بكل أمل .. ما يدري وش كان بيكون وضعه من دونه .. كان محتاج لها و هاللحظة بالذات .. حمد ربه بـ سره .. صحيح أنه فقد بصره لكنه عند أشياء كثير تعوضه و من أهمها ليان ..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



ناظرت فـ ساعتها .. "غريبة ما رجعت على الأقل تحضر المحاضرة الثانية" .. طلعت جوالها و دقت عليها ..


جوري بصوت مبحوح:هلا و الله ..


جنى بكل خوف:جوري وش فيك ..؟!


جوري مع ابتسامة وهي تمسح دموعها:كنت نايمة ..؟!


جنى:يا سلام طالعة تنومين ..؟!


ابتسمت:لا و الله صار لي ظرف طارئ .. غصبن علي ..!!


جنى:عساه بس موب شيء كايد ..


هزت راسها بالنفي:لااا ..- خنقتها العبرة:جنى محتاجتك ..


جنى زاد خوفها:جوري وش فيك ..؟!


جوري:لازم تجيني الحين و الا بيصير فيني شيء ..!!


جنى:خلاص مسافة الطريق و بكون عندك ..


جوري:بس أنا موب فـ بيتي ..


جنى مصدومة:اجل وينك فيه ..؟!


جوري:بالفندق ..




..


.


..




جلست على الاريكة و بكل صدمة.. : وش تسوين بالفندق ..؟!


جلست جوري قبالها:اهل زوجي جو لهنا و ما في مكان أروح له ..


جنى و هي تنزل الطرحة من على رأسها:معقولة ما يكون حسب حساب لهالشيء ..


جوري بكل حزن:حتى هو كان متفاجاء تخيلي يوم بقي لهم نص ساعة ع الرياض دقوا عليه ..


جنى و عيونها تلف بالمكان:من اللي جا بالضبط ..؟!


جوري ما قدرت تخفي ملامح الحزن أكثر:أبوه و زوجته ..؟!


جنى تحاول تواسيها:ما عليه أنتي الثانية و لازم تتحملين ..


جوري تحاول تمسك أعصابها:الشيء الوحيد اللي موترني .. أنهم ما يعرفون بوجودي .. صرت أخاف كثير ..


جنى:وش اللي يخوفك ..؟!


جوري:أخاف انه ممكن يتخلى عني فـ أي لحظة ..


قربت منها و مع ابتسامة حبت تطمنها بها:تستهبلين نواف يحبك .. هو صحيح تزوجك عشان العيال .. بس لو ما كان يحبك ما كان صبر عليك خمس سنين و كان قال يجرب حظه مع وحدة غيرك ..


ابتسمت مع أنها ما اقتنعت .. ثقتها بـ نفسها مهزوزة لأبعد حد:ظنك ..؟!


جنى بكل حماس:أكيد ..


جوري:هو يعمل لأبوه الف حساب أخاف بكرة اذا قال طلقها ما يتردد .. حتى لو تردد بس يطلقني فـ الأخير ..


جنى بنظرة كلها لوم:ما أغلى من الولد الا ولد الولد .. انتي شدي حيلك و جيبي لنا هـ النونو و صدقيني كل شيء بيصير اوكية حتى نواف نفسه ما راح يتردد يقول لاهله عنك ..


ابتسمت:يا ليتني داقة عليك من زمان .. مع أني للحين خايفة بس ارتحت ..


اتسعت ابتسامتها ..:قومي غسلي وجهك .. و خلينا نتغدا مريت على مطعم فـ طريقي و جبت لنا أكل من اللي يحبه قلبك ..


جوري بكل تردد:طيب و أهلك ..


جنى:دقيت على أمي و الباقي اللي مهتم بيدق .. – خلصت جنى جملتها و دق جوالها على طول ..


ضحكت:هههههههههههههه .. شفتي .. هاذي رنود النشبة ..




.._.._.._.._.._..




فتح عيونه بكل إهمال .. ولف لجهة الساعة بكل بطء .. "الساعة 12 ونص آخر الليل .. كل يوم أقوم على هالوقت .. اففففففف .." .. انقلب ودفن وجهه بين المخاد .. رن جواله .. لف عليه بكل طفش .. سحبه و رد من غير ما يشوف الرقم ..


..:صباح الليل ..


مياف:صباحي زفت و الله ...


البتول .. من وراء السماعة:افا بس افا .. أحد يتصبح بصوتي و يقول زفت ..


مياف:اخلصي علي وش تبين ..؟!


البتول:ووه وش فك هالأيام اخلاقك قافلة .. بالمررره ..


مياف:توني صاحي و أنتي انسانة رايقة ..!!


البتول بنبرة كلها تردد:زرت غزل ..؟!


مياف:رحت لها أمس قبل الفجر بشوي ...


البتول بنبرة لوم:و ليه ما دقيت تقول لي ..


مياف بكل عصبية:و أنتي وش دخلك مديرة أعمالي و أنا مدري ..!!


البتول بكل إحراج:لاء .. بس كنت حابة أعرف وين وصلت العلاقة بينكم ..؟!


مياف:بتول أنتي تعرفيني زين ما أحب هالطريقة ..


البتول:طيب خلاص خلاص .. أصلا أنا بعرف كل شيء من غزل بس الشرهة علي عاملة لك حساب و داقة عليك ...


مياف:علمتيني عشان أقول للغزل ما تنطق لك بكلمة ..


البتول بكل دلع:يا النذل .. وش هالحركات ..؟!


جلس مياف و بنبرة كلها جدية:أقول بتول ..؟!


البتول بكل خوف:خير ..


مياف بكل تشكيك:أنتي متأكدة أن هالبنت سوابق .. أنتي تعرفيني ما أحب أخرب حياة أحد ..


ابتسمت بكل خبث:معرفتها على ثنين قبلك و غير اللي أول مرة مدري عنهم ..يعني تعرف قبلك خمس لا تخاف .. مياف وش فيك كم مرة سألتني ..!! أكذب عليك يعيني ؟! ..


مياف بنبرة تحذيرية:تدرين لو اكتشفت أنك تكذبين وش بيصير لك ..؟!


البتول بكل برود:أعرفك من خمس سنوات ما يحتاج ..


مياف:أهم شيء قد أعذر من أنذر ..


البتول بكل طفش:يا الله عليك يا مياف .. مع إني أنا اللي مسوية فيك خير بس أنتي اللي ذليتني ..!! .. المهم .. خلك من هالسيرة بتروح لها الحين ..؟!


مياف:اخذ لي حمام و أفطر .. و أروح ..


البتول:طيب لي جيت بتمشي لها .. دق علي .. أو عطني رنة ..


مياف:ليه ..؟!


البتول بعد حيرة طويلة:غزل .. طلبت مني أعلمها متى تجي .. عشان تستعد لك أمس أنت فاجأتها ..


مياف و هو يمشي بكل كسل:عذر بايخ ..


البتول:تبي الوناسة تحمل هالبياخة .. موب هذا مزاجك ..


مياف:وش قصدك بمزاجي ..؟!


البتول:قصدي أنك تحبب تطولها و هي قصيرة .. اعزم البنت بالشقة و خلص الموضوع ..


مياف:كم مرة قلت لك ما لك شغل بطريقتي ..- سكر الخط بوجهها من غير ما يقولها باي حتى ..


نزلت الجوال .. و همست:غبي .. أنت و طريقتك البايخة ما كان المفروض أختارك ..- طلعت نفس:بس محد يجيب راسها غيرك ..- ضحكت بكل خبث:لما تكتشف إني كذبت عليك وقتها بيكون طاح الفاس فـ الراس .. – ضحكت بشكل هستيري .. ههههههههههههههههههههههههههههه .. حاسة بانتصار جنوني .. لدرجة إن صوت ضحكتها طلع برا البيت ..!!




._.._.._.._.._..




ضحكت من أعماق قلبها ..


من وراء السماعة .. منسدحة على سريرها أروى ميته ضحك: الله لو انك شايفة وجهها ذيك الحزة قسم تموتين ضحك ..


مسكت غزل بطنها:حسبي الله على عدوانك أرووووه ..


اروى و هي تضحك:و الله قهرتني موووت ..


غزل:طيب أنتي موب تقولين جنى دخلت و تفاهمت مع المديرة وشلون شفتيها ..؟!


أروى و هي تتربع ع السرير:جنى ما جات الا على وقت الفسحة انا شفت رنوي تنزل و لحقتها و لقيتها داخله على المديرة و جنوو معهم تخبرين أنتي ما يفصل غرفة المديرة عن غرفة الوكيلة غير قزازه عاد أنا وقفت و سويت نفسي أكلم الوكيلة و أنا مبسوطة على ألوان وجه رنا الشينة .. بس والله حلتها الالواان .. ههههههههه ..


غزل تحاول تمسك نفسها:خلاص عاد موب زينه الشماته ..


اروى و هي تاخذ نفس:الا في هاذي الشماته حلال .. ذا الـ رنا مدري وش شايفة نفسها عليه قال وشو .. – تقلد صوت استاذتهم رنا .. الحاد المزعج:لو أنها فـ غيبوبة و صحت موب مختبرتها ..


غزل تريح رأسها ع المخدة:خلاص الحمد لله ..


أروى:ايه و الله يا الله لك الحمد و الشكر أنك خليتني أشوف وجه رنا و هي تتهزأ ..


غزل بكل خوف:الله يستر عسى ما تحطني فـ رأسها ..


أروى:ما عليك منها أنتي اجتهدي و ذاكري بتنجحين غصبن عنها ..


غزل:و أنتي الصادقة .. – ناظرت في ساعتها:أخرتك عن النوم .. سوري ..


أروى بكل دفاشة:لا يكثر هاااا .. أصلا لو أبي أخمد سكرت السماعة من زمان ..


غزل:يالليل يا أختي سوي نفسك ذوق و جاملي ..


أروى:أجامل الشينة ريتاج أو المغرورة لوجين لكن أنتي .. أصلا هالثنتين ما يستاهلون المجاملة ..


غزل:الله يصلحك .. بس على طاري ريتاج و لوجين .. ما شفتهم ..؟!


أروى:اصلا هذولا ما يدرون عن الدنيا ..


غزل:الله يديهم غصبن عليهم ..


أروى:أقول غزل جنبك مطوعة شيء ..؟!


غزل:لا وش فيك أنتي ... أنا بغرفة لحالي أمداك تنسين ..!!


أروى:وش أنسى بس اليوم ما زرتك قلت يمكن غيروا مكانها ..


غزل:طيب وش مناسبة السؤال ..


أروى:ما تلاحظين أنك ماسكة الله يصلحك و الله يصلحها .. ؟!


غزل و هي تغطي عيونها بكل تعب:الله يرج بليسك على بالي عندك سالفة ..!!


أروى:اقول اسمعي بعد عشر دقايق بيبدا الفيلم .. برب ..


غزل:برب .. يعني بترجعين تدقين ..؟!


أروى و هي تناظر فـ ساعتها:الحين وحدة إلا .. الفيلم ياخذ له ساعتين .. يعني ثلاث يخلص بشوف لي كم كليب بعدها أرجع ادق و نمسكها سوالف لحد خمس يعني لحد وقت المدرسة تقريبا ..


غزل:خبلة متى تنومين ..؟!


أروى:يا لليل توني قايلة لك إني توني قايمة ..


غزل:الله يصلحك ..


انفجرت أروى ضحك .. :هههههههههههههههههه .. روحي نومي الله يصلحك ..


ضحكت غزل عليها .. و سكرت الخط .. خذت نفس بكل صعوبة ..


حست بشيء فيها موب طبيعي .. بس ما لها خلق قلق السسترات و خاصتن فـ هالوقت المتأخر أكيد بيحقدون عليها ..


غمضت عيونها بكل تعب .. حست نفسها معلقة بين عالمين ..


النوم و الصحوة .. لكنها ما قدرت تميز نفسها هي نايمة و الا صاحية .. !!! ..


.


..


.


مشى بخطوات هادية مثل أمس أو أخف . فتح باب غرفتها .. حس بهزت الجوال فـ جيبه ..


دخل و سكر الباب و رد:خير ..!!


البتول:ها مشيت ..؟!


مياف:و الله انك قلق .. أنا عندها الحين ..


البتول مع ابتسامة خبيثة:صدق ..!


مياف:ايه و ابشرك نايمة بعد ..


البتول تتصنع العتب:خساارة لو انك قايل لي كان دقيت و صحيتها ..


مياف:ترا موب رايق لك ..- وسكر الخط و كالعادة من غير ما يقول باي ..


رجع الجوال مكانه .. قرب منها و لقاها نايمة بكل تعب .. همس فـ خاطره .. "وجهها تعبان موب زي أمس أمس كانت أحسن .." .. قرب منها و بعد خصلات شعر غزل عن وجهها ..


حس بشيء غريب .. قرب يده أكثر على جبين غزل و همس:حاااارة ..!




.._.._.._.._.._..




فتحت عيونها .. العادة لما تكون زعلانة أو حتى تعبانة يجافيها النوم ..


بس هالمرة غير من طلعت جنى من عندها العصر حطت رأسها و نامت .. خذت جولة بعيونها ع المكان .. تنهدت بكل ضيق"يمكن لأنك يا جوري تبين تحولين اللي صار لك لـ كابوس مزعج" .. نمتي حتى الليل .. ليل .. الا كم الساعة" .. قامت بسرعة و شافت الساعة .. صرخت:وحدة ..!!!


طلعت صرخت و لحقتها .. آهآآت .. حطت يدها على بطنها مغص غريب .. غزاها أول ما صرخت .. طلعت نفس لعل و عسى يهدى لكنه يشتد .. همست:آآآه ..


ضغطت على مكان الألم .. حست بالألم يشلها ..:يا ربي وش هالألم .. لا يكون .. – سحبت جوالها وبهمس مخنوق:لا يا ربي الا هالبزر .. هو أملي الوحيد فـ هالدنيا ..- دقت عليه و حطت السماعة بأذنها .. رن الأولى و الثانية ..


..


تعمد ما يحط جواله ع الصامت حتى إذا احتاجته جوري يعرف .. جلس من نومه بسرعة يمكن لان فكره أساسا مشغول بها .. سحب الجوال و شاف اسمها .."الغلا كله" .. يتصل بك ..


حط أصبعه على زر الرد .. لكن فاجأه صوت دلال .. المبحوح من النوم:نواف .. من اللي داق عليك هالحزة ..؟!! .. - جلست ..


نواف:زميلي بالشغل ..؟!


دلال بكل ضيق:و زميلك ذا ما عنده ذوق يدق بوقت متأخر ..- مدت يدها ..:عطني الجوال ..


نواف بكل تردد:وش بتسوين ..؟!


دلال بكل عصبية:وحدة من الثنتين يا أسكرها فـ وجه أو أرد اهزئه عشان بتأدب ..


سكر الخط فـ وجهها و عطاها مشغول .. نواف بارتباك:خلاص سكرتها فـ وجهه ..


سحبت الجوال من يده و قفلته .. رمت بالكامدينة .. :يا الله حبيبي ارجع نم .. الشغل فـ وقته و زميلك موب من حقة يدق بوقت مثل كذا ..


نواف يغطي عصبيته بتردد مصطنع:بس أخاف يكون محتاج لشيء مهم .. أنا دايم أساعدهم خبرك فاض 24 ساعة ..


دلال بكل ضيق:الشركة فيها 200 موظف وقفت عليك ..!! .. – همست بدلع:يا الله حبيبي نم ..


..


.


..


ناظرت فـ جوالها بكل صدمة:تسكرها فـ وجهي يا نواف ..!!! .. – بانت لمعة الدموع بعيونها:بحياتك ما سويتها .. حتى لما تكون معها .. – نزلت دمعة على خدها .. و زاد مغصها ..


عدلت جلستها .. و نزلت رجولها ع الارض .. "بروح للمستشفى لحالي .. – تنهددت بكل ضيق:الشكوى لله ..- قررت توقف جلسها الألم غصب .. حست بشيء تحتها زاد خوفها و رهبتها لما شافت الدم ..


رجعت تسحب الجوال و يدها ترتجف .. ما لها غيرها حتى بهالوقت الصعب .. دقت على رقمها من غير أي تردد و خوفها على اللي فـ بطنها يزيد ..




._.._.._.._.._..





قاعدة على طرف السرير ويدهى على ظهرها .. :اها ..


من وراء السماعة .. ليان:بس ما أحس قلبي تطمن ..


جنى بكل طفش وملآمح التعب واضحة على وجهها:و ليش ..؟!


ليان:مدري .. موب مطمن و بس ..


جنى:أنتي ما شفتيه بعينك ..؟!


ليان:الا بس .. وضعه الجديد صعب ..


جنى:الحين موب على كيفك تقريرين وش وضعه الشيء الوحيد اللي بيدك انك تتقبلينه ..


تنهدت بكل ضيق:محتاجة وقت ..


جنى:أجل هو وش يسوي ..!!


ليان:ايه والله الله يصبره ..


جنى:و أنتي بعد .. الله يصبرك ..- زفرت بضيق ..
ليان و الخوف بصوتها:جنوو وش فيك صوتك مو طبيعي ..!!
جنى:مدري بس حاىسة بألم ف ظهري يمكن من جلستي الغلط .. -حست برنة فـ جوالها بعدتها عن أذنها .. لقت مكالمة من جوري ..


رجعت تكلم ليان:و تعرفين نومـ .. –تذكرت جوري ووضعها .. همست:أكيد محتاجة شيء ..


ليان:نعم ..؟!


جنى:ليون أكلمك بعد شوي عندي مكالمة مهمة ...؟!


ليان بكل تشكيك:مهمة و هالحزة ..؟!


جنى:والله موب وقته .. باااااااااي .. – سكرت قبل لا تسمع رد ليان .. وردت على طول:الووو ..


جوري بصوت مخنوق:جنى الحقي علي ..


وقفت جنى:وش فيك ..؟!


همست:قاعدة أنزف .. مـ...-كان الالم أقوى .. طاح الجوال من يدها و و ارتخى جسمها على السرير ..


جنى .. صرخت:جوري .. جورررررري .. جوري ردي علي .. – سكرت جوالها و طلعت ركض لغرفة ريان و بدر .. طقت الباب بكل خوف ..


طلع بدر و هو مفزوع:خير وش ذا الطق ..؟!


جنى بكل توتر:وين ريان ..؟!


بدر:موب موجود ..


جنى:بدر والله موب وقتك .. أبي ريان ضروري ..


بدر و هو يبعد عن الباب:ادخلي و تأكدي ريان موب موجود .. سهران مع ربعه ..


جنى بعد تردد كبير:طيب توصلني ..


ناظرها بكل حيرة:أوصلك ..؟!




._.._.._.._.._..




طلع من غرفته بكل سرعته ..


..


كانت جالسة فـ الصالة تكتب بحثها .. رفعت رأسها و بكل تعجب:عبد العزيز ..!!


لف عليها و بكل إحراج:وش تسوين ..؟!


فجر وهي تنزل القلم:أكتب بحثي .. – بعد نظرة تفقدية:وين رايح ..!!


عبد العزيز:جاني اتصال من وحدة تقول رح شف أختك من معه ..؟!


وقفت وقربت منه:وشلون يعني ..؟!


عبد العزيز:يعني يا أختك عندها واحد أو طالعة مع واحد ..


فجر رغم العصبية اللي حست بها بس حاولت تتمالك نفسها:عبد العزيز وش فيك غزل تعبانة وين تطلع و بعدين المستشفى كلها أمن إن ما شافوها و هي طالعة بيشوفون من بيدخل و خاصتن بوقت مثل كذا ..!!


عبد العزيز بكل اندفاع:مدري بالي منشغل .. هالبنت ما دقت الا هي واثقة ..


فجر بنبرة حادة:ولنفرض أنها صادقة ورحت عندها و إن دخلوك و لقيته عندها .. لا تستغرب هالشيء ..


عبد العزيز بعصبية:انهبلتي ..؟!


فجر:انت اللي طار عقلك .. لو طلعت هالبنت صادقة وش دراها أكيد أنها هي مرسلة هالولد .. و تبي لأختي الفضيحة ..


عبد العزيز بكل تردد:و لنفرض أنها راسلة هالولد .. ما تخافين يسوي لها شيء ..؟؟!!


فجر:اصلا موب داخل الأمن بيمنعونه و إذا ما منعونة في سسترات يشيكون 24 ساعة ع المرضى و لا تنسى جهاز النداء اللي عند كل مريض ..


عبد العزيز بكل إصرار:بس حتى ولو أنا موب مرتاح الا لما أروح و أشوفها بعيني .. و إذا تبين تجين حياك ..-مشى عنها لبرا البيت و تركها ..




._.._.._.._.._..





نهآآية الجزء .. ^_^




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

الجزء الـ|[9]|ـتاسع




سحب فجر وراه ..


فجر بعيون كلها خوف من وراء النقاب:عبد العزيز وين رايح من هنا الباب ..؟!


عبد العزيز:تستهبلين أكيد موب مدخلينا .. بندخل مع قسم الطوارئ ..


ناظرته بكل استغراب .."اللي يشوفك هدوئك يقول موب داري عن الدنيا ..!!!" ..


قدروا يدخلون قسم الطوارئ و من غير ما يحس بهم أحد طلعوا من الدرج ..


فجر و هي تتلفت يمين ويسار .. :رقم غرفتهااا ..


قاطعها:أنا حافظ مكانها .. – خذا جولة بعيونها:هاذي هي .. – فتحو الباب و دخلوا ..


..


انفتح باب اللفت .. وشاف ظلهم .. مياف .. ونظرة الاستغراب مرسومة بعيونه"من هذولا ..!" ..


..


دخلت فجر بسرعة عند أختها بعد ما ركزت بـ ملامح وجهها و شافت التعب ..


فجر و هي تحط يدها على جبينها:بسم الله عليك غزل ..-لفت على عبد العزيز:حرارتها مرتفعة ..!!


عبد العزيز بتردد وحيرة كبيرة:وش نسوي ..؟!


فجر:بنص المستشفى و لا تعرف وش تسوي:رح ناد لنا أي دكتور ..؟!


عبد العزيز بكل خوف:تستهبلين ونفضح عمرنا ..


فجر بكل ضيق:زيارة المريض بـ وقت غير الزيارة موب جريمة رح ناد أي سستر ..- سكتت لحظة و كأنها تذكرت شيء:الا أقول لك .. اصبر .. – ضغطت على جهاز النداء .. حق السسترات ..


..


وقف قريب عند اللفت .. حس بصوته و بعد عنه لمسافة كبيرة .. شاف السستر تنزل منه و تركض لغرفة غزل ..


ناظرها بكل يأس .. و رجع ينزل عيونه على يده اللي شايل بها "كيس الصيدلية و بداخله كرتون البندول" .. الشيء الوحيد اللي فلح فيه .. – تنهد بكل ضيق"موب مكتوب لي أعطيها العلاج" .. رمى الكيس على كرسي قريب منه و نزل عن طريق الدرج أأمن له و حتى ما يعرض واسطته للمشاكل ..


..


السستر و هي تغطي غزل:كلاس=خلاص, أنا يعطي علاج .. هو ساعة ثنتين يصير جين=زين ..


فجر بابتسامة راحة:الله يطمنك قولي آمين ..


ابتسمت السستر و بثواني اختفت ابتسامتها:أنت كيف يدخل هنا ..؟!


فجر مع ابتسامة إحراج:أنا ما في يطلع اصلا .. – بكل تردد:وقت زيارة أنا يدخل حمام بعدين الزيارة خلصت و أنا ما أدري و جلست هنا ..


ناظرت فـ عبد العزيز بتشكيك ..


فجر:جاي يأخذني .. يا الله مع السلامة .. أنا بروح بس ما عليه أتصل عشان أتطمن ..؟


ابتسمت لها الستتر:ما في مشكلة .. اتصل بأي وقت ..


ابتسمت فجر وجرت عبد العزيز و طلعوا ..




..


.


..




على بعد دورين .. مكان ما دخل عبد العزيز و فجر ..


رايحة جاية بـ الممر بكل توتر ..


يراقبها و بكل برود:معقولة صديقتك هاذي ما عندها أهل ..؟!


جنى بكل توتر:لا .. يتيمة و مقطوعة من شجرة ..


بدر بكل تشكيك:مستحيل لا أهل أم ولا أهل أب ..!


بنبرة كلها لووم ممزوجة بالعصبية:يعني أخترع لها أهل ..؟!


بدر:طيب هي وش مسكنها بفندق ..؟!


جنى:سالفة طويلة ..


بدر:و زوجها ذا وينه فيه ..؟!


جنى أعصابها بدت تفلت منها:بدر و الله العظيم .. موب وقتك ..


وقف و حاول يطل بغرفة الطوارئ:حشى لو أنها عملية قضت من زمان ..


حست بخوفها يزيد و دقات قلبها تتسارع .."عملية ..؟! .. لو يسون لها عملية بتروح فيها العملية الوحيدة اللي تقدر تسويها تنظيف يعني تخسر اللي فـ بطنها .." .. جلست تريح رجولها بعد ما حست بالتعب اخيرا ..


طلعت الدكتورة .. قرب منها بدر و خوفه وضح على وجهه ..


الدكتورة:أنت زوجها ..؟!


تغيرت ملامح وجهه للإحراج ..


رجعت توقف جنى و قربت بكل لهفة:لا يا دكتورة أنا صديقتها زوجها مسافر و أنا جبتها .. خير طمنيني ..؟!


الدكتورة:لا الحمد لله وضعها مستقر ..


جنى بكل خوف:و الجنين ..؟!


ابتسمت:لا الحمد لله وضعه مستقر ..


ابتسمت بكل راحة من وراء البرقع:طيب أقدر أشوفها ..


الدكتورة:ايه طبعا .. بس محتاجة تشرفنا كم يوم حتى نتطمن عليها و نضمن ما يصير للـ الجنين شيء ..


جنى بكل فرحة:الله يطمن قلبك يا دكتورة ..


ابتسمت:بس الحين بينقلونها لغرفتها أفضّل تطلين عليها هناك .. و لا تنسون البيانات ..!


هزت رأسها بالموافقة ..:يعطيك العافية دكتورة ..


أول ما بعدت الدكتورة عنهم .. نطق بكل عصبية:حامل بعد ..!


جنى:وش فيك .. بتقعد ترفع لي ضغطي و تذلني عشان جبتني لهنا ..؟!


بدر:أنتي اللي وش فيك .. من حقي أسأل لو يصير فـ الحرمة شيء برقبتي أنا اللي جبتها لـ هنا ..


كانت بترد بس شافت السسترات يجرون سرير .. صحيح أنها ما شافت وجهها بس جوري هي الوحيدة اللي بقسم الطوارئ بـ هالوقت .. و لحقتهم ..




.._.._.._.._.._..




ناظر فـ ساعته و اخيرا جت اللحظة المتتظرة لحظة طلعته من شقته للدوام ..


استوقفته:نواف وين رايح ..؟!


نواف و نصه برا الشقة:الدوام ..


دلال:كذا على لحم بطنك .. اشرب لك قهو على الأقل ..


نواف و الاستعجال بصوته:لا لا لا .. و راي شغل لازم أكون هناك بدري .. مع السلامة – طلع و سكر الباب وراه و ما عطاها أي فرصة للنقاش ..


طلع أبو نواف من الحمام:أصبحنا و أصبح الملك لله ..- جلس على أقرب كنبه ..:وين نواف ما صحى للحين ..؟!


دلال بكل زعل:إلا بس طلع للدوام ..


أبو نواف:دوام .. أي دوام يبداء أربع الفجر ..


دلال:مدري عنه .. أمس جواله دق يجي خمس مرات ..


أبو نواف بكل لوم:تلقينه واحدن من ربعه نواف من يومه راعي فزاعات ..


همست فـ خاطرها .."الا يبي الفكة مني شكله متضايق من جيتي" ..




..




حس بالوقت مر بسرعة و الطريق قصر .. ما يدري هو مسرع أو تفكيره خلاه ما يحس بنفسه ..


دخل الفندق و ركب أقرب لفت=مصعد" .. وصل لغرفتها .. وقف مصدوم .. "باب غرفتها مفتوح" .. دف الباب بأطراف أصابعه .. دخل و انصدم أكثر موب موجودة .. طلع جواله من جيبه .. دق عليها و رن جوالها بس صوت النغمة عنده .. تلفت يمين و يسار حس بالصوت جاي من وراء السرير .. قرب لعنده و رفع الجوال ..


و انصدم أكثر و أكثر و هو يشوف قطرات الدم على طرف السرير .. لا شعوريا جلس ع الكرسي اللي وراه .. غمض عيونه لثواني يستوعب الوضع و يفكر بحل ..


رجع بفتحهم و بكل حماس:سحب جوالها .. و فتح على سجل المكالمات .. آخر مكالمة .."جنووو" ..


رجع يدق عليها ..


..


حست بهزت جوالها بين يدها .. رفعته تشوفها .. "الجوري" .. ناظرت بصدمة .."وشلون تدق وهي قدامي .. – وقفت .. وهمست:هذا أكيد نو ..-قطعت كلامها بنفسها و طلعت برا الغرف بسرعة و بكل لهفة:بدر .. – مدت الجوال له ..


ناظرها بصدمة و الاستغراب بعيونه ..


جنى بكل تردد:أكيد زوجها ..


سحب الجوال:وش أقوله ..؟!


جنى:قله عن المستشفى و أكيد بيسأل من جابها لـ هنا ..؟!


رد:السلام عليكم ..


نواف و هو مصدوم:وعليكم السلام .. عفوا موب هذا جوال الأخت جنى ..


بدر بناظرها بكل حيرة:الا هو .. – بصعوبة طلعت منه:أنا ولد أخوها ..


نواف بكل ترد:زوجتي ...- سكت موب عارف وشلون يكمل ..


تكلم بدر:زوجتك دقت على الأهل .. و قالت أنها تعبان جيت أنا وياهم .. و جبنها للمستشفى ..


وقف من الخوف:مستشفى .. أي مستشفى وش صار فيها ..؟! عسى ما ..


قاطعها:لا تخاف .. هي بخير و الحين نقلوها لغرفة عادية .. بيتطمنون عليها الأهل و نمشي ..


نواف .. تردد كثير يسأله عن ولده .. الولد اللي انتظره عشر سنين بـ فارغ الصبر بس حس بالفشيلة .. :طيب هي بأي مستشفى وكم رقم غرفتها ..


بدر:مستشفى *** .. رقم غرفتها ..- رفع عينه يشوف الرقم:**** .. الدور الأول ..


نواف:مشكور أخوي و ما تقصر .. أنا مدري وشلون أشكرك ..!!


بدر حس بالفخر .. شيء غريب يحس به بالنسبة له:العفو .. الناس لبعضها ..


نواف:طيب مسافة الطريق و بكون عندكم ..


بدر:أشوفك على خير .. – سكر الخط و رجع الجوال لـ جنى ..


"و لا ابتسامة .. حشى لو أن تشقق وجهي من كثر التبسم .." .. كلمته بكل إحراج:تعبتك معي ..؟!


رفع عينه بعيونها .. حس بغرابة كبير .. سنوات طويلة ما سمع صوتها الهادي ..


أنواع .. الصراخ و التهديدات و أحيانا توصل للسب .. هذا اللي تعود يسمعه من عشر سنين منها ..


بكل برود متصنع عكس موجة المشاعر المتلخبطة بداخله:إنا أهل و الأهل لبعض ..-مشى لبعيد .. و علا صوته:أنا تحت لي خلصتي أنزلي ..


ناظرته بكل تعجب .. "وش الأهل لبعض توها كانت الناس" .. ضربت جبينها على خفيف"جنوو اهجدي" .. هسترة ريناد أثرت فيك ..!!


رجعت تدخل عند جوري تطمن عليها للمرة الأخيرة ..


مد يده المرتجفة يضغط على زر اللفت .. تنهد بكل ضيق و هو يحس بزحمة مشاعر داخله و انفعالات لا إرادية تطلع منه .. .."الله يسهل هالعشر دقايق اللي بكون فيها معها .. في الطريق للبيت" ..




.._.._.._.._.._..




ناظرت فـ ساعتها للمرة الخامسة .. لمى بكل ضيق:شكلها موب جاية ..؟!


ليان:أمس قطعت مكالمتي معها و عقبها لا حس و لا خبر ..


لفوا على ريناد .. ناظرتهم بكل خوف:صحيت متأخر .. ما لقيتها فـ غرفتها قلت يمكن سبقتني ..


تثاوبت بكل كسل .. فجر:الله يهديك بس هذا و أنتي معها فـ بيت واحد ..؟!


ريناد بكل طفش:معها فـ بيت واحد موب ولية أمرها ..!!


ليان زفرت بكل ضيق:خلاص بنات أنا رايحة لمكتبي عندي شغل كثير ..


لمى:محاضرتي بتبدا بعد ربع ساعة ولا جنى و لا جوري جوو ..؟!


ليان:مكتوب عليك تحضرينها لحالك .. يا الله أشوفكم بوقت ثاني .. – مشت خطوتين لقدام .. و رجعت توقف .. لفت ع البنات:أقول رنود ..


ناظرتها بطرف عين:وش بغيتي ..؟!


ليان مع ابتسامة:متى ما صرتي فاضية دقي عليك أبيك بموضوع ..-رجعت تلف و تكمل طريقها ..


لمى طلع منها الكلام لا شعوريا:تبي تقول شيء كان عطتني اشارة و تركتكم .. محد غريب غيري ..


فجر و النعاس مسيطر عليها:ما الغريب الا الشيطان ..


لفت ريناد عليها:يوم أنك ما نمتي زين وش اللي جابك من الاساس ..؟!


فجر بكل تعب:سهرانة على البحث و يوم أخلصه أغيب .. وش الفايدة ..!!


لمى:سلميه بكرة موب صاير شيء ..!


فجر:لالا .. لو كنت أبي اسلمه بكرة كان خلصته اليوم و ما ضغط على نفسي ..


ريناد بكل غيض مصطنع:دافوره من يومها ..


ابتسمت لمى .. فجر .. تتثاوب للمرة العشرين من جلست:اسكتي بس أمس صارت لي سالفة ..؟!


لمى بكل حماس .. تطلع من جو الكآبة من دون وجود جنى:وش صار ..؟!


فجر:وحدة بنت حرام على قولتهم دقت على أخوي عبد العزيز ..


ريناد بكل استغراب:عبد العزيز .. و بنت .. – تحمست:استعجلي محاضرتي ما عاد بقي عليها شيء و موب ماشية الا لما اسمعها كلها ..


فجر بنبرة تحذيرية:لا أحد يقاطعني .. طيب ..!!


لمى و ريناد بكل اهتمام:اووكي ..


فجر:قالت له رح شف أختك مع من قاعد فـ المستشفى .. قاعدة مع واحد ..!


ريناد:و عبد العزيز صدق ..!!


ناظرتها فجر بلوم:شيء طبيعي ..


لمى بكل سخرية:حطي بين قوسين رجال و تحتها خط أحمر سعودي ..


ريناد:ايه و عقب ..؟!


فجر:طلع من غرفته متحمس وقفته .. و حاولت اقنعه .. بس أصر و لزم يروح على الأقل يتطمن عليها على قولته .. المهم .. رحنا و دخلنا عليها ..


لمى:وشلون على كيفكم هي ..؟!


ضحكت فجر:لو تشوفون عبد العزيز أول مرة أشوفه ذكي لهالدرجة ..


ريناد بكل حماس:دخلتوا مثل الحرامية ..


فجر:بالضبط .. و أكيد ما لقينا عندها أحد .. بس رحمة من ربي يوم رحنا ..


لمى:ليه وش صار ..؟!


فجر:لقيتها غرقانة فـ عرقها بعد عمري حرارتها مرتفعة .. نادينا لها السستر و عطتها العلاج و الحمد لله ..


ريناد:وسكتت لكم ..


فجر:ايه .. حبوبة ذا السستر من قبل و الله كل ما زرت غزل تسولف معي و تفلها عشان كذا مشت الموضوع و خلتنا نطلع ..


ضحكت لمى من كل قلبها:الحمد لله ما طحتي فـ نفس اللي أطيح دايم ..


ريناد:لا تذكريني بس كل ما رحت مستشفى أشوف ذيك المعاملة السنعة بس يوم رحت معك كلهم قامت شياطينهم ..


فجر بعيونها الناعسة من النوم:استغفر الله .. و لا تتطيروا ..


لمى و هي تضحك:موب تطير و لا تشاؤم بس و الله دايم يصير معي كذا ..


وقفت ريناد:أقول المحاضرة بتبدا و تخلص و أنتوا ما قضت سوالفكم .. بااااااااااي – بعدت عنهم من غير ما تسمع وداعهم ..


لمى بكل عتب:و الله مدري وشلون بيمر هاليوم علي لحالي ..


ابتسمت فجر:بيسهلها ربك .. – وقفت وهي تحس بالتعب يكسر جسمها:شكلي بسلم البحث و أطلع .. خلاص ما أقدر ..


لمى بكل حزن:و أنتي بعد ..؟!


ابتسمت بإحراج:موب بيدي و الله ..


ابتسمت لها أكثر:مسامحتك بس اذا شفتي جنو قولي لها إني موب مسامحتها ابد على حركتها هي و جوري ..


فجر:لا تشيلين بخاطرك .. الغايب عذره معه ..


ابتسمت و هي توقف:لا تخافين إلا جنو ما اقدر ازعل عليها .. – ناظرت فـ ساعتها:يا الله أجل بروح محاضرتي ما عاد بقي عليها شيء ..


فجر:مع السلامة ..


مشت عنها لمى و هي تأشر لها بـ مع السلامة .. زفرت بكل ضيق .."يوم قررت أقولها عن سلطان .. تغيب ..!!! .."




.._.._.._.._.._..




ناظر في ساعته للمرة المية إذا مو أكثر ..


من الساعة خمس لحد ثمان إلا ... و هو عندها ينتظرها تصحى أو حتى تهمس عشان يتطمن عليها ..


بس للاسف جوري ما حركت رمش .. رفع جواله اللي صار له فوق النص ساع يهز .. :اففف موب وقتهم ابد ..- رد عليهم:الو ..... السلام عليكم ..... .الحمد لله بخير ........ ظروف و الله موب بيدي ....... طيب طيب خمس دقايق و أكون عندكم ..


سكر الخط ووقف على طول .. انحنى لها و باسها على جبينها .. "سامحيني و الله ما كان بيدي " ..


و طلع من غرفتها و هو كله أمل يرجع يشوفها العصر ..


..


فتحت عيونها بكل تعب .. من نص ساعة تقريبا و هي صاحية بس ما حبت تتواجه معه لأنه و بكل اختصار تعبانة .. ضغطت على زر النداء .. على طول ركضت لها السستر ..


جوري بكل تعب و ريق ناشف:أنا حامل .. وش اخبار الجنين ..؟!


ابتسم بكل فرحة ..:ماما حمد لله ع السلامة أنتي يدخل وقت متأخر بس ما شاء الله حبايب أنتي وااجد ..


جوري بكل ضيق:سالتك عن بيبي انا اللي في بطني ..؟!


السستر مع ابتسامة عريضة:لا الحمد لله بيبي أنتي ما شاء الله قوي .. و أنت فـ صحة مرة زينه ..


ابتسمت بملامح وجه أصفر:الله يطمنك ..


السستر:يا الله ماما شدي حيلي أنتي و جيبي ولد ناس واجد يبغى يفرح ..


ابتسمت .."تمون بزيادة" .. غمضت عيونها بكل تعب و رجعت تغط فـ النوم بكل راح بعد ما ريحت بالها و طمنت قلبها ..




.._.._.._.._.._..




حطت راسها ع المخدة وغمضت عيونها لكن رنة الجوال .. قطعت عليها راحتها ..


سحبته من ع الكامدينة .."اووف ليان وش تبي ... بحطة ع الصامت و أنوم ...-ارتسمت ملامح التردد على وجهها التعبان"بس ليون ما تهون علي" .. ردت رغم تعبها:الوو ..


نزلت الأوراق اللي بيدها:ما تقولين يا الخاينة وينك فيه ..؟!


جنى بصوته كله تعب:ظرف و الله ..


ليان:وش ظرفه .. هالكلام ما يمشيء معي .. التفاصيل بسرعة ..


ابتسمت و هي تنقلب و تغير جهة الجوال:جوري .. تعبت و رحت أوديها المستشفى ..


ليان:و زوجها وينه .... لا يكون سافر لأهله ..؟!


جنى و عيونها مسكرة:لا و أنتي الصادقة أهله اللي جو لعنده ..


ليان بكل صدمة:و هي وين كانت ..؟!


جنى بالموت تتكلم:حطها في فندق ..


ليان:عشان كذا رحتي لها ..


جنى:دقت عليه بس ما رد عليها عشان كذا دقت علي ورحت انا لها ..


ليان:من وداك ..؟!


جنى:بدر ..


ليان بصدمة أكبر:وشو ..؟!


جنى:مثل ما سمعتي ..


ليان:وشلون و كيف ..؟!


جنى:ليان اسئلة تفصيلية خليها بعدين ..


ليان:طيب هي وش أخبارها ..؟!


جنى:الحمد لله وضعها مستقر و الجنين ما جاه شيء ..


ليان:الحمد لله .. – بكل تردد:أقول جنوو ..


جنى و هي تنقلب على ظهرها:قولي و لا تكثرين ..


ليان تتصنع الضيق:مع وجهك .. الشرهة على اللي يستشيرك ..؟!


جنى:ليووووووووون اخلصي ..


ليان .. بعد تردد كبير نطقت بكل تسرع:بخطب ريناد .. لبسام ..


فتحت عيونها ع الآخر .. ما قدرت تستوعب .. جلست بكل سرعتها .. همست:ليان ..


ليان بكل استغراب:هلا ..


جنى و هي ترتب شعرها:لا موب حلم ..


ليان بكل ضيق:جنوووو ..


جنى بكل عصبية:تستهبلين انتي .. ريناد بالموت نست اللي صار لها .. تجين تزيدنها ..؟!


قاطعتها:وش أزيد .. أنا أبي أصلح اللي انكسر ..


جنى بكل عصبية:وش تصلحين .. اللي ينكسر عمره ما راح يرجع زي ما كان و بعدين ريناد خذت وقت على بال ما عدت أزمتها عقب اخوك تبينها ترجع مثل ..


قاطعتها:أنا متأكدة أنها للحين تحبه بس تسوي نفسها موب مهتمة ..


طلعت نفس:سوت نفسها أو لاء .. هي فـ الاخير عانت و حرام تعيش الالم مرتين ..


ليان:لا تحكمين قبل ..


جنى تحاول تقنعها بكل هدوء:ليان فكري فيها وش بيجي على بالها غير أن بسام حس بالعجز و يبها تكون جنبه يعني قطعه ناقصة و يبي يحطها بمكان عنده ..


ليان:وش ذا الكلام جنى .. لا بسام و لا ريناد يفكرون كذا ..


جنى:لا تغرك مناظرهم البريئة بس كل واحد شايل بقلبه على الثاني ..


ليان:أنا بجرب .. و بشوف ..


جنى بنبرة ترجي:لا ليان تكفييين ..


ليان:وشو اللي لاء .. أنا عزّمت خلاص ..


جنى:طيب أمانة عليك إذا قالت لاء تنسين الموضوع على طول ..


ليان:أكيد .. و بعدين أنا تعمدت ما أقول لبسام حتى ما يسوي ضغط عليها ..


تنهدت بكل ضيق:زين سويتي ..


ليان:يا الله قلبو .. أحلام سعيدة ..


جنى:بااي – سكرت الخط و رمت الجوال بعيد .. همست:الحين أنا وين بيجيني النوم بعد ذا السيرة .. قال أحلام سعيدة ..!!


رمت نفسها ع المخدة .. و هي تكرر هالدعاء بداخلها .. "يارب عديها على خير .. يارب عديها على خير .. يارب عديها على خير .. يارب عديها على خير ..




.._.._.._.._.._..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




طقو الباب عليه وعيونهم تتبادل نظرة الخوووف .. والتوتر مسيطر على أعصابهم .. مع أنهم حاطينه آخر أمل .. بس فجأة قرروا يخلونه أول خطوة ..
..
جالس بـ مكتبة يقلب الأوراق فـ يده .. صوت الباب خوفه لأنه كان لاهي .. نطق بصوته الجهوري:ادخل ...؟!
فتح ريان الباب:السلام عليكم ..
ناظرهم تركي بكل غرابة:و عليكم السلام ..
دخل عامر وراه:سلام ..
رفع تركي حاجب:و عليكم السلام .. وش مجيبكم هنا و أنتوا وراكم جامعة ..؟!
ابتسم عامر و هو يقرب:جينا نسلم فيها شيء ..
تركي بكل استهزاء:أحب أعلمك إن بعد كم يوم .. بيكون الخميس ..
ناظر ريان فـ عامر بكل خوف و عامر بادله هالنظرة ..
انطق الباب يقطع صمتهم ..
تركي بكل حدة:أدخل ..
دخل نواف و التعب واضح على وجهه:السلام عليكم و الرحمة ..
ناظره تركي بنص عين:و عليكم السلام .. توك تجي .. بدري ..؟!
نواف و هو يطلع نفس:صارت لي ظروف و اضطريت أتأخر ..
تركي:ما تعرف ترفع سماعة التلفون .. و تتكلم ..!!!
نواف بكل ربكة:اللي صار معي ما خلاني أفكر .. أنا حتى الفطور ما كليت ..
تركي بكل عصبية:ظروف .. راحت عليك نومة .. توفى أحد .. هاذي مشكلتك .. أقلها تتصل و تعطينا خبر أنك بتتأخر ..!!
نواف بكل آسف:والله ما جا على بالي عقلي ما كان معي ..
تركي:لا المرة الجاية احرص أنه يكون معك .. و اليوم مخصوم عليك و تفضل كملت و لا ما كملت شغلك .. اليوم بينحسب لك غياب ..
تنهد بكل ضيق:عن أذنكم .. – طلع و نظرة الحزن فـ عيونه .."من وين الاقيها بس .. يااارب" ..
لف عامر و بكل ربكة:يا الله تركي .. إنا طالعين .. مع السلامة ..
نزل عيونه بالورق و لا عطاهم أي بال ..
ناظروا فـ بعض و طلعوا .. فـ الممر ..
..
ريان بكل عصبية:أنت ما تعرف أخوك .. لو إنا رايحين لـ سلطان أبرك ..
عامر:لا سلطان ولا غيره كل واحد فينا يتكلم مع أبوه و بس .. هم مدراء هالشركة .. لا تركي و لا سلطان بيوظفونا ..
ريان:شفت المسكين حسيته تفشل منا ..
عامر:ايه و الله .. ادع ربك ما نكون تحت يد تركي ..
ريان:يااااااااا الله يا رب ما تحطني تحت رحمته ..
عامر و هو يركب اللفت:يا الله يا كريم ..
..
على بعد كم دور ..
يهز نفسه بالكرسي ..:يعني لو صديقاتك حاضرين ما كلمتيني ..
لمى بكل إحراج:ايه .. بس موب عشان ما أبي أكلمك عشانهم بس ما راح يخلوني أكلمك ..
سلطان بكل تردد:ليه .. يعني هم يعرفون عني ..؟!
لمى بكل اندفاع:طبعا لاء .. – رجعت تهدا نبرة صوتها:مهما كان هذا شيء محد يفتخر فيه ..
سحب القلم و بدا يلعب به:عاد غريبة أنتو يا هالبنات تحبون تتنافسون فـ هالشيء .. يعنننننني كل وحدة تحب تعلم كم واحد قاعدة تكلمه ..!!
لمى بكل ضيق:هذولا بنات .. عديمات التربية .. أنا ما أمدح نفسي .. بس أنا قاعدة أسوي هالشيء عشان أتسلى موب عشان أعيش بهالأحلام الخيالية و أضيع سمعتي على شيء ما يسوى ..
سلطان و هو رافع حاجب:يعني معتبرة علاقتي معك حلم ..
لمى:أكيد حلم بس أنت اللي تقدر تخليه غير ..
ابتسم بكل راحة:يعني أضمن موافقتك من الحين ..
لمى بكل ربكة:سلطان وش قاعد تقول .. يعني أنت موب عارف قدرك عندي و الا تستهبل علي ..!!
سلطان بصوت هامس حرك السكون اللي بداخل لمى:أنتي تحبين زي ما أنا أحبك ..؟!
انحرجت .. مع أنها قد قالتها .. بس من سألها عن الزواج و هي ترتبك من أقل كلمة يقولها ..
سلطان بكل استغراب لكن بنفس الهمس:الووو ..
لمى بنبرة كل خجل:معك ..
ابتسم ابتسامة عريضة:يقولون السكوت علامة الرضا .. – يمثل الحزن بصوته:بس الحين صار العكس ..
لمى بكل اندفاع:لااا .. موب كذا .. – رجعت تسكت لثواني وكملت:أنت عارف أنه في أشياء كثيرة أنا سويتها لك غير عن الباقي كلهم ..
سلطان بكل عتب:ما أشوف شيء ميزني ..؟!
لمى:لو كنت مثل غيرك كان من ثلاث شهور ما سمعت صوتي .. و لا عمرك عرفت عن رقمي هذا .. و لا حتى بتعرف اسمي ..
ابتسم بكل حب:و الله عارف يا عمري .. بس أنا صراحة خلاص ما أبي نطول كذا ودي أجي أخطبك وتصيرين حلالي ..
تنهدت بكل ضيق:حتى أنا ما تعودت أطول بأي علاقة لهالوقت كله .. و أبي الأمور تستقر .. بس أنت تعرف وضعي .. وضع أمي و أبوي ..
سلطان و هو يرمي القلم بعيد:بس و الله هاذي موب حالة .. أنا و أنتي وش ذنبنا .. لا تخلين طلاق أمك أبوك يأثر علينا ..
لمى:أنا محتاجة لوقت طويل حتى أقدر أوصل لأبوي .. – بكل تردد:وبعدين فكر فيها أنت وش بيكون موقف أمك و أبوك من طلاق ..
قاطعها:يا الله عليك يا لمى تحبين تعقدين الأمور ..
لمى:موب تعقيد .. بس واقعية ..
تنهد بكل ضيق:طيب أنا بروح لأبوك و أطلبك منه .. و عقبها بيفتح الموضوع معك .. يعني كأنه صدفة ..
لمى بكل اندفاع:لاء .. مستحيل ..
سلطان بخيبة أمل:ليش مستحيل ..؟!
لمى:إذا جيت من طرف أبوي أمي بترفضك و بتتعقد المسائل أكثر ..
سلطان زفر بكل ضيق:طيب وش الحل بنظرك ..؟!
لمى:أنت فكر و أنا بفكر و عقبها نشوف ..-ناظرت فـ ساعتها:حبيبي أنا بروح الحين .. محاضرتي بتبداء .. باي ..- ما سمعت رده بسرعة و سكرت الخط ..
..
كان يسمعها بس فرحته الجمته .."حبيبي" .. ثاني مرة يسمعها منها بعفوية ..!!
سمعها من بنات كثير بس منها غير .. كان دايم يترجاها عشان هالكلمة و الحين تنطقها بكل عفوية .. نزل الجوال .. وهمس:لاااء أنا لازم أفكر و بسرعة ..


.._.._.._.._.._..
رمى الأكياس من يده على الطاولة اللي بنص الصالة .. و رمى نفسه على أقرب كرسي ..
سند رأسه على ظهر الكرسي بكل راحة .. و رفع عينه على الساعة اللي بالجدار .. "أمس راح الوقت و أنا عندها و الصبح كله راح فـ الانتظار و بالأخير ما دخلت عندها .. صار لي فترة ما سويت حفلات و لا عزمت الشباب و البنات .. – حك راسه .. "من قابلتها ذاك اليوم ..- غمض عيونه بكل راحة و رجع يفتحهم بسرعة ..
سحب الجوال و طلب الرقم الـ قبل الأخير ..
رد عليه:يوووووء .. تصدق حسيت الغبار طلع من الشاشة أول ما دقيت ..
ابتسم:أخبارك نصووور ..؟!
ناصر بكل فرحة:الحمد لله تمام والله .. وينك يا رجال وين أرضك من زمان ما شفناك ..؟
مياف بكل لوم:يعني ما تعرف عنوان شقتي ..؟!
ناصر:جيتك قبل أمس الفجر طاحت يدي و أنا أرن و أطق فـ ذا الباب و أنت ما تفتح ..
مياف:ايه وقتها ما كنت فـ الشقة أصلا ..
ناصر وهو يغمز:ما تنسانا الا اذا صار عندك قمر ملهيك عنا ..؟!
مياف:لا وين هالايام السوق واقف ..
انفجر ضحك:هههههههههه .. كل أسواق الدنيا توقف .. – وبنبره كلها خبث:الا سوق البنات ما يوقف ابد ..
ابتسم:خلك من البنات .. أخبار الشباب ..؟!
ناصر:و الله كلهم توهم طالعين من عندي .. أمس سهرنا سهرة موب صاحية .. بتول كانت معنا ما قالت لك ..!!
مياف:أمس مكلمتني ما جابت لي طاري .. بس ما عليه بدا شغل الخيانة و النذالة ..
ضحك ناصر:ههههه حرام عليك و الله أنك على بالي .. بس تخبر لي شفت البنات يضيع باقي العقل اللي فيني ..
ضحك مياف:الله يخلي لك الباقي .. يا الله انا بطلع وراي كم شغلة بقضيهم ..
ناصر:طيب بس ترا سهرة اليوم عند الدحمي .. موب تقول محد قال لي ..
ابتسم:طيب طيب .. سلم على اللي عندك .. سلام ..- سكر الخط .. و حاس بالطفش يخنقه أكثر و أكثر .. "بروح اليوم فقدت جو جمعة الشباب و أغير جوو مع الـ .. – قطعه صوت رن الجوال ..
رفعة لعنده و استغرب من اللي داق عليه:الوو ..
غزل بصوت كله تعب:صباح الخير ..
ابتسم لا شعوريا:صباحك سكر ..
غزل:شكلك صادق ..
مياف بكل استغراب:فـ وشو ..؟!
غزل:ما دقيت تنتظرني أدق ..؟!
مياف بكل تردد:السالفة موب كذا بس قلت تعبانة و أخليك ترتاحين ..
غزل انطقتها عفويا:راحتي فـ وجودك .. – ابتسمت بإحراج:ما جيت أمس ..؟!
مياف .."معقولة ما شافتني بس هي فتحت عيونها ..؟!"
غزل بكل تعجب:تصدق .. شفتك أمس فـ الحلم ..
مياف:صدق .. وش كنت أسوي ..؟!
غزل:كنت واقف تناظرني بس .. حتى توقعت أنها حقيقة بس صحيت و عرفت أنه حلم ..
.. "ما كان حلم بس أنتي اللي كنت تعبانة" ..
غزل:شكلك ما لك نفس بالسوالف أو أنا دقيت بوقت غلط ..
بكل اندفاع:لالالا .. بالعكس أصلا أنا كنت بدق بس مثل ما قلت ما حبيت أزعجك ..
ابتسمت بكل راحة:طيب تكلم ..
مياف:وش رايك أجي لعندك ..؟!
ترددت كثير .. مشتاقة لشوفته .. و مشتاقة أكثر لـ سواليفه معها .. بس خايفة يجيها أحد من أهلها ..
مياف:ترا بدري على طلعت الدوامات .. بس تدرين بجيك فـ الليل بعد نهاية الزيارات و نعوض عن اليوم ..
ابتسمت براحة .. فهمها قبل لا تتكلم:خلاص براحتك ..
مياف:أشوفك بعدين أجل ..
غزل:إن شاء الله .. يا الله باي ..
مياف وهو ما وده يسكر:باي ..
زفر بكل راحة .. صحيح لما يكون عنده مشروع أو على قولت ناصر خوييه قمر .. يعطيها كل وقته .. بس بحياته كله محد أشغله قد غزل ..
.. صار له يومين ينوم و يقوم و هو بس يفكر فيها و فـ لحظة لقاها .. بعد ما حس بفرصة قربهم تزيد بوجودها بالمستشفى ..
صح أنه لعبة و تعود يلعبها بس هالمرة مشاعره ما سكتت له و تحركت .. غصبن عليه ..
بس تردد كبير بداخله .. مو عارف يمشي وراء قلبه أو يطنشه ..
..
مـ إنت بـ مُجرد / حلم وأبيه يتحقق
إنتَ
العمر | حزنه و ضحكه و طيشه |
في شَي
إسمه " حـب " ماکنت أصدق !!
لکن
عيونک / علمتني أعيشه ..
..
حس بفكره يستوقفه .. "ما كأن اللي صار شيء غريب ..!!! .. قبل أمس رحت لها و محد جاء عندها و أمس ..!! – تعمقت ملامح الاستغراب على وجهه أكثر ..
محد يدري إني عندها غير البتول .. معقولة تكون .. – نفض رأسه يبعد هالأفكار .. لكن فكره ما طاوعه .."إلا أكيد .. هي مزعجتني تبي تعرف متى أروح لها ..! ..
زفر بكل ضيق و همس:أنا ليش أتعب عمري ..- رجع يسحب الجوال و يتصل برقمها ..
رن ..مرة .. ثنتين و ثلاث .. رجع ينزله .. :أكيد فـ مدرستها .. – ارتسمت على وجهه ابتسامة سخرية:مدري وش بتستفيد من هالمدرسة ..!!
..
.
..
نزلت جوالها و هي تتأمل الشاشة .. حتى هي ما عاد تطيق بعده .. تحس بمشاعرها تنساق له غصبن عنها ..
من دون شيء هو متملكها وشلون بعد ما نطق بهالكلمة لها .."أحبك" ..
انفتح الباب بسرعة .. رفعت غزل عيونها و ناظرته بكل خوف ..
دخلت فجر .. و هي تنزل نقابها:السلام عليكم ..
ابتسمت:و عليكم السلام ..
قربت منها و هي تحط ظهر كفها على جبين أختها ..:شكلك تعبانة .. بس الحمد لله حرارتك طبيعية ..
غزل:ما فيني شيء ..
فجر و هي تسحب الكرسي و تجلس عليه:اليوم الفجر جيت مع عبد العزيز نتطمن عليك لقينا حرارتك شابة نار ..
ناظرتها بلوم:ما نمتي من أمس صح .. واضح عليك ..
ابتسمت:هذا أنا سحبت على الكلية بس قلت أتطمن عليك و أرجع للبيت ..
غزل:و من جابك .. و من بيوديك ...؟!
فجر:السواق .. سواق بيت عمي أبو بسام .. ليان خلتني أروح معه ..
انسدحت .. و ريحت ظهرها على السرير .. و كأنها تذكرت شيء:وش مجيبك أنتي و عبد العزيز الفجر هنا ..!!
فجر:اسكتي بس بغى يوقف قلبي ..
لفت عليها:وش صار ..؟!
فجر بكل غيض:دقت وحدة الله لا يوفقها على أخوك و قاالت له إن في واحد معك ..؟!
غزل .. رجعت تجلس:وشو ..؟!
قامت من الكرسي و جلست جنبها:بس ما عليك عبد العزيز قال لي كذا ..
بس جلست يجي عشر دقايق و ما رضيت اخليه يجي هنا .. لكنه قال يبي يتطمن عليك و خيره ..
غزل عقدت حواجبها بـ عصبية:وين الخيره فـ إن أخوي يشك فيني ..؟!
فجر:جينا لقيناك تعبانة و حرارتك مرتفعة .. نادينا لك السسترات لولا الله ثم جيتنا كان الله العالم وش كان بيصير لك ..!!
رجعت تريح ملامح وجهها.."الحمد لله أنه ما جاء أمس .. و الا كان أنا في خبر كان" ...
فجر .. رجعت توقف:يا الله بروح يا الله يمديني أنوم ساعتين و أقوم أسوي الغداء ..
غزل و نظرة السرحان بعيونها:طيب ..
فجر و هي تلبس نقابها:أجيب لك معي شيء فـ طريقي و أنا جاية العصر ..
ابتسمت:سلامتك ..
قربت منها و باستها:الله يطلعك بالسلامة ياااااا رب ..
غزل:آمين ..
..
على بعد دورين من غرفة غزل ..
عيونه بالسقف بس كل تركيزه بكلام الدكتور ..
الدكتور: .. و بكذا نتطمن عليك تماما .. و نقدر نطلعك ..
بسام مع ابتسامة شكر:تعبتك معي يا دكتور .. بس انا أحب أعرف كل شء يصير لي ..
الدكتور بكل امتنان:لا بالعكس .. أنا أحب فيك تقبلك لحالتك و تجاوبك مع العلاج ..
بسام .. بعد تردد كبير و واضح:طيب يا دكتور .. حادث مثل كذا موب المفروض حادث مثل كذا يأثر على مريض القلب و يخليه يموت ..
ناظره الدكتور و علامة استفهام كبيرة تنرسم على وجهه:وش قصدك ..؟!
بسام:أنا معي القلب و طول ما أنت قاعد تشرح حالتي ما سمعتك تجيب طاري القلب ..!!
الدكتور مع ابتسامة كلها تعجب:ما أنكر إن قلبك تأثر بس شيء بسيط ردة فعل طبيعية لهالحادث ..
بسام:بس أنا مريض بالقلب من قبل ..
الدكتور بثقة عمياء:لا موب صحيح ..
بسام و وجه قاعد يتغير من لون لـ ثاني:وشلون يا دكتور .. أنا عندي ثلاث تقارير كلها تقول إني مريض بالقلب و عندي تضخم .. حتى كنت بسوي عملية بس تراجعت ..
الدكتور:مستحيل يا بسام لو كان عندك ضعف فـ صمام القلب كان الحين أنت .. بعد الشر طبعا .. ميت من زماان ..
بسام بكل صدمة:بس هاذي ثلاث تقارير من طبيبين ..!
الدكتور:أنت جب لي هالتقاير و أنا مستعد أسوي لك فحوصات و تحاليل شاملة موب بس للقلب .. و بوريك أنك غلطان ..
بسام:أنا موب غلطان هذا كلام دكاترة ..
الدكتور بكل استسلام:خلاص قلت جبها .. و عقبها نشوف ..
.._.._.._.._.._..
يتمشون بكل هدوء و سكينة عكس حوراهم الناري ..
ريتاج:من جد مجنونة ..؟!
لوجين بكل حالمية:مجنونة بحبه يا عيوني ..
ريتاج و هي تبعد مزاز العصير عن فمها:يا خبلة كم مرة أقول لك لا تأمنين لهم ..
لوجين و هي تلعب بأطراف شعرها الأسود:أصلا صوري عنده .. ما فيها شيء لو صورلي فيديو و أنا أكل بعد يعني موب قاعدة أسوي شيء شبهة ..
هزت رأسها بالنفي .. و بكل عصبية:عقلك عليه السلام ..
زفرت بكل راحة:يا فديت قلبه .. متى بس بيجي الوقت اللي أروح فيه للخبر ..
ريتاج شرقت فـ العصير:كح .. كح .. وش بتسوين ..؟!
لوجين بكل دلع:وعدته المرة الجاية نتقابل فـ الخبر يعني بسافر لـ هناك ..
كحت متعمدة تعدل صوتها اللي بح بسبب الشرقة:هذا إذا رحتي ..؟!
لوجين و بعيونها نظرة تفكير:يا الله فكري معي .. أبي عذر عشان أروح لهناك ..
ريتاج:سهلة اقترحي عليهم نسافر كلنا ..
لوجين وقفت و هي تتخصر:لا تستهبلين .. أبي أروح لحالي عشان أشوفه على راحتي ..
ناظرتها بكل احتقار:قابليني إذا رحتي لحالك ..؟! – سبقتها بخطوات .. مو مستعدة تسمع كلامها السفيه أكثر ..
لوجين وهي تمشي بسرعة لعندها:هيييييييي رتوووو ..!!
..
.
..
على بعد دور بالضبط .. بـ فصل بالزاوية .. الهدوء يعم المكان الكل نزل لـ تحت عشان يتفسح .. أما هم حبوا اليوم يغيرون جو و يجلسون فـ الفصل ..
أروى و رأسها على الطاولة:طفففففش ..!!!
جمان و هي مقابلتها و مسندة ظهرها للجدار:الدبة غزل على أنها فـ الأيام الأخيرة ما لها حس بس من جد لها فقدة ..
رفعت أروى رأسها:من جد ..
جمان:وشـ أخبارها الحين ..؟!
أروى و هي تغير جلستها سندت ظهرها على الطاولة و سندت رجولها على ظهر الكرسي:أمس ما رحت لها .. لهيت مع عزيمة أمي .. بس دقيت عليها فـ وقت متأخر .. حسيت بصوتها متغير ..!!
جمان و هي تسحب مقلمتها و تنثر الأقلام:تعبانة يعني ..؟!
أروى و هي تراقب حركة جمان:ايه بس ما بغيت أسألها لأنها بكل الأحوال بتقول أنها بخير ..
جمان و عيونها على طاولة غزل ..:اهااا ..- بدت ترسم .. و تلون بأقلام الحبر على طاولة غزل ..
تنهدت أروى بكل ضيق .."الحين صحى من الغيبوبة المفروض استغل هالشيء و أروح له .. بس أخاف أحد يحس علي ..!! .. وش المشكلة إذا الوحدة زارت ولد عمها المريض ..!!
قطع تفكيرها صوت جمان:أرووو .. وين رحتي ..؟!
أروى و هي تعدل جلستها:و لا مكان هنا ..
جمان و هي مندمجة مع الرسم:شفتي ألمى اليوم ..؟!
أروى:لا ما شفتها .. بس تلقينها قاعدة تحضر لها شيء .. خبرك الدفارة فـ المدرسة و منها على قولتهم ..
جمان مع ابتسامة:هـ الإنسانة من جد غريبة .. على أنها ما تحب الدراسة و تخلص واجباتها فـ المدرسة بس ما شاء الله عليها من الأوائل ..
أروى:الله يوفق الجميع ..
استغربت جمان من رد أروى العادة إذا انفتحت سالفة مستحيل تسكرها أروى بهالسهولة ..!!
تنهدت بضيق أكبر:أقول جموون ..!
جمان:آمري ..
أروى بكل تردد:بسألك سؤال بس تجاوبين بصراحة ..؟!
جمان:وش عندي يا الذوق .. اسألي خلنا نشوف وش عندك ..؟!
أروى:يالليل التحطيم ..!!
ضحكت جمان:ههههه .. خلاص اسألي ..!!
أروى و نظرة الترقب فـ عيونها:أنتي تحبين أو قد حبيتي ..؟؟!
انفجرت جمان ضحك بكل عفوية:ههههههههههههههههههههههههههههههه ..
ناظرتها بكل ضيق ..!
جمان و هي تأخذ نفس:أحب راعي البقالة و الا سواق الباص ..؟!
أروى:يعني بحياتك ما قابلتي واحد و حبيتيه ..؟!
جمان و ابتسامتها تتلاشى بشكل تدريجي:لاء .. بس وش مناسبة هالسؤال ..؟!
أروى تصرف:و لا شيء بس استغربت .. أم جيرانكم هاذي فوق الست آلآف مرة تخطبك لولدها و أنتي ترفضين ..
جمان و هي تجمع أقلامها:رفضت لعدة أسباب أولها لأني منشغلة بدراستي فعلا .. و ثانيا عبد الرحمن رجال بما معنى الكلمة .. – مع ابتسامة استهزاء:يمشي ورا أمه بس استغفر الله لو تحلل شيء حرام بيطيعها فيه ..
أروى بكل اهتمام:يعني خروف ..
جمان:بالضبط .. و آخر شيء و هو الأهم .. لو بتزوج بأخذ واحد بحياته ما عرفني حتى أسلم من شر أهله .. على قولت أمي .."من عرفك صغير حقرك كبير" ..
أروى بكل حماس:هههههههآآآي .. حلو المثل و الله أمك خطيرة ..
ابتسمت:و صادقة بعد .. لو تشوفين أم عبد الرحمن وشلون تناظرين بكل احتقار موب عاجبتها ..!!
أروى:و ليش تخطبك أجل ..!! دامك موب عاجبتها ..؟!
جمان:وحدة تعرفها من يومها صغيرة تعرف كل صغيرة و كبيرة عنها .. تبيها زي العجينة بيدها ..
زفرت:أهااا .. عشان كذا ..
جمان:ايه عشان كذا .. و أنتي الحين طلعي كتابك و أغراضك لأننا بننزل للـ معمل ..؟!
أروى و هي ترفع شنطتها:ايه صح بغيت أنسى ..!!
.._.._.._.._.._..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



جلست و هي كلها حماس:يا الله ليان اخلصي علي أبي أرجع للبيت ..
ليان و تنزل كوب الكافي:بتتهربين من محاضراتك الباقية ..
ريناد:لا وين .. خلصت ..- بكل فرحة:اليوم عندي محاضرة وحدة ..
ليان وهي تقلب فـ الاوراق:تستهبلين علي .. اليوم عندك محاضرتين ..
ريناد مع ابتسامة عريضة:دكتورة سارة غايبة اليوم ..
ليان بكل استغراب:سارة ..- تذكرتها:ايه صح ..
ريناد:يا الله عاد اخلصي ..
ليان:موضوعي يبي له روقان ..؟!
طلعت نفس و بهدوء مصطنع:يا الله قولي وش عندك ...؟!
ليان:بصراحة و بدون مقدمات .. أنا أبي أخطبك ..
ضحك من قلبها:هههههههههههههههههه على آخر عمرك بتصيرين خطابة ..
ليان:ما فيها شيء الوحدة تخطب لأخوها ..
اختفت الابتسامة من على وجهها و ارتسمت ملامح الصدمة .. و بـ عيون كلها تساؤل ..
ليان و هي تسحب كرسيها لقدام .. و بصوت أقرب للهمس:هذا أكثر وقت بيحتاجك فيه بسام ..
ناظرتها بصدمة أكبر ..
ليان:لا تناظريني كذا .. أنا متأكدة مليون بالمية إن بسام يحبك و يوم يطلقك أكيد غصبن عنه موب بيده ..
بكل ترد:بـ..بـس ..
قاطعتها:ما أبي تتكلمين الحين و رأيك أبي أسمعه بعدين .. – بعد لحظة صمت:بسام أخوي فـ مرحلة بالنسبة له عجز و ما راح يرضى إن الكل يشوفه كذا و أنا متأكدة أنه بيسمح بوجودك بحياته حتى أكثر مني ..
بانت لمعة الدموع بعيون ريناد ..
ليان:أدري موب سهل عليك بس أنتي خذي وقتك و فكري بعقلك .. – بنبرة أقرب للتحذير:بس ترا محد يعرف بسالفة الخطبة غيرك و أنا و جنى ...
ناظرتها و بعيونها ارتسمت علامات استفهام .. كان ودها تسأل .."وهو ..؟!".. بس الصدمة خلتها تقوم من غير ما تودع ليان حتى ..
راقبتها ليان وهي تطلع و الصدمة واضحة على وجهها .. تنهدت بكل ضيق ..
ريناد تشبه لها فـ أشياء كثير .. تذكرها بنفسها بوقت المراهق من ناحية الطيش ..
بس الشيء اللي فرقت فيه عن ريناد .. ريناد استمر هبالها و شخصيتها المرحة بعد ما انجرحت من بسام ..
أما ليان .. حست بالانهيار مثلها بس بنت بينها و بين الناس حواجز متينه بحياتهم ما راح يخترقونها ..
هزت رأسها تحاول تبعد هـ الأفكار عنها .. نزلت عيونها على الأوراق تدور أي شيء تلهى فيه .. كل شيء خلصته ..
فتحت دروج مكتبها تدور على ملفات يمكن محتاجة تعيد فيهم ..
..
نفس الاندفاع بفتح الدرج .. و نفس الملف الأسود قادم عيونها ..
..
رجعها لذكرى سوداء ما مر عليها غير شهرين بس .. عاشت معاناتها و كأنها صايرة لها من سنين ..
..
فـ بيت عمها أبو تركي .. تلفتت يمين و يسار رغم أنها مرت فترة طويلة من آخر مرة اجتمعت مع أهلها فـ بيت عمها أبو تركي بس تحس أنها ما غابت عنه كثير ..
دايما تتحاشى الاجتماع فـ هالبيت بأعذار واهية و سخيفة أغلب الأحيان لأنها ما تبي تتواجد فـ مكان يذكرها بألامها و جروحها المستحيل تندمل ..
صوت ازعاج الحريم الكبار و سوالفهم صدع رأسها وقفت و اخترعت لها حجة فـ ثواني:بروح أشوف أروى وش تسوي ..؟!
جنى:طيب لا تتأخرين .. فجور عندها سالفة ما راح تنعاد عشانك ..
ابتسمت و هي تبعد لبرا المجلس .. تلفتت يمين و يسار هدوء .. عكس داخل مجلس الحريم ..
ابتسمت لا شعوريا و هي تتفقد المكان .. اللي كل يوم يأكل و يمشي و يعصب و يتكلم فيه .. محد غيره مسيطر على فكرها بهاللحظة ..
تخيلته قدامها يسوي كل شيء روتيني و اعتيادي ممكن يسويه .. تعرف ملامح وجهة بجميع التعبير كان تخيله بالنسبة لها من أسهل الأمور ..
كملت طريقها بخطوات هادية .. و جذبها درج البيت .."وين رايحة ليون .. تستهبلين ..!!! .. – رجعت تبتسم بخبث"بتكون آخر مرة .." ..
تلفت يمين و يسار حتى تتأكد محد يناظرها طلعت لفوق بسرعة .. حست بنشوة انتصار و هي تعدي المرحلة الأولى بسلام ..
مشت بخطوات ثابته لـ جهة غرفته .. حطت يدها على الباب و همست:بسم الله ..
فتحته و دخلت و سكرته بسرعة حتى محد ينتبه لها ..
ابتسمت وهي تشوف غرفتها .. نفس شخصيته بالضبط .. مرتب و منظم و كل شيء بمكانه ..
مشت بخطوات ثابته لقدام مو عارفة وين تتجه بس ترك الخيار لرجولها وين ما توديها راضية .. مجرد وجودها بغرفته أكثر من سعادة بالنسبة لها ..
غمضت عيونه و هي تشم ريحة عطره .."خمس سنين نفس الريحة ما تغيرت" ..
صدمة رجولها بشيء قاسي .. فتحت عيونه و تفاجأت بمكتبه ..
ابتسمت قبل شوي كان بعيد عنها بس الظاهر تمشي بسرعة و ما حست بنفسها غير وهي قدامه ..
تحسست كل شبر فيه .. تخيلته يحط يده ع الأوراق هنا .. يرمي الأقلام بكل ضيق هنا ..
و يحط الملف اللي تعب عليه بكل رقة و كأنه يخاف من ضياعة ..
حست بالفضول يتسرب لها أكثر و أكثر بدت تفتش فـ دروجه من غير ما تحط حدود لنفسها ..
فتحت الدرج الأخير بكل اندفاع و تحرك الملف الأسود .. الملف اليتيم بهالدرجة ..
رفعته بفضول أكبر .. و فتحته و تمنت أنها ما فتحته ..
كانت مستانسة بوجودها فـ غرفتها تحس بنفسها بين أحضانه ..
بس أوراق التحاليل رجعتها لأكثر مواقف حياتها ألم ..
..
فتح الباب بسرعة .. وقف مستغرب .. "أوه صح اليوم خميس و الاجتماع عندنا" ..
كمل طريقه لفوق من غير ما يعطي بال للحريم الموجودين لأن مجلس الحريم فـ مكان صاد عن الطريق ..
طلع بسرعة .. و هو يلوم نفسه .."ما نمت أمس بسببها و يوم قمت أنساها .. وش هالغباء فيني" ..
فتح باب غرفته بكل سرعة و سكره وراه بنفس السرعة .. لف بعد ما سكر الباب .. و حس بالصدمة تشله ..
ما يشوف غير ظهرها و شعرها الأسود مغطي ظهرها .. مو محتاج يشوف وجهها يكفي ريحة عطرها و صوت نفسها ..
يعرفها من همس وحدة .. همس بصوت خافت:ليان ..
صعقة كهربائية سرت فـ جسمها و أرعشته .. حست بالخوف يتملكها و هي تسمع صوته المهموس ..
قفل الباب .. مرة ثنتين ما ركز .. بس الصدمة أو المفاجأة عاميته حتى عن دقات قلبها اللي تتزايد بشكل جنوني ..
ما خافت منه بالعكس هو أكثر واحد يحسسها بالأمان .. بس خافت من شيء واحد .. يزيد يأسها بشوفته مثل كل مرة تلمحه عند باب أو تشوفه و هو طالع .. ارتجفت أصابع يدها و طاح الملف .. تناثرت الأوراق ع الأرض ..
قرب و رفع الاوراق و هو يحس بفرحته تموت قدامه .. جلس على طرف السرير و عيونه ع الورق .. همس بعد صمت طويل:شـ أخبارك ليان ..؟!
اختنق صوتها و لمعت الدموع بعيونها:تسألني و أنت أدرى مني عن أخباري ..؟!
بلع ريقه .. فرحته انقتلت بس يبي يعيش هاللحظة اللي عطاه اياها القدر على طبق من ذهب:ما توقعت أشوفك أبد ..
ليان و هي تبلع ريقها حتى تضيع عبراتها:لأنك تتحاشى شوفتي ..
تركي بكل يأس:شوفتنا لـ بعض ما راح تغير شيء ..
ليان بصوت مخنوق:شفتك أو ما شفتك .. أنا أتعذب و متأكدة أنك مثلي ..
همست بعد ما بلعت ريقها تضيع عبراتها اللي تخنقها أكثر و أكثر:تركي أنا تعبت خلااااص ..
تركي:تكلميني و كأن الحل بيدي ..
ليان:كان بيدك قبل خمس سنين ..
تركي:أنتي فكرتي بكلام الدكتور .. كان معه ..
قاطعته:يعني مٌصر تنهي اللي بيننا للأبد ..
تركي:ما باليد حيلة ..
ليان و هي تقاوم نفسها .. و بنبرة كلها جدية:خلاص أنا بعتبر أنك من هاللحظة عطيتني الاشارة الخضراء ..
تركي بكل خوف:وش قصدك ..؟!
ليان:كنت أرفضهم عشانك .. بس دامك مو مستعد تضحي عشاني انا مو مستعدة أنتظر أكثر..
وقف بكل اندفاع و لفها له .. زحمة الكلام ملا فمه .. لكنه رجع مكانه بعد ما لتقت عيونه بعيونها المدمعة ..
نزلت يده من على كتفها و مسحت دموعها .. ابتسمت رغم الحزن الواضح على وجهها:الله يوقفك يا تركي ..
مشت و تركته .. طلعت بسرعة قبل لا يلمحها أحد و دخلت غرفة أروى .. أحمدت ربها إن محد فيها .. يشوفها و هي تسمح لنفسها بالانهيار لأنها خلاااص ما عاد تتحمل ..
..
فتحت عيونها و هي تمسح دموعها .. تلفتت حولها .."الحمد لله محد فيه من الموظفات" .. وقفت و مشت بخطوات سريعة لدورات المياه .. تغسل وجهها و تعدل مكياجها ..
.._.._.._.._.._..
مغمضة عيونها .. و مرخية جسمها داخل بانيو حمامها الواسع ..
ريحة الزيوت المعطرة و ملمس الرغوة اللي يدغدغ خدودها .. معيشتها بعالم ثاني .. العالم المثالي بالنسبة لها ..
خذت نفس عميق .. و طلعته بكل هدوء ..
ارتسمت ابتسامة على وجهها و هي تتذكر غزل وش ممكن يكون صار معها ..
مياف دق عليها ثلاث مرات أكيد صار شيء و إلا كان ما دق من غير ما يفكر إني ما راح أكون فترة الصبح في البيت .. و هو ما يضيع فكره الا لما يكون مرتبك ..!!
رخت جسمها أكثر و نشوة الانتصار تسيطر عليها .. و فجأة تلاشت الابتسامة من على وجهها .. لا ظنونها و لا توقعتها خابت .. لكن خانتها ذكرياتها و سيطرت على فكرها ..
..
.
سواد العباية مغطي جسمها الضعيف .. لكن سواد المكان من الظلمة زاد رهبتها أكثر .. تلفتت يمين و يسار تدور على وميض نور لكن للأسف ما حصلت ..
بدا اليأس يتسرب لداخلها .. ارتجفت يد البتول أكثر و هي تتخيل الذيابة تهجم عليها بوسط الصحراء .. لكنها تفاجأة بالذيابة البشرية تطلع لها فجأة ..
..
لعنت نفسها ألف لعنة .. لأنها وافقت تطلع البر رغم أنها ما تحبه .. آخر شيء تذكره طلعت من خيمة الحريم تتمشى مع بنت عمها .. ما تدري كم مسافة قطعوا بس فجأة حست أنهم تاهو و الأسوء من كذا أنها ما عاد شافت بنت عمها .. ما تدري هي ضيعتها و إلا بنت عمها تعمدت تضيعها ..
..
وقفة سيارة شباب قريبة منها .. نزل واحد منهم و هو يتبادل نظرات الخبث مع أخوياه ..
قرب منها و بنبرة أقرب للسخرية:الأخت من وين ..؟!
ارتجف جسمها و هي تحس بنبرته كلها شر .. وزعت نظرات الخوف على الشاب اللي واقف قدامها و الأربعة اللي فـ السيارة ..
حست بعبراتها تخنقها .. وين تروح ما في أي فرصة للهرب أو حتى للدفاع .. اللي واقف قدامها لحاله يقدر عليها وشلون إذا صاروا خمسة ..
..
صرخ واحد من اللي في السيارة:سعد .. تعاااااااااال شكل اللي جاي من أهلها ..
رفع عينه بعد ما كان يحرقها بنظرته الشيطانية لها .. لمح نور سيارة جاي من بعيد .. تراجع بسرعة و ركب .. و بظرف ثواني ما عاد بقي فـ مكان سيارتهم غير الغبار ..
..
حست براحة نسيبة .. لكن قلبها رجع ينقبض و هي تسمع صوت نفسها .."وإذا كانوا شباب ثانين" ..
..
نزل من السيارة و خبط بالباب بكل قوته .. قرب منها و سحبها مع يدها ..
صرخ بوجهها:تستهبلين أنتي وين بتروحين هاااا ..
رفعت عيونها المدمعة و التقت بعيون أخوها الكبير سليمان .. أحاسيس غريبة اختلطت بداخلها .. فرحة لقاه و الخوف من تفكيره .. و الرعب من ردة فعلها الهجومية كعادته ..
..
الشيء الوحيد اللي حست أنها محتاجه له تسمع صوت بكاها .. لأنها للحظة حست أنها ما عادت ف العالم .. بسبب خوفها و رعبها .. بدت تبكي بصوت خافت .. ثواني بسيطة و علا صوت شهقاتها أكثر و أكثر ..
..
كعادته جاف و هجومي ما رحم صوت بكاها .. و لا سمع منها أي كلمة .. بدا بهجومه السامة عليها ..
بصوت كلها تحقير:من اللي كان واقف معك هااا .. بنص البر وشرك فيك ..!!!
أنتي ما تستحين ما في دمك ذرة حياء .. الله **** و **** .. – بدا مشوار السب و الشتايم و التشكيك .. اللي ما له نهاية ..
هي لو تدخل المطبخ و تتأخر بيشك فيها وشلون بنص البر .. ندبت حظها و بدت مخيلتها تسبقها بالأحداث اللي راح تصير بعد ما ترجع لأهلها ..!! ..
..
.
رمت نفسها على سريرها الواسع .. سحبت المخده بأطراف أصابعها و غطت وجهها محاولة يأسه تبعد هالذكريات السوداء اللي انتهت من حياتها .. و مستحيل ترجع ..
رن الجوال .. جلست بسرعة .. تبي أي شيء يوقف فكرها .. شدت على روبها و هي تحس بالبرد يدخل بعظامها .. و مدت يدها المرتجفة ..
و ردت من غير ما تشوف الرقم ..
من وراء السماعة بكل عصبية:بتووول ..!!!
ردت بصوت هادي واضح عليه الحزن:هلا ..
موجة من العصبية و الغضب كانت تتملكه بس من سمع ردها الهادي و الواضح فيه حزنها تراجع .. هدا مياف نبرة صوته:وينك ما تردين .. من الظهر و أنا أدق عليك ..؟!
البتول و هي ترجع تنسدح:وصلت للبيت متأخر و خذيت لي شاور عقب تعب المدرسة .. بغيت شيء ..؟!
مياف بكل تردد:اليوم صار شيء غريب ..؟!
رجعت تجلس بكل حماس:وش هو ..؟!
مياف:الفجر لما كنت عند غزل .. لقيتها تعبانة و رحت أجيب لها علاج و يوم رجعت لقيت عندها ناس ..
البتول بحماس كبير:و شفتهم ..؟!
مياف و التوتر بصوته:ايه شفتهم و هم يدخلون لعندها .. بس ما كنت بغرفتها الحمد لله .. ما شافوني .. لو كانوا أهلها كان ما سمعتي صوتي الحين ..
ضربت على فخذها بكل قوة و بانت العصبية بصوتها:وأنا وش المطلوب مني ..!!
رفع حاجب و بنرة كلها تشكيك:وش بيجيب أهلها عندها بهالوقت .. و خاصتن و أنا موجود .. و محد يدري إني عندها غيرك ..؟!
حست بوجهها تتغير ألوانه و دقاقات قلبها تتسارع .. بلعت ريقها و بكل تردد:وأنا وش دراني ..!! – خذت نفس و سيطرت على أعصابها و كالعادة فكرها أنقذها:ما تدري يمكن واحد ثاني مواعدته غيرك ..!!
مياف و الشك يتسرب له:وشلون ..؟!
حطت رجل على رجل و بصوت كله ثقة:قلت لك تعرف غيرك .. أمس شافتك يمكن حبت تغير و دقت على غيرك يجي لعندها .. بعدت جلستها في المستشفى فرصة ما تتعوض ..!!
حك رأسه بكل إحراج .. هالشيء تصرف طبيعي من إنسانة من هالنوع الرخيص ..!!
قاطعته:أقول حبيبي أنا بنوم .. الليلة عندنا سهرة في بيت عبدالرحمن .. تراك معزوم أوكي ..
زفر بكل ضيق:باي .. – سكر السماعة و رمى الجوال بكل قوته على الطاولة ..
همس بكل ضيق:غبي .. و الله أنك غبي و حمار بعد .. و شلون صدقت أنه في وحدة بهالعالم شريفة و طاهرة ..!! – سحب كاس المشروب و شربه و الغيض يلعب بأعصابة ..
كيف وحدة مثلها قدرة عليه .. !!
.._.._.._.._.._..
فتحت عيونها بعد نوم عميق .. ناظرت فـ دريشة غرفتها .. و جلست مصدومة .. "معقولة نمت لليل" .. ناظرت فـ ساعتها .. تسع .."يوووء .. تسع معقولة محد فكر يصحيني" .. قامت من فرشها بسرعة توجهت للحمام تتوضأ .. طلعت من الحمام ووقفت مستغربة .. هدوء قاتل مسيطر ع المكان ..
فتحت الباب و طلعت .. و لا حتى همس فـ الدور .."معقول يكونون ناموا" ..
سمعت صوت خافت جاي من تحت .. نزلت بكل سرعتها و لقت بدر جالس قبال التلفزيون ..
جنى ابتسمت براحة وهي تتذكر موقف بدر معها اليوم الصبح .. حتى لو صرخ فيها لـ دقايق و رفع ضغطها بأسئلته اللي ما تخلص بس بعد سوا لها معروف بحياتها ما راح تنسه ..
تذكرت نفسها و الهدوء الغريب بكل تردد:وينهم ..؟!
ناظرها بكل احتقار و طنشها ..
قربت منه بكل ضيق .."عادت حليمة لعادتها القديمة" .. :بدر موب وقتك .. وينهم طالعين ..؟!
وقف و قرب منها بخطوات هادية .. مسك ذراعها بكل قوته:اطلعي من بيتنا ..
ناظرته مصدومة ..
وين تطلع وين تروح ..!! .. محد فـ البيت محد هنا يدافع عنها ..
لمعت الدموع بعيونها .."أكيد كان يتحرى هاللحظة من زمان" ..!!
.._.._.._..
نهاية الجزء ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الـ|[10]|ـعاشر




صرخت بصوت أعلى:جنى ــــآآآآآآآآآآآآآآآآآ ..


فتحت عيونها بكل خوف .. ناظرت فيها مصدومة ..


ريناد بكل عصبية:يالحمارة .. يا الخاينة يا الشينة ..


جنى بكل تعب و هي تجلس يكفي عليها صدمة الحلم بعد تطلع لها ريناد:خيييييييييييييير ..


ريناد بكل توتر:أجل يا المعفنة تدرين إن ليان بتخطبني لـ بسام و ساكته ..


غمضت عيونها و بصوت خافت:توني اليوم الصبح دريت .. – لفت على ريناد و ناظرتها بكل ترجي:قبل لا تعرفين بـ ربع ساعة بس ..


جلست على طرف السرير:حتى ولو ..


قاطعتها:رنووود .. أنا تعبانة و أنتي جاي تتهاوشين على شيء تافه ..؟!


ريناد للحين فيها حره:تافه بـ عينك ..


رجعت تنسدح جنى:الحين هي موب شاورتك ..؟!


ريناد و هي ترفع حاجب:ايه ..


جنى:الحين الموضوع بيدك دريت قبلي أو عقبي القرار لك .. – صرخت:غبييييييية ..


رمتها بالمخدة اللي طايح أسفل السرير بإهمال:الغبية أنتي ..


رجعت سحبت المفرش و غطت نفسها:خلاص أنا غبية .. بس خليني أنوووم ..


ريناد .. رجعت توقف و هي متخصره .. "حاطة يدها على خصرها":إذا ما قمتي الحين متى بتقومين ان شاء الله ..


جنى بنبرة ترجي:ما نمت الا ساعتين ..


ريناد:ساعتين بعينك .. الحين الساعة خمس المغرب .. من الساعة 11 الصبح و أنا ماسكة نفسي أحمدي ربك ما قتلتك ..


جلست مصدومة:خمس .. – طلعت نفس:المغرب توناااااا ..


ناظرتها بنص عين:قومي صلي ..


سحبت المفرش و غطت نفسها .. و من تحت الغطاء:ما علي صلاة ارتحتي ..


رجعت تسحب المخدة و ترميها عليها:يا ربي ابذببببحهااااا ..


جنى للحين متغطية:أنا اللي بذبحك .. أنا وش سويت لك هاااااااااااا ..


ريناد و هي تحس بأعصابها هدت شوي بعد الصراخ على جنى:انصدمت آخر شيء كنت أتوقعة أنه يسوي كذا .. – بكل غيض:من جد وقح يوم أنه يفكر بشيء مثل كذا وشلون يجي فـ باله و لو واحد بالمية إني بنسى اللي سواه فيني ..- نزلت عيونها على جنى:مستحيل أوافق حتى .. لازم أرفضه قبل لا يخلي الموضوع رسمي .. صح يا جنوو ..؟!


ما ردت عليها .. لأنها غااطة بسابع نومة ..


سحبت المفرش من عليها و رجعت ترميه بكل عصبية .. وطلعت من الغرفة ..


جنى .. و لا حست حتى ..




.._.._.._.._.._..




رمى الملف بـ حضنه .. سطام بكل ضيق:آي أوآمر ثانية ..؟!


ابتسم بسام:تسلم يا أخوي متعبك معي ..


ناظرة و بكل حقد:توك تدري من زمان ..


ابتسم بإحراج يغيير الموضوع:ليان ما جت معك ..؟!


سطام من طرف خشمه:لاء .. بتجيك بعد صلاة العشاء .. مع السواق


بسام بكل صدمة:السواق ..


سطام:ايه أي اعتراض ..!!


بسام:لااء ..


طق الباب ودخل .. : السلام عليكم ..


بسام و هو يحاول يركز بالصوت:و عليكم السلام ..


سطام:عن اذنكم .. – طلع بكل سرعه لأنه موب مستعد يسمع صوت بسام أكثر ..


عبد العزيز و هو يجلس:حمد لله على سلامتك ...


اتسعت ابتسامته:الله يسلمك .. أخبارك عبد العزيز ..؟!


عبد العزيز بكل فرحة بسام تعرف عليه من صوته:الحمد لله .. وش أخبارك أنت ..؟!


بسام:الحمد لله بخير .. و إن شاء الله بطلع من المستشفى قريب ..


عبد العزيز بكل استغراب:ما صار لك يومين من صحيت وشلون تطلع ..!!


بسام:جلستي ما راح تغير شيء و الدكتور طمني و قال إني بخير ..


عبد العزيز:دامه كلام الدكتور ما فيه نقاش أجل ..


بسام:أحس إني مشتاق لكم كلكم .. – بنبرة كلها حزن:عيال عمي أبو تركي ما زارني منهم غير عامر ..


عبد العزيز بكل ندم:العذر و السموحة يا بسام ما زرتك من قبل عشان أختي تعبت علينا و دخلناها المستشفى ..


بسام مع ابتسامة باهتة:موب قصدي ألومك .. بس استغربت اللي صار .. و عسى ما شر من فيهم اللي تعبت و عساها موب شيء كايد ..؟!


ابتسمت عبد العزيز:غزل من يومها و هي تدلع ..


بسام:سلامتها الف سلامة ..


عبد العزيز:الله يسلمك ..




.._.._.._.._.._..




من فترة طويلة ما اجتمعوا على قهوة المغرب جالسين فـ الصالة و أصوات ضحكهم يتعالى ..


...


نزلت بكل ضيق و فكرها مشغول .."يا ربي وش السواات" .. قربت منهم و رمت نفسها على الكنبة جنب ريتاج ..


ريتاج:ووجع بغيتي تكبين الفنجال علي ..؟!


ناظرتها بكل ضيق و لا ردت عليها ..


أم جاسم=الجدة:وين جنى يا يمة ..؟


ريناد:خامدة .. فووق ..


ريان:الصبح مختفية والحين نايمة .. هاذي وراها سالفة ..؟!


أبو بدر و هو ينزل الجريدة:وشلون مختفية ..؟!


أم بدر:رحت أصحيها مع البنات .. مع أنها العادة تقوم قبل الفجر .. و ما لقيتها و يوم جت الصبح .. شكلها تعبانة .. باليالله تشوف طريقها ..


ريتاج بنبرة كلها شك:مختفية الفجر و راجعه الصبح ..؟!


بدر و هو ينزل الفنجال على الطاولة:أمس الفجر دقت عليها صديقتها.. تعبانة و ما عندها أحد يوديها المستشفى طلعت معها و وديتها ..


ريناد بكل خوف:أي صديقة ..؟!


أم ريان:وش ذا الصديقة اللي ما عندها أهل ..؟!


بدر رفع حاجب:مدري عنها .. بس اللي عرفته أنها متزوجة و زوجها مسافر مدري وشو ..!!


شهقت ريناد:جوري .. !!


أم بدر:تعرفينها ..؟!


ريتاج و هي تناظر أختها بطرف عينها:أكيد .. الحمد لله و الشكر الصديقات بينهم شراكة ..


وقفت ريناد و بكل ضيق:أحسن من اللي ما تعرف غير بنت عمها فـ البت و برا ...- مشت بخطوات سريعة لفوق ..


أم جاسم:وش فيها البنت ..؟!


ريان و هو يفرفر بجواله:أكيد راحت تدق على البنت .. سالفة خطيرة و بتفوتها ..- وقف ..


أم بدر:وأنت وين رايح ..؟!


ريان:بدق على عامر داق علي فوق الخمس مرات ..- بعد عنهم و هو يحط الجوال على أذنه ..


راقبته ريتاج و هو يبعد .."على كثر قعداتك مع عويمر بس ما قد لمحته .. لو أشوفه فـ الشارع ما عرفته!!" .. رفعت فنجال القهوة ..


..


ريان:وش تبي لـجّيتني =أزعجتني" ..؟!


عامر:وينك فيه من العصر و أنا أدق ..؟


ريان:جيت .. نمت .. وتوني صحيت قاعد أتقهوى مع الأهل ..


عامر:حلو .. حلو .. يا الله افتح الموضوع مع أبوك ..؟


ريان:وش موضوعه ..


عامر بكل عصبية:الوظيفة يالغبي ..


ريان و هو يحك رأسه بكل توتر:بس .. أخاف بدر ما يوافق ..


عامر بكل عصبية:وأنا عندي تركي العلة .. بس نسوي اللي بيدنا ..


ريان:خلاص .. خلاص .. فارق أنت و خلها علي ..


عامر:مع وجهك حتى أنا بكلم أبوي .. بس أبي نكون مع بعض ..


ريان:خلاص لا تصدع لي رأسي .. باي – سكر الخط .. و رجع يجلس مكانه ..


أم جاسم .. و هي تحاول تركز فـ الشاشة:وراكم خانقين صوت التلفزيون ..


ريتاج:مترجم .. يمة ..


أم جاسم:وشو ..؟!


أم بدر:حاطة فيلم مترجم .. ما يتكلمون عربي ..


أم جاسم بكل ضيق:فروا .. بس حطو لنا أخبار ما شفتها اليوم ..؟!


ريتاج:يمة ما في أخبار ذا الحزة ..


اسكتت أم جاسم .. ما بيدها شيء .. دام الريموت مع ريتاج مستحيل تعتقه ..


رفع بدر عيونه و ناظر ريتاج بكل حدة ...


شافته لكنها طنشته و كملت متابعة الفيلم ..


ريان بعد تردد كبير:أقول يبه ..!!


رفع رأسه بعد ما كان قاعد يشيك على جواله .. أبو ريان:خير ..؟!


ريان و الحيرة بعيونه "يا ليتني فتحت الموضوع مع أمي كان الحين تسلك لي" ..:أنا و عامر .. – سكت لثواني ..


لف عليه بدر اللي شدة ارتباك ريان:اخلص ..


ريان زاد ارتباكه:أنا و عامر ودنا نتوظف بالشركة ..!


لفت عليهم ريتاج .. لأنهم قطعو الفيلم بفاصل:وين تتوظفون و أنتوا ما خلصتوا جامعتكم ..؟!


لف على أبوه بنتظر رد ..!!


أبو ريان:و بعدين وراك جامعة ودراسة ..؟!


ريان:يبه هاذي شركة العايلة يعني متوظفين فيها من غير شك ..


بدر و هو رافع حاجب:موب قبل لا تأخذ الشهادة ..


ريان:أنا عارف .. بس قلنا نجرب الشغل و نبداء نتأقلم معه .. على الأقل بعد التخرج ما نأخذ وقت و إنا نتعرف على الشغل و كذا ..


رجع ينزل عيونها على الجوال .. ما اقتنع أبو بدر ..


أم ريان بكل حماس:ايه و الله و أحسن لهم بعد من السهر و الاستراحات اللي ما لها داعي و فـ العطلة يكون عندهم شيء يلههم أحسن من ذا الفراغ الله يكافينا شره ..


بدر سكت رغم الاعتراض اللي بداخله بس ما يحب يعارض أمه ..


أبو بدر .. و كأنه اقتنع من كلام أم بدر و تذكر قلقها وقت العطلة على طول تزن عليه يشوف صرفه لـ ريان .. هز رأسه بالموافقة:خلاص أنا بأمن لكم الوظيفة بس ترا اعتبروها مؤقتة لحد ما تاخذون شهاداتكم .. و إذا ما جبتوا الشهادة بتنطردون ..


بدر بكل غيض:صحيح أنها شركة العايلة بس موب سبيل ..


ريتاج حبت ترفع ضغطه:اللي يسمعك يقول شركتك .. خلاص أبوي وافق وش لك بالكلام الزايد ..


ناظرها بكل عصبية ..


بس أكيد ما خافت .. يكفي وجود أمها و أبوها .. ابتسمت و هي تحس بانتصار .."وش بتسوي لوجين ليـ عرفت إني رفعا ضغطه .. أكيد مو معطيته بال لاهية مع عيسى حبيب القلب ..!! ..- تلفتت حولها و كأنها تذكرت شيء ..


ريان كتم فرحته .. و كمل سواليف طبيعي .. انتبه لـ ريتاج و حركتها الغريبة:وش تدورين ..؟!


ريتاج و عيونها تحوم فـ المكان:جوالي ما شفته ..!


ريان:أنتي أصلا ما نزلتي به ..


وقفت:صدق ..!! ..- مشت بخطوات سريعة لفوق ..


ناظرتها أمها بلوم ..




.._.._.._.._.._..




الجوال له أكثر من عشر دقايق يرن .. بس ما ردت .. مشغولة مع الصمت اللي يخيم على غرفتها فـ المستشفى .. و هو جالس يراقبها ..


نواف صار له أكثر من ساعتين جالس معها .. بس هالمرة العناد مسيطر عليها .. ما ردت عليه بكلمة وحدة حتى .. نواف:بتتركين الجوال يرن كثير ..


ما ردت عليه جوري .. و ظلت مطنشة الجوال ..


نواف بنبرة أقرب للترجي:جوري أنتي من خذيتيني و أنتي عارفة وضعي .. إذا ما وديتك للفندق وين أحطك ..؟!


"ما له داعي تخفيني عنهم أكثر الولد و حملت لك به .. بس الوضع مثل ما هو ما يفرق وجوده من عدم" .. كتمت هالكلام بخاطرها لأنها سَمّعته اياه عشرات المرات لكنه أبد ما يسمع لها ..


وقف و بكل يأس:أشوفك بكرة على خير ..


"وين بتروح .. – غصت بهالكلمة و ما طلعتها .. و شلون تسأله و هي حتى السلام ما ردته ..


طلع و اليأس متمكن منه .. و اتجه لشقة الظلام بعد ما كانت شقة أحلامه ..


..


رفعت الجوال .. همست:وش عندها رنود .. اممم أكيد توها تدري ..- رجعت تدق عليها ..


ريناد بكل حماس:سلامااااااااااااااااااات جوجو ما تشوفين شر يا دب ..


جوري مع ابتسامة عريضة .."حتى لو اختفت الفرحة من حياتي بسببك فيه من يعوضني عنها" ..:حيا الله رنود ..


ريناد و الحماس يزيد:و الله يوم دريت حسيت بأعصابي خلاص بتفلت بس طمني بدر .. تخيلي ذا الخيانة جنى ما فى شيء أسود و زفت ما سوته لي اليوم .. انقهرت لما عرفت من بدر .. بس قال انك بخير و بس ... وش اللي صاير معك .. الو جوجو وينك ..؟


ضحكت بصوت مهموس:ههههههه .. الله يهديك انتي خليتي لي مجال ..


ابتسمت بإحراج:أخبار النونو عسى ما صار له شيء ..؟!


جوري و هي تريح رأسها ع المخدة:لا الحمد للة كل شيء تمام بس نزيف بسيط ما أثر لا علي و لا على النونو ..


طلعت نفس بكل راحة:اشوا طمنتيني الله يطمنك ..


جوري بصوت كله مزح:شكيت أنه اللي فـ بطني ولدك ..!!


ضحكت ريناد:الله يرجك بس هذا مولودك الأول و لازم تدارين عليه الله يهديك بس .. – و كأنها تذكرت شيء ..:الا تعالي هنا سمعت من بدر أنك فـ فندق مدري وين .. و زوجك مسافر ..


جوري بصوت كله حزن:لا وش يسفره .. أهله جايين لهنا و صعبة يوديهم لفندق و هم يعرفون أنه عنده شقة هنا ..


ريناد:ايه صح ..-بنبرة حزن: كان الله بعونك يا عمري ..


جوري:اللهم آمين .. ها أخبار الكلية من دوني أكيد ما لها طعم ..


ريناد بكل حسرة:ايه و الله كانت مظلمه نوري حد ما نور ع القاعة اللي أنا فيها .. ههههههههههههههههههههه – طلعت ضحكة من القلب .. ابتسمت جوري:الثقة مقطعة بعضها عندك ..


ابتسمت ريناد و بنفس الحماس:و متى بتشرفين ..؟


جوري:بطلع بكرة العصر .. يعني السبت بكون معكم ..


ريناد بنبره تعمدت الحزن فيها:وش بيصبرني لـ يوم السبت ..؟!


جوري:ترا أصدق نفسي الحين و ما عاد أكلم أحد ..


ريناد لا شعوريا:ههههههههههه .. لا و اللي يرحم والديك مكفيني المغرورات اللي عندي ..


و استمر الحديث لساعة و نص تقريبا .. عطت فيها ريناد نشرة لجوري عن أحداث الجامعة .. اللي بدت جوري تدخل جو معها و حستها جزء كبير منها ..




.._.._.._.._.._..




واقفة بيمين المطبخ الضيق .. تقطع السلطة و العصبية مسيطرة عليها ..:من جد أنتي وحدة حقيرة ..


ناظرتها بكل احتقار:بغيت أوريك بس من الأحسن فينا .. اللي عندها أخو سكران و إلا أخو شكاك ..؟!


ناظرتها البتول باحتقار أكبر:كل اللي بيننا سوالف .. أنا ضريتك بشيء .. !! حتى أنتي ردتي علي و ما قصرتي ..


قربت منها طيبة بنت عمها:بس فشلتييني عند البنات .. و برد لك الفشيلة فشيلتين قدام الخلق ..


نزلت السكينة من يدها حتى ما تتهور .. و قربت منها و نطقت بكل غيض و هي ترص على أسنانها:الكل يعرف إن اخوي سليمان شكاك و ولو حكى فيني لي بكرة .. ما راح يأثر فيني بشيء لأني أشرف منك يا الواطية ..


ابتسمت بكل استهزاء:موب مأثر عليك بس بتصيرين اخت الشكاك و ..


قطع عليها .. صرخت سليمان اللي جاية من برا:بتوووووولوووووه ..


رفعت الطرحة على رأسها و طلعت له ركض .. و بكل توتر:خير سليمان ..


ناظرها باحتقار مثل العادة ..


نظرته تحرقها .. و تحسسها بكره لنفسها فظيع .. من قبل سالفة البر و هاذي نظرته لكن ألحين صار عنده دافع ..


نطق بصوته الخشن اللي ما أخفى كره:اسمعيني زين .. كلامي بقوله مرة وحدة و ما راح أعيده ..


نزلت عيونها و بكل استسلام:آمر أخوي ..


سليمان و بنبرة غلب عليها الأمر:الخميس الجاي ملكتك على حموود .. قدامك ثلاث أيام تتجهزيـ ..


قاطعته و هي ترفع رأسها:ليش .. و موب أنت ما تبيه وش غير ..؟!


ناظرها باحتقار أكبر:بعد سواتك الشينة و تسألين ..


لمعت الدموع بعيونه .. بصوت كله غضب طغى عليه الحزن:بس أنا ما سويت شيء و قلت لك مستعدة أسوي فحص عشان حضرتك تتطمن ..!!


قاطعها:سود الله هالوجه .. تبين تفضحينا بالعالم كله ..


بلعت ريقها و بمحاولة يأسه تماطل فـ الموضوع:طيب ألحين أنا بأول سنة فـ الثانوي أخلص الثانوية و لك مني أتزوجه على طول ..


صرخ فيها:ن شاء الله عمرك ماخلصتيها .. الخميس الجاي ملكتك و الجمعة زواجك .. حفلة ع القد من غير طقطقة و لا زحمة ..


استسلمت دموعها و نزلت:طيب أخلص هالسنة ما عاد بقي عليها شيء ..


قرب منها و شدها مع شعرها:قلت لك موب عايد كلامي مرتين .. اللي قلته بيصير .. - نفضها من يده ورماه بكل احتقار ع الأرض ..


رفعت عينها المدمعة على أمها .. ما لقت غير اليأس و الخوف .. من قبل موت أبوها و سليمان مسيطر على البيت بسبب مرض الشك ..


لفت على باب المطبخ .. واقفة تناظرها باحتقار و ابتسامة الانتصار على وجهها .. همست فـ خاطرها .."أخو شكاك و زوج سكران .. والله لأدفعك الثمن يا طيبوه" ..


..


- وكانت هاذي بداية سواد الحقد و الإنتقام .. بقلب البتول ..


..


اتسعت ابتسامتها أكثر و هي تجاري الشباب فـ ضحكهم ..


تلفتت يمين و يسار تشتت فكرها .."مياف ما جاء أكيد عندها .. الود ودي أعيد حركة أمس .. بس ما أبيه يشك فيني" ..- وقفت و هي تحس بالمكان يضيق فيها ..


ذكرياتها السوداء تقلب المواجع عليها .. و خطتها اللي كل يوم تخرب .. تزيد توترها و قلقها ..


رفع رأسه:على وين بتوو ..؟!


ابتسمت:طالعة برا أشم هواء ..- بعدت عن الجلسة و هي ترفع شنطتها المعلقة على كتفها .. متعودة تشيلها فـ كل مكان لأنها ما تقدر تستغنى عن شيئين .. الجوال و باكيت السجاير ..


طلعت سيجارة و بثواني ولعتها و سحبت أول نفس لـ هالسجارة ..


و المليون بالنسبة لها ..!!




.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الساعة وحدة الا بعد نص الليل .. وقف قدامها مثل كل يوم ..


و بابتسامة عريضة .. مياف:عسى ما تأخرت عليك ..؟!


بادلته غزل الابتسامة:فـ وقتك بالضبط ..


جلس بكل هدوء و نزل كيس كبير ع الأرض ..


ناظرته غزل بترقب ..


طلع منه كيس شفاف .. مليان أغراض بس مو واضح وش تكون بالضبط ..؟!


غزل كل استغراب:وش هذا ..؟


مياف:أنتي موب عندك فقر دم ..


غزل:إلا ..!!


مياف بابتسامة كلها ثقة:جبت لك هذولا أعرف أكل المستشفى يجيب المرض ..


غزل مع ابتسامة إحراج:لو تشوفهم الدكتورة و الله تطردك ..


مياف:ليه ..؟!


غزل:هذولا كلهم خرابيط ما تفيد بشيء ..


مياف بنبرة كلها ثقة:من قال .. هذولا عصاير طبيعية .. و ما جبت لك الا الأشياء المفيدة بس ..


عزل و نظرة اللوم بعيونها:و طول قعدة فـ المستشفى بقعد أخبي الممنوعات اللي تجيبونها لي ..


مياف و هو يحوس بالكيس الكبير:ليه من جايب لك ممنوعات ..


غزل و هي تراقبه:بنت عمي جايبة لي لاب توبها .. – بكل تردد:وش عندك فـ الكيس بعد ..؟!!


سحب كيس ثاني واضح أنه كيس مطعم .. ابتسم من جديد:و هذا العشاء فيه كل الفيتامينات اللي تحتاجينها ..


غزل بكل تردد:ليه تعبت نفسك ..


ابتسم و هو يطلع علب الساندويتش من الكيس:قالت لي الدكتورة أنك ما تأكلين أكلك قلت أجيب لك عشاء من برا .. – همس:بس طبعا الدكتورة ما تدري .. – رجع صوته طبيعي:سمي با الله و كلي تراه الشيء موب حاصل لك بكرة ..


غزل بكل خوف:ليه مو جاي .. – هدت نبرة صوتها:مرة ثانية ..؟!


مياف بكل حزن:الدكتورة قالت لي بتخليك يومين بس ما تحتاجين تقعدين أكثر ..


..


اختلطت المشاعر داخلها بين الفرح بـ فراق المستشفى و الحزن من فراق مياف .. بـ هالكم يوم تعودت عليه .. و حست أنها قربت منها أكثر و أكثر .. و خاصتن أنه هو معطيها مجال و بدون شك يبادلها نفس الاحساس .. رفعت السندويتش تأكل بعد ما شافت مياف لاهي بأكله الجوع عامل شغله معه ..


..


صحيح جوعان بس فكرة مشغول .."مستحيل أضيع تعب هالكم أسبوع .. حتى لو كانت تلعب على حبلين .. ما يهم .. دامني بديت معها لازم أوصل للأخر .. – ارتسمت فـ عينه نظرة حزن"من جد غبي يوم صدقت نفسي و صدقت ملامح وجهها البريئة"


..


.. دق جوال مياف يقطع الهدوء اللي خيم ع المكان .. رد بعد ما بلع اللقمة:هلا نصور ..


عبد الرحمن من ورا السماعة:نصور مرة وحدة لا يسمعك بس ..


مياف:دحيم ..!!


عبد الرحمن بنبره كلها غرور:لا دحوم ..؟!


مياف بغى يستهبل عليه بس تراجع .. بعد ما شاف عيون غزل عليه:وش دخلك أصلا أنا عادي أقول لناصر نصور .._ يقهره و يرفع ضغطه ..


عبد الرحمن بكل قهر:قليل الخاتمة لو قلت نصور قوم الدنيا و قعدها علي و أنت عادي بس هين حسابه معي ..!!!


مياف ما يبي يفلها واجد:وش بغيت ..؟


دحوم:و الله شكلك تبيني أهويك لا يكون قاعد لي مع قمر ..


مياف بقلة صبر:أسكر يعني ..؟


عبد الرحمن:خلاص دامك قلت كذا أجل مع ناس مهمة .. المهم ترا حفلتنا من زمان بادية قلت أذكر موب تقعد تتشره زي أمس ..


مياف:لا لالا موب جاي .. مشغول ..


عبد الرحمن:أنا من شفتك مسوي نفسك ثقيل قلت وراه شيء .. بس ما عليه لي شفتك نفضتك نفض ..


مياف:ايه هين .. يا الله يا الله فارق لضيوفك ..


دحوم:بحتريك .. بااااااي ..


سكر الخط مياف .. و رمى الجوال على الكامدينة ..


ناظرت فـ ساعة جوالها .. :عندك عزيمة ..؟!


مياف و هو يخلص آخر سندويتشه:جمعة شباب ما وراها الا الصداع ..


ابتسمت:إذا معطلتك .. رح عادي أنا تعودت على القعدة لحالي هنا ..


و هو قاعد يلم اللي عقبة:يمديني عليهم .. بس أنتي إذا طلعتي من هنا ما راح أقدر أشوفك الا بالمووت ..


ابتسمت بكل حب .. و جمعت باقي أكلها ..


مياف بنظرة كلها حيرة:خلصتي ..؟!


ابتسمت بإحراج:ما أكل كثير ..


وقف بـ يروح يغسل يده:عشان كذا معك فقر بالدم ..




..




على بعد كم دور .. مرخي جسمه بكل تعب على السرير الأبيض و ما سك الجوال .. و هو على أذنه .. و عيونها معلقة بالسقف ..


من وراء السماعة .. ليان:اها وش قالك ..؟!


تنهد بكل ضيق .. بسام:قال لي بكرة بنسوي لك كل التحاليل و الفحوصات حتى نتأكد من الأوراق ..؟!


ليان تحاول تخفف عنه:طيب .. ليه متضايق كذا كل هذا عشانك ..


بسام بكل يأس:ما عدت أطيق جلست المستشفى .. أحس إني بديت أكره نفسي .. و ندمت إني فتحت السالفة مع الدكتور ..


ليان تحاول ترفع من معنوياته .. :ما عليه .. إنت تحملت كثير هانت على ذا اليوم ..


تنهدت .. :مع إني بطلع من هنا بس حتى البيت أحس إني موب مرتاح فيه ..


ليان:وش قاعد تقول .. بسام .. هذا بيت أهلك يعني تتركه وين تروح ..؟!


بسام ما رد حس إن الضيقه اللي فيه أكبر من الكلام ..


ليان بعد تردد كبير:بسام ..


بسام:هلا ..


ليان:في شيء أبي أقولك عنه .. بس ما أبيك تعصب علي ..


بسام مع ابتسامة باهتة:أنا أعصب من نفسي و لا أعصب عليك ..!


ليان بخوف:بس هالشيء غير ..


بسام:ليان وش فيك وترتيني ..؟!


ليان:صراحة أنا كلمت ريناد اليوم ..- سكتت خافت تتكلم و يصير لأخوها شيء ..


سمع اسم ريناد .. حس بدقات قلبه تتسارع مع أنه للحين ما سمع وش الموضوع ..


بسام بتردد:وش كلمتيها فيه ..؟!


ليان خذت نفس و بكل اندفاع:خطبتها لك مرة ثانية ..


ملامح الصدمة انرسمت على وجهه .. سكت لثواني يستوعب الموضوع .. و بنبره كلها لوم:ليش سويت كذا .. أنتي تعرفيني إني .. – سكت حس بالكلمات تنتحر و موب قادر يتكلم أكثر ..


ليان بنفس الاندفاع:أنا قلت لها .. أنها موب مجبورة عليك بس أنا عارفة أنك محتاجها أكثر شيء حتى تكون جنبك .. و قلت لها تأخذ وقتها بالتفكير و ما تعلم أحد حتى ما يضغط عليها توافق أو ترفض ..


سكت .. حس أنه بأضعف مواقف حياته .. جرح قديم و رجع ينفتح رغم أنه ما التئم .. بس هالجرح هو اللي بيداوي جرحها الأبدي ..


ليان بكل خوف:بسام أنت معي ..


بسام:خلاص .. أنتي فتحتي الموضوع معها و انتهينا صعبة تتراجعين .. إذا وافقت .._ سكت يسمع صوته الداخلي .. عقله يقول أنها بترفضه و قلبها متأكد أنه بتوافق .. بس القرار بيد .. ريناد ..


رجع ينطق بنبره كلها هدوء حتى ما يقلق ليان عليه:خلاص أنا أحس إني تعبان و محتاج أنوم .. تصبحين على خير ..


ليان:و أنت من اهله .. – سمع ردها و سكر الخط على طول .. مد يده يتحسس مكان الكامدينه و حط الجوال بكل هدوء ..


تنهد بكل ضيق و هو يحس بمشاعره تضيق به رغم وسع المكان .. "يا الله وش بيكون ردها .. لو رفضت بكره نفسي أكثر و لو وافقت وشلون بنعيش مع بعض بعد اللي صار ..!" ..




.


..


.




متعوده تسهر حتى لو كان بنص الأسبوع .. تلفتت حولها تتأمل سكون المكان ..


تنهدت بكل ضيق .. وهي تشوف طيفه فـ المكان اللي كان قاعد فيه .. نزلت دمعة جوري غصبن عنها ..


.. "يا رب موب معترضه على حكمك و قضائك .. بس لا أهل و لا زوج .. لييه حالي كذا .. ليه أنا ..!" .. خذت نفس تمنع شهقاتها .. و استغفرت ربها سبعين مرة ..


رحمة ربها السبب الوحيد الي مخليها تكمل حياتها .. لو غضب عليها ربها وش بيكون مصيرها بـ هالدنيا .. غير الذل و الخسارة .. !!




..


.


..




نصفها الثاني .. نواف .. كان يتقلب فـ السرير و كله خوف و قلق على جوري ..


مو قادر يمنع نفسه عن التفكير بها .. سحب جواله كان وده يدق عليها .. بس .. – لف على دلال اللي نايم بجنبه .. تنهد بكل ضيق .."أكيد بتسمعني" .. – بعد المفرش عن جسمه و قام .. طلع من غرفته و رمى نفسه على أقرب كنبة لغرفته .. غمض عيونه لثواني .. حس بالنوم وده يسرقه ..


بس قطع عليه طلعت أبوه من غرفته و اللي واضح عليه الاستعجال ..


رجع يرفع رأسه ووقف .. شاف أبوه واقف و لابس ثوب الطلعة ..


نواف:يبه .. على وين ..؟!


أبو نواف:الحمد لله أنك صاحي .. روح قوم دلال .. بنمشي ..


نواف و هو يناظر فـ ساعته:هالحزة .. وش بيوديكم ..؟!


أبو نواف و هو يجلس يلبس جزمته .. *و أنتوا بكرامة* .. :أختك جميلة ولدت و لازم نكون هناك ..


نواف:الله يهديك يبه و إذا ولدت أنت و دلال وش دخلكم ..؟!


أبو نواف:كأنك ما كنت موجود .. ما تذكر عمك وش سوا بنا ذيك المرة يوم كنت مسافر مع دلال جدة قوم الدنيا و قعدها ..


نواف:بس هذاك أول مولود ..


قاطعهم .. طلعت دلال .. و بصوت مبوح:نواف .. عمي .. شنو فيه ..؟!


أبو نواف .. بكل سرعة:يا الله روحي اجمعي أغراضك .. بنرجع للشرقية ..


دلال بكل صدمة:ليه ؟؟ بدري ما كملنا يومين حتى ..؟!


أبو نواف و هو يوقف:جميلة .. مرت أخوج و أخت ريلج ولدت ..


دلال:جمول ولدت .. بدري ..


أبو نواف و هو يدخل:موب وقت الهذرة الفاضية روحي طلعي عفشج ..


دخلت لجوا الغرفة و بدت تجمع أغراضها بكل سرعة ..


ابتسم بكل فرحة .. بس المفروض ما يبين هالفرحة لهم .. دخل جوا عند زوجته:يعني لازم تروحون ..؟!


دلال تتصنع الدلع و الزعل:و الله غصبن عنا أنت عارف أبوي .. لو ما رحنا هالمرة بيحلف ما عاد أدخل بيته ..!!


نواف:عمي متمسك بـ ذا العادات و التقاليد .. بس تراه يبالغ كثيير ..


دلال بكل حزن:اتركها على ربك .. رح شف عمي كان محتاج لشيء أنا 10 دقايق و بكون خالصه ..


طلع من عندها .. و كأنه أول مرة يتكلم أو يسمع عن عمه و حس بخوف قاتل .. "وش بيسوي عمي لي عرف إني متزوج و عندي ولد .. هذا اللي ما حسبت حسابه ابد ..!!" ..




.._.._.._.._.._..




رجع يجلس مكانه .. و ابتسم بكل خبث و هو يشوف خطته تتقدم و المسافة بينهم تقصر ..


ردت له غزل الابتسامة بكل حب ..


ارتسمت نظرات استفهام بعيون مياف .. حاس بالكلام يضيق بداخله و حب يطلعه .. يمكن أسلوب المواجهة يخرب كل شيء .. بس هو اللي راح يثبت له أنها لعّابة أو لاء .. على الأقل يريح .. الإنسان العاشق اللي بداخله ..


فهمت نظرته سألته و الاستغراب واضح بصوتها:مياف .. فيه شيء ..؟!


مياف رغم الثقة بس تصنع التردد:هو صراحة فيه ..


غزل:وش هو ..؟!


مياف:أمس كنت جايك فـ المستشفى .. بس ما قدرت أدخل لأنه في ناس كانوا عندك ..


ابتسمت و نظرت التوهان بعيونها:هو الصراحة أنا ما أذكر شيء .. بس أختي اليوم قالت لي أنها جت مع أخوي عشان تطمن علي ..


نظرة تأمل بعيونه:بنص الليل ..!!


ابتسمت .. ما حبت تقلق مياف بموضوع البنت اللي دقت على أخوها:أخوي عبد العزيز .. يقول قلبه مو متطمن و كذا ..


تعمقت نظرة التأمل بعيونه .."ما ارتجفت و لا بلعت ريقها .. كل حركات الكذب أعرفها .. معقولة تكون صادقة ..!! إلا أكيد صادقة ...


قطعت تفكيره:مياف وين رحت ..؟!


ابتسم بكل حب و تلاشت ملامح الخبث اللي كانت مرتسمة على وجهه .. كمل لعبته لكن بـ مياف الحقيقي .. بنبرة أقرب للترجي:يا الله الحين غمضي عيونك ..


غزل بكل خوف:ليه ..؟!


مياف و بعيونه نظرة تفكير:مفاجأة ..


ابتسم بإحراج و غمضت ..


طلع العلبة الزرقاء .. المخملية من جيبة .. و بنبرة أقرب للثقة:فتحي ..


فتحت عيونها و التقت بعيونه .. لفت نظرها بريق .. نزلت عيونها ليده .. و لمحت الخاتم ..


غزل بنبرة كلها اعجاب:واااو .. يجنن ..


ابتسم:عجبك ..


غزل:خطير مرررررررررة و .. – رجعت تسكت ..


مياف:ليش سكتي ..؟!


غزل:هذا لي ..


هز رأسه بالتأكيد ..


غزل بكل خوف:مشكور بس ما راح أقدر أقبله ..


مياف بخيبة أمل كبيرة:ليه .. وش فيه مو عاجبك و الا ما يناسب ذوقك ..


غزل:لا بالعكس .. ناعم و واضح عليه أنه غالي .. بس أنا عندي أهل بيسألوني من وين جبته ..!! و من عطاني اياه ..؟!


مياف .. كان دايم يطرح السؤال على نفسه و هو يقدم الهدايا للبنات .. بس دايم يقبلون هدايا و يصعب عليه الفصح بهالسوال .. ارتبك:طيب قولي لهم من صديقاتك ..


غزل مع ابتسامة كلها برائه:كلهم يعرفون مستوى صديقات لو ايش ما جابوا لي هالخاتم ..


سحب يدها و لبسها .. :هاذي هدية و موب من حقك ترفضينها .. أنا عطيتك اياها و أنتي حليها مع أهلك ..


ناظرته بكل إحراج .. و ارتباك:كذا يمكن أتورط ..


علق عيونه بعيونها و بصوت هامس جا على وتر دقات قلب غزل:مجرد ما أشوف رقمك أشتاق لك و عشان أحس إني شفتك أروح للكافي اللي قابلتك فيه .. بس إنتي إذا اشتقتي لي وش بيذكرك فيني .. خلي هالخاتم ذكرى حلوة بيننا .. – بنظره كلها تفكير و لوم:إلا إذا ما كنتي تشتاقين لي و مو حاسبت لي حساب بأي شيء ..!!!


نزلت عيونها ع الخاتم اللي زين أصبع يدها و بكل ربكة:لا بالعكس أحس إني أشتاق لك طول الوقت بس ما باليد حيلة ..


حضن يدها الصغير بين كفوف يده الضخمة بالنسبة لها .. :خلاص أجل خليه ذكرى بيننا كل ما اشتقتي لي و وشفتيه راح تحسين إنك شفتيني مثل احساسي بالكافي اللي التقينا فيه .. – ابتسم أكثر و همس بكل حنان:الله يخليك لي و لا يحرمني منك ..


اتسعت ابتسامتها و أحمر وجهها .. مع أنها صارت يوم عن يوم تجرأ عليه:وأنت بعد ..


تعمد يسألها حتى يحرجها:و أنا وشو ..؟!


نزلت عيونها و ما تجرأت ترفعهم و هي تنطقها:الله يخليك لي و لا يحرمني منك ..


سمعها كثير .. و من أصوات كثييرة .. بس هاذي غير حسها ترن فـ أذنه و تحرك قلبه غصبن عليه ..


مد يده و رفع خصلات شعر نزلت على وجهها .. و همس:دوم يا رب ..




.._.._.._.._.._..




جالسة بسريرها بشكل ثابت بس عيونها تحوم فـ المكان ..


صار لها أكثر من ساعة تدور على شيء يسليها لكنها ما تبي تتحرك من سريرها ..


لفت على أختها اللي نايمة بكل عمق .."يا حظك رتوج ما في شيء يشغل بالك .. نايمة بكل راحة" ..


ريحة ظهرها على ظهر السرير و رفعت رأسها لفوق .. و طارت بعالم التفكير و السرحان ..


قبل كان وضع بسام مقلقها كيف بيعيش حياته بعد هالحادث كل شيء بيتأثر و يتغير عليه ..


بس بعد ما كانت شايله همه صارت شايل هم نفسها لو رفضت بينقطع أملها فـ بسام و البنات صاروا يقبلون باللي فـ وضع بسام لأنهم و ببساطة يدورون الستر ..


و إذا وافقت ما تعرف كيف راح تعيش معه و المشاعر بـ داخلها تتضارب لا هي اللي عاشقته و لا هي اللي تكرهه .. طلعت تنهيدتها بكل تلقائية .. و من الأعماق ..


..


رن منبه الجوال .. فتحت عيونها على طول لأنها طول ما هي نايمة تفكيرها مع الوقت اللي لازم تصحى فيه .. جلست ريتاج بكل سرعتها ووقفت .. لفت انتباهها أختها اللي للحين جالسة ما في شيء قاعدة تسوية غير التفكير ..


همست بصوت مبحوح بسبب النوم:رنود وش مجلسك لـ هالوقت ..؟!


ريناد .. في عالم ثاني .. عالم السرحان ..


وقفت و قربت منها:رينااااد ..


لفت عليها متفاجأه:أذن الفجر ..


ابتسمت بكل كسل:أي فجر الله يهديك و الساعة وحدة ..!!


ريناد بكل استغراب:وش مصحيك ..؟!


ريتاج و هي تميل رقبتها .. يمين و يسار ما نامت زين أو بالأحرى ما شبعت نوم:فيلم و أبي أشوفه ..!!


ريناد:وش تحسين به ... صاحية من نومك علشان فيلم ..


ريتاج و هي تمشيء باتجاه التسريحة:عرضوه ثلاث مرات على ام بي سي 2 و مرة على أكشن و هذا العرض الثالث بـ فوكس ما أبيه يفوتني بعد ..


ريناد:في شيء اسمه نت ..!؟


ريتاج و هي تمشط شعرها و ترفعه ذيل حصان:دورت كل الروابط خربانة تخيلي و لا موقع فيه رابط زين ..؟!


ريناد و بعيونها نظرات لوم:كان الله بعونك ..


رجعت تلف على ريناد:الا وش مسهرك ..؟!


ريناد وهي تغطي نفسها:ما جاني النوم ..


قربت منها و بكل لقافة:وش سرحانة فيه قبل شوي ..؟!


ريناد:روحي قبل لا يفوتك الفيلم للمرة العشر طعش ..


ريتاج و هي تركض لبرا:ايه والله .. يكفي فاتني البداية ..-سكرت الباب وراها ..


انسدحت وحطت المخدة فوق رأسها لعل و عسى تقدر تمنع نفسها من التفكير ..




..




على بعد صالة .. بـ غرفة بدر و ريان ..


ريان بدا النوم يسيطر عليه لكن عامر أقلقه الا يبي يعرف التفاصيل ..


عامر من وراء السماعة:يعني ما قال وش هي الوظيفة بالضبط كم بيكون الراتب ..


قاطعه بكل ضيق:قال تعالوا بكرة و بس .. – بكل ترجي:عوويمر اعتقني أبي أنووووووووووم ..


عامر بكل قلق:طيب تركي و سلطان و بدر يمكن يعترضون ..؟!


ريان بكل عصبية:و بعدين معك .. قلت لك ما عطاني غير كلمة وحدة ..


عامر بكل ضيق:وش فيك صرت شايب .. تنوم بدري ..


ريان:بدري فـ عينك .. الساعة وحدة قدامي أربع ساعات بس .. عامر بكرة بنروح الجامعة و عقبها الشركة يعني ما في راحة ..


عامر و كأنه صاحب الفضل:خلاص لا تصيح علي أشوفك بكراا باااي ..


ريان:انقلع بس .. مع وجهك مسوي لك قدر و لا سكرت فـ وجهك ..


عامر:إنت اللي انقلع ..


ريان ما عاد فيه صبر:باااااي ..- و سكر الخط قبل لا يسمع أي رد .. طاح الجوال من يده و تعيجز ينزل نفسه للارض عشان يرفعه و بظرف نص دقيقة غط فـ النوم ..




فـ الجهة الثانية من الغرفة .. سهران على أوراق العمل .. أمس ما راح للدوام بسبب جنى .. و يوم راح العصر لقى جبل من الشغل ينتظره ..


رفع بدر عينه و شاف ريان غرقان فـ النوم و حالته صعبة .. طلع نفس و همس:عسى أن تكرهوا شيئا و هو خير لكم .. يمكن بكرة تساعدني بهالأوراق ..


رجع ينزل عيونه و يكمل شغله ..




..




على بعد كم غرفة .. جلسة بين أوراقها لكن مو أوراق الشغل .. أوراق البحوث ..


عيونها ع الورق بس بالها مع اللي تكلمها .. شابكة السماعات بأذنها:اووف .. اليوم خربت عليّ نومي بسببك ..


ليان و هي تصلح لها كأس كافي .. :لازم تتضايق فـ البداية بس أنا عارفة أنه بتتفهم الوضع .. فـ الاخير ..


جنى بكل ضيق:لو شفتيها اليوم وشلون تتكلم معي تقولين عدوتها موب صديقتها و عمتها ..!!!


ليان وهي تحرك بالملعقة:قلت لك البداية بتكون كذا بس أنا أعرف ريناد تحب بسام و هاذي فرصة جت لعندها ..


جنى:تتكلمين و كأنك متفضله على رنود ..


ليان و هي تجلس:موب كذا .. بس كلنا نعرف ريناد و بسام وش قد يحبون بعض .. هذا حب طفولة و مراهقة و الشباب بعد ..


جنى:يا ليل الثقة عندك .. طفولة و مراهقة مشيناها بس .. شباب ..!


تنهدت بكل ضيق .." ما يحس بالأحباب الا اللي يحب .." ..


جنى و هي تسمع تنهيداتها:أيووه لا يكون الأخت عاشقة و أنا مدري ..!!


ليان بكل ضيق:جنووه وجع ..


جنى و هي تضحك:ما سمعتي نفسك و أنتي تتنهدين من قلب ..!


ليان:بالي مشغول مع أخوي ..- و تذكرت شيء:صحيح ما قلت لك بيطلع بكرة ..


جنى متفاجأه:صدق ..؟! ما كأنه بدري ..


ليان و هي تبعد الكوب عن فمها:من دقايق سكرت من بسام .. و كأن متضايق لأنه بيقعد يوم عشان التحاليل و الفحوصات .. بس عقب ما سكر مني دخل الدكتور يتطمن على بسام قبل لا يطلع من المستشفى و قال له الفحوصات و التحاليل ما تحتاج وقت طويل حتى يسويها .. بس تأخذ وقت بالنتيجة ..


جنى:يا حليله هالدكتور عندها ذمة ..


ليان:يعني الباقي ما عندهم ذمة .. حرام عليك بس هو مهتم بزيادة ..!


ليان:يا فضيك أهم شيء أخوي بيطلع بكرة ..


ريحة ظهرها على المخد:الله يهنيك بشوفته ..


ليان بكل حالمية:آآمين ..


جنى بكل استهبال:هي أنتي صرت أشك فيك أنتي و أخوك ..-تعمدت تقولها حتى تنرفزها ..


ليان:أقول مالت عليك و اللي يدق عليك ..


ضحكت من كل قلبهااا:ههههههههههههههههههه ..مع وجهك ..


ليان:قومي بس شوفي مرت أخوي وش قاعدة تسوي ..؟!


جنى:بروح أزن عليه ترفض .. بعد بكرة تصيرون فـ بيت واحد و تسون تحالف ضدي ..


ليان:ههههههههههههههههه .. الله يرجك ..


جنى مبسوطة على ليان اللي ترجع مثل قبل و أحسن:يوه يا ليان لا أحد يسمعك .. عشان ما تطيحين من عينهم ..!!


ليان:أقول جنو .. قومي نومي السهر مأثر عليك ..


جنى:أي سهر إلا من كثر النوم .. أحس مخي ما عاد يبي ينوم ..


ليان:أقول جنوو .. أنا وراي مستقبل و لي وظيفة مهمة بالجامعة لا تقعدين تخربين أفكاري ..


جنى:يا المعفنة أنا وش قايلة لك .؟!.


ليان:مخك ما عاد يبي ينوم .. أجل .. روحي بس الله يستر علينا و عليك ..


جنى:أنتي اللي روحي تراك معطلتني ..!!


ليان تشهق و تتصنع الصدمة:الدبة ..!!




.._.._.._.._.._..






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


طلع من البيت بكل حماس .. من طلع أبوه مع زوجته و هو موب قادر يمسك نفسه ..


متحمس يشوفها .. مشتاق لها مووت حتى لو ما عطته وجه أو بادلته نفس المشاعر ..


..


وصل للمستشفى و انتظر الدكتور حتى يأخذ تصريح الخروج منه .. ما دخل عندها يدري كيف بتقابله .. انتظر فـ مكانه ما يبي أحاسيسه تتلاشى بمجرد نظرة جفاء من جوري ..


وأخيرا أخذ التصريح و دخل لـ عندها .. ناظرته مستغربه و ناظرت ساعتها و استغرابها يزيد .. لكنها ما نطقت بكلمة ..


ابتسم و فهم عليها:أبوي و دلال سافروا الفجر .. ما قدرت أنتظر أكثر و جيت أطلعك ..


ما ردت عليه .. مشى لعند عبايتها رقعها و مدها لها:هاا تبين تقعدين أكثر ..!!


قامت من سريرها بكل بطء و حذر .. خايفة على أملها الوحيد .. سحبت العباية من بين أحضان يده و لبستها .. وقفت تنتظر أمره ..


ابتسم و هو يراقبها .. عيشتهم مع بعض علقته أكثر فيها .. رغم أن اللي مر يوم واحد بس .. لكنه حاس باشتياق بُعد سنة .. تقدم و عيونه عليها:مشينا ..




..




ركبت السيارة بنفس حذرها اللي بدت تأخذه عادة ..


شغل بكل هدوء و ابتسم و الفرحة فـ أعماقه مو سايعته .. "أكيد خايفة على ولدنا .. أدري معك حق باللي تسوينه بس بعد أنا موب غلطان ..! .." ..


..


تنهدت بكل ضيق .. بترجع لنفس الحالة صحيح لبيتها مو للفندق لكنها تفتقد إحساس الأمان ..


مع أنها فـ وضع يطمن و يبشر بالخير .. بس خوف نواف من أنه يعلن زواجهم عند أهل مخليها تعيش بـ هم و كأبة .. "السالفة موب سالفة حمل .. ليه موب راضي يتكلم .. و يقول لهم ليه يخبيني عنهم و كأني جريمة" .. بدت أفكارها تروح و تجـي من جديد بس ما حست أن عقلها وقف عن التفكير بهالموضوع ..


صوت تنهيدتها مسموع .. حتى لو كان همس .. أكيد بيسمعها لأنه مركز معها .. وده يتكلم وده يشوف اللي بخاطرها .. يريحها و يطمنها .. لكنه حفظ الموضوع اللي تفكر فيه و مل نقاشهم السقيم .. اللي محد قادر فيه يقنع الثاني .. لكن مجرد ما يذكر أنها جنبه يتناسى كل الهم اللي هو فيه ..


..


وصلوا للبيت .. بنبره كلها حماس:أدخلي برجلك اليمين .. نورتي بيتك حياتي ..


حاسة بالكلمات .. تغص بحلقها .. شاية بقلبها عليه و هي من النوع اللي إذا شالت على أحد ما تنافقه .. أو تجاملة وشلون لو هالشخص نواف ..!!!


سكر الباب وراها ..


خذت لف بعيونها ع المكان .. مثل ما تركته بس كنب الصالة متغير عن محله .. ما عطت هالشيء اهتمام .. توجهت لغرفتها .. صحيح إنه لقت العناية و الاهتمام فـ المستشفى بس راحتها فـ بيتها ..


حاولت تفتح الباب .. لكن واضح أنه مقفل ..


..


جلس بأقرب كنبه .. حس بكتوفه قاعد تتكسر .. لا أمس و لا اليوم نام زين ..


لفت عليه احتارت وش تقول .. طول الوقت ساكتة و الحين مضطرة تتكلم .. همست:نواف ..


لف عليها على طول ..


جوري بصوت تعبان:الباب مقفول ..


نزل شماغه .. و مشى لعندها فتح الباب .. و جاوبها قبل لا تسأل:ما حبيت أحد يدخلها و قفلتها ..


تقدمته و نزلت عبايتها و سحبت الفوطة من على المعلاق=الشماعة" ..


ناظرها بتعب .. و جلس على طرف السرير .. ناظر بـ ساعته .."بقي ساعة ع الدوام .. اليوم لازم أروح و إلا بـ ينغسل شراعي مثل أأمس .. – لف على السرير المغري بالنسبة له .. يكفي أنه ما يحس بالراحة إلا وهو عليه .. "غفوة نص ساعة موب ضارتك يا نواف" .. نزل جزمته و تمدد ع السرير أقل من الثواني الا وهو غاط بالنوم ..


..


طلعت بعد ما خذت لها شاور سريع تتنظف فيه عقب اللي صار لها .. حست أن الشاور اللي خذته فـ المستشفى ما خلها تحس بالنظافة الحقيقة ..


ناظرته متفاجأة .. "غريبة نام .. دوامه ما عاد بقي عليه شيء ..! .." .. توجهت للتسريحة و فتحت الدرج الأخير طلعت الإستشوار و حطته على التسريحة .. همست:يا فضيك يا جوري جسمك مكسر .. و المخدة ما راح تعفن إذا نمتي و شعرك مبلول .. – رمت نفسها بالطرف الثاني ع السرير .. و ما خذت غير خمس دقايق تأملت فيهم وجه نواف اللي واضح عليه التعب .. و غطت بالنوم اللي ما ذقت طعمه من ليلتين ..




.._.._.._.._.._..




مرت الأيام .. ثقيلة على ناس و مثل العسل على قلوب ناس ..


فيه من تمناه تدوم و فيه من تمناها ما تنعاد ..


..


.


فتحت الستارة بكل حماس ..:غزوووووووووووووول اصحي ..


سحبت المفرش و غطت نفسها .. تحمي عيونها من نور الشمس ..


فتحت الأنوار و ناظرت فـ الأرض بصدمة:وش هذاااااا ...؟!


غزل بكل حزن:أرووور .. خليني أنوم ..؟!


أروى و هي ترفع فـ الملابس المتناثرة على الأرض ..:الساعة 11 و انتي وراك عزيمة على شرفك و للحين خامدة ..؟!


غزل و هي تشد مفرش سريرها اللي ما اشتاقت له ابد:الله يصلحه خالي أبو بدر .. في أحد يسوي عزيمة بسلامة واحد .. بوقت غداااء ..؟!


أروى و هي تجلس على سرير فجر مقابلة غزل:خالك شايب و خوياه شيبان مثله .. قومي يا الله .. حتى أنا بتأخر بسببك ..


بعدت غزل المفرش و بعين وحدة مفتوحة:قلبت فـ دولابي ما في شيء حلو ألبسه ..!!


أروى تقلد صوتها باستهزاء:قلبت دولابي .. – بنبرة صوت كلها عصبية:أنتي نفضتي دولابك حرام عليك ملابسك كلها بالأرض .. بس الشرهة موب عليك الشرهة على فجر اللي تضف وراك ..


غزل و هي تغمض عينها من جديد:انقلعي موب رايحة ..


قربت الأكياس منها:قومي يا مال العرس .. رحت للسوق الصبح عشانك شريت لك و لي لبس متشابه ..


رجعت تفتح عيونهم و بكل عصبية:على كيفك ..؟!


وقفت أروى و هي تمد الفستان:لا على كيفك .. – عيونها تتناقل بين عيون غزل و الفستان:حلو ..؟!


غزل و هي تجلس و تلم شعرها:نعوووم ..


جلست أروى و بكل حماس:شريت لك الفستان .. عجبتني تقليمت البربري على أنه قديم شوي بس حسيته كيوت مرة و لا مع الكسرات اللي تحت ع اليمين مسوي جوو ..


غزل و هي تناظر فـ الفستان:ما كأنه قصير و بعدين عاري مع فوق ..


ناظرتها بنص عين:قصير بعينك .. يجي نص الساق و بعدين تستهبلين بخليك تلبسين عاري مع فوق و إنا فـ عز الشتاء .. وشريت جاكيت جينز أسود مرررة كول ..


حاست بالأكياس و مع ابتسامة:ايه هذا هوو .. –رفعته:ها وش رايك ..؟!


ناظرتها بكل كسل:كيوت ..


ناظرتها بطرف عينها:مالت عليك .. تحطمين الواحد ..


نزلت رجولها على الأرض:حرام عليك .. بس توني صاحية .. عقلي موب معي .. و أنتي نفس لبسي بالضبط ..؟!


أروى بكل حماس:لا طبعا .. بس ..-طلعت قطعة صغيرة:شريت بدي بنفس تقليمت الفستان و طبعا نفس الجاكيت .. بلبسهم مع تنورة قصيرة لأني شاريه .. بووت لي ولك ..


رفعت الكيسة الأخيرة .. :هذا هو وش رايك ..؟!


غزل .. تناظر فـ البووت و هي تطلع:أنيق ..


أروى و هي تزفر براحة:فديت قلبي .. – رجعت تعفس بالكيسة .. قلبته و طلعت كل اللي فيها ..


ناظرتها غزل باستغراب:وش فيك ..؟!


قلبت البووت تشوف مقاسه:جبت حقك و نسيت حقي ..؟!


غزل:وين نسيتيه ..؟!


أروى و هي تضرب على جبينها:يا غبائي فـ السيارة و الحين أمي مع السواق بتمر كم مشوار و تروح لبيت عمي أبو بدر ..!!


تنهدت بكل ضيق:ما تصيرين أروى إذا ما نسيتي شيء ..!!


وقفت و لبست عبايتها بسرعة .. جمعت لبسها فـ كيس ..


غزل:على وين ..؟!


أروى:بدق على أمي تجي تأخذني .. بروح البيت أغير ملابسي .. و ألحقكم على بيت عمي أبو بدر ..


غزل:طيب ليش ما تدقين على امك تجيب لك الجزمة هنا ..!


أروى و على وجهها ابتسامة استهزاء:تبين أمي تطق مشوار لـ بيتنا عشان تجيب البووت احلميييي ..


غزل بكل ضيق:ليه البووت موب فـ السيارة ..؟!


أروى و هي تقرب منها لأنها بتطلع:إلا بس تلقين أمي نزلته لأنه شرت أغراض معي و نزلتهم .. بدون شك ..


غزل بكل حزن:أجل أشوفك فـ بيت عمي ..


هزت رأسها بالتأكيد:يب .. يب .. – فتحت الباب:يا الله موب مسلمة عليك بشوفك بعدين ..


ابتسمت و هي تراقبها تطلع من بيتهم .. "يا لبى قلبك يا أروى ..- تنهدت بكل ضيق .."الله يصلح قلبك قلق .." ..


كملت طريقها للـ الحمام و هي تضحك على نفسها .. من جد معلقة معه كلمة .."الله يصلحك" ..




.._.._.._.._.._..




تلفتت يمين و يسار .. مع أنه موب أول مرة تمر بهالشارع بس ما تدري ليه ما تحس بالأمان فـ اللموزين ..!!


فتحت جوالها و دقت على ألمى ..


ردت و صوتها مخنوق من الضحك:هااي لموو ..؟!


لمى و عيونها ع الشارع و سواق اللموزين:هاا رجعتوا للبيت ..؟!


ألمى:ويين نرجع .. اليوم خميس و نفكر أنا و نصور و ياسر ما نرجع الا المغرب ..؟!


لمى بكل حزن:ببتركوني كل هالوقت لحالي ..؟!


ألمى:أنتي الحين طالعة مع صديقاتك .. وش تبين فينا و بعدين موب إنتي دايم تقولين لي أطلعي مع ياسر و ناصر و يوم طلعت نشبتي فيني ..- بكل غرور:أدري ما تطيقين بعدي بس ما عليه تحملي ..


لمى بكل توتر لأن السواق وقف فـ المكان المطلوب:مع وجهك .. يا الله خلاص وصلت باي ..


ألمى بكل حماس:بااااااااااااااياااااات ..


نزلت السماعة و قلقها يزيد .. اليوم ألمى و ناصر و ياسر طالعين مع بعض على غير العادة .. كلهم طايشين و متهورين .. و كل ما فكرت فيهم أكثر توترها و خوفها عليهم يزيد ..


قطع عليها التفكير السواق:ماما .. هذا مكان أنت يبغى ..


رفعت رأسها .."هاذي العمارة" ..:ايه كم حساب ..؟!


فتحت البوك و حاسبته .. نزلت و التوتر يلعب بأعصابها لعب ..تلفتت يمين و يسار .."قال لي بيوقف على هالشارع وينه ..؟!" .. رن جوالها و خافت منها ..


مع أنها متوقعة المكالمة .. بس لأنها كانت متوترة .. خافت ..


ردت بكل خوف:ألووو ..


سلطان:هاا وصلتي ..؟!


لمى بكل تردد:ااااا .. ايه .. أنت وينك ..؟!


نزل من السيارة و أشر لها ..


شافته على طول .. الشارع فاضي أصلا .. مشت له بخطوات هادية كلها خوف ..


قربت:مساء الخير ..


اتسعت ابتسامته و هو يشوف عيونها:مساء الأنوااار .. حياك اركبي ..


تلفتت حولها بكل توتر و فتحت الباب و ركبت ..


ركب مكانه:وش فيك ..؟!


لمى و توتر يزيد:أأأ .. أول ...ممممممـ .. مرة بحياتي أسويها ..


ضحك:ههههه .. وش فيك تصرفي طبيعي .. معقولة للحين ما تعودتي علي ..؟!


لمى:موب سالفة ما تعودت عليك .. أنا مو متعودة على طلعات مثل كذا ..


سلطان:خلك ريلاكس .. عشان على الأقل محد يشك .. كل اللي بنسوية بنروح لمطعم نتغدا .. السالفة ما تحتاج هالتوتر ..- قطع عليه صوت جواله يرن ..


رد بكل ضيق:خير ..؟!


أروى و هي تنزل مع درج بيتهم و فـ نفس الوقت تلبس بوتها:سلطوون وينك ..؟!


سلطان:وش تبين ..؟!


التفت لمى .."معقولة يكلم وحدة و قدامي بعد .. لالالا ما أتوقع .. ؟؟!!" ..


أروى:سلطان أمي خذت السواق و البنات كلهم اجتمعوا و أنا لازم أكون هنااك الحييين ..؟!


زفر بكل ضيق .."وشلون نسيت سالفة العزيمة حقت بسام و غزل ..":خلاص .. خلاص ليـ فضيت بمرك ..؟!


أروى و هي تلبس عبايتها:الحين .. الحين ..


سلطان:قلت لك خلاص .. باااي ..- سكر قبل لا يسمع تحذيرات أكثر ..


لف لمى و ابتسم .."أخيرا بشوفك .. مع إنك مع بالسيارة بس للحين خايف ما أشوف وجهك ..!"


لمى بكل خجل من نظرات سلطان:سلطان وش فيك ..؟!


اتسعت ابتسامته:ولا شيء ..- حرك بالسيارة و تكلم بعد لحظات صمت طويلة:قبل شوي أختي داقة علي تبيني أوصلها ..


لمى بعد تردد كبير:عساه بس موب مشوار مهم ..؟!


سلطان:لا .. أروى وين و المشاوير المهمة وين .. هاذي فـ اليوم بس تطلع عشر مرات ..


لمى:أوف الظاهر أختك مأخذة على الطلعات ..!!


سلطان:الله و المشواير .. تشوفينها 24 ساعة تدور على بيوت أعمامي تقولين أم هلال ..


ضحكت بكل عفوية:هههههههههههه ..


سلطان بكل حالمية و هو يوقف السيارة:فديت الضحكة ..


وكأنها ناقصة إحراج فوق اللي هي فيه ..


سلطان:وصلنا المطعم ..


نزلت بكل هدوء و هي تتأمل الواجهة حقت المطعم .. "لبى أنا و حظي و الله .. إذا هاذي سيارته و هذا المطعم اللي عازمني فيه أجل .. وين بـ يسكنني فـ قصر ..!!" ..


..


مرت دقيقة .. خمس و عشر و جو السكون مالي المكان .. أصوات سوالف اللي حولهم غلبت صمتهم ..


تكلم سلطان أخيرا:أطلب شيء قبل الغداء و الا تحبين تتغدين على طول ..؟!


ناظرت فيه بكل تردد:على راحتك ..


وقف سلطان بيطلع ..


رن جوال لمى .. يقطع هدوئهم و يستوقف سلطان ..


ردت بصوت واطي .. حست بالإحراج من لقافة سلطان:الوو ..


صوت رجولي .. جاها من وراء السماعة:لو سمحتي وش تقربين لصاحبة الرقم ..؟!


بعدت الجوال تتأكد .."هذا رقم ألمى" .. نكلمت بصوت متقطع من الخوف:أأأأأ....خ ....ت ..ـي ..


زفر بكل ضيق:صاحبة هـ الرقم تعرضت لحادث و تم نقلها هي و كل اللي معها لـ مستشفى الـ ** .. ياليت تشرفيننا هناك ..؟!


حطت يدها على فمها همست بصوت مخنوق:وشلون ..؟! و طاحت الدموع من عيونها وبللت البرقع .. اللي عجزت تنزله قدام سلطان ..




.._.._.._.._.._..




لفت كرسيه المتحرك عليها .. ليان بكل حماس:اللي يشوفك اليوم يقول معرس موب رايح عزيمة ..؟!


ابتسم بسام:يا حبك تكبريني رأسي ..


ليان و هي تبخر بسام:و الله إني صادقة ..؟!


بسام بتردد واضح بعيونها قبل لا ينطق حتى:أقول ليان ..


زفرت بكل ضيق:أدري وش بتقول .. – نزلت عند أخوها:ما عليه يا بسام عطها وقتها .. خلها تفكر حتى ما تأخذ القرار بعجلة و تندم ..!!


تنهد بكل ضيق:مدري ليه أحسها طولت ...!!


ليان و هي تعدل خصلات شعرها فـ المرايا:لا طولت و لا هم يحزنون .. بس انت اللي مستعجل ..!!


ابتسم:طيب متى بنمشي ..؟!


ناظرت فـ ساعتها:يا الله المفروض تكون هناك بدري .. العزيمة على شرفك ..؟!


بسام:خسارة حتى بالعزايم فيه ناس تقط معي ..


ضحكت بعفوية:هههههههههه .. عاد وش نسوي بـ غزل الله يهديها ما لقت تمرض الا معك ..


ابتسم وهو يحس براحة رغم توتره من انتظار رد ريناد .. بس كل ما يذكر أنه بيكون وياها فـ بيت واحد يحس بالسكينة و الهدوء تتملك أعصابه ..




.._.._.._..




عدلت الطرحة على رأسها .. خذت لفه تستعرض البلوز الخضراء القطنية مع تنورتها السودءا الطويلة .. قربت وجهها للمرايا المكسورة .. كأنها لمحت شيء تحت عيونها بس ما يهما شكلها آخر شيء ممكن تفكر فيه ..


لفت على أمها:أقول يمة ..؟!


أم جمان و القلق بعيونها:خير يمة ..؟!


جمان و هي تقرب:موصية أم علي تجيب لك ملابس من عند بنتها تهاني و مخليتني أنظف البيت و أجهز القهوة و أتكشخ .. لا يكون جاي لي عريس ..؟!


أم جمان بكل ربكة:وين عريس يمة ..؟!


حست بالحزن يبان على وجهها غصبن عنها .."أدري محد يبي وحدة مثلي بس وش له هالتحطيم ..


قطعت تفكيرها:الحين أنتي وش مطيرتس .. خمس دقايق بالكثير بتعرفين من الضيوف اللي جايين ..


رجعت تعدل طرحتها على رأسها للمرة العشرين و زفرت بكل ضيق:الله المستعان ..


انطق الباب بكل هدوء ..


"لا هاذي موب طقت أم عبد الرحمن .. الحمد لله يعني ما جت ويا ولدها ..


أم جمان:جماااااان يمة افتحيي الباب ..


قربت و بهمس:ميييييييين ..!!


صوت رجولي خشن من وراء الباب:أنااااا .. افتحي ..


ناظرت أمها بكل صدمة .. من هالرجال اللي ممكن يزورهم ..؟!


اشرت لها أم جمان و همست:افتحييي ..




.._.._.._..


نهااااااااااااية الجزء ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[11]|ـحادي عشر
..


يـــوم الخَمِيـسّ..!!
آحْـدّ " يرّتَـبْ للسفَـرْ وَ المشآوٌيِـرّ
وِآحّد"يـرّتْب مـآ مضّـىَ مـنْ جـرٌوّحه
اللي خَسرَ غـآليہ يمّسِـي عَلىْ خِـيرّ ..
وَاللِي رَبـحّ غآليہ {يَـآ حَـظّ روَحّـہ} ....




... اليوم التقليدي للاجتماع العائلي ..
.. بس في بيت أبو بدر الوضع غير .. الباب مفتوح طول الوقت و طول ما هو مفتوح دخلت الرجاجيل و الحريم من كل مكان ما وقفت و البيت صاير كأنه صالة أفراح .. إن كان من ريحة البخور و الأنوار .. أو حتى من زحمته ..
..
و في مجلس الرجاجيل و بالتحديد بين الشباب .. بدر:أقول شباب ؟! سلطان وينه ما بين؟!
عامر:توني دقيت عليه من نص ساعة تقريبا قال إنه في الطريق ..
سطام:غريبة أنا صار لي خمس دقايق أدق يعطيني مشغول ..
عبدالعزيز:ما عليكم أكيد صار شيء أخره .. بس هو بيجي إن شاء الله ..
تركي و هو يوزع النظرات على الحاضرين:إن شاء الله .. و إلا البيت كله بيطيح على رأسه ..
..
.
..
في نفس البيت لكن في جهة ثانية ..
فـ قسم الحريم و بالتحديد قريب من المطبخ البنات واقفين ما عدا غزل اللي جالسة على كرسي ..
ليان:ما شاء الله عليكم .. والله عمي أبو بدر ما قصر ..
جنى بنبرة غرور:احم احم .. هذا بفضلي بعد الله نص الترتيبات أنا اللي مسويتها ..
فجر مع ابتسامة عريضة:عاد لا تقعدين تذلين ..
جنى مع نظرة حزن:أبي أعلمكم بس وش قد غزل غالية علي ..
ابتسمت غزل:تسلمين يا عمري ..
دخلت عرض عليهم .. ريناد بكل حماس:يــــــــــــالله من زمان ما حسينا بفرحة مثل كذا ..
البنات بصوت واحد:أيه والله .._خلصوا كلمتهم و و علت ضحكاتهم ..
هههههههههههههههههههههههههههههههههههههههههههه ..
قطع عليهم .. صوت نعوم جاي من وراء:جنـــــــــــــــــــى ..
لفت جنى:وعوووووودهـ .._قربت منها ضمتها و سلمت عليها .. و سحبتها من يدها قربتها عند البنات ..
جنى بكل حماس:بنات هذي وعد .. بنت صديق أبو بدر ..
ريناد بحماس:أيـــــــــه تذكرت .._قربت و سلمت عليها ..بدت وعد تسلم على البنات وحدة و حدة ..
وعد و عيونها على غزل:سلامتك حبيبتي الف سلامة ..
غزل بعيون تعبانة:الله يسلمك .. اعذريني ما وقفت تعبانة ..
وعد:لا .. لا لا جيت أتحمد لك بالسلامة ما جيت أتعبك ..
..
دخلت أروى من الباب الخلفي و هي تتحلطم:هالدب أنا أورية .. أجل يقول لي بيأخذني و يسحب علـ .._انتبهت للبنات .. ابتسمت ابتسامة عريضة:هاااااااااااااااااي ..
ليان متقصدة:و عليكم السلام ..
قربت منهم:يووه ترا و الله ماني مروقة ..
ريناد ترفع ضغطها:وش فيها الدلوعة معصبة؟!
قربت أروى جلست جنب غزل و هي تدفها:هالدب سلطانوه قال بيجيبني و تركني مدري وين فارق ..
فجر بكل خوف:هيييييي .. أنت أختي تعبانة ..
أروى و هي تنثر شعرها بعد ما نزلت الطرحة:بعد أنتي الثانية .._لفت على غزل:أخبارك غزااالة؟
غزل مع ابتسامة ما فارقتها من دخلت أروى:تمام بشوفتك ..
ابتسمت أروى:فديت قلبك و الله موب زي بعض الناس أعوذ بالله منهم .._تخز في ليان و فجر .. شوي و تنتبه لوجود وعد ..
شهقت:من هالقمر اللي بينكم؟!
انحرجت وعد .. جنى:هذي وعد بنت أبو راكان صديق أبو بدر ..
وقفت أروى و قربت عند وعد وسلمت عليها .. و باستهبال:غريبة موب من عادة عمي يعرف مزايين كذا ..
ضربتها جنى على رأسها:في ضيوف يالخبلة امسكي لسانك ..
أروى تسوي نفسها مسكينة:اف حتى في بيت عمي ما أخذ راحتي .. _ رجعت عند غزل:أجلس جنب غزووولة قلبي أبرك لي ..
وعد بكل خجل:ما عليه بأخذ جنى منكم شوي ..
ريناد من كل قلبها لكنه بأسلوب مزح:حلالك إن بغيتي خذيها معك و إنتي طالعه ..
ضحكوا البنات ..هههههههههههههههههههههههههههههههههههههههههههههههه هه ..
خزت جنى في ريناد .. رجعت تلف على وعد:مشينا يا قلبي .._مسكوا يد بعض و توجهوا للصالة ..
جنى:خير بغيتي شيء؟!
وعد و هي ترمش بعيونها بدلع:ما في شيء بس حبيت أدردش معك شوي ..- بنبرة كلها لوم:و بعدين يا الدوبة لما أكلمك تبين تسكرين على طول و في الجامعة ما أشوفك أبد ..!!
جنى باستهبال:ألحين أنا الدوبة .. ايه ما تعرفين تستقوين علي إلا لي صرت لحالي .. اطلعي على حقيقتك ..
ضربتها وعد على يدها على خفيف:والله إني مشتاقة لك ..
ابتسمت جنى:و الله ما أقدر على لسانك العسل ..
وعد:لازم توعديني في يوم في الجامعة تجين و تجلسين معي طول الوقت ..
جنى:المشكلة المبنى حقكم بعيد عنا .. و بعدين جدول محاضراتكم عكس جدولنا ..
وعد بكل إصرار:ما لي شغل لو تجين عندنا في البيت أهم شيء نجلس يوم كامل مع بعض ..
جنى بنظرات تشكيك:نجول لا يكون قلبتي بوية و أنا ما أدري ..!!
وعد بحزن ممزوج بالعصبية:اخص عليك هذا كلام تقولينه لي .. و بعدين وش شايفتني؟!
جنى خافت من زعل وعد:آآآآآآآآآسفه و الله كنت أمزح ..
وعد مع ابتسامة عريضة:أصلا كنت عارفة بس لا عاد تتعودينها ..
جنى:والله كبرتي يا نجولة .. بس ما تغيرتي للحين حركاتك مكشوفة ..!!
وعد:أنا توني صغنونة و بعيدين إنتي اللي حركاتك اللي مكشوفة ..
جنى:ايه زي ما أنتي حركاتك مكشوفة .. ادخلي في الموضوع على طول ..؟!
وعد بنبرة غرور:أصلا أنا ما أحب اللف و الدوران بس انتظر لحد ما نوصل لمكان هادي ..
سحبتها جنى:تعالي في هالمجلس محد فيه ..
دخلت:ما شاء الله بيت عمك قصـــــــر موب فيلا ..
دخلت جنى و قفلت الباب:قولي ما شاء الله ..
ناظرتها وعد بطرف عينها:ما شاء الله ..
جلست جنى و بكل حماس:يالله قولي وش عندك؟!
وعد:وش فيك متحمسة كذا؟!
جنى:أعرفك ما يجي منك غير العلوم السنعة ..
قربت وعد و جلست:بس هالعلوم يبي لها خدمة منك ..
جنى:مني أنا؟! .. وعد تكلمي ..
وعد:بنت عمك اللي تشتعل إدارية عندنا في الجامعة؟!
جنى بكل استغراب:ليان وش فيها؟!
وعد و هي تفكر:أذكر قبل ثلاث سنوات في زواج بنت عمي نورة لما عرفتيني عليها وقتها كانت توها متخرجة قريب و عمرها 24 سنة؟!
جنى بطولة بال:طيب؟!
وعد:الحين عمرها صار 27 و راكان العانس صار عمره 30 ..
ابتسمت جنى و مع غمزة:وش قصدك؟!
وعد مع ابتسامة عريضة:يناسبون بعض صح؟!
جنى:ما تتكلمين كذا إلا إذا صرتي مخططة للموضوع بنفسك .. صح؟!
وعد:والله من شفتها في الزواج و هي داخله مزاجي بس تعرفين مزاج أخوي الصعب .. من عقب ذيك البنت حسبي الله على أهلها ..
جنى و هي معقدة حواجبها:صحيح هو طلقها من غير حتى ما يقول شيء ... وش صار؟!
وعد:على أن راكان محذر الكل محد يتكلم .. بس بقولك عشان توصلين الخبر لـ ليان أكيد بتسأل .. هذا الله يسلمك منال اللي هي البنت اللي كان متزوجها راكان .. كانت تعبانة و أهلها زوجوها لأخوي من غير ما يقولون لنا على الأقل ..
جنى بكل اهتمام:وش كان فيها بالضبط؟!
وعد:ما ندري وش فيها .. بس جابت الجنون لراكان بعد عمري تخيلي كل شيء كان يطيح من يدها و كم مرة يغمى عليها في الحمام هذا غير طيحاتها اللي كل دقيقة و الثانية فاجعتنا بها .. أقولك طيرت عقله ..
جنى بتشكيك:هو يدري أنك بتخطبين ليان له؟!
وعد بإحراج:صراحة لاء .. بس بغيت موافقتها مبدئيا عشان أقدر أضغط عليه ..
ابتسمت جنى لما تذكرت إن ليان سوت نفس الحركة مع بسام .. بعد تفكير:طيب حتى أنا بحاول أقنعها لأنها هي الثانية ما تبي تتزوج ..
وعد و هي توقف مع ابتسامة خبيثة:اتفقنا ..
وقفت جنى:اتفقنا .. بس على وين؟!
وعد:بروح لمجلس الحريم قبل لا تفضحني أمي تعرفينها إن فقدتني تسوي لي سالفة تبيني لاصقة فيها 24 ساعة ..
جنى و هي تسلم عليها:اوكية .. بس قبل لا تطلعين مري علي؟!
وعد:إن شاء الله بس خلك بالوجه موب اجلس ساعة أدور عليك ..
جنى رفعت جوالها:راح يكون بيننا اتصال ..
وعد و هي تطلع:إن شاء الله ..
فتحت جنى جوالها"بعد هالمى مدري وينها .. عشرين مرة و أنا أأكد عليها تجي و هي تقول جاية و للحين ما بينت .._ دقت على رقمها مشغول"تؤ .. اففف وين راحت؟!!!" ..
.._.._.._.._.._..
في ممر الطوارئ ما قدرت تتحمل الوقفة جلست على الأرض و دموعها ما وقفت ..
و هو واقف قريب منها على أساس أنه فاعل خير جابهم للمستشفى .. همس لها:لمى وش فيك؟! و كلي أمرك لله ..
تكلمت و بحت الصياح=البكاء" بصوتها:أخواني الثلاثة كلهم جوا ..؟!
نزل لها:ألمى تكلمت معك يعني بخير إن شاء الله .. و العيال الله يسهل أمرهم ..
..
دخل مع باب الطوارئ و شكله معفوس فوق تحت .. شافها من بعيد ما عرفها لأنها متغطية لكنه توقع تكون هي .. قرب منهم و همس:لمى؟!
ناظرت فيه بتعجب:يبه؟!
بعد سلطان عنهم بكم خطوة ..
نزل أبو ياسر للمى:وش صار؟!
لمى رجعت تصيح:مدري وش اللي صار بس سوو حادث؟!
أبو ياسر:و أسعد معهم؟!
لمى بكل هجومية:هذا اللي همك سواقك؟!
أبو ياسر بعصبية:أبي أعرف من المسئول عن الحادث؟!.._رجع يوقف .. انتبه لسلطان:من حضرتك؟!
سلطان بتوتر:كنت مار شفت الحادث و نقلتهم للمستشفى؟!
قرب منه أبو ياسر مد يده و سلم عليه بكل استعجال:مشكور و جزاك الله خير ..
سلطان:العفو .. ما سوينا شيء .. أهم شيء الحين سلامتهم ..
أبو ياسر مع ابتسامة ما اخفت توتره:ما قصرت ..
سلطان بعد ما ارتاح من معاملته:لازم نتمطن عليهم بالأول ..
طلع الدكتور .. مشى أبو ياسر لعنده بخطوات سريعة:طمني يا دكتور .. ؟!
الدكتور:البنت الحمد لله إصابتها خفيفة جرح بسيط في الرأس و كسر في يدها اليسار و عظمة الكتف ..
لكن الولد الكبيرة نقلناه للعناية المركزة و الصغير .._سكت لثواني و رجع يتكلم مع تنهيده:الله يعظم أجركم فيه ..
شهقت من كل قلبها .. سدت فمها بكف يدها و ما قدرت تنفس عن حزنها ..
طاحت على الأرض و أغمى عليها ..
ركض سلطان لها وتردد وش يسوي .. حتى اسمها غص به بوجود أبوها ..
أما أبو ياسر تمسك في الجدار ناصر كان أقرب واحد له .. لأنه صغير ما يفهم المشاكل اللي قاعدة تصير ..
و موته فاجعة بالنسبة له ..
.._.._.._.._.._..
فتحت جمان الباب بكل حذر .. و دخل بكل ثقة و هدوء ..
رفعت طرف الطرحة تتغطى عنه ..
رجال كبير و اضح عليه أنه فـ السبعينات أو بآخرها .. رزته و كشخته يبين عليها أنه بخير=تاجر.. ابتسم و زادت تجعيدات وجه:السلام عليكم .. أنتي ..
قاطعته أم جمان و هي تغطي وجهها:جمان بنت أخوك ..؟!
رفعت رأسها مصدومة:عمي ..!!
سحب الباب و سكره .. ناظر فـ أم جمان بكل حقد .. و رجع يلف على جمان و ابتسامة عريضة ترتسم على وجهه:شخبارك يبه ..؟!
جمان و هي للحين مصدومة:الحمد لله ..
ناظرها بحيرة:وراك متغطية يا بوك أنا عمك محرم لك ..
نزلت الطرحة من على وجهها و الخوف متملكها ..
ابتسم:ما شاء الله تبارك الله طالعه على ..- رجع يسكت .. و همس فـ خاطره .. "أمك" ..
ابتسمت بإحراج:حياك عمي ..
.._.._.._.._.._..
بعد ما انسحبت جنى مع وعد من عند البنات .. غزل و أروى جلسوا يتساسرون لبعض .. ليان سحبت ريناد و فجر و طلعوا لغرفة جنى ..
دخلت فجر و سكرت الباب .. و جلست بأقرب كرسي عند الباب ..
أما ريناد جلست عند التسريحة و جلست تعدل فـ شكلها .. و ليان جلست قبالها و تتأمل فيها ..
ثواني ريناد بكل غرور:معجبة .. ما أوزع أرقام ..!!
ابتسمت ليان و بعد تردد كبير:قررتي؟!
ريناد:نعم؟!
فجر اللي كانت مشغولة بجوالها:أكيد موضوع بسام ..
ليان و ريناد بصوت واحد:حتى إنتي تعرفين؟!
ناظرتهم بخوف و تكلمت بنبرة استهزاء:طاحت السماء على الأرض؟!
ريناد لفت على ليان بنبرة قريبة للعصبية:على أساس محد يدري غيرك أنتي و جنى؟!
فجر:أعصابك .. أنا اللي زنيت على جنى لحد ما قالت لي ..
ليان:يعني اللي يعرف أنا و أنتي و فجر و جنى و بسام بس ..
همست ريناد:حتى بسام ..
ليان:هو الصراحة .. ما كان يدري لكن عقب ما زرته .. فـ المستشفى خفت و علمته ..
ريناد بتردد:و و و وش قال لك؟!
ليان بكل حالمية مع تقليد صوته الخشن"ما أبي أجرح مشاعرها أكيد تظن إني لما صرت عاجز .._ رجعت تسكت ..
ضحكت فجر من كل قلبها:هههههههههههههه . ما يناسبك ليوون ..
.. ابتسمت ريناد ببرود ..
و بدون أي مقدمات انفتح الباب بقوة فظيعة .. دخلت ريتاج و قربت عند ريناد و شرارة الشر تتطاير من عيونها:صدق اللي سمعته؟!
ريناد مليون علامة استفهام ارتسمت على وجهها:وش اللي سمعتيه؟!
ريتاج بعصبية:أنتي و بسام .. صح و إلا لاء؟!
عقدت ريناد حواجبها:وش فيها؟!
ريتاج بعصبية و صراخ:مجنونة أنتي .. تبين تتزوجين عاجز ..!! .. أنتي وش ناقصك الف من يتمناك ..
رغم إن ليان تعودت تسمعها لكنها انجرحت لحظتها و مو هي لحالها حتى ريناد ..
ريناد بعصبية:و انتي وش دخلك؟! إنتي اللي بتعيشين معه و إلا ..
قاطعتها:اسمعي ريناد إذا أنتي مستسخرة في نفسك تعيشين مثل الخلق فأنا لاء ..
ريناد بعصبية أكبر و توتر:والله عاد هالشيء ما يخصك ..
قاطعتها:لو تتزوجين هذا اللي ما يتسمى وقتها لا تعرفيني و إلا أعرفك ..
ريناد بكل عناد و هدوء مفاجأ:أنا وافقت و انتهى الموضوع ..
ناظرتها ريتاج بقهر .. لفت و وجهت نظرات حارقة لـ ليان و طلعت بسرعة ..
أما ليان و فجر كان نصيبهم الصدمة من كل اللي صار ..
دخلت جنى و هي تناظر لوراء .. لفت على البنات و تفاجأت من ملامحهم .. و بكل استغراب:وش فيكم؟!
محد رد عليها .. رجعت تتكلم بتوتر:وش اللي صاير؟!
قربت ليان من عند ريناد:اللي قـ..
قاطعتها ريناد بكل إصرار:أنا أقصد كل كلمة قلتها ..
فجر بكل تردد:ريناد قبل شوي كنتي معصبة و كل اللي قلتيه محد بيأخذ به ..
ريناد و نظرات الجدية على وجهها:أنا لما قلت قراري .. قلته بكل هدوء و إذا تبون بسمعكم من جديد .._لفت على ليان:روحي لبسام و قولي له إني موافقة على الزواج منه ..
تسمرت جنى فـ مكانها .. شوي و تستوعب و بحماس .. قربت عند ريناد و ضمتها:مبروووووووك يا الدبة .._بعدت عندها و ضربتها على كتفها:و مسوية زعلانة مني بعد ..
ابتسمت فجر:مبروك رنوودة ..
جنى بفرحة كبيرة:ونااااااااااااسة .._لفت على ليان اللي للحين مصدومة:إن شاء الله يصير اللي في بالي و تصير فرحتنا فرحتين ..
فجر بكل لقافة:وش اللي في بالك .. اعترفي؟!
جنى بنبرة تشويق:مع إن الموضوع يخص وحدة من الموجودات .. و اللي كلمني طلب مني ما أقول إلا لها بس بما أنكم موجودين الموضوع كلكم بتعرفون به ..
فجر:ريناد و عرفنا عنها .. أنا معك 24 ساعة أكيد ليان صح؟!
جنى:يا الذكية من في غيرها؟!
ليان و هي تجلس على طرف السرير:وش عندكم؟!
جلست جنى بجنبها و هي توزع النظرات بين ريناد و فجر:توقعون وش كانت وعد تبي مني؟!
ريناد تبي تتهرب من القرار اللي خذته ما تبي تفكر أكثر و تندم .. بكل حماس:خطبتها .. لا تقولين؟!
ليان بكل برود:عن السخافات الزايدة ..
فجر بتفكير عميق:بس لمن خطبتها !!!.. لا يكون لـ راكان .. أنا اللي سمعته إنه ما يبي يتزوج؟!
ليان بنظرات حادة لجنى:جنوووه ..
جنى بكل جدية:والله العظيم ما استهبل .. كلمتني و قالت لي أشوف رأيك ..
ليان و هي رافعة حاجب:بس هو ما يبي يتزوج ..؟!
ريناد و هي تناظرها بطرف عينها:أكيد ما يدري عنها إنها بتخطبك له؟!
ليان:لا يا شيخة من الحين سكري على الموضوع ..
جنى بنبرة قريبة للعصبية:يعني إنتي الحين اللي علمتي بسام لما خطبتي له ..
ليان بعناد:بس الحين صار يدري .. و بعدين إنا قرايب غير ؟!
جنى:و لما ترجع وعد للبيت راكان بيصير يدري .. و بعدين أخوي جاسم و أبو راكان قرايب عادي ..
طلعت نفس و استرجعت آخر لقاء بينها و بين تركي .. "وش بيصير لو فكرت و خليت الموضوع متعلق شوي قبل ما أرفض عشان بس تعرف إني ما ألعب يا تركي" .. .. لفت على جنى:و هو ليش ما يبي يتزوج؟!
فجر ونظرة التفكير بعيونها:اللي سمعته إنه كان متزوج و طلق زوجته من غير حتى ما يقول ليه ..
ليان حست بالخواف وتراجعت:يا سلام جايبت لي واحد معقد ..!
جنى:لاء .. وعد قالت لي ليش بس ما أبيكم تطلعون الكلام برا ..
ليان وهي تناظرها بنص عين:قولي كلنا ثـقة ..!
جنى و هي معقدة حواجبها:تقول إنها كانت مريضة و أهلها ما قالوا لراكان ..
ريناد بكل تركيز و اهتمام:وش هالمرض اللي يخليه يطلقها و يتعقد من الحريم كلهم ...؟!
جنى:تقول أنها كانت الأشياء تطيح من يدها و أحيانا يغمى عليها ..
فجر و هي تلعب بجوالها اللي بحضنها:أنا سمعت كذا .. بس قالوا إنها إشاعة ..
جنى:هاا وش قلتي؟!
ارتسمت ابتسامة على وجه ليان وفجرت ضحكة انتصار بداخلها .."هههههههههههههه وجا الوقت اللي أخليك تحترق فيه يا تركي" تلاشت ابتسامتها .. تتصنع التردد:بفكر ..
ريناد بكل لوم:كل مرة تقولين بتفكرين و بالأخير ترفضين ..
فجر بكل تفاؤل:بنات ترا من زمان ما سمعنا هالكلمة منها .. خلوها تفكر ..
جنى:ايه والله و أنتي الصادقة ..
ليان مع ابتسامة تهديد:اسكتوا لأهون من أولها ..
جنى و هي توقف:لا .. لا يرحم لي أمك بموت ما شفت عيالك ..
ناظرتها ليان بطرف عينها ..
جنى تصرف:يالله أنا نازلة تحت تبون شيء؟!
فجر و ريناد اللي ما عندهم نية ينزلون:سلامتك ..
..
.
..
دخلت غرفة بدر و ريان . جلست على السرير بكل غيض ..
دخلت وراها و سكرت الباب ..
لوجين بكل ضيق:أنتي وش سويتي ..؟!
ريتاج بكل عصبية:آآخ لو بيدي كان قطعته ..
قربت منها لوجين:يا بنت الحلال هدي نفسك هم يتزوجون يستانسون و أنتي يجيك ضغط و سكر ..؟!
ريتاج:قضوا الرجاجيل فـ الدنيا ما عاد لقت غير بسام ..
لوجين و لا كأن بسام أخوها:لو خيروني بينه و بين مدمن مخدرات قبلت بالمدمن و لا العاجز بس اختك الله يهديها مدري وشلون تفكر ..؟!
ريتاج بغيض أكبر:ابششششششق هدومي من القهرر آآآآخ ..
لوجين بكل ضيق:يووووه خلاص عاد ما صارت .. لا تخربين علي روقاني اليوم كلمت كل اللي أحبهم ..
ناظرتها بكل قهر و رجعت تغمض عيونها تهدي أعصابها بنفسها قبل لا ترتكب جريمة بها ..
قربت لوجين و هي تلف بعيونها على غرفة:هاذي غرفة بدووور ..؟!
طلعت نفس بكل راحة و رجعت تفتح عيونها .. بعد ما خذت نظرة تفقدية على الغرفة:ايه .. أنا وش جابني لـ هنا .؟!
وقفت لوجين تتمشى فـ الغرفة:عصبيتك جابتك لهنا .. أحلى عصبية بصراحة ..
وقفت ريتاج:خلينا نطلع لو يدري بدر إنا دخلنها وقت العزيمة بيذبحنا ..
لوجين:الموت على يده أحلى مووت ..
ناظرتها باحتقار .. حتى لو كانت تموت فـ حبه مو المفروض تقول هالحكي .. وجهت لها نظرة استصغار:الحين أنتي تحبين بدر و الا عيسى و الا فيصل ..؟!
لوجين و هي تتحس أغراض بدر على مكتبه:كل وحد له غلاه بقلبي ..
همست فـ خاطرها .."لو بدر بيموت عشان يتزوجك ما خليته يأخذك" ..
فتحت الباب:أنا بطلع و أنتي بكيفك ..- طلعت و تركتها ..
مشت على وراء لآخر لحظة لها بغرفته تبي تمتع نظرها بشوفة أغراضه ..
.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



جالس في الصالة لحالة صار له أكثر من ساعتين و هو يقلب في الجوال .. نزلت من فوق و تفاجأة لما شافته ..
نوف:الله و أكبر .. عدووول في البيت و جالس لحالة ..
ناظرها ببرود:ها ها ما تضحك ..
قربت و جلست جنبه:ما قلت نكته .. وش عندك هنا؟!
عادل بنبرة قريبة للعصبية:جالس في بيت أبوي بتطرديني بعد؟!
وقفت نوف:تؤ تؤ تؤ .. أخوي معصب مشكلة .. بروح أسوي لك كاس ليمون .._مشت للمطبخ ..
همس و هو يضغط على الرقم:هذا إذا عرفتي تسوين؟! .._حط الجوال على أذنه يرن كم رنة و يعطيه مشغول .. تنهد بضيق"الصبح قالت لي بنتقابل .. و موب من عوايدها تتأخر عن موعد و الحين ما ترد الله يستر بس ..
.._.._.._.._.._..
على المغرب في المستشفى .. يدها اليسار مكسورة و كتفها نفس الشيء و جرح بسيط في يمين جبينه هذا هو حال ألمى .. و هي جالسة على الطرف السرير و تناظر في لمى بعيون كلها دموع و تنتظرها تصحى من الانهيار ..
هزت رجولها للمرة الخامسة:لمى .. لـــــــــــــمى .. اصحي .._بدت العبرة تخنقها و رجعت تعلي صوتها:لمــــــى .. لمــــــى ..
قرب منها أبو ياسر و حط يده على كتفها:ألمى اهدي يا بنتي ..
بعدت كتفها عنه رغم الألم اللي حست فيه .. تكلمت بعصبية:لا تقرب مني و اطلع برا لو سمحت ..
ابتسم و بكل استهزاء:بنت هند وش بيطلع منك ..
قربت ألمى من لمى بكل حماس .. بعد ما شافتها تفتح عيونها ..
ألمى بصوت مرتجف من الخوف:لمى .. تسمعيني ..
فتحت عيونها و استوعبت اللي هي فيه .. جلست بسرعة:ناصر؟! ناصر وين؟!
قرب أبوها منها:يا بوك .. اصبري لا الجزع و لا الصياح بيفيدك ..!!
بدت تصيح بصوت خافت:مستحيل اصدق .. أكيد قاعدة احلم ..
تنهد بكل ضيق ..
رجعت تبلع ريقها و تتماسك أكثر .. و بعد ثواني خذت نفسها بصعوبة:دقيتوا على أمي ..
ألمى بكل اندفاع:دقينا ما دقينا نفس الشيء ..
أبو ياسر يغير الموضوع:وشلون حاسة الحين ... أحسن و إلا؟!
بعدت لمى المفرش عنها:ما له داعي أجلس هنا أكثر ..
أبو ياسر مع نظرات تشكيك:متأكدة ؟!!!
لمى و هي تحوس في الغرفة:ايه .. وين عبايتي؟
أبو ياسر و هو يأشر:شوفيها على الكامدينة..
سحبتها و لبستها بكل سرعتها .. قربت منها ألمى و بترجي:لمى إذا تعبانة خلك هنا ..
لمى مع ابتسامة ما اخفت ألمها:أنتي تعبانة؟!
هزت رأسها ألمى بالنفي ..
لمى بصوت مخنوق:ما أبي أجلس هنا أكثر ..
خلصت لمى لبس العباية .. أبو ياسر:يالله أجل أنا بوصلكم ..
ألمى بعصبية:لا شكر ما نبـ ..
قاطعتها و هي تشد على يدها:يالله مشينا ..
فتح الباب:يالله سابقكم .._طلع ..
ألمى بعصبية:ليش وافقتي؟!
لمى:إذا هو ما يعني لك شيء قدري وضعك و وضعي .._و مشت لبرا ..
لحقتها و هي معصبة:مستحيل اركب معه .. لو أنوم الليلة في الشارع بس اركب معه مستحيل ..
طنشتها لمى ..
ألمى و العبرة تخنقها:يعني بتتركيني عشانه؟! .. لهالدرجة ما عاد أهمك ..
لمى و هي تجرها مع يدها:ارحميني يا شيخة ..
رغم محاولاتها المُلحة بالرفض لكنها استسلمت و اضطرت تركب مع أبوها ..
.._.._.._.._.._..
جالسين في الصالة .. هي على عادتها تقلب في قنوات هالتلفزيون و عقلها في مكان ثاني .. أما نواف شايل كل أغراضه اللي في المكتب و مطلعهم للصالة عشان بس يجلس قريب منها ..
بعد لحظات صمت و انشغال طويلة .. نواف و عيونه على الورق:بكرة بتداومين ؟!
جوري و عيونها على التلفزيون:ايه .. إن شاء الله ..
نواف:ما ودك تطلعين للسوق تشتري لك ملابس جديدة؟!
جوري .. حست بذاك اليوم يمر طيفه على خيالها كان أحلى يوم بحياتها قضت اليوم كله معه و شرت كل اللي بنفسه رغم المشاعر الحلوة اللي بدخلها .. لكن ردت عليه بكل جفا:عندي اللي يكفيني..
نواف مع ابتسامة عريضة:وش رايك انزل اشتري لك؟!
جوري و هي توقف:براحتك ..
نواف بكل اندفاع:على وين .. على وين ..؟!
جوري بنظرة حادة:أذن العصر .. ما تسمع؟!
نواف بغباء:ايه صح .. طيب جهزي لي ثوبي ..
مشت بعيد عنه:تراه معلق بس مد يدك و البسه ..
رمى الأوراق بضيق:طيب .. درينا .._رجع يعلي صوته حتى تسمعه:بعد الصلاة رايح للسوق .._سكت ينتظر ردها بس ما سمع شيء قام و توجه للغرفة .. فتح الباب و دخل ..
لقاها واقفة عند التسريحة تمشط شعرها و بعصبية متصنعة:ما سمعتي وش قلت؟!
جوري بتوتر أكبر يوم عن يوم علاقتهم تتوتر و يوم عن يوم صارت تفقد صبرها .. يمكن الحمل هو السبب:وش أسوي لك طيب؟!
نواف بكل ضيق:الشرهة علي عاملك حساب و أبي أعرف إذا تبين شيء معين ..؟!
رمت الفرشة و لفت على السجادة:مشكور و جزاك الله خير على أي شيء يجي منك ..
احترم نفسه طلع و سكر الباب وراه .. "شكلك مطوله بطريق الزعل يا جوري" ..
.._.._.._.._.._..
دخلت البيت و هي حاسة بجسمها متكسر .. رمت نفسها على أقرب طراحة عند الباب ..
دخلت فجر و بخوف:غزل فيك شيء؟!
غزل بعصبية:قلتي لي عشر دقايق ما عاد بقى إلا ننوم عندهم ..
جلست جنبها:الله يهديك بس طول الوقت كنتي مع أروى في غرفة ريناد و بعدين الحين عصر وين ننوم عندهم؟!
غزل و النوم بدا يتسرب لها:أنتي ما تبيني أتعافى تبين تموتين هااااا؟!
فجر و هي تنزل عبايتها:الله يهديك وش هالكلام .. قومي صلي و على سريرك .._قربت منها و هي تهز كتفها:غززززل ..
غزل غطت في النوم .. و واضح عليها التعمق ..
تنهدت فجر بضيق:الله يستر قالوا فقر دم و الدكتورة طلعتك و هي مستبشرة بكل خير.. بس حالتك ما تطمن؟!!!
.._.._.._.._.._..
فتحت لمى باب الشقة .. دخلت مع ألمى و سكروا الباب ..
ألمى و هي متوجهة للغرفة ونبرة الحزن بصوتها:البيت مثل ما تركناه؟!
ناظرت لمى في ساعتها:غريبة معقولة أمي ما فكرت تدق .._ابتسمت باستهزاء:هي تفكر في هالشي أصلا ..
من دااخل غرفة النوم علت ألمى صوتها المخنوق من الصياح=البكي:لمـــــــــى .. تعالي ساعديني موب قادرة أغير ملابسي ..
رمت الأغراض من يدها .. و نزلت لمى عبايتها .. زفرت بكل ضيق:طيب جاية ..
ربع ساعة مرت و رن تلفون البيت ..
لمى و هي تعدل البيجامة:أخيرا قررت أمك تدق ..
ألمى و هي تجلس على طرف السرير:هذا إذا كانت هي ..
توجهت لمى للصالة .. رفعت السماعة:ألووو ..
أبو ياسر:ألوو .. لمى؟!
لمى بكل استغراب:يبه !! .._استغربت ألمى اللي توها فتحت جوالها المتكسر بسبب الحادث و أول ما سمعت لمى قامت و وقفت عند الباب .. عشان تسمع ..
أبو ياسر:مشيت من غير ما أسئلكم وش تبون حتى .. نسيت إن أسعد بالمستشفى ..!!
ابتسمت رغم ملامح الحزن اللي على وجهها:لا عادي .. بس إنّا موب ناقصنا شيء غير سلامتك ..
أبو ياسر و هو يتنهد بضيق:الله يسلمك .. بسسسس ..
لمى:خير يبه .. آمر ..
أبو ياسر بكل تردد:بكرة الظهر بنصلي على أخوك و ندفنه ..
تكلمت بصوت مخنوق:صار خير ..
أبو تركي:لازم تكونون موجودين بالعزاء .. و العزاء بيكون في بيت جدكم ..
لمى و هي تبلع ريقها:اللي تآمر عليه .. يصير ..
أبو تركي مستغرب من استسلامية لمى و هو طول عمرها ما يشوفها غير الملسونة ما درى أنها غصبن عنها تلاسنة و تتهاوش وياه:بس بغيتكم .._ و رجع يسكت ..
لمى:خير يبة؟!
أبو تركي:يا ليت تنامون في بيت جدكم أحسن لكم من الروحة و الجية كل يوم انتي تعرفين العزاء ثلاث أيام .. و البيت محد ساكنة فيه غير جدانكم و عمكم سعد و إذا ما تبون براحتكم يا بوك ..
لمى و دموعها تخونها:شورك و هداية الله ..
ابتسم رغم الألم اللي بداخله .. بس في شيء حلو قاعد يصير بناته اللي بيقربون منه بعد ما كانوا حلم مستحيل:صار خير ..
هزت رأسها:إن شاء الله ..
أبو ياسر:رقمي عندك إذا بغيتوا شيء دقي علي و أنا بمركم بكرة الساعة 10 .. عشان أوديكم بيت جدكم ..
لمى:إن شاء الله ..
أبو ياسر:في أمان الله ..
لمى:مع السلامة .._حست بجمسها يرتجف بمجرد ما تذكرت ناصر ..
تكلمت ألمى .. اللي جلست على الأرض من التعب:وش عنده أبوك؟!
لمى بصوت مرتجف:عيب عليك هذا أبوك ..
ألمى بكل عصبية:امداه يأثر فيك؟!
لمى و هي تأخذ نفس:هذا كلامي ما تغيير ..
ألمى و التعب بصوتها:طيب وش قال لك .. أشوفك طولتي معه؟!
تنهدت بكل ضيق مسحت دمعتها لكن .. بانت لمعة الدموع بعيونها من جديد:بكرة الظهر بيصلون على ناصر و يدفنونه ..
ألمى باعتراض و صوت عالي:ليه أنتي مصدقة إنه مات ..
ناظرتها لمى بألم .. مشت لعندها بكل هدوء .. و جلست عند رجولها:بنروح بيت جدي لأن العزاء بيكون هناك و بنجلس عندهم 3 أيام ..
قاطعتها و دموعها تنزل من غير توقف:أصلا أبوك يبي يأخذنا عنده و يقول ناصر مات عشان بس يسوي اللي في باله ..
ضمتها لمى و دموعها تنزل بحرارة .. كملت ألمى و هي في حضن أختها و بانهيار:أصلا مستحيل ناصر يموت هو توه صغير .. و بعدين ما في في العالم غيره عشان يمووت .._تعالت شهقاتها و منعتها تكمل كلامها ..
و لمى ما قدرت تضبط نفسها و انهارت هي الثانية .. و ملا صوت شهقاتهم و صياحهم المكان ..
.._.._.._.._.._..
.. غزل واقفة قدام المرايا و تناظر نفسها بكل دهشة .. "أووهـ منتي سهلة ي غزااالة طالعة تأخذين العقل بفستان الزواج .. "لفت وراها و بكل حماس:هااا فجر وش رايك؟
ابتسمت فجر:تهبلين .. _و بدت فجر تمدح فيها لكن ... لكن صوت فجر كان يختفي بالتدريج ..
ارتسمت ملامح دهشة على وجه غزل قربت من فجر حتى تسمع وش تقول لكن فجر تبعد عنها تلقائيا و شوي شوي و يبدا المكان اللي حولها يختفي و يتحول لظلام .. خذت كم لفة على نفسها و الخوف مسيطر عليها .. حست بالوحدة بالضياع بخوف فظيع ..
قررت تمشي في هالظلمة لحد ما تلقى لها أي مخرج و بدت تمشي حست إنها طولت في المشي لكن أبدا ما لقت فايدة .. رمت نفسها على الأرض بانهيار و جلست تصيح من كل قلبها شوي بدا النور يرجع رفعت عينها مجرد بقعة ضوء لا أكثر و لا أقل نزلت عيونها لتحت و لمحت بقع من الدم على فستانها الأبيض ..
سمعت صوت يناديها من بعيد رفعت عيونها شخص واقف قدامها لكنها ما قدرت تشوفه و ركزت بكل صعوبة .. و ابتسمت لما شافتها و همست:جمان ..
فتحت عيونها فجأة .. حطت يدها على صدرها و حمدت ربها إنه كان حلم .. شوي بدت تستوعب الواقع شمت ريحة دخون و سمعت أصوات و كأنها جمعت حريم .."يالله إنا للحين في بيت عمي أبو بدر؟!" جلست بكل هدوء و حاسة بضباب على عيونها ..
قربت منها:غزل .. صح النوم ..
حاولت تركز لكن الرؤية ما وضحت عندها جلست تفرك في عيونها و أخيرا شافت كل شيء همست باستنكار:جمان؟!
جمان مع ابتسامة عريضة:مفاجأة .. وش رايك؟!
خذت غزل لفة بعيونها على المكان ... لقت نفسها بصالة بيتهم الأنوار كلها مفتوحة و فجر جالسة قدامها صواني الحلا و القهوة .. قبالها في حرمة كبيرة قدرت تفهم إنها أم جمان .. ناظرت نفسها للحين جالسة بعبايتها .. تكلمت بربكة:نمت في الصالة؟!؟!!
أم جمان بنبرة ندم:العذر و السموحة يا بنتي جيناكم من غير موعد .. لولا إن جمان أصرت تشوف غزل و تتحمد لها بالسلامة ..
قاطعتها فجر:وش هالكلام يا خالة البيت بيتكم حياكم الله في أي وقت ..
وقفت غزل فجأة:اسمحو لي بروح أغير .._و توجهت للغرفة وقفها صوت فجر ..
فجر:غزل وين رايحة .. سلمي على الحرمة قبل ..
قربت غزل و بربكة:آسفة .. ما بعد صحصحت .._قربت و سلمت على أم جمان ..
أم جمان:معذورة يا بنيتي ..
قربت غزل من جمان و سحبتها مع يدها .. جمان تفاجأة من حركاتها .. وقفت و مشت وراها ... دخلت لغرفتها و دخلت جمان معها و سكرت الباب وراهم ..
أول ما فتحت غزل عيونها شهقت من كل قلبها .. أما جمان انفجرت ضحك عليها ..
جمان:ههههههههههههههههههههههههههههههههه ..
الغرفة كانت معفوس فوق تحت .. الملابس من كل جهة مرمية ..
جمان و هي تضحك:روحي توضي و صلي قبل كل شيء بعدين نتفاهم ..
غزل بإحراج:نسيت إني عفست الغرفة قبل لا أطلع .. صحيت متأخر و ما جهزت لبسي ..
ناظرتها جمان بطرف عينها:تعترفين إنك فوضوية ..
نزلت غزل عبايتها و بدت تجمع الملابس:الله يقطع بليس ..
قربت جمان منها و سحبت الملابس:روحي صلي قبل بيطلع وقت الصلاة .. و اتركي الملابس عنك موب طايرة و بعدين أنا موب غريبة على قولة أختك البيت بيتنا ...
ابتسمت غزل و طلعت بسرعة تتوضا و رجعت تصلي ..
جلست جمان تنتظرها .. لكنها ما تحملت قامت و بدت ترتب الملابس .. خلصت غزل صلاتها نزلت الجلال و لفت السجادة بكل سرعتها .. لفت و انصدمت من اللي شافته ..
جمان و هي تسكر الدولاب:خمس دقايق ما ضرتني ترا ..
غزل:يا فشيلتي والله .. أول مرة تجين بيتي و يصير معك كذا ..
جلست جمان على سرير غزل:يا بنت الحلال ما صار شيء ..
قربت غزل و جلست جنبها:لازم أرجعها لك ..
جمان بنبرة استهزاء:لما أتزوج محد بـ يرتب أغراضي غيرك ..
غزل بكل جدية:بس عيوني لك ..
جمان تصرف .. و هي تسحب جوال غزل من على الكامدينة:خلينا نفتش في هالجوال .. مغير طول ما أنا جالسة أضف و هو ينور ..
غزل بكل تعجب:والله غريبة ؟!
جمان و علامات التعجب على وجهها:14 رسالة و 23 مكالمة لم يرد عليها ..
عقدت حواجبها:والله .._مدت يدها:هاتي أشوف ..
مدت الجوال لها و مع ابتسامة:لو كنت أعرف له كان قلبته فوق تحت ..
غزل بمزح:أجل الحمد لله إنك ما تعرفين له .._بدت تفتح في هالرسايل و تشوف من منه هالمكالمات .. وشوي شوي ترتسم علامات تعجب و استفهام على وجهها ..
جمان و هي تراقب ملامح وجه غزل:خير قي شيء؟!
غزل:لا عادي ما في شيء .. بس غريبة موب من عوايد ألمى تدق علي خمس مرات وراء بعض ..
ابتسمت جمان:زين تكلمون بعض في الجوال ..
رفعت غزل عيونها:وش رايك أدق عليها؟!
جمان بكل اهتمام:هي متى دقت؟!
غزل:الظهر بداية عزيمة خوالي .. ؟!
جمان:اهاا .. عشان كذا كاشخة .. بالفستان ..
وقفت غزل تستعرض:وش رايك ..؟!
جمان و نظرات الاعجاب بعيونها:نعوووم .. مرررة روووعة ..
رجعت تجلس و الابتسامة العريضة مرسومة على وجهاا:ذوق أروى هي اللي شرته لي ..
جمان بكل حيرة:و أروى وينها توقعت بلقاها عندك ..؟!
ابتسمت غزل بخبث:خليني أدق و أقهرها بجيتك عندي ..
ضحكت جمان من كل قلبها:ما تتوبين عن هالحركات؟!!!
غزل وه يتطلع رقم أورى:محد علمني اياه الا هي خلها تذوق شوي ..
.._.._.._.._.._..
فـ مكان ثاني أجواء معاكسةلبيت أبو عبد العزيز .. قمة الهدوء في شقة جوري ..
منسدحة على بطنها فوق سريرها و الابتسامة العريضة ما فارقت وجهها و هي تقلب في مجلة لملابس الأطفال .. مر وقت طويل أو يمكن ما يكون طويل بالنسبة لها لأنها كانت تستمع بالنظر لكل صورة في كل زاوية من زوايا المجلة ..
يقطع عليها السكون صوت التلفون .. اللي طنشته خمس دقايق تقريبا .. و اخيرا قامت و هي تتأفف رفعت السماعة و بعصبية:ألــ ..
قاطعها بعصبية أكبر:ساعة على بال ما تردين على التلفون ..
جوري بنفس العصبية:كنت بعيدة أطير لك بعد؟!
نواف بعصبية أكبر:و جوالك وينه؟! ليش يعطي مشغول ..
طلعت نفس و بنفس النبرة:أصلا من طحت في المستشفى و أنا ما أدري عنه .. و هالسؤال المفروض أنا اللي أسئلة موب أنت ..
تنهد من كل قلبة و سكت ..
جوري بتردد:نواف ..
نواف بصوت هادي:خير؟!
جوري استفزها هدوء نواف أكثر:وش تبي .. ليش سكت؟!!!
نواف:شوفي عندك في مكتبي الدرج الثالث على يسارك بتلقين جوالك هناك ..
جوري بنبرة لووم:طيب .. تبي شيء بعد ..
نواف:لاء .. بس خلك قريبة من جهازك .. و أول ما أدق ردي ..
جوري .. تحاول قد ما تقدر تمسك أعصابها و تتغاضى:طيب .. أي أوامر ثانية ..
نواف:مع السلامة .._قفل الخط قبل لا ترد ..
رمت السماعة بكل غيض و توجهت لمكتبه و لقت الجوال في نفس المكان اللي وصفه .. فتحته"اوووف .. 22 مرة داق ..- قلبت فـ جوالها .. "كم مر و الله فترة طويلة بس غريبة ما فقدته ..؟!" ..
تنهدت و هي تتفقد أوقات مكالمات نواف ..- " وش تبي مني بعد يا نواف ..!!"
.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


دخلت أروى لبيت أبو عبدالعزيز ..
و هي تنزل عبايتها:يا الخونة متجمعين من ورانا؟!
ابتسمت فجر:كل شيء صار صدفة ..
قربت أروى و سلمت على أم جمان و على الجازي اللي انضمت لهم .. أورى:وينها غزااالوه .. اجل راسلة لي رسالة تقهرني ..
ضحكت عليها الجازي:أنتوا يا هالبنات ما تجوزون عن هالحركات ..
ارتسمت علامات تعجب على وجهه أروى .. و وجهت نظرات استغراب لفجر ..
ابتسمت فجر:نسيت أعرفكم .._أشرت على الجازي:أستاذة شريفة مراقبة قسمي و صديقتي .._أشرت على أروى:أروى بنت خالي ..
أورى:آآآآآآه .. أنتي أم نوف ..
ابتسمت الجازي:الله يصلح هالبنت .. أكيد فاضحتني في المدرسة ..
ردت لها الابتسامة أورى و التفتت على أم جمان:شخبارك يا خالتي؟!
أم جمان اللي مو عارفة تتحرك في مكانها:الحمد لله بخير .. شخبارك أنتي؟!
أروى:بخير دامك بخير .._لفت على فجر:ترا جنوو جاية وراي هي و ريناد .. يالله بدخل أقبض على المجرمتين ..
أم جمان:العذر و السموحة يا بنتي جينا و جبنا الضيوف لعندتس بنشقي بتس؟!
فجر و هي تجلس:وش هالكلام يا خالة و الله إنك بتزعليني منك ..
..
دخلت أروى عليهم ..
غزل مشغولة بتعليم جمان على الجوال .. صرخت:وش تسوون؟!
ابتسمت غزل .. جمان:يعني سويتيها و جيتي؟!
قربت أروى و سلمت على جمان:بيت غزل دليتيه لكن بيتي ما تعرفينه .._ضربتها على كتفها على خفيف ..
جمان و بعيونها نظرة ترجي حتى تقلب عذرها:أمي ما ترضي إلا بعذر مقنع .. أمرضي و ابشري بالعلوم ..
أورى و هي تجلس و توجه نظرات الحقد للغزل و جمان:ايه العبوا علي .. أصلا أنتو متفقين من زمان ..
غزل و هي تناظرها بنص عين:شكلك مشتهية هوشة ..
أروى و هي تنسدح على سرير فجر:بتهاوش معك و نص .. قبل شوي في بيت عمي أبو بدر بالموت تحركين أصبع و الحين كأنك البخت ما فيك شيء ..
غزل و هي تضم جمان:وش أسوي إذا كان دواي هو شوفة جموون ..
اتسعت ابتسامة جمان .. وهي اصلا ما فارقتها الابتسامة من دخلت أروى ..
رمت أروى المخدة على غزل:دوووووبة ..
ضمت غزل المخدة:احلمي ترجعلك هالمخدة .. _لفت على جمان:تخيلي كل ما عزمتها عندي تجي تنوم و ترجع بيتهم ..
أروى و هي تقلدها:تجي تنوم و ترجع بيتهم .._بصوتها الطبيعي:وش أسوي فيك كل ما جيتك جلستيني هنا في غرفة النوم .. أكيد بيجيني النوم ..
غزل:يا سلام يعني إنتي اللي تجلسيني في مجلسكم لي عزمتيني عندك ..
أورى:أنا لي عزمتك .. أشغل المسجل .. تلفزيون ..نت .._فجأة شهقت كأنها تذكرت شيء:صح أمس جلست أحوس بالنت أسوي بحث الكيمياء و يا إني طحت على صور شباب تهببببل ..
جمان بنبرة آسف:تؤ تؤ تؤ ما هقيتها منك يا أروى ..
غزل تناظرها بنص عين:تبين تخربيناا ..
أروى:عطيني المخدة عشان أقطها عليك مرة ثانية ..
غزل مع ابتسامة عريضة:موب قبل ما توريني الصور ..
قربت أروى و رمت نفسها بينهم .. وسعوا لها .. أروى شوفوا هذا ....
..
ربع ساعة تقريبا بعد دخلت أروى .. دخلت جنى و معها ريناد ..
ريناد و جنى بحماس:السلام عليكم ..
الكل:و عليكم السلام ..
ريناد و هي توزع نظرات:ما شاء الله تبارك الرحمن .. الحبايب متجمعين اليوم ..
وقفت جنى عند الباب منصدمة من وجود الجازي ..
ريناد و هي تسلم على فجر:عبدالعزيز يبيك برا ..
فجر و هي متوجهة للباب:يالله هذا أنا طالعة .. ريناد قربت تسلم ..
أم جمان:يووه .. عسى بس ما عطلنا الرجال عن نومته ..
ريناد وهي تجلس:وين ينوم المغرب .. و بعدين عزوز يطلع من دوام و يروح لدوام ..
قربت جنى تسلم غصبن عنها .. على الجازي و سلمت بكل حب على أم جمان ..
أم جمان:ايه والله العيشة صارت صعبة .. الرجال الحين بوظيفتين و يا الله يأمن مستقبله ..
ريناد و هي تصب قهوة بدل فجر:ايه والله و أنتي الصادق يا خالتي ..
زفرت بكل راحة .. رغم أنها حرمة كبيرة بس ما توقعت أنها بتستانس بجلستها مع أخت صديقة بنتها .. و أول ما دخلوا قرايبهم حست بقبضة فـ صدرها .. ما تدري وش منه ..
بس الظاهر أنها كانت خايفة منهم بس ارتاحت بعد سوالفهم اللي ناسبت عمرها و تفكيرها .. الكبير عليهم ..
>> لا يا أم جمان موب خوووف .. الله العالم وش هوو ..؟؟!!
.._.._.._.._.._..
بعد ربع ساعة تقريبا من قفلت جوري الخط مع نواف .. دق نواف على جوالها ..
ردت و هي مركزة ع المجلة:الووو ..
نواف:الو ..
جوري بنبرة تعجب:الوو ..
ضحك عليها و استاانس على هاللعبة:الووووو ..
جوري بطفش:خير .. وش عندك؟!
نواف و هو مروق عكس قبل شوي:ما تعرفين تجاملين ؟! على طول معصبة ؟!
جوري بحماس:يا سلام توني مسكره معك و أنت معصب علي و أنت الغلطان أصلا ..
نواف بقمة الروقان:طيب .. آسف و حقك علي ..
طلعت نفس:وش عندك؟!
نواف:واحد يكلم زوجته وش الغريب؟!
جوري:موب من عوايدك تكلمني عشرين مرة في اليوم ..
نواف:الله أكبر عليك .. عشرين مرة هي حتى الخمس مرات ما عديتهم؟!
جوري حست نواف قاعد يطير كل المزاج الرايق اللي حست به من شوفت صور الأطفال .. بكل ترجي:نواااااااف ..
نواف بحالمية:يا عيون نواف ..
جوري بعصبية:اخلص علي .. >>> لـ التفشيلات جاهزة ..^^"
نواف:يالله إنتي اللي خربتيها على نفسك ..
جوري .. خذت نفس و ظلت ساكته ..
نواف احترم نفسه:طيب .. مع السلامة ..
جوري و علامات التعجب على وجهها:مع السلامة ..!!
"شكلك موب مخلي اليوم يخلص على خير" .. ابتسمت بكل راحة .. مر وقت طوييييييييل على آخر مرة كلمت فيها نواف بكل ميانة ..
من قبل لا يجون أهله بدون شك ..
.._.._.._.._.._..
من وراء سماعة الجوآل .. علا صوته بكل عصبية:وينك فيه كل هالوقت ..؟!
رفعت حاجب و زفرت بكل ضيق:كنت منشغلة بالعزيمة و بعدين تعال من حضرتك عشآن تحاسبني ..
وطى فيصل من نبرة صوته العالية:لوجين قالت لي عزيمتكم الظهر وأنا من الظهر لحد هالوقت و أنا أدق انقلقلت و خفت يكون صار لك شيء ..؟!
طلعت نفس و نبرة صوتها كلها تشكيك:يا سلام يعني للحين تكلم الآنسة لوجين ..!!
ابتسم بكل حب:تغارين علي يا بـ..
قاطعتها بكل اندفاع:أنا أغار و من من ..؟! – بنبرة كل احتقار:من لوجين ..!!
تلاشت الابتسامة من على وجهه:أجل ليش مستغربة من كلامي معها ..
ابتسمت بكل استهزاء:اللي أعرفه إن الواحد لما يحب يثبت للي يحبها صدق مشاعره بأي طريقة .. وعشان تثبت لي إن مابينك و بين لوجين أي مشاعر المفروض تقطع علاقتك معها ..!!
فيصل بكل حماس:بسسس ..!! خلاص أوعدك من هاللحظة أمس رقمها من عندي و لا عاد أكلمها .. عشانك بس ..
بنبرة كلها سخرية:طيب نشوف ..!
فيصل:وش فيك موب مصدقتني .!!
ريتاج بكل طفش:لا وش دعوة أكيد مصدقتك .. يالله أنا بنزل أتعشى .. بااااي ..
فيصل:أوو ..-سكر السماعة من غير ما تسمع رده ..
رمت الجوال على السرير .. زفرت بكل ضيق و همست:ما كان ناقصني غيرك بهاليوم الأسود .. – مشت بخطوات سريعة لعند الباب ..
فتحته .. و بنفس الوقت فتحته أختها ريناد من برا ..
ابتسمت ريناد لها ..
ناظرتها ريتاج بكل حدة .. مشت من جنبها و دفتها مع كتفها حتى توسع لنفسها طريق ..
زفرت ريناد و هي تراقب ريتاج تبعد عنها ..
.._.._.._.._.._..
بحدود الساعة وحدة بالليل .. جالسة تتقلب في فراشها و النور اللي تشوفه من فتحه صغيرة من درج الكامدينة ما خلاها تنوم و زادها قلق .. غزل بصوت عالي:اففففففففففففف ..
فجر و هي تلف للجهة الثانية مقابلة غزل:خير وش فيك؟!
غزل بحسرة:موب قادرة أنوم ..
فجر:اذكري الله ..
غزل بهمس:لا إله إلا الله ..
فجر:وش فيه جوالك ينور ..؟!
غزل بربكة:وحدة من البنات ما عندها شغل ..
فجر:طيب ردي؟!
غزل:مالي خلق ..
فجر:ليش معطيتها رقم جوالك دامها مزعجة كذا؟!
غزل:موب من عوايدها لكن هالمرة مدري وش بلاها ..؟!
فجر:يمكن عندها شيء ضروري .. ردي عليها يا بنت الحلال ..
جلست و سحبت الجوال بعد ما فتحت الدرج .. ردت و وجهة نظرات الترقب لوجه فجر اللي مبين من ملامح شيء بسيط بسبب الظلمة ..
غزل ردت بكل هدوء رغم اشتياقها لصوته .. تحس بدقات قلبها تدق بكل بطء و كأنها تحسب وقت مكالمتها معه:الوو ..
مياف و هو يريح جسمه على الكنبة و يهز رجولة:وينك يا بنت الحلال .. من ظهر الله و أنا أدق ليش ما تردين خوفتيني عليك ..!!
غزل تحاول تكلمه بصيغة المؤنث ..:الله يهديك أنا قلت لك إن اليوم معزومة في بيت عمي و لما رجعت العصر جونا ضيوف عشاني .. يعني أتركهم و قابل الجوال عشانك؟!
مياف اتسعت ابتسامته و سؤال خطر على بالها ما ترك المجال لعقلة يفكر فيه:يعني ما أستاهل ..؟!
وقفت غزل و توجهت لبرا الغرفة همست:الله يهديك يا مياف .. ليش ما تفهم؟!
مياف زفر بكل ضيق:ليش طلعتي من المستشفى موب بدري؟!
غزل بكل خجل:و الله لو الود ودي كان جلست شهر عشانك بس مو بيدي ؟!
مياف:فديت روحك ..
ابتسمت غزل:تسوي نفسك ما تعرف قدرك .._قاطعها .. طلعت عبدالعزيز من غرفته اللي كانت غزل واقفة قريب منها .. ناظرته بكل ربكة ..!!!
.._.._.._.._.._..
دقت عليها ليان طنشتها .. و بعد ما وقف الجوال عن الرنين رجعت هي تدق للمرة الخامسة على لمى .. اخيرا ردت بصوت مبحوح ..:الووو ..
ارتبكت جنى .. مو من عاد لمى تنوم بوقت مثل كذا و خاصتن بيوم خميس ...!! بكل خوف:عسى ما أزعجتك ..؟!
لمى و هي ترتب أغراضها في شنطتها:لا أصلا ما نمت ..
جنى حست بنفسها .. و برجولها اللي تورمت من كثر الروحة و الجاية في الغرفة جلست على أقرب كرسي:أقلقتيني عليك .. من الظهر و أنا أدق عليك .. ليش ما جيتي العزيمة ..؟!
جلست لمى على طرف السرير .. تنهدت بضيق:جعل عينك ما تبكي غالي ..
حست بنبضات قلبها تتسارع:لمى .. خير وش صاير؟!
لمى و دموعها تنزل لا إراديا:اليوم الظهر أخواني سوو حادث ..
همست:لا حول و لا قوة إلا بالله ..
لمى:ألمى الحمد لله كسر بيدها اليسار و ياسر في العناية ..
شهقت من أعماق قلبها:لا إله إلا الله .. الله يصبر قلبك ..
بدت تصيح و ما قدرت تمسك نفسها أكثر:و ناصر عطاك عمره ..
نزلت دمعتها لا شعوريا:إنا لله و إنا إليه راجعون ..
بدا صوت شهقاتها يعلى:ما توقعته يكون أول واحد أخسره ..
تنهدت بضيق حست بالكلام يطير من لسانها و ما عرفت وش تقول لها وش تصبرها به ..
بلعت لمى ريقها:بكرة الظهر بيدفنونة و العزاء بيكون في بيت جدي .. أبو أبوي ..
جنى:عظم الله أجرك حبيبتي .. ما عليه هذا حال الدنيا تأخذ مثل ما تعطي ..
خذت كم نفس و تكلمت بصوت هادي رغم دموعها اللي ما وقفت:اليوم بس حسيت إني عندي أبو ..
ابتسمت جنى و بصوت كله حماس لعل و عسى تنسيها شوي حزنها:طول عمره أبوك .. لكن الظروف أقوى ..
كملت لمى و هي توضح الشيء الايجابي من هالحادث و اللي ما غفلت عنه:مع إني استقبلته بكلام جارح لكنه جلس معنا طول الوقت .. حتى لما رجّعنا للبيت رجع يدق يشوف إن كان محتاجين شيء أو لا .. حسيت نفسي صغيرة قدام كرمه معنا ..!!
جنى بنفس الحماس:عسى أن تكرهوا شيئا و هو خير لكم ..
مسحت دموعها:ألمى بعد عمري .. تأثرت كثير تخيلي من نامت الظهر للحين ما صحت ..
جنى بخوف:قوميها .. شوفي لا يكون صار لها شيء ..
لمى:كل ما مرت ساعتين هزيتها و الحمد تتجاوب .. _تنهدت من أعماق قلبها:طول أيام العزاء بكون في بيت جدي .. ما أدري إذا بقدر أداوم أو لاء ..
جنى:اتركي عنك هالكلام .. الدراسة لاحقة عليها .. بس تعرفين وينه بيت جدك؟
هزت رأسه بالنفي:لاء .. ما أذكر ..
ضحكت عليه جنى حتى تلطف الجو:هههههههههههههه .. أمحق من حفيدة ..
لمى ابتسم غصبن عليها:يالله مناك ما تصدقين تلقين شيء تمسكينه علي؟!
جنى و الابتسامة على وجهها:يالله روحي نومي حتى يمديك تصحين بدري ..
لمى و الابتسامة تتلاشى من على وجهها:تصبحين على خير ..
جنى:و إنتي من أهله .._سكرت جنى و غرقت في دموعها اللي طول ما هي تكلم لمى ماسكتهم .. دايما تعلق على هالمشاهد لما تشوفها بالتلفزيون بالسخااافة .. بس لما عاشتها الحين حست بصعوبتها ..
..
سكرت لمى و هي توحد و تكبر .."لا إله إلا الله .. الله أكبر و الحمد لله" .. تواسي نفسها بنفسها .. لكنها ما لحقت تكمل الدقيقة إلا جوالها يرن ..
ردت:الوو ..
سلطان من غير ما يسلم و بكل لهفة:هاا .. أخبارك الحين؟!
لمى بنبرة هادية:الحمد لله أحسن ..
سلطان و التوتر بصوته:و كيفها أختك عساها أحسن ..؟!
هزت راسها و بتنهيدة أليمة:الحمد للة بخير ..
سلطان و هو يتنهد:عظم الله أجرك ..
لمى بصوت مخنوق:أجرنا و أجرك ..
سلطان:ما عليه يا قلبي .. الدنيا فانية و محد عايش على طول موب باقي غير وجه سبحانة و تعالى ..
همست بكل حزن و ألم:سبحانة ..
سلطان:وين بيكون عزاكم؟!
لمى:في بيت جدي ..
سلطان:و بيت جدك وين فيه بالضبط؟!
هزت كتوفها:مدري ..
سلطان بعد ما أخذ نفس طويل:جدك .. أبو أبوك ..؟!
لمى:ايه ..
سلطان:طيب .. أنا أدق عليك بعدين عشان أخذ الوصف ..
لمى:الساعة عشر بكون هناك ..
سلطان:أوكية .. بكون هناااك .. ؟!
هزت رأسها:صار خير؟!
سلطان ما عاد عرف وش يحكي فيه و عجز يطلع كلمة يواسيها بها حس إنه بيفجر الحزن اللي فيها و يزيد همومه وحب ينهي الاتصال:يا لله تصبحين على خير ..
لمى:و أنت من أهله ..
قفلت الخط و رمت الجوال على طرف السرير .. قربت من ألمى .. هزت كتفها و تحركت غطتها زين و طلعت من غرفتها ..
توجهت لغرفة أمها و فتحت الباب بكل هدوء .. لقتها نايمة .. همست في خاطرها"يا قو قلبك .. تنومين و ولدك راح و الله العالم بحالة و الثاني بين الحياة و الموت" .. تنهدت من أعماق قلبها .. و سكرت الباب بكل هدوء مثل ما فتحته ..
.._.._.._..
نهآآية الجزء .. ^_*





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[12]|ـثاني عشر


لابسة عبايتها و واقفة قبال غرفة أخوها .. شوي تطق الباب بأدب و شوي تطبل عليه و آخر شيء ضربته بكل قوتها و رفست فيه ..
فتحت سلطان الباب:وجع إن شاء الله ..
أروى بعصبية:يوجع العدو ... ساعة حشى رايح لعرس موب عزاا ..
صحى تركي بسبب إزعاجهم طلع و وقف يتفرج عليهم ..
سلطان و هو يسكر باب غرفته:ألحين موب إنتي زعلانة .. وش جابك لهنا ..؟!
أروى بكل غرور:مالت عليك و على اللي يفكر يصالحك .. و أصلا لو بيدي ما قبلت أجي معك هالمرة بس أمي أصرت أروح معك عشان تدل المكان لأنك أنت اللي بترجعنا ..
سلطان:لا يا شيخة .. هذا عزاا خمس دقايق و تطلعون ..
شهقت:لا يا عيوني أخو صديقتي ميت و تبيني أسلم عليها و أطلع .. لازم أوقف جنبها ..
سلطان بكل ضيق و هو يعدل شماغة:ليش إن شاء الله ؟! .. ما تسوا علينا هالصداقة اللي بتبهذلنا ..!!
أروى بعصبية:عشان بكرة لما تموت تجي توقف جنبي .. هذا إن زعلت عليك ..!!
و اعمل حسابك العزاء ثلاث أيام ..
سلطان بكل غيض:أجل .. فارقي عن وجهي و روحي لحبيب القلب(يقصد عامر) يوصلك .. أنا رايح لحالي ..
أروى بعصبية أكبر:لااا . عسى بس ..
حس بطفش ما عندهم نية يخلصون هوشتهم .. صرخ تركي:بس أنت معها ..!!
لفوا عليه متفاجئين .. .. تركي بعصبية:حش و لا مبزرة في الروضة .. ما تستحون على وجيهكم كل واحد طول و عرض تتهاوشون مثل البزران ..
سلطان و أروى بصوت واحد:و إنت وش دخلك؟!
رفع حواجبه متعجب:احلف أنت معها؟!
مشت أروى و هي متوجهة للدرج:أنا نازلة لتحت ..
سلطان و هو يناظر تركي بطرف عينه:يالله مشينا .. >>> .. مدري وش يحسون به؟! خخخخ
رفع تركي رأسه للسماء:الحمد لله و الشكر .. العقل نعمة ..
.._.._.._.._.._..
في مكان أبعد .. هي الثانية واقفة تلبس عبايتها ..
دخل عليها .. و بطفش:يالله خلصينا ما صارت .. تراه عزاء؟!
جوري:ثواني بس أضبط البرقع ..
نواف:و آخرتها بتغطينه .. يالله قدامي ..
جوري:لحظة .. _ناظرت نواف بترقب:أقول نواف؟!
نواف واقف جنبها و يعدل ياقة ثوبه:نعم؟!
جوري و الفضول يقتلها مع أنها للحين زعلانة منه بس تحس الكلام بينهم يذوب الجليد غصبن عنها و عنه:ما ودك تنطق وش جبت أمس معك ..؟!
رفع حاجب:سر!!
جوري بنبرة ترجي:يالله عاد ما صارت ..
ناظرها و ابتسامة الانتصار على وجهه:الحين إنتي زعلانة و إلا شلون؟!
جوري بكل جدية و بنبرة قريبة للعصبية:يعني وحدة زوجها تاركها فوق الثلاث أيام في المستشفى و قبلها قاطها في فندق لا يدق و لا يسأل .. وش تتوقع مني أضحك لك .._سكتت حست بالعبرة تخنقها و حمدت ربها إنها لابسة البرع وقاضية غطت عيونها و مشت بعيد عنه و وقفت عند الباب تنتظره ..
..
تنهد بضيق و سكت لحظتها حتى ما يضيق صدرها بهالموضوع .. طلع قدامها ..
حتى هو مستصعب النقاش فـ هالموضوع و كل مرة يوعد نفسه لو تكلمت معه جوري بحرف واحد خلاص بيسوي نفسه ما صار شيء بس ما يدري ليش تجي معه ردود فعل غبية تخرب كل شيء ..!!
.._.._.._.._.._..
جلست على طرف السرير .. و بنبرة ترجي:بسام الله يخليك خمس دقايق موب ضارتك؟!
بسام و هو يريح ظهره على السرير:ليان الله يخليك .. جسمي مكسر حدة .. يكفي عزيمة أمس انهد حيلي من جلست الكرسي ..
ضربت على جبينها على خفيف:وشلون نسيت أقول لك؟!
بسام و الاهتمام واضح على وجهه:خير؟!
ابتسمت ليان:ريناد .._بسام حس بدقات قلبه تتسارع .."لا ياربي ما أبي أموت الحين".. كملت ليان ونبرة صوتها ما خلت من الفرحة:ريناد أمس عطتني موافقتها ..
بسام حس بالمفاجأة تشل تفكيره:موافقة ايش؟!
ناظرته بنص عين:على زواجها منك ..
بسام و هو ينزل رأسه لتحت:بس أنا ..
ليان بخوف:وش فيك أنت؟!
بسام بعد تنهيدة قوية .. عقله انشل لثواني لكن بثواني حسب كل شيء ممكن يمر فيه بعد موافقتها:ما أحس إني تعودت على وضعي الجديد .. وشلون أتزوج و أكون لي أسرة؟!
ليان و هي تمسك يده:ما عليه كل شيء بالتعود و بعدين ريناد تحبك و بتتأقلم معك بسرعة ..
قطع عليهم حوارهم دخلت سطام .. قرب و جلس على أقرب كرسي و عينه على يد ليان المتشابكة مع يد بسام:مطولة أخت ليان؟!
ليان بترجي:بسام موب راضي يجي؟!
سطام وهو يزفر بكل ضيق:خليه براحته و بعدين هو توه طالع من المستشفى ؟!
ليان:بس بيجلس لحاله ..!!
سطام و هو معقد حواجبه:و إذا .. وش فيها هو موب بزر صغير ..
ما قدرت ترد عليه .. لأنها عارفة راح تجرح بسام .. ابتسمت و حبت و تغير الموضوع:الحين ما أقدر أتركه لحاله لكن بعد شهر يمكن ..!!
سطام و علامات الاستفهام على وجهه:بعد شهر؟!
ابتسمت ابتسامة عريضة:ريناد وافقت على بسام .. و دامها وافقت بكلم أبوي حتى يصير كل شيء رسمي و شهر بإذن الله و ريناد هنا زوجة لبسام ..
حاول يكتم التنهيده لكنها خانته وطلعت:الف مبروك بسام .. إن شاء الله أكون أول من يهنيك ..
بسام تذكر موضوع سطام اللي تكنسل بسببه:الله يبارك فيك و عقبالك ..
ليان و هي تغمز لـ سطام:اليوم بفتح عيوني ع الآخر أدور لك على عروس ..
سطام بنبرة استهزاء:وين فـ عزاء؟!
ليان بحماس:بالعكس أحسن مكان العزاء .. عشان محد يكثر من هالمكياج و نشوف الجمال على حقيقته ..
وقف سطام و هو يطنش كلامها:خالتي أم تركي برا و أمي و لوجين .. ينتظرون ..
وقفت ليان:والله!! .. و جالس تسولف ..
سطام:الحين أنا الغلطان ..!
ليان:أروى جت؟!
سلطام يلهي نفسه بنفسه عن سالفة الزواج:بنت عمك ما جت .. ها بسام ما غيرت رايك؟!
بسام:الله معكم ..
تقدمها سطام و مليون فكرة و فكرة تحوم بفكره .. "صارت لك فـ الأخير .." .. ابتسم بكل استهزاء .. "من البداية و الكل يخطط يزوجك اياه" ..
ركب سيارته و غمض عيونه لثواني و هو يذكر كلام أبوه .."ريناد صغيرة ما تناسبك و أنت بعد توك صغير على الزواج" .. تنهد بكل ضيق و هو يسحب سيجارة و يولعها ..
همس بكل ضيق:بس موب صغيرة يوم خطبها بسام ..!!
.._.._.._.._.._..
واقفة قدام المرايا تلبس نقابها لكن فكرها موب معها ..
..
مياف زفر بكل ضيق:ليش طلعتي من المستشفى موب بدري؟!
غزل بكل خجل:و الله لو الود ودي كان جلست شهر عشانك بس مو بيدي ؟!
مياف:يا فديتك ..
ابتسمت غزل:تسوي نفسك ما تعرف قدرك .._قاطعها .. طلعت عبدالعزيز من غرفته اللي كانت غزل واقفة قريب منها .. ناظرته بكل ربكة ..!!!
عبد العزيز و النوم بعيونه:غزل وش تسوين ..؟!
بلعت ريقها و بصوتها الهادي:وحدة من البنات داقة تسلم علي .. طلعت عشان ما أزعج فجر ..!!
مشى بخطوات كلها كسل لـ الحمام:يا الله لا تطولين و ادخلي نومي ..
زفرت بكل راحة:إن شاء الله ..
لفت على باب غرفة عبد العزيز:ما لقيت أوقف الا هنا ..
..
صرخت فجر:غزززززل ..!
لفت عليها مبرتبكة:هاااا ..
فجر:يا الله بنتأخر ع العزاء ..
رفعت عبايتها على رأسها:يا الله جاية وراك ..
.._.._.._.._.._..
في السيارة .. من ركب و هو مشغل إذاعة القرآن كله رجاء بـ رب العالمين يهدي سرهم و تنحل مشاكلهم .. بعد ربع ساعة تقريبا وطى الصوت ..
نواف و هو مركز في الطريق:نتكلم الحين ..
جوري اللي كانت سرحانة:نعم؟!
نواف:من تزوجنا و إنتي عارفة الظروف .. ما أقدر أبين زواجنا لا أهلي و لا حتى لأقاربي .. لسبب واحد بس لأني أبيك و متمسك فيك و لو قلت لأهلي بيفرقون بيننا .._لف عليها و شاف الاهتمام بعيونها ..
رجع عيونه للطريق و رجع يكمل كلامة:و الحين الفرصة جت لعندنا و هو الولد اللي جاي في الطريق إن شاء الله .. شوفت عينك كملت العشر سنوات مع دلال و أنا متأكد من التحاليل أنها عقيم بس كل العايلة عندها أمل بـ دلال ..
و الحين إنتي حامل بحفيد العايلة الأول مني اللي بيشيل اسمها و هالشيء بيسهل الموضوع علينا و بتكون عندي الحجة القوية اللي أبرر فيها زواجي منك .._سكت ينتظر جوابها لكنها ما ردت ..
تنهد بكل ضيق:يعني عاجبك وضعنا كذا .. ولدنا جاي بالطريق و الحرب قايمة بيننا ؟!
تكلمت بكل هدوء:طول عمري ساكتة .. ما راح يفيدني الكلام اليوم ..
نواف عصب و يحاول يمسك نفسه صمتها يقتله أكثر:ليش تقولين هالكلام ..؟!
جوري:نواف الله يخليك .. ما أبي أتكلم الحين .._وقف عند الإشارة وسكت و سمح للصمت يأخذ مكانة بينهم ..
..
.
..
بسيارة جنبهم متجهه نفس الاتجاه .. سلطان و هو يراقب الإشارة:و العايلة ليش قاطين وجههم و رايحين للعزاء ..
أروى بنبرة أقرب للفلسفة:أولا عيب عليك تقول هالكلام .. ثانيا أخت صديقتي في نفس الوقت تصير صديقة جنى و ريناد و فجر و حتى ليان ..
سلطان و هو يحرك:لاحوول .. قطة على أصوول ..
أروى تحاكيه من طرف خشمها:يا تقول كلام سنع يا تسكت ..
ناظرها بطرف عين:مبزرة آخر زمن ..
سكتت مالها خلق هوشات تفكيرها بدا ينشغل مع ألمى وش بيكون وضعها مع هالموقف اللي ما تنحسد عليه ..- تذكرت شيء فجأة .. أورى بنبرة لوم:وين كنت أمس .. انتظرتك كثير حتى تأخرت على العزيمة ..؟!
سلطان و عينه على الطريق:أمس شفت حادث الله لا يوريك .. و قفت أساعدهم ..
أروى بكل حماس:وش سويت؟!
سلطان بنبرها كلها ألم و هو يتذكر الحادث و حال لمى من بعده:نقلتهم للمستشفى و جلست معهم .. لحد ما تطمنت عليهم ..
أروى و تفكيرها السطحي .. اللي تبينه قدامهم على الأقل:والله و طلعت نشمي يا أخوي ..
ناظرة بطرف عين:طايح من عينك؟!
أروى:لا موب القصد .._ هدى سلطان من سرعته .. ركزت على الطريق:إلا أنت وين رايح؟!
وقف سيارته على جنب:بنزل أعزي ناس دامهم في طريقي و عقبها نطلع لعند صديقتك ..
أروى بنظرات استطلاعية:بس هذا بيت جد صديقتي !!
سلطان:والله .. تعرفين أخوها أجل؟!
أروى بكل استغراب:ايه ناصر هو اللي مات ..
سلطان و هو ينزل: يالله انزلي .. زين طلع المكان واحد ..
بانت نظرة تفكير بعيونها .. "وش يجيب سلطان عند بيت ألمى مكان الحادث و هو ماله غرض بمنطقتهم ..؟!!"
.
..
.
قبلها بـ دقايق .. في بيت جد لمى بيت واسع .. وشكله الخارج البسيط ما يدل على أناقته و ترتيبه من جواا ..
في مجلس الحريم .. كل وحدة حالتها حالة و دمعتها على خدها حتى لو ما كانت تعرف ناصر لكن تتحسر على موته بهالعمر ..
لفت لمى على يمينها شافت أختها اللي من صحت و عيونها ما فارقت الأرض لاهي اللي صاحت=بكت" و لا هي اللي صرخت و لا تكلمت حتى .. لمى حست بالعبرة تخنقها على وضع أختها اللي لا يسر عدو و لا صديق ..
لفت عليها عمتهم نور(أصغر العمات):لمى .. وش رايك تأخذين أختك لجوا؟!
لمى مع ابتسامة ألم ما تخفي لمعة الدموع بعيونها:بس ما يصير نترك الناس و ندخل؟!
العمة نور:بس أختك تعبانة و الجلسة هنا متعبتها و بعدين البنات كلهم جوا .. !!
وقفت لمى و بصوت خافت:طيب .. شورك و هداية الله ..
العمة نور مع ابتسامة:في الغرفة اللي حطيتوا أغراضكم فيها ..؟!
سمعت كلام عمتها .. و خذت ألمى لجوا .. و طول الطرق نظرات الترقب من كل الحاضرات ما فارقتهم ..
فتحت باب الغرفة و انصدمت من البنات اللي كانوا جالسين فيها لأنها تركتها من دقايق فاضية .. و كل عيون البنات اتجهت للباب يشوفون من اللي دخل عليهم ..
همست لمى:السلام عليكم ..
ردو بصوت واحد واطي:و عليكم السلام ..
دخلت و سكرت الباب و توجهت للسرير اللي بزاوية الغرفة هو الوحيد الفاضي .. ساعدت ألمى تنسدح و تريح جسمها و جلست جنبها ..... و سرحت بعيد و هي تسترجع ذكرى قريبة ..
..
طلعت شنطتها و شنطة ألمى للصالة .. لقت أمها واقفة عند الباب ناظرتها بتعجب ..
أم ياسر بعصبية:بتبيعون أمكم برخيص؟!
لمى و هي ترفع جسمها:أي بيع الله يهديك يمة .. هذا عزاء ..
قاطعتها بعصبية أكبر:مهما كان المفروض ترفضون .. و ينجبر أبوكم يحط العزاء هنا ..
تنهدت لمى بضيق و توجهت لغرفتها و هي مطنشة أمها ..
صرخت أم ياسر:حسبي الله و نعم الوكيل فيكم من بنات .. ما تنفعون أصلا أنا عارفة أنكم تبونها من الله .. آآخ بس آآخ على عيالي اللي راحوا .. يا حسرتي عليهم راحوا و ما بقى لي عزوة من بعدهم حسبي الله و نعم الوكيل حسبي الله و نعم الوكيل ..
..
تنهدت بكل حرقة و رجعها لواقعها صوت وحدة من بنات عمها ..
..
نوف بنت عمها سعد.. تأشر لها من بعيد و تناظرها:يا هوووـــــــــــــــــووو ..
أختها نهى تتحسر:يا ربي الله بلاني باخت عربجية ..
نوف بعصبية:وش دخلني إذا هي صمخة و ما تسمع؟!!!
بنت عمهم فيصل .. أميرة:انتم ما ترتاحون إلا بهوشة؟!
قربت الجوهرة .. بنت عمهم خالد .. بكل دلع:يا ربي منكم لازم تطلعون فضايحكم .. من أول يوم ملحوا أعماركم على الأقل ..!!
أسماء أخت أميرة .. تبعد المفرش عنها بعد ما كانت تحته .. و بكل عصبية:الله يأخذكم من علل أبي أنوم .. _بنبرة كلها ترجي:والله العظيم جاية مواصلة ..
رمت نهى عليها علبة البيبسي اللي كانت بيدها:إنتي اللي الحمد لله و الشكر .. حياتك نوم و عبد العزيز ..
أميرة من قلب:ايه والله .. العسل كله لعبد العزيزوه و إنا لنا الله ...
جلست أسماء و جلست تفرك اليد اللي صابتها علبة البيبسي:آآآهـ حسبي الله عليك من بنت .. عدوه موب بنت عم ..
قربت نهى و جلست قبال لمى:ما عليك من هالرجة .. تتذكريني؟!
ابتسمت لمى:آخر مرة كنت هنا كان عمري تسع سنوات .. يعني أفهم .. و أكيد أذكر ..
جلست أميرة و بحماس:يعني تتذكرين لما كنا صديقات ..
ضحكت لمى من كل قلبها:و ليه إنا الحين .. موب صديقات؟!
نهى و نظرة السرحان بعيونها:يالله .. كانت أياااااااام حلووة .. أيام حربنا مع العيال و أيام نحشتنا من بيت جدي ..
قربت الجوهرة:والله تتكلمين جد .. انحشتوا من البيت؟!
نوف بنفس موجة العربجة:يومها كنتي بزر ..
الجوهرة و هي عافسة ملامح وجهها:يعني إنتي اللي كنتي كبيرة ..!!
ضحكوا البنات عليهم من قلب .. هههههههههههههههههههههههههههههه ..
كملت الجوهرة:أنا أقصد موب مبين عليك إنك مثل هالخبلتين .. (تقصد أميرة و نهى ) ..
نهى و هي رافعة حاجب:محد خبل إلا أنتي ..!!
أسماء عقب ما كانت توجهه نظرات الحقد لأميرة .. سحبت المفرش و رجعت تغطي نفسها:كلكم مهابيل ريحوا ..
نوف:أقووول .. إنتي بس انثبري ..=اسكتي" ..
..
دخلت عليهم فجأة .. منزلة عبايتها على كتفها و شايل بنتها على كتفها اليمين و ولدها يمشي وراها و هو ماسك عبايتها من جهة اليسار.. :السلام عليكم ..
البنات:و عليكم السلام ..
نوف ونبرة صوتها الخشنة>>فعايل العربجة:هلا والله و غلا ..
قربت منهم منى و مع ابتسامة:هلا بك يا أختي .._مدت بنتها لأميرة:ما عليه حبيبتي ما تسكت إلا معك امسكيها عندك ..
أميرة تأخذها منها:هاتيها .. بعد عمري ..-تصغر صوتها:يا قلبي عليها تدنن ياناس .._ بدت تلعب مع بنت عمها الصغيرة و لهت عن البنات ..
منى و هي تنزل عبايتها و تحاول تبعد ولدها عن رجولها:ابعد يا هالعلة .. أعوذ بالله منك لاصق فيني لو إنك علك كان طحت من زمان ..
نهى و هي تحاول تجر فهد من عند رجول أمه:عيالك مدري وش يحبون فيك؟!
ضحكت منى:نهى الله يخليك امسكية عندك أبي أطلع عند الحريم .. ما يصير متأخرة و اجلس هنا بعد ..
جرته نهى لحضنها و هو يصارخ يبي أمه .. مشت بسرعة و طلعت حاول يلحقها لكنها سكرت الباب قبل لا يوصل جلس وراء الباب يصارخ ..
قربت منه نهى تحاول تهدية .. أما البنات طنشوه و تركوه لنهى يعرفون ولد عمهم رأسه يابس و عنيد و لا يرضى بسرعة و ما يستسلم بسهولة ..
لكن لمى ما هدا لها بال طلعت شكولاتة من شنطتها و مشت لعند فهد مدتها له .. و بدون أي مفاوضات ركض لحضنها و سحب الشكولاته من يدها ..
نهى بكل ضيق:موب زين كذا .. بعدين يتعود .. خالتي منى مزعجتنا لا تعودونه و لا تعودونه ..
ابتسمت لمى و هي توقف و تشيله معها:حرام توه صغير .. هي مرة وحدة موب ضارة .. و بعدين الحين الوضع حرج بينزعجون الحريم من صوته .._مشت و رجعت لمكانها على السرير .. جنب أختها ..
أميرة تخوف لمى:لو تدري عنك خالتي منى و الله تطلعك من البيت ..
نوف باستهزاء:كل شيء عندها نظام و انضباط ..
الجوهرة بدلعها الرباني:هذا يسمونه اتيكيت يا المتخلفة ..
نوف و هي ترمي المخدة عليها:محد متخلف غيرك يا المايقة=الدلوعة" ..
الجوهرة تقهرها:قصدك بنوته موب مثلك ولد ..!!
قطعهم صوت الباب ينطق .. دخلت العمة نور:في بنات يسألون عنك لمى؟!
دخلت .. جنى و جوري و فجر و ريناد .. وقفت لمى و هي شايلة فهد:جنى؟!!!
..
( عايلة جد لمى ..
تتكون من ثلاث أعمام و الرابع أبو لمى و عمتين ..
سعد العم الكبير عنده من العيال ناصر 24 سنة – نهى سنة 19صديقة الطفولة للمى - نوف العربجية 15 سنة ..
فيصل العم الثاني .. عنده مشاري 23 سنة – أسماء 22 سنة و أميرة 19 سنة ..
خالد العم الثالث و عنده وحيدة أمها و أبوها الدلوعة .. الجوهرة 15 سنة ..
و أخيرا تركي .. اللي هو أبو ياسر .. عنده من زوجته الثانية منى .. عبدالعزيز 9 .. فهد 5 سنوات و لمياء سنة و نص ..
و العمات .. العمة هند و هي ساكنة بالجوف .. العمة نور العمة الصغيرة و توها متزوجة قريب .. )..
رجعت تجلس لمى بمكانها .. بعد الترحيب الحار و الأخذ بالأحضان .. لكن هالمرة جلست فهد على يمينها و جنى جلست على يسارها ..
جنى تعاتبها:يصير معك كذا و لا تعطيني خبر .. غير المكالمات اللي طنشتيها من أول اليوم ..
لمى و نظرة الحزن بعيونها:أمس كانت عزيمتكم لـ للغزل و بسام .. ما حبيت أخرب عليكم فرحتكم ..
جوري بنفس نبرة اللوم:بس ما يصير كذا .. أمس جنى طيرت عقلي من فرضياتها المجنونة ..
لمى و علامات الاستفهام بوجهها:فرضيات؟!!!
جوري تقلد جنى:تخيلي .. لو صاير معها حادث و إلا انخطفت لااا يمكن تكون هربت ..
ضحكوا البنات على كلام جوري حتى بنات عم لمى اللي ما يعرفون أحد منهم ..
جنى بعصبية:صار اللي أردى من اللي قلته ..!!
اختفت الابتسامة من على وجه لمى ..
رجعت جنى تبتسم:صح إن الوضع أبدا ما سمح .. بس عندي لك أخبار تطير عقلك من الفرحة ..
لمى بحماس:والله .. وش صاير؟!
جنى توجه نظرات الخبث لجوري:نبدا في جوري خانوم ..
لمى و هي توزع نظراتها بين جوري و جنى .. و لاحظت نظرات التهديد من جوري لجنى ..
بس جنى ما عطتها بال:هذا الله يسلمك مدام جوري .. حامل ..
لمى و ليان و فجر بصوت واحد مليان صدمة:حاااااااامل ..
ضحكت ريناد من كل قلبها .. بعد ما كان الصمت نصيبهااا من الجلسة:الله يقطع بليسك .. فضحتي البنت ,, هم أصلا ما يدرون إنها متزوجة ..!!
جوري حست بالإحراج و وجهها صار أحمر ..
جنى:هذا هم عرفوا ..؟!!!
ليان بعد ما استوعبت:مبروووك .. جوري .. يالله عقبال ما تجبين الثاني و الثالث ..
فجر باستهبال:و إذا كان هذا الثاني ..
جنى:لاء هذا الأول .. و بعدين وش فيكم علقتوا ع الموضوع .. لمى تبي تسمع بعد ..
لمى مع ابتسامة مختلطة بملامح لحزن:مبروك يا جوري .. أول ما نخلص من هالعزاء .. لك علي لك حفلة ما صار مثلها ثنتين ..
جوري:الله يبارك فيكم .. و بعدين السالفة ما تستاهل كل العالم تحمل و تولد .._ و عطت نظرات لجنى تطيح قلبها ..
جنى كالعادة طنشت ..:اسمعي الخبر الثاني .. رنودة ..
ريناد بكل عصبية:جنووه ما بعد صار شيء لا تقعدين تتكلمين على الفاضي ..
فجر بكل تشكيك:لا لا .. يعني ناوية تغيرين رأيك ..!!
ريناد باندفاع:لا .. بس ما بعد صار شيء رسمي ..
ابتسمت ليان:أمس تكلمت أنا و بسام مع أبوي و اليوم المغرب بيكونون عندكم ..
ريناد .. ما بقى لون ما تلون به وجهها شوي أحمر شوي أصفر و شوي صار أزرق ..
لمى و هي توزع نظراتها بينهم:وش السالفة ..؟!
جنى:أخيرا حنت سندريلا و رضت بالأمير ..
لمى فهمتها على طول:لا تقولين ..!!!
هزت جنى رأسها بالموافقة ..
لمى بكل حماس:مبرووووك ريناد .. أخيرا ما بغيتوا ..
ابتسمت لها ريناد .. و بالموت بعد .. من سمعت الخبر من ليان و هي مو حاسة بغير دقات قلبها اللي تتسارع ..
لمى:وش بعد عندكم ؟! و الله إنكم فرحتوني ..
جنى:الخبر الثالث و الأخيرة عن ليووووووون ..
ليان بكل جدية:لا عاد هذا اللي ما ينفع تتكلمين فيه!!
جنى رافعة حاجب:خير .. إن شاء الله ..
ليان:لأن فعلا ما في شيء يثبت إنه راح يتم ..
جنى و هي تغمز لـ لمى:ما عليك منها بس .. جايها معرس بس شكله غير ..
ابتسمت لمى:الله يكتب اللي فيه الخير ..
ليان:ايه هاذي الناس السنعة .. موب_تقلد صوت جنى:بتتزوجين غصبن عليك ..
جنى بغرور:تتهزون فيني .. بس ما عليه بيجي اليوم اللي تعرفون فيه قدري ..
جوري:آفآآ .. إنتي طويلة العمر .. العزيزة و الغالية ..
جنى:والله محد مبرد قلبي غيرك .. فديتك .._ابتسمت جوري ..
دخلت عليهم العمة .. التفتوا عليها كلهم ..
ابتسمت لهم:الغدا .. بنات؟!
لمى بنبرة تردد:حياكم بنات .. و اسمحوا لي موب مشتهية ..
جنى بنبرة تهديد:ليش هو على كيفك؟!
العمة نور:ايه والله .. عليك بها .. جاية هنا من غير ما تفطر و موب راضية تحط شيء في فمها ..
جنى بكل غرور:ما عليك منها .. بتشوفني و تنفتح نفسها ..
ابتسمت لمى و هي توقف:لعيونك .. بس ..
وقفوا البنات .. ليان:يالله مشينا ..
غزل و أروى اللي كانوا جالسين على الأرض قريب منهم و يتهامسون .. غزل:إنا موب مشتهين بنجلس عند ألووم يمكن تقوم ؟!!!
لمى:ما يصير ..
غزل:أنا توني ماكلة حتى اسألي فجر ..
فجر:ليش على بالك بطلعك من البيت .. و بطنك فاضي ..
العمة:نور خلاص براحتكم ..
جوري:يالله قبل لا يفقدونا الحريم ..
..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



طلعوا كل البنات لبرا .. و ما بقى في الغرفة غير ألمى اللي من دخلتها و هي نايمة و بنت عمها أسماء الغرقانة في النوم هي بعد .. و غزل و أروى اللي غيروا مكانهم لعند ألمى على طرف السرير ..
غزل بكل ضيق:بعد عمري أكيد مصدومة .. من اللي صار لأخوانها كانت دايما تتكلم عنهم ..
أروى و لمعة الدموع في عينها من الحزن بس مو على حال ألمى:الله يعينها ..
غزل:سمعتي اللي سمعته ..؟!
عقدت أروى حواجبها:ما يحتاج تذكريني..
غزل .. مع أنها تدري وش قد أروى بنت خالها و صديقتها مجنونة ببسام بس ما حبت تزيد الجروح عليها بعد ما سمعت الخبر من ريناد .. حبت تغير الموضوع:كأنك قلتي لي إنك جيتي مع سلطان؟!
هزت رأسها بالموافقة ..
غزل:ما كأنك أمس قلتي لي أنكم متهاوشين ..؟!
أروى و هي تريح ظهرها على ظهر السرير:خليته يراضيني غصبن عليه ..
غزل لقت سالفة تمسكها:و ليش ما انتظرتي لحد ما يجي يعتذر منك ..؟!
أروى تناقش بكل جدية:ما أحب الرجال اللي يعتذر .. و إذا بغيتهم يعتذرون لي استهبال لا أكثر و لا أقل ..
ناظرتها غزل بتعجب:دنيا العجب ..؟!
أروى:على قولت عموور حريم مالهم أمان ..
ضحكت غزل من كل قلبها:هههههههههههههههههههههه .. الحين الحريم اللي ما لهم أمان ..
تنهدت بكل ضيق:هذا اللي صاير هالأيام ..
اختفت الابتسامة من على وجه غزل و بانت نظرة سرحان بعيونها ..
أروى:اللي مأخذ عقلك يتهنى به ..؟!
غزل مع ابتسامة إحراج:محد .. المهم ما عاد لمحنا طيف لأخوك عامر ..؟!
أروى:تصدقين حتى أنا فاقدته .. مدري وين يغط؟!!!
غزل و عيونها على ألمى النايمة بكل عمق و واضح عليها التعب:يالله على قولتهم الغايب عذره معه ..
.. فتحت عيونها و ما ركزت حست بضباب على عيونها .. ركزت في الأصوات اللي حولها عرفتهم على طول .. جلست بسرعة:غزل .. أروى ..
ابتسمت أروى:صح النوم ؟!!!
ألمى و هي تعدل جلستها وتناظر فيهم و هي مو مصدقة:من متى و أنتم هنا؟!
غزل مع ابتسامة:وش هذا بالضبط؟!
أروى:العالم:تقول .. حيا الله من جانا .. يا هلا و مسهلا .. مساء الخير .. موب من متى و أنتم هنا؟!
المى و اخيرا وضحت الرؤيا عندها:لا موب القصد بس .. _قامت من على السرير:بروح أغسل وجهي .._رجعت توقف ..
أروى مع ابتسامة:وش فيك؟!
ألمى:ما أعرف الطريق هنا؟!!!
ضحكت عليها غزل من كل قلبها:هههههههههههه .. هذا وهو بيت جدك .. الله يخلف عليك ..
في الصالة عند الحريم .. على سفرة الغدا كل اللي حضروا العزاء ملتمين عليها ..
في مكان العمة نور .. على يمينها منى زوجة تركي"أبو ياسر" .. و على يسارها لمى ..
وقتها الكل يتهامس مع بعض و في منهم يتكلمون بصوت عالي .. الازعاج كان سيد المكان ..
بعد دقايق بسيطة من بداية الأكل .. انسحبت جنى و على طول قامت وراها ليان .. عند المغاسل ..
ليان و هي تغسل يدها:أمداك تخلصين؟!
جنى و هي تغسل هي الثانية:ما كان لي نفس بس جلست عشان لمى ..
ليان:اهاا ..
جنى و هي تنشف يدها:عندك كلام قوليه ..!!
ليان و علامات التعجب على وجهها:أنا؟!
ابتسمت جنى:عندك شيء؟!
ليان:بغيتك في موضوع خاص بس ما أبيك تكبرين السالفة؟!
استغربت جنى:وش هالموضوع؟!
قربت ليان و همست لجنى:بغيت أسألك عن أشياء تخص .._ غصت بالكلمة و ما قدرت تطلعها ..
همست جنى:عن ايش؟!
ليان و الخوف بعيونها:راكان ..
ابتسمت جنى:بس .. و كل هالمسلسل عشان زوج المستقبل؟!
ليان تهمس بعصبية:قلت لا تكبرين الموضوع؟!!!
جنى بكل ثقة:خلاص .. على قولتهم حطي في بطنك بطيخ صيفي .. محد بيدري .. بس وش بغيتي تعرفين؟!
سحبت جنى ليان و دخلوا عند الحريم و جلسوا بزاوية فاضية و قعدوا يتهامسون ..
..
لفت منى(زوجة تركي)على أميرة اللي جالسة على يمينها و حاطة بنتها لمياء في حضنها .. همست منى:أقول أميرة؟!
ابتسمت أميرة:آمري خالتي؟!
منى و عيونها على لمى:من هاذي اللي جالسة على يسار عمتك نور؟!!!
أميرة و هي توكل لمياء:هاذي لمى بنت عمي تركي ..
ارتبكت منى و لا شعوريا طاحت الملعقة من يدها ..
لفت عليها نور:خير يا أم فهد ؟!!!
منى:سلامتك .. ما في شيء .. _ناظرت أميرة في زوجة عمها بكل تعجب أبدا ما توقعت ردت فعلها ..
..
جالسين بزاوية المجلس يراقبون الحريم و هم ياكلون .. بس ما كانوا اللي الوحيدين اللي رفضوا يأكلون .. في بنات غيرهم جالسين بعيد ..
همست لوجين بكل اشمئزاز:اوووف شوفي وش حاطين ..؟!
ريتاج ما عادت تطيق كلام لوجين:وش فيه .. نعمة من رب العالمين ..
لوجين بكل ضيق:الحين الناس تطورت صارت تحط بوفيهات فـ العزاء و هم حاطين رز و لحم .. وش ذا البخل ..
ناظرتها بنص عين:ما كليتي لا تعيبين ع النعمة ..
ناظرتها بكل غرور:طبعا بتدافعي عن أكلهم .. لأنك مثلهم ..
ريتاج بكل طفش:لوجين يرحم لي أمك .. روقيني ..!!
طنشتها لوجين ما درت إن ريتاج اهي اللي مطنشتها .. فتحت جوالها و قعدت تفتش فيه .. لوجين بكل حالمية:فديت قلب عسوو ..؟!
عقدة حواجبها:ووووع وش ذا الدلع ..؟!
لوجين:مالت عليك ما عندك ذوق .. – بكل حماس:تخيلي من جينا لهنا و هو كل دقيقتين داق علي .. يا لبى قلبه ..
نزلت ريتاج عيونها على جوالها اللي ما وقف من الاتصالات و حاطته ع الصامت حتى ما يزعجها .. و بنظرة كلها تفكير:أجل وش صار على فيصل ..؟!
لوجين رغم الضيقة اللي بداخلها من مقاطعة فيصل لها المفاجأة .. ردت بغرورو كل ثقة:طنشته الغبي .. اكتشفت أنه ما عنده ذوق اببد ..
ابتسمت ريتاج .."شكله طنشك صدق مثل ما قال لي .. هذا طبعك ما تحكين فأ أحد كذا إلا إذا كان مطنشك و مخليك صفر ع الشمال ..!!" ..
لوجين بنظرات شك:وش عندك تتبسمين ..؟!
ريتاج و هي ترقع عيونها عن شاشة جوالها:لابس .. هالأيام تكلمين عيسى كثير .. استغربت متى يمديك تكلمين فيصل ..؟!
لوجين بكل حقد:مو أنا ما قلت لك .. فيصل هذا أساسا من الرياض بس أبوه سافر للشرقية عشان شغلة ..
ريتاج:وش المشكلة الحين ..؟!
لوجين بكل غيض:يعني معقد و مريض .. مثل شباب الرياض ..!!
ريتاج:اهااا عشان كذا تركتيه ..
لوجين:صراحة من قال لي هالشيء حسيت بمشاعري اتجاه تخف وخاصتن لما بدت تطلع عقده علي .. بس يوم طلع لي عيسى .. تغيرت الدنيا بعيوني ..
ريتاج مع ابتسامة استهزاء جانبية:الله يهني سعيد بـ سعيدة ..
ناظرتها باحتقار:رتوو .. بديت أحس أنك صرتي قروية زيهم .. تتكلمين زيهم أشوف ..!!
ريتاج بكل طفش:تراا طفشتيني منك لوجين ..!
لوجين وهي توزع نظرات ع المكان:أنا اللي طفشت من هالمكان .. بدق على السواق يجي يأخذني ..
ريتاج:حتى أنا طفشت .. إذا جيتي تطلعين علميني أطلع معك ..
..
.
و بعد مشوار السرحان الطويل .. اللي مرت فيه لمى ..
رجعت لواقعها خذت نظرة لمكان جنى ما لقتها .. خذت جولة بعيونها على المكان لمحتها جالسة مع ليان بزاوية و يتهامسون عرفت أنهم بينهم موضوع خاص ..
قامت من على السفرة .. _العمة نور:على وين .. توك ما كليتي؟!
ابتسمت لها:شبعت الحمد لله ..
العمة نور:طيب براحتك .. بس لي فضى البيت محد فاكك مني ..
ابتسمت لمى .. و توجهت للمغاسل تغسل يدها .. حست بـ هزه في جيبها اليمين طلعت الجوال .. شافت المتصل"سلطانة" أول ما دخلت بيت جدها أول شيء سوته غيرت اسم سلطان .. ما لها خلق مشاكل ..
... غسلت يدها ع السريع و توجهت للسور و هي طالعة مرت على غرفة البنات كانت ناوية تدخل بس سمعت صراخ نوف .. مشت و عدت الغرفة .. طلعت برا و جلست على الدرج طلعت الجوال و ردت بكل هدوء:ألوو ..
..
من وراء الباب اللي يفصل بين قسم الحريم و الرجال جاي يكلم عمته و من فتحه صغيرة لمح وحدة جالسة على الدرج .. شدة الفضول و قرب يدقق في ملامحها ..
..
سلطان و هو يعدل وقفته قرب المغاسل:أخيرا ..
لمى بصوت كله هدوء:آسفة كنت عند الحريم ..
سلطان:لا عادي .. بس صار لي مدة أدق ما تردين و أنا الحين برا أخاف يفقدوني ..
لمى:ليه وينك فيه؟!
سلطان:بيني و بينك كم جدار ..
لمى مع ابتسامة باهتة:أنت هنا ..
سلطان مع غمزة:وش رأيك فيني؟!
لمى:مجنون .. وش جابك هنا؟!
سلطان:أمس استغليت الفرصة و تعرفت على أبوك هذا غير إن ..
طلعت العمة نور ..
قاطعت لمى سلطان:خلاص أنا أكلمك بعدين .._قفلت الخط من غير ما تسمع أي رد ..
العمة نور و هي تطلع:عسى ما أزعجتك ..
لمى مع ابتسامة:مكالمة مو مهمة ..
العمة نور:طيب .. يا قلبي أنا بكلم ولد عمك يا ليت تدخلين لجوا ..
هزت رأسها بالموافقة و توجهت لجوا ..
توجهت العمة نور للباب اللي يفصل بين قسم الرجال و الحريم .. ابتسمت و هي تلمح ناصر ينتظرها:تأخرت عليك ..
ناصر و هو ينزل يده بعد ما كان يراقب الساعة:لا عادي .. أقول عمة؟!
نور:آمر .. عيوني لك ..
ناصر و هو يعدل الشماغ:تسلمين .. بس بغيت أسأل عن اللي كانت معك قبل شوي ..
فتحت نور عيونها على الآخر:شفتها ..!!
ناصر:بس لمحة .._شاف ملامح الدهشة على وجه عمته:بس لمحة ما قزيتها قالوا لك مشاريوه ..
رجعت تبتسم:عجبتك؟!
ناظرها بطرف عين:قلت ما قزيتها ..
ابتسمت أكثر:هاذي لمى بنت عمك تركي ..
ناصر:آهآآ .. و أنا أقول هالوجه موب غريب علي ..
العمة نور بنظرات خبث:و تقول ما قزيتها ..
ابتسم:وش تبين تعرفين؟!
نور:ايه .. صح .._بدت تسأله عن الوضع عند الرجاجيل و كيف الأمور ماشية ..
نور خبرة بهالاشياء رغم صغر سنها .. لكنها حضرت عزاء أبوها و عزاء أبو زوجها .. وهذا اللي عطاها خبرة ..
..
غسلت ألمى وجهها أخيرا .. بعد ما أنقذتها دخلت نوف .. و طبعا خذت لها كم تهزيئة محترمة من نوف لأنها ما عندها في أحد ولسانها ما يحشم أحد ..
..
.
جلست ألمى بين غزل و أروى اللي كاتمين ضحكاتهم .. ألمى تناظرهم بنص عين:وش فيكم؟!
أروى طلعت ضحكتها:هههههههههههههههههههههههه .. والله تستاهلين اللي جاك ..
غزل تقلد نوف:الحمد لله ربي و الشكر في بنت ما تعرف بيت جدها .. لو أجيب فار دل كل شيء في هالبيت .. صدق بنات آخر زمن دلوعات و مايقات ...
قاطعتها ألمى:خلاص عاد يكفي سمعت كلامها مرة و بعدين هاذي مواساتكم لي؟!
اختفت الابتسامة من على وجيههم .. همست أروى:عظم الله أجرك ..
غزل:عظم الله أجرك ..
نزلت ألمى عيونها للأرض:أحسن الله عزاكم ..
أروى و عيونها على يد المى المكسورة:أخبار يدك ..؟!
ألمى و هي تناظر يدها المكسورة بألم:ما عليه .. تصدقون ما أحس بها ..!
جلست أسماء اللي كل عفاريت الدنيا تتناقز قدام عيونها:يا ربي محد يرتاح في هالبيت .. اووووووووووووف ..
ألمى و غزل و أروى انصدموا من وجودها .. ما يدرون من وين طلعت اصلا ..!!
أروى بربكة:أزعجناك آآسفين ..
أسماء و هي تبعد المفرش:هو أنتم بس ؟!؟!! .._توجهت للباب و طلعت .. طراااخ بالباب .. >>> ما في أحد متأثر من القصص المصورة ..
غزل:من هاذي ألوم؟!
هزت ألمى كتفها:مدري ..
رجعت أروى تضحك:ههههههههههه .. بيت جدك ما تعرفينه .. بعد ما تعرفين عيال أعمامك و عماتك؟!!!
ضحكت غزل معها .. ناظرتهم ألمى بكل حقد ..
ألمى بعصبية:ترا يمدحون السكوت ..
غزل تواسي أروى اللي ما اهتمت اصلا:ما علية معصبة ..
..
دخلت لمى متفاجأة:توها أسماء طالعة معصبة و ألمى معصبة لا يكون تهاوشوا؟!
أروى:لا .. بنت عمك مدري وش اسمها هزئت ألمى عشانها ما تعرف طريق الحمام .._ رجعت تضحك من أول و جديد ..:هههههههههههههههههههههههههههه ..
لمى و هي تسكر الباب:أكيد نوف .. قبل شوي سمعت صوتها ...
ناظرتها ألمى بترجي و يدها على بطنها:لموو .. جوعانة ..
لمى:طبعا من أمس ما حطيتي شيء في بطنك .. _بعد لحظات تفكير:أجيب لك من الرز و اللحـ ..
قاطعتها:لا لا لا .. ما كليتها بوقت الشدة أكلها بوقت الرخاء ..
لمى:عارفتك ما يدخل مخك هالأكل .. بطلع أشوف عمتي نور .._طلعت و سكرت الباب .. جت بتطلع للصالة تذكرت إنها تركتها في السور و رجعت تلف على باب السور ..
قررت بتطلع تذكرت إنه في أحد من العيال معها طلت بطرف عينها شافت واحد واقف مع عمتها و طول الوقت يتبسم و يضحك .. رجعت تسكر الباب انتظرت دقيقة ثنتين .. خمس دقايق و تدخل عمتها ..
لمى وهي تحس بالكلمة ثقيلة على لسانها:عمتي نور ..
لفت عليها مع ابتسامة:خير يا لمى ..
لمى بتردد:كنت أنتظرك ..
هزت نور رأسها:خير وش بغيتي؟!
لمى:ألمى صحت و هي جوعانة؟!
نور بحماس:رفعت لها شوي من الغدا ..
لمى باحراج:لاء .. _سكتت ثواني و رجعت تكمل بربكة:هي ما تحب هالأكل ..
ابتسمت نور:و كل هذا عشان تقولين كذا .. امشي معي .._مشوا مع بعض لحد المطبخ دخلت المخزن و لفت عليها:هذا المخزن تحت أمرك شوفي لها أي شيء يعجبها .. بس يا ليت تعملين حساب صديقاتها لأنهم ما تغدوا ..
هزت رأسها لمى:إن شاء الله ..
نور:يالله أنا رايحة للحريم .._جت بتطلع من الباب ..
استوقفتها لمى:عمتي ..
نور و نظرات الاستفهام بعيونها:خير؟!
لمى بعد لحظات ربكة:لا خلاص ..
قربت نور منها:و بعدين معك .. إنتي مطولة عندنا و للحين تستحين مني ..
لمى:لا موب شيء مهم ..
نور:موب طالعة إلا لما تتكلمين ..
لمى:بس بغيت أسألك عن .. عن ..
نور:عن من؟!
لمى حاسة حرارة تطلع من جسمها:عن اللي كان واقف معك بالسور ..
ابتسمت نور .. و تفكيرها يروح لبعيد:بس .. هذا اللي عندك ..؟!
لمى بإحراج:قلت لك موب شيء مهم ..
نور:هذا ولد عمك سعد ..
لمى متفاجأة:والله توقعته عمي نفسه ..
نور عقدت حواجبها:لهالدرجة ناصر واضح عليه إنه كبير ..
لمى:لا موب عشان كذا بس يوم شفته حسيته يشبه عمي سعد فتوقعته هو ..
نور و هي طالعه:إذا من ناحية الشبه ناصر نسخة مصغرة من أبوه ..
ابتسمت لمى:كنت بتهور و أطلع اسلم ..
ضحكت:ههههههههه .. الحمد لله ما تهورتي .. يا الله عن أذنك حبيبتي ..
لفت و هي تهمس لنفسها بلوم:غبية وش له تسألين .. الحين بتفكر بشيء ثاني ..!
.._.._.._.._.._..
ابتسمت بحب و هي تدلك رجول أمها .. و نظرات الاهتمام بعيونها:طيب ليه أعمامي رفضوك ..؟!
أم جمان:لأني بنت فقيرة و هم من الهوامير .. و نسبي ما يشرفهم ..!!
جمان بكل غيض:وش دخلهم هم ..!!
أم جمان و تنهديت حزن طلعت من القلب:المشكلة يا يمة أبوتس ما له شور .. بس خذاني لأنه يحبني ..
ابتسمت بخبث:وأنتي يمة ..؟!
ابتسمت بكل حزن:أكيد كنت أحبه و الا كان ما رضيت أخذه و هو ما يبي أهله يدرون عني ..
جمان بتركيز أكبر:طيب عمي وشلون عرف عنكم ..؟!
أم جمان:موب عمتس لحاله كل العايلة عرفت .. خلو أبوك يتركني غصبن عنه .. و حرموه من شوفتس و من إنه يكون له أي صله بنا ..
جمان بكل حماس:اها وبعدين ..؟!!
أم جمان:طلع عمتس النشمي .. استأجر لنا بيت و خلانا بعيدن عن عين أهل ابوك .. بس أبوك ما طول بالدنيا توفى على طول .. و من يومها و عمتس قايم بنا ..
جمان بكل فرح:صدق .. يعني كل ذيك المدة عمي هو اللي يدفع أجارتنا ..؟!
أم جمان:ايه هو اللي يدفعهم ..
جمان بكل حزن:و ليش كنتي تقولين فاعل خير ..؟!
أم جمان:كنتي توتس صغيرة .. و بعدين يوم شفتس كبرتي و العقل مزينتس .. الله لا يضرتس خليت عمتس بكبرة يجي لعندتس ..
ابتسمت بكل حب:الله يخليك لي يا يمة و لا يحرمني منك ..
ردة لها الابتسامة:و لا منتس يا يمة ..
.._.._.._.._.._..
بعد صلاة العشاء في بيت العم أبو بدر .. خلصت جنى صلاتها و بحماس سحبت الجوال .. دقت على وعد و ردت عليها بكل سرعة:هلا و الله و غلا ..
جنى و هي تجلس على طرف السرير:هلا بك زود .. أخبارك؟
وعد:تكفين ادخلي بالموضوع بسرعة .. من شفت رقمك و أنا عقلي طاير ..
جنى و هي تضحك عليها:هههههههههههههه حس قلبك يعني يا الحساسة؟!
وعد و هي تجلس على الكنبة و بحماس:يعني في شيء؟!
جنى:اليوم ليان كلمتني و قالت تبي تعرف كم شيء عن أخوك ؟!
وعد بنبرة فرح تستفز بها راكان:هذا هو جنبي يالله أسألي .. _ جالس يتصفح النت سمع كلامها ناظرها بطرف عينه و رجع عينه على الاب ..
جنى:من جدك؟!
وعد:ايه والله حتى إذا ما عرفت شيء أسأله ..
جنى:أول عمره و شغله ..؟!
وعد بكل جدية:30 سنة باقية له كم شهر يدخل الواحد و الثلاثين بس خليه على الـ30 أصغر .._ضحكت جنى عليها .. رجعت تكمل:يشتغل في شركة الكهرباء مدري وش يشتغل بالضبط بس دخله زين ..
جنى:تعرفين شيء عن أصدقائه .. إذا هو يدخن أو لاء ..
قاطعتها:لا لا ركون ما يدخن .. و الأصدقاء ما عنده أصلا هو 24 ساعة بالبيت و إن طلع طلع لدوامه ..
جنى:اممم .. تصدقين من الحماس نسيت اللي سألتني عنه .. ايه تذكرت هو عايش معكم؟!
وعد:ايه معنا .. بس عنده جناحه الخاص هنا في بيتنا بس ما دخله من عقب زواجه الأول ..
لف عليها راكان و جلس يخز فيها ..
جنى:طيب هو وش اهتماماته؟!
وعد:نعم؟!
جنى:يعني الأشياء اللي يحب يسويها ..؟!
وعد:على أنها مملة بس ما يصير أكذب .. اسمعي بقولك وش يسوي أول ما يقوم لحد ما ينوم .._راكان الفيوزات ضربت عنده و يحاول يمسك أعصابة على قد ما يقدر .._كملت وعد:يصحى الصبح القهوة ثم الفطور و عقبها على الدوام يرجع بدري بحدود العشر عشر ونص ينوم لحد حزة الغدا يتغدا يجلس لك عند التلفزيون لحد العصر و عقبها على النادي لحد المغرب يرجع يتروش ثم يتقهوة ثم يستلم هالاب توب لحد ما ينوم و طبعا فيه فواصل العشاء أو إذا يبي يشرب شيء .. أحيانا يكون في عزيمة و نادرا ما يطلع مع أخوياه .. امم بس ..
جنى:آآهآآ .. طيب هذا اللي عندي .. بدق أقول لها و إذا سألت عن شيء برجع أدق لك ..
وعد:أوكية سلام .._و قفلت الخط ..
راكان للحين ماسك أعصابة:وش هاللي سمعته ..؟!
ابتسمت وعد:أووه صح نسيت أقول لك خطبت لك ..
راكان بعصبية يبعد الاب توب حتى ما يطلع حرته فيه:تنكتين و إلا تستهبلين ..؟!
وعد حست بخوف صحيح راكان عصبي بس دايما يتعامل مع الموضوع ببرود:هذا جزاي قلبي عليك ..
راكان بنبرة صوت أهدى:محد طلب منك ..
دخل أبوه:خير .. خير إن شاء الله وش هالصراخ .. صوتكم واصل لبرا البيت ..؟
راكان و هو ينزل رجوله على الأرض:تعال شف بنتك وش مسوية؟!
دخلت أمهم عقب أبوهم على طول:وش المصبية اللي سويتيها بعد ..
وعد بكل براءة:بس خطبت له ..
جلس أبوه و بابتسامة عريضة:والله .. الله يبشرك بالخير ..
راكان و العصبية تزيد عنده:بس من وراء ظهري من غير ما تقول ..
أم محمد بكل لوم:لو عليك ما نطقت ابدا .. بس من هاذي اللي خطبتيها؟!
وعد مع ابتسامة عريضة لتأيد أمها و أبوها لها:ليان بنت أبو تركي ..
أم محمد بكل ضيق:هالعانس ؟!!!
وعد بعصبية:توها صغيرة 26 و بعدين من صغر ولدك ..؟!
أبو محمد:أيـــه .. أبو تركي رجال و النعم فيه .. حتى بنته علومها واصلة لمجلس الرجال .. >>> قلبنا بدووو ^^
وعد بحماس:وش سمعت عنها يبه؟!
أبو محمد:دين و أخلاق و فوق هذا يقولون قايمتن بأخوها ..
راكان يستغل الفرصة:هذا أنت قلتها يبه .. أخوها أولى بها ..
وعد:و ليش هو موب متزوج؟
راكان:من اللي بترضى فيه و هو بهالحال ؟!!!
وعد:ما عليك أنت منه و بعدين أنا سمعت أنهم خطبوا له (تكذب) ..
أم محمد:بس ما لقيتي إلا هي البنات مالين الديرة ..!!
أبو محمد:الحين خلها ترضى بولدك ..!
أم محمد بكل عصبية و هي تعفس وجهها و تجعيداته تزيد:و ولدي وش فيه .. كامل و الكامل الله ..؟!
وعد بعصبية:يالليل الثقة الزايدة فيك يمة .. من بيرضى بولدك بعد ..؟!
أم محمد:ليه ولدي وش فيه كأنه البخت؟!
وعد:محد بـ يعطي بنته لواحد تزوج و طلق من غير ما يقول حتى ليش طلق زوجته أكيد بيشكون فيه و بيقولون في عقله شيء ..
ناظرها بعصبية .. سحب نفسه و طلع من البيت بكبره ..
أم محمد:زين كذا .. ارتحتي؟!
وعد:إنتوا اللي زودتوها صراحة .. بنت و خطبناها ما صار شيء ..!!
أبو محمد بنبرة تحذيرية لأم محمد:يا ويلك إن دقيتي و راضيتيه .. كلام بنتك صح .. خله يحس على دمه شوي .. مغير الناس تأكل فيني أكل بسبب ولدك ..
أم محمد:و إنا من متى نعمل حساب لكلام الناس ..؟!
أبو محمد:وش لي مخليك ترفضين بنت أبو تركي .. غير كلام الناس ..
سكتت أم محمد و وعد حست بالذنب لأنها قلبت البيت فوق تحت ..
..
( عائلة راكان .. عنده اثنين أخوان الكبير محمد و هو عايش بالشرقية مع عياله عنده بنتين - الثاني حمد أصغر من راكان صار له سنة متزوج و عايش في بيت أهله بجناحه الخاص ..
و آخر العنقود وعد 17 سنة .. ).._.._.._..
كان اتفاقهم الكل يطلع من العزاء و يتجهون لبيت أبو بدر .. لأن أبو بسام يبيه في موضوع مهم ..
لكن أبو بدر جاه شغل مستعجل و اضطر يروح لشركته .. و رجعوا يجتمعون الرجاجيل في بيت أبو بدر .. الساعة 10 فـ الليل ..
أبو بسام و هو بنزل الفنجال وبكل تردد:يا أخوي جايك في طلبة .. بس ..
أبو بدر:أنت تامر ..
أبو بسام:إلا هاذي يا أخوك الشور بيد البنت ..
أبو بدر بدا يستوعب الموضوع .. و نفس الشيء بالنسبة لعياله ..
بدر و الفضول يقتله:خير يا عمي؟!
أبو بسام:أنا جاين اليوم أخطب بنتي ريناد لولدي بسام ..
ريان عصب و لون وجه تغير للأحمر ..
أبو بسام:أنا عارف إن ولدي ما ينقبل و بنتكم بنت و النعم فيه .. لكن ..
كلمة أبوه أكثر من أنها جرحت بسام .. اللي أخذ الصمت جزء من هالحوار ..
قاطعه أبو بدر:وش هالكلام يا أبو بسام .. الرجاجيل مخابر ما هيب مناظر و الرجال ما يعبه إلا جيبه ..
بسام أخيرا نطق:لا بالله ما أخذ البنت إلا برضاها ..
ابتسم سطام باستهزاء و هو يراقب ملامح وجه ريان المعصب"ريح أعصابك بيأخذها .. الله يخلف علي و عليك" ..
ريان و هو يوجه نظرات حارقة لبسام"ما تأخذها على جثتي .. حتى لو كنت ولد عمي" ..
.._.._.._..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[13]|ـثالث عشر


ريان و هو يوجه نظرات حارقة لبسام"ما تأخذها على جثتي .. حتى لو كنت ولد عمي" .. وقف فجأة و انسحب من المجلس توجه للصالة و طلع الدرج بكل سرعته ..
..
بنفس اللحظة .. جنى توها طالعة من المطبخ شافت ريان:ريان وش ... _سكتت و هي تراقبه يطلع بكل سرعته لفوق .. جت بتلحقة وقفتها رنة جوالها ..
ناظرت في الشاشة المتصل"وعد"ابتسمت و رجعت خطوتين لوراء تسندت على الجدار و ردت:هلا والله و غـ..._انتبهت لبدر اللي طلع بكل سرعته لفوق همست في خاطرها"وش السالفة ..!" ..
قطع تفكيرها صوت وعد من وراء السماعة:الحقي علي يا جنى الحقي علي ..
جنى بخوف:خير وش صاير؟!
وعد و هي تروح و تجي في الغرفة:راكان .. تخيلي زعل لما عرف إن خطبت له و غير كذا أمي بصفه .. بس أبوي كان معي .. بس بالأخير زعل و طلع من البيت و للحين ما رجع ..
ابتسمت جنى:زعلان يعني؟!!!
وعد بخوف:اييييييييه ..
ضحكت جنى:ههههههههههه .. خواافة .. ما عليك على قولتهم حطي رجلك فـ موية باردة ..
وعد بغباء:ليش وش بتسوين؟!
جنى بكل تعجب:ليش وش بيدي أسوي أصلا؟!
وعد بحسرة:ما تقولين ريحني؟!!!
جنى:أخوك بس يدلع و كل اللي يسوية فرد عضلات لا أكثر و لا أقل ..
وعد:و شلون؟!
جنى:اسمعيني انتي الحين .. لا عاد تجيبين طاري الخطبة و لو بحرف و أخوك مرد يرجع للبيت و الا وين بينوم فيه أصلا..!!
لا و بعد بـ يجي لحد عندك و يسألك عن الموضوع ..
وعد حست بخوفها بدا يتلاشى:و إذا ما صار كذا؟!
جنى بكل ثقة:لاء .. بيصير بس أنتي طنشي ..
وعد زفرت بكل راحة رغم أنها للحين ما تطمنت:طيب شورك و هداية الله ..
جنى و هي تطلع الدرج:يالله يا قلبوو أنا مشغولة الحين .. اكلمك بعدين ..
وعد بكل يأس:باي ..
جنى:سلام .._قفلت الخط و خذت نظرة استطلاعية على الدور شافت باب غرفة البنات مفتوح قربت و دخلت ..
.
..
.
قبلها بدقايق في غرفة البنات .. ريان جالس جنب ريناد و بكل ترجي:ريناد حرام عليك تدفنين شبابك مع واحد مثله ..
ريناد عيونها لقدام و بنبرة حادة:هذا شيء ما يخصك ..
ريان بكل ضيق:بس أعمى يا ريناد تعرفين وشلون أعمى ..
ريناد بنفس الوضعية و بنبرة أكثر حدة:أنا اللي بعيش معه و إلا أنت ..
ريتاج جالسة فوق طرف التسريحة:أختك رأسها يابس .. و ما في شيء ينفع معها ..
بدر.. جالس بزاوية الغرفة و حاط رجل على رجل .. أخيرا تدخل بعد صمت طويل بنبرة تحذيرية:ما دامك قررتي تحملي النتايج لحالك فاهمة ؟!
وجهت له ريناد نظرات حادة .."هذا وهو صديقك..!!":فاهمة هالشيء و ما يحتاج تعلمني ..
دخلت عليهم و بكل فضول يغطيه الاستغراب:وش السالفة وش صاير؟!
بدر منقهر من رد ريناد و يطلع حرته بجنى ... بنبرة كلها عصبية:أمور عائلية .. وحدة مثلك ما لها دخل فيها ..
ناظرته بكل احتقار:شكرا .._لفت ظهرها و طلعت من الغرفة ..
ريان و هو معقد حواجبه:ليش كلمتها كذا ..؟!
بدر بكل غرور>>>من زمان عن حركاتك ..:هي الملقوفة خلها تتعلم وشلون تحترم نفسها بنفسها ..!!
وقف ريان العصبية واصلة معه من موضوع ريناد و بسام يطلع بدر فـ وجهه:مهما كان هاذي حرمة موب بزر و إذا هذا أسلوبك رح عش في حظيرة حيوانات .._مشى و طلع من الغرفة ..
عصب بدر .. وطلع وراه لكنه توجه لغرفته .. عكس ريان للي نزل تحت ..
ناظرة ريتاج في ريناد بكل حسرة:هذا فال عرسك ..
.
..
.
جنى .. حست بدمها يغلي نزلت بخطوات سريعة من العصبية و توجهت لغرفة أمها دخلت بكل سرعتها و قفلت الباب ..
رفعت أم جاسم رأسها بعد ما كانت منشغلة بالقراية في القرآن:خير اللهم اجعله خير ..
ابتسمت جنى لا شعوريا و هزت رأسها:ما في شيء .. كملي أنا بجلس على جنب .. _توجهت للدريشة و وقفت قريب منها و جلست تتأمل منظر المسبح اللي منعكس عليه القمر ..
وقطع فكرها .. دخلت ريان:جنى لا تـ..
رفعت أصبعها و حطته بنص شفايفها و همست:اشششششششش .._لفت على أمها ..
ناظرها ريان وشافها مندمجة بالقراية .. تنهد بضيق و طلع من الغرفة ..
.._.._.._.._.._..
جلست لمى على طرف السرير بعد ما لبست بجامتها .. من أول اليوم حست بتعب و ارهاق موب طبيعي وشلون بتكمل باقي الـ ثلاث أيام ..
ناظرت فـ ساعتها 12 تالي الليل.. "بعد ما شاء الله على الناس ما طولوا فـ العزاء مثل صديقات أمي ..!!!؟" ابتسمت باستهزاء .."العزاء و الزواج ما يفرق معهم دامهم يجتمعون فيه ..؟!"... قربت شنطتها الخاصة و طلعت كريماتها ..
ناظرت فيها ألمى اللي لاصقة في زاوية السرير من أول اليوم:فضى البيت؟!
لمى بتنهيدات تعب:أخيرا ..
ألمى:كرفوك؟!
لمى مع ابتسامة:الشغالات في هالبيت أكثر من شعر الرأس ..
ألمى و هي تحط رأسها على المخدة:ضاق خلقي من هالغرفة ..
لمى:أمشي نطلع نشم هواء فـ السور=الحوش"؟!
ألمى:البيت ما فيه عيال؟!
لمى:إلا بس السور حقهم فيه حاجز يفصل بين قسم الحريم و الرجاجيل ..
وقفت مع إن نفسيتها زفت لكن وجود أروى و غزل خفف عنها .. بكل حماس:يالله اجل ..
دخلت نوف و كالعادة بعربجة:على وين يا أم الشباب ..
ألمى معصبة من نوف عقب المحاضرة اللي عطتها اياها و فشلتها قدام صديقاتها:خير وش تبين .. بيت أبوك هو؟!
نوف بكل استهزاء:لا بيت جدي .. _بنبرة العادية:اسمعي عاد دامك هنا تحترمين نفسك ..
دخلت نهى و ضربتها بكل قوتها على رأسها:أنتي اللي احترمي نفسك ..
نوف بعصبية:كم مرة قلت لك رأسي خليه بحالة ..
نهي و هي تناظر فـ بنات عمها بكل احراج:تراها وحدة خبلة و مجنونة .. و مثل ما أنتو عارفين لا حرج على المجنون ..
نوف بحسرة:و أنتي دايما كذا كل ما جيت بسوي نفسي شيء تخربين كل شيء ..
طلعت ضحكت لمى بعد محاولاتها الفاشلة بكتمها .. ههههههههههههههههههههههههه
دخلت الجوهرة و بنعومتها المعتادة:دام هالخبلة نويف فيه خذوا راحتكم بالضحك ..؟!
نوف:اف منكم أصلا أنا الغلطانة .. اللي جالسة مع ناس ..
خزتها نهى و سكتت .. طلعت نوف و تركتهم ..
دخلت أميرة:أوه .. أوه .. بتنومون؟!!!
هزت لمى رأسها بالنفي:لاء .. ليش؟!!!
همست نهى:متعودة من تشوف البيجامة تنوم حتى لو في نص حفلة ..
ضربتها أميرة على كتفها على خفيف:دوبة .. هذا و أنا صديقتك تحشين فيني عيني عينك .. بس صدق من قال اللي لقى أحبابة نسى أصحابة ..
دخلت العمة نور .. مقاطعة كلامهم:بنات وينكم .. موب سهرانين؟!
الجوهرة بحزن:الله يهديك بس يا عميمة توه بـ يبداء مسلسل الذكريات ..
العمة نور بعدم استيعاب:أي مسلسل .. وين بتشوفونه فيه أصلا؟!
ضحكت .. أميرة:ههههههههههه .. قصدها ذكرياتنا مع لمووو ..
دخلت عليهم ركض .. أسماء:بنات .. بنااااات .. الحقوا فيلم رعب خطير على 2 ... يالله بسرعة تعالوا .. _و رجعت تطلع ..
العمة نور:ترا أسوم توها صاحية و مروقة .. فـ المجلس مسوية لكم جوو .. يالله ما أبي يفوتني كثير .. اللي يبي يجي حياه الله ..
نقزت نهى:يالله بنات مشينا ..
وقفت أميرة و سحبت لمى:يالله ..
الجوهرة شوي و تصيح:يا ربي منكم ما تستانسون إلا على الرعب .._خلصت جملتها من جهة و لقت البنات طالعين من جهة ثانية .. جرت رجولها و طلعت بكل يأس ..
..
جلست ألمى في مكانها تراقب اللي جالس يصير.. لمى تحمست معهم و طلعت و نست تلتفت تشوف أختها معها أو لاء ..
تنهدت بضيق بعد طلع الكل .. جلست و سحبت شنطتها و جلست تحوس فيها لحد ما لقت جوالها طلعته و فتحته لقت فيه مكالمات كلها من عادل ..
دقت عليه أكثر من خمس مرات بس ما رد .. وقفت بكل استسلام و عدلت لبسها و طلعت للصالة ..
تفاجأت بوجود نوف لأنها توقعتها أول وحدة بتتحمس للفيلم حقهم .. وقفت تتأملها .. و هي متربعة على الكنبة حاطة قبوع البلوزة على رأسها و خصل من من شعرها القصير على وجهها ماسكة "الجيم بوي" بكل قوتها و التركيز واضح بعيونها ..
قربت ألمى منها و جلست جنبها .. ناظرتها نوف خطفة و رجعت عيونها على الجيم بوي .. و طنشتها . . . . . مرت أكثر من خمس دقايق ..
ألمى مو عارفة الطريق فـ البيت .. فضلت أنها تجلس جنب نوف رغم أنها ما تطيقها .. استصعبت تسألها عن مكانهم و قررت تتكلم معها:غريبة .. جالسة هنا لحالك ؟!
طنشتها نوف ..
ألمى و هي تريح ظهرها على الكنبة:أنا سمعت أنهم بيشوفون فيلم رعب قلت بلقاك داخله الشاشة من الحماس ..
نوف تبي تفتك من هذرتها:ما أحب أفلام الرعب ..
ألمى:غريبة مع إن شكلك ما يقول كذا ..
نوف بنبرة استهزاء:شكلي وش يقول ؟!
ألمى:اممم .. ظنيتك بوي بس طلعتي نص بوي ..
نوف بنظرات حادة:لا من جد .. احترمي نفسك ..
ألمى:أنا وش ذنبي شكلك يقول كذا .. و بعدين أنا ما سبيتك ..
وقفت نوف و لبست شبشبها .. مسكتها ألمى مع يدها:لا خلك أنا اللي بقوم ..
جلست نوف:يكون أحسن ..
قامت ألمى و بدت تتمشى فـ البيت .. كل شيء جديد بالنسبة لها لأنها ما تذكر أي شيء فيه .. شوي و يرن جوالها .. ابتسمت لما شافت أسمه بشاشة الجوال ..
لكن خرب عليه صوت مشاري من وراء الباب:احم احم يا ولد ..
ارتبكت و حست برجولها تجمدت في مكانها ..
.._.._.._.._.._..
حست بطفش من كثر الوقفة اللي مالها أي هدف بغرفة أمها حتى النجوم ما استمتعت بمنظرهم ..
طلعت جنى من البيت بكبرة تحس بالدنيا ضايق فيها .. طلعت فـ السور و بالتحديد عند المسبح .. فرشت الشال و جلست عليه .. نزلت رجولها فـ المسبح بكل خوف من برودة الموية .. بس ثواني تحس جسمها تأقلم مع البرودة ..
انسدحت على ظهرها .. رفعت جوالها .. و فتحت على القائمة .."لمى .. أكيد منشغلة مع أهل أبوها الليلة ليلة التعارف .. امممم .. جوري .. اليوم قالت لي أنه بتصلح كل شيء بينها و بين نواف أكيد جالسة تفكر و تخطط .. ليان .. مدري عنها بس يا مشغولة مع بسام .. أو تفكر بـ راكان ..-ابتسمت باستهزاء ..
رنودة .. بعد عمري جمعة أخوانها حولها ما تبشر بالخير .. فجـ ..
قطع حبل أفكارها صوت ريناد جاي من بعيد:جنووو .. جالسة لحالها وش تفكر فيه؟!
رفعت جنى رأسها و ناظرتها بتعجب:ريناد !!!!
قربت ريناد جلست جنبها:يا الخبلة برررد و حاطة رجلك فـ الموية ..؟!
جنى وهي للحين منسدحة على ظهرها:بالعكس الموية دافية .. !!
نزلت رجولها بكل حذر:وين اختفيتي فجأة؟!
جنى و هي تحط جوالها جنبها:قلت أنزل لأمي أحس جلساتي صارت قليلة معها و لقيتها مشغولة ..
ريناد و عيونها على المسبح:لا و أنتي الصادقة هي اللي صارت جلساتها قليلة معنا .. آخرتها شاغلة بالها ..!!
جنى بعصبية:ريناد لا تقولين كلام زي كذا؟!!!
ريناد و نظرة ألم بعيونها:كلنا بنموت ..؟!
جنى بنبرة هدوء حركت العاصفة الساكنة داخل ريناد:رنوود وش فيك ..؟!
ريناد و لمعة الدموع بعيونها:قبل شوي كنت عند أبوي ..
رفعت جنى عيونها على السماء:وش الغريب ..؟!
ريناد:عمي ... عمي .._خذت نفس:عمي أبو بسام و بسام و سطام .. كانوا هنا ..
جنى:والله محد قالي ..!!
ابتسمت ريناد رغم ملامح الحزن المرسومة على وجهها:و شلون ما تدرين و أنتي سامعة كلامة ليان فـ العزاء اليوم ..؟!
جنى و نظرة التوهان بعيونها:صدق .. ما أذكر ..؟! ..-بكل اهتمام:ليش جايين؟!
ريناد بكل صدمة:ظنيتك تعرفين؟!!!
جلست و ملامح الصدمة على وجهها:خطبك رسمي ..؟!!
هزت رأسها بالموافقة ..
جنى مع ابتسامة:الدبة ليان ما دقت و لا تفكر بعد ..!
ريناد بكل حيرة:كلمني أبوي و عطيته موافقتي .. بس طلب مني أفكر ..
جنى بنبرة كلها جدية:أكيد الزواج موب لعبة ..
ريناد بصوت مخنوق:الكل يحسسني إني غلطانة .. محد واقف مع هالزواج حاسه إن ما راح أتوفق بسببهم .._ختمت جملتها بدمعة خانتها و نزلت على خدها ..
ابتسمت جنى:عشان كذا مسوين زحمة فـ غرفتك قبل شوي ..؟!
هزت رأسها بالتأكيد وهي تمسح دموعها و كلها رجاء توقف ..
جنى:هاذي حياتك أنتي اللي بتعيشينها .. و محد بيعاني أو يستانس غيرك ..!
مسحت ريناد دمعتها:توقعتك بتوقفين معي و تشجعيني ..؟!
زفرت براحة:في الأخير هذا شيء يخصك و محد له دخل فيك .. و القرار لك لحالك لأنك انتي بتعيشين معه لحالك ..!
لفت ريناد عليه و كأنها تذكرت شيء:لا يكون زعلتي من كلام بدر .. _مسكت يدها:صار لك عشرين سنة عايشة معه معقولة للحين ما تعودتي ..
ابتسمت جنى .. ريناد ما تحب تتكلم فـ بدر أخوها و كلامه لأنها تحبه .. بس جنى تعني لها الكثير .. خذت نفس:ما قال شيء غلط ..
ريناد بترجي:جنى الله يخليك أتركي عنك هالخرابيط ..
ابتسمت جنى:ما عليك مني و خلك مركزة مع روميو حقك ..
ابتسمت ريناد و هي تشد خدود جنى وتضيع موضوع بسام:فديت هالضحكة يا ناس ..
بعدت جنى يدها و بكل خفة سحبت قطرات من موية المسبح و رشتها على ريناد .. شهقت ريناد و بكل سرعة غرقت يدها و رشت على جنى .. و من غير ما يحسون دخلوا في حرب الموية اللي ما لها نهاية .. و من دون شك انتهى يومهم بالعطاس و الكحة ..!
.._.._.._.._.._..
جالسة على كرسي التسريحة ..
نشفت جوري شعرها بالاستشوار بكل دقة .. مو مستعدة تمرض هالأيام .. عشان نفسها و عشان اللي فـ بطنها ..
نزلته بكل هدوء و هي تتنهد بكل ضيق .."يا ربي مو لاقيه أي صرفه أرجع بها الأمور بينا طبيعي .. – وقفت بكل حيرة و ارتسمت على وجهها ملامح ضيق .."غبية .. جتني فرص كثيرة بس أنا اللي ضيعتها ..!" ..- قطع تفكيرها صوت باب الشقه يتسكر ..
طلعت بكل هدوء و قلبها و فكرها يسبقها ..
كعادته .. رجع و يده مليان أكياس ..
ناظرته بكل حيرة .. كل مرة يرجع بهالشكل تسأله و نفس الجواب يجيها .."سر!!" ..
اكتفت هالمرة بالصمت و مراقبته و هو يدخل نفس الغرفة ..
ابتسم نواف:السلام عليكم ..
همست:وعليكم السلام ..
دخل الغرفة و قفل الباب وراه ..
تنهدت بكل ضيق .. و هي تراقب الباب الساكن .. و طيف دلال يتحرك حول هالمكان ..
كل ما تذكرت إن الغرفة اللي صايرة سر لنواف نفسها الغرفة اللي نامت فيها دلال ..
تحس بكره فظيع للمكان و حماسها لمعرفة السر يتلاشى ..!!
تراجعت خطوتين لوراء و رغبتها للصلح تتراجع معها و دخلت غرفتها ..
.._.._.._.._.._..
لفت ألمى بعيونها .. يمين و يسار ما لقت مكان تتخبى فيه مع إن الممر كله أبواب لكن خافت تدخل واحد منهم و تتوهق أكثر ..
أنقذها صوت نوف من وراها و بلهجة العربجة اللي تعودت عليها ألمى:هيي إنت وين رايح .. يعني ما تدري إن البيت كله بنات؟!
مشاري من وراء الباب:نويفه .. كم مرة أقول لك تأدبي معي ..؟!
مشت بخطوات سريعة و فتحت الباب اللي واقف وراه:ليش من حضرتك .. _ تقدم خطوة .. كلمته بنبرة تحذيرية:لا تفكر تتقدم خطوة زيادة بعد .. بنت عمك هنا ..
..
حست بالذهول يسكنها .. و هي تشوف بنت عمها واقفة قدام واحد .. ما تدري وش يكون بالنسبة لها ..!! بس يا جرئها .. حتى لو كان أخوها .. وشلون تكلمه كذا ..!!
..
مشاري بكل حقد:هين يا نويفة .. هذا جزاي بعد كل اللي سويته لك ..
نوف بغرور مغلف بالثقة:أقول .. إرجع للمكان اللي كنت فيه قبل لا يجي ناصر و يعلقك هنا ..
مشاري بكل عصبية:مستقوية .. عشان أخوك هنا؟!
نوف بكل طفش:أنا قوية من غير نصور ..
مشاري بنبرة استهزاء:ايه هين ..!!
سكرت الباب في وجهه .. و رجعت لجوا .. مرت من جنب ألمى همست بصوت مسموع:بقرة .._مشت بخطوات هادية متوجة للصالة الداخلية ..
لثواني الصدمة من اللي صار شلت ألمى لكنها اضطرت ترجع تلف بس ما رجعت للصالة كملت طريقها وراء نوف بدون أي تفكير ..
و استمر الوضع خمس دقايق تقريبا وصلت نوف لعند باب السور ..
لفت على ألمى و بكل طفش:خير وش تبين؟! تطلبيني شيء ؟!
ابتسمت ألمى بكل إحراج:أخاف أضيع مرة ثانية .. و أتوهق عاد من بيكون عندي ..
همست نوف:بزر .. _علت صوتها:ارجعي لنفس الممر الباب اللي في وجهك هو باب المجلس اللي البنات جالسين فيه ..
هزت ألمى رأسها بالنفي و ملامح الخوف بوجهها:ما أحب أفلام الرعب ..
رفعت عيونها للسقف و بكل ضيق:اففف يا ربي .. وش هالبلوى اللي بليتني بها .._لفت و طلعت للسور و هي مطنشة ألمى .. مشت ألمى وراها من غير ملل فضول فظيع تسلل بداخلها لا شعوريا بس ما تدري وش مصدره بالضبط ؟!!!
..
رمت نوف جسمها على أقرب كرسي من الجلسة الخارجية ..
قربت ألمى و جلست جنبها بهدوء .. ريحت رأسها على ظهر الكرسي و بدت تتأمل النجوم للمرة الأولى في حياتها ..
..
أما نوف غمضت عيونها و انتظرت سؤال غبي من ألمى .. حست بشحنات الغضب تتلاشى منها .. و استغربت من هدوء ألمى فتحت عيونها و لفت على ألمى ناظرتها بكل استغراب و حبت تتحرش فيها:بحياتك ما شفتي نجوم؟!
ألمى و عيونها تلمع من الحماس:سبحانك يا رب .. واااو .. رووعة ..
ضحكت نوف عليه:هههههههههههههههههه .. الحمد لله على نعمة العقل ..
ألمى و عيونها معلقة في النجوم:يا حظك كل يوم تشوفينهم ..
نوف و هي ترفع رجولها على الطاولة اللي بنص الجلسة:حتى لو ما كان عندكم سور تقدرين تشوفينهم من الدريشة ..
لفت ألمى عليها:و شلون فاتتني ؟!!!
نوف مع ابتسامة استهزاء جانبية:صدق طلعتي بقرة ..
ألمى و هي معقدة حواجبها:يالله عاد لا تقعدين تسبين ..
طنشتها نوف و ريحة راسها على ظهر الكرسي و علقت عيونها بالنجوم .. قلدتها ألمى ..
بعد لحظات طويلة من الصمت .. ألمى حست بالميانة تطيح بينها و بين نوف:أقول نويفة؟!
نوف من غير ما تعطيها أي انتباه:خير؟!!!
ألمى:اليوم المغرب .. عمي فيصل و عمي خالد دخلو عندنا يسلمون و يعزونا .. و اللي فهمته إن أبوك ما كان معهم ..؟!
ابتسمت نوف لاشعوريا:أبوي مع أخوك؟!
لفت عليها ألمى:مع ياسر؟!
هزت رأسها بالنفي:لاء .. ناصر ..
صاعقة نزلت على رأسها .. "معقولة موت ناصر حلم ..!! .. "
ناظرتها نوف بتعجب و ابتسمت .. كملت وهي تقطع تفكيرها قبل لا يأخذها لبعيد:ما قالوا لك إن أبوي و جدي ماتوا في حادث واحد من أربع سنوات؟!!!
ألمى بربكة:ما ... ما كان قصدي من جد .. من جد آسفه ..
ابتسمت أكثر و بنبرة العربجة اللي اختفت من صوتها من دقايق:أووووهـ .. طلعتي متأثرة بالأفلام الأجنبية ..؟!
قاطعهم صوته:و ليش موب جالسين مع البنات تتابعون الفيلم ..؟!
لفوا ثنتينهم عليه متفاجئين .. وقفت نوف قربت و سلمت على عمها:عمي تركي .. عظم الله أجرك ...
هز رأسه و بتنهيده طلعت من الأعماق:أجرنا و أجرك ..
من غير أي كلمة زيادة سحبت نوف نفسها و دخلت جوا البيت .. قربت أبو ياسر من عند ألمى ..
حست بذهول أبدا ما توقعت تقابله حتى لما دخلوا أعمامهم يسلمون ما دخل معهم ..!! توقعته يتحاشى لقاهم زي ما هم يتحاشون .. و بالأصح هي الوحيدة اللي تتحاشاه ..
بعد ما استوعبت الموقف .. تقدمت بخطوات بطيئة تبي تدخل ..
وقفها أبوها:خمس دقايق بس ... _لفت عليه .. كمل كلامة:أبي أكلمك خمس دقايق بس ..
رجعت بخطوات هادية و جلست بكل هدوء ناظرت في ساعتها و رجعت ترفع عيونها:خير .. وش عندك؟!
أبو ياسر و هو يجلس:ما في .. عظم الله أجرك على الأقل ..!!
تنهدت بضيق و لفت وجهها بعيد عنه .. تكره هالكلمة تحس و كأنهم يتعمدون يذكرونها بموته ..
ريح جسمه على الكرسي:شفتي أخوانك اليوم؟!
ابتسمت باستهزاء:دام زوجتك ما تبينا إنا بعد ما نبيها ..
عقد حواجبه:وش هالكلام ..؟!
تذكرت كلام لمى .."تخيلي دخلت وسلمت و جلست قريب مني ما عرفت أنها مرت أبوك بس يوم عرفت أني بنت زوجها ما عاد شفتها .. يقولون بيتها فوق فـ الدور الثاني" .. بنبرة حادة:أجل وش تفسر طلعتها لبيتها في نص العزاء؟!
تركي حس بربكة رغم قوة موقفه:هي كانت تعبانة لأنها اليوم رجعت من بيت أهلها غير أخوك اللي هلكها و أ...
قاطعته:لا تقول أخوك .. أنا ما عندي أخوان غير ياسر و ناصر .._رجعت تبتسم باستهزاء:اليوم سمعت أميرة بإذني و هي تقول لعمتي إن زوجتك المصون من عرفت إننا هنا .. طلعت لبيتها و لا عاد ورتهم وجهها .. يعني الكل ملاحظ مو بس أنا ..!!
ناظرها بملامح باردة:إذا أنا أبوك للحين ما تقبلتبني تبين تلومين بنت الناس لأنها ما تقبلتكم ..
حست بالإحراج و لفت وجهها للجهة الثانية .. و بعصبية:لو حسيت ذرة إحساس إنك تبينا كان ما صارت المسافة بيننا كذا ..!!
أبو ياسر بكل اندفاع:موب صحيح .. اسألي أمك كم جلست قضيتها في المحكمة عشان تحصل الطلاق بس ..
ألمى رجعت تشد بصوتها:هذا لأنك تبي تذلها ..
قاطعها:موب صحيح ..
ألمى بإندفاع:أجل ليش تزوجت عليها قبل لا تطلق أمي ..؟!
رجع يهدي نبرة صوته اللي وضح فيها الانكسار:هاذي كانت رغبة أبوي ..
بنبرة استهزائية:و الله المنتقم الجبار ..!!
قاطعها بعصبية:حدك عاد .. أنا تغلطين علي ما قلت شيء .. لكن أبوي لاء و ألف لاء ..
حست بالخوف يتسرب لـ جسمها و أطرافها ترتجف .. وقفت محاولة منها تمنع الانهيار:شف وين وصلك هالأبو ..؟!
تركي بعصبية أكبر:ما يهمني وين وصلني دامه أبوي ..
ناظرته بكل حقد و بصوت واطي:خله ينفعك .._مشت بخطوات سريعة لجوا .. أقرب باب لها باب غرفة البنات فتح الباب و دخلت ..
لفت عليها نوف مفزوعة .. بعد ما كانت نايمة على بطنها و حاطة السماعات بإذنها .. نوف بكل ضيق:وجع إن شاء الله و وجع .. ما تعرفين شيء اسمه طق الباب .. لا تطقينه بس ادخلي بشويش ..!!
من ثواني كانت بس بتنفجر.. بس ما حبت تنزل دموعها قدام نوف .. كلمتها بنبرة تشكيك بعد ما بلعت ريقها تضيع عبرتها:وش كنتي تسوين؟! >>>> كلن يرا الناس بعين طبعه ..
نوف و هي تنقلب و تسحب الآيبود لفوق:كنت أسمع ..
قربت منها و جلست في السرير المقابل لها .. بعد تردد:أبي أسمع معك ؟!
ناظرتها نوف باحتقار:أخوك توه ميت و تبين تسمعين؟!
حست بالدموع بطرف عينها .. كل المواجع جالسة تتقلب عليها و محد راحمها .. وقفت و طلعت من الغرفة بكل سرعة ..
مشت لحد الممر خذت لفة على نفسها حست بعبراتها بتتفجر لكنها ما عرفت وين تروح كل الممر أبواب .. فتحت واحد و لقت الدرج قدامها "ما لك إلا السطح" بدون أي تردد طلعت بكل سرعتها .. صدمة بكتلة بشرية لكنها اكتفت بتغطية وجهها و خذت مسلك ثاني تكمل به طريقها ..
.
..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


..
.
لف العم فيصل و هو يناظر ألمى مصدوم من حالها .. كمل طريقة لتحت و علامات الاستفهام على وجهه ..؟!!!
..
طلعت لفوق و فجأة وقفت حست بتعب في رجولها رفعت رأسها تستوعب المكان لقت نفسها وصلت للنهاية الدرج مشت بسرعة لباب السطح حست أنها مخنوقة .. حاولت تفتح الباب لقته .. مقفوول..
نزلت على الأرض و بدت عبراتها تطلع .. و صوت شهقاتها يعلى و تركت المجال لـ دموعها تنزل أخيرا ..
..
.
..
طلع للسور و تفاجأ من وجوده .. العم فيصل بكل دهشة:تركي ؟!
رفع تركي رأسه بعد ما كان سرحان بعالم ثاني:نعم ؟!
ابتسم و هو يقرب:توقعت بنتك طالعة لك ..!!
تركي و كل وجهة علامات تعجب:بنتي ..!!
عقد فيصل حواجبه:على ما أظن .. ألمى مدري يمكن لمى .. للحين ما أفرق بينهم ..!!
لا شعوريا .. وقف تركي .. خاف عليها تضيع فـ بيت أبوه الكبير:وين شفتها؟!!
فيصل و هو يجلس:في الدرج ..
شعور غريب بالخوف و الرهبة يسري داخله .. شيء طبيعي يخاف على بنته .. بس حس بغرابة هالاحساس على نفسه ..
لا شعوريا توجه للدرج من دون أي دافع أو حتى هدف .. وصل لعند باب شقته المكان مثل ما تركه ما فيه أي تغير ..
.
..
.
قبلها بثواني .. حست بنفسها شبه منقطع من كثر الصياح .. تحسست يدها المكسورة .. حست بالعبرة تخنقها من جديد لكنها مسكت نفسها .. و بشكل مفاجئ رن جوالها ..
..
تركي .. كان قريب منها خذا كم لفة على نفسه حاس بالتوهان و حس بفزع لما سمع صوت رنة الجوال المفاجئ .. قرب بيطلع لفوق لكن استوقفته رجوله غصبن عنه .."وش بقولها .. وشلون هي أصلا بترضى أقرب منها .. و هي ما تطيقني ..
..
ناظرت في شاشة الجوال المكالمة اللي تنتظرها كل مرة على أحر من جمر .. لكن هالمرة شوق يفوق أي وصف ..
ردت و رجعت عبراتها تتفجر:عادل أنت وينك ؟! .. وين رحت و تركتني ..
..
.
كان منسدح بكل ارتياح على سريرة و كان متوقع إنها ما ترد مثل حالها من كم يوم .. بس سمع صوتها انصدم و لما سمع كلامها انصدم كثر .. جلس و بكل خوف:ألمى !! .. _بربكة:ألمى وش فيك وش صاير؟!
..
.
بدت تصيح من جديد و بين كل جملة و جملة تأخذ لها نفس:أنت لازم تجي تأخذني .. أنا ما لي قعدة هنا ..
عادل و علامات الاستفهام على وجهه:ألمى .. قولي كلام ينفهم ..
حاولت تهدي نفسها و خذت كم نفس:أخوي ناصر مات و ياسر بالعناية ..
عادل بصدمة:وشووووو ؟!!!
ألمى تحاول تمسك عبراتها حتى تقدر تطلع الكلام:أمس صار لنا حادث ..
قاطعها:صار لك شيء؟!
هزت رأسها:كسر بسيط .. بس ..
قاطعها من جديد:وينك فيه الحين؟!
ألمى و رجع صوت شهقاتها يعلى:عزاء أخوي في بيت جدي .. جابوني هنا يبوني أجلس هنا الثلاث أيام و أنا موب قادرة أتحمل .. عادل الله يخليك تصرف سوو شيء ..
حس بتوتر فظيع:طيب .. طيب بيت جدك وينه فيه؟!
هزت رأسه:مدري ..
..
.
فاجأها صوت:ألمى وش تسوين هنا؟!
رفعت رأسها مصدومة .. طاح الجوال من يدها ..
قربت لمى منها و بملامح وجه مرسوم عليه الخوف:الله يهديك بس .. خوفتيني عليك .. قومي معي .._مدت يدها و سحبتها .. استسلمت لها ألمى و قامت معها ..
و بخطوات ثقيلة .. قرب أبوهم منهم ..
.._.._.._.._.._..
منسدحة على بطنها فوق السرير .. حاطة سماعات الجوال بإذنها و مجلة الأزياء بين يدها تقلب في صفحاتها .. من زمان عن الفساتين .. و المناسبات الكبيرة .. من عقب طيحت اخوها و هي ما عاد شمت ريحة القصوور ..
من وراء السماعة:مجنونة إنتي؟!
لوجين و هي تقلب صفحات المجلة:أنا لوجين بنت الـ*** تبني ألبس فستان فصلته لزواج أخوي ..
ريتاج و هي مركزة بشاشة الاب توب:أقوول بلا بطر و خلك على اللي فصلتيه ..
عقدت حواجبها:أقول لا يكثر ما كان ناقصني غيرك .. خلك مني ألحين في جديد مع المنحوسة و بدور؟!
جلست بحماس:ايييه .. نسيتيني أنا أصلا داقة عليك عشان أقولك ..
لوجين بحماس أكبر:وش صار ؟! يالله تكلمي ..
ريتاج:هذا الله يسلمك .. موب أخوانك كانوا عندنا مع أبوك ..
لوجين متفاجأة .. لكن أخفت مفاجأتها بنبرة غرور:ايه أدري .. وش صار ..؟!
ريتاج بكل ضيق و هي تتذكر اللي صار:أخواني رافضين زواج ريناد من بسام ..
ابتسمت:موب شيء غريب .. المهم وش صار ..؟!
ريتاج:أول ما سمعوا السالفة من عمي .. تجمعوا عند ريناد يقنعونها ترفض .. دخلت علينا الملقوفة تشوف وش صاير .. قام بدر و فشلها فشيلة بحياتها ما راح تشوف أردى منها ..
لوجين:وش قال بالضبط؟!
ريتاج و هي تقلد صوت أخوها الخشن: أمور عائلية .. وحدة مثلك ما لها دخل فيها .. _بصوتها الطبيعي:هذا بعد ما سألت وش صاير .. طبعا ..!
لوجين و هي تريح ظهرها على السرير:تستاهل ما جاها .. بس بعد موب لازم استهين فيها صار لي مدة مطنشتها ..
ريتاج بطفش:وش تبين أكثر من كذا ..؟!
لوجين بكل قلق و عيونها ع السقف:رجعتهم للهوشات أبدا ما تطمني ..
همست ريتاج:غريبة ..
لوجين:اسمعي عاد أنا ما عاد فيني صبر .. لازم نسوي اللي خططنا له ..
ريتاج بكل خوف:تنكتين خلاص .. أصلا آخر هوشة أحسها زادت النار بينهم ..
لوجين بكل إصرار:قلت لك موب مرتاحة لين أسوي خطتي ..
ريتاج:بسسسس ..!!
قاطعتها:لا بس ولا بسين أنا ما خططت و دفعت الفلوس عشان كل شيء يطير بالهواء ..!
ريتاج بهمس حتى محد يسمعها و دقات قلبها تتسارع من الخوف:يعني لقيتي البنت و الولد ..
لوجين:آفآ .. عليك أنا لولو أعرف نص شباب الرياض و بعدين بكم ريال أشتري بنت بايعة نفسها ..
ريتاج بخوف و بهمس:و الله إني خايفة .. إنتي تعرفين معزة جنى عند الكل ..
لوجين بابتسامة خبيثة:بعد اللي يصير ما عاد بيكون لها معزة ..
ريتاج بتردد:و جدتي ..؟!
لوجين بكل برود:أقل من الجلطة موب جايها ..
شهقت:مجنونة إنتي ..!!
لوجين:إلا عقلي معي .. بس لازم نستغل أيام تجهيز ريناد لنفسها و ننفذ كل شيء ..
طلعت ريتاج نفس خذت نفس أعمق تهدي أعصابها المتوترة .. رجعت تبتسمت:إلا و أنتي الصادقة أيام تجهيز ليان لنفسها ..
لوجين بصدمة:نعم ؟!!!
ضحكت ريتاج:هههههههههههه .. عرفت إنك ما تدرين ..؟!
لوجين عصبت .. كل أخبار الناس عندها و خبر لـ أختها هي آخر من يعلم:ريتاجووه .. تعرفيني ما أحب هالحركات ..؟!
ريتاج إحساس انتصار يتملكها:طيب طيب بقول .. اسمعي ...
..
.
في نفس البيت .. لكن في الدور الأرضي و بالتحديد في الصالة .. جالسين يشربون شاي عقب العشاء و الضحك و سعة الصدر تملا المكان ..
ليان و هي تضحك:آآخ .. حسبي الله على عدوانك يا سطام و الله إنك موب سهل ..
بسام مع ابتسامة:ايه والله .. ما ذكر أحد ضحكني مثلك ..
سطام بغرور:عارف نفسي ما يحتاج تمدحون ..
نزلت بخطوات هادية من على الدرج .. و الشر يملا عيونها ..
همست ليان و هي تشوف أختها مقبلة عليهم و بعيونها نظرات شر:خير اللهم أجعله خير ..
سطام بكل تعب:شكلي بطلع أنوم ..!
قربت لوجين منهم:الحبايب مجتمعين .. وش عندهم ... أووه نسيت إن الحبيب توه جاي بيت الحبيبة ..!!
بسام بنبرة حادة:لوجين .. احترمي نفسك ..!!
لوجين بكل استهزاء:زين والله تعرف من يكلمك ..؟!
ليان اللي انجرحت من كلمتها أكثر من بسام لكنها ما حبت تكبر الموضوع:زعلانة عشان ما قلنا لك عن الخطبة ..
سطام باندفاع:ما لها حق .. مغير حابسة عمرها بهالغرفة تقول جنية ؟!!!
لوجين بكل استهزاء:أعصابك يا مخاوي الليل .. نسيت أيام السهر و الرجعة على وجه الفجـ ..
قاطعها:لوجين احترمي نفسك ..
وقفت ليان:لا و أنت الصادق .. قل اختصري الكلام و قولي اللي عندك ..؟!
قربت لوجين و جلست على أقرب كرسي و حطت رجل على رجل:تعرفين الشيء الوحيد الحلو فيك أنك تفهميني من نظرة .. لكني محتارة وش الشيء اللي خلا راكان يختارك من بين البنات ..
مجرد ذكر أسمه .. ولّد إحساس الشك عن سطام .. و الخوف و الربكة داخل ليان بعكس بسام اللي فرح لأن ليان خبز يده ..
ليان بخوف و ربكة واضحين:وش تقولين .. أصلا وش دراك .. من قالك .؟!
لوجين بكل حقد:و من غيرها رأس الحية ؟!
سطام بعصبية:فهمونا وش السالفة؟!
لفت عليه ليان:انتظر لحطة .._رجعت تلف على لوجين:أكيد ريتاج اللي وصلت لك الخبر ..
لوجين:لكن جنووه هي اللي تمشي و تنشر الخبر .. _وقفت:شوفي وجيه أخوانك من سمعوا الخبر .. لو وصل الخبر لأمي و أبوي ظنك وش بيجيك منهم ..؟!
ليان بكل ثقة:ما سويت شيء غلط .._ بدا الشك يتسرب لداخل بسام و ملامح الفرح اختفت من على وجهه ..
وقفت لوجين:عاد أنا جيت أنصحك .. _بكل استهزاء:على قولتك اللهم بلغت اللهم فاشهد .._ضحكت و لفت و طلعت لفوق .. المرة الأولى تفشل ليان .. حستها فرصتها و جت لعندها و فعلا ما فوتتها ..
راقبتها بألم .. حست بنفسها في موقف لا تحسد عليه يكفي مواجهتها لأخوانها وش ممكن تقول لهم؟!!!
بسام بكل هدوء:ليان اجلسي و فهمينا ..
جلست و نزلت رأسها للأرض .. و حست بالدموع عند طرف رموشها ..
سطام .. الأفكار السوداء تروح و تجي بفكره .. ناظرها بترقب حرق أعصابه:ليان الله يخليك تكلمي ..؟!
ليان بكل خجل و عيونها للأرض:واحد .. تقدم لي حب يسمع رأي قبل لا يخطبني رسمي ..
سطام بتشكيك:كلمتيه يعني ؟!!
رفعت رأسها و باندفاع:أعوذ بالله وش هالكلام .. أخته كلمت جنى و جنى كلمتني ..
ريح ظهره على الكرسي .. همس سطام:غبية ..
وزعت نظرات بين سطام و بسام .. حست بخوف فظيع رغم هدوء الموقف ..
ابتسم بسام:يعني كنتي مخليتها مفاجأة لنا؟!
هزت رأسها بالنفي:لاءءء .. موب كذا لكن للحين ما خذت قرار احتمال كبير أرفضه ؟!
سطام:محد سأل لك عنه؟!
هزت رأسها بالنفي ..
وقف سطام .. كلام ليان ريحه كثير بس حس بتوتره قبل شوي يأخذ منه كل طاقته .. ميل جسمه يمين و يسار:آآآخ .. غلبني النوم .. بكرة الصبح عطيني اسمه كامل عشان أسأل عنه .. يالله تصبحون على خير ..
بسام:و أنت من أهلة ..
ليان سكتت لأنها كانت مذهولة من ردة فعل سطام توقعت بتشوف شيء ثاني ..
..
طلع سطام الدرج و هو يراقب خطواته .. من فترة بسيطة كان مكتئب و مخاوي السيجارة .. فجأة صار يجلس معهم كثير .. يسولف معهم كثير .. حس بنفسه قريب منهم .. بس تظل في أشياء كثيرة غير مسموح له يعرفها لأنه ما راح يكون بسام بالنسبة لـ ليان و لا راح يكون ليان بالنسبة لـ بسام ..
ابتسم براحة .. رغم إن الشيطان ما نساه حقده على أخوه .. بس لحظات حلوة كثيرة تمر عليه و هو معهم ما يتوقع بعيشها مع ناس غيرهم ..!
..
بسام بنبرة أقرب للترجي:حتى أنا أحس بحيلي مهدود .. ليان ما عليك آمر وديني لغرفتي ..
ليان للحين مذهولة:هآآهـ .. إن شاء الله ..
.._.._.._.._.._..
سندت رأسها للجدار و بنبرة حادة:مياف وش فيك بغيت تفضحني؟!
مياف بعصبية:حرام عليك عاد .. عشان مرة تجلسين يومين ما تكلميني؟!!!!
غزل و هي تراقب السور يمين و يسار:أحس عبد العزيز شك فيني أو سمع شيء ..
قاطعها:إنتي ما عليك .. لو حس كان تكلم تعرفينه يدور الغلطة عليك ..!
بدون أي مقدمات ضحكت من كل قلبها ..:ههههههههههههههههههههههه ..
مياف و علامات التعجب على وجهه:وش فيك؟!
غزل رجعت تهمس:شف نفسك وشلون تتكلم عنه كأنك تعرفة أكثر مني ..؟!
مياف و هو يحك رأسه بغباء:والله صرت أخاف منه .. مدري وشلون بناسبه في المستقبل ..
غزل مصدومة من الكلمة:تناسبه؟!!!
مياف يضيع السالفة اللي حسها دخلت عرض .. معقولة يفكر بالزواج بهالوقت و مِن مَن ..؟!:ما عليك ألحين .. متى أقدر أشوفك؟! والله العظيم اشتقت لك ..
غزل تتغلى:ما أتوقع أقدر هالأيام كله مشغولة .. باقي يومين على عزاء أخو صديقتي عقبها بنبداء تحضيرات الزواج لبنت خالي و ولد خالي ..
مياف:الحين الزواج لهم و الا لكم .. والله غباء اللي تسونه ..!!
غزل تختبره بعد ما حسته ضيع كلمته قبل شوي:ما تدري يمكن وحدة تنعجب فيني و تخطبني لولدها .!!
مياف بعصبية:غزل قفليها سيرة ..
غزل تقهره:يا حليلك عصبت .. أجل لو قلت لك إن اليوم خطبتني وحدة ..
قاطعها بعصبية:غزل ..؟!
غزل و بعيونها الترقب:خلاص ما تسوي علينا هالمزحة ..
مياف و هو يتمشى في شقته:لا من جد أتكلم ..
غزل:طيب بتشوفني بس هالمرة بمقابل .. كم تدفع ؟!
مياف مع ابتسامة:عيوني لك ..
غزل تخرب الجو الرومنسية اللي على طول يحرجها مياف به:عيونك وش أسوي بهم ؟!
مياف:آفآآ .. عيوني ما تسوى عندك شيء؟!
غزل:امممم .._سمعت صوت حس جاي من بعيد .. همست:مياف أسمع صوت أنا بكلم البتول و بتوصل لك خبر وش بيصير .. يالله باي .._قفلت الخط من غير ما تسمع رده ..
..
نزل الجوال من يده ورماه على الكنبه .. جلس بالكرسي هزاز بغرفته اللي قليل يدخلها .. و رفع عينه يراقب النجوم من الدريشة ..
تنهد بكل ضيق فـ الفترة الأخيرة .. هذا حاله بعد ما تسكر غزل ..
"وش اللي صار لك يا مياف .. أصدقائك و البنات من عرفت غزل ما عاد كلمتهم .. معقولة تكون مأثرة فيني .. _ابتسم باستهزاء"هي وحدة منهم .. من حثالة الجنس اللطيف لكنها متقـمـصه دور البراءة بكل حرفية .. يا ترا كم واحد بتكون عرفته لليوم و هي تكلمك .._هز رأسه"و أنا وش علي خلني أدق على الشباب يجون يسهرون عندي و نفلها" .. رجع يسحب جوالها و يدق ..
للحظات قريبة و كثيرة يحس بحبه لـ غزل شيء مستحيل يصير مرتين فـ حياته ..
لكن مجرد ما يكلم البتول .. يحس بالبراءة اللي يسمعها بصوت غزل ..
قمة فـ البشاعة ..
.._.._.._.._.._..
..
صرخت من كل أعماق قلبها كالعادة:آآآآآآآآآه .. – لكن كالعادة مهما علا صوتها .. محد حولها ..
بكت البتول و صوت شهقاتها يتعالى:نايف الله يخليك يدي بتكسرها ..؟!
شد على يدها اللي لاويها وراء ظهرها و شاد عليها:أجل العيشة معي مو عاجبتس ..!!
شهقت و هي تحاول تتكلم:أنا ما قلت كذا بس ..
قاطعتها و نظرة الحقد بعيونها تتحول للانتصار .. طيبة:كذابة .. يا أخوي .. والله أنها كذابة هي تتكلم فيك من قبل لا تأخذك .. و من عقب يوم عرسكم على مكان تروح فيه .. تقول أنك مشربها المر و مسود الدنيا بعيونها ..!!
ناظرتها البتول بكل حدة بعيونها الغرقانة دموع .. كلامها فيه شيء من الصح .. بس طيبة زادت الكلام حتى تزيد الطين بله:نايف الله يخليك اسمعني .. أختك طيبة تفسر الكلام على مزاجها ..!
ترك يدها و مسك شعرها بكل قوة وشده و هو يمشي لداخل الغرفة:الحين أعلمك وش التفسير الصح لوجودتس بهالدنيا ..!!
دخلها للغرفة و رماها على الأرض .. سحب العقال من على المعلاق و نزل به على ظهرها و بكل مكان بجسمها ..
صوت صرخاتها علا أكثر لكن لا حياة لمن تنادي ..!!!
..
واقفة برا الغرفة و صوت صراخ البتول يطربها أكثر من الأغاني اللي تحبها ..!
قربت منها أختها اللي أصغر منها بسنة ..
عائشة بكل خوف:طيبة حراام اللي يسويه أخوك بالبنت .. مهما كان هاذي بنت عمنا ..
لفت عليها طيبة وبكل ضيق طيّر الفرحة اللي فـ رأسها:حرمت عليها عيشتها .. أجل أنا أخوي تنشر عنه كلام موب زين .. هي تحمد ربها لقت أحد يضفها عقب عمايلها السوداء ..
عائشة بكل خوف:بس أنتي اللي ..
قاطعتها:أوووص ولا كلمة .. ما عاد بقي غير البزران يتكلمون ..
دفتها من كتفها و دخلت للمطبخ تجهز العشاء .. ليه ما تجهزه اليوم و اليوم يوم السعد بالنسبة لها ..
لأنه يوم من الأيام السود اللي شافتهم و بتشوفهم البتول ..!!
..
بانت لمعة الدموع بعيونها .. رمشت بكل سرعة تضيع الدموع بعيونها ..
لفت انتباه صوت ناصر اللي مال بجسمه عليها و همس:أقول بتوو ..؟!
لفت عليه و هي تبلع ريقها .. تضيع العبرات .. اللي خنقتها .. ما تدري ليه .. هالأيام بالذات .. كل ماضيها الأسود يرجع لها بساعات حفلاتها .. ردت بصوتها الناعم:هلااا ..
ناصر و عيونه تحوم ع المكان:ما تلاحظين إن برووك طول السفرة هالأيام ..
ابتسمت:بعد عمري مسافر .. خبرك بزنسس مان .. يا الله يلقى وقت ينوم فيه .. تبيه يجي يسهر معنا ..؟!
ناصر:صار له شهر لا حس و لا خبر .. موب من عوايده ..؟!
البتول بنبرة أقرب للغرور:أهم شيء أنه يتصل بي و يطمني عليه ..!!
غمز لها:أووه من قدك .. يآآآ ..
قاطعه صوت مياف الجهوري:البتووول ..
رفعت عينها له:هلااا ..؟!
مياف و هو يأشر برأسه لـ لغرف نومه:أبيك ..؟!
نزلت الكاس من يدها وقفت بسرعة .. "أكيد جديد عن غزل" ..:أوك جاية ..
.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



يوم دراسي جديد .. و في طابور الصباح الممل ..
استقبلتهم جمان بملامح العصبية:ما تستحون على وجيهكم أنتي معها غبتوا السبت و مشيناها بعد الأحد .. موب ناقص غير إنكم تكملون الأسبوع ..
قربت أروى و بملامح كلها حزن:بلاك نايمة في بيتكم و ما تدرين وش صاير بالدنيا ..
جمان حست بخوف مو من عادة أروى تكلمها بـ الأسلوب هذا يهالجدية .. :خير وش صاير ؟!
قربت غزل و صفت قريب منهم:ألمى توفى أخوها ..
شهقت مصدومة:إن لله و إنا إليه راجعون ..
أروى بكل حزن:بعد عمري لو تشوفينها أمس كان كسرت خاطرك ..
تنهدت بضيق:و أمها و أختها كيف أوضاعهم؟!
أروى و هي تتأمل اللي صار:تخيلي أمها اللي ما عندها قلب ما حضرت العزاء ليش أنه في بيت أبو طليقها ..
جمان بنبرة ترجي:حرام عليك أكيد المسكينة قلبها محروق بس الغيض اللي بداخلها منعها ..
أروى بحماس:بس تدرين بنات عمها فلة و ربي ما قدرت أوقف ضحك لما جلست معهم ..
جمان و بعيونها نظرة تفكير:هاذي هدية من رب العالمين تصبرهم على هالمصيبة ..
..
و في أجواء الحماس بين جمان و أروى .. قربت البتول و سحبت غزل مع يدها رجعتها لنهاية الطابور وقفت معها و همست في إذنها:صباحك سكر ..
غزل بكل اندهاش:جايبتني لآخر الدنيا عشان تقولين صباحك سكر ..؟!
البتول:لازم يكون صباحك سكر لان العسل جايك في الطريق ..
غزل و عيونها على أروى و جمان:بتول اخلصي علي .. موب ناقصة محاضرات من أروى ..
البتول:أمس مياف ما خلاني أنوم ..!! "إلا ما خلاني أسهر زي الناس" ..
غزل و علامات التعجب على وجهها:ليش؟!!!!!
البتول:يقول إنك واعدته بموعد .. من شافك في المطعم و هو منهبل فيك .. "مالت عليك" ..
ابتسمت غزل:لا يكون صدق ..؟!
البتول بصدمة:لا تقولين مزحة و الله ليشرشحني بسبتك .. ترضينها لي ..؟!
غزل:خلاص .. خلاص شوفي المكان و الوقت اللي يناسبك أنا ما عندي أي مشكلة ..
البتول بحماس:اليوم العصر في شقته ..
غزل بعصبية:شقة ..!! تستهبلين أنتي و إلا تستهبلين .. قلت لك أماكن عامة و بس ..
البتول:التغير مطلوب .. و بعدين كذا بتطفشينه منك ..
غزل بكل إصرار:راحتي أهم ..
البتول:يالله عليك .. أنا بكون موجودة .. غير عن المرة الأولى و بعدين خلك مميزة المرة الأولى في مكان عام المرة الثانية في مكان خاص ..
سرحت بفكرها ثواني"الظاهر ما قال لها عن المرة الثانية في المستشفى بس أحسن موب لازم كل شيء يصير تعرفه" ..
قاطعتها بإصرار:يالله عاد لا تصيرين معقدة ..
ابتسمت غزل:خلاص موافقة ..
قربت البتول و حطت شيء فـ جيب غزل ..
غزل بهمس:وش ذا ..؟!
البتول تهمس مثلها:مفتاح شقة .. مياف لو صار لي ظرف و لا شيء روحي لحالك ..
غزل بكل ضيق:تستهبلين مستحيل أروح من غيرك ..؟!
البتول و هي تناظر لقدام:قلت لك احتمال .. خلاص المراقبة تقرب منا ..
لفت وجهها لقدام .."من جد عليك طلعات يا البتول مدري وش تبي ..؟! ولو رحت معه بفتح الباب و أدخل كذا .. بيت أبوي هووو ..؟!"
ابتسمت البتول"قربت نهايتك يا غزل و أخيرا بفتك من همك لكن موب لحالك" ..
..
فقدتها أروى لفت عليها وشافتها واقفة بنهاية الطابور مع البتول ناظرتها بلوم و توعدتها في نفسها ..
..
.. على بعد كم طابور ..
واقفين جنب .. بعض صمتهم استغربه الكل .. المدرسات قبل الطالبات ..!
ريتاج .. تهمس بخاطرها .."وش قصده فيصل أمس .. بكرة بكون عندكم لا يكون حاط فـ باله أن بيقابلني ..!؟" ..
ارتسمت ابتسامة انتصار على وجهها .."عيسى حبيبي و مستحيل أنساه .. بس بدر فـ يدي و مستحيل أخلي جنى تأخذه مني .. على بالهم بهوشاتهم و صراخهم العالي موب فاهمة وش فـ قلبوهم .. أنا ما تهمني هالغبية بس بدر مستحيل أضيعه من بين يدي .."
.. ريتاج و نظرة التفكير تتعمق بعيونها .."يحسبني رخيصة مثل لوجين .. أصلا لو رحت و قابلته بطيح من عينه أكيد ..؟!" ..
لوجين .."تخطيط شهر .. بس بريحيني العمر كله .. و بيخلي بدر مثل الخاتم بإصبعي لأنه محد قدامه غيري ..؟!" ..
تنهدت بكل ضيق .."يا الله تفكيري منشل مو عارفة وشلون أتصرف و إذا قلت للغبية لوجين .. بتحسبني قاعد أخطط أسرقه منها من زمان .. على بالها كل شباب العالم ملك لها .." .. همست:اووووووووووف ..
.._.._.._.._.._..
قبال مرايا المدخل .. واقفين ثنينهم جنب بعض ..
رفعت جوري نقابها بكل بطء .. محاولة يأسه منها تمدد الوقت حتى تسمع منه أي كلمة تخليها تفتح موضوع معه ..
..
على يسارها .. عيونه على أزرار ثوبه لكن فكرة بمكان ثاني .. ابتسم وهو يفكر بسره اللي بدا يكتمل ..
ناظرته بكل غيض .."تتبسم بعد .. أكيد الجلسة فـ الغرفة اللي كانت فيها مفرحته .." ..
مرت من وراه و ضرب كوعها بظهر .. لا إراديا .. لكنها مشت طنشته و كأنها جت من رب العالمين ..
لف عليها مستغرب .. توقعها متعمدة لكنها كملت طريقها لعند الباب من غير ما تلتفت ..
رفع حاجب"وش عندها بعد ..؟! .."
فتحت باب الشقة و لفت عليه ناظرته بكل حدة:مطووول ..؟!
استغرب طريقة كلامها .. حس بلحظة بابتسامة تخونه .. لكنه رجع يمسك نفسه ..
خاف هالابتسامة تزيد الطين بله و تخرب مزاج جوري أكثر ..
.._.._.._.._.._..
دخلوا مع بعض كعادتهم ..
جنى:بنات خلونا نروح غرفة البنات على طول .. !
ليان:كأنك تمونين ..؟!
جنى:أمون و نص .. لمى الحين من أهل هالبيت و إنا صديقاتها ..؟!
فجر بكل إحراج:لااا أنا بجلس فـ الصالة ..؟!
جوري:يووه .. ليه ..؟!
فجر:أحسن مفتشلة .. أختى ما جت معي مدري وش بقول لـ ألمى ..؟!
جنى:أقول .. قدامي بس ..
مشت لبعيد عنهم:خلاص بروح الصلاة .. أشوفكم بعدين ..
كانت جوري بعد ما كانت تراقب فجر و هي تبعد:وين رنود ..؟!
جنى:أمس لعبنا بالموية أنا وياها و مرضت ..؟!
ضحكت ليان:ههههههههههه .. يقالك الحين أنتي ما مرضتي ..
مسحت جنى أنفها الأحمر:إلا مرضت .. بس هي المسكينة جتها حرارة ..
جوري:أقول ترا وقفتنا غلط أمشوا ندخل و كملوا سوالف هناك ..
جنى:يا الله مشينا ..
.._.._.._.._.._..
فـ شقة مياف .. اليوم المنتظر .. لـ مياف و البتول ..
و نهآية أحلام غزل ..
..
جالسة بتوتر بين البتول و مياف .. توزع نظرات بين الثنين ..
مع أنها قالتها بكل برود بس الفعل دايم غير عن القول .. رن جوالها و حسة بالتوتر زاد عندها ..
ردت و همست:خير أروى وش بغيتي ؟!
أروى بعصبية:إنتي ما تستحين على وجهك .. صديقتك أخوها متوفي و انتي رايحة مشاوير مع البنات ..
تنرفزت أكثر .. التوتر بلحاله لاعب بأعصابها .. غزل:ليش يرجع للحياة لما أكون موجودة ..؟!
أروى بعد شهقة طويلة:هذا ردك؟!
غزل:و ما عندي غيره .._قفلت الخط قبل ما تسمع ردها .. ابتسمت بإحراج بعد ما شافت العيون عليها ..
وقفت البتول و ابتسامة خبث لها الف معنى:يالله أنا رايحة ..
وقفت معها و بكل صدمة:وين رايحة؟!
مياف و علامات التعجب على وجهه:ليش .. بأكلك ؟!
غزل بتردد:موب كذا .. بس ما كان هذا إتفاقنا !!
ابتسمت البتول:خمس دقايق موب مطولة .. _رفعت الطرحة على رأسها:يالله باي ..
حست بنفسها عالقة بهالموقف موب قادرة تنطق بكلمة وحده .. حست بالحزن على نفسها و هي تشوف البتول تطلع و تتركها مع مياف و هي عارفة النهاية من جلستهم لحالهم ..
قرب منها و مسك يدها جرها وراه بكل هدوء أما هي مشت وراه من غير و لا همس حتى ..
.._.._.._.._.._..
تنهدت بكل ضيق و هي تشيل الكمادة من على رأس ريناد ..
ريتاج بكل ضيق:في أحد يلعب بالموية فـ الشتاء ..؟!
ريناد وهي تبتسم .. و أنفها و خدودها محمرين من الزكمة:مزاااااج ..
ريتاج عصبت أكثر:دواك من يخليك تموتين بحرارتك عشان تعرفين المزاج ..
لحظات صمت طويلة مرت عليهم و ريتاج شغلتها تنشف الفوطة و ترجع تغرقها فـ الموية الباردة و تحطها على جبين ريناد ..
رن الجوال يقطع الصمت .. نشفت يدها بسرعة و رفعت الجوال ..
ردت وهي تحاول ما تبين على قد ما تقدر أنها تكلم واحد:اهلييين ..
فيصل بكل حماس:هاا أحدد المكان و الا تختارين ..!!
ريتاج بكل عصبية و هي تراقب أختها اللي غلبها النوم ..:تستهبلين .. قلت لك مستحيييل ..
فيصل:فيها تستهبلين ..!! يعني في أحد جنبك ..؟!
ريتاج وهي تبعد لـ عند الدريشة و بنبرة أقرب للهمس:عندي أحد أو موب عندي .. رأي واحد مستحيل أطلع ويااك ..
فيصل:طيب ليه ..؟!
ريتاج:قلت لك هاذي موب من سياستي أنت تدري بالضبط .. أني ما أحب مكالمات التلفون بس أنت أصريت و لا تخليني أندم ع الموافقة ..!!
تنهد بكل ضيق:يعني جيت ع الفاضي ..
ريتاج حست بالحزن عليه بس مستحيل تتراجع:قلت لك قبل لا تفكر تجي لهنا ..
فيصل بكل يأس وضيق:خلاص .. خلاص براحتك .. أتركك مع اللي عندك .. باي ...
سكرت و مليون احساس بالذنب يقتل فيها ..
..
.
..
نزل الجوال بكل ضيق ..
نايف:هاا ما وافقت ..؟!
هز رأسه بكل ضيق:ايه .. رفضت ..؟!
نايف:قلت لك خلك على لوجين أبرك لك ..
قاطعه بكل عصبية:لوجين هاذي أصلا وحدة حقيرة .. و قذ ..
ارتسمت على وجه نايف ابتسامة استهزاء و هو يقاطع فيصل:يعني ريتاج الطاهرة الشريفة ..؟!..
ناظره بكل ضيق:اسمع يا نايف كل شيء اسمح لك تتعدى حدودك فيه بس ريتاج لاء ..
نايف:يالليل الحدود اللي ما تخلص عندك .. رح بس دور لنا مطعم نتغداء فيه بموت من الجوع ..
حرك بكل ضيق .. و فكره بيضيق به أكثر و أكثر ..
.._.._.._.._.._..
في بيت جد ألمى .. و بالتحديد في غرفة البنات ..
جوري بكل ضيق:ما لقيت فرصة ..
جنى وهي تمسح أنفها الأحمر:ما عليه حاولي بأي وقت .. و لو بتنتظرين الفرصة موب جاية لك أنتي روحي له ..
جوري بضيق أكبر:مستحيل حتى لو كنت أنا الغلطانة .. مستحيل أروح له .._لفت على ليان اللي من جلسوا و هي سرحانة .. جوري:ليان ..!!
ليان .. لا حياة لمن تنادي ..
علت جنى صوتها المبحوح من التعب:ليااااااااان ..
لفت ليان و علامات التعجب على وجهها:خير!!
جنى بنص عين:اللي مأخذ عقلك يتهنى به ؟!
ليان و وجهها كله ملامح حزن:أي يتهنى فيه؟!
جوري:خير ليون صاير معك شيء .. ؟!
ليان و هي تتنهد بضيق:لوجين أمس فضحتني عند أخواني ..
عقدت جنى حواجبه:فضحتك؟!
ليان بعصبية:تخيلي نزلت لتحت و طقت مشوار عشان بس تسوي لي مصيبة ..
جوري بقلة صبر:أيي عاد .. طيب وش قالت؟!
ليان:تكلمت عن راكان و أحرجتني ..
ضحكت جنى من كل قلبها:هههههههههههههه .. بس ..
ليان باستهزاء:ايه .. بس ..
جنى بكل شماته و هي تمسح أنفها للمرة المليون:تدرين أحسن .. عشان تأخذين الأمور بجدية ..
ليان بعصبية:من متى و أنا ألعب ..؟!
قطع عليها دخلت لمى .. وجهت لهم نظرات تعجب:سوري قاطعتكم ..
هزت جوري رأسها بالنفي:لا .. والله ما عندهم سالفة .. ؟!
ناظرتها جنى بطرف عين:إلا ألوم وينها .. ما شفتها؟!
قربت لمى و جلست قبالهم:أمس إنهارت علينا .. عاد أنا وديتها لغرفة جدي عشان ترتاح هناك .. خبرك هالغرفة صادة عن الزحمة و ما شاء الله عليهم يخلونها مفتوحة للكل ..
تنهدت ليان بضيق:من شفتها أمس ما تتكلم و لا تتحرك توقعت إنها بيصير لها هالشيء ..
لمى بضيق:أمس على اليوم الصبح .. وضعها ما يسر لا عدو و لا صديق .. بس الحمد لله .. من جو البنات أحس أنها صارت أحسن .._عقدت حواجبها:إلا غزل وينها؟!
جنى:وحدة من البنات مرت عليها و أصرت تأخذها معها لمشوار .. فجورهـ مفتشلة منك و ما دخلت هنا ..
ابتسمت لمى:ما صار شيء ..!
.._.._.._.._.._..
في شقة مياف ..
غزل .. جالسة على طرف السرير ضامة رجولها لصدرها و تصيح من أعماق قلبها ..
ما تدري كم مضى ساعة أو ثنتين .. لكنها اللي عرفته إنها تعبت من هالحال .. نزلت رجولها على الأرض حست برجولها مو بقادرة تشيلها .. لكنها ضغطت على نفسها و تحملت مشت بخطوات ثقيله للصالة ..
..
.
لقته جالس على الكنبة دافن وجهه بين كفوف يده و الانهيار واضح عليه ..
خذت نفس و بصوت مخنوق من الصياح:دق على البتول ..
رفع رأسه .. و حست لسانها انعقدت ..
تكلم بتردد:و شلون بترجعين لبيتكم و إنتي بهالحالة؟!
هزت رأسها بالنفي و بصوت عالي من العصبية:موب شغلك .. دق عليها تجيني و بس ..
ناظرها و بعناد:لاء ..
ما قدرت تتحمل و جلست على الأرض وطت رأسها و بهمس:الله يخليك دق عليه تجي تأخذني ..
ناظرها بألم .. مد يده و سحب الجوال ..
.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[14]|ـرابع عشر


فتحت عيونها بكل إهمال ..
صورته و هو يقرب منه .. يحاول يحضنها .. محاولة يأسه للصد ..
رجعت تغمض عيونها بقوة و كلها أمل تختفي هالذكريات من بالها .. تتمنى لو يرجع به الزمن يوم واحد بس و تنهي علاقتها بـ مياف ..
نزلت رجولها على الأرض .. ظلمة الغرفة مخليتها عايشة بظلمة هالذكريات السوداء ..
مشت بخطوات ثقيلة لـ الصالة ..
..
جالسة قبال التلفزيون الصغير و تلف فـ ورق العنب بكل تركيز ..
..
ناظرتها غزل بعيون ذبلانة:كم الساعة ..؟!
رفعت رأسها .. و بنظرة أقرب للصدمة:صحيتي ..!!
غزل و هي تفرك جبينها بأطراف أصابعه:سألتك كم الساعة ..؟!
نزلت كل شيء من يدها .. مشت بخطوات سريعة لـ عند أختها:غزول .. حاااسة بشيء ..!!
هزت رأسها بالنفي:لااء ..
فجر بكل خوف:وجهك مصفر و عيونك ذبلانة .. غزل إذا حاسة بشيء خلينا نوديك للمستشفى .. عشان ما يصير لك مثل ذيك المرة ..!!
غزل بكل عصبية:إذا تعبت بتعب بسبب كلامك .. على طول مخليتني التعبانة وعلى طول أنا اللي ما أكل و لا أشرب .. – سكتت و هي تحس برجفة أصابعها ..
الموضوع أبدا ما يستاهل كل هالعصبية و التوتر .. بس هي من غير شيء أعصابها تعبانة ..
.
بصوتها الحنون:غزول حبيبتي وش فيك .. – بنبرة أقرب لليأس:طيب تبيني أصلح لك شيء .. أو أجيب لك كأس موية ..؟!
لمعة الدموع بعيونها:أبي أعرف كم الساعة ..؟!
زفرت بكل ضيق:2 الفجر ..!! وش عندك مع الوقت ..؟!
تنهدت بكل ضيق .. هزت رأسها بالنفي:ولا شيء .. برجع أنوم ..- لفت و رجعت لغرفتها و هي تجر رجولها ..
رمت نفسها بأحضان سريرها .. بكت بصوت مكتوم .. و هي تمنى من أعماق قلبها أنها تنوم و ما تصحى ..
..
رجعت لـ عند الصينية و هي تجر رجولها .. غزل رجعت مثل ما كانت و أسوء .. بعد ما تحسنت بهالأسبوع ..!! .. حست فجر نفسها رجعت تغرق بدوامة غزل اللي شكلها ما لها نهاية ابد ..
.._.._.._.._.._..
من فترة طويلة ما مسكت لاب توبها .. حتى بحوث الجامعة أهملتها ..
و غرقت بهمّ بسام و أول ما صحى رجعت للحياة معه ..
..
قربت ريتاج بكل فضول .. و هي تشوف ابتسامة على وجهه أختها التعبان من الزكمة ..
طلت فـ الشاشة .. ناظرتها بكل لوم و بعدت عنها ..
..
لفت ريناد بكل حماس .. مع صوتها المبحوح:رتووج .. تعالي تعالي .. شوفي فساتين الزواج اللي طلعتهم تأخذ العقل .. تعـ..- رفعت عيونها و التقت بعيون ريتاج اللي عطتها نظرة حادة ..!!
زفرت بكل ضيق:رتوج .. حرام عليك أنا أختك .. المفروض تدورين على سعادتي موب تنكدين علي ..!!
رفعت ريتاج جوالها و طنشت كلام ريناد ..
نزلت الاب من على رجولها .. مشت لعند أختها بخطوات عشوائية .. مو قادرة تضبط توازنها بسبب الصداع ..
قربت و حطت يدها على كتفها:رتووج ..
قاطعتها و هي تنزل يدها:ريناد .. قلت لك زواجك هذا أنا موب راضية عنه .. خلاص خليني بعيدة عنه ..
ريناد و لمعة الدموع بعيونها:طيب ليش .. تدرين إنك كذا تقتلين فرحتي ..؟!
زفرت بكل ضيق:أنتي أصلا قتلتي نفسك بموافقتك على هالزواج من البداية ..
قاطعتها:ريتاج خلاص .. أنا استسلمت ليش ما تستسلمين أنتي بعد ..؟!
ابتسمت باستهزاء:هذا أنتي قلتيها .. استسلمتي يعني موب رضاء .. بتأخذينه بس لأنه يحبك و كأن هالحب هو اللي بيعيشكم و ..
قاطعتها:بقدر أعيش مع بسام لأني أحبه .. بس إذا خذيت أي واحد لأنه سليم مستحيل أكمل معه ..
مشت بعيد عنها .. ما تبي تشوف نظرات الحزن بعيون أختها أكثر:عادي .. من كانت الدنيا و البنات يتزوجون و ما يعرفون أزواجهم إلا ليلة العرس ...!!
بلعت ريقها تضيع عبراتها:هذولي اللي ما حبوا قبل لا يتزوجون ..!
ريتاج وهي تجلس:موب صحيح ..!
جلست قبالها و بكل إصرار:إلا صحيح ..
قاطعتها:ريناد .. أنا قلت لك إذا بتتزوجين بسام .. ما راح أتبرى منك أو أسوي لك أفلام .. بس موضوع زواجك بكبرة طلعيني منه .. – دفنت نفسها بسريرها و غطت رأسها .. ما تبي تسمع أكثر ..
..
تنهدت بكل ضيق .. "يا ربي ليش يصير معي كذا .. يوم قدرت أخذ الإنسان اللي أحبه .. يطلعون لي أخواني فـ وجهي ..- رفعت عيونها ع الباب .."أكيد ريان للحين زعلان ..؟!"
.._.._.._.._.._..
أشرقت شمس يوم الخميس ..
نزلت بكل حماس للدور الأرضي .. هدت من خطواتها وهي مستغربة من جلوس زوجة أخوها بين أمها و أبوها ..
وعد و نظرة الاستغراب بعيونها:السلام عليكم ..
الكل بصوت واحد ..:وعليكم السلام ..
أم راكان:أقربي يمة .. وش فيك واقفة بعيد ..
انضمت لـ أهلها:شـ أخبارك نورة ..؟!
ابتسمت:الحمد لله تمام .. أنتي وشـ أخبارك ..؟!
وعد:الحمد لله بخير .. إلا اليوم راضية علينا و نازلة ..- عطتها أمها نظرة حادة ..
نسرين .. زوجة أخوها حمد:لا رضى و لا هم يحزنون .. بس ذيك الأيام كنت مشغولة .. خبرك زواج ولد أختي و عقبها زواج أخوي .. و آخرها زواج ولد عمي .. أتعبتنا هالزواجات ..!!
ناظرتها بنص عين:الله يوفق الجميع ..
تنحنح بصوته الخشن:احم .. احم .. ياا ولد ..
رفعت جلال الصلاة من على حضنها و غطت نفسها ..
وعد بصوتها الناعم:حياااك راكان ..
نزل من الدرج:السلام عليكم ..
رد الكل.. :و عليكم السلام ..
قرب منهم و جلس:أجل حمد ما نزل ...!!
نسرين من تحت الغطاء:لاا .. حمد طلع بدري ..
خزتها وعد .."تمووون.!!! " ..
أم راكان:أصب لك قهوة ..؟!
و هو يطلع جواله من جيب ثوبه:ايه يمة .. - نزل عيونه على الجوال ..
نسرين و بصوتها نبرة استهزاء:أقول راكان ..
رفع رأسه مستغرب .. بس رجع يوطيه .. و بنبرة حادة:خير يا مرت أخوي ..؟!
تنحت أروى فـ نسرين ..
بالعادة من تزل نسرين وعد تترك المكان .. تعرف وش قد هي ملسونة .. و لسانها زي السم ما تحب تحتك معها لأن وجودها معها بيولد انفجار ..
لكن ما توقعتها بهالجراءة .."حتلى لو راكان أخو زوجها المفروض ما تكلمه كذا.. من جد ما عندها دم ..!!"
نسرين:سمعنا أنك خطبت ..؟!
رفع عينه على وعد و ناظرها بكل حدة ..
ناظرته بكل خوف و حست بلسانها ينعقد ...
كملت نسرين:على البركة .. بس من هي بنته ..؟!
ما قدر يرد .. هو السلام لحاله بالموت يطلع منه و هي موجودة .. وشلون فـ الأخذ و العطاء بالكلام ..!!
وعد .. تلاشى إحساس الصدمة منها و بكل غيض:اللي وصل لك خبر الخطبة ما وصل لك من هي بنته ..؟!
ناظرتها بنص عين:أنتي وش دخلك أنا أتكلم مع أخوك موب معك .!..
قاطعتهم أم راكان:خلاص أنتي معها .. راكان ما خطبنا له .. ارتحتي ..
خزتها من تحت الغطاء و بنبرة غرور:أنا قايلته من البداية .. راكان وجه موب وجه زواج ..
رفع عينه مصدووووم .."يا قواااة عينك والله" ..
ناظرتها بكل غيض .. وقفت .. وعد:أنا رايحة أشوف الفطور ..!!
وقف وراها:أنا طالع عندي كم مشوار ..
أبو راكان ..:وين يا أبوك .. أنت حتى قهوتك ما كملتها ..؟!
راكان و هو يبعد:ما عليه شغل مهم ..- طلع وسكر الباب وراه بكل قوته .. و طلع كل العصبية اللي كبتها داخله فـ الباب .. زفر بكل ضيق .."قلة تربية و ..
قطع تفكيره:حيااا الله راكان ..
رفع راسه و ابتسم لـ اخوه الصغير:هلا حمد .. شـ أخبارك ..؟!
حمد بنبرة أقرب للوم:الله يا الدنيا فـ بيت واحد و ما نشوف بعض إلا كل ثلاث أيام ..!!
ابتسم .."أنت اللي مسنتر فـ جانحك تقول أحد حالف عليك ما تطلع منه" .. بكل تردد:الدنيا مشاغل و بعد أنت اللي يهديك ما نشوفك إلا كل أسبوع ..
زفر بكل ضيق:اسكت بس أنا أخلص من الشغل و همه تطلع لي هالحرمة و مناسبات أهلها اللي ما تخلص ..!!
ابتسم و هو يبعد عنه:كان الله بعونك ..
لف عليه بعد ما تعداه:على وين ..؟!
راكان:عندي كم مشوار .. بخلصهم و أرجع ..!
حمد:طيب .. بس ترا اليوم بتغداء تحت بنتظرك نتغدا سوا . هاا ..؟!
ابتسم:ان شاء الله .. – ركب سيارته و حرك .. "قصدك ما أنزل أتغدا زوجتك تخلي أحد يتغدا براحة ..؟! ..- تنهد بكل ضيق"من تزوج حمد و هو ما عاد ينشاف .. – رجع يعقد حواجبه و هو يذكر كلمات مرت أخوه .. اللي ضايقته .." قايلته من البداية .. راكان وجه موب وجه زواج" .. همس بكل ضيق:طايح من عينها و أنا مدري ..!!
.._.._.._.._.._..
فتحت عيونها بكل ضيق .. من الساعة .. 2 تالي الليل لحد 1 الظهر .. و هي مرتاحة فـ المستشفى بعد ما انهارت للمرة الثانية ..
..
لكن من رجعت لـ بيت جدها ما ارتاحت .. قمة .. الإزعاج و القلق ..
علت ألمى .. صوتها اللي كله تعب:بناااااااات و الله تعبانة .. ممكن توطون صوتكم ..؟!
أسماء بكل عصبية:أنا قايله لكم من البداية ما له داعي تتجمعون .. تراه عزاء موب عزيمة ..؟!
سمر بنت خالة نهى و نوف .. بكل عصبية:الناس فـ العزاء ما تنوم موب مثل بنت عمكم الحمد لله و الشكر ..
نوف بكل ضيق .. ما تحب ألمى صح بس الحق حق و ألمى تعبانة .. :أقول سماروووه .. احترمي نفسك و انقلعي لـ برا ..
سمر و ملامح الصدمة على وجهها:تطرديني يا نووويفة ..؟!
نوف تخصرت و صوته يخشن زيادة:أطردك و اللي جابك .. بعد والله البيت بيت أبونا و الغُرب ..
قاطعتها أختها نهى:نوووف .. سمممممر .. خير بزران ..؟!
سمر و هي تطلع لبرا:أنا الغلطانة يوم أجي عزااكم .. مالت بس ..
نوف:فارقي و هوووينا .. توسعين مكان ..
لفت عليها نهى و بكل عصبية:بنت خلااااااااص .. فضحتينا الله يفضح عدوينك ..
وقفت أميرة بنت عمهم:يا الله بنات خلونا نطلع بنت عمي تعبانة ..
أسماء:ايه والله المسكينة توها راجعة من المستشفى ..
همست واحد من البنات وهي تطلع:اييه و الله المسكينة ..
غطت نفسها .. هي من غير شيء راحمة نفسها .. وشلون وهي تسمع كلمات الشفقة من الناس .. كتمت عبارتها ..
أول ما سمعت صوت الباب يتسكر .. تركت لنفسها المجال .. و طلع صوت شهقاتها ..
..
ما طلعت من الغرفة .. لأنها و بكل اختصار تكره تجمعات البنات و تكره سوالفهم الغبية أكثر ..
تجمدت نوف فـ مكانها و هي تسمع صوت شهقات ألمى الأليمة من تحت الغطاء ..
قربت بخطوات ثقيلة و هي تحس بتفكيرها مشلول .. وشلون تواسيها أو ع الأقل تسألها وش فيها .. بحياتها ما صار معها شيء مثل كذا ..!!
جلست نوف مقابله ألمى و همست:ألمى ..
سمعت همس غريب .. صوت ما قد سمعته .. حست بقلبها ينقبض ..
نوف .. بلعت ريقها و استرجعت نبرة صوتها الخشنة .. طول عمرها فاشلة بكل شيء مستحيل تنجح بهالشيء:ما يكفينا الدلوعة جويجوو .. بعد أنتي طلعتي رخمه=جبانة" ..
زفرت بكل ضيق .. بعد ما استوعبت نبرة صوتها .. شدت المفرش عليها أكثر:فاااارقي عني نووويفة ..
مددت رجولها ع السرير بكل راحة .. بطريقة ما .. حست أنها نجت من هالموقف:و الله لي صارت الغرفة مكتوبة باسمك اطرديني منها ..!!
لفت وجهها للجهة الثانية .. تبي تكشف عن وجهها و تتنفس لكن ما تبي تشوفها نوف ..
خذت نفس بكل عمق .."أموت و أعرف هالانسانة وش تبي من الحياة ..!!"..
..
.
..
من وراء الجدار ..
جنى و عيونها ع البنات اللي طلعوا من الغرفة:يا حليلهم بنات عمك تركوا الغرفة لـ ألمى ..
ابتسمت لمى:أكيد نهى أو أسماء اللي طردتهم و إلا الباقي ما منهم رجااء ..
جوري:خلك منهم الحين .. أخبار الجو بينكم و بين أبوكم و زوجته ..؟!
اتسعت ابتسامة لمى:صراحة حبيت القعدة هنا .. أبوي ما يقصر .. و أخواني أحس إني تعلقت فيهم أما مرة أبوي .. رسميات ..
جنى بكل اهتمام:تحسينها تكرهكم ..؟!
هزت رأسها بالنفي:ما حس بأي مشاعر لا منها و لا إتجهها ..!!
جوري:وطبعا .. ألمى للحين ..!!!
زفرت بكل ضيق:ما تحب أبوي يقرب منها .. حتى بنات عماني موب مرة معهم ..
جنى:كان الله بعـ ..- قطع عليه رنة جوال جوري ..
رفعته على طول وهمست:هلا ..
من وراء السماعة:تعبان بمشي .. يالله اطلعي ..
الف سؤال و سؤال فـ بالها بس كبريائها منعها:طيب ..- نزلت الجوال .. ووقفت ..
لمى:على وين .. بدري ..؟!
جوري .. و هي تحط يدها على ظهرها بعد ما حست بألم خفيف:نواف يقول تعبان ..!!
جنى مع ابتسامة:حتى إنتي شكلك تعبتي من الجلسة ..
زفرت بكل ضيق:والله موب الجلسة لحالها لو أوقف خمس دقايق أتعب .. ما توقعت الحمل كذا صعب ..
لمى:هاذي سنة الحياة ..
جوري ضحكت بكل عفوية:هههههه .. أخبرها تنقال فـ الزواج موب الحمل ..!!
..
.
عدد بسيط من الكنب يفصلهم عنهم ..
زفرت أروى بكل ضيق:يا ليتني ما جيت بس .. !!
ناظرتها غزل بطرف عيونها الذبلانة:يعني أنا اللي ودي ..؟!
أروى:أنا و أنتي هنا عشان ألمى .. و ألمى نايمة وش رايك نسحب ..؟!
غزل و هي تعقد حواجبها:لا يا عمري موب ناقصة محاضرات من فجر ..!!
..
.. سكتت و هي تبلع مليون غصة و غصة .. هي من دون شيء تحس إنها بتنفجر شلون فـ هالجو الكئيب .. رمشت أروى بعيونها تضيع دموع .. دموعها اللي خانتها أول ما طاحت عينها على ريناد اللي ما وقفت تبسم و ضحك من دخلت ..
"ليش ما تستانس و هي بعد كم أسبوع بتكون عنده .." – مسحت طرف دمعة عاندتها ..
وقفت:بروح الحمام .. – مشت بخطوات هادية بس أو ما دخلت عن دورة المياه ركضت و قفلت أقرب باب لها .. حطت يدها على فمها .. تمنع شهقاتها .."لا يا أروى لا المكان و لا الوقت صح .." ..
..
راقبت بنت عمها و هي تبعد عنها .. تنهدت بكل ألم .."أدري يا أروى قلبك يحترق و يتقطع مليون قطعة .. بس والله موب بيدي أنا حتى نفسي بالموت أتحمل اللي أنا فيه ..- غطت غزل عيونها .. تعرف دموعها غدارة .. حست برجفة بأطراف أصابعها .. "موب وقت الانهيار يا غزل" ..
..
من دخلوا و هي تراقبها .. من رجعت أمس و هي مو طبيعية .. أول ما شافتها مغطية عيونها و أصابعها ترتجف .. قامت و راحت لها ركض ..
جلست فجر جنب أختها بكل خوف ..:غزل فيك شيء ..؟!
بلعت ريقها .. و رجعت تنزل يدها .. همست بصوت كلها ألم:تعبانة يا فجر .. أبي أطلع من هنا ..!!
قربت أكثر:تحسين بنفس اللي جاك المرة الماضية و الا غير ..؟!
خذت نفس:فجر .. مكتومة .. متضايقة القعدة هنا تخنقني ...!!!
سحبت جوالها .. :خلاص بدق على عبد العزيز يجي يأخذنا ..
..
.
راقبوها منصدمين .. فجأة قامت من عندهم و جلست جنب أختها ..
ليان:الله يهديها فجر .. لو تقول غزل أأ طارت لها ...!؟
ريناد و عيونها على غزل:لا و الله شكلها تعبانة .. الله يستر لا يرجع لها اللي كانت فيه ..
ليان:ايه .. والله محد بـ يأكلها غير فجر المسكينة ..!!
ريحة ريناد ظهرها ع الكرسي:الله يكون بعونها .. إلا ما أشوف جوري ..!!
ليان .. لفت عليها:شفتها طلعت .. يمكن ظرف طارئ ..!!
ارتسمت نظرة تفكير بعيونها .."الله يستر لا يتكرر اللي صار ذيك المرة" ..
ليان:أقول رنوو ..؟!
لفت عليها:آآمري ..!
ليان بكل تردد:ودي ترجعين تفكرين ..؟!
عقدت حواجبها:بإيش ..؟!
ليان:موضوع بسام ..؟!
ريناد و بعيونها نظرة تهديد:إذا رجعت أفكر يعني برفض بسام ..!!
ليان:افا .. ليييش ..؟!
تنهدت بكل ضيق:لو تشوفين أخواني تقولين عدوين موب أخوان ..!!
ليان:بدر و ريان ..؟!
هزت رأسها بالنفي:لاء .. ريتاج و ريان ..!!
ليان:ريتاج ما عليك منها .. بس ريان غريبة ..!!؟
خذت نفس:توقعته أول واحد بيفرح لي .. بس طلع أكثر واحد ضيق صدري و حسسني إني مجرمة ..!!
ليان و هي تناظر الناس بـ تأمل:و الله مدري وش أقولك يا رنود ..
زفرت بكل ضيق .. رفعت عيونها تدور على جنى .. لمحتها مندمجة فـ السوالف مع لمى ..
"ياليتك جنبي ..!!"
.._.._.._.._.._..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



من نص ساعة دخلت بيتها .. نواف دخل لغرفته "السر" و هي ظلت فـ الصالة ..
و كالعادة .. متمددة على الكنبة و جالسة تتصفح مجلة الأطفال نفسها للمرة الخمسين .. تحس بالفرحة بداخلها كل يوم تكبر ..
بدون أي مقدمات نزل سواد على عيونها رفعة يدها تتحسس قطعة القماش اللي غطت عيونها:نواااف ..؟!!!
نواف و هو يربط القماش على عيون جوري:اووششش .. اسمعي الكلام و امشي معي عشان بس ما تتطيحين أو يصير لك شيء ..!!
جوري بكل خوف:نواف وش السالفة؟!
نواف و هو مركز فـ الربط:مفاجأة ..
جوري بكل تعجب:مفاجأة!!
مسك يدها و قومها .. مشى معها كم خطوة لحد ما وصلوا باب الغرفة "السر"..
فتح الباب بكل هدوء و تأني .. دخلها بكل حذر و هو يداري على بطنها لا يجيه شيء ومركز فـ طريقها حتى ما تطيح .. نزل القماش من على عيونها ..
..
انصدمت من اللي شافته و حست بلسانها ينربط:و .. و .. وش هذا؟!
ابتسم نواف:كلك نظر ..
تقدمت جوري كم خطوة قدام .. و ابدا مو مستوعبة اللي تشوفة ..
غرفة أطفال لونها أزرق .. أروع من الرووعة .. و كلها أغراض أطفال واضح أنها ولادية .. و مرتبة بشكل أنيق و جذاب ..
بس رسمت منظر البحر وقت الغروب .. اللي بجدار يمين الغرفة أكثر شيء ابهرها ..!
جوري بربكة:ممممـ .. متى سويت كل هذا؟!
نواف و هو يأخذ لفة على الغرفة:أول ما طلع أبوي و دلال رحت لأقرب دهّان هنا و جبته يصبغ الغرفة و جبت واحد من اللي يقال عليهم فنانين تشكليين و خليته يرسم لي هالرسمة ..
قربت من الجدار و تحسسته بأطراف أصابعها .. شيء فوق الإبداع .. شيء خيالي ما تشوفه غير بالصور:سبحان الله .. كأن هالبحر حقيقي!!
نواف و هو يجلس على طرف السرير:صار لي سنين أنتظره .. أكيد يستاهل كل شيء ..
حست من طريقة كلامه .. يبي يرجع الأمور لوضعها الطبيعية ..
جتها فرصتها اللي تتحرها من يومين .. ما عاد فيه وقت للمشاكل و الهموم .. أشياء حلوه كثيرة تنتظرهم فـ المستقبل ما تدري وشلون جتها لحظة غباء و ضيعت من بين يدها وقت كثير ما تضمن يرجع و تقضيه مع نواف بعد ..!!! ..
لفت عليه و رفعت حاجب:وش يضمنك يطلع ولد؟!
نواف بكل غرور:حاستي السادسة قالت لي .. و إذا جت بنت أكيد ما عندي اعتراض عليه بس بشرط تكون حلوة مثل أمها ..
قربت منه بخطوات هادية الوقفة صارت تتعبها كثير و جلست جنبه.. ناظرته بطرف عينها:هاذي رضاوه و الا شلون..؟!
لف كله عليها .. أخيرا بس رضت تجلس جنبه بعد ما كان هالشيء محرم.. مسك يدها:تدرين كل اللي أسوية عشانك بس ..
ابتسمت و قررت تمشي الأمور دامها جت منه:طيب وش بتسميه؟!
نواف بحماس:أكيد على أبوي .._رجع يسكت:إلا إذا كان عندك اعتراض ..؟!
هزت رأسها:أبدا .. بس إذا طلعت بنت أنا اللي بسميها ..!!
قرب منها أكثر و ابتسم:البنت و أبوها تحت أمرك ..
ردت له الابتسامة ... و إحساس فرحة يتملكها .. مستحيل ينوصف ..
.._.._.._.._.._..
دخلت لبيتهم بخطوات هادية .. تمشي وهي تتأمل حركة رجولها ..
و تفكيرها رايح لبعييد .."يااا الله تعبت خلاص .. حاسة إني أبنفجر ..!!" ..
حطت أروى يدها على رقبتها و هي تحس بتوترها يزيد ..
غمضت عيونها بكل قوة .."خلاص بعد كم أسبوع .. انسيه حتى لو كان هو اللي يبيك موب أنتي.." .. حست بالدموع تتجمع بعيونها .. مشت بخطوات سريعة للـ القبو .. و نزلت تحت ..
حطت يدها على صدرها تحاول تضبط أنفاسها وهي تحبس عبارتها اللي ما عادت تطيق كتمها ..
نزلت عبايتها .. يمكن هي بعد تكون مضيقة عليها .. حست بالدموع تخونها و تنزل ..
جلست على ركبها حتى رجولها ما عاد فيها حيل تشيلها ..
غمضت عيونها و هي تتسمع صوت شهقاتها الواطي .. الكبت يذبح أكثر من الجروح نفسها ..
بكت بأعلى صوت لها .. ما تبي تموت و هي مقهورة ..
هذا الشيء الوحيد اللي تفكر فيه هاللحظة ..علا صوت شهقاتها أكثر و أكثر ..
"ليه يا بسام .. ليه أنا ..!! .. كان عندك ريتاج .. و غزل وش معنى أنا من بينهم ..!! .. ليش جريتني لعندك .. ليه قضيت أغلب وقتك معي مع أنك موب طايق أحد من العايلة ..
لعبت معي و درست معي وضحكنا سواا .. و أحيانا بيكينا سواا .. و فـ الأخير تقول لي أختك ..!!! ليييييييييييييه ..؟!!"..
علا صوت بكاها أكثر و أكثر ..
..
.
دخل البيت و هو طفشان من نفسه .. أمه عطته محاضرة فـ السيارة بس عشانه يبي يتزوج ..!!
و اللي قهره أكثر لما دقت خالته عليها .. تسولف و تضحك معها .."يعني وجهي مكتوب عليه مشااكل و صراخ ..!!" ..
..
حط رجله على أول درجة بيطلع لغرفته .. سمع صوت .. كان خافت بالنسبة له .. بس لو كان خافت ما وصل له ..!!
رجع ينزل للـ القبو و هو يتسمع بكل تركيز يبي يعرف مصدر الصوت ..
نزل آخر درجة وقف فـ مكانه مصدوووم ..
همس:أروى ..
رفعت عيونها المغرقة بالدموع .. ما ركزت فـ ملامحه لكنها عرفته من بنية جسمه .."سلطاان ..!" ..
قرب منها و بنبرة كلها خوف:بسم الله عليك وش فيك تصيحين بالظلمة ..؟!
حاولت تكتم أنفاسها و تحط حد لعبراتها .. لكنها للأسف ما طاوعتها ..
صرخت بصوت مبحوح من كثر البكي و طلعت هالكلمة من غير تفكير:أكرهكم كلكم ..
وقفت و هي تحس بجسمها يترنح .. بس استجمعت قوها و طلعت من القبو ركض ..
..
تنح فـ مكانه لثواني .."أروى تبكي ..!!" .. حس بذاكرته تتوه أكثر .."بحياتي ما شفت دموعها ..!! " .. وقف و طلع لفوق ركض ..
..
قابل أمه فـ طريقه ..
أم تركي مع ابتسامة و الجوال بإذنها:خلاص بكرة عن شاء الله عندكم .. يا الله مع السلامة ..
نزلت جوالها .. لمحت سلطان اللي قاعد يناظر فيها بنظرات ما لقت لها معنى:خير وش فيك ..؟!
سلطان و الصدمة على وجهه:يمة أروى ..!!
أم تركي و هي تدخل الجوال بشنطتها و بنبرة كلها عصبية:وش فيها ا العلة .. فشلتني و طلعتني من العزاء بدري عشان بس بنت عمتك طلعت و كأنها رايحة عشان غزل موب عشان العزاء ..!!
سلطان بكل خوف:لقيتها بالقبو .. قاعدة تصيح بالظلمة و أول ما شافتني طلعت لفووق ..
أم تركي بكل ضيق:أختك جنية .. ما فيها إلا العـ..
قاطعها والضيق يخنق صوته:طيب ليه ما تروحين و تشوفين وش فيها ..؟!
زفرت بكل ضيق:ليه شايفها بزر ..!!
سلطان و نبرة صوته كلها عصبية:ايه بزرين .. البنت توها صغيرة و أنت أمها أكيد محتاجتك ..!؟
ناظرته بلوم وتوجهت للدرج ..:خلاص بروح لها عشان ترتاح ..!!
مشت بخطوات سريعة لغرفة بنتها .. موب عشانها بس عشان تفتك من قلق سلطان .. وقفت قدام بابها .. مدت يدها بتفتح الباب ..
..
سمعت صوت شهقتها .. حست بقلبها ينقبض و شيء غريب ما حسته من زماان ..
نفس الخوف وقت ما طاحت أروى من الدرج و هي صغيرة بعمر الخمس سنين ..
غمضت عيونها و ذكريات كثيرة تتزاحم فـ فكرها ..
"آخر مرة ضميت أروى فيها وقت ما دخلت المدرسة لأنها كانت خايفة ..
و آخر مرة نومتها بحضني .. و هي بعمر الست سنين لأنها شافت كابوس ..
و آخر مرة ركضت لها لما طاحت من الدرج .. بعمر الخمس سنين ..!!
وآخر مرة شفتها تبكي بعمر الثمان سنوات وقت ما سرق عامر ألوانها ..
وش بسوي لها .. وش أسألها عنه .. وشلون بتصرف معها الحين .. "
و كل ثانية تمر تكثر الأسئلة .. بس عواطفها ما انتظرت تسمع الرد على هالأسئلة فتحت الباب لا إراديا ..
رفعت أروى رأسها من أحضان السرير ... عيونها غرقانة دموعها و أنفها على خدودها محمرين ..
دخلت و سكرت الباب ..
ناظرت أمها بكل استغراب .."وش تبي .. جاية تكمل الناقص ..!!"
قربت منها و جلست جنبها و همست بصوت كل حنان قلب المواجع داخل أروى:يمة أروى وش فيك ..؟!
ناظرتها بكل ألم و هي تصارع بقايا العبرات داخلها ..
قربت منها و جرتها لحضنها:بسم الله عليك .. يا يمة ..!!
لثواني حست بالصدمة مو مخليتها تستوعب أي شيء .. بس من تداركت أنها بحضن أمها حوطت يدها على خصرها و شدت عليها ..
ما تحب تكون ضعيفة قدام أحد حتى نفسها .. بس هاللحظة مستحيل تتكرر ..
مسحت على شعرها بكل خفة:بسم الله عليك يا يمة توك وش زينك ...!! .. قل أعوذ برب الناس ملك الناس إله الناس ...- و بدت تقرا المعوذات و كل آية تحصن بها بنتها .. و كلها أمل أنها تهديها ولو لثواني ..
هدت .. سماع الآيات لحالها كفيل بأنه يهديها .. بس اللي قضى على توترها و خوفها الحضن اللي ما تذكر متى آخر مرة ارتمت فيه ..
.._.._.._.._.._..
سندت رأسها للجدار و هي ترفع عيونها للنجوم ..
ناظرتهم بعيون ذبلانة كلها يأس .."كم مر وقت من آخر مرة سمعت صوته ..! يا الله وش قد فقدته" ..
صرخت من بعيد:غزززززززززل ..
لفت عليها و هي تشد جاكيتها على جسمها أكثر:نعم ..؟!
فجر:أدخلي الجو بااارد ..!!
مشت بخطوات بطيئة لجوا .."يا ترى فكرك مشغول فيني مثل ما أنا أفكر فيك" ..
..
.
..
مرخي جسمه ع الكنبة .. يوم كامل مر بس يحس نفسه عايش بدوامتها ..
صوتها المرتجف و أصابعها الضعيفة المنتفضة من الخوف .."مياف الله يخيلك لاااء"
ضرب طرف الطاولة بقبضة يده بكل غيض:الله يلـ ** يا البتول .. بس هين ..
نزل قبضت يده للأرض .. جسمه أضعف من أنه يرفع أصبع وشلون يضرب الطاولة بكل بقايا الطاقة اللي عنده ..
نزل عيونه الذبلانة لتحت .. خمس غرش من السم اللي يشربه .. بس للحين مو قادر ينسى اللي صار ..!!
رجع يرفع عيونه على الطاولة .. أكياس الأكل الجاهز .. اللي بدا تطلع ريحته ما تحركت ..
فكره معترض و جسمه أكثر .. مو قادر يحط لقمة في فمه إحساس فظيع بالذنب يقتله ..
.._.._.._.._.._..
رايحة جاية فـ الحديقة عيونها ع المسيح المنعكس عليه صورت القمر و الابتسامة ما فارقت وجهها ..
ريتاج بكل حماس:اهاا وبعدين ..؟!
فيصل بكل حماس:رقصوا مع بعض تقولين فرقة مدربة .. بس شوي و يسمع صوت الدوريات و الكل حط رجله .. ههههههههههه ..
ريتاج:ههههههههههه .. عاد حرام عليهم .. وش فايدة البحر من غير هالحركات و الهبال ..
فيصل و هو مبتسم:ايه والله .. أحس شوي و يدقون لوحة ع البحر يكتبون عليها .."للعوائل فقط" ..
ريتاج ما قدرت تمسك ضحكتها:ههههههههههههههههه .. الله يرجك يا فصول ..
فيصل بكل حالمية:فديت اسمي يا ناس و هو مدلع أول مرة أحبه ..
انحرجت من كلامه و بنبرة تهديد:هااا بدينا ..!!
فيصل و هو يزفر:والله مو بيدي غصبن علي ..!
ريتاج بنبرة تحذيرية رغم وجهها المبتسم:قلت لك كلام حب و غزل .. بسكر الخط ..
فيصل:و بعدين بنتكلم عن فلان و علان و أهلي و أهلك والله طفش ..
ريتاج تتصنع الزعل بصوتها:يعني سوالفي تتطفش ..!!
فيصل:لااا والله .. بالعكس و الله بحياتي ما فكرت إني لما أحكي عن موقف صاير معي مع أحد .. بستانس ؟؟!! .. بس حتى ولو محتاجين نتكلم مع بعض عن بعض ..
همست و بعيونها نظرت ترقب:فصول أكلمك بعدين باي .. – نزلت الجوال و هي تملح بدر جااي من بعيد ..
قرب منه و بنظرها كله شرود:ريتاج وش تسوين ..؟!
رفعت جوالها:طفشانة وطلعت أتكلم مع صديقاتي برا ..
ناظرها بنص عين:و إذا تكلمتي جوا بتموتين ..؟!
ريتاج بنبرة غرور:موب ميته .. بس ما راح أستانس لأن كل اللي داخل ناس تجيب الهم و المرض ..
ناظرها مستغرب .. "معقولة عندنا ضيوف هالحزة ..؟!":ليش من داخل ..؟!!
ريتاج:جنى و ريناد ..
ناظرها و هو يزفر بكل ضيق:من يومك ما عندك سالفة ..- مشى عنها و دخل ..
..
.
ريناد بكل خوف:ما دقيتي تشوفين وش صار معها أخاف قطها بالفندق مرة ثانية ..؟!
هزت رأسها بالنفي:لااء .. هي قالت أنه تعبان و يبي يطلع ..!!
قطع كلامهم بصوته الخافت:السلام عليكم ..
همسوا ثنتينهم:وعليكم السلام ..
قرب بدر و بعيونه نظرة لها الف معنى .. من زمان ما قط على جنى كلام و فـ نفس الوقت متردد .. حس بالإحراج من نفسه ..
..
ارتسمت نظرة خوف بعيونها .. الأيام الأخيرة ما كانت سهلة عليها .. بس بدر طلع الحين صاحب فضل لما سكت ورحمها شوي ..
وقفت قبل لا ينفتح الموال من أول وجديد:عن أذنكم ..!!
ريناد بكل لوم:على وين ..؟!
ابتسمت بإحراج:وعدت ليان أكلمها تبي مني شيء مهم .. بالأذن ..- مشت بسرعة و طلعت لفوووق و عيونها تسبقها ..
جلس قبال أخته و هو يزفر ..
ناظرته بكل بخوف:وش فيك ..؟؟! لا تكون أنت بعد ..!!
رفع عيونه:أنا بعد ..!!
ناظرته بكل حزن:ريان و رتوج ما يكلموني عشاني وافقت على بسام ..!!
ابتسم بكل تعب:تبين الصراحة .. !
هزت رأسها بالتأكيد .. و ما قدرت تخفي خوفها اللي ارتسم على وجهها ..
.. :بسام صديق عمري وأقرب ولد عم لي .. بس تمنيت لك واحد أحسن منه ..
ريناد بنبرة يأس:حتى أنت ..!!
خذا نفس بكل راحة:و الله بسام رجال و النعم فيه .. بس هو ما يشوف و لا يقدر يمشي ..!! وشلون بيأمن وضعكم ..؟!
ابتسمت بكل أمل:لا تستعجل الأمور بكرة ربك يحلها ..
ابتسمت غصبن عنه .. هذا حال أخته على طول متفائلة حتى لو ما يعنيها الأمر .. ابتسامة الأمل ما تفارقها ..
..
.
..
فـ غرفتها .. مشت بخطوات متوترة:اوووف .. أنت الحين وش مخوفك يا جنوو ..
جلست بكل ضيق:أدق على ليون أحسن ..!!
..
رنة .. ثنتين .. ثلاث .. ردت بكل حماس:هلا و الله غلا ..
ابتسمت:فرحانة أجل توك جاية من عند حبيب القلب ..
.. :ههههههه .. هذا اللي يقولون عنهم ما يحسد المال الا أصحابة ..!!
جنى بكل براءة:أنا حسود ..!!
ليان:ترا توني ماخذة لي شاور و مرووقة ..
ابتسمت:ايه قولي كذا ..
نزلت الفوطة و هي تنشف شعرها المبلول:وش عندك داقة ..؟!
جنى و نظرة تفكير بعيونها .. "وش تهذرين معها فيه يا جنوو.؟! .. ايه لقيتها:هاا فكرتي ..؟!
ليان:عندي مليون شيء أفكر فيه ..!!
جنى:الا هالشيء ما بنخلط مع المليون ..؟!
ليان:قصدك راكان ..؟!
جنى بكل حماس:عليك لمبة ..!!
ليان:فكرت بس نفس الشيء ..
جنى بكل خوف:وشووو ..؟!
ليان:برفضه ..!
جنى بكل ترجي:ليوون بلا هبال ..!!
ضحكت:ههههههه .. اتخيل شكلك أنتي و وعد و الله تنرحمون ..
جنى بكل غيض:ليانووه ..؟!
ليان بنبرة جدية:لا والله ما فكرت فيه .. خبرك لاهية مع بسام وعقب طلع العزاء و غير الشغل اللي على رأسي ..
زفرت بكل راحة:طمنتيني ..؟!
ليان بنبرة شك:لا يكون المعرس أخوك ..؟!
جنى:أقول ترا حدي مالي خلق مزح .. لا تقعدين تستهبلين زي أرو ..- رجعت تسكت ..
ليان:زي أروى ..!! وش فيك سكتي ..؟!
جنى:تصدقين اليوم كانت ساكتة و ما لها حس ..؟!
ليان:تأثرت بألمى و غزل اللي 24 ساعة تعبانة ..!!
جنى:لا لا ... من جد غريبة .. غزل من زمان تعبانة و ما تأثرت أروى .. و ألمى موب ذيك الصداقة معها ..!!
ليان:تلقينها متهاوشة مع أحد ..!!
جنى بكل حماس:يا الله باي باي بدق عليهااا ..
ليان:يا الخيانة .. تبيعيني عشان أروى ..؟!
جنى تصرفها:ليووون روحي نومي أحسن ..!!
ليان:طيب بروح أنوم غصبن عنك .. بس لاتنسين بكرة ..؟!
جنى .. وقف مخها عن التفكير:وش فيه بكرة ..؟!
ليان:أنا ما اتفقت وياكم تجتمعون بكرة الصبح عندنا .. عشان ريناد و بسام ..
جنى:ايييييه .. تذكرت خلاص أوكي .. يا الله باي ..– قفلت الخط قبل لا تسمع سالفة جديدة من ليان ..
دقت على أروى .. مرة ثنتين ثلاثة .. لكن ما ردت ..
.._.._.._.._.._..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


حطت رأسها بكل تعب ع المخدة .. يوم متعب و طويل مثل كل يوم .. دقيقة بس حست نفسها استغرقت فـ النوم ..
لكن بهالبيت مستحيل تتهنى بالنوم .. حست بشيء قوي يحرك رجولها .. طنشت ..
لكن رجع نفس الشيء يضربها بقو أكبر ..
جلست بكل خوف .. و شافت رجوله .. رفعت البتول رأسها .. و تنهدت بكل ألم:نايف وش تبي ..؟!
يترنح يمين ويسار و ريحة الخمر تفوح منه ..:قومي حطي لي شيء أكله ..
وقفت .. همست:زقوم إن شاء الله-علت صوتها:طيب ..
شدها مع شعرها:وش قلتي ..؟!
عقدت حواجبها .. و بنبرة كلها ترجي:ما قلت شيء .. نايف حرام عليك شعري ..؟!
شدها أكثر:أنتي الطق فيك ما يجيب فايدة .. لازم تنحرقين عشان تعرفين إن الله حق ...
حست بالخوف ينفض قلبها .."مجنون و يسوي أي شيء" .. بترجي أكبر:نايف الله يخليـ..
ما عطاها مجال تكمل .. شدها من شعرها أكثر .. و جرها برا غرفتهم .. رماها بكل قوته على عتبة المطبخ ..
طاحت و هي تحس بعظم فخذها يتكسر .. جرت نفسها للداخل و الخوف مرسوم بعيونها:نايف وش بتسوي ..؟!
دخل المطبخ .. و رجع يشدها مع ياقة قميصها .. و يوقفها ..
حست بجسمها يرتجف أكثر صرخت بخوف:نايف ...!!!!
قربها لعند الفرن .. و طلع كرتون الكبريت الصغير من جيبه .. دايم يستخدمه للدخان بس هالمر .. حب يستخدمه لشيء غير .. مسك مقابض الفرن ... و بدا يلفها واحد واحد ..
ايه يبي .. يفتحها و يفجر المطبخ بها .. و نسى أنه معها ..
لا إراديا .. دفته بكل قوتها بعيد عن الفرن .. تبي تنقذ نفسها .. ما انتبهت أنها رمته على تخشيبة المطبخ ..
"التخشيبة=مثل المكتبة مفرغة و كلها حديد .. يستخدمونها فـ تخزين الأواني و الأكل"
بلحظة .. أقل من الثانية .. خبط رأسه بطرف من أطرافها الحديديه المصدية .. و طاح جسمه على أرض .. و انهارت كومة القدور على جسمه ..
غاب عن الوعي بعد ما طلع آهات .. من ألم رأسه و جسمه .. و غرق رأسه بالدم ..
..
رفعت أصابعها المرتجفة و غطت فمها .. و ناظرته بعيون غرقانة دموع ..
سمعت صوت عائشة من بعيد:بتووول .. أنتي فـ المطبخ ..؟!
طلعت منه ركض ..
ناظرتها عائشة بكل خوف:بتول وش فيك ..؟!
تلفتت يمين و يسار .. "وش أسوي .. وين أروح .. وش أقول لأخته .. أخاف يكون مات ...؟!"
قربت عائشة أكثر:بتول .. خوفتيني ..؟!
دفتها بعيد عنها و طلعت من البيت ركض .. من غير تفكير .. ما فكرت وين تروح و لا وش بتكون نهايتها .. المهم تهرب .. حتى لبسها ما فكرت فيه ..؟!"
..
خافت عائشة من منظر البتول و تصرفاتها .. دخلت للمطبخ .. تشوف وش اللي صار فيه و خوفها .. انصدمت من منظر أخوها و هو غرقان بدمه ..
صرخت بكل خوف:نااااااااايف ..
..
رجلها اللي توجعها و جسمها المرتجف ما خلوها تبعد كثير .. سمعت صرخت عائشة و حاولت تسرع حتى تبعد أكثر ..
..
..
طلعت من الأحياء القديمة اللي عايشة وسطها .. قربت لوسط الرياض و الأنوار و المباني .. وضح نورها فـ ظلمة الليل .. خافت تفضحها ..
تراجعت و خبت نفسها بين مواقف السيارات .. سندت جسمها على اقرب سيارة
و جلست حتى تأخذ أنفاسها و تحاول تهدي رجفت جسمها ..
..
داخل السيارة .. من دقيقة بس ولع سيجارته الأجنبية الغالية ..
مع أنه ما عنده مشكلة يولعها بأي مكان بس أجواء السيارة تذكره بأيام لندن و متعتها ..!
اللي هو الشيء الوحيد اللي خذاه من هناك ..
حس بصوت .. شيء يخبط فـ سيارته .. ما عطه أي بال و توقع أنها قطوة ..
ثواني بسيطة و رجع نفس الصوت .. فتح باب سيارته بكل ضيق ..
نزل و العصبية مرتسمة على وجهه .. لف لمصدر الصوت ..
..
مو قادرة تضبط نفسها و الرجفة تسيطر عليها .. حست بقلبها ينقبض و هي تسمع صوت باب سيارة قريب يتسكر ..
..
ناظر الكتلة الغريبة القريبة من سيارته .. رفع جواله و حطه بوجهها ..
رغم حالتها و شكلها المأساوي ..
ابتسم .. فـ الأخير بنت .. تعمقت ابتسامة الخبث على وجهه .."كمل المزاج" ..
نزل لعندها و بصوت كله حنان:وش فيك ..؟! أنتي من هنا ..؟!
ارتجفت أكثر و هي تبعد عيونها عنه ..
قرب منها أكثر و هو يدقق بحالتها الصعبة .. "واضح أنها منحاشة من شيء .. كنز و نزل عليك من سماء .. جاك من يعوضك عن بنات لندن" ..
مسح على رأسها بكل حنان:يوجعك شيء ..؟!..
.
خذت نفس عميق .. و هي ترجع لواقعها .. لكن هالمرة الوحدة اللي عايشتها هالأيام .. هي اللي رجعتها لماضيها الأسود ..
ابتسمت بألم و هي تنقل نظرها بين صورها مع مبارك .."الفارس المنقذ بالنسبة لها" ..
برج ايفيل فـ باريس .. برج بيزا المائل بـ روما .. الساعة بـ لندن .."
همست فـ خاطرها .."هو اللي حطك على هالطريق .. بس أنقذك من نايف و عذابه .. وخلاك تشوفين الدنيا و تعيشين مثل الناس" ..
نزلت عيونها على جوالها .. "هذا اللي بتسويه يا مياف لـ غزل غصبن عنك" ..
زفرت بتوتر .. مو قادرة تتحمل أكثر .. تبي تعرف وش نتيجة تخطيطها و تعبها ..؟!
.._.._.._.._.._..
دفن رأسه بالمخده و للحين كلام مرت أخوه يزن برأسه .."أنا قايلته راكان وجهه موب موجه زواج" ..
زفر بكل ضيق ..تمنى لو يقدر يطلع هالأفكار مع زفرته ..!!
"أنا جربت حظي و الله ما كتب لي التوفيق .. المرة الأولى مع أني ما كنت السبب.. بس أخاف لو جربت مرة ثانية أنا اللي أخرب زواجي بيدي .."
..
انقلب للجهة الثانية .. و كله رجاء بالنوم يسرقه ..
"أخاف لو خذتها .. أظلمها و أظلم نفسي .. – خذا نفس و همس:و إذا ما واقفت علي ..!! – رفع حاجب:بس هي موب صغيرة عشان تدلع و تتشرط .. – سحب المفرش و غطا وجهه ... همس بصوت مكتوم من المفرش:هبل بك هالزواج يا راكان ..
.._.._.._.._.._..
نزلت الفنجال القهوة و وقفت ..
أبو تركي:على وين ..؟!
أم تركي:وش فيك يا أبو تركي أمداك تنسى توني قايلة لك إن خواتي مجتمعات ..؟!
سلطان:جمعة من الصبح ..!
ناظرته بضيق:أمي ما عاد تتحمل السهر بنجتمع عندها الصبح عشان يمدينا ع الجلسة معها .. – صرخت:سونياااااااا ..!!
جتها ركض:نعم ماما ..
أم تركي:جيبي عبايتي ..
نزلت بخطوات هادية و عبايتها بيدها ..
رفع سلطان عيونه و مع ابتسامة:نزلت الدلوووعة ..!
ناظرته أمة بكل حدة .. و نفس النظرة شافها بعيون أروى و هي تقرب منهم ..
باست رأس أبوه:السلام عليكم ..
همس الكل:و عليكم السلام ..
رفع أبو تركي عيونه:وش فيها عيونك يا أبوك ..؟!
سلطان بكل حماس:أمـ..
قاطعته بنبرة حادة:ما نمت زين أمس ..
أم تركي و هي تلبس عبايتها:بتروحين معي بيت جدك ..؟!
لفت عليها و بدت فـ لبس العباية:لا بروح بيت عمي أبو بسام .. البنات بيجتمعون هناك ..!!
حاولت تبتسم لأمها لكنها حست بالغصة .. و هي تتذكر وشلون نامت أمس بحضنها .. شيء غريب ما سوته من أكثر من عشر سنين ..!! ..
همست بكل استسلامية:براحتك ..
.._.._.._.._.._..
تجمع أغراضهم بكل بطء .. حتى هي نفسها ما تبي تطلع من عندهم ..
نهى بنبرة ترجي:طيب خلكم يومين .. ؟؟!!
ابتسمت لها و تركيزها بالشنطة:ما يصير لازم نرجع للبيت .. صار لنا أسبوع تاركينه ..؟!
أسماء:أي أسبوع هم ثلاث أيام العزاء و يومين حتى اليوم الثاني موب مكلملينه و تبون ترجعون بيتكم ..!!
أميرة بكل ترجي:اليوم بس ..!!!
لفت لمى على ألمى و ناظرتها بكل حيرة ..
ألمى بنبرة حادة:وراي دروس و امتحانات كثيرة فاتتني .. هالسنة ثانوية عامة موي أي شيء ..!!
زفرت أسماء بكل ضيق:والله البنت صادقة ..
ابتسمت نهى:بس هااا .. نبي منكم وعد تزوروننا كل أسبوع ..
ابتسمت لمى بإحراج:لا وين كل أسبوع .. !!
أميرة:ما فيها شيء لو اجتمعتوا معنا إنا أهل .. و أنتوا وش وراكم ..؟!
أسماء:لا تنسون عندهم خالات يجتمعون معهم ..!!
ابتسمت لمى و نظرة السرحان بعيونها .."أي خالات يا حسرة .. نشوفهم كل عيد و وجودنا ينرفزهم .. منبوذين لأن أختهم أمنا .!!" ..
ألمى و هي تسحب عبايتها:أنا ما راح أجي هنا ثانية ..
سكتوا كلهم .. يعرفون ألمى وش قد تكرهه أبوها .. وشلون بنات عمها ..؟ أكيد ما تطيقهم ..!!
لمى و هي تلبس عبايتها:خلاص وعد مني كل نهاية شهر أكون معكم في جمعتكم ..
..
ما وقف كلام البنات لحد هنا .. كملوا طريقهم لـ عند الباب و سوالفهم و صوت ضحكاتهم العالي يسبقهم ..
.._.._.._.._.._..
فتحت الباب و الابتسامة على وجهها:اهلااااا مدام أروى ..
ردت لها أروى الابتسامة و هي تنزل عبايتها:أخبارك ماريا ..؟!
مدت يدها تأخذ العباية:الحمد لله ... أنت وين يروح من زمااااااااااااااان ما يجي هنا ..!!
ابتسمت لها:عاد وش نسوي الظرف ..- خذت لفة تفقدية بعيونها:وين ماما ليان ..
طلعت من غرفة أخوها:حيااا الله أرووو ..!!
ابتسمت:الله يحيك .. شكلي أول الواصلين ..؟!
ابتسمت:ايه و الله .. امس أزعجوني و هم كل شوي يدقون و يأكدون أنهم بيجون وشوفت عينك ..!!
أروى و هي تقرب و تجلس:لا تخافين .. ربع ساعة و يجون يقلبون البيت فوق رأسك ..
ابتسمت و هي تجلس قدامها:هم يجون بس .. – كملت بعيون كلها تردد:أقول أروى .. البيت ما فيه أحد لوجين و سطام طالعين مع أصدقائهم و أمي رايحة مشوار للمشغل .. ما في البيت غير أنا و بسام وشـ رايك نجلس عنده ..؟!
ارتبكت:بس أخاف ما يرتاح بوجودي ..
قاطعتها:تنكتين ..!! .. أنت من يومك و أنتي معنا ..!! يعني بسام مأخذ عليك و بعدين على قولتك كلها ربع ساعة و يجون البنات ..- وقفت:يا الله قومي ..
وقفت معها ومشت وراها .. كل العايلة زارت بسام عقب ما طلع ما عاد هي تعمدت ما تحضر .. عشان بس ما تشوف نظرات الشوق و الحب بعيونه .. بس الظاهر أنها مكتوب عليها ..!!
ليان بكل حماس:بسام ... توقع من فـ البيت ..؟!
ابتسم:أنتي عازمة البنات كلهم .. أكيد أنهم وصلوا ..!!
ليان:ايه طيب توقع من وصل قبلهم كلهم ..؟!
زفر .. ما يبي ينطق باسم و يطلع اسم ثاني .. ما شم ريحة عطرها و لا حس بصوت أنفاسها .. بس يحس بنفس همس أنفاسها بس متأكد أنها موب ريناد ..
همست وهي تشوف نظرة الحيرة بعيونه:شـ أخبارك بسا م ...؟!
ابتسم حتى لو كان ما يركز بصوتها بذاك الوقت مستحيل ينساه .. :أروى ..!
ابتسمت ليان و هي تجر أروى اللي تسمرت عند الباب:يا عيني محد قدك بسام عرفك ..!!
ارتسمت ابتسامة باهتة على وجهها وعيونها عليه:شـ أخبارك بسام .. عساك أحسن ..؟!
ابتسم و بكل ميانة متعودة يحكي بها قدام أروى:أحد بيكون عنده وحدة غثيثة مثل ليان و لا يصير بخير ..!!
ناظرته بكل حدة:يا الجاحد هذا جازي ..؟!
ابتسم:ولااا .. تزعل بسرعة بعد ..!!
رجعت تبتسم و بنبرة غرور:ما عليه بسامحك هالمرة عشان أروى ..؟!
ارتسمت نظرة استغراب بعيونه .. يعرف أروى من تدخل لحد ما تطلع ما توقف كلام و إذا ما تكلمت حركتها تشغل الكل:أرووووى ..!!
ناظرته و الشرود واضح عليها:نعم ..!!
بسام:وين رحتي ..؟!
ليان و هي تجلسها:مدري وش بلاها .. من دخلت مع الباب و هي سرحان و صوتها مختفي لا يكون بس مستحية ..؟!
ابتسم:وين تستحي .. في بنت تستحي من أخوها ..!!
ناظرته مصدومة .. مع أنها موب أول مرة تسمعها .. بس تحس بنفس وقعها على نفسها ..
..
ابتسم سلطان و هو يضم أروى وهي بعمر الـ 14سنة .. لحضنه:أقول بسام لا يكون تحب أختي و ملزقها عندك .. تدرسها و تلعب معها ..!!
بادله الابتسامة و هو يسكر كتاب الانجليزي:وش تقول يا سلطانووه .. أروى مثل أختي ..
تلاشت الابتسامة من على وجهها و ملامح الصدمة تتعمق بوجهها أكثر و أكثر ..
سلطان:خلاص أجل بنقطها عندك 24 ساعة .. في البيت مطفشتنا و بس ..
بسام بنبرة كلها حنان:لا تقول عنها كذا .. أروى هي الكل فـ الكل ..
..
قطع حبل أفكارها ..
جنى بكل حماس:السلام عليكم ..
همس الكل:وعليكم السلام ..
جنى و هي تنزل عبايتها:أخباركم ...؟!
ليان:بخير بشوفتك ..
جنى مع ابتسامة:يا فديت قلبك ..!
لفت على بسام:هاا أخبارك اليوم بسام ..؟!
ابتسم و هو يتحسس أطراف الجبس اللي مغطي رجله كلها تقريبا:الحمد لله أحسن ..
رجعت تلف على ليان:اسمعي تراني جريت ريناد من بيتنا لحد هنا دورك عاد تجرينها للغرفة .. مو راضية تدخل ..!!
وقفت ليان:بروح أجرها مع شعرها ..!!
..
مجرد ما سمع اسمها بس حس بالدنيا تضحك بوجة من جديد ..
بس خاف .. ما يدري ليه حس بالخوف الحين ..
فجأءة خطر على باله هالسؤال .. "وش هي مشاعر ريناد اتجاهي الحين .. ؟! حتى لو وافقت على زواجها مني هذا مو معناها أنها سامحتني ..؟!"
..
ناظرته بألم و هي تحس بعبراتها تختنق .."اعقلي يا أروى ما يكفيك أمس .. وش تبين يصير بعد" ..
لفت جنى على أروى و هي تنزل المرايا و الكحل من يدها:كلمت فجر قالت بتجي .. بس مدري غزل بتجي أو لاء .. ما كلمتيها أنتي ..؟!
هزت رأسها بالنفي:لاء .. مدري عنها ..
ناظرتها جنى مستغربة:أروى وش فيك ..؟!
وقفت:بروح للمطبخ شكلي جعت طلعت من البيت من غير ما أفطر ..
بسام بكل لوم:الله يهديك بس من يومك مهملة بنفسك ..!! أهم شيء فـ يوم .. الواحد الفطور ..!!
ضحكت جنى:ههههههههههه .. ليان مأثرة فيك و بقوة ..
ابتسم:غصبن علي والله ..
جمعت جنى أغراضها:امشي نروح للمطبخ حتى أنا جوعانة ..
تقدمتها أروى:يا الله سابقتك ..!
طلعت و هي تجر رجولها .. حاسة بجسمها موب شايلها ..!! .. تنهدت بكل ألم و هي تشوف ليان تقرب و ريناد جنبها ..
ابتسمت ريناد:اهلين أروى أخبارك ..؟!
ابتسمت بكل برود:الحمد لله .. أخبارك أنتي ..؟!
جرتها ليان:بعدين أنتي معها .. امشي نروح لأخوي قبل لا يحترق من الشوق ..
ناظرتها ريناد بكل لوم و ما قدرت تخفي حياها اللي ورد خدها:ليوووون ..!!
ابتسمت ليان و هي تبعدها عن أروى:خير يا مرت أخوي ..!!
ريناد تتصنع العصبية:ليان و بعدين معك ..؟!
.. طلعت جنى من الغرفة:بدري ..!!
رفعت ليان عيونها على جنى:على وين ..؟!
جنى و هي تبعد عنهم:بروح مع أروى للمطبخ كلنا جواعانات .. يا الله قدامك خمس دقايق بس وقت النظرة الشرعية ..!!
ابتسمت ليان و هي تغمز:قدامنا خمس ساعات ..!
ضحكت و هي تشوف ريناد شوي و تذوب من الحياء:هههههههههه .. روحي دخليها قبل لا تختفي من الحياء ..
رجعت تلف جنى قدام بعد ما تأكدت أن ريناد و ليان دخلوا .. استغربت من وقفت أروى:وش فيك ما رحتي ..؟!
ابتسمت بكل تعب:أنتظرك ..
حطت يدها على كتفها:يا لله .. مشـ ..- رجعت تسكت و هي تتحس حرارة أروى بعد ما رفعت يدها من على كتفها و حطتها على جبينها:أروى حرارتك مرتفعة ..!!
أروى بكل ضيق:بروح أكل تبين تعالي ..
لحقتها جنى:هيي بنننننت ..!!
..
.
..
دخلت و هي تحس بالحياء يقطع فيها تقطيع .. جلست على أقرب كرسي للباب ..
ليان تمثل عليهم .. ضرب جبينها بكل خفة:يوووه .. وشلون نسيت ..؟!
رفعت ريناد عينها عليها و بصوت هامس:وش فيك ..؟!
ليان و هي تطلع:نسيت شيء مهم .. – سكرت الباب و ابتسامة الخبث ترتسم على وجهها ..
زفرت بكل راحة ..:الله يوفقكم يا رب ..
..
زفرت بكل ضيق .."السخيفة على بالها أني ما عرفت قصدها ..!!"
نطق بعد تردد كبير و واضح:أخبارك ريناد ..؟!
خذت نفس تكلمت بكل راحة ما تدري وش مصدرها:الحمد لله بخير .. أنت شـ أخبارك ..؟!
ابتسم و هو يسمع صوتها اللي اشتاق له كثييييير:أنا بخير دامك قريبة مني ..
ناظرته بكل حيرة .."دام وجودي يريحك ليش طلقتني من البداية ليش تركتني .."
اسئلة كثير شغلت بال ريناد بس عارفة أنها موب وقته ..
همس بعد صمت طويل:أخبارك مع الدراسة .. المفروض تكونين فـ المستوى الثاني ..!!
خذت نفس أكبر تحس الأوكسجين كل ما له و ينقص فـ الغرفة .. سواليفهم عادية و روتينية لأبعد حد .. بس مشاعرهم قمة فـ التخبط ..
أشواق و .. وله .. يفوق عدد أنفاس المخاليق .. و فـ نفس الوقت .. خوف و قلق من اللي ينتظرهم ..!!
.._.._.._.._.._..
فتحت عيونها بكل تعب .. ناظرت فـ الساعة المكسورة قزازتها .. "أوووف 10 الصبح .."
بعدت جمان المفرش عن جسمه النحيل .. فـ أيام الخميس و الجمعة متعودة على القومة بدري نفس أيام الدراسة .. بس اليوم غلبها التعب ونامت لحد 10 ..
..
طلعت من الغرفة ووقفت مصدومة ..
ابتسمت أمها:صبحتس الله بالنور ..
ردت و الصدمة مربكتها:صباح الخير يمة .. – قربت منها و بكل حيرة:وش هالأكياس يمة ..؟! من وين جت ..؟!
أمها بكل تردد:عمتس كان هنا ..
ناظرت فـ الأكياس بكل حزن .. :ليه ما قومتيني من النوم ..؟!
تنهدت أم جمان بكل ضيق:يا يمة عمتس جاء فجأة و ما حب يزعجتس و هو بعد مشغول و ما عنده وقت ينتظر لحد ما تصحين ..
بكل ألم:بس حتى ولو من عرفته ما شفته غير مرة وحدة .. يا الله الحين متى بيجي ثانية إلا لما يحل المشاكل اللي بيننا و بين أهلي هذا إذا انحلت ..؟!
تنهدت بحزن أكبر:يا يمة هذا حظنا و نصيبنا من هالدنيا .. احمدي ربك إنك بترجعين لأهلتس قريب إن شاء الله ..
ناظرتها بلوم:أنتي تعرفين إن أهل أبوي مستحيل يعترفون فيني ..!!
ناظرتها بكل أسى .."كله كان غلطتي من البداية" ..:ما عليه يمة .. أنت بنتهم و بكرة بيرضون بتس غصبن عنهم ..
خذت نفس و هي تجر الأكياس لعندها:وش هالأغراض اللي جايبها ..
أم جمان و هي تناظر الأكياس بترقب:علمي علمتس يا يمة ..!!
فتحت الأكياس و ارتسمت على وجهها ابتسامة مصطنعة:ملابس .. زين على الأقل لي جانا أحد ما أضطر أخذ من أحد ..!! .. – زفرت و هي تحاول تمنع عبراتها .."أنا ما أبيهم أبي أهل .. أبي عزوة و سند ..!!! .."
.._.._.._..
نهآآية الجزء ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[15]|ـخامس عشر


.. دخلت ريناد بكل حماس على جنى خذت لفة و هي تستعرض فساتنها الوردي:وش رايك جنو؟!
رفعت عينها من على المجلة .. تنحت:وااااااااااو ..
غمزة ريناد:أهبل صح ..؟!!
وقفت جنى و بكل حماس:أي تهبلين !! .. تطيرين العقل ..
ارتسمت على وجهها ابتسامة عريضة:يعني يوم الملكة محد بيكون مميز غيري ..!!
عقدت جنى حواجبها:ملكة .. ليش أنتوا ما اتفقتوا تكون الملكة و العرس بيوم واحد؟!
هزت رأسها بالموافقة:الملكة الظهر و العرس في الليل ..
ناظرتها بلوم:يا حبك للخساير ..؟!
و هي متوجهة للباب:ليش الواحد كم مرة يتزوج؟! .._خلصت كلمتها و طلعت و سكرت الباب وراها ..
ابتسمت .. من يومها ريناد النشاط و الحيوية واضحة بعيونها بس من وافقت على بسام و نظرة الحزن اللي بعيونها تلاشت .. رجعت تجلس و تقلب في صفحات المجلة ..
و هي تدعي الله فـ سرها يوفق ريناد ..
.._.._.._.._.._..
مسح يده عقب ما غسلهم من بعد الغداء .. جلس على الكنبة جنب أخته ..
راكان:صبي لي شاي ..!!
تقدمت وصبت له ..
ناظرها بتردد .. مد يده و أخذ البيالة من يدها .. و استمرت نظرة التردد بعينه ..
..
جالس قدامه .. أبوه اللي فهمة من نظرات عيونه مو لأنه خبير لأنه متحمس أكثر منه لهالموضوع.. أبو محمد:أقول وعد ..؟!
وعد مع ابتسامة:سمّ يبه .. آمر ..
أبو محمد:ما يآمر عليك عدو .. أقول يبه وش صار على خطبة أخوك؟!
رفع راكان رأسه و ناظر أبوه متفاجاء ..
ناظرته وعد بطرف عينها:هُم صراحة ما ردوا لي خبر بس بيني و بينك أنا ناوية اليوم أكلمهم و أقولهم يصرفون نظر ..
أبو محمد بنبرة لوم و عيونه على راكان:وراك يا بوك .. بنت أبو بسام وش بلاها؟!
ارتبك راكان:ما فيها شيء ..
قاطعته أمه بكل ضيق:الولد ما يبي البنت غصب هو ..
تردد كثير بين الرفض و القبول .. بعد ما حس فـ لحظة أنها خلاص ممكن يأخذها ..!
أبو محمد:وش دراك أنتي .. و بعدين أحمدي ربك إن لقيتي من يقبل بولدك و إلا واحد في عمره يأخذ له مطلقة أو أرملة ..؟!
أم محمد بكل اندفاع تردد الاسطوانة المشروخة:ليش ولدي وش يعيبه .. مغير كامل و الكامل الله .. و نص بنات السعودية يبونه ..
أبو محمد بكل جدية:البنت راعية دين و جمال و نسب إذا ولدك يتمنونه ألف هي يتمناها ملايين و إلا في وحدة في سنها ويجيها زي ما يجي هالبنت من عرسان ..
أم محمد بكل عناد:خلها تروح لهالملايين ..!!
أبو محمد بكل جدية:اسمعي عاد ولدتس موب كل يوم بـ ينخطب له و لا كل بنت بتقبل به .. و حطي في بالك إنه واحد مطلق ..
أم محمد بعصبية أكبر:والله البلاء منها أهلها غشونا بها ..
كان عار ف أنه نهاية نقاشهم .. رآح تقلب المواجع عليه .. بلع ريقه يخفي العبرة اللي خنقته بمجرد ما مر طيف مرام على باله ..
قاطعها أبو محمد و بكل عصبية ممزوجة بالجدية:عاد إنتي اللي خاطبتها وشفتي وش آخرة اختيارتس .. و هالمرة شيلي يدك من الموضوع .._لف على وعد:اسمعي يا بنتي تدقين على البنت إذا وافقت قولي لها بكرة بـ نكون عندهم ..
وعد بهمس و الخوف بعيونها:إن شاء الله يبه ..
أم محمد بكل يأس بعد ما استنفذت كل محاولاتها:خذي رأي الولد على الاقل ..؟!
لف أبو محمد على راكان:وش قلت؟!
وقف راكان و بنبرة ما قدر يخفي موجة الحزن اللي اجتاحته بذكر طاري مرام:اللي تآمر به يصير .._خلص كلمته و انسحب لبرا البيت مو مستعد يسمع كلمات تجريح من أمه حتى لو كانت ما تقصد .. حتى هو خلاص تعب و يبي يستسلم ..
..
سحبت نفسها بكل هدوء و نظرات أمها الحادة تحرقها ..
طلعت فوق دخلت غرفتها و قفلت الباب تسندت عليه:افف يا ربي و كل ما انفتح هالموضوع بتصير مشكلة الله يستر لا تصير زواجة نحس بسبتي .._تنهدت بضيق:أدق على جنى و أعطيها خبر قبل لا يهونون بعد ..
.._.._.._.._.._..
رآيحة جاية فـ الحديقة ..
بكل عصبية:فيصل و قسم بديت أطفش منك ..!!
.. جالس بسيارته و مرجع الكرسي على وراء .. و بنفس نبرتها:وش فيك ما كملت كلامي شبيتي فيني ..!!
زفرت بكل ضيق:تروح و تجي على نفس الموضوع .. !!
فيصل:خلاص براحتك ما له داعي نتقابل .. بس بخلي أمي تجي تشوفك و إلا بعد في مانع ..!!
ارتبكت .."وش يحس به" ..:أنت انهبلت ..؟!
همس:اللهم طولك يا روح .. –رفع نبرة صوته:علميني وش اللي يريحك ..؟!
خذت نفس:وش بتقول لأمك هاا .. كلمت وحدة و عجبني صوتها و أبيك تخطبينها لي ..؟!
فيصل:فيه مليون حجة و حجة أقدر أقنع أمي بها ..!!
ريتاج بكل عصبية .. إحساسها يقول أنه لعّاب و يحاول يقنعها بهالكلام:طيب وشلون و أنا من الرياض و أنت من الخبر ..!!!
فيصل و صبره بداء ينفذ:مو مشكلة انا أصلا من هناك يعني أبوي من الرياض و أهل أبوي كلهم من هناك .. الموضوع ما راح يشكك أي أحد فينا .. و بعدين حتى من غير الشيء .. الفترة الأخيرة صار عندي دورات بالرياض و كل 3 شهور أنا هناك ..!!!
زفرت بكل ضيق:خلاص .. خلاص اتركني أفكر ..!!
فيصل و هو يجلس و بنبرة كلها صدمة:بتفكرين ...!!!!!!!!
ريتاج بكل تردد:ايه .. هذا موب لعب ..-همست:فيصل خلاص بسكر أختي و عمتي جايين لعندي ..!! – نزلت الجوال ..
قربوا منها و الابتسامة العريضة مرسومة على وجهها:سلام ..
رفعت رأسها .. و نقلت نظرها بين ريناد و جنى:و عليكم السلام.. على وين ..؟!
خذت ريناد لف:وش رأيك فينا كشخة صح ..؟!
بنبرة حادة:وين بتروحون ..؟!
ريناد بكل فرحة:بروح لبيت عمي أبو تركي الجمّعة اليوم هناك ..
ارتسمت على عيون ريتاج نظرة توهان .."اليوم صح .. نسيت ..!" ..
جنى بكل حيرة:موب رايحة ..؟!
ناظرتهم بطرف عينها:أكيد بيكون هناك هااه ..؟!
ريناد بكل ضيق:لا تتكلمين عنه كذا .. هو ولد عمنا قبل .!!
ابتسمت بكل استهزاء ..:وليش هالكشخة تراه موب شايفك ..؟!!
ارتسمت ملامح الصدمة على وجه ريناد:رتوج ..!! وش هالكلام ..؟!
ريتاج و هي تمر من جنبها:ما قلت غير الصدق ..- كملت طريقها لداخل البيت و لمعة الدموع بعيونها .."والله حرام يأخذك" ..
..
وقفت لثواني فـ مكانها .. كلام ريتاج جرحها .. خلا إحساسها بالذنب يزيد ..!!
زفرت جنى بكل ضيق .. ظلت ساكتة طول فترة كلامهم .. حتى ما تزيد النار حطب ..
بكل تفاؤل:ما عليك منها .. بكرة بترضىى غصبن عنها ..
لفت ريناد على جنى و لمعة الدموع بعيونها:بس حتى ولو .. بعد شوي بنركب السيارة و شوفي ريان بعد ..!
جنى مع ابتسامة ثقة:ريان مقدور عليه .. صدقيني يوم عرسك هو اللي بيجيك ..!
ابتسمت و نظرة الألم بعيونها:يآآرب ..
رن جوال جنى يقطع كلامهم .. ابتسمت جنى أول ما لمحت الاسم ..
ريناد بكل فضول:من ..؟!
جنى:وعد ..
ريناد و هي تتوجه للسيارة ..:ردي .. خلنا نشوف وش عندها .. يمكن نفرح بـ ليان بعد ..؟!
جنى و هي ترفع الجوال:الله يسمع منك .. – ردت:هلا والله وغلا ..
.._.._.._.._.._..
منسدحه على سريرها تهز برجولها .. وعيونها على يدها المجبرة .. و الجوال على إذنها ..
من وراء سماعة الجوال:آهآآ .. و بعدين ..؟!
ألمى بخيبة أمل:بس وقفت الحلقة لهنا ..
عادل بنبرة حزن:أفآآ .. يعني مسوين مع وجيهم حماس .. ؟!!!
ألمى بكل اندفاع:كل المسلسلات كذا تنهتي بمشهد حماسي .. بس تعال هنا ليش ما شفت الحلقة أمس؟!
عادل و هو يفتح الاب:كنت جالس ع النت و تعيجزت أطلع للصالة ..
ألمى بنبرة تشكيك:وش كنت جالس تسوي؟!
عادل:كنت جالس أسوي بحث .. صحيح ما قلت لك ..!!
ألمى بحماس:خير وش صاير؟!
عادل:يا حليله ملوك قرب يخلص رسالة الدكتوراه حقته ..
ألمى:والله .. أجل مبروووك مقدما ..
عادل:تخيلي .. صارت معجزة في البيت أمس .. شفته جالس مع نويفة .. خلاها تكتب له بحثة على الكمبيوتر عشان يطبعه ..
ألمى:ايه والله معجزة .. بس أكيد عطاها مقابل أختك ما تسوي شيء لوجه الله ..
عادل و هو يضحك:ههههههههههه تصدقين ما جا على بالي .. بس صرتي تعرفينها أكثر مني .. يالله زين عشان بكرة لي صرتوا تحت سقف واحد تتفاهمون ..
ضحكت ألمى من كل قلبها:ههههههههههههههههه .. طيب أنا بتركك الحين بروح أشوف سوسو وش تسوي؟!
عادل و بعيونه نظرة تفكير:طيب متى أقدر أشوفك ؟!
ألمى بكل حيرة:ما أتوقع إني أقدر بهالوقت ..
عادل بترجي:يالله عاد .. بكرة خميس ..
ألمى و هي توقف:طيب بشوف .. يالله بااااي ..
عادل بخيبة أمل:باي ..
قفلت الخط توجهت للمرايا و عدلت شعرها و بجامتها المتعفسة من التقلب على السرير ..
همست:ياحليلها نوف ...- رجعت تسكت .. على أنها ما طولت فـ بيت جدها بس كل ما جاء طاري نوف أخت عادل .. يمر فـ بالها صورة نوف بنت عمها العربجية ..
مو مستعدة تفكر فيها أكثر ..
طلعت للصالة سمعت صوت بالمطبخ راحت لعنده و دخلت و بكل تعجب:لمو وش قاعدة تسوين؟!
لفت عليها لمى و مع ابتسامة عريضة:شوفت عينك أطبخ ..
قربت ألمى و جلست على الطاولة:وش عندك هالايام صايرة ربة منزل ..
لمى و هي مركزة ع الفرن:لا ربة منزل و لا هم يحزنون بروح لبيت جدك قلت أخذ شيء بيدي ..
ألمى بعصبية:تونا الأسبوع اللي راح كنا عندهم ... أنتي ما قلتي بنزورهم كل شهر ..؟!
تنهدت لمى بضيق:ما عندنا غيرهم نزورهم و بعدين أربعاء و خميس لا دراسة و لا دوامات و كلن لاهي مع أهلة بذمتك موب الروحة هناك أبرك من المكالمات و النت ..؟!
ألمى و ملامح الصدمة على وجهها:خميس .!!
لمى بكل تركيز فـ شغلها:ايه بروح اليوم و بكرة .. هم بيجتمعون مرتين ..!!
ألمى:هم أصلا مع بعض 24 ساعة ..
لمى:ايه صادقة .. بس عماتك ما يجو إلا أربعاء و خميس ..
ألمى بعصبية:بس ما يصير كذا تقطين نفسك عليهم مرة وحدة ..!
لمى بكل ضيق:و ليش ما يصير بنت عمهم و حالي من حالهم ..!!
وقفت ألمى و هي تتصنع البرود عكس داخلها:بتروحين بكيفك .. أنا موب رايحة ..؟!
لمى:و من بتقعدين معه إن شاء الله ...؟!
ألمى:بطلع مع صديقاتي .._قطع عليها صوت التلفون .. طلعت ألمى من المطبخ ركض و ردت:ألوووو ..
تركي(أبو ياسر):السلام عليكم ...
ألمى من غير نفس:و عليكم السلام ..
تركي:شخبارك يبه؟!
ألمى:بغيت لمى .. هذه جنبي ..
تقدمت لمى و سحبت السماعة من يد أختها و بكل حماس:أهلين يبه .. شخبارك؟!
..
ناظرتها ألمى بحقد .. و كأنها تتعمد تنرفزها يطريقة كلامها مع أبوها ..!!
..
ما تدري كم مضى من الوقت و هي واقفة تراقب أختها لكن اللي تعرفه إن كرهها لأبوها زاد بقلبها ..
سحبت نفسها و توجهت لغرفة أمها .. دخلت و سكرت الباب على نفسها خذت لفة بنظرها ..
شافت الفساتين مرمية في كل مكان و الاكسسوارات و عقود الذهب على الأرض قربت و لمتهم ..
لكن رجعت ترميهم و تراجعت خطوات .. جلست على طرف السرير"حتى بعد موت ولدك و الثاني بيكمل الشهر في العناية و أنتي و لا جايبة خبر لاهية في سهراتك و عزايمك ... الظاهر لازم كلنا نروح من بين يدك عشان تحسين بدنياك ...؟!
..
قطع تفكيرها دخلت لمى:ألوم أنتي هنا ؟!
ابتسمت بكل استهزاء:لا خيالي ..
لمى مع ابتسامة:خوفتيني عليك .. قلت وين راحت ..؟!
ابتسمت ألمى و حست بالدموع بطرف عينها و قفت بكل حماس تضيع فيه حزنها:خلينا نروح ع المطبخ نشوف وش مسوية .. و بصير لك فار تجارب ..!!
غمزة لها:لا تخافين بيعجبك طبخي .. – بغرور ملا صوتها:أصلا أدري كل شيء أسوية حلو ...
.._.._.._.._.._..
رفعت صينية الأكل من على رجل أخوها:هني و عافية..
ابتسم بسام:الله يعافيك .. تعبتك معي ..؟!
رجعت تجلس على طرف السرير:والله أنا اللي آسفه .. تأخرت عليك اليوم كان عندي شغل كثير ..!!
قاطعها:وش هالكلام .. بس .._سكت لثواني و رجع يتكلم:اليوم أربعاء وين بيكون اجتماعكم ..؟!
ناظرته بنص عين:اشتقت لحبيبة القلب؟!
عقد حواجبه مع الابتسامة المرسومة على وجهه:أنا أخوك الكبير عيب عليك تحرجيني كذا ..
ليان بنبرة صوت بينت فيه الغيرة المصطنعة:يعني بس شايل همها ..؟!
اختفت الابتسامة من على وجهه:مدري ليه خايف تكون قبلت بي غصبن عليها ..!!
تنهدت بضيق:يعني تبي تسمع نفس الكلام كل يوم ؟!
رجع يسكت لكن هالمرة كانت المدة طويلة .. لكن رجع يتكلم يقطع الصمت اللي خيم عليهم:وش صار على راكان؟!
ناظرته بصدمة فجأة سأل عنه .. بربكة:وش جابه على بالك عقب هالوقت كله؟!
بسام:ما حبيت أضايقك .. بس شكلك رفضتيه مثل غيره ..
هزت رأسه بالنفي:لاء .. بس محد تكلم .. تدري كذا أحسن ..
بسام:ليان أنتي ما عادك صغيرة و إذا جاك اليوم عرسان بكرة ما راح يجيك ...
ليان زفرت بكل ضيق:الجلسة في البيت خلت أمي تعاديك بكلامها ..
ابتسم:ما قالت إلا الحق ..
قطع كلامهم صوت رنة جوال ليان .... ردت:هلا والله بجنو ......... نعم ....... الناس تسأل عن الحال تسلم و أنتي ....... ايش .......... الخميس؟! ........ انهبلتي أنتي؟! .......... أقول لا يكثر .......... طيب طيب لا تصيحين علي برد لك خبر في الليل ........... باي ..
ابتسم:وش عندها الحنّانة؟!
ليان:على قولتهم جبنا سيرة القط جانا ينط ..
بسام:راكان؟!
هزت رأسها بالتأكيد:ايه ..
مد بسام يده مسكتها ليان .. مد يده الثانية و حطها فوق يدها:اسمعيني زين .. الفرصة ما تجي الواحد إلا مرة ..
قاطعته:بتعيد نفس الكلام ؟!
شد على يدها:الماضي ماضي و إنا اليوم في الحاضر و ملزومين نفكر بالمستقبل ..
ليان ارتبكت أكثر .. فجأة قام يصر عليها و الحين يتكلم عن الماضي و الحاضر ..!! :وش قصدك؟!
عيونه بالسقف لكن نظرة الخوف بانت فيها:قصدي إنه ما في بنت ترفض هالشيء .. لأنه ما في وحدة ما تتنمى يكون عندها بيتها الخاص على الأقل .. إلا إذا كان عندها سبب و أول شيء يجي على البال تجربة في الماضي ..
ليان بربكة أكبر:أنا رافضة هالشيء بقناعة موب عشان تجربة ..
بسام بكل إصرار:حتى قناعاتنا نقدر نغيرها و تصير من الماضي ..
تنهدت:خلاص أوعدك أفكر بالموضوع ..
خلصت جملتها من جهة و رن جوالها من جهة ثانية ..
ابتسم:معجبينك واجدين اليوم ..؟!
سحبت يدها و هي مبتسمة .. ردت:هلا والله ..
من وراء السماعة صرخت بأعلى صوتها:ما تدرين إن اليوم أربعاء يوم جمعتنا و الجمعة في بيتنا وينك هاااه ..؟؟!
ليان ببرود أعصاب يحرق أروى:أدري بس جيت متأخر و أخوي بعد عمري ما تغدا فـ..
قاطعتها:طيب يا ماما ليان تعالي و خلصينا .. جدتي صرعتني تبيك .. أقلقتا مغير وين ليان و وين ليان ..؟!
ضحكت من كل قلبها:هههههههههههههههههههههه .. يا لبى قلب أمي .. طيب مسافة الطريق .._قفلت الخط قبل لا تسمع أي محاضرة ثانية من أروى ..
بسام مع ابتسامة:من هالملسونة ؟!
ليان:هاذي أرووه مدري وش فيها الظاهر سكنها جني .. فجأة قلبت ..!! تقول إن جدتي تسأل عني ..!!
بسام:ما بقي شيء على العصر أكيد بيفقدونك ..!!
وقفت:الله يهيديهم أول كانت خميس أحسن ..
ابتسم:عاد أنتوا ما شاء الله الخميس و الأربعاء مجتمعين ..
ضحكت:ههههههههههههههههههههه .. أنا بروح أغير و طيران لهناك ما أبي أتأخر عشان ما يذبحوني.. تبي شيء ..؟!
ابتسم:سلامتك ..
.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



عند باب السور الخلفي .. التابع لقسم الحريم ..
.. وجهها للجدار و ماسك يدها بكل قوته .. و هو يقربها للجدار أكثر و أكثر ..
همست و هي ترص على أسنانها من القهر:مشاريوه والله لو ما تفكني .. لا أصرخ و ألم عليك الحارة بكبرها ..!!
مشاري بكل غيض:أنتي اللي تحديتني ..!!
صرخت نوف:مشاري اتركيني ..
نزل يده:خير .. موب أنتي اللي تحديتي .. و إلا تبين تطلعيني الغلطان ..!!
لفت عليه وقابلت وجه تمنت لو بيدها عصى كان كسرته تكسير .. حاولت ترفع يدها .. بس حستها متخدرة بسبب مسكته القوية .. زفرت بكل ضيق ..
ناظر يدها اللي تحول لونها للأحمر بكل خوف:تعورك ..؟!
رفعت عيونها و شرارة الشر تتطاير منها:يقتل القتيل و يمشي بجنازته ..!
رفع حاجبه .. "هالبنت شرانية" ..:موب أنتي اللي متحديتني .. تبين أخسّر نفسي عشان تستانسين ..؟!
زفرت بكل خوف .. مهما تدربت و مهما تضاعفت قوتها كل شيء يتلاشى قدام مشاري .. تفكيرها الطفولي وصلهم لهالحد ..
جدها فرض عليها مشاري بوصيته أنه يتزوجها و هي فرضت على مشاري التحدي حتى تتخلص منه .. لكن كل مرة هو يكسب و أمل طلاقها يتلاشى قدام عيونه ..
..
مشاري و نظرة الخوف بعيونه:إذا يوجعك حطي عليهم كيس ثلج ..
لفت وجهها للجهة الثانية .. ما تطيق شوفته .. بس غبائها يحتم عليها تشوفه كل خميس و التراجع عن هالتحدي يعتبر إنكسار لها ..
قطع جو الصمت اللي ستمر أكثر من دقايق .. تبادلت فيها نظراتهم ..
مشاري .. نظرة الخوف .. و نوف نظرة الكره ..
ناصر من بعيد:هااا من كسب ..؟!
لف عليه مشاري و نبرة استهزاء:وش رأيك أنت ..؟!
ناصر :أقول نوافه أنصحك تنسحبين ..؟!
لفت على أخوها و عطته نظرة حادة عارفة أنها ما راح تأثر عليه بس ع الأقل راح يفهم أنها موب رايقة له ابدا .. رفعت يدها لحضنها أخير قدرت تتحكم فيها ..
قرب ناصر منهم .. ارتسمت على وجهها ملامح الخوف:مشاريووه وش سويت بيد أختي ..!!!!
مشاري و الإحراج بعيونه و صوته:ما حسيت بنفسي .. بس والله أختك صارت قوية ..
ناظرته بكل حقد .."شايفني بزر حتى يلعب علي .. أدري إني و لاشيء عنده..!!" ..
مد يده بكل خوف .. ناصر:خليني أشوفها ..؟!
مشت بكل سرعته و دفت كتوفهم اللي حاصرتها .. بكتفها الضعيف .. دخلت ركض لـ داخل البيت و سكرت باب الغرفة وراها ..
..
.
ناصر بظرف ثواني تغيرت ملامح وجهه للعصبية:وبعدين معك يا مشاري ..؟!
مشاري بكل خوف:وش دخلني ..؟!
ناصر و نبرة العصبية:يا أخي انسحب أنت .. و خلها تفوز مرة ..
مشاري:تستهبل تبي تطلعني الخسران ..!!
ناظره بكل عصبية:والله أنك أنت البزر موب هي ..!!
مشاري بكل ضيق:تدري وش الشرط اللي حاطته أختك إذا فازت .. أطلقها .. !!
زفر بكل ضيق:أنت نفذت وصية جدي و تزوجتها .. لـ نفرض إنه ما بينكم نصيب خلاص طلقها ..
عقد حواجبه و بنرة عصبية نادرا ما تطلع من مشاري:تنكت أنت ..!! موب مطلقها لو على جثتي ..!! - .. خلص كلامه و سحب نفسه برا المكان ما يبي يجادل ناصر أكثر لأنه يعرف أنه بيخسر مقابله .. زفر بكل ضيق .."واجد يموتون عشان يأخذون اللي يحبون و يوم صارت الإنسانة اللي أبيها ملكي .. تبيني أفرط بها .. فراقنا بيكون بموتي " ...
.._.._.._.._.._..
في بيت أبو تركي .. في مجلس الحريم ..
جالسة بزاوية يمين المجلس .. و تهز رجولها بكل توتر .. همست بكل ضيق وهي ترفع جوالها:أنا أوريك يا ريتاجوه .. هاذي حركة تسوينها فيني ..!!
دقت على رقمها .. رنة ثنتين ثلاثة ..
من وراء السماعة .. ريتاج بصوت مبحوح من النوم:هلااا ..
لوجين بكل عصبية:ليش ما جيتي هاااه..؟!
ريتاج و هي تنقلب على ظهرها .. و تريح رأسها على المخدة:اووووووووف .. مالي خلق ..
لوجين و صوتها يختنق أكثر من الضيق:طيب ليش ما قلتي لي .. عشان ما أجي ..!
ريتاج بكل ضيق .. لوجين بدت تطير النوم من رأسها:يووووه .. أنا أصلا نسيت سالفة الجمّعة .. حسيت بالتعب قلت أنوم ..
لوجين:عاجبك كذا .. جالسة لحالي كأني جنية ..؟!
ريتاج .."أنتي أدهى من الجن حتى" .. :ليش وين البنات عنك ..؟!
لوجين و عيونها تحوم فـ المكان:أروى البزر مجمعة البنات فـ غرفتها فوق .. – طاحت عيونها على جدتها و زوجات أعمامها:و عجايز خيبر .. جالسين لي حشّ و أكل فـ هالمكسرات ..
ريتاج بنبرة تحذير:لا يكون تقصدين أمي بعد ..؟!
لوجين بضيق أكبر:يوووه .. أنا الغلطانة يوم أدق عليك .. – سكرت الخط من غير ما تقول لها شيء زيادة .. وقفت و هي ترفع عبايتها ..
أم بسام:على وين ..؟!
لوجين و هي تلبس عبايتها:برجع البيت وراي بحث أبي أخلصه ..
أم بسام بكل خوف:لي وصلتي دقي علي طمنيني ..؟!
تبادلوا .. أم تركي و أم بدر .. نظرة السخرية على كلام أم بسام المتصنع كل العادة ..
فهمتهم فجر لكن ما حبت تشاركهم .. لفت وراها ..
..
.
بزاوية المجلس الثانية .. منسدحة و سرحانة في عالم الهم و الكآبة .. قربت منها فجر ..
تنهدت:غزل؟!
لفت عليها بكل هدوء:خير؟!
فجر بهمس:في بيتنا ما قلنا شيء .. لكن عند الناس ما يصير يا غزل ..
غزل بكل برود:أنا في بيت خالي موب في بيت أي ناس ..
فجر تحاول تقناعها:طيب ما تبين تكلمين أحد بكيفك ما تبين تجلسين مع أحد بعد براحتك بس على الأقل خلك جالسة ..
جلست غزل و تنهدت بضيق:اففففف ..
أم جاسم .. الجدة:وش بلاكم يا بنات البندري ..!!
ابتسمت فجر:سلامتك يمة ..
أم جاسم بنبرة حنان:غزل يمة .. وراك جالستن لحالك؟! إذا سوالف الحريم ما تعجبك اطلعي عند البنات على الأقل ؟!
وقفت غزل:إن شاء الله يمة ..
..
.
طلعت من المجلس و مشت في طريقها لفوق لغرفة أروى .. جسد من دون روح ..
رجعت تسرح في عالمها عالم مياف .. تنهدت بضيق"توقعتك غير عنهم طلعت أردى منهم .."
ارتسمت ابتسامة استهزاء على وجهها"وش تتوقعين من واحد ما تربى .. عايش بعيد عن أهله شقته كلها خمور و بنص الليل تمتلي بنات ؟!"..
رجعت ترتسم علامات الحزن على وجهها"بس ظنيته غير ما كان خيالي يرسم لي كذا ..
كلامه حركاته حتى صمته كان يدل عن أنه غير ... غير عن باقي الشباب"..
حست بشيء قوي صدم بكتفها لكنها استمرت في طريقها"هو ما له أي ذنب الذنب ذنبك يا غزل أنتي اللي رفعتي عينك لفوق و اللي يناظر فوق تنكسر رقبته .."ما حست بنفسها غير وهي قدام باب غرفة أروى ..
فتحت الباب بكل هدوء دخلت و سكرته وراها رغم إن المكان كان ملاذ للإزعاج لكنها ما طلعت من عالمها عالم السكون .. و رمت نفسها بأقرب كرسي عند الباب ..
..
من ثواني معدودة .. طلع من غرفته بعد ما صحى متأخر من قيلولة الظهر .. تقدم خطوة عن غرفته و تفاجأ لما شافها جاية من بعيد ..
حس بأطراف أصابعه تجمدت و عقله خانة ما عرف كيف يتصرف رغم أنه مر بموقف مشابهة لكن للحين ما تعلم كيف يواجه موقف مثل كذا ..
شوي بدت ملامح الذهول تختفي من على وجهه و ترتسم ملامح التعجب مكانها و هو يشوفها جاية من بعيد و ملامح السرحان واضحة على وجهها ..
ظل يراقبها و هي تمر من جنبه و يصدم كتفها بكتفه .. و هي و لا دارية باللي صار لها .. تملكه الذهول لحالها و استمر يراقبها لحد ما دخلت غرفة أخته ..
ثواني و تطلع أروى من غرفتها و صوت الضحكات يطلع من وراها ..
ناظرته بتعجب مع الابتسامة المرسومة على وجهها:تركي ؟! صح النوم ..
بلع ريقه بخوف:توني كنت بجيك ..
أروى:أجل زين طلعت .. لأن البنات كلهم في غرفتي .. بس وش كنت تبي؟!
تركي بربكة:كنت بسألك إذا الأهل جو و إلا لاء؟!
أروى:لا كلهم هنا بس باقي ليان ما بعد جت ..
حس بتوتر أكبر لما سمع اسمها ..
أروى:تبي شيء؟!
تركي:لا ... أقول من اللي دخل غرفتك قبل شوي؟!
ناظرته بنص عين:ليش تسأل؟!
تركي بربكة طلع حجة أبدا ما فكر فيها:بس استغربت .. لأني سمعت صوت الباب يتسكر و طلعتي قلت غريبة تدخلين و تطلعين بسرعة؟!
أروى و هي متوجه للدرج:هاذي غزل توها تفكر تجي للغرفة .. أنا نازلة ..
عقد حواجبه"غزل؟! .. في بنت في العايلة اسمها غزل؟!"
.._.._.._.._.._..
ضحكت لمى من كل قلبها:هههههههههههههههههههههه .. الله يرجك يا نهى و الله أنك موب سهلة ..
نهى و هي تفرد فـ العجين:و الله العظيم بنات الكلية يقهرون .. بس بدل ما أتعود عليهم عودتهم علي .. و بنت أبوها اللي تقرب مني ..!!
أسماء .. واقفة قدام الفرن و تحرك بالقدر:فشلتني جعلها العرس .. والله صرت أستحي أسلم عليها ..
رفعت نهى حاجب:مالت عليك من بنت عم ..
أسماء و هي مركزة بقدرها:أقول و لا كلمة زيادة و الا ترا بروح أخلي حشوتك تحترق ..
دخلت عليهم أميرة:سلام ..
همسوا ثلاثتهم:وعليكم السلام ..
قربت أميرة و عيونها تتفحص شغلهم:معجنات ..؟!
نهى و هي منهمكة بشغلها:كلك نظر ..؟!
أميرة بكل لوم:لو أنكم مسوين ورق عنب أبرك ..!!
لفت أسماء عليها:لمى جايب معها ورق عنب ..
أميرة بكل حماس:والله .. من أي مطعم ..
ابتسمت لمى بكل إحراج:مسويته .. بس هاا تراني موب مرة معه ..
أميرة و حماسها يتلاشى:ما عليه بنجاملك ..
يدها مليانه عجين و لا في شيء حولها تقدر ترميها به .. دفت نهى أميرة بكتفها:أنتي تحصلينه أصلا ..!
بعدت أميرة عنها:وجع أمزح ..- بعدت عنهم و جلست جنب لمى ..
دخلت عليهم و فمها مليان أكل:سلاااام ..
لفت أسماء:اوه جوهرة الدلوعة تتكلم و بفمها أكل ..
بلعت الأكل بصعوبة:هاااااااي .. دخلت المخزن و طحت لكم على صحن ورق عنب خطير .. عاد تعرفين نقطة ضعفي ..!!
لفت لمى و بكل حماس:حلو .. وش رايك فيه ..؟!
أشرت له بأوكية:تمااام ..
لمى بنبرة تشكيك:من جد ..؟!
قربت الجوهرة و جلست معهم:شوفي عاد كل شيء أجامل فيه الا ورق العنب خبرة فيه .. بس من أي مطعم جايبته ..؟!
لمى بنبرة فخر:أنا اللي مسويته ..؟!
وقفت أميرة:بروح أذوق ..
لحقتها الجوهر:بنت وقفففففففي .. أدري بتخلصيييييييينه ..
صرخت أسماء بأعلى صوتها .. :أميروووه والله لو تخلصونه لا أنومك فـ السور ..!!
ضحكت لمى:هههههههههههه بالعافية على قلبوهم ..
نهى:بلاك ما تعرفينهم .. بلاعات ورق عنب موب بنات ..
لمى و الابتسامة على وجهها:لو كنت أدري أنهم يحبونه كان كثرت ..؟!
اسماء:لاحقة .. كل أربعاء معزومة عندنا ..
لفت نهى:صدق لموو .. بتجين كل أربعاء ..؟!
لمى بكل تردد:و خميس بعد ..!!
أسماء بكل حماس:قولي والله .. ونااااااااااسة ...
نهى:ايه والله ..- بكل تردد:و ألمى ..؟!
زفرت بكل ضيق:مدري عنها .. تعرفين وشلون هي صعبة ..!
أسماء:ايه والله ..!!
لمى تغير الموضوع:إلا وين نوف ما شفتها من جيت ..؟!
ضحكت نهى:اليوم أربعاء موعد مصارعة الثيران .. زين جيتي تحضرينها ..
مليون علامة استفهام على وجه لمى:وشو ..؟!
أسماء:هههههههههه .. قصدها موعد هوشتها هي و مشاري ..!!
لمى و حيرتها تزيد:هوشة ..!!
ابتسمت نهى و هي تقرب و تجلس قبال لمى:هذا الله يسلمك كل أربعاء تتصارع نوف مع مشاري ..
لمى مو قاردة تستوعب:مصارعة ..!! مصارعة ..!!
ضحكت:ههههههههه .. ما عليه بيتنا بيت المجانين تحملي شوي ..
لمى:طيب ليش ..؟!
أسماء و هي تطفي النار:عشان تتطلق منه ..!!
لمى و تحس بالألغاز تنحل عندها:هي زوجته عشان كذا تطلع عنده عادي ..؟!
أسماء وهي تجلس:شايفتنا ما عندنا أخلاق نطلع بناتنا عند عيالنا ..!!
لمى بكل إحراج:لا موب كذا بس استغربت هالشيء و استحيت أسأل .. بس هم وشلون تزوجوا ..
نهى:جدي وصى عمي فيصل يزوج أختي لولده ..
لمى:للحين هالوصايا ما قضت ..!!
أسماء:ايه و الله .. بس من جد شيء يقهر نوف ما تبي مشاري و كلن ساكت ..!!
نهى بنرة لوم:اللي يشوفك ما يقول مشاري أخوك ..!!
أسماء بكل ضيق:كم مرة أكلمه و يصرخ علي ..
نهى:خلها فـ الأخير ما لها إلا ولد عمهااا ..
أسماء:بس تصدقين زين طلعت نوف و لا أنتي ..
نهى و ملامح الصدمة على وجهها:يا الشيينة موب عاجبتك و أنا مدري ..
ناظرتها بنص عين:صح نوف عربجية بس عند الناس تستحي .. أما أنتي فاصخه الحياء كللش ..
نهى بكل عصبية:يا الدبة هذا و أنتي بنت عمي ..!!
أسماء:عشانك بنت عمي تحبين تسوين الأشياء اللي ترفع ضغطي ..
ابتست لمى و هي تراقب ملامحهم .. رغم جديتهم بس واضح عليهم أنهم يمزحون ..
قطعت كلامهم:و طيب و بعدين ..؟!
لفوا عليه و بصوت واحد:وشو ..؟!
لمى:من يفوز نوف و الا مشاري ..؟!
أسماء بكل فخر:طبعا أخوي فديت قلبه ..
رجعت تضحك نهى:ههههههههههههه .. تصدقين عاد والله أنهم مناسبين بعض هي بزر و هو أبزر منها ..
قطعت كلامهم بنبرة صوتها الخشنة:ما البزر إلا أنتي ..
ضحكت أسماء:هههههههههههههه .. أحسن تستاهلين .. سمعتك و أسبوع كامل بتخليك تندمين على هالكلمة ..
خزت نوف فيهم .. مزاجها متعكر من غير شيء بعد يحشون فيها .. سفطتهم و مشت لعند المخزن و هي تسمع صوت الجوهرة و أميرة ..
سندت جسمها الضعيف على الباب و بنبرة استهزاء .. تطلع حرة اليوم فيهم:أووه جوجو المايقة=الدلوعة" .. تأكل ببأصابعها .. تؤ تؤ تؤ من جد ما في اتكيت ..
ناظرتها بنص عين و لا ردت ..
..
لمى و هي تهمس:وش فيكم خفتوا .. وش بتسوي فيكم ..؟!
نهى بكل ضيق:موب مسوية شيء .. بس بنت اللذين زعلها شين ..!!
..
ابتسمت لمى .. مع أن الحياة فـ بيت جدها مزحومة .. و أغلب الوقت صراعات .. بس شيء حلو أنك تصحى كل يوم و تتحرى مليون شيء بهاليوم ..
.._.._.._.._.._..
جلست عند رجول أمها .. قربت منها و حطت رأسها في حجر أمها:آآخ يمة .. على أن البيت موب من زود كبرة لكن حاسة بتعب فظيع ..
أم جمان و هي تمسح على رأس بنتها:يمكن عشانتس طلعتي من المدرسة ثم على طول سوتي الغدا و نظفتي البيت عقبه ..
جمان بتعجب:على أنها موب أول مرة بس يمكن ..!!
أم جمان بتردد:توقعي من كان هنا الصبح؟!
جلست و بحماس:عمي؟!
هزت رأسها:ايه ..
بكل حماس:والله .. _رجعت تختفي الابتسامة من على وجهها:هو دايما يجي الصبح ليش؟!
أم جمان بكل حزن:للحين الظروف ما تسمح له يزورنا زي العالم و الخلق .. بس ما عليك من هذا الحين ..
قربت من عند أمها أكثر:وش قالك؟!
أم جمان:ما قال لي شيء بس جاب لك شيء؟!
جمان مو مصدقة نفسها:والله ؟! وش جاب لي؟!
أم جمان:علمي علمتس يا يمة .. شوفي الكيس اللي بالزاوية ..
نقزت من مكانها .. سحبت الكيس و رجعت تجلس جنب أمها .. دخلت يدها وطلعت اللي فيه:هذا جوال يمة؟!
أم جمان:زين والله .. جاب شيء ينفع ؟!
جمان:تدرين يمة هذا أجدد نوع .. بس ..
أم جمان و علامات الاستفهام على وجهها:خير يمة؟!
جمان بحزن:ما اعرف استخدمة؟
أم جمان:هو موب عربي؟!
جمان:إلا يمة ..
أم جمان مع ابتسامة:خلاص اقري اللي فيه و بتعرفين و بعدين أهم شيء تعرفين تدقين و تردين ..
ابتسمت جمان:والله إنك صادقة .. بس ما قال لك متى بيجي ودي أشوفه؟!
هزت رأسها بالنفي:لا والله ما قال شيء ..
تنهدت بضيق:يالله .. الله يكتب اللي فيه الخير ..
.._.._.._.._.._..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



قلبت فـ ملابسها .. ما حصلت فستان حلو .. زفرت بكل ضيق .."كل فساتيني ناعمة حقت مناسبات بسيطة" ..
نزلت جوري عيونها على بطنها .."بطني كبر .. و بعد كم أسبوع بيكبر زيادة يبي لي ملابس جديدة غير الفساتين" .. ناظرت فـ ساعتها .."تسع بالليل .. لازم أعطي نواف خبر .. حتى على الأقل يعمل حسابه أنه بيوديني السوق قريب" ..
طلعت من غرفتها لـ الصالة .. اللي جالس فيها نواف وغرقان بين أوراق و ملفات العمل ..
جلست على الكنبة بهدوء و بكل ضيق:اففف ..
نواف بخوف:خير يا جوري .. يوجعك شيء؟!
جوري بآسى:لاء ..
نواف:أجل وش فيك ..؟!
جوري و يدها على بطنها:يوم عن يوم بطني يكبر و الحمل علي يثقل بس موب هنا المشكلة ..!!
نواف و هو ينزل الأوراق من يده:أجل وش فيك؟
جوري:بعد كم أسبوع زواج صديقتي و موب عارفة وش أسوي ..؟!
نواف:أنزل أشتريلك أنا؟!
جوري ما عندها مشكلة .. تعرف ذوق مياف و يعجبها من دون شك .. تكلمت بكل تردد ..:بس مدري وين بيوصل هالبطن؟!
ابتسم:ما عليه اتركيها لنواف و حطي يدك و رجلك بموية باردة ..
ابتسمت له:الله يخليك لي و لا يحرمني منك ..
.._.._.._.._.._..
رفعت عيونها للسماء تراقب النجوم .. مر وقت طويل من آخر مرة تأملت فيها السماء ..
لفت يمينها .. لمحته من وراء القزاز الفاصل بين داخل البيت و المسبح برا ..
رايح جاي .. و الجوال بأذنه .. ماصار له غير ثلاث ساعات من وصل .. ما تكلمت معه كلمتين على بعض ..
حتى السؤال عن حاله .. ما امداها تسأله بسبب الاتصالات اللي ما وقفت من انتشر خبر وصوله للسعودية ..
زفرت البتول بكل ضيق .. و هي تنزل عيونها على الجوال و تفكر بهمها الوحيد ..
"مياف للحين ما دق .. معقولة ما صار بينهم شيء ..؟!!! .. اووف مر وقت طويل ما سمعت له حس و لا خبر .. حتى ناصر و عبد الرحمن ما يعرفونه عنه شيء ..
معقولة سافر ..!! .. مستحيل أقلها يدق حتى يهاوشني .. !! .. – خذت نفس عميق"حتى غزل من ذاك اليوم ما عاد كلمتني و لا جاء لساني على لسانها .. بس لو كان صار بينهم شيء كان ما جات اليوم الثاني أو ما تبي تفضح نفسها .. ؟! .. أقلها المفروض تهزئني قدام البنات .. – ارتسمت على وجهها ابتسامة خبث"أقلها كنت بقدر أفضحها قدام أروى الزفت ..!!"
..
قرب منها و جلس .. تكلم و هو يقطع حبل أفكارها:أووووف .. لو كنت داري كان قفلت جوالي من وصلت ..!!
لفت عليه و ارتسمت على وجهها ابتسامة باهتة:من اللي دق عليك ..؟!
مبارك و هو يريح ظهره على ظهر الكرسي:قولي من اللي ما دق علي .. – ابتسم:خلك من هذا كله .. أخبارك أنتي ..؟! من سافرت لـ بلجيكا ما دقيتي علي ولو مرة ..؟!
ناظرته بطرف عيونها و بنبرة كلها لوم:مو أنت اللي دايم تقول لي لا تدقين أنا اللي بدق عليك ..؟!
ناظرها بنص عين:أقلها .. تفاجئيني .. و إلا أصلا ما طاريت على بالك ..!!
وقفت:لو نقعد نتعاتب .. مو خالصين إلا بكرة هذا إذا مو بعده .. بسبب تلفونك .. بقوم أجهز لك شيء تأكله .. أكيد ميت من الجوع ..؟!
مبارك بكل حماس:ايه والله .. للحين ما طعت أحب أكل الطيارات ..!! خلي حسين يسوي لي ..
قاطعته:حسين عطيته إجازة اليوم ..
ناظرها بكل ضيق:و ما لقيتي تعطينه إجازة إلا اليوم ..؟!
تكلمت بكل لوم:أنت ما قلت لي أنك جاي .. لو كنت دارية كا .. - رن جواله يقطع كلامهم ..
رد:هلاا .. بيه ..
زفرت بكل ضيق و هي تبعد لداخل .. أبوه دق ما راح يسكر منه غير عقب ساعة إذا مو ساعتين ..
دخلت المطبخ .. و الحيرة متملكتها آخر مرة دخلت المطبخ من سنتين و شوي ..
زفرت بكل ضيق و تفكيرها يضيق بها و يرجعها للماضي .."يا ترا وش صار على نايف .. مات و إلا ..- ارتسمت على وجهها ابتسام استهزاء"إذا كنت أرملة أو غيره ما عاد يهمني ..!! " ..
رجعت تتنهد بكل ضيق"ودي أعرف وش صار عليهم .. و كيف عايشين ألحين ..!"
مشت بخطوات سريعة باتجاه الفريزر .. و حاولت تنفض رأسها حتى .. تطلع هالأفكار الغبية منه ..
بدت تطلع فـ المجمدات و تغني بهمس عالي .. حتى تشتت تفكيرها ..
.._.._.._.._.._..
من عقب الحادث و الهدوء ساكن بيتهم ..
حتى وقت السوالف لمى و ألمى قبل إهتمامتهم مختلفة بس كان فيه مجال للنقاش ..
لكن الحين كلن لاهي بجوه .. ألمى مع عادل ..
لمى مع أهلها و أبوها و الأهم سلطان ..
..
.
.. رايحة جاية في الصالة .. و عيونها ع الساعة .."12 بالليل" ..
لمى تكلم في الجوال:لا تقول .. و الله إنك مجنون ..
سلطان و هو يريح رأسه على المخدة:مجنون فيك بعد عمري ..
لمى بحماس اختلطت فيه نبرة الصدمة:سلطان أنت من جد فظيع ..!!
سلطان:شكلك موب مستانسة ؟!
لمى بربكة:موب كذا .. بس ما توقعتك توصل لأبوي مرة وحدة ..
سلطان:المسألة ما كانت صعبة .. بعدين نسيتي إني ساعدتكم وقت الحادث ..!!
لمى:ما توقعتك تستغل الموضوع لصالحك ..
سلطان:أولا هاذي كانت فرصة و ثانيا حتى من غير الحادث كنت بقدر أوصل لك؟!
لمى:وشلون يا ذكي؟!
سلطان بهمس:سر ..
لمى و هي تجلس:طيب وش تكلمتوا فيه؟!
سلطان:ما بعد فتحت الموضوع .. معه بس سألته عن أخوك و أحواله .. و هاذي ثالث مرة أكلمة ما حسيته تضايق ..
جلست .. و ريحة ظهرها على ظهر الكنبة:والله أبوي طلع عكس ما توقعته ..
سلطان:أنا ما قلت لك هالكلام من قبل .. بس اللي راح راح أهم شيء إن علاقتكم به تحسنت ..
لمى بكل حزن:قصدك علاقتي به .. ألمى للحين موب راضية تتقبله ..
سلطان:ما عليه بيجي اليوم اللي تحس فيه بغلطها ..
لمى:على إن أمي للحين ما تغيرت و كل يوم تصغر في عيني عن اليوم اللي قبله .. بس ألمى مُصره تدافع عنها ..!!
سلطان:هي ما تدافع عنها لأنها تحبها بس لأنها توافقها رأيها ..
لمى بكل حيرة:ظنك؟!
سلطان:ما أظن إلا أكيد .._مرت لحظات صمت طويلة .. تنهد براحة:ما عليه بس خله يخلص زواج ولد عمي ..
ضحكت لمى عليه:هههههههههههه .. وش بتسوي؟!
سلطان رفع حواجبه متعجب:تضحكين؟!
لمى و الابتسامة على وجهها:اللي يسمعك يقول عندك ثار و تبي تأخذه ..؟!
سلطان بنبرة حزن:لا والله .. بس كل ما جيت أفتح سالفة زواجنا مع أمي تطلع لي سالفة تخرب علي ..
همست مصدومة:زواجنا ..؟!
سلطان:ايه و إلا عاجبك وضعنا؟!
لمى بربكة:مو مسألة عاجبني و إلا لاء .. بس أنت تعرف إن أخوي عبد العزيز للحين ما طلع من الغيبوبة وشلون تبيني أفرح و هو بهالحال؟!
سلطان متفاجأ:ليش ما قال لك أبوك؟!
لمى بحماس:وش يقول؟!
سلطان يستفزها:شكله ما قال لك .. خلاص أجل بعدين بيقول لك ..
لمى بعصبية:وش يقول؟!
سلطان:أقول تصبحين على خير ... تراك معزومة بكرة ..
لمى بترجي:سلطان تكفى تكلم ..
سلطان:لا أخاف أنه ناوي على شيء بعدين أخرب لا لا لا .. يالله تصبحين على خير_قفل الخط من غير ما ينتظر ردها و ارتمست ابتسامة انتصار على وجهه ..
..
.
تأففت بيأس:أنا الغلطانة أدق عليه بهالوقت .. بس وش صاير .. يالله عليك يا سلطان كذا ما راح أقدر أنوم ؟!
بعد لحظات تفكير طويلة:ما لي غير أدق على أبوي و أعرف وش صاير؟!
دقت عليه من غير تفكير انتظرت ثواني و ردت عليها زوجة أبوها:ألو؟!
لمى بربكة:السلام عليكم ..
منى و علامات التعجب على وجهها:لمى؟!
ابتسمت بإحراج:آسفة إذا أزعجتكم .. أبوي قريب منك؟!
منى:لا إزعاج و لاشيء .. أبوك تحت عند جدتك .. بغيتي شيء مهم ؟!
لمى:لا لا خلاص بكرة لما أشوفه أكلمه ..
منى:براحتك .. تآمريني بشيء؟!
لمى:سلامتك .. تصبحين على خير ..
منى:و أنتي من أهله ..
قفلت الخط و هي تحس بدقات قلبها تتسارع .. حطت يدها على قلبها:والله إني مجنونة المفروض أشوف الوقت قبل ..
دخلت لغرفة النوم طلت على ألمى لقتها غرقانة في النوم سحبت الروب و الفوطة من على المعلاق .. و دخلت للحمام .. تأخذ شاور يهديها و تتمنى يهدي بالها المشغول ..
..
.
جلست على طرف السرير"غريبة وش اللي يخليها تدق بهالوقت .. معقولة يكون عندها شيء مهم ..؟!"
قطع عليها حبل أفكارها دخلت تركي(أبو ياسر):جالسة للحين؟!
منى متفاجأة من دخلته:انتظرك ..
جلس جنبها:جلست مع أمي و خذتنا السوالف حتى أخرتها عن موعد نومها من غير ما أدري ..
منى:أها .. قبل شوي دقت بنتك عليك ..
تركي مستغرب:أي وحدة فيهم؟!
منى:من غير لمى بيدق عليك؟!
تركي ونظرة التفكير بعيونه:وش كانت تبي؟!
منى:قالت إذا شافتك بكرة بتكلمك ..
تركي و علامات الاستتفهام على وجهه:.. ما غيرتي رأيك؟!
ناظرته بتعجب:عن ايش!!
تركي:تجلسين بكرة عشان يشوفون البنات أخوانهم ..
منى و هي توقف قدام التسريحة وترتب أغراضها بتوتر:اليوم بنتك كانت هنا ليش ما طلعت فوق تشوفهم ..؟!
تركي:ما حبت تحرجك .. و بعدين أنا كنت بالدوام .. لو كنت فيه كانت بتطلع معي ...!!
منى بكل ربكة:بس أنت تعرف إن أهلي يتحرون يوم الخميس عشان يشوفوني والعيال ..
تركي بنبرة ترجي:مرة وحدة موب ضارة .. بكرة لي هدت الأوضاع أخلي البنات يجون في نص الأسبوع ...
منى و هي توقف:ما أقدر أوعدك .. بكرة أكلم أبوي و أرد لك خبر ..
تركي و هو يتمدد على السرير:طيب .. بس خليني أكلمه لي رفض ..
طفت الأنوار:إن شاء الله ..
.._.._.._.._.._..
بدت من جديد .. تأخذ لفة على قنوات التلفزيون للمرة الخامسة ..
زفرت بكل ضيق و هي ترمي الريموت بعيد .. وتنزل عيونها ع الساعة"افف تأخر الوقت لـ متى و هو جالس على هالأوراق .."
لفت جوري على نواف .. :نواف حبيبي ..؟!
نواف و عيونه على الورق:هااا ..؟!
خذت نفس بعمق:من المغرب و أنت على هالأوراق .. ما خلصت منه ..؟!
لف و بعيون كلها توهان:سهرتك معي .. آسف حبيبتي . بس شكلي موب مخلص منها إلا الفجر ..!!
جوري بنبرة أقرب للوم:عادي حبيبي .. بكرة خميس و راح أنوم الصبح .. لكن أنت مو معقولة تسهر على الأوراق للفجر .. و تداوم بعد ...؟!
زفر بكل ضيق:وش أسوي لازم أخلصها الليلة ..؟!
جوري:طيب ليه ما تتركها لبكرة ..؟!
تنهد:إذا تركتها لبكرة بـ يعطوني شغل أكثر و بـ يتراكم علي ...!!
جوري مع ابتسامة حب .. أشرت على رجولها:طيب ارتاح شوي ..!!
رد لها الابتسامة:كفاية عليك اللي فـ بطنك متعبك .. أزيدها عليك أنا بعد ..
جوري و ابتسامتها تتسع:هذا أنت قلتها بطني مو رجولي ..؟!
مدد نفسه بكل هدوء و نزل رأسه على رجولها و هو يرخي جسمه ع الكنب ..
بدت لحظات صمت .. مليانة بالضجة بداخلهم ..
..
نواف .."آآخ يا جوري وش أقول لك .. ملف واحد من المغرب جالس عليه ..
مو قادر أفكر و لا قادر أشتغل .. موضوعك حيل شاغلني ..
أبوي و وجود الولد .. بيخليه يتقبل زواجنا غصب .. لكن عمي ..؟!
إذا عرف بيقوم الدنيا و ما راح يقعدها .. أكيد بيخيرني بين طلاق دلال و طلاقك ..
بس مو هنا المشكلة ..!!
المشكلة عائلتين بيفترقون بسبتي ..!!!" .. طلع تنهيده غلبته و ما تحمل يكتمها أكثر ..
غمض عيونه براحة لعل و عسى .. ينسى أو يتناسى شيء من الهموم ..
..
تراقب زاوية عيونه بصمت .. و نظرة الألم واضحة عليهم ..
سمعت صوت تنهيدة و تأملت رموشه و هي تلتقي ببعض .. رفعت أطراف أصابعها ..
و دفنتهم بأطراف شعره القصير .. بدت تلعب بشعره يمين و يسار و تفكيرها يروح و يجي ..
خذت نفس بعمق .."يا ترى وش اللي مشغل فكرك يا نواف .. نفس اللي مشغلني و إلا أكبر ..!! .."
طلعت نفس بكل راحة ..."لا تشغلني نفسك يا جوري .. أقلها عشان اللي فـ بطنك .."
ارتسمت على وجهها ابتسامة بمجرد ما مر طيف جنى على بالها .. وهي تتذكر كلامها ..
"فليها و لا تشيلين بخاطرك .. ما نبي حفيد مكتئب .. ؟!" ...
"يا حبي لها .. أقل كلمة منها تسر خاطري .. "
.._.._.._.._.._..
رتبت الصحون .. و نثرت الورد المجفف على الطاولة ..
قرب منها و هو ينهي اتصاله بكل ضيق:خلاص .. قلت لك بكرة عندك ..
سحبت البتول الكرسي بكل هدوء و جلست ..
نزل الجوال و عيونه ع السفرة:الله .. وش هذا ..؟!
ناظرته بكل استغراب:وش فيك موب جوعان ..؟!
مبارك و هو يجلس بسرعة:إلا أكيد .. بس ما توقعتك تسوين كل هذا فـ ربع ساعة ..؟!
ابتسمت بكل استهزاء:قصدك ساعة و ربع ..
ناظر فـ ساعته:أووف .. مر الوقت ما حسيت ..؟!
مدت يدها و قدمت له الأكل:طول ما أنت تتكلم مع أبوك .. لاحظت أنك معصب .. وش فيكم ..؟!
مبارك و هو يقطع فـ الأكل بالشوكة و السكين:طايح هالأيام بموال .. الله لا يبليك ..!
البتول بكل فضول:وش عنده ..؟!
مبارك و هو يأكل:يبي يزوجني ..؟!
حست بالغصة بالأكل .. لكن بلعته و حاولت قد ما تقدر ما تبين اللي صار لها:كيف ..؟!
ابتسم بكل سخرية:محتاج لدعم .. يبي يزوجني واحد من الهوامير هنا .. عشان محتاج لواسطته ..
البتول:عاد أبوك مو محتاج ..!!
ميل فمه و ابتسامة السخرية تتعمق بملامح وجهه:أي مو محتاج .. نص شغله هنا معتمد ع الواسطات و المعارف ..!
البتول بكل تردد:طيب من بنته هاذي اللي بـ يزوجك اياه ..؟!
مبارك بدون اهتمام:مدري .. قلت له لي تقابلنا بكرة يقول لي عن كل شيء ..
خذت نفس:اهااا ..
رفع عينه و بنظرة كلها صدمة:لا يكون غرتي بس ..؟!
رفعت عينها و بكل ارتباك:وش أغار .. بس كنت أفكر إذا تزوجت وش بيصير فيني ..؟!
ضحك بشكل هستري:هههههههههههههههههه .. ما راح يتغير شيء يا عمري .. هذا زواج مصلحة .. يعني لا تخافين محد بـ يسرقني منك ..
ابتسمت بكل برود ..
رجع يكمل أكله:بس لازم تعرفين شيء .. النظام بـ يتغير ..؟!
ناظرت فيه بكل حيرة:وشلون ..؟!
مبارك:اللي بأخذها بتقعد هنا .. أنتي بأخذك معي نيويورك ..!
البتول بصدمة كبيرة:نيويورك ..؟!
مبارك:ايه .. موب هالسنة آخر سنة لك بالثانوي ..؟!
البتول:ايه .. بس ..
قاطعها:إذا بتركك هنا .. مستحيل تشوفيني .. و لا تنسين بيصير وراي ناس يراقبون تحركاتي .. قصدي أهل زوجتي يعني ..؟! ..
وبعدين منها .. تكملين دراستك هناك أحسن و بنفس الوقت نأخذ راحتنا بالطلعة والدخله ..؟!
البتول .. الجمتها الصدمة و الخبر فوق طاقة استعابها ..
رفع عينه و هو يشوف ملامح الذهول على وجهها .. ابتسم ..:بتركك تفكرين و لو إني عارف أنك ما راح ترفضين ..
.._.._.._.._.._..
طول ليلها تتقلب في فراشها .. و بين فكرة تروح و فكرة تجي ..
تذكرت شيء جلست بسرعة سحبت جوالها فتحت درج السحب حق الملابس و بدت تقلب في ملابسها و موجه شاشة الجوال للدرج عشان ينور عليها ..
..
جلست فجر فتحت الأباجورة:غزل .. تدورين على شيء؟
هزت أسها بالتأكيد:ايه .. ايه ..
فجر:طيب .. وش هو ؟!
ما ردت عليها ..
فجر بكل إصرار:يمكن أعرف مكانه و أعلمك وينه؟!
لقت غزل المفتاح و ارتسمت على وجهها ابتسامة عريضة:خلاص خلاص تذكرت وين حطيته فيه .. _رجعت المفتاح مكانه و سكرت الدرج رجعت لسريرها و طفت الأباجورة ..
فجر متعجبة لحال أختها:موب رايحة تشوفينه وين؟!
غزل و هي تغطي رأسها:قلت لك تذكرت وين حطيته .. بعدين أشوفه ..
غطت نفسها و تنهدت بضيق:بكيفك .. تصبحين على خير ..
..
.
همست غزل:و إنتي من أهله .. "و الحين يا غزل وش بتسوين .. من جدك بتروحين له ؟! .. لا لا مستحيل أحط رجلي بـ شقته مرة ثانية عقب اللي صار .. بس ..
أنا موب مرتاحة بروح إذا شفته على نفس الحال بنساه على الأقل يمكن ألقى شيء يكرهني فيه و يخليني أنساه ..
تنهدت بضيق"وشلون أنساه عقب اللي سواه فيني .. جلست شهر كامل و النوم ما ذاقته عين بسبته .. _غمضت عيونها"خلاص بروح و بنهي كل شيء" ..
.._.._.._.._.._..
في الحديقة بالتحديد ..
رايحة جاية حاسة بتوتر .. كيف راح تفتح الموضوع مع أخوها ؟! ما تدري كم مضى من الوقت لكن اللي حست فيه أن رجولها بدت توجعها و أخيرا جاء الفرج ..
ليان بحماس:اخيرا جيت؟!
قرب منها سطام و وجه لها نظرة احتقار:نعم؟!
حست بخيبة أمل:كنت انتظرك .. بغيتك في سالفة؟!
رفع حواجبه تعجب:سالفة ؟! تخص من؟!!!
ليان بكل إحراج:تخصني ..
سطام بعصبية:و أنا وش دخلني فيك؟!
عقدت حواجبها:وشلون وش دخلك ؟! موب أخوي ؟! بس الشرهة علي عاملتلك حساب ..؟!
سطام:ايه .. الشرهة عليك .._مشى عنها لجوا البيت ..
ناظرته بكل حزن و حست بالدموع بطرف عينها .. " .. أول ما درا عن راكان تحمس و راح يسأل عنه فعلا و الحين يوم صارت السالفة جد تخلى عني .."
..
.
طلع فوق و اخيرا وصلت غرفته دخل و قفل الباب عليه ما قدر يتحمل و جلس عند الباب"كذا أحسن لك يا سطام و أنت بعيد عنها مرتاح _تنهد بضيق"يكفيها بسام" ..
..
ارتاح بقربهم منه فعلا .. و كان مبسوط .. بس من بعد ما صار موضوع ريناد جدي ..
و سطام حاس بكرهه كل يوم يزيد لـ درجة أنه مو قادر يجامل أخوه و يبتسم له ..
إحساس فظيع بالحقد داخله ..
فـ البداية سرق منه ريناد و هو أصلا ما يدري أنها لبسام قبله ..
وعقبها خرب زواجه من سارة ..!!
كل يوم يصحى على مكالمة .. تزف له خبر زواج لـ واحد من أخوياه سواء قراب أو بعاد ..
لكن الحقد و الغل اللي بقلبه .. أبعده عن نفسه حتى ..
.._.._.._.._.._..
أشرقت شمس يوم جديد ..
رمت الجوال على السرير و نزلت ركض لتحت وصلت لطاولة الأكل و نفسها شبه مقطوع:يبه .. يمة .. يمة .. يبه ..
أم تركي و هي تنزل كوب الشاي:يالله صباح خير .. وش عندك؟!
مدت يدها الثنتين وحدة لأبوها و الثانية لأمها:البشارة أول ..
سلطان و هو مبتسم:أنا و عامر بنعطيك .. قولي وش عندك؟!
ناظرته بنص عين:ما أبي شيء منك ..
عامر يناظر سلطان بطرف عينه:على كيفك أنت ؟!
أروى بحماس:يالله ما تبون تسمعون الخبر اللي يفرح ؟!
أم تركي بنبرة لوم:محد مقعدني على الحديد غيرك ..
أبو تركي و هو يقلب الجريدة:اجلسي مكانك و اللي تبينه يوصلك ..
جلست جنب أمها:خربتوا علي فرحتي بالخبر؟
وقف تركي:أنا طالع تآمرون بشيء ..- محد عبره الكل منشغل مع أروى حتى هو لو مثل البرود ..
عامر بكل حماس:ترا يومين و استلم راتبي الأول .. تبين البشارة تكلمي بسرعة .. ؟!
أروى بكل حماس:اليوم بيت عمي أبو بسام جايين لهم خطّابة ..
عامر وهو يمد يده للأكل:من بيخطبون؟!
أروى:ليان ..
حس تركي بالخبر نزل صاعقة على رأسه و تجمد في مكانه ..
أم تركي بفرحة كبيرة:زيييين .. الله يبشرك بالخير ..
رجعت تبتسم:قلت لكم خبر يستاهل ..
رجع تركي يجلس مصدوم"يعني سويتيها يا ليان"
.._.._.._..
نهاااااااااااااية الجزء ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الـ|[16]|ـسادس عشر

وقف أبو راكان:الله يكتب اللي فيه الخير ..
مد أبو بسام يده يسلم عليه:لو علي عطيتك البنت .. ولدك رجال و النعم فيه و نسبكم يشرف بس خبرك الشور شورها ..
أبو راكان و الابتسامة العريضة مرسومة على وجهه:أبركها من ساعة يوم نناسبكم ..
مد راكان يده يسلم:نشوفكم على خير ..
..
في الصالة .. ركضت جنى لعند ليان .. بكل حماس:طلعوا .. طلعوا ..
ليان جالسة قبال التلفزيون و بكل برود:و إذا؟!
سحبتها جنى مع يدها:تعالي شوفيه و إلا تبين توهقين نفسك بالشوفة ..
ليان و هي تمشي وراها باستسلام:أنا عطيتهم الموافقة .. خلاص ..
سحبتها لغرفتها .. :قلتيلهم يجون يخطبونك ما قلتي موافقة على زواجك منه ..!!
وقفوا عند دريشة غرفة ليان .. اللي تطل على باب بيتهم الرئيسي ..
ليان و عيونها كلها تركيز على الرجاجيل اللي طلعوا من بيتهم:نفس الشيء ..
جنى بحماس:شوفيه اللي لابس ثوب بني ..
ليان و عدم الاهتمام واضح بعيونها:ما عليه موب شين ..
شهقت جنى:أي موب شين ولد اللذين .. وسييييييييم ..
ليان بنبرة استهزاء غريبة عليها:وش رأيك تأخذينه ..؟!
جنى:لو إنه خطبني يمكن .. لكنه جايك إنتي ..!!
طلعت نفس و بعدت عن الدريشة .. رمت نفسها على طرف السرير ..
شغلت الأنوار و جلست جنب ليان:وش فيك موب عاجبك ..؟!
ليان و ملامح الحزن مرسومة على وجهها:أمس جيت بفتح الموضوع مع سطام ما عطاني أي فرصة ..!!
جنى بنبرة لوم:و هذا بس اللي منكد عليك ..!! ..
ليان بنظرات كلها آسى:إذا هو ما كان جنبي من البداية بحياته ما راح يكون جنبي بعدين ..؟!
جنى تخفف عنها:ما عليك .. تلقينها بس متهاوش و إلا صاير له شيء .. و مقفل المزاج معه .. هو بعد شغل شركة أمك على رأسـ ...
قطع عليهم طق الباب ..
جنى بصوت عالي:ميييييييييييين ؟!
سطام من وراء الباب:أنا .. أدخل؟!
ليان دب فيها الحماس:حياك .. سطام ..
دخل سطام:ليان يبيك أبوي في المكتب ..!
وقفت و مع ابتسامة باهتة:إن شاء الله ..
راقبتها جنى و ابتسامتها تتلاشى و هي تطلع ...
طلعت وراها .. ولمحت سطام يبعد .. مشت وراه ..
..
.
و هي في طريقها .. صدمت فيها .. لفت جنى مصدومة شلون ما انتبهت ..
ناظرتها لوجين باحتقار:و أنا أقول وش فيه البيت ... انكتم و صار مظلم .. آثرك هنا؟!
جنى و هي تبادلها نفس النظرات:ما تعرفين شيء اسمه احترام الكبير و شلون عاد العمة ..؟!
لوجين بكل استهزاء:و من قال لك إنك عمتي ؟! –تعمقت نظرت الاحتقار بعيون لوجين:أصلا مدري من وين جاية أنتي؟!
..
.
بثواني حست بذكريات الماضي تتسارع في ذاكرتها بهاللحظة .. وقفته لها بنص الدرج .. نظرات الاحتقار اللي يطالعها بها .. الكلام السم اللي يسمعها إياه كل يوم ..
"بس .. شلون عرفت لوجين ..؟!"
..
.
ناظرتها بعصبية:وش هالكلام؟!
لوجين و هي تبعد عنها:ما كذب بدر ..
وجهت لها نظرات كلها حدة و عصبية لحد ما نزلت من الدرج ..
رجعت تريح ملامح وجهها و هي تزفر بكل ضيق:أكيد ريتاج اللي تعلمها ..!! ..
بس ما أقول غير .. حسبي الله و نعم الوكيل .._ زفرت بكل ضيق و كملت طريقها لغرفة سطام
..
...
..
استأذنت بكل أدب .. و دخلت لمكتب أبوها جلست قباله شافته مشغول بأوراقه التزمت الصمت .. دقايق ..
رفع أبو سطام رأسه و ابتسم:أوراق مهمة .. قلت أخلصها ما هقيت أنها بتأخذ وقت ..؟!
ابتسمت:خذ راحتك ..
سكر الملف:خلصت ..
ناظرته بعيون كلها ترقب:خير يبة ؟! وش بغيت ؟!
ريح ظهره على الكرسي:بغيت أكلمك عن راكان .. على قولتهم دق الحديد و هو حامي ..
ارتسمت على وجهها علامات استفهام:ما فهمت؟!
أبو بسام:وش رأيك بالرجال؟!
ليان:أنت أدرى مني ..
أبو بسام و مليون علامة استفهام على وجهه:يعني قبلتي به و خليتيه يجي يخطبك رسمي من غير ما تعرفين عنه أي شيء ..؟!
ليان بربكة:أنا أعرف عنه أشياء بسيطة .. و بعدين لما أنت تسأل عنه و تعرف عنه أكيد بيكون بشكل أوسع ..!!
أبو بسام و نظرة السرحان بعيونه:هو صراحة رجال و النعم فيه و كلن يمدح فيه حتى عقب ما طلق بنت أبو ماجد ..
ليان حبت تتأكد من الموضوع:مطلق ..؟!
رفع حواجبه متعجب:ما تدرين أنه مطلق ؟!
ليان مع ابتسامة إحراج:إلا .. بس ما قالوا لي ليش؟!
أبو بسام:على أنه محد تكلم لا هو و لا أهله .. لكن الواضح أنها كانت مريضة .. لأنها ماتت عقب الطلاق بثلاث شهور ..
ليان بكل صدمة:ماتت !!؟!؟
تنهد:الله يرحمها و يرحم موتى المسلمين .. ها وش قلتي يا أبوك؟!
ليان وهي تنزل عيونها للأرض بكل حياء:اللي تشوفه يبه ..
أبو بسام .. :أنا عن نفسي ما عندي أي مانع .. قلت لك رجال و النعم فيه ..
هزت رأسها بالموافقة:توكل على الله ..
ابتسم .. و أخيرا جاء اليوم اللي بـ يزوج فيه بنته الكبيرة ..
...
..
.
دخلت لغرفته من غير ما تطق الباب ..
رفع رأسه مصدوم .. و بعصبية:ما تعرفين شيء اسمه استأذن ؟!
قربت منه .. رفعت حاجب:توك داخل يعني وش بيمديك تسوي ؟! هذا بدال ما تقول حياك الله ..
سطام و هو يقلب فـ أوراق الملف اللي بيده:اخلصي .. وش تبين ؟!
قربت منه و ضربته على رأسه على خفيف:حتى أدب ما عندك ..؟!
سطام بعصبية:هييي أنتي .. تراني أكبر منك .. أحترميني على الأقل ..
جنى بعصبية:ليش أنت احترمت أختك اللي أكبر منك أصلا عشان أحترمك ..!!
سطام بنبرة أهدى و عيونه على الملف:اشتكت لك؟!
جلست جنبه هدت من نبرتها بعد ما لاحظت هدوءه .. بكل لوم:ما أستانست اليوم .. لأنها كانت تبي تقول لك عشان تفرح لها .._ناظرته باحتقار:كأنك كفوو ؟!
..
طلع نفس .. وقف و سحبها حتى وقفت ..
دفها مع كتفها لحد ما طلعها برا الغرفة .. و سكر الباب في وجهها ..
ضربت الباب و صرخت بكل عصبية:جيل آخر زمن ..
سند ظهر ع الباب .. و سحب باكيت السجاير .. منفذه الوحيد وقت ما تحاصره الهموم ..
.._.._.._.._.._..
جلست و نزلت عبايتها على كتفها ..
ابتسمت لها منى:حيا الله لمى .. تو ما نور البيت ..
ردت لها الابتسامة:الله يحيك .._وزعت نظرات استطلاعية ..
منى:أبوك يلبس دقايق ويطلع ..
ابتسمت بإحراج:آسفه أزعجتك أمس ..؟!
منى رغم ابتسامتها لكن ما قدرت تخفي نظرت الكره لها ..
"طول عمرك أثقل شيء على قلب أبوك و بين يوم و ليلة صرتي أقرب مني له" ..:لا عادي .. كم لمى عندنا .. إلا ألمى وينها .. تحت؟!
هزت رأسها:لا والله .. بس اتفقت مع صديقتها يطلعون اليوم مع بعض عشان كذا ما جت ..
منى .."للحين فلتانات"..:آهآآ ..
طلع أبو ياسر:السلام عليكم ..
وقفت و هي تسلم عليه و تبوس رأسه:و عليكم السلام ..
أبو ياسر وهو يجلس جنبها:أخبارك يبه ؟!
وقفت منى:بروح أجيب لكم شيء تشربونه ..!!
لمى بنبرة لوم:لا .. ماله داعي تكلفين على نفسك ..
و هي متوجه للمطبخ:ما فيها لا كلافة و لا تعب ..
لف على بنته بعد ما راقب زوجته و هي تبعد للمطبخ:خير يبه ؟! وش بغيتي ؟! .. قالوا لي إنك داقة أمس ..
قلب وجهها أحمر من الإحراج:ما كان شيء مهم .. بس بغيت أسألك عن ياسر ؟! وش أخباره ألحين ؟!
ناظرها بشك:سمعتي عنه شيء؟!
لمى بربكة:لاء .. بس مجرد إحساس ..
تركي مع ابتسامة عريضة:من أسبوع قالوا لي أنه بدا يستجيب لأي صوت يسمعه .. و طبعا رحت أزوره و أتطمن عليه و أمس أخيرا صحى ..
بمجرد ما سمعت الخبر .. دقات قلبها تسارعت و لمعة الدموع بعيونها:صدق يبه؟!
هز رأسه:ايه .. و اليوم إن شاء الله بنزوره مع بعض ..
لمى و الفرحة موب سايعتها:والله ؟!
أبو ياسر و بعض ملامح الحزن بدت تظهر على وجهه:بس ..
لمى بخوف:وش فيه؟!
أبو ياسر تنهد بكل ضيق:الدكتور قال لي ما راح يقدر يمشي من جديد ..
طلعت نفس براحة .. وحطت يدها على صدرها:أرحم من الموت .. و بعدين هو موب أول واحد و لا آخر واحد ما يقدر يمشي ..
أبو ياسر .. ابتسم براحة .. لمى إنسانة عقلانية و متفهمة عكس الفكرة اللي كان مأخذها عنها:الحمد لله على كل حال .. بس أنا بجيبه عندي ..
لمى باندفاع:ليش .. بيتنا وش فيه؟!
أبو ياسر بربكة:ما فيه شيء .. بس هنا أنا براعية و أي شيء يحتاجه بوفرة له ..
لمى و ملامح الحزن على وجهها:بس كذا ما راح أشوفه كل يوم .. و ما راح يهدى لي بال ..
أبو ياسر:كل يوم تعالي زوريه السواق بيكون تحت أمرك .. و إذا تبين تعالي اسكني هنا إنـ ..
قاطعته:لاء .. مستحيل مستحيل أترك ألمى لحالها ..
ابتسم يريحها:ما عليه ياسر بيكون بالحفظ و الصون و بيكون مع أخوه عبدالعزيز و إن شاء الله موب ناقصه شيء ..
ابتسمت وهي تتذكر عناد فهد و شطانة عبد العزيز:إلا أخواني وينهم ؟! ما شفتهم من جيت ؟!
..
"تذكير بعايلة أبو ياسر .. ^^ .. "
"تركي .. اللي هو أبو ياسر .. عنده من زوجته الثانية منى .. عبدالعزيز 9 .. فهد 5 سنوات و لمياء سنة و نص ..".
._.._.._.._.._..

جالسة بالسور كعادتها بدكة أبوها بس هالمرة من غير جوال .. بس معها مفتاح تتحسسه بأصابعها و فكرها طايرة بها بعيد ..
قربت منها أختها:اللي مأخذ عقلك يتهنى به ..
لفت عليها غزل و ابتسمت بتعب:محد ..
جلست جنبها و ريحة ظهرها على الجدار:أقول غزوو .. ؟!
عقدة حواجبها متعجبة من هالدلع:خير ..؟!
فجر بكل فضول:أمس .. وش كنتي تدورين ؟!
غزل حست بالخوف من سؤالها .. يمكن لأنه شيء غلط ..!! .. لكن مثلت الهدوء:فكرة جت على بالي بس ما ظنتي تمشي ..
فجر بكل حماس:وش هي .. ؟!
قربت منها و همست:سررر .._وقفت بسرعة و ابتسمت:آآآآآآآهـ ظهري وجعني من كثر الجلوس ..
فجر بابتسامة عريضة:وش رأيك نسيّر=نزور أحد"..؟!
غزل:على من ؟!
فجر :بيت عمي أبو بدر .. منها نغير جو و نشوف رنودة وين وصلت .. ؟!
غزل:أمس كنا معهم في بيت عمي أبو تركي و..
قاطعتها بكل طفش:قولي إنك ما تبين تروحين ..
غزل باستسلامية:خلاص رايحة أغير ملابسي دقي عليهم يروحون السواق .._خلصت كلمتها من جهة و دخلت للبيت على طول ..
..
أما فجر فرحت من كل قلبها و ما ترددت ثانية وحدة .. طلعت جوالها من جيب القميص ..
و دقت على خالتها جنى ..
.._.._.._.._.._..
صار لهم نص ساعة جالسين بالمطعم و الهدوء النابع من الملل .. مخيم على المكان ..
تكلم يقطع جو الملل:يدك شخبارها الحين .. ؟!
تنهدت ألمى بكل ضيق:ما عليها مع أنها تألمني كثير لما أصحى من النوم ..
عادل:شكلك تتحركين كثير ..!!
ألمى:بالعكس عشاني ما أحركها لما أألفها يمين أو يسار أحس بألم الكسر من جديد ..
عادل:على كذا .._ قطع كلامه رنة الجوال ..
رد:هلا والله .. وينكم فيه ؟! ....... لا لا مشغول الحين و ما أتوقع أقدر أجي ......... ليش محد هناك؟! ......... طيب طيب لي جيت أرجع للبيت مريت أشيك عليها .._قفل الخط ..
ألمى بكل فضول:من ..؟!
رفع رأسه:نعم ؟!
ألمى بقلة صبر:تستهبل علي يعني .. من كنت تكلم؟!
عادل يرفع ضغطها:من أولها لقافة ؟!
ألمى:خلاص ما عاد أبي أعرف ..
ضحك من كل قلبه:هههههههههههههههه .. يا حليلك تزعلين بسرعة ..
ناظرته بنص عيني:توك تعرفني يعني؟!
عادل و هو يريح ظهره ع الكرسي:هذا واحد من الربع يقول ماشين للشرقية .. حب يعزمني قبل لا يمسكون الخط ..
ألمى:و أخوياك هاذولي حياتهم من الشرقية للرياض و من الرياض للشرقية ..؟!!!
عادل:والله ما ينلامون طول أيام الأسبوع مكروفين .. في النهار في الجامعة و في الليل في دواماتهم و ياليتها سنعة بعد ..!!
ألمى:طيب ليه ما رحت معهم ..؟!
عادل:توني راجع موب حلا .. و غير كذا أحس أني مقصر في أشياء واجد و السبب من هالسفريات ..
ألمى:و وش هو اللي بـ تشيك عليه؟!
رفع حاجب و بنبرة استهزاء:كونان موب بنت .. قاطة أذنك ..!!
ألمى باستهزاء أكبر:من كثر اللي معنا مدري من اسمع ومن اللي اطنش .. - بنبرة ترجي:يالله عاد قل وش هو؟!
عادل:شقتهم .... طلعوا من دواماتهم و مسكوا الخط و يبوني أشيك عليها إذا شيء مشتغل و الا الغاز .. لزوم الأمان على قولتهم ..
حطت يدها على خدها:أهااا ..
رفع جواله يفرفر فيه .. و بلحظات صمت مرت عليه فكرة عابرة:أقول ألوم ؟!
ألمى بطفش:قول و لا تكثر ..
ناظرها بحدة:هذا جزاي أبي أونسك ..
ألمى بكل حماس:وشو وش عندك؟!
عادل و التردد واضح بنبرته:وش رأيك نروح للشقة مع بعض؟!
ألمى حست بالخوف يتسرب لداخلها:وش نسوي هناك؟!
عادل:يعني نشيك على الشقة و بنفس الوقت نشوف لنا فيلم أو شي يقطع الوقت .. من جينا هنا و إنا ساكتين حتى ما راحت غير نص ساعة كأنها ساعتين ؟!!!
بعد لحظات تفكير طويلة:لاء .. مستحيل ..
عادل بقلة حيلة:خلاص أنسي الموضوع ..
و بعد لحظات صمت مرت مثل الساعات .. ألمى بعد يأس:خلاص نروح ..
ناظرها بتعجب ..
ألمى بنبرة تحذيرية:بس بشرط ..
ابتسم:أنتي تآمرين ..
ألمى:حد ما نشوف لنا فيلم و نشيك ع الشقة و نطلع ما نطول ...
وقف:على آمرك ..
.._.._.._.._.._..
في بيت أبو بدر البنات متجمعين"جنى و ليان و فجر و غزل و أروى و ريناد" ..
فجر بحماس:ها جنوو .. وشلون شكله؟!
جنى:يشبه وعد بس على ملامح رجوليه طبعا .. طوويل ولون شعره أسووود ..
أروى بكل فضول:ليش ما لبس شماغ؟!
جنى تكمل بنفس الحماس:إلا بس حاط عوارض .. و واضح لونها ما شاء الله أسووود ..
..
ريناد تتحرش بليان اللي جالسة تسمع بكل برود و لا كأنها طرف بالموضوع:يوه تلقون ليان ألحين تحترق و هي تسمع جنى تتغزل في زوج المستقبل ..
ليان بنفس البرود:عادي بـ ينكتب باسمي هو ..؟!
أروى:الحين بس بكرة لي صرتي في بيته لو تفتح وحدة مننا فمها بكلمة فيه بتاكلينا بقشورنا ..
ناظرتها ليان بنفس البرود و سكتت ..
غزل بكل هدوء:إذا ما تبينه لا تجبرين نفسك عليه .. كل شيء الا الزواج تراه عمر .. يعني موب لعبة ..؟!
أروى تتصنع العصبية:لا تخربين أفكارها ما صدقنا توافق بس ..
فجر بكل جدية:والله إن غزل صادقة ..
ليان بكل راحة:إذا علي قعدت في بيت أبوي على طول بس عشان أبوي اللي شايل همي و عشان أمي بعد ترتاح ..
غزل:لا أمك و لا أبوك اللي بيعيشون معه ؟!
أروى بعصبية جدية:أنتي تسكتين و تسكتين و يوم تتكلمين تخربينها ..!!
غزل و هي معقدة حواجبها:ما قلت شيء غلط ..
وقفت ليان:ما له داعي تتهاوشون ع الفاضي .. و بعدين أنتو ناويين تكملون القعدة من غير قهوة و لا شاهي على الأقل ..؟!
وقفت جنى:ايه والله و إنتي الصادقة ..
وقفت فجر :رنود هزي طولك و خلنا نطلع فوق أشوف وش خلصتي من أغراضك ..؟!
جنى بتوعُد:و لا تفكرين تتطلعين شيء ..
صار لي يومين أحايلها=أترجاها" توريني شيء و تقول لـ جو البنات ..
ريناد مع نظرات كلها خبث... :بس بطلعهم .. _سحبت فجر و ركض على فوق ..
صرخت جنى:يا ويلك مني رينادوهـ .. – لفت على ليان:مشينا للمطبخ ..
..
راقبتهم غزل لحد ما دخلوا المطبخ و انسدحت على الكنبة اللي جالسة عليها ..
بعد دقايق صمت .. تكلمت اخيرا:و نهايتها معك؟!
لفت غزل وبنظرات تعجب:وش سويت؟!
أروى زفرت بكل ضيق:من عقب دخلتك للمستشفى و أنتي متغيره؟!
غزل:شوفت عينك التعب هد حيلي ..
أروى:أنا موب قصدي شكلك .. اللي يتعب يتغير من برا موب من جوا .. ما تشوفين نفسك جالسة معنا و كأنك مو جالسة على طول سرحانة و في عالم ثاني ..!!
جلست غزل و بدت تفكر بمخرج:متى ما حسيت إني بخير رجعت مثل ما كنت ؟!
طلعت جنى و بيدها صينية القهوة و وراها ليان .. جنى:اللي يبي يحش يلحقنا ..
ابتسمت أروى و وقفت:طيران وراكم ..
جلست غزل تراقب أروى و هي تطلع الدرج .. همست بخاطرها "يوم السبت كل شيء بتحدد .. يا أبدا حياة جديدة أو أكمل الماضي .. هو الوحيد اللي يقدر يحدد" ..
.
..
.
تجمعوا كلهم بغرفة ريناد و ريتاج ..
..
جالسة ريتاج على سريرها و الاب على رجلها .. بكل عصبية:هاذي غرفة نوم موب غرفة قعدة عشان تجيبون شاهيكم و قهوتكم هنا ..!!
جنى ترفع ضغطها أكثر:والله من خبرت عمري و جلستنا يهالبيت في هالغرفة ..
ريتاج:لا يا عمري هاذاك أول الخميس الجاي الاخت ريناد بتروح لبيت حبيب القلب يعني هالغرفة بتكون لي ..!!
جنى تصب القهوة:لي جا هالوقت ذيك الحزة لي وطينا بلاط هالغرفة بس كلمينا ..
ريناد:الله يهديكم وش بلاكم اليوم كلكم شابين .. كل واحدة ناشبة مع الثانية ..!!
لفت ع الاب و طنشتهم ..
فجر تغير الموضوع:يا الله عاد .. ورينا أغراضك ..؟!
ريناد:وش تبون تشوفون بالضبط ؟! ..
أروى:أنتي اللي وش شريتي؟!
ريناد:والله مطيحة بالسوق 24 ساعة و كل ما عجبني شي خذيته ..
جنى:ورينا الفساتين حقتك ..؟!
ريناد:لاء .. بعدين تحترق علي و ما يصير لها نظرة لي لبستها ..
ليان و هي رافعة حاجب:و البلايز بتلبسينها في الجامعة و نفس الشيء للبناطيل و الإكسسوارات يعني ما راح نشوف شيء ..
أروى و نظرة الخبث بعيونها:إلا فيه ..
البنات كلهم بكل حماس:وشو؟!
همست أروى:قمصان النوم ... >> ^^"
انفجروا البنات ضحك .. ههههههههههههههههههههههههههههههههههههههههههه
ريناد تغير لون وجهها:يالله عاد بلا قلة أدب أنتي وياها ..
جنى تحرجها أكثر:والله أنها صادقة .. هي اللي ما راح تلبسينها عندنا ..!!
ريناد بعصبية:أنا الغلطانة اللي فازعة بوريكم قشي ..؟!
فجر مع ابتسامة عريضة:خلاص يا بنت الحلال ورينا أي شيء ..
لفت ريناد و منعا لمـ المزيد من الإحراجات .. طلعت واحد من فساتينها ..
فجر بإنبهار:أصفر .. واااااااااااااوو ..
ريناد:من جد حلوو ؟!
ليان:أي حلو !!! .. يجنن ..
ريناد:يوم شفته في العرض تسمرت عنده .. بس قهر مالقيت له أكسسوارات حلوة ..
جنى:بقي أسبوع وش رأيكم نتفق يوم نطلع فيه كلنا منها نساعد ريناد و نكمل اللي ناقصنا ..
فجر :ايه والله أنا ناقصني أشياء واجد .. بس ما في أحد يساعد ..!!
أروى:خلاص أجل وش رايكم بكرة ؟!
جنى:بس جُمعة الكل مشغول ؟!
فجر :بالعكس هذا اليوم الوحيد اللي أكون فيه فاضية ..
أروى:عن نفسي فاضية كل الأيام ..
ريناد:خلاص .. بكره .. بكره ..
..
.
ابتسمت بكل خبث و بحركة خفيفة سحبت ريتاج جوالها من على الكامدينه و ارسلت رسالة للوجين "اتفقوا يطلعون للسوق بكرة و جنى أولهم" ..
ناظرتها بحقد "هين يا جنوو ما راح أخليك ما توطين بلاط غرفتي بس ..
بخليك ما عاد توطين بلاط البيت بكبره ..!!"
.._.._.._.._.._..


الرد باقتباس
{[ اللهم نسألكـ تذللاَ لكـ فـ هب لنا تفضلاً منكـ ]}69
قديم(ـة) 08-01-2011, 09:31 PM
صورة همسة غــــرام الرمزية
همسة غــــرام همسة غــــرام غير متصل
©؛°¨غرامي فعال ¨°؛©

الافتراضي رد: قلوب تتراقص على انغام الألم / الكاتبة : ROoOnQ


على الساعة 10 بالليل .. ناظرت في ساعتها بقلق .. وهمست:الله يصلحك يا ألمى هاذي اللي بترجع المغرب .. على طول مقلقتني عليك ..
ظلت رايحة جاية في الصالة تناظر الباب بترقب .. و فجأة رن الجرس حست بدقات قلبها تتسارع .. قربت و همست بخوف:مين؟!
ردت بصوت ضعيف:أنااا ..
فتحت و بهجومية:ألمى وينك فيه؟!
دخلت بخطوات هادية و ظلت واقفة مكانها ..
سكرت الباب .. وكملت هجومها:و أنتي هاذي شغلتك بالحياة تقلقيني عليك و ..-وقفت قادم أختها و بخوف و صوت كلها حنان ما قدرت تسيطر على مشاعرها و هي تشوف وجه أختها التعبان:ألمى وش فيك ؟! - مسكت يدها:ليش لونك كذا .! مصفرة و ترتجفين ؟!
نزلت على الأرض على ركبها دقيقة .. دقيقتين صمت .. و انفجرت صياح ..
نزلت عندها لمى و ضمتها و بنبرة صوت ترتجف:ألمى .. وش فيك .. بسم الله عليه ؟!
.._.._.._.._.._..
دخل غرفة النوم و خبط بالباب بكل قوته ..
انتفضت من الخوف و لفت و هي مستغربة من هـ اللي متجرأ يدخل غرفتها من دون استأذان ..!!
زفر مبارك بكل ضيق:ليش مسوية حفلة اليوم ..؟!
رفعت الكحل و رجعت تركز من جديد:هم اللي أعزموا أنفسهم .. سمعوا أنك وصلت و جوو لهنا ..
جلس على طرف السرير و بكل عصبية:طيب ليش ما صرفتيهم .. أنا قلت لك إني تعبان و مالي خلق أحد ..
البتول بقلة صبر:والله البيت بيتك و الضيوف تحت أنزل أطردهم ..
رمى بكتلة جسمه على السرير:خلاص قولي لهم تعبان و نايم ..
ناظرته بطرف عينها .."هاذي النهاية المعروفة .. كان من البداية اختصرت علي هالمشوار" ..
.
رجع يجلس و إحساس الذنب يأنبه:اوووف .. باخذ شاور و أنزل ..
رتبت التسريحة بأطراف أصابعها:على هواك ..
ناظرها بنص عين:وش عندك ..؟!
جلست على كرسي التسريحة تلبس الكعب:وش اللي وش عندي ..؟!
زفر بكل ضيق:فيك شيء ..؟!
رفعت عينها و بنبرة أقرب للغرور:ما فيني شيء ..!!
نزل عيونه على ساعته .."توني طالع من أبوي القلق .. أجي لهنا أبي أرتاح يطلعون هالنشبة ..!! .."
وقفت و نزلت أطراف فستانها الأسود ..:أنا نازلة ..-وصلت لعند الباب ترددت لثواني و رجعت تلف ..
بكل تردد:برووك ..؟!
رفع عيونه عليها:خير ..؟!
قربت خطوات بسيطة .. كملت و التردد واضح بصوتها:في شيء أبي أقوله لك ..!
هذا ابدا مو أسلوب البتول .. حس بدقات قلبه تتسارع و للحظة كل شيء أسود بالنسبة له .. ضيق عليه فكره ..
مبارك بنبرة هادية يخفي توتره:خير ..!!
خذت نفس:من فترة .. سويت فـ مياف شيء و أنا صراحة خايفة منه ..!!
زفر براحة:وش مسوية له ..؟!
البتول:جبت له بنت بس موب بمواصفاته ..!!
ارتسمت ابتسامة استهزاء على وجهه:يحسب البنات ملابس عشان يقعد يتشرط .. و أنتي ليش تخافين ..؟!
البتول:مدري .. أول مرة أسوي له شيء .. خايفة منه ..؟!
مبارك:ما عليك منه .. لو قال لك نص كلمة علميني .. أنا أوقفه عند حده ..!!
البتول و الراحة بدت تبين على وجهها:صار له شهر تقريبا ما بين .. بس أنا خايفة أنزل و القاه موجود .. لأن ناصر قال بيجيبه معه ..
ابتسم يطمنه:أنتي مصدقه ميافووه يقدر يسوي شيء .. إن عصب أسرف بالشرب .. هذا حده ..
ابتسمت:خلاص أنا سابقتك لـ تحت .. و أنت استعجل ..
رد لها الابتسامة:أووك .. – طلعت و سكرت الباب ..
رجع يرمي جسمه بأحضان السرير.."ايه طيب .. قال مياف مخوفني أقطع يدي من فوق إذا كان مو موضوع زواجي هو اللي مشغلك و مخوفك .. – زفر بكل راحة ..
"أنتي حبيبتي و غالية عندي .. بس مستحيل أفكر بيوم أتزوجك .."
ارتسمت ابتسامة استهزاء على وجهه .. "كان يذبحني أبوي" ..
..
.
بعدت ظهرها عن ظهر الباب .. بعد ما ريحت جسمها المتعب من توتر أعصابها ..
مشت بخطوات هادية متوجه بها للدرج ..
"حتى مبارك مو دايم لي .. أنا لازم أأمن وضعي .. مستحيل أرجع لعيشة الفقر اللي أنا فيها" ..
.._.._.._.._.._..
وصلت للبيت أخيرا .. نزلت طرحتها و استغربت جمّعت أهلها .. همست:السلام عليكم ..
رد أبو بسام و بسام:و عليكم السلام ..
أبو بسام بعد ما لاحظ حيرتها:حياك يبة وراك واقفة مكانك ..!
ليان و هي تناظر لوجين و سطام بكل تعجب:و لا شي .. وش عندكم مجتمعين؟!
أم بسام:سلامتك .. أنتي اللي صايرة رجلك خفيفة هالأيام ..
ليان و هي تنزل عبايتها:البنات مجتمعين و أنا ما وراي شي .. – جلست ..
لوجين:ايه صحيح .. أنا بكرة طالعة للسوق ناقصتني أشياء لزواج بسام ..
ليان مع ابتسامة:بكرة أنا رايحة بعد خلي روحتنا مع بعض ..
لوجين:بس أنا رايحة مع ريتاج ..؟!!!
ليان:و البنات كلهم بيطلعون بعد ..
أم بسام و هي رافع حاجب:وش عندكم؟!
ليان:كل وحدة عند شيء بتقضية .. اتفقنا نطلع مع بعض ..
ابتسمت لوجين بخبث"و أنا وش أبي غير كذا" ..
أم بسام:ايه .. الله يقويكم ..
و لأن نصيبه من كلامهم الصمت .. سطام اشتغلت عيونه ردار تراقب الكل ..
و بلحظة وقفت عينه على لوجين و هي تبتسم ابتسامتها الخبيثة .. همس في خاطره "هاذي إشارة لمصيبة بتصير بكرة الله يسترها بس"
..
وقف أبو بسام:ليان ..
وقفت:سمّ يبه ..
أبو بسام:بغيتك في كلمة رأس و أنا أبوك ..
مشت ليان و راء أبوها و هم طالعين الدرج .. أبو بسام:اليوم دق علي أبو راكان ..
"توه العصر كان هنا وش له يدق" كلمة كتمتها بخاطرها ..
تكلمت بتردد:خير يبة؟!
أبو بسام:الرجال قلبه بيتقطع يبي يشوف ولده معرس و أنا حالي من حالة ..
ليان بتردد:ما عطيته الموافقة؟!
أبو بسام:أنا عطيته كلمة و قلت له .. الاثنين الجاي أرد له خبر .. بس أبيك يا أبوك من اليوم لـ الاثنين تأخذين وقتك بالتفكير و إذا ما ..
قاطعته:أنا عطيتك كلمة يا يبة و إن شاء الله إني مالي غيرها ..
أبو بسام و هو يوقف عند باب غرفته:ما عليه يا أبوك .. هذا زواج يعني عشرة عمر موب يوم و لا يومين و صحيح على قولتهم خير البر عاجلة لكن العجلة من الشيطان بعد ..
ابتسمت:ماله داعي دامك مقتنع فيه أكيد أنه قد ثقتك و قناعتك ..
ابتسم:الله يريحك قلبك يا يبة مثل ما أنتي مريحة قلبي ..
..
.




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




ابتسمت له .. و هي تراقبه يدخل لغرفته .. لفت تكمل طريقها لغرفتها دامها طلعت لفوق ..
..
تنهدت بكل ضيق على أنها متحمسة كثيرة تنتقم من تركي اللي بالنسبة لها تخلى عنها بكل سهوولة .. بس إحساس الندم ما فارقها و كل دقيقة تمر عليها تحس أنها تسرعت ..
..
وشلون بتقضي باقي عمرها مع واحد ما تعرف عنه غير اسمه حتى شكله ما تذكره لأن تركيزها ما كان معها بذيك اللحظة ..
زفرت بضيق أكبر .. "وحدة فـ عمري كل شيء بحياتها محسوب .. و أنا حاسة إني بزر مشيت ورا عواطفي بلحظة من غير ما أحس إني حطيت نفس بـ طريق مجهول .."
دخلت غرفتها و سكرت الباب بأقوى ما عندها ما كان قدامها غيره عشان تحط فيه حرة غبائها غيره ..
.._.._.._.._.._..
في غرفته المظلمة نور خافت جاي من الدريشة ..
جالس على طرف السرير و هو لابس الروب و حاط الفوطة على رأسه و أطرافها مغطية باقي ملامح وجهها .. مو قادر يوقف عن التفكير باللي سواه و إحساس الذنب ما فارقه من وقتها .. ناظر بيده اللي ترتجف بكل قوة ..
بحياته ما فكر أنه ممكن يوم من الأيام يسوي هالعمل الشيطاني .. القذر ..
بس ما يدري كيف غره هواه بذيك اللحظة .. لدرجة أنه انصم عن صوتها المرتجف و هو يترجاه:عادل لااااء ..
..
من وراء الباب .. صرخت:عادل .. عدوووووووول ..- ما في رد .. – نوف بإصرار:عاااااااااادل .. عديلوووه .. عديل .. عدووووووووول ..
صرخ بكل قوة صوته:خلاااااص .. اتركوني في حالي ..
..
.
للمرة الأولى في حياتها تسمع صرخته حست بالخوف و انخطف لونها ..
طلعت أمها من غرفتها على صوتهم العالي وقربت منها:نوف وش فيك ؟!
تكلمت بخوف:عادل من رجع و هو مسكر على نفسها طقيت عليه الباب و صرخ علي ..
الجازي بنبرة لوم:الله يصلحك بس تلقينه تعبان و أنتي جلست تحنين عليه لحد ما طلعتيه من طوره ..؟!
نوف بحساسيه زايدة .. بسبب ردة فعل عادل الغريبة بالنسبة لها:بس هو موب من عادته يعصب بهالسرعة ..؟!
الجازي بكل ضيق:روحي راجعي دروسك و نومي أحسن لك .. و أخوك نشوف بكرة وش عنده ؟!
ابتسمت ببرود:طيب ..- مشت لغرفتها و فكرها مع أخوها ..
..
ناظرت باب غرفته و تنهدت "حتى أنا .. شكلك ما عجبني اليوم أبدا" .. و مرت على بالها ذكرى ما مر عليها غير ساعات ..
وقت ما دخل عادل و هو ساكت و لون وجهه متغير حتى السلام ما قاله ..
همست:الله يهديك غصبن عليك ..
..
.
رمى نفسه على السرير و يحاول يشد على رأسه .. يتمنى يمحي الغلط اللي صار بينه و بينه ألمى لكن ما عاد بيده حيلة ..
.._.._.._.._.._..
كعادتها تتمشى بين ضيوفها .. مثل الملكة .. هيبة و طلة وأكيد تميز ..
نادتها من بعيد:بتوووول ..
لفت البتول و ابتسمت لـ ريم ..
قربت منها و سلمت عليها:أخبارك ..؟!
البتول بصوتها الناعم:تمام .. كيفك أنتي ..؟!
ريم:ماشي الحال ..
البتول مع ابتسامة:وليش تقولين كذا ..!!
ريم و هي تزفر:قلق .. دراسة و سهرات .. مدري وش أخلي و وش الَـحّق ..
البتول:يا حليلك يا ريوم .. للحين تدرسين ..!!
ريم و علامات التعجب على وجهها:ليش أنتي خلصتي دراستك ..!!
فجرت ضحكة .. تردد صداها بالمكان:وش فيك ضيعتي كلنا بعمر واحد ..
ريم و هي تعدل تنورتها القصيرة:شككتيني ..!
البتول بنبرة أقرب للغرور:الله يعافي البنات اللي حولي هم اللي يحلون عني فـ الاختبارات و إلا أنتي مصدقة أنجح و أنا كل يوم سهر و فلة للصبح ..
ريم بكل طفش:اففف يا حظك .. ياليتني معك بنفس المدرسة ..
اتسعت ابتسامتها:يا الله إن شاء الله نكون مع بعض بالجامعة ..
شهقت لا شعوريا:صحيح اللي سمعته ..
تلاشت الابتسامة من على وجهها:وش اللي سمعتيه ..؟!
ريم بنبرة كلها غيرة:بروك بـ يسفرك تدرسين فـ أمريكا ..!!
ناظرتها بكل ضيق:وأنتي وش دراك ..؟!
قربت منها ريم و همست لها:نصور قال لي .. و نبهني ما أقول لأحد .. بس قلت أجي أتأكد ..!!
ارتسمت على وجهها ابتسامة استهزاء .."تتأكدين عشان تنشرين الخبر ..!" ..
بكل غرور:ايه صحيح ..
ريم بنبرة تحسر:بيوديك هناك .. عشان يتزوج هنا ..!!
ناظرتها بنص عين:لا و أنتي الصادقة بيوديني هناك .. عشان أخذ راحتي معه .. بكرة إذا تزوج بتصير الجية لهنا صعبة بالنسبة له .. و بعدين نسيتي إن مقر شغله هناك ..
ريم:بس حتى و لو تعرفين أنتي البنات .. أكيد بيقولون شيء موب زين عـ ..
قاطعتها:دام مبارك لي .. و دامني ما راح أنحرم من العز اللي أنا فيه .. –رصت على أسنانها:و دام سفري فيه مصلحة لي ما يهمني وش يقولون الناس كلهم ..
ريم بكل إحراج:وش فيك بتول ..؟! .. أنا بس قلت أنبهك و كذا عشان بس تسكتينهم ..
قاطعتها:مشكورة و ما تقصرين .. – ناظرتها بكل احتقار:ذكريني أعطيك ملابسي القديمة قبل لا تروحين .. – لفت و تركتها و النار تغلي بداخلها ..
..
ناظرتها ريم بكل حقد .."اله يلـ**** الحاجة اللي قطتني بين أشكالك"
.._.._.._.._.._..
غرق الليل فـ النهار و غرقت نفوس كثير ببحره .. لكن مع ارتفاع الشمس ناس كثيرة تبتدي و ناس أكثر تنتهي ..
..
و مثل ما تسيطر الشمس على سماء النهار ..
القمر سيد سماء الليل ..
..
.
قدام بيت العم أبو تركي .. راكبين كلهم في سيارة وحدة ..
ناظرت فجر بساعتها .."8 متى يمدي نروح و نرجع".. بكل طفش:يالله على هالأروى .. حشى موب عباية تلبسها ..؟!
جنى:من جد .. و كله كوم و البرقع كوم ثاني ..!!
ليان و هي تحس بالغصة من نطق اسمه:ما تلبسه إلا أذا كان تركي برا البيت ..؟!
ريناد بكل لوم:حشى وحش موب إنسان .. كل ما صار معها شيء قلتو تركي ..!!
جنى بحماس:والله أنه يخوف لي جلست معه .. طول الوقت أناظر لبسي و جلستي أخاف يقول لي شي ..
فجر :ليه .. يفشل يعني؟!
جنى:لا والله .. الصدق عليه نور .. هو يقول لأروى و أروى تقول لي .. بس هو ما يحب البناطيل و لا التنانير القصيرة يعني يحب يشدد في اللبس ..
غزل بطفش:دقو عليها قلوا لها تنزل و إلا مشينا عنها ..!!
فتحت الباب بحماس:لااااا .. وين تمشون ؟!
ريناد بكل ضيق:حشى وينك ؟!
أورى بكل إحراج:تركي .. !!
انفجروا البنات ضحك بكل عفوية .. ههههههههههههههههههههههههههههههههههههههه
أروى بعيون كلها حقد .. "لو إني قايلة نكته محد ضحك ..!!":خير قلت نكته ..
فجر :تونا قاعدين نقولها .. !!
جنى بنبرة استهزاء:هاا .. هالمرة عباية و الا لبس ..
أروى:لاا .. لاا .. هالأيام مدري وش عنده يتمصلح معي .. بس ما نسى .. عطاني جزء من القصيدة حقته ..- تقلد صوته العريض .."لا تفلينها و أرجعي بدري" .. – بصوتها الطبيعي:يالله بس لا نتأخر من جد ما أبي أطول .. وراي إختبار بكرة ..
..
.
مع أنها طلعة سوق عادية لكن بجمعة البنات كانت غير حتى لو ما كان عندهم هدف عارفين إنه فـ الأخير بيستانسون و يفلونها ..
بس و لا وحدة منهم فكرت أن اليوم ممكن يكون غير ..
.._.._.._.._.._..
نزلت أكواب الكافي .. و جلست بكل حذر .. مدت له كوبه ..
ابتسم لها و هو يأخذه .. نواف:يعطيك العافية حبيبتي ..
ردت له الابتسامة:يعافيك .. – نزلت عيونها على الأوراق:للحين ما خلصت ..!!
ناظرها بلوم:قبل أمس خليتيني أنوم .. و رحت و أنا ما خلصته .. هذا هو تراكم علي ..!!
نبرة حزن بصوتها:والله قصدي راحتك ..
ابتسم:لا تشيلين هم .. أمزح معك .. أصلا خلصتهم اليوم الصبح بس بقي كم شغلة أراجعها ..
ابتسمت:طيب سكرهم .. خلنا نسولف شوي ..
..:من عيوني .. بس أخلص هالورقتين و ألم كل هالأوراق .. عـ ..- قطع كلامه رنة جواله..
رفعه و لمح أسمها "دلال" .. فـ شاشته .. وقف .. ودخل لجوا ..
راقبته لحد ما سكر الباب .."أكيد دلال داقة عليه" ...
انحنت لقدام و سحبت جوالها من على الطاولة .. همست لنفسها:خلني أدق على جنو أشوف وش صار على ليان ..!! – حطت الجوال على أذنها ..
رنة .. ثنتين .. ثلاث .. ردت و أصوات الناس المزعجة فـ المجمع تسبقها:هلا وغلا ..
ابتسمت و هي ترفع كوبها:مساء الخير ..
جنى و هي تدخل محل ملابس:أحلى مساء بصوتك ...
جوري:احم .. احم ترا أخذ مقلب ..
جنى:يا عمري .. و الله ما تستاهلين ..
جوري تغير الموضوع:وينك فيه .. وش هالازعاج حولك ..؟!
جنى تتلفت يمين ويسار:طالعة للسوق مع البنات .. نكمل بقي أغراضنا عشان زواج ريناد ..
جوري بكل حزن:أهآآ ... أجل بسكر و متى ما رجعتي كلمتك ..؟!
جنى بكل اندفاع:لااا . وين بتروحين .. أصلا أنا طفشانة خلصت اللي أبيه و قاعدة اتمشى لأن الباقي ما خلصوا ..
جوري:اهااا ..
جنى و هي تقلب فـ الملابس:وش صار عليك استعديتي ..؟!
جوري و هي تأخذ نفس:لا والله .. كل ملابسي ضاقت علي و ما فيني شدة على السوق ..
جنى بكل حماس:تبين أشتري لك على ذوقي ..!!
جوري و هي تبتسم:تسلمين يا عمري .. بس نواف وعدني ينزل للسوق بكرة و يشتري لي على ذوقه ..
جنى:اووخص .. من قدك نواف بكبره هو اللي بيشتري لك ..
جوري:أول مرة يعني ..!! .. خلك من هذا وش صار على ليان ..؟!
جنى و نبرة الخزن طغت على صوتها:جاء العريس أمس يخطبها رسمي ..!
جوري:وش فيك ..؟! لا تقولين رفضت ..!!
جنى:أمس كان ضايق خلقها .. و حسيت أنه ندمت ..!!
جوري:أقول جنوو .. لا تعطونها فرصة تتراجع ..
جنى مع ابتسامة من وراء البرقع:افا عليك .. أنا لها ..
ضحكت جوري:هههههههههههههه .. أنا قايلته ما يحتاج أحمسك .. بس قلت يمكن ضاق صدرك لأنك بتجلسين لحالك ..
زفرت بكل ضيق:ايه والله حسيت إني عنست ..!!
جوري:عانس بعينك .. تووك ..!!
جنى و هي تطلع من المحل من غير ما تشتري شيء:انتي و ليان و رنود .. و لا .. لو تنخطب فجر و أجلس لحالي بحس إني عنست صدق ..
جوري:يا الله عاد شيلي من بالك هالأفكار ..
ضحكت جنى:هههههههههه .. صدقتي أنتي ..؟!! .. الزواج آخر شيء أفكر فيه ..
جوري:ههههههههههههههههه .. وش فيك تحطمين فيني ..!!
جنى:لاااا .. شكلك ما بعد تعودتي علي ..!!
لفت بعد ما سمعت صوت الباب .. و لمحت نواف يطلع:خلاص جنوو أشوفك بكرة إن شاء الله ..
جنى:وش هذا تصريف ..؟!
جوري:افهميها زي ما تحبين ..
جنى:ايه أكيد حبيب القلب عندك .. مقيولة .. من لقى أحبابة نسى أصحابة ..
جوري:طيب يا أحبابه و أصحابه .. باي ..
جنى:اوك .. بمشيها لك عشان اللي فـ بطنك ..
جوري:لا صدق ..!!
جنى:ايه .. يالله باااايااات .. – سكرت الخط و هي تضحك عليها ..
نزلت الجوري جوالها .. و رفعت رأسها و هي تناظر نواف يجلس ..
نواف:لا يكون سكرتي عشاني ..؟!
جوري:أصلا البنت طالعه ..!!
نواف:اهاا .. – بانت نظرة تردد بعيونه ..
جوري بكل فضول:وش فيك ..؟!
نواف:أبوي دق علي .. و يبيني أروح لهم للشرقية ..
جوري بكل خوف:ليش صاير شيء عندهم ..؟!!
نواف بكل إحراج:لااا .. بس كذا ..
جوري .."أبوك و إلا دلال ..!!" تصنعت البرود عكس داخلها:براحتك ..
نواف و تردد بعيونه:ما راح تتضايقين ..
جوري مكملة طريق التمثيل:ليش أتضايق .. أهلك و من حقهم يشوفونك ..
نواف:الاربعاء الجاي بأخذ إجازة .. و أروح ..
ناظرته بكل حيرة:و زواج صديقتي ..!
نواف بعد تردد كبير:خليهم يروحون لك سواقهم و إلا روحي بتاكسي .. أنتي متعودة ..
خذت نفس:خلاص .. يصير خير ..
رفعت عينها على شاشة التلفزيون .. و رفعت الكوب تشرب منه حتى تكتم أنفاسها و ما تتنهد .. "كنت متعودة ع التاكسي .. بس الحين غير .. التاكسي أصلا مو مهم ..
صار لي شهر أترجاك تأخذ إجازة و نطلع و أنت مو راضي ..!! " ..
زفرت .."جوري .. لا تقعدين تدققين .. أنتي الحين أحسن بكثير من أول ..!" ..
مدت يدها لـ الريموت .. و علت على صوت التلفزيون لعل و عسى .. يشتت تفكيرها .. و ترتاح شوي من هالهواجس ..
.._.._.._.._.._..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


ساعة .. ثنتين .. ثلاث .. ونص .. أول كافي شوب يصادفهم بالدور الثالث ..
ريناد و هي تجلس:آآآآآآآآآآخ يا رجولي .. حشى مترتوا السوق ..
غزل بكل ضيق:من جد .. كأنكم ما شفتوه بحياتكم ..!!
جنى:هاذي ثالث مرة أدخل هالأسبوع بس هالمرة غير أشياء كثيرة أول مرة أشوفها ..
ليان بغرور مصطنع:احم احم هذا من فضلي بعد الله ..
لوجين بطفش:ما عندكم نية تتطلعون ..؟!
أروى بكل استهزاء:إلا وش الطاري آنسة لوجين و الأخت ريتاج منورين معنا ..
ريتاج بكل ضيق:عشاني ما أجلس معكم كثير صرت غريبة ..
أروى وهي تناظرها بنص عين:لاء .. موب القصد بس غريبة ؟!
ليان بنظرة لوم لـ أروى:حالهم من حالنا ناقصتهم أشياء ..
ريناد و التعب بعيونها:أقول خطوة وحدة ما أقدر أتحملها .. دقو ع السواق يجي يأخذنا ..
جنى و الجوال على أذنها:هذا أنا أدق .. أيوه راجوو ..
..
لفت فجر على غزل و همست:ما خذتي لك شيء ..!!
غزل:ما يحتاج .. عارفة إن نهايتي فستان من جنى .. – وقفت و مشت بعيد عنهم ..
لحقتها فجر :غزل على وين؟!
من غير شيء الدنيا ضايقة فيها .. تجي معهم للسوق و يكتمل الناقص ..!! ..
بكل طفش:طفشت منكم ما يصير أخذ لي لفة لحالي ..؟!
فجر تهمس و هي ترص على أسنانها:تستهبلين أنتي؟! .. الواحد يمشي في بيتهم و لا يضمن وشلون سوق ..!؟
غزل بقلة حيلة:خلاص خلك وراي مثل الحراس ..- مشت و هي مطنشة وجودها ..
...
سحبت لوجين جوالها و رسلت رسالة لريتاج"كلمت سامية و قالت لي أنها برا , أنت عليك تودينها لهناك"
ردت عليها"و ليش أنا موب أنتي؟!"
ريتاج"تستهبلين أنتي عارفة إني ما أطيقها و لا تطيقني فجأة نلتم على بعض أكيد بيشكون" ..
ريتاج تكتب و الضيق واضح بعيونها"خلاص طيب .. هي وينها فيه بالضبط؟!؟ "
لوجين"عند البوابة رقم ستة و لا تحطين جوالك عقبي عشان ما يلاحظون" ..
.._.._.._.._.._..
نزلت من سيارتها .. مشت بخطوات هادية لعند جهة السواق ..
البتول:خلاص زهير أنت روح .. و أنا لما أخلص أدق عليك ..
زهير:يجي هنا نفس هذا مكان ماما ..!!
البتول:ايه .. خلاص روح ..
راقبت .. السواق و هو يبعد و أشرت لتاكسي يوقف ..
ركبت و سبقها صوت رنة جوالها ..
البتول لسواق التاكسي:روح شارع .. ***
السواق:ماما هذا بعيد ..
البتول:أنا يعطي أنت مية .. ميتين بس روح هناك ..
هز رأسه و هو يحرك سيارته:إن شاء الله ماما ..
ردت .. و بكل ضيق:هلا حبيبي ..
مبارك بكل عصبية:أنتي وينك فيه .. هااا ..؟!
البتول بكل برود:طالعة مشوار مهم ..
مبارك:ترجعين الحين ..
البتول:مبارك .. قلت لك مشوار مهم ..!!
مبارك بكل إصرار:و أنا قلت ترجعين ..!
البتول:مبارك وش فيك ..!!
مبارك بكل ضيق:أنا دامني هنا ما تطلعين و لا تدخلين إلا بشوري ..
البتول بكل عصبية:بتذلني يعني عشانك معيشني عندك و تصرف علي .. و إلا ما عدت أهمك عشانك خلاص بتتزوج و بتستقر ..
زفر بكل ضيق .. و خذا نفس يهدي نفسه:بتول وش هالكلام ..؟!
البتول بنفس العصبية:هاذي الحقيقة .. شف نفسك من متى تعصب علي عشاني طلعت و أنت ما تدري و من متى تكلمني بهالأسلوب ..!!!
هدا من نبرة صوته و بترجي:أنا أبيك ترجعين الحين .. ممكن ..؟!
طلعت نفس:آسفه .. قلت لك عندي مشوار مهم .. أول ما أخلص برجع ..
مبارك بتوتر:يعني هالمشوار أهم مني ..!!
البتول تحاول تهدي نفسه .. عشان ما تخسره و تخسر مستقبلها:لو كنت قايل لي قبل لا أطلع .. كان أجلته .. بس الحين خلاص ما عاد بقي لي شيء ع المكان ..
مبارك:وش هالمكان ..؟!
البتول:خلاص بروك .. لـ رجعت قلت لك عن كل شيء أنا الحين بروح و مضطرة أسكر .. باي .. – سكرت الخط و حطته ع الصامت .. رمته داخل شنطتها ..
خذت كم نفس تهدي أعصابها .. رجعت تلف على سواق التاكسي:هاا كم يأخذ ..؟!
السواق:مثل ما يبغى أنت ..!!
البتول:خلاص طيب .. بس أبيك توديني و ترجعني لنفس المكان اللي خذيتني منه ..
هز رأسه بالتأكيد:إن شاء الله مدام ..
ابتسمت بكل استهزاء من وراء غطاها الشفاف .. "مدام ..!!" ..
.._.._.._.._.._..
بعد دقايق طويلة من الانتظار ..
جنى:يالله بنات مشينا .. راجو عند البوابة رقم خمسة..
ريتاج"لو أنه قدم بوحدة .. وش بيوديك لهناك الحين ؟! " ..
قاموا البنات مع بعض ..
ليان:أقول بنات ؟! فجر و غزل مالهم أثر ؟!!!
ريناد بكل حزن:لااااء .. لا تقولينها .. ندور عليهم ..
جنى بكل طفش:لازم نفترق و ندور عليهم ..!!
ريتاج"فرصة و جت لعند رجلي" ..
ليان:أنا وأروى بالدور الثاني .. جنى و ريناد و أنتي يا ريتاج و لوجين دوروا بالدور الأول .. بس خلكم مجموعتين ..
لوجين بكل سرعة:لاء .. نتفرق أحسن لو كل وحدة فتشت بزاوية بنلقاهم بسرعة ..
أروى بكل برود:تتكلمون و كأننا ندور على ابرة في كومة قش ..!!
ريتاج.. مو قادرة تنتظر أعصابها متوترة و تحس أنها بتفلت منها بأي لحظة:مو وقت السوالف خلونا نتفرق .. ما عاد لي خلق للسوق ..
ليان بكل استسلامية:يالله ..
..
خطوات بسيطة باعدت بين البنات .. فتحت لوجين جوالها و رسلت رسالة لريتاج"بدق عليك و كلميني كأني ليان و بقولك وش بتسوين .. بس خلك قريبة من جنى حتى تسمع المكالمة"
..
ريتاج و هي تراقب جنى قربت منها:جنى .. أخاف أمشي لحالي .. الشباب يخوفون ..
جنى وهي تناظرها بنص عين .."ما جيتي إلا عشانهم":طيب خلك معي و .._قطع كلامها رنة جوال ريتاج ..
ريتاج و هي تنزل مع جنى بالدرج الكهربائي:هلا ليان ..
لوجين بهمس:اسمعي زين قولي لها أن ليان لقت غزل و فجر ..
ريتاج تتصنع الحماس و بكل احتراف:والله .. وين كانوا ..؟!
لوجين:وديها للبوابة رقم ستة على أساس اتفقنا نجتمع هناك ..
ريتاج:آهآآ .. طيب طيب أنا جنى معي بننتظركم عند البوابة رقم 6 ..-قفلت الخط ..
جنى:وين كانوا ؟!
ريتاج:بالدور الثاني ..
جنى:و ليش نلتقي عند البوابة رقم 6 موب السواق قال انه عند البوابة رقم 5 ..
ريتاج تستغبي:ايه والله .. بس تلقينها نست .. اممم هي قالت أنها بتخلي البنات يجتمعون هناك خلنا نروح بعدين نشوف ..؟!
جنى:لاء بدق عليها قبل ..
ريتاج بكل ضيق وتوتر:يا حبك للمشوَره نروح و لما نوصل هناك يحلها الف حلال .. و بعدين تلقينها دقت على كل البنات على بال ما ترجع تدق عليهم تلقينهم وصلوا عند الباب ..
جنى بعد تفكير عميق:و أنتي الصادقة .. مشينا ..
ابتسمت ابتسامة خبيثة من وراء النقاب .. مشت جنى مع ريتاج لحد رصيف البوابة السادسة ..
..
جنى و بخوف:غريبة .. ليش هالبوابة مظلمة مع إن السوق كله منور ..
ريتاج باستغراب:تلقينها توها اليوم تخرب .. أنا دايم أجي فـ النهار ..!! .. بس من جد غريبة ..
جنى:محد منهم جاء بدق عليهم ..!!
سحبت ريتاج جوالها:خلك أنا بدق .. و مشت بخطوات سريعة .. بعيد عن جنى .. خافت جنى و لحقتها ..
ريتاج:ألو .. وينكم .. طيب طيب .._و تقفل الخط
جنى:هااا .. وينهم؟!
ريتاج:قريبين بس لوجين قالت أنها شافت شيء تبيني أشوفه ..
جنى بعصبية:الحين ما صدقنا نلقى غزل و فجر .. تطلعين أنتي و لوجين ..!!
ريتاج بعصبية أكبر:أنا و لوجين حافظين السوق و بعدين ما جت علينا .. كلها خمس دقايق و راجعين ..- و من غير ما تعطي جنى وقت ترد لفت و تركت جنى لحالها ..
..
.
همست جنى:أدري عنكم كل وحدة أردى من الثانية .. محد يقدر عليكم .. – مرت لحظات سكون على جنى حست بالخوف بتسرب لداخلها ..
لفت يمين و يسار حست العالم تبعد عن المكان .. تنهدت بضيق"أنا بعد وش خلاني أجي لهنا مع ريتاج لو إني في نص السوق أبرك" ..
ناظرت في ساعاتها "وينهم بعد؟!" .. و في دقايق سرح فكرها لبعيد .. حست بيد مسكت يدها بقوة .. خافت جنى و بدت دقات قلبها تتسارع .. لفت و بصوت يرتجف من الخوف:نعم؟! - ..
شافتها مثل الشبح وحدة محتشمة بكل ما تعنيه هالكلمة من معني .. العباية ع الرأس و قفازات اليد و عيونها باليالله تنشاف من وراء النقاب ..
تكلمت بكل هدوء:أنتي وش تسوين هنا؟!
جنى بخوف أكبر:أنتظر بنات ..- قطع عليها كلامها صوت رجولي:هذولي كانوا ورا البراميل ..
الحرمة بكل احتقار:كلن و مستواهـ ..
علقت عيونها على الشخصين كانوا مع الرجال بكل ذهول ..
البنت شكلها بعمر 19 أو العشرين لابسة عباية الكتف المفتوحة مع قدام و لبس بقمة الابتذال .. و الولد لابس قميص كل أزرارهـ مفتوحة و السيجارة بيده اليمين ..
الرجال بكل حزم:نركبهم كلهم الجمس ..
جنى بخوف:أنا مالي دخل فيهم ..!!
الحرمة:ما في شيء يبرر وجودك هنا غير أنك معهم ..
جنى:لاء و ..
قاطعتها البنت:لا تحاولين تطلعين نفسك كلنا في الهواء سوا يا – قالتها و الابتسامة الخبيثة ترتسم على وجهها:جنوو ..
الحرمة بنبرة كلها حزم:امشي أنتي معها قدامي .. همست:استغفر الله العلي العظيم .. من كل ذنب عظيم ..
.._.._.._.._.._..
جالسة فـ الصالة لحالها .. و بين إزعاج صوت التلفزيون و المسجل ..
تكلمه بكل هدوء:ليش ما قلت لي .. ؟!
من وراء السماعة .. جالسة على سريره وأوراق العمل بيده:وش رايك فـ المفاجأة ..
لمى مع ابتسامة:أحلة مفاجأة و خبر و هدية و كل شيء ..
سلطان:الله .. كل هذا عشان أخوك غالي عليك ..
لمى:أيه أكيد .. أغلى من ورحي بعد ..
سلطان:لااء .. لازم أبدا أغار من الحين ..
ضحكت:هههههههههه .. لا تخاف أنت غير و هو غير ..
سلطان:الحين ما بعد شفتيه على كذا عقب ما تشوفينه بـ تبيعيننا ..!!
لمى بكل قهر:آآخ .. بس لا تذكرني انقهرت من أعمامي اللي ما جاءفـ بالهم يطلعون البر اليوم ..؟!
سلطان:يا الله خيرها بغيرها ..
لمى و هي تتنهد:الله يعين ..
عقد حواجبه بكل ضيق:الحين وش هالإزعاج اللي حولك ..
مدت يدها و هي تقصر ع التلفزيون:أبدا التلفزيون و المسجل ..
سلطان:الله ..!! .. الثنين حشى لو مكانك ما عاد انصميت ..
تنهدت بكل ضيق و هي توقف ..
سلطان:وش فيك يا عمري ..؟!
لمى و هي تطفي المسجل:متضايقة حييل ..؟!
سلطان:جعل الضيقة بـ عدوينك يا رب .. وش اللي مضيقك ..
ابتسمت بكل برود و هي تجلس:جالسه لحالي و طفشانة ..!!
سلطان:ألمى وينها ..؟!
لمى بكل ضيق:مدري .. أمس طلعت مشوار مع صديقاتها و من رجعت و هي حابسة نفسها بالغرفة و إن نطقت جلست تصيح ..!!
سلطان:يمكن شافت شيء ذكرها بالحادث ..؟!
لمى و هي ترفع رجولها و تلمها لصدرها:هذا اللي فكرت فيه ..؟!
سلطان:طيب .. دراستك ..؟!
لمى:كل بحوثتي و تطبيقاتي خلصتها .. الحين بس أتحرى من يجي الصبح عشان أروح الجامعة ..
سلطان:لو بيدي كان طلعتك و خليتك تغيرين جو . . – تذكر طلعتهم بيوم الحادث و تردد يعرض عليها الطلعة مع بعض مرة ثانية ..
قاطعت فكره بكل اندفاع .. خافت يعزم على الطلعة و هي ما تبي هالشيء:أنا بروح أنوم أحسن لي ..
سلطان:ما كأنه بدري ..
وقفت و هي تتوجه لغرفتها:لازم أنوم بدري .. عشان أصحصح للمحاضرات بكرة .. و بعد عشان ما أعطلك عن شغلك أنت بعد وراك دوام بكرة ..
سلطان:مُصره تسكرين ..!!
ابتسمت:عشاني و عشانك حبيبي ..
طلع نفس:أوك .. تصبحين على خير ..
لمى:و أنت من أهل الخير .. باي ..
سلطان و هو ما وده يسكر:باي حياتي ..
نزل الجوال و رماه بكل ضيق .."لـ متى و أنا ساكت لازم أزعج أمي تخطب لي ..
أخاف بعد تروح من يدي .. أول كانت لحالها و محد يفكر فيها لكن الحين طلعوا أهل أبوها .. و وجودهم خطر بالنسبة لي .. "
.._.._.._.._.._..
فوق الساعة و ربع تقريبا ..
في المكتب سمحت المتطوعة في الهيئة .. لـ جنى تجلس رحمه منها بسبب حالة الانهيار اللي هي فيها ..
جنى .. مسحت دموعها للمرة العشرين و بصوت مخنوق:والله العظيم أنا ما لي دخل فيهم .. أنا أول مرة أشوف بحياتي أصلا مدري وشلون عرفوا اسمي ..؟!
المتطوعة:يا بنتي خلي اسم الله بعيد .. البنت واقفة قدامك و تقول أنها تعرفك و قالت كل شيء عنك و حلفت بعد ..
لفت عليها جنى بصوتها المبحوح:أنا وش سويت لك عشان تتبلين هالبلوى .. أنا حتى ما أعرف اسمك .. أصلا هاذي أول مرة أشوفك ..
سامية بكل غرور:يكفي عاد .. ترا لا دموعك ولا حتى حلفك بيطلعك من هنا .. أصلا غبائك اللي جابنا لهنا .. لو كنتي مراقبة زين كان الحين كل وحدة منا في بيتها ..
انطق الباب بكل هدوء و دخلت وحدة و همست بأذن المتطوعة ..
..
المتطوعة:طيب يا جنى .. ولي أمرك حضر لهنا تقدرين تطلعين ألحين بس بكرة من الصبح تكونين هنا ..
سامية بعصبية:يا سلام .. وش هالتجاوزات .. وش هالتسيب .. بس أطلع من هنا والله لأوريكم ..؟!
..
وقفت جنى .... عدلت عبايتها و غطت عيونها المورمة .. و طلعت من المكتب ..
لقتهم واقفين اثنينهم "بدر و ريان" يتهامسون و أول ما شافوها سكتوا ..
ناظرها بدر بكل عصبية:سود الله وجهك ..
.. آخر شيء ممكن يتصوره يستلم عمته من مكتب الهيئة ..!! ..
همس ريان بكل إحراج :موب وقته بدر ..
بدر بعصبية أكبر:أنا قايلة نهايتها بتجيب لنا مصيبة .. لكن ..
قاطعته بعصبية وصوتها يختنق أكثر:أنا ما سويت شيء ..
بدر حس بعرق فـ رقبته يبرز:تردين بكل وقاحة بعد .. امشي قدامي لا بارك الله فيك و لا في الساعة اللي شفتك فيها ..
...
مشت بخطوات هادية .. و طلعت قدامهم .. ما بيدها شيء غير الاستسلام .. كل شيء حتى الظروف .. ضدها ..
دقايق مرت على جنى مثل الساعات و كله من كلام بدر اللي ينزل عليها مثل السم ..
كلامه عن أصلها صار يهون عند شرفها وسمعتها ..
تذكرت الحلم أو الكابوس .. ما تدري وش اللي جابه على بالها .
"أكيد بيطردني .. محد بـ يقوله شيء .. الحق معه .. هاذي فرصة وجت لعنده مستحيل يخليها تطير من يده" .. شهقت بصوت واطي ..
وأفكارها السوداء تروح و تجي بها ..
..
وقفوا في نص موقف السيارات ينتظرون السيارات اللي تمشي حتى يوصلون لسيارة بدر ..
ريان بكل حلم:بدر خلاص .. اللي صار صار خلنا نفكر في بكرة ..
بدر بعصبية للحين مو قادر يسيطر على أعصابه:و هي خلت فيها بكرة .. البنت وش لها غير سمعتها ..؟!
جنى بهدوء مفاجأ .. و التوهان واضحة بعيونها:قلت لك ما سويت شيء ..
بدر بعصبية:و أنا قلت لك لا تردين .. فاهمة ..- لفت وجهه بيعد عنها تطنيش له ..
ريان:بدر .. أذكر الله ..
بدر:أي ذكر و الشيطان بعينه واقف قدامي ..
ريان بدا يفقد صبره:بدر .. خلاص ..
..
النار بدت تشب بين بدر و ريان .. أما جنى كانت في عالم ثاني و هي تراقب أنوار السيارات اللي رايحة و جاية"يا رب أنا ما غلطت بشيء أنت لحالك عالم ببرائتي حتى لو كنت أنا أستاهل .. أمي المسكينة وش ذنبها"نزلت دمعتها بخيانة للمرة الثلاثين ..
..
لفت على بدر و ريان و لقتهم في قمة صراعهم و السبب هي .. "أول مره تعلا أصواتهم على بعض و بسببي .. أمي الله العالم و ش بيكون حالها .. أخواني و عيالهم كلهم .. بيفتشلون بسببي .. " همست و الغصة بحلقها:الموت أرحم ..
..
خطوتين مشتهم لقدام ..
كانت هي الفاصل لكل زحمة الكلام ..
و المكان ..
جسد انرمى على كبوت السيارة و قطرات دم تتطايرت في الهواء قبل لا تستقر على الأرض من تحتها ..
سمعوا صوت الارتطام .. و فرامل السيارة لحاله كان كفيل لشد الانتباه .. لفوا ثنينهم ..
و كل ملامح الصدمة ارتسمت على وجههم ..
صرخ ريان بأعلى صوته:جنى ..
.._.._.._..
نهااااية الجزء ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[17]|ـسابع عشر



..


قرب منها و مسك يدها جرها وراه بكل هدوء .. أما هي مشت وراه من غير و لا همس حتى ..


أفكار و أحلام وردية سيطرت على فكر غزل .. ما جاء فـ بالها و لا واحد بالمية إن مياف راح يلعب بشرفها ..


لأنه فـ نظرها .. الفارس الأبيض اللي يحبها و راح ينتشلها من هالفقر ..


تفكير ضيق ضاق بـ غزل لحد هاللحظة بس .. أول ما دخل بها غرفة النوم ..


تسمرت رجولها عند الباب .. سحبها بقو أكبر بتلقائية ..


ابتسم و هي كل فكره .. تتثيقل عليه ..!!


..


ثبت نفسسها بكل قوة .. التفت لها مستغرب ردة فعلها ..


التقت عيونها بعيونه و الصدمة مرتسمة عليها ..


ابتسم .. و هالمرة انكشف الستار عن ابتسامة الخبث اللي دوم يخفيها ..


أو لاء .. بحياته ما أخفاها لكن غزل اللي كانت معمية نفسها عنها ..!!


مياف و هو يقرب لها:وش فيك حبيبتي .. – قرب أكثر و ضمها .. دفن جسمها الضعيف بين ضلوعه ..


ارتجفت أكثر .. و هي تحس نفسها تنجرف لهاوية لو طاحت فيها مستحيل تنجى منها ..


تعمقت الابتسامة بوجهه و هو يحس برجفتها .."أوف كل هذا تمثيل .. غلبتيني يا غزل" ..


همست بصوت مخنوق:مياف .. وش تسوي ..؟!


شد على ذراعه و هو يضمها أكثر .. و غمض عيونه للحظة .. همس:وش بسوي يعني ..؟! .. – رجع يفتح عيونه و الابتسامة تتلاشى من على وجهه:لا تخافين ما راح أضرك ..


كتمت .. و كتمت .. و كتمت .. لكن كلمته فجرت العبرات اللي بداخلها .. شهقت بصوت عالي:وشلون ما راح تضرني ..؟! ..- خذت نفس:مياف حرام عليك تضيعني ..


.. حرام عليك تضيعني ..


.. حرام عليك تضيعني ..


.. حرام عليك تضيعني ..


رنت الكلمة بأذنه مرة .. ثنتين .. ثلاث ..


تجمدت ملامح وجهه .. الصدمة خلته مو مستوعب شيء .. مستحيل يعيد نفس الغلط و مستحيل يعيش بنفس الألم .. و بنفس الأسلوب .. الخداع ..


مسكها مع كتوفها .. و أبعدها عن حضنه حتى يعطي نفسه مجال يتأمل ملامح وجهها ..


زادت صدمته .. و تسارعت دقات قلبه ..


ما عطته مجال يتكلم .. تكلمت بكل هجومية بصوتها المبحوح:كنت أحسبك غير عنهم .. بس كلكم زي بعض شياطين متمثله فـ أجسام بشر .. !!


رفعت يدها .. محاولة يأسه تكفف دموعها اللي ما رضت توقف ..:خساره فيك كل وقتي ..


و كل مشاعري .. حتى شوفتك لي خسارة .. – ارتجفت أكثر و هي تتذكر نفسها أنها بموقف ضعف ..


بكت بصوت أعلى لعل و عسى يرحمها ..


كلمة .. حرف .. حتى الهمس عجز ينطق به عشان يدافع عن نفسه ..


لف على الباب و مشى له بخطوات سريعة .. تسند على الجدار .. يحاول يتماسك حتى ما يطيح ..


مشى بخطوات متخبطة لحد الكنب بنص الصالة .. و رمى نفس بكل قوته ..


و كله أمل يكون كابوس مزعج مثل الكوابيس اللي تزوره كل ليلة ..


..


.


رجولها المرتجفة ما عادت تطيق تشيلها .. مشت لقدام و هي تحس بنفسها راح تطيح على وجهها ..


جلست على طرف السرير .. رفعت رجولها و ضمتها لصدرها .. محاولة يأسه توقف بها رجفان قلبها و جسمها ..





ما تدري كم مضى ساعة أو ثنتين .. لكنها اللي عرفته إنها تعبت من هالحال .. نزلت رجولها على الأرض حست برجولها مو بقادرة تشيلها .. لكنها ضغطت على نفسها و تحملت مشت بخطوات ثقيله للصالة ..


..


.


لقته جالس على الكنبة دافن وجهه بين كفوف يده و الانهيار واضح عليه ..


خذت نفس و بصوت مخنوق من الصياح:دق على البتول ..


رفع رأسه .. و حست لسانها انعقدت ..


تكلم بتردد:و شلون بترجعين لبيتكم و إنتي بهالحالة؟!


هزت رأسها بالنفي و بصوت عالي من العصبية:موب شغلك .. دق عليها تجيني و بس ..


ناظرها و بعناد:لاء ..


ما قدرت تتحمل و جلست على الأرض وطت رأسها و بهمس:الله يخليك دق عليه تجي تأخذني ..


ناظرها بألم .. مد يده و سحب الجوال .. و استسلم لطلبها ..

..


رجعها صوت أختها لواقعها ..


لفت عزل على فجر .. و بعيون كلها توهان:خير ..!


فجر بضيق أكبر:خير بوجهك .. بسرعة استعجلي تراه نقاب ..!!


بنتأخر ع الملكة بسببك ..!!


ابتسمت و هي ترفع النقاب:يا الله يا الله جاية ..




.._.._.._.._.._..




في بيت أبو بدر ..


البنات متجمعين فيه يتحرون خبر عن جنى اللي اختفت و من دون أي مقدمات ..


دخل ريان وبدر و الهم واضح على وجههم و الشيء اللي كان ملفت أكثر الدم اللي على بنطلون ريان ..


تقدمت ريناد والخوف مأخذ مكانه بقلبها و ملامح وجهها:بدر .. وين جنى ؟! - تقدمت خطوتين لعند ريان:وش هالدم اللي على ملابسك ؟! - و ما كان الجواب غير الصمت ..


..


تكلمت بكل عصبية و جرأة ما تعدوت عليها .. ليان:لا تقعدون تلعبون بأعصابنا ..!


ريناد:وش صار؟!


بدر بعد تردد كبير:جنى .. جنى بالمستشفى ..


ريان و صوته يختنق:صدمتها سيارة ..


تبادلو .. لوجين و ريتاج نظرت الاستغراب ..!!


رجعت ريتاج تلف و بتوتر واضح:وش صار عليها ..؟!


بدر و هو يلف وجهه بعيد عنهم:دخلت العناية المركزة .. – زفر بكل ضيق:غيبوبة ..


..


ارتسمت ملامح الدهشة على وجوه الكل ..


..


.


غمضت عيونها و رجعت تفتحهم و هي تتمنى أنه كان حلم .. بس للأسف الذكرى أليمة مر أسبوع عليها ما تغيرت و كانت واقع ..


نزلت ريناد عيونها على فستانها الوردي المفوش .. و تأملت ملامح وجهها المتغيرة مع المكياج ..


ابتسمت بكل استهزاء .. "مدري لمن كاشخة ..؟!" ..


طقت الباب بكل هدوء و دخلت و الابتسامة العريضة على وجهها ..


ليان:هااا أخبار عروستنا؟!


ردت لها الابتسامة و بصوت ما اخفت فيه حزنها:نفس أمس و قبله ..


قربت منها و جلست على طرف السرير و بنبرة أقرب للوم:هذا وجه وحدة بيوم ملكتها ..؟!


زفرت بكل ضيق:ليش في أحد في هالبيت وجهه طبيعي اليوم .. – نطقتها بألم:لو ما كنت جدتي تحلف ..!


ليان تجاول تواسي ريناد .. مع أنه مو مقتنعة: كلنا قلوبنا مع جنى .. لكن وش نسوي الله كتب .. و بعدين جدتي صادقة إذا أجلنا زواجك أنتي و بسام جنى ما راح تتشافى بسرعة علشانكم .. و خاصة أنها الحين بغيبوبة و خبرك اللي يدخلها ما ينعرف وش أخرته ؟!


تنهدت بضيق:حتى ولو .. يعني أنتي بتخلين ملكتك الأسبوع الجاي؟!


ليان بكل حيرة:والله مدري مع أن أبوي عطاهم الموافقة الأثنين اللي راح .. و حددوا الخميس الجاي للملكة .. - بكل حيرة:بس ساعات أحس ودي أرفض .. و أكنسل الموضوع بكبره ..!


..


ريناد تحاول تحاول تسترسل فـ موضوع ليان حتى تنسى جنى:مو مرتاحة له؟!


هزت رأسها بالنفي:موب على كذا .. مدري ليش ؟! .. – رجعت تبتسم:خلك مني .. شكلك أنتي اللي ما تبين أخوي ؟!


ابتسمت ببرود:ابدا .. بس أنتي تعرفين وش جنى بالنسبة لي ؟!


ليان:ما علينا الحين .. الشيخ تحت يبي توقيعك .. و المعازيم بينجنون عشان يشوفونك ..


ابتسمت و هي تمشي لعند الباب:يالله .. مشينا ..


..


.


في الدور الأرضي و بين زحمة الحضور .. و ريحة البخور اللي ماليه المكان ..


واقفة بزاوية لحالها وعيونها تراقب الناس بفرحة كأنها هي العروس .. و الابتسامة ما فارقت وجهها ..


قربت منها أروى:الله لا يغير علينا .. بعض الناس مبسوطين و ابتسامتهم شاقة الوجه .. عساها دوم ..!!


اتسعت ابتسامة غزل:مو هذا اللي تبينه .. ؟؟!!


أروى بكل غيض:أموت و أعرف وش اللي قلب حالك بين يوم وليلة ..؟!


ابتسمت تغيضها أكثر:سر ..!


أروى بكل استهزاء:سر .. – ناظرتها بنص عين:ما أقول إلا مالت عليك أنتي و أسرارك ..


غزل بكل حماس:شوفي .. شوفي رنوووود .. نازلة الظاهر بتروح عند بسام ..؟!


تلاشت الابتسامة من على وجهها .. أول ما لفت التقت عيونها بعيون ريناد ..


لفت بعيونها .. و ارتسمت نظرة حزن محد فهمها غير غزل .. تكلمت بغرور حتى تكابر كالعادة:ايه توني كنت مع ليان و قالت لي إن الشيخ يبي توقيعها ..؟!


غزل و بعيونها نظرة تفكير:ليش أخبر أول يسألها بس ..!


أروى مع ابتسامة امتزجت بملامح الحزن اللي ارتسمت على وجهها:وينك يالمغبرة الحين صارت العروس توقع ..!!


زفرت بكل ضيق .. مهما حاولت تصرف هالموضوع .. الألم مأخذ مكانه بقلب أروى .. غزل و محاولة ثانية تواسي فيها أروى بطريقتهم الخاصة:لا يكون غيرانه ..؟!


ناظرتها أروى ينص عين و بكل عصبية:وش أغار منه ..؟!


نزلت عيونها على فستانها الفوشي تتحاشى نظرة الحزن اللي بعيون أروى:قلت يمكن للحين حاطة عيني على بسام ..؟!


أروى ما قدرت تخفي لمعة الدموع بعيونها .. بس الغرور ما فارق نبرة صوتها:شايفتني مسكينة عشان أحط في بالي واحد ما بقى له إلا دقايق و يصير متزوج ..!!


همست غزل و بعيونها نظرة فضول:بروح أتفرج عشان أصير في قلب الحدث على قولتهم .. هنا فايدة القرابة ..- بعدت عن غزل بخطوات سريعة ..


تكره نظرة الألم و الانكسار بعيون أروى .. لكن أروى إنسانة حساسة و اللي بقلبها بعيونها ..


..


.


تنهدت بضيق و هي تتأمل كلمات غزل الأخيرة اللي انطقتها من ثواني "لا يكون تغارين" ..


ابتسمت و لمعة الدموع بعينها "من جد مسكينة يا أروى .. الحين أنتهى كل شيء ما في يدك غير إنك تدعي له الله يوفقه" ..- خذت لفة بعيونها ع الحضور ونظرة اليأس تتعمق في عيونها أكثر و أكثر ..


..


.


قربت غزل من ليان .. همست بكل حماس:ها وقعت ..؟!


ليان بنفس مستوى الهمس:ايه .. خمس دقايق بالكثير و تدخل عنده ..!


غزل .. و الفرحة موب سايعتها:والله مو مصدقة من زمان ما حسيت بفرحة مثل كذا ..


ليان و عيونها تراقب مجلس الرجاجيل:سبحان اللي يغير ولا يتغير .. من يصدق أنك اللي كانت مجتمعة معنا ذاك الأسبوع ..!!


غزل بكل حماس:ياحظك ليون أنتي أخت المعرس .. بتقطين معهم .. – رفعت يدها:يالله يارب تفرحني بـعزوز أخوي ..


ليان:و إذا صرت أخته موب داخله _بكل لوم:و بعدين وش عزوز ..!!


غزل:ما خذيتي شيء من جنو و رنود .. و أنتي اللي وبعدين ..!! ما صدقت أفتك من فجر اللي واقفة لي ع الوحدة تجين أنتي ..!!


جت من وراهم:نعم ؟! وش قلتي ؟!


لفت غزل و بكل ربكة:رايحة للمطبخ .. أشوف الأوضاع هناك ..


هزت رأسها بكل لوم و هي تراقبها تبعد ..


تأملت حال أختها .. قبل .. هي و أروى هبالهم مالي المكان .. من أسبوع بس تغيرت الأحوال .. رجعت غزل مثل ما كانت بس أروى هدت و ما عاد له حس ..!!


..


ضحكت ليان:هههههههههههههه .. اخص يا القوية .. يا اللي ينخاف منك ..!!


ابتسمت فجر و قربت من ليان و هي تزفر:والله ما يهمني وش تقول دامها رجعت زي ما كانت ..


ليان و هي تغمز:ما عرفتي وش صاير معها ..؟!


فجر و علامات التعجب على وجهها:وش قصدك؟!


ليان مع ابتسامة عريضة:لا يكون طايحة في الحب ترا هاذي حركاته ؟!


ناظرتها بطرف عين:شف من تكلم عن الحب .. إلا صحيح وش صار على خطبة ذاك وش اسمه ؟!


كملت ليان:راكان قصدك ؟!


فجر:ايه هذا هو .. وش صار معه؟!


ليان بكل استغراب:وينك فيه ..؟! حددوا الخميس الجاي يوم الملكة و الكل يعرف ..!!


زفرت فجر بكل ضيق:خبرك أنشغل بالبيت و أبوي و لا عاد أدري عن أحد – بنبرة كلها استغراب:هم ما يدرون عن اللي صار مع جنى .. المفروض يقدرون ..!!


ليان بكل حزن:حالي من حال ريناد .. أبوي راح يقول لجدتي و جاني نصيبي من الحلف ..!!


فجر و على وجهها ابتسامة اختلطت بملامح الاستغراب:يعني حلفت تكون ملكتك الخميس الجاي ..؟!


هزت رأسها بالتأكيد:حتى لو ما حلفت كلامها هو اللي بيمشي ..


زفرت بكل راحة:والله أنها صادقة .. حتى لو كانت جنى بنتها و أعز مننا كلنا .. ما يصير تحرمكم من الفرح عشانها زعلانة ..!!


ليان و بعيونها نظرة حزن:توني كنت أنصح ريناد بس من داخلي مو راضية ..-تنهدت:مهما كان جنى موب أي شخص ..!!


فجر:والله معك حق في كل اللي قلتيه .. بس ما تدرين اليوم في غيبوبة بكرة تكون جنبك في يوم ملكتك ..!!


ليان من كل قلبها:الله يسمع منك ..

.


..


.





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




دخلت المطبخ بعد ما تركت ليان و فجر عند قسم الرجاجيل ..
رغم الإزعاج اللي حولها .. بس الوضع فـ المطبخ أهدى من الصالة و من أي مكان فـ بيت أبو بدر بهالوقت ..!
فتحت الباب الخلفي و طلعت .. حست بموجة من نسمات الهوا طيرت خصلات شعرها ..
طلعت و هي تسمع صوت الهواء بسبب الهدوء عكس داخل .. جلست على الدرجتين اللي عند الباب ..
ابتسمت و هي تتأمل منظر العشب و الأشجار اللي تتمايل مع هبوب الهواء ..
و فكرها يميل بها و يأخذها لمكان و وقت ثاني ..
..
.
طلعت من الحمام بسرعة .. مع أنها مخططة تصحى بدري بس سرقها النوم ..
طاحت عيونها على الساعة .."الحمد لل تسع بالضبط" ..
ابتسمت و همست بخاطرها"الحمد لله ما راح الصبح علي .. هاذي فرصتي" ..
لبست لبس الطلعة المعتاد تنورتها السوداء و بلوزتها الصفراء .. جهزت عبايتها ..
..
طلعت للصالة خذت جولة تفقدية ما لقت أبوها .. استغربت ..
طلعت للسور لقته جالس بدكته كعادته ..
طلعت عنه قربت و هي مبتسمة:صبحك الله بالخير يبة ..
لف عليها و بكل انشراح و نبرة صوت ما اخفى فيه استغرابه:صبحك الله بالنور و السور ..
جلست جنبه:أجل فجر و عبد العزيز راحوا لدوامتهم ..؟!
أبو عبد العزيز و استغرابه يزيد:أيه يا أبوك من زمان ..
غزل بكل اهتمام:خذيت علاجك ؟!
أبو عبد العزيز و الابتسامة تتلاشى من على وجهه:ايه أكيد ..
و بعد لحظات صمت طويلة تردد فيها أبو عبد العزيز يسألها .. عن سر التغير ..
و ترددت غزل أكثر و هي تفكر كيف بتطلع من البيت وش بتكون حجتها ..
لكن تفكيرها ما طول .. تكلمت بتردد:أقول يبة ..!!
أبو عبد العزيز:سمّي يا أبوك ؟!!
غزل مع ابتسامة:البيت ناقصة بعض الأغراض وش رأيك أروح أجيبهم ..
أبو عبد العزيز:و ليش ما تخلينه لحد ما يجي عبد العزيز أو فجر هم أخبر ؟!
غزل:عبد العزيز من دوام للثاني ما في وقت يرتاح و فجر بترجع تعبانة مثل كل يوم أنا غايبه و ما عندي شيء أسوي هذا أقل شيء أساعد فيه ..!!
أبو عبد العزيز:طيب معك فلوس ..؟!
غزل بكل حماس:ايه فجر مخلية مصروف في البيت إذا احتجنا شيء ..
أبو عبد العزيز بتردد:بس يا أبوك ..!!
قاطعته غزل:السيارة ما عليك في سواق عمي أبو تركي .. هو اللي يفضى هالحزة ..
أبو عبد العزيز:طيب وش رايك أجي معك .. عشان محد يتعرض لك مهما كان إنتي بنت ..
قاطعته .. غزل بكل إندفاع:لا ما يحتاج .. و بعدين أنت تعبان و الراحة مهمة لك ..
أبو عبد العزيز بنبرة كلها خيبة أمل:براحتك يا يبة بس أهم شيء ترجعين بدري و ما تطولين ..
وقفت و بحماس:إن شااااااااء الله ..
..
.
إحساس براحة غريب .. مع أنها للحين المستقبل بالنسبة لها مجهول و لا تعرف وش بيواجهها فـ الساعات الجاية .. بس تحس بالحماس متملكها ..
أول مرة تكون بهـ الجرأة بس هـ الجرأة بتحدد مصيرها و للأبد ..
بالنسبة لها ع الأقل ..
مياف فوق الشهر تاركها .. بس هي مستحيل تنساه و مستحيل تتخلى عنه بسهولة ..
لأنه الحب الأول بحياته .. و بصورة أدق الحب و الكنز اللي ما يتعوضون ..!!
..
.
دقايق بسيطة استرجعت فيها غزل كل ذكرياتها الحلوة مع مياف ..
و ما حست إلا و هي قدام العمارة اللي ساكن فيها ..
..
طلعت المفتاح اللي أسهرها الليالي .. خذت نفس عميق"غزل فكري زين .. – هزت رأسها " أي تفكير صار لي أيام أعد الدقايق و الثواني يوم جت هاللحظة أتردد ..-
قطع تفكيرها .. زهيد:ايش فيه مدام .. أنت ما في ينزل؟!
غزل حست بخوف لأنه قطع تفكيرها بدون مقدمات:طيب طيب .. بس اسمع زهيد .. أنت يودي أنا حق سوق و بس يعني ما يقول لأحد أنك جبتني هنا ..؟!
زهيد و موال اللقافة بدا عنده:إن شاء الله مدام ... بس ليش هذا غلط؟!
همست:مدام في عينك .. – ردت بعصبية:لاء مو غلط بس أنا ما قلت لبابا إني بجي هنا يمكن يزعل إذا عرف ..
زهيد بكل طفش متعود على أروى اللي تطفشه بس نبرة غزل تشكك:خلاص إن شاء الله مدام ..
..
.
فتحت باب اللفت ..
و من كثر ما هي متحمسة ما حست بنفسها إلا و هي قدام باب شقته ..
حست بتوتر و خوف موب طبيعي .. وقفتها قدام باب شقته ذكرتها باليوم اللي جت فيه مع البتول دخلت معها بس طلعت لحالها ..!!
..
ترددت كثر و حست أنه راح تتراجع لكن فكرها ما عطاها مجال .."مياف تركك تروحين فـ حالك واحد مكانه .. خذا اللي يبيه و قطك مثل الكلاب" ..
..
ابتسمت من وراء الغطاء .."أكيد يحبني وجيتي لهنا بتغير الكثير" ..
..
زفرت بكل ضيق .. و ترددت كثير تفتح باب الشقة"يا ربيه .. أخاف تكون مليانة شباب و إلا يكون مع بنت إذا شقته كذا بنجن ..
لاء .. لاء .. يكفي وقت التفكير انتهى خلك قوية" .. سمت بالله و دخلت المفتاح .. فتحت الباب ..
.. الباب ينفتح بكل بطء و دقات قلبها تحسب عدد الثواني معها ..
..
دخلت بعد ما لاحظت الهدوء .. سكرت الباب وراها ..
ما حست بشيء غير الهدوء اللي مأخذ جو الشقة كلها .. شوي و تحس بريحة كريهة تملا المكان ..
تعدت المطبخ اللي موجود عن الباب على طول و دخلت على الصالة ..
لقته منسدح على الكنبة مثل الجثة لا حس و لا حركة .. رماد السجاير منتثر حوله بس غرش المشروب كانت أكثر .. واللي لفت نظرها أكثر نفس الملابس ..
"ايه نفس لبسه ذاك اليوم .. معقولة يكون ما غير .. بس مر شهر ..!!"
..
عقدة حواجبها من المنظر على طول توجهت للدريشة و فتحتها .. قربت منه بخوف و همست:مياف .. مياف؟!
لكن لا حياة لمن تنادي .. قربت أصابعها تبي تهزه بس حرارة جسمه كانت أسرع و وصَلَت لها الإحساس ..
رعت يدها و نزلت ظهر كفها على جبينها .. همست بكل خوف:حرارته نار .. – لثواني معدودة حست بشلل في تفكيرها .. و بحركة سريعة طلعت الجوال من جيب التنورة الخلفي .. و دقت على السواق ..
.. :زهيد وين أنت؟!
زهيد .."أنت سمسم مدام أروى على طول قرقر و طلبات" .. :تحت مدام .. يبغى شيء؟!
غزل وحاس بتفكيرها يتشتت:ما قلت لك تروح ليش يجلس تحت ؟!
زهيد:أنا ما في شغل .. أنتي يبغى شيء؟!
غزل تحاول تركز:ايه اسمع .. روح أقرب صيدلية و جيب كل دواء ينزل الحرارة ..
زهيد مو مستعد يناقش أكثر كعادته:إن شاء الله ..
غزل تأخذ نفس تهدي أعصابها اللي توتر من غير داعي:أنا يعطيك فلوس بعدين .. طيب ..
زهيد:زين مدام ..
غزل:يالله بسرعة ..
زهيد:إن شاء الله .. – خلص و قفل بسرعة ..
..
.
وقفت و بدت ترتب أفكارها .. "ما راح أقدر أسوي لـ مياف شيء ..
لحد ما يجيب زهيد العلاج ..!! "
ارتسمت بعيونها نظرت تفكير .. "البيت شكله معفن ما تنظف من زمان .. ببداء على بال ما يجيب زهيد العلاج .. – شمرت كموم البلوزة .. و همست:بسم الله ..
...
.
حست نفسها ضايعة .. بين الانغماس في التنظيف بما أنها مهمة من زمان ما قامت بها و كانت متعبة لأبعد درجة ..
و مهمة تشريب مياف العلاج و هو في حالة نص وعي ..
..
ما حست غزل بنفسها إلا و هي تنفذ أخر فكرة خطرت على بالها .. و هي أنها تجهز لمياف شي يأكله ..
..
.
قصرت النار على أصغر قدر شافته بحياتها .. خذت نظرة على مياف و هي بداخل المطبخ المكشوف ع الصالة .. و رجعت لفت على الدروج ..
فتحت الأول و الثاني و الثالث و كلهم نفس المحتوى غرش من السم اللي يشربه ..!! تنهدت بضيق"ما ضيعك غيره" ..
..
.
رجعت تطلع للصالة بلحظات تأملت ملامح وجهة مياف من بعيد ..
قربت منه و نزلت لمستواه .. تأملت ملامح وجهه التعبانة .. حطت يدها على جبينه و هي تبعد الفوطة اللي كانت مكمدته بها ..
تنفست بكل هدوء .. "وين أنت و وين أنا ؟ .. و وش اللي جمعنا ؟! .. شيء ما كان يخطر لا على البال و لا على الخاطر ..
لكن الله وحدة يعلم وش الخيرة فيه .. – بلحظات راجعت نفسها "أي خير .. استغفر الله .. بس وش اللي معلقني فيك .. يا ليت أعرفه" ..
تنهدت و هي تهمس:حتى فلوسك ما عادت تهمني ..!!
..
لا شعوريا .. قدمت يدها و مسكت يده .. من دون مبرر تحسست بشرة يده ..!!..
.
بثواني تنعد لقت يده محتضنه يدها .. استغرب رفعت عينها عليه ظنت أنه صحى ..
لكن ملامح التعب واضح و نفسه يزيد بشكل موب طبيعي .. حتى دقات قلبه السريعة قدرت تسمعها رغم بعدها المعقول عنه ..!!
..
بلحظة خافت غزل و حست بدقات قلبها راح توقف ....
.
في أعماق فكر مياف .. مرت عليه ذكرى بعيـــــــــــــده .. ذكره حاضره به ..
بعمر السبع سنين ..
فتح عيونه و هو يحس العالم يدور من حوليه .. حط يده على صدره حس بدقات قلبه تتسارع ..
كل اللي خطر على باله أنه الموت رغم صغر سنه لكن هذا اللي يشوفه بالأفلام لما الواحد يجي يموت .. يتغير كل شي فيه للأسوء ..
لكنه قرر يقضي لحظاته الأخيرة جنب الإنسانة اللي حسسته أنه عايش .. مع إنه بعمر صغير لكن تفكيره كان أكبر منها بكثير ..
..
استجمع كل طاقته الشبه مختفية .. قام من على السرير و بخطوات أبطء من عقارب الساعة نفسها في الأوقات الصعبة ..
كمل طريقة للدور الأرضي اللي هو بالنسبة أصعب شي حتى و هو في كامل صحته .. بحكم سنه الصغير ..
..
و رحمة من ربي كان الباب مفتوح .. طلع برا حس بنسمات الهواء تلامس جسمه الصغير مثل الجليد .. بثواني حس بحركته انشلت لكنه رجع يكمل طريقة و هو مقاوم .. وصل لأخر البيت .. وصل لمكانه المفضل الملحق ..
..
ابتسم بنعومة الطفولة .. قرب من عند الباب .. لكن جسده الضعيف ما تحمل أكثر طاح بكتلة جسده عند الباب .. و حس أنه فارق الوعي لدقايق ما يدري كم هي ؟! ..
بس حس بأشياء كثيرة تمر على تفكيره شخصيات تلفزيونية وكرتونية ما لها حصر و كأنه يستعيد شريط حياته كلها اللي قضاها قدام التلفزيون ..!!
..
.
..
جوا البيت المبني فـ الملحق .. كانت جالسة عند التلفزيون و سمعت صوت شيء يطيح .. حست بخوف ما ينوصف .. لو عرف أحد بوجودها فـ الملحق راح تكون مصيبة ..
..
هذا كل اللي خطر على بالها .. بس ما كان بيدها حل غير أنها توصل لعند الباب و تهمس"ميــــــن؟!" .. دقيقة .. خمس و وصلت للربع ساعة من الانتظار .. لكنه ما قدرت تدخل من غير ما تعرف وش مصدر الصوت على الأقل ..
و اخيرا تجرأت و فتحت الباب بعد ما ذكرت الله .."بسم لله" ..
كانت عيونها تراقب بكل حذر ما شافت أحد و بلحظة جت بتسكر الباب نزلت عيونها لتحت .. نزلت و بكل خوف:مياف .. بسم الله عليك يمة .. وش فيك؟!
..
.
مع أنه كان فاقد الوعي لكن مجرد ما نزلت يدها الدافية على جسمه الصغير الدافي رجع يفتح عيونه ..
و ظلت كلمتها يتردد صداها بأذنه" مياف .. بسم الله عليك يمة .. مياف .. بسم الله عليك يمة .. مياف .. بسم الله عليك يمة .. مياف .. بسم الله عليك يمة .." ..
..
شالته بجسمه الصغير و دخلته جوا .. نزلته على الكنبة و جابت له بطانية وغطته .. حطت يدها على جبينه .. و بنبرة كلها حنان:بعد عمري .. شكلك ميت برد ..
دفنت يده بأحضان يدها و بدت تفركها حتى تدفيه أكثر .. فتح عيونه و بهمس حرك مشاعرها:لا تتركيني ..
لمعة الدموع بعيونها:ما راح أتركك .. أنا هنا جنبك ....
.
غمض عيونه بقوة .. و رجع يفتحهم و رجع لواقعة .. همس و هو يحس بأنفاسه تتسارع:غزل ..
ابتسمت رغم الخوف:حمد لله على سلامتك ..
ابتسم و ملامح التعب اللي على وجهه تزيد ..
و بلحظة هدت أنفاسه و دقات قلبه رجعت لوضعها الطبيعي رخى يده عن يد غزل و رجع يغمض عيونه .. لكن هالمرة واضح أنه نايم ..
..
سحبت يده من بين أحضان يده .. ابتسمت و همست:الله يهديك غصبن عليك ...
..
رجعت للمطبخ و بدا تكب غرش الخمر و كلها حقد .. تفرغه فيها ..
لفت تخلص الأكل اللي طبخته .. ما تدري كم مر من الوقت لكنه خلصت كل شي خططت له .. ابتسمت و هي تنزل صينية الأكل على طاولة الصالة ..
..
.
فتح عيونه .. ظل يناظر في السقف لخمس دقايق تقريبا ..
يستوعب اللي مر عليه ..؟!
لف على غزل .. مفاجأة .. صدمة .. كل الأحاسيس اللي فقدها بحياته تجمعت بداخله ..
جلس بكل هدوء .. تكلم بكل خوف و تردد:أنتي هنا؟!
..
غزل بإحراج و عيونها بالأرض:شوفت عينك .. – دقايق صمت مرت بينهم .. علق مياف عيونه على غزل بكل تعب و ما قدر يخفي صدمته .. من عقب ذاك اليوم ما توقع يشوفها ..!
لدرجة أنه شك أنه للحين بنفس اليوم .. بس يذكر أكله و شربه ..؟!
..
رجعت تتكلم تقطع جو التوتر اللي حست فيه:آسفه .. دخلت شقتك من دون أذنك ..
ابتسم بكل راحة:البيت بيتك .. بس .. ما توقعت أشوفك عقب .. – حس بتردد كبير و تراجع كلامه ..
لعبت بأصابعها بتوتر و تكلمت بتوتر أكبر:توقعت ترجع .. تدق علي..؟!
بنبرة كلها إحراج:حسبتك كرهتيني عقبها ..!!
رفعت عينها أخيرا:كارهتك بكل عقلي .. لكن قلبي ما طاوعني و انقلق عليك ..
مياف بكل إندفاع:و الله يا غزل أنا ما كان قصدي أسوي لك شيء يضرك .. بس البتول ..
قاطعته:الله يخليك ما أبي أسمع أكثر ..- رغم أنها جاي لكذا بس ما تدري ليه حست المواجع تتقلب عليها و صدمتها فـ مياف و البتول .. ترجع لها ..
سكت .. استجابة لرغبتها .. و رجع الصمت يخيم على المكان ..
..
.
حست بأنه قالت شي ما كان المفروض تقوله ..
و حس أنه إنسان تافه لأبعد الحدود لأنه نظر لغزل بنظرة واطية رغم أنه حبها من كل قلبه .. بس ما فرقها عن البنات اللي قبلها ..!!
..
.
.."دامني كلمته و هو كلمني .. راح يكون بين وقت نتفاهم فيه .. يكفي أنه تعبان الحين ..!"
وقفت و مع ابتسامة باهتة:جا الوقت اللي أروح فيه .. – ناظرت في ساعتها:اوووف .. عشر ونص يعني ساعة و ربع ...
مياف بكل تردد:غزل خلينا نتفاهم .. عندي الكثير أقوله لك ..؟!
غزل بكل لوم:أنت اللي طول الوقت نايم ..!!
مياف:ما كنت حاس بنفسي لو كنت عارف أنك هنا ..
قاطعته:وراي مشاغل كثيرة لازم أقضيها .. يهني لازم أمشي ..
مياف بكل اندفاع من غير تفكير:طيب متى أشوفك؟!
ناظرته بكل تردد:مدري ..- لفت و سحبت عبايتها من على الكرسي ..
..
ناظرها مستغرب"عبايتها ع الرأس ..!! ... حتى لبسها غير .. طلعت مثل ما توقعتها ..- رفع يده على صدره ..
"حتى قلبي كأن حاس أنها غير .. – عقد حواجبه"بتول صورتها لي مثل ما كانت تبي ..
آآآخ بس لو أعرف وش نيتك من هذا كله يا بتولوه .. بس والله محد مطلعك من يديني " ..
..
توجهت للباب بتطلع .. شافته ساكت و قررت تترك المكان بكل هدوء .. مثل ما دخلته بالضبط ..!!
مياف بكل تردد:غزل ..
لفت عليه و كأنها تنتظره:نعم؟!
مياف حس بالإحراج ما عنده شي يقوله لكنه كان يبغاها تقعد لوقت أطول .. و بلحظة نزل عليهم الإلهام:مشكورة على اللي سويتيه .. شكلك تعبتي في البيت ..!!
..
غزل حاس بلسانها يتكلم من غير شور:العفو .. على فكرة أخر مرة نظفت فيها كانت من خمس شهور .. و أخر مرة طبخت فيه كانت من سنة يعني العذر و السموحة إذا لقيت شيء مش ولابد يعني ..!!
ابتسم بألم .."تبتسم له و تتكلم معه بطريقة عادي .. رغم أنه ما بعد سمعت عذره"
غطت نبرة حزن صوته:أنا اللي آسف ..
قاطعته: يالله باي بتأخر .. – بدون ما تعطيه أي مجال للرد طلعت و سكرت الباب وراها ...
..
.
متوجه للمطبخ .. و هو بقمة العصبية .."هم عيالهم يتزوجون و أنا اللي أخدمهم" ..
همس بكل غيض:هذا و أنا الكبير بعد ..!!! اووووووووف ..!!
تنح نح:احم احم .. - و مشى كم خطوة لجهة المطبخ .. رجع يوقف لما لمحها من بعيد وتراجع لوراء ..
..
خذا نفس يهدي من أعصابه .."كان ناقصني بعد .. – و بلحظة لعب فيها الشيطان عليه ..
رجع يلف بكل هدوء .. شافها واقفة عند الباب و و بعيونها نظر السرحان .."ما كأنها غزل .. إلا هاذي هي بس المرة اللي راحت كانت تعبانة و الحين كاشخة .. سبحانك يارب .. على قولتهم الزين زين لو قام من النوم" .. >>> تراها عادية بس هو اللي ما شاف خير بحياته هع >>> لا يكثر ..
..
قطع على غزل جوها .. صوت أروى جاي من بعيد:غزيييييييييييييييييييييييل .. ووووووووجع ..
لفت غزل مفزوعة:خير وش فيك؟!
أروى بنص عين:كل هالصجة عندك يوم صرخت خفتي؟!!!
غزل و هي تلف ع الخدمات اللي ما وقفوا سوالف مع صراخ أروى:ما كنت مركزة ..؟!
أروى و هي تناظرها بنص عين .. و اللقافة تأكل فيها تبي تعرف سبب تقلب حال غزل:شكلك أنتي بكبرك منتي هنا ..!!
ناظرتها بكل حقد .. أروى طلعتها من أحلى مواقف حياتها .. الموقف اللي رجع كل شيء مثل قبل و أحسسسسن ..
غزل بكل طفش .. :اخلصي علي .. وش بغيتي؟!
أروى:لمى .. هنا ..
غزل بكل تعجب:لمى .. من لمى؟!
زفرت بكل ضيق:أنا قايلته عقلك موب معك .. لمى أخت ألمى ..
غزل و هي تمشي لعندها:ايه ايه .. عرفتها .. ألمى جت؟!
أروى و هي تلف:ما شفتها .. بس شفت لمى جيت لك طيران .. عشان نروح نسلم ..
غزل و هي تمشي وراها:مشينا ..
..
.
..
بعد لحظات طويلة من الانتظار أخيرا دخلت عنده ..
ابتسم بدر بكل برود .. موب عشان يكره بسام أو هالزواج مو داخله مخه . بس من عقب اللي صار لـ جنى و حاس بوجوده ما له أي قيمة:مبروكين إن شاء الله ..
ابتسم بسام:الله يبارك فيك ..
وجه له ريان نظرات احتقار للحين موب قادر يتقبله ..!!
ناظرته ريناد بحدة "للأس ما تغيرت".. و انسحب ريان من المجلس ..
بدر:يالله أخليكم .. – طلع و سكر الباب عليهم ..
..
.




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


مرت خمس دقايق مثل الخمس ساعات عليهم ..
أخيرا قرر يتكلم و يقطع جو الصمت اللي بينهم .. ابتسم:مبروك عليك يا عروس ..
ناظرته بكل برود و ما عرفت وش ترد بالضبط .. حست بشريط الذكريات الأليمة تمر على بالها .. نفس المكان و نفس الكلام .. بس في شيء مختلف ما تدري وش هو ..؟!
ارتسمت ملامح التعجب على وجهه:ريناد ..!!
خذت نفس و هي تمشي ورا تفكيرها الجنوني .. تكلمت بنرة حادة:رديت عليك قبل أربع سنوات .. وش كانت النهاية ؟!
بسام رغم الخوف تصنع القوة:خايفة اللي صار ينعاد ..؟! لا تشلين هم هالمرة وعد مني أنه ما راح يتكرر ..!!
ريناد رغم نظرة الألم اللي بعيونها بس حدة صوتها تزيد:خمس سنين و أنت توعدني و يوم جا اليوم اللي نرتبط فيه أسبوع واحد و تطلق وشلون تبيني أوثق في وعد ما مر عليه حتى الدقيقة ..!!
زفر بكل ضيق و هو يحس بالهموم تتضاعف:شكلك للحين مجروحة؟!
ريناد و الغصة بصوتها:جرح القلوب ما يبرا ..!!
بسام حس بانكسار فرحته و أمله اللي قاعد يتلاشى:بس الحين قاعدين نفتح صفحة جديدة ..!
ريناد بلعت ريقها تضيع الغصة .. لكن عيونها ما قدرت تطاوعها و نزلت دموعها غصبن عليها .. تكلمت بنفس النبرة:مستحيل .. حقودة .. قلبي أسود .. قل اللي تبيه .. لكن لا تفكر أنك ترجع لقلبي مثل ما كان أو تخليه مثل ما تبي ..!!
حس بالدنيا ظلمت قلبه بعد ما كان هو دليله الوحيد في هالحياة .. خيم عليه الصمت و مرة دقايق حس أنه انتهى من هالوجود ..
وقفت مسحت دموعها و بكل استهزاء:تشرفت بشوفتك ..!!
تكلم بكل انكسار أكبر:الشرف كان لي ..
ما يقدر يلومها لأنه بيلوم نفسه قبل ..
و لا يقدر يشيل بخاطره لأنه عرف اللي بقلبها ما يجي عند الكلام اللي قالته .. الألم اللي فيها ما ينوصف .. و ما كان بيده غير الصبر ..
لأنه لازم يتحمل نتايج أغلاطه .. مستحيل اللي انكسر يتصلح بسرعة ..!!
.._.._.._.._.._..
مسك يدها بكل قوته و قرب وجهها للجدار أكثر ..:آه يالخسيسة ..!!
نطقت بكل صعوبة .. و هي تحاول تأخذ أنفاسها ..:مياف بتكسر يدي ..
شد على يدها اللي لاويها وراء ظهرها:أنا تلعبين بي .. و تحطيني فـ هالموقف ..
البتول بكل تردد:ما لقيت لك غيرها .. و ..
قاطعها:كذابة .. أنتي أصلا تبين تورطيني معها .. بس أحب أبشرك ما صار بيني و بينها شيء ..
همست بخاطرها و نظرة الغيض بعيونها .."عشان كذا داومت على طول و لا جت تهاوشني" .. تصنعت الحزن:هي اللي تبي هالطريق .. طيب أنا وش ذنبي الحين ..؟!
مياف .. و هو يرص على أسنانه بكل عصبية:ذنبك .. كذبتي علي و قلتي لي أنها سوابق .. وأنتي تعرفين مزاجي زين ..
البتول و محاولة يأس منها .. تحرر يدها من بين يده الضخمة:لها سوابق و إلا ما لها أهم شيء عندك تفضي معها ليلة و خلصنا ..
..
قطع هوشتهم .. دخلته ..
وقف مبارك للحظة مصدوم حتى يستوعب الموقف ..
صرخت البتول و هي تصيح بتصنع كله احتراف:مباااااااااااارك الحق علي ..
رمى المفاتيح و الجوال على أقرب طاولة له .. و قرب منه و هو يبعد مياف عن البتول ..
بكل عصبية:مياف وش تسوي ..؟!
مياف بكل عصبية و هو يقاوم مبارك:خلني أوربها بنت الشوارع ..
البتول بكل عصبية:أنت اللي ولد الشوارع ..؟!
ارتسمت على وجهه ابتسامة استهزاء و هو يستسلم لقوة مبارك:ايه طيب ..
جره لبرا .. :مياف وش فيك ..؟؟!
نفض يد مبارك من على جسمه و بعد عنه و هو يأخذ أنفاسه بكل قهر ..
..:الحمارة تلعب بي ..؟!
مبارك بنبرة أهدى حتى يهدي مياف:كل هذا عشان جابت لك بنت موب على مواصفاتك ..
ناظره بكل حدة:جابت لي وحدة مالها بهالطريق و أنت تعرف زين .. إني ..
قاطعه:ميااف خلااص .. الموضوع انتهى ..
زفر بكل ضيق و هو يلف وجهه للجهة الثانية ..
سحبها مبارك و جلسة على الكرسي بـ جلسة موجودة بنص الحديقة .. و جلس قباله ..
بكل لوم:الحين مر شهر على هالموضوع وينك ..؟!
مياف بكل ضيق:معك سجاير ..؟!
سحب الباكيت من جيبه و رماه ع الطاولة مع الولاعة ..:للحين ما نسيت ..!
مياف و هو يأخذ أول نفس:الحقيرة .. ذكرتني بها ..!!
تنهد بكل ضيق:السالفة مر عليها ثلاث سنين ..!!
مياف:لو عشر سنين .. مستحيل أنسى ..
مبارك:البنت طلعت معك بشورها .. و سلمت نفسها لك و هي تعرف إنك ما راح تتزوجها ..
مياف و لمعة الدموع بعيونه:بس أهلها أقتلوها .. و بسببي ..!!
مبارك بكل ضيق:لا بسببها هي طلعت معك برضاها و بعدين أنا أبي أعرف وش الشيء اللي ما يصير بسببك .. !! .. كل شيء يضيق الخلق و ينرفز بسببك ..!!
زفر بكل ضيق:مبارك .. لا تقعد تقلب المواجع علي ..!!
زفر بكل ضيق:طيب و هالبنت اللي مر شهر على سالفتها .. وش صار عليها ..؟!!
خذا نفس:ما صار شيء .. نبهتني قبل لا يصير بينا شيء ..
مبارك:شفت شلون .. لو أنها هاوية كان صار مثل ما صار مع ذيك ..!!
خذا نفس من سيجارته ..
مبارك بكل لوم .. :الحين صار لي أسبوع هنا و أنت و لا خبر و لا حس ..؟!
مياف و هو يلف بعيونه ع المكان:كنت تعبان و مقدرت أتحرك ..؟!
ناظره بكل لوم:محد متعبك غير نفسك ..؟!!
.._.._.._.._.._..
دخلت على صالة البيت و انذهلت من كبرها همست في خاطرها .."من حقهم ما يسونها بقاعة أفراح .. ما شاء الله على بيتهم ..!! " ..
شافتها من بعيد و حست أنها تايهة .. قربت ريتاج منها:خير أختي؟! .. تدورين على أحد ؟!
ابتسمت جوري:أنتي من أهل العروس؟!
ابتسمت لها ريتاج:أنا أختها ..
جوري بحماس:هلا والله .. أنا جوري صديقة ريناد .. إلا جنى وين؟!
اختفت الابتسامة من على وجهها .. صديقتها و ما تدري عنها:جنى .. مو موجودة ..
جوري بتردد واضح:طيب ليان أو فجر ..
ريتاج .. "كالعادة قطة بكل شيء":حياك من هنا ..
..
.
..
أروى بخيبة أمل:لاااااااااء .. ليش ما جت؟!
لمى مع ابتسامة:وش أسوي فيها تعبانة ..
غزل:هالأسبوع كله .. كانت متغيرة ..؟!
لمى:ايه والله صادقة .. صار لها أسبوع و هي على الحال .. بالموت تأكل و تشرب و ما تتكلم أبد ..؟!
زفرت غزل بكل ضيق .."أنا طلعت من هالطريق و هي دخلته .. الله يستر لا تكون غلطت .. بس محد يقدر يلومها حياتها بعد صعععبة ..!" ..
فجر وبعيونها نظرة أمل:ما عليك إن شاء الله أسبوع و ترجع مثل ما كانت .. – تناظر غزل بنص عين:مثل بعض الناس كانو معي ..!!
غزل بكل اندفاع:حرام عليك أنا كان معي فقر دم ..!!
ليان بكل اهتمام:ليش ما تروحين تكشفين عليها .. ترا فقر الدم اللي جا للغزل كان فجأة ..
لمى و بعيونها نظرة تفكير:شكلي ..؟!
قطعت عليهم كلامهم:بنات .. في وحدة تسأل عنكم ..؟!
فجر بحماس:جوررررري ..
..
.
قربت من البنات و سلمت عليهم وحدة .. وحدة .. جوري بكل ذهول:ما شاء الله عيني عليكم باردة كل وحدة أحلى من الثانية ..
ليان بكل فرحة:خبرك ملكة و زواج بيحللون الكشخة ..؟!
جوري:ما شاء الله عليكم ..
فجر:جوري .. هاذي غزل أختي ..
أروى مع ابتسامة عريضة:و أنا بنت خالهم أروى ..
ضحكت جوري:تشرفنا .. إلا جنو وين؟!
قربت منها ليان و سحبتها عنهم ..
..
أروى:الحين هي موب صديقتكم .. ليش ما قلتوا لها ؟!
لمى بكل ضيق:إلا ..
كملت عنها فجر:بس عشانها حامل موب قايلين لها ..
أروى:يوه .. وش دخل ؟!
لمى و بعيونها لمعة دموع:يعني خايفين أنها تنصدم .. و خاصة أن جوري حساسة ..
لفت غزل على ريتاج و بكل استغراب:أشوفك تمشين لحالك .. وين لوجين عنك؟!
ابتسمت ريتاج بإحراج:بنلزق في بعض على طول .. شكلكم مليتوا مني ..
غزل:لا والله .. بس وش رايك تروحين تشوفين لنا ريناد ..؟!
ريتاج:و أنتي الصادقة .. عن أذنكم ..
أروى همست بكل ضيق:يا كرهي لها يا نااااااااااس ..
فجر:بنت .. – رجع تسكت ..
أروى:يالله عليكم حرام الواحد يعبر عن مشاعره .. أروح أدور لي أحد أسولف معه أصرف ..
غزل تمشي وراه:بنت على وين ؟!
تنهدت لمى بضيق ..
لفت عليها فجر:يا بنت الحلال هونيها و تهون ..
لمى:تمنيت أنها هنا .. أكيد كانت بتستانس مع صديقاتهم ..
فجر بكل حماس:أنا من قبلك .. ذقت اللي أنتي فيه .. بس ما عليه ربك يفرجها بكرة ..
لمى و عيونها تحوم فـ المكان:اللهم آمين ..
فجر:إلا ما قلتي وش صار على أخوك اللي بالمستشفى ..
ابتسمت لمى ..
..
.
..
جالسين بالمجلس ثنتينهم .. بعدت كوب الموية عن فمها:و ليش ما قلتوا لي قبل؟!
ليان بلوم:الله يصلحك بس .. شوفي وش صار لك الحين ؟!
تبين أدق عليك و أقولك و تكونين لحالك و الله وحدة العالم وش ممكن يصير لكم ..؟!
جوري:أنا قلته غريبة يمر أسبوع من غير ما اسمع صوت جنى و ريناد .. و حجت تجهيزكم لملكة ريناد ما دخلت مزاجي ..!!
ليان و نبرة اليأس بصوتها:راحت على ما هي عليه ما له داعي الحين تتعبين نفسك أنتي الحين حامل و في جنين لازم تراعينه ..!!
جوري بكل ضيق:بس حتى ولو هاذي موب حجة عشان ما تقولون ..؟!
ليان مع ابتسامة باهتة:لو قلنا لك أكيد زوجك بيكرهنا ..
ابتسمت جوري:حرام عليك .. – بنبرة كلها ألم:بس جنى ما تستاهل ..
ليان:استغفري ربك .. ما يجوز هالكلام ..؟!
تنهدت بضيق:استغفر الله العلي العظيم ..
ليان تضيع السالفة:يالله خلينا نروح عند المعازيم .. و منه أعرفك على حمولتي=أهل زوجي" .. المستقبلية ..!!
جوري بحماس:وافقتي؟!
هزت رأسها بالتأكيد ..
قربت منها و ضمتها:والله مو مصدقة ..
ليان بإحراج:يالله عاد .. كأني مسوية .. شيء غريب كل الناس تنخطب و تتزوج ..!!
جوري:والله شيء موب هين .. من جد فرحتيني ..
قطعت عليهم كلامهم بدخلتها .. فجر بحماس:وينكم بنات .. ريناد دخلت عند الحريم ..
.._.._.._.._.._..
أخيرا انتهى هاليوم على خير .. الكل حس أنه يوم غير .. يمكن لأنه كان يوم فرح ..
الفرح اللي ما ذاقوا طعمه من شهر .. و يحسون بالمصايب تنزل على روسهم ..
مصيبة وراء الثانية ..!
..
في بيت أبو تركي .. ما مر غير دقيقتين من رجع الكل ..
..
أم تركي جالسة في الصالة بعبايتها .. تنزل المجوهرات اللي هي لابستها .. تكلمت بكل ضيق:الله يهديك بس هذا وقته ..؟!
سلطان بكل عصبية:إذا مو وقته الحين أجل متى ؟!
أم تركي:إذا طلعت جنى بالسلامة .. و ..
قاطعها:البنت داخله غيبوبة .. واللي سلموا منها ينعدون ع الأصابع .. إذا بنتظرها بحياتي موب متزوج ..!!
..
دخلت اخيرا عقب ما سمعت محاضرة عند الباب من تركي .. ما تركها فيها شيء ..
لا فستانها القصير و مكياجها الصارخ و لا حتى قصة شعرها الغريبة .. ما عجبته ..!!
أروى و هي ترمي نفسها جنب أمها:اووووووف .. يمة زوجية و فكينا منه .. يمكن الله يرضا علينا و يلحقه تركي ..!
سلطان يحاول يمسك أعصابه:خلك على جنب أحسن لك ..
ناظرته بنص عين:هذا جزاي بتوسط لك ..!!
سلطان بعد ما وجه نظرات حادة لأروى لف على أمة و بنبرة ترجي:على الأقل لو مجرد خطبة .. أكون ضامن البنت ما تطير من يدي ..
أم تركي بكل برود:و إذا طارت في مية غيرها ..؟!
سلطان بحماس:لاء .. إلا هاذي ..
عدلت جلستها و بكل لقافة:من هاذي؟!
سلطان و خيبة الأمل بصوته:بنت أبو ياسر .. اللي توفى ولده الصغير من فترة ..
أروى و نظرة التفكير بعيونها:من فيهم .. ألمى و إلا لمى ..؟!
سلطان:أدري ما تتركين أحد من لقافتك في روحتك للعزاء عرفت أصلهم و فصلهم و كل نسبهم ..
أروى بكل حماس:عزاء في عينك .. أصلا ألمى صديقتي و لمى صديقة خالتك جنى ..
سلطان و علامات التعجب على وجهة:نعم ؟!
أروى:أجل على بالك إننا كلنا رحنا لعزاهم الثلاث أيام كلها عشان حضرتك ساعدتهم ..!!! .. عشان المعرفة اللي بيننا و بينهم من قبل ..!!
..
في نص هالحوار المهم .. دخل تركي و جلس معهم .. من دون ما ينطق بأي كلمة ..
..
أم تركي باستسلامية:و من فيهم حاط عينك عليها؟!
ابتسم سلطان:لمى .. موب هي الكبيرة ؟!
أروى و هي ترفع حاجب:و أنت وش عرفك فيها؟!
سلطان يحاول يستغبي على قد ما يقدر حتى ما يفضح نفسه:هي اللي ما كانت معهم في السيارة .. شفتها في المستشفى ..
أروى:أها .. يالله الله يكتبها من نصيبك .. بعد هي تستاهل على قولتهم بنت و النعم فيه جمال و أخلاق ..
..
مع أنه تتمنى تتحرى اليوم اللي تخطب فيه لعيالها بس صارت تكره طاري الزواج بسببهم .. تكلمت بكل ضيق .. :لااا .. وش رأيك توصفينها له بعد ..؟!
أروى و هي ترجع توقف و تنزل عبايتها:ليش هو موب شايفها شوفة السنة على الأقل .. أوفر وقت عليه ..؟!
أم تركي و هي تناظرها بنص عين:بلا قلة أدب ..
قررت تستلم .. خلاص تحس وقت الحروب بينها وبين أمها انتهت من زمان ..
لكن أحيانا .. تتمشى مع المثل اللي يقول "أبو طبيع ما يجوز عن طبعه" .. رجعت تجلس بكل هدوء و اتيكيت مثل ما تحب أمها ..
..
أخيرا نطق و طلع من جو الصمت:يعني بتزوجون سلطان قبلي ..؟!
سلطان بكل هجومية:أنت وش تبي ألحين .. موب متزوج و لا مخلي غيرك يشوف نصيبة ؟!!!
تركي بكل برود:موب موقف في طريقك .. بس أنا قبلك ..
أروى و أم تركي.. مصدومين:تبي تتزوج؟!!!
تركي بنفس البرود:وش فيكم .. طلبت شيء ممنوع ..
ما قدر يمنع سلطان ضحكته .. :هههههههههههههههههههه .. الموضوع فيه شيء غلط ..
.. أروى بكل تردد:موب شيء ممنوع – تناظر أمها:بس ياما ناس ترجوك ما رضيت ..!!
أم تركي و ملامح الصدمة للحين على وجهها:تركي بسم الله عليك يمة لا يكون مسخن ..!!
..
ابتسم بتلقائية .. و للمرة الأولى فـ التاريخ تركي يبتسم داخل البيت ..!!:لا صدق عقب ما شفت بسام قلت هو موب أحسن مني عشان يتزوج و أنا لاء ..
أروى همها الوحيد بهالموضوع .. بكل حماس:حاط عينك على وحدة؟!
ضربتها أمها على كتفها على خفيف:و أنتي هذا اللي شاغل مخك ..
تركي ما يبي يغير مسار الموضوع:أنتوا وش رايكم؟!
أم تركي:وشلون وش راينا؟!
تركي:يعني ما في وحدة قدام عيونكم كذا .. على قولتهم تناسبني ..
أم تركي:الف من يتمناك ..؟!!
أروى:وش ألفه يا يمة .. أنتي بس هذا اللي عندك ..؟!
أم تركي بعصبية:وبعدين معك ..!!
أروى ابتسم و هي تحط يدها على فمها و بصوت مكتوب بسبب يدها:خلاص بسكت ..
أم تركي .. ناظرتها بلوم:الله يتوب علينا ..
قطع عليها كلامها:غزل .. وش رايكم في غزل بنت خالتي البندري ..؟!
..
بلحظة خيم الصمت ع المكان .. أروى ما قدرت تخفي صدمتها:وش معنى غزل؟!
تركي و ملامح الحيرة على وجهة:مدري .. بس سمعت اسمها من فترة ..
أم تركي بعيونها نظرة تفكير .."غزل تعبانة أخاف تأخذ ولدي تتعبه زيادة..؟!" .. :ندور غيرها و إذا ما لقينا نخطبها ..!
تركي بكل اندفاع:لاء ..
أم تركي و غزل بصوت واحد .. الصدمة واضحة فيه:لاء .. ؟!؟!!!!
تركي ارتبك:قصدي صعبة .. حتى ولو .. إذا خطبتوا غيرها و ما رضوا و رجعتوا تخطبونها يمكن تجي في خاطر عمي أبو عبد العزيز ..
يعني يمكن يقول إننا ما لقينا و جينا نخطبها .. – حس بحيرته تزيد ما عنده مبرر قوي و كل العيون عليه ..
لفت أروى على أمها:والله أنه صادق .. أنتي تعرفين غزل وشلون عزيزة نفس ..!!
أم تركي ونظرة الحيرة بعيونها:تبون الصراحة هالغزل ذي ما دخلت مزاجي .. انطوائية و كتومة و تحب تجلس لحالها ..
أروى بكل هجومية:حرام عليك يا يمة أنا أكثر وحدة أعرفها .. بس من عقب ما جاها فقر الدم صايرة تجلس لحالها كثير أكيد بيأثر على نفسيتها ..
سلطان يراقب بصمت ..
بس بعد ما شاف الإصرار بكلام تركي حب يرفع ضغطه ناظره بخبث:يؤ جايها فقر دم .. هاذي بكرة بتجيب لك الضغط يا تركي كل يوم و الثاني ع المستشفى ..!!
وجه له تركي نظرات حارقة .. "ما كان ناقصني غيرك" ..
دافعت عنها أروى:فقر دم جاها فجأة يعني موب من عمر معها نقول أنه بيأثر عليها و مثل ما جاء فجاءة اختفى فجاءة ..!!
سلطان:يا كلمة ارجعي مكانك .. كلتيني بقشوري ..
ناظرته بغرور:وش على بالك .. هاذي غزل ما أرضى عليها ..؟!
سلطان بنبرة حادة:اللي على بالي أنك بتقومين و تروحين لغرفتك و تخمدين أحسن لك ..!!
وقفت و بكل غرور:أصلا هذا اللي ناوية عليه .. – كملت طريقها لفوق و هي توجه نظرات غرور لسلطان ..
لف عيونه على أمه بعد ما كان يراقب أروى و هي تطلع ..:هاا وش بيكون وضعي ..؟!
أم تركي و هي توقف:نخلص من أخوك بعدين أنت ...؟!
سلطان بكل عصبية:يممممممممممممممممة ..!!!
..
.
وصلت غرفتها اخيرا دخلت ورمت العباية و الشنطة ع السرير.. زفرت بكل ضيق .."خلاص كل شيء انتهى" ..
مشت بخطوات هادية .. و مشية كلها دلع ما تعرفها غير لما تلبس الكعب .. ناظرت نفسها بالمرايا و ابتسمت بغرور ..:يا فديت قلبي ..- أرسلت بوسة لنفسها ..
..
و كأنها تذكرت شيء .. ركضت لعند الشنطة وطلعت الجوال .. "أدق على غزل و أبشرها –نزلت الجوال.. ".. و إلا أخاف تكون نامت أو قاعدة مع أبوها ..
أصلا ما له داعي استعجل أمي موب مقتنعة فيها يمكن تغير راي تركي و أتفشل أنا .. – جلست على طرف السرير ..
تنهدت بكل ضيق"أكيد ريناد و بسام ألحين عايشين جوهم .. روميو و جولييت ألتقوا بعد طول فراق ..- حست بالدموع تجمعت في عيونها ...
غمضت عيونها بقوة و همست:غبية .. غبية .. غبية ..- رمت الجوال على السرير و رمت بجسمها قريب منه ..
.._.._.._.._.._..
في بيت أبو بسام و بالتحديد في غرفة بسام و ريناد ..
الوضع ابدا ما كان مثل ما تخيلته أروى ..
بسام جالس على طرف السرير و ريناد جالسة على الطرف الثاني معطيته ظهرها ..
رفعت عينها و شافت نفسها بالمرايا "ما كان له داعي اتعب نفسي بالكشخة و هو أصلا موب شايفني .. – تنهدت بضيق " المفروض ما استعجلت مثل ما قال ريان .. –
قطع عليها حبل أفكارها و هو يهمس:ريناد ..
ردت بكل برود:نعم ..
ابتسم بتلقائية:وينك .. ليش جالسة بعيد ..؟!
وقفت و شالت فستانها الأبيض المنفوش معها .. قربت منه و ظلت واقفة تتأمل فيه ..
رجع يتكلم و ملامح التعجب على وجهه:وينك ؟!
قربت بكل هدوء و جلست قريب منها ..
مد يده يبي يتحسس ملامح وجهها .. أول ما قرب طرف أصبعه على وجهها .. بعدت خدها ..
ابتسمت بسخرية:أحلامك كبيرة ..
حيرة .. خوف .. غضب .. اختلطت الأحاسيس داخل بسام لكنه حاول على قد ما يقدر يمسك أعصابة تكلم بكل هدوء:ليش .. و..
قاطعته:حاط في بالك أنك بتأخذني بكل سهولة و بنعيش حياة سعيدة مثل القصص الخيالية .. و لا بعد كل اللي سويته ..!!
خذا نفس .. و بكل راحة تحرق ريناد:توقعتك مثل ما أنتي .. قلبك كبير و ..
قاطعته رغم دموعها اللي ما قدرت تسيطر عليها .. تصنعت الغضب بصوتها:لأنك من يومك قلبك أسود و قاسي مثل الحجر توقعت أني أبقى مثل ما كنت ..
ابتسم يحرقها أكثر و أكثر:ابدا مو عشان كذا .. عشان أعرفك معدنك أصلي و الزمن ..
حست بالغصة في صوتها لكنها ما هزت من قوتها بصوتها ..
تكلمت تقاطعه و الدموع تنزل:شي طبيعي تسمعني اسطوانات حتى الصغار يعرفونها .. لأنك إنسان تافة كل اللي في داخلك مجرد كلام تسمعه و ترجع تقوله .. لو كان فيك مجرد ذرة إحساس ما سويت اللي سويته ..
بسام و هو يأخذ نفس:لو ظليت تتكلمين لي بكرة ما أقدر ألومك ..
قاطعته .. :يكفي .. ما أبي أسمعك .. من اليوم و طالع أنا اللي بتكلم و أنت اللي بتسمع ..
بسام بكل استسلامية:قلت لك عاذرك ..
همست بكل غيض:أكرهك .. أكرهك .. أكرهك أكثر من الموت حتى ..
رغم كل الكلمات القاسية اللي طلعت منها ..
لكن الكلمة الأخيرة كانت غير .. حاس بها طالعة من أعماق قلبها .. !!!
.._.._.._.._.._..
زفر بكل ضيق .. كل يوم يجي لعندها و هي نفس ما هي .. جسمه مرتخي ع السرير الأبيض مثل الجثة ..
دقات قلبها على نفس المستوى .. حتى أصابعها بنفس مكانها ..
..
قربت منه السستر بكل خوف .. قبل نص ساعة وصل لهنا و حاولت تطلعه لكنه صرخ فيهاو قال لها ما راح يطول ..
همست بخوف أكبر:مستر .. وقت زيارة يخلص من زمان .. أنت لازم يطلع و الا أنا يصير في مشكل ..!!
غمض عيونه لثواني و هو يتمنى يفتح عيونه و يرجع لبيتهم هو وياها .. يوقفون بنص الدرج و يتهاوشون مثل كل اليوم .. يشوف ملامح العصبية بوجهها ..
يسمع صوتها المزعج ..!!
رجع بدر يفتح عيونه همس بصوت تعبان:خمس دقايق بس ..
بعدت عنه فـ الأخير بـ تستسلم له .. خوف منه ..
.._.._.._.._.._..
دخلت لبيتهم و سماعات الجوال بأذنها .. :هذا أنا وصلت للبيت ..
سلطان:الحمد لله على سلامتك ..
لمى و هي تضحك:الله يسلمك .. ها ارتحت ..
سلطان:قلت لك .. ما راح أرتاح إلا لما تكونين عندي ..؟!
لمى و نظرات التفحص بعيونها:لا تبني أحلام كبيرة ..
قاطعها:أنتي اللي لا تحطميني ..
لمى و هي تنزل عبايتها:طيب أنا بروح أتطمن على ألمى و أشوف البيت .. و أرجع أدق عليك ..
سلطان بحماس:وعد ..
لمى:وعدين .. يالله باي ..
سلطان:باي .. – قفلت لمى الخط .. و على طول طيران على غرفتها ..
دخلت دورت على ألمى ما لقت لها أي آثر .. خذ جولة تفحصية في البيت أبدا ما لقتها ..
وصلت لأخر مكان ممكن تلقاها فيه .. الحمام .. طقت مرة ثنتين ثلاث .. حاولت تفتح الباب لقته مقفول ..
همست:ألمى .. ألمى ,, ألووووم .. – ثواني حست بالخوف و بدت الأفكار تلعب برأس لمى ..
صرخت و هي تطق الباب بكل قوتها:ألمى ــآآآآ .. - لكن لا حياة لمن تنادي ..
فكرت كثير بس ما توصلت لحل مناسب .. جابت كل شغلة ممكن ينفتح بها الباب .. ما اهتممت وش يصير به .. كل همها تتطمن على أختها ..
و بعد استنفاذ كل المحاولات .. قررت تعتمد على نفسها و تكسر الباب .. جربت مرة ثنتين و الثالثة ..
انفتح أخيرا .. وقفت تأخذ نفسها بعد المجهود اللي بذلته .. رفعت عينها و لقت أختها بالحمام ..
وقفت مذهولة من اللي شافته .. حس بجسمها يتخدر و صوتها يضيع مو قادرة تهمس حتى ..!!
..
ألمى جالسة بزاوية الحمام .. ضامة رجولها لصدرها و عيونها بالسقف و أبدا ما رمشت بهم ..!!
.._.._.._..
نهاية الجزء ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الـ|[18]|ـثامن عشر ..

انفتح الباب أخيرا .. وقفت تأخذ نفسها بعد المجهود اللي بذلته .. رفعت عينها و لقت أختها بالحمام ..
وقفت مذهولة من اللي شافته .. حست بجسمها يتخدر و صوتها يضيع مو قادرة تهمس حتى ..!!
..
ألمى جالسة بزاوية الحمام .. ضامة رجولها لصدرها و عيونها بالسقف و أبدا ما رمشت بهم .. بدت دقات قلب لمى تتسارع .. قربت منها و جلست جنبها همست:ألمى .. ألمى .. – ترددت كثير تلمسها خافت تحركها و تكتشف أنها .. خلاص فارقت الحياة ..
لمى بصوت مخنوق:ألمى وش فيك؟!
..
ألمى .. غمضت عيونها بتعب .. قربت منها لمى بسرعة وضمتها .. و بدت تصيح بشكل هستيري ..
إحساس خوف أرهبها في لحظة .. فقدت ناصر و ياسر ما عاد تشوفه إلا من وقت لوقت .. لو تروح ألمى من يدها راح تكون نهايتها أكيد ..
تكلمت بصوت مبحوح:حرام عليك .. ليش تسوين فيني كذا .. – بعدت ألمى عن حضنها:وش اللي صار لك وش اللي قلب حالك كذا ..؟!
ألمى ............................
.._.._.._.._.._..
فتحت أروى عيونها و لمحت نور الشمس الجاي من الدريشة .. .. جلست و هي حاسة بظهرها راح يتكسر من نومتها الغلط ..
ناظرت نفسها بالمرايا المقابلة لسريرها .. زفرت بكل ضيق و هي تحاول تمسح المكياج المبقع فـ وجهها ..
من كثر الصياح .. وقفت و بخطوات كلها كسل توجهت للحمام ..
غيرت و غسلت وجهها .. صلت الفجر متأخر ..
..
.
نزلت لتحت .. لقت أمها و أبوها جالسين يفطرون لحالهم .. قربت باست رأس أمها و أبوها و جلست في مكانها و بصوت كله كسل:السلام عليكم ..
أم تركي:و عليكم السلام .. وش عندك قايمة بدري يوم جمعة؟!
أروى و هي مغمضة عيونها:خفت ما تتنهون بيومكم لأنكم ما تصبحتم بوجهي ..
ابتسم أبو تركي:جاية متأخر و شكلك ما نمتي زين .. وش اللي مصحيك و أنا أبوك ؟!
أروى:ما أشوف إلا الكوابيس .. القعدة أبرك ..
أم تركي و هي تصب الشاي لأروى:اللهم اجعله خير ..
أروى:أي خير خليها على الله ..- رفعت كوب الشاي و شربت منه ..
أم تركي .. لفت على أبو تركي:صحيح .. ما قلت لي وش أسوي ؟!
أبو تركي:لو قلت لأمي ما ظنتي بتخالف .. ليان و ريناد موب أحسن من عيالي .. و بعدين هي مجرد خطبة ..
أروى ونظرة الكسل بعيونها:وش عندكم؟!
أم تركي:يعني يقالك ما تدرين الحين؟!
أروى و ملامح الصدمة مرسومة على وجهها:بتخطبين لعيالك صدق؟!
أبو تركي:بس خطبة ..
أروى و تحس بتفكيرها ينشل:و جنى .. ؟!
أم تركي:ما تسمعين .. بس خطبة لا ملكة و لا زواج و لا غيره حتى ..
أروى بكل تردد:متأكدة أن ولدك يبي غزل موب بكرة لي خطبناها يوهقنا ..!!
أبو تركي:أي بكرة اليوم إن شاء الله ..
أروى و علامات التعجب بوجهها:اليوم ..!!
أم تركي:على قولت أبوك اليوم جمعة و كلن في بيته ..
أروى بعصبية:غزل منا و فينا .. بس لمى ما يصير ..
أم تركي:ما في شيء ما يصير .. ذكرتيني بعد دقي على ليان و إلا فجر .. و خذي رقم بيتها منهم .. ؟!
أروى بنفس التردد:أي ليان و أي فجر .. أصلا أختها تصير صديقتي .. يعني رقمها عندي ..
أبو تركي مع ابتسامة عريضة:زين زين .. الأولى بنت عمتك "غزل"و الثانية أخت صديقتك ..!! .. – ناظرها بكل شك:الحمد لله بكرة موب صايرة مشاكل عندنا ..
أروى ما عجبها الكلام:أنت تعرف بنتك موب شرانية .. بس اللي يبي شري يوطى عباتي على قولتهم ..
أم تركي و نظرات اللوم بعيونها:موب شرانية .. بس لقافة الدنيا كلها فيك ..
وقفت أروى .. تحس بمزاجها روق مع هالأخبار و ما تبي تسمع محاضرات تخرب عليها:يالله بروح أدق على غزل و أبشرها ..- و من غير ما تسمع أي رد طارت لفوق ..
..
أم تركي:يالله استلم ... موب بعيدة تدق على لمى و تخطبها بعد ..!!
أبو تركي:يا بنت الحلال البنت الوحيدة خليها تتدلع ..
أم تركي بعصبيها:تدلع ..!! إلا تتلقف و تدخل نفسها بشي ما يخصها .. أصلا محد غيرك مخربها ..!!
ابتسم:ما عليه .. ما تضمنين وش يكون مستقبلها خلها تعيش حياتها ..
وجهت له نظرات لوم و اكتفت بالصمت لأنها عارفة مهما تكلمت .. عند أبو تركي كل شيء له جواب ..
حتى بعد ما ذاب الجليد و الحواجز اللي بينهم تلاشت .. تقريبا ..
للحين أسلوب أروى مستحيل يعجب أمها ..!
.._.._.._.._.._..
طقت الباب بكل هدوء .. انتظرت الجواب .. لكن ما لقت رد .. طقت للمرة الثانية و همست:عادل ..
واقفة من بعيد تراقبها .. نوف:يا ترجعين أو تدخلين من غير أذن ..
الجازي بكل لوم:ما عليك مني ..
نوف و نبرة الحزن بصوتها:يا يمة و الله أنك بتتعبين .. حاولت قبلك .. ما رد علي ..
بلحظات ترددت فيها الجازي .. بس في الأخير خذت قرارها و فتحت الباب .. دخلت و الغرفة ظلمة .. شغلت الأنوار ..
سحب المخدة من تحت رأسه و غطى عيونه ..
قربت و جلست على طرف السرير قريب منه:يعني صاحي .. – ظلت ساكته خمس دقايق تنتظر الرد .. لكن ما في أي رجاء منه ..
كملت كلامها بنبرة كلها لوم:عادل .. يا يمة حرام عليك نفسك .. أكثر من أسبوع حابس نفسك بهالغرفة .. لا أكل و لا شرب و لا حتى عبادة ..
همس من تحت المخدة بصوت تعبان:اتركوني لحالي ..
الجازي بنبرة كلها حنان مو غريبة عليها:عمرها ما كانت الحبسة حل .. غلطت ؟!!! ..
هزته هالكلمة .. حس بها في أعماق قلبه ..
كملت:ارتكبت جريمة .. مع إني أدري أنها ما تجي منك .. بس إذا خيبت ظن الناس و ربك فيك مهما كان نوع الذنب أنت لازم تراجع نفسك و تتوب و تصلح أي غلطة سويتها ..
حس بالعبرة تخنقه .. بعَد المخدة من على وجهه .. ابتسمت له ..
جلس و بوجه مصفر من قلة النوم و الراحة:و إذا قلت لك أنها غلطة ما تتصلح ..
ابتسمت وهي تقرب منه:ما في شي ما يتصلح و أنا أمك ..
عادل .. ما كان جوابه غير الصمت ..
الجازي بكل حماس:طيب وش رأيك تسافر لك كم يوم .. تجلس مع نفسك و تراجع حسابتك و تغير جو بنفس الوقت .. أحسن من الحبسة فـ البيت ..!!
تكلم و نظرات اليأس بعيونه:أنا ما أستاهل أعيش حتى ..!
الجازي بنبرة كلها لوم:الندم لحاله يكفي .. يكفي أنك تحس بذنبك بس ما توقف هنا ..
نزل رأسه للأرض ..:بروح للشرقية كم يوم لحالي ..
ابتسمت و هي تمسك يده و بدفعة أمل:الله يصلحك و يوفقك وين ما تروح ..
.._.._.._.._.._..
بعد تردد كبير.. طقت الباب بكل هدوء عشان إذا كانوا نايمين ما تزعجهم ..
..
عدلت شكلها بلمسات أخيرة .. وفتحت ريناد الباب وهي كاشخة بجلابية .. ابتسمت:صباح النور ..
ليان شايلة صينية الفطور .. و مع ابتسامة عريضة:صباحية مباركة يا عروس ..
فتحت ريناد كل الباب:حياك ..
دخلت ليان ابتسمت أكثر لما شافت بسام صاحي و جالس على الجلسة الجانبية الموجودة بالغرفة .. و بكل فرح:صبحك الله بالنور و السرور ..
بسام بكل انشراح:صباح الله بالخير يا وجه الخير ..
قربت و نزلت الصينية .. جلست جنب بسام:ها عسى ما أزعجتكم ..
ريناد و هي تجلس قبالهم:من زمان صاحين .. زين أنك جيتي ..
ليان:على كذا أكيد أنكم ميتين جوع .. – وقفت:أخليكم ..
ريناد و بسام بصوت واحد:خلك ..
ناظرتهم بتعجب و رجعت تبتسم ..
ريناد:خلك .. على قولتهم لاحقين ع الجلسة مع بعض ..
ابتسمت ليان بكل إحراج .. و حستها هالكلمة جرأة من ريناد ..
ريناد .. البرود اللي داخلها .. معميها عن كل شيء .. حتى الكلام ما تحاسب نفسها عليه ..
بسام يقطع جو الصمت:ها كيف كان جو الملكة أمس .. عساكم انبسطوا ..؟!
ليان بكل حماس:ايه والله حتى جدتي .. طلعت من جو الكأبة شوي .. و خاصتن لما دخلت ريناد عندنا- بنبرة لوم:بس عروستنا كأنه كانت زعلانة شوي ..!!
تغيرت ملامح وجه بسام و بكل تردد:عسى ما شر ..
ريناد ابتسمت بكل ثقة ما عندها شي تخاف منه .. و واثقة أن محد حس بألمها ..
و النار ما تحرق غير واطيها ..!!
ليان بعد ما حرقت أعصاب بسام:شايلة هم جنى و صراحة ما كانت الوحيدة كلنا قلوبنا كانت مع جنى ..!!
طلع نفس:أنا قلت لأبوي نأجل .. بس هو قال أن جدتي ما رضت نأجل ..
ليان:ايه والله حلفت على الكل ..-نزلت عيونها ع الأكل:يالله سموا و مدوا يدكم .. – وقفت ليان:نتبادل أماكن رنود ..!!
وقفت ريناد ..
.. يدري إن ريناد مو طايقته وشلون بتوكله ..!!
بسام بكل اندفاع:لاء .. خلك جنبي و عطيني الأكل ..
ليان بإحراج:بس ..!!
ريناد و هي تجلس بكل راحة:أكيد بيتعود علي بصعوبة .. مأخذ عليك ..
جلست ليان وبكل تردد:بس ريناد زوجتك .. و لازم تتعود عليها ..
بسام يدور أي حجة:موب يقولون العروس لازم يدلعونها ..
ريناد مع ابتسامة:هالشي ما يتعب .. بس يبي لك وقت عشان تتعود علي ..
تنهد و همس بخاطره .. "شكلك مطولتها يا ريناد" ..
.._.._.._.._.._..
ناظرت في ساعتها لقتها وحدة الظهر .. طلعت جوالها بتدق عليه رن تلفون البيت ..
ردت لمى بكل طفش:السلام عليكم ..
أم تركي:و عليكم السلام .. شخبارك يا بنتي ؟!
لمى بكل تعجب:الحمد لله بخير .. من معي؟!
أم تركي بكل حيرة:أنا أم تركي .. زوجة عم ريناد ..
لمى تفاجأت:قصدك أم أروى ..؟!
أم تركي:عليك نور .. وصلتي ..
لمى بكل حماس:هلا بك خالتي .. شخبارك أنتي؟!
أم تركي:الحمد لله .. آسفة على اتصالي المفاجأ ..
لمى:لا لا .. وش دعوة تدقين في الوقت اللي يريحك ..
أم تركي بتردد كبير و واضح: صراحة يا بنتي ودي بموعد أجي أزوركم فيه قريب ..!
لمى بكل تعجب:وشلون ..؟!
أم تركي:ما عليه يا بنت العذر و السموحة أنا بغيت أخطب .. و هاذي أول مرة أخطب فيها ..؟!
ابتسمت لمى:لا .. عادي تشرفين في أي وقت ..
أم تركي بكل تردد:اليوم .. عادي ..
لمى و نبرة الإحراج بصوتها:ايه حياكم ..
أم تركي:على خير .. مع السلامة ..
لمى:في أمان الله .. – نزلت السماعة و سكرت الخط .. جلست تفكر لثواني و رجعت تبتسم .. همست:مجنون ..
.._.._.._.._.._..
صرخت ريتاج فـ سينتيا:يووه قلت لك ما أبي غصب هوو ..!
سنتيا بكل خوف و هي تطلع:إن شاء الله ماما ..
زفرت بكل ضيق و هي تجلس على طرف سريرها ..
رن جوالها .. لفت عليه رفعته بكل ضيق .."ما كان ناقصني غيرك" ..
ردت .. مو حب فيه بس عشان تشتت فكرها اللي ذبحها:اهلين ..
فيصل بكل روقان:مساء الحب لأحلى حب ..
ريتاج بكل ضيق:فيصل و ربي موب رايقه ..
زفر:وأنتي دايم كذا موب رايقة و مالك خلق ..؟!
فركت جبينها بأطراف أصابعها بكل توتر:أتكلم جد ..
فيصل بكل هدوء يحاول يسايرها:رتو وش فيك من أسبوعين و أنتي مو على بعضك ..
حست بالعبرة تخنقها و دموعها تخونها .. من سوت سواتها مع جنى و هي مو مرتاح لاء فـ أكل و لا نوم و لا حتى طلعة ..
كل شيء حولها يضيق بها .. و سؤال فيصل فجر عبراتها ...
فيصل و هو يسمع صوت شهقات ريتاج.. بكل خوف:ريتاج وش فيك ..؟!
ريتاج بصوت مخنوق:مخنوقة يا فيصل أحس إني بموت ..!!
فيصل بخوف أكبر:بسم الله عليك .. وش صاير لك ..؟!
ما عندها غيره تفضفض له .. تكلمت و هي تحاول ما تفضح نفسها:عمتي .. – شهقت و نفسها ينكتم من مجرد ما مر طيف جنى على بالها ..
فيصل:عمتك وش فيها ..؟!
ريتاج و هي تأخذ نفس و تحاول تتكلم عشان ترتاح:سويت فيها مقلب .. ما توقعتها بتبالغ فـ ردة فعلها .. – سكتت تأخذ نفس ..
فيصل:طيب وش فيها ..؟!
بلعت ريقها:صار لها حادث .. يعني بسببي ..؟!
فيصل:رتوج ما فهمت و لا كلمة .. وش مقلبه وش حادثة ..؟!
ريتاج:كنا طالعين لمجمع قلت لها عن خبر مو زين .. بسوي مقلب فيها .. راحت بعيد عني تركض و صدمتها السيارة ..- اختنق صوتها:و الحين هي فـ العناية و احتمال تموت ..
همس:لا حول و لا قوة إلا بالله .. – و محاولة يأسه لمواستها:ريتوج .. هذا قضى ربك .. يعني قلتي لها شيء أو ما قلتي .. الحادث مكتوب عليها ..
و بعدين محد يموت قبل يومه ..!!
ريتاج و هي تمسح دموعها .. و تحس براحة نسبية تتملكها ..:لو ما كذبت عليها كان الحين هي بيننا ..
زفر بكل ضيق:طيب .. زعلتي و نزلت دموعك عليها هالشيء بيرجعها ..!!؟
..
.
..
قبلها بـ دقايق فـ الدور الأرضي ..
بعدت سينيتيا بعد ما عطت الأهل خبر عن ريتاج اللي ما تبي تتغدا ..
زفرت ام بدر و بكل ضيق:من صار الحادث لجنى و هالبيت معتفس ..
ابو بدر و هو يمد يده:الأكل موب غصب خلي البنت على راحتها ..
أم بدر:يعني عاجبك صار لها أسبوع ما نزلت تأكل معنا ..؟!
أبو بدر بكل لوم:قبل أمس نزلت وشفتيها ما حطت لقمة فـ فمها ..؟!
أم بدر بكل ضيق:حسبي الله و نعم الوكيل فـ اللي كان السبب ..
أبو بدر و العصبية بصوته:موب مكفيك أنها فـ العناية تتحسبين عليها تبينها تموت ..!!
أم بدر بكل ضيق:و من قال لك إني أتحسب على أختك ..
قطع عليهم نقاشهم الحامي ..
ريان:يمة .. يبه .. اذكروا الله ..
أم بدر و أبو بدر .. بهمس:لا إله إلا الله ..
كمل كلامه حتى يغير الموضوع:وش صار على جدتي ..؟!
أم بدر:فـ غرفتها .. وديت الأكل لها ..؟!
ريان:كلت و إلا ..؟!
أم بدر:ما خلتني أساعدها و لا خلتني أجلس عندها ..
ناظرها أبو بدر بكل لوم ..
أم بدر ترد على نظراته:أغصبها يعني ..؟!
وقف ريان:أنا قايم أتغدى معها و أتأكد أنها خذت علاجاتها ..
أبو بدر و هو يراقب ريان اللي يبعد عنهم:حتى لو رفضت المفروض تجبرينها .. هي تعبانة وراها علاجات و ..
قاطعته:يوووه منك .. تعرف وش قد أمك عنيدة و ما تأكل غير من يد جنى ..!!
لفت على بدر و بكل لوم:وأنت ويا أخوك و ين كنتوا عنها هاا ..؟!
رفع رأسه .. و ناظرها بكل لوم .."جاء دوري" ..
أم بدر:لو كنتوا منتبهين كان نبهتوها و ما غلطت هالغلطة ..!
ناظرها مصدوم .. "وش غلطته .. لايكون درت ..!" ..
أبو بدر:وبعدين معك .. خلاص الكلام فـ هالموضوع انتهى ..
أم بدر بكل عصبية:لو كانوا منتبهين كان ما طحت و صدمتها السيارة ..!!
طلع نفس بكل راحة .. عارف كل اللي صار مع جنى .. و بمجرد ما يسمع غلط يروح فكره لـ سالفة الهيئة ..
أبو بدر:استغفر الله العلي العظيم .. لو .. تفتح باب الشيطان ..
همست بكل ضيق:استغفر الله ..
رن جواله .. طلع من جيبه .. ارتسمت على وجهه ابتسامة باهته .. انسحب بدر من السفرة و هو يرد ..
بدر:هلا والله ..
من وراء السماعة:السلام عليكم ..
بدر بكل إحراج:و عليكم السلام ..
أبو عبدالله:اتصلت أتطمن على أحوالك وأشوف وش صار معك .. ؟!
بدر و الضيق بصوته:عمتي للحين فـ العناية و ..
قاطعه أبو عبد الله:ما عليه يا بدر أدري الموضوع صعب .. و أدري أنك تقول عن إني ما استحي بس مستحيل أخون ثقة ربّ عملي و ...
قاطعه:لاا بالعكس .. جزاك الله الف خير ع اللي سويته .. و أنا آسف ع الإحراج اللي عرضتك له بس كل اللي صار قضاء و قدر ..
أبو عبد الله:اللهم لا اعتراض .. بس احرص أول ما تطلع من المستشفى تجيبها للمكتب ..
زفر بكل ضيق .."خلها تصحى بالأول" ..:إن شاء الله ما يصير اللي تبيه .. –بكل تردد:بس أنا متأكد من براءة عمتي ..
خذا نفس:محد ينظلم بوجود الله سبحانة و تعالى .. و رغم مرور هالمدة الطويلة البنت مُصرة إن عمتك لها طرف و كلها إصرار تأخذ جزاها مثلها ..
زفر بكل ضيق: يصير خير إن شاء الله ..
.._.._.._.._.._..






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


نزلت السماعة من أذنها و ظلت مصدومة لدقايق .. دخلت فجر الغرفة و لقت غزل سرحانة و الصدمة واضحة على وجهها ..


فجر و نظرات الاستغراب بعيونها:غزل ..!!


لفت غزل:هااا ..


فجر و هي تجلس:وش فيك؟! - ناظرت يدها:من كنتي تكلمين ؟!


رجعت تناظر لقدام:أروى ..


فجر مع ابتسامة:وكالة رويتر وش عندها؟!


غزل بعد ما بلعت ريقها للحين الصدمة مأثرة فيها:اليوم بتكون عندنا مع أمها ..


فجر بحماس:بيسيرون علينا .. متى وش عندهم؟!


غزل بكل يأس:اليوم العصر .. – بعد لحظات تردد كبير:بيجون يخطبوني ..


فجر و علامات الاستفهام على وجهها:يخطبونك؟!


غزل و نبرة الحزن بصوتها:لـ تركي ..


قربت أكثر و بحماس:والله .. الله يبشرك بالخير ...





رفعت عيونها:بس أنا ما أبي أتزوج ..!!


فجر بخوف:غزل وش فيك ؟! ليش قلب وجهك كذا ؟!


غزل حست بالدنيا تسود في عيونها:ما أبي أتزوج تركي ..


فجر:طيب محد غاصبك عليه .. بس قبل لازم تفكرين زين .. – ما كان جواب غزل غير الصمت ..


فجر تحاول تقنعها:يالله قومي دوري لك لبس زين حتى لو كانوا أهلنا لازم تكشخين ..


ناظرتها غزل بلوم:أنتي أكبر مني ..؟!


قاطعتها:إذا ما جاني نصيبي أقطع عليك نصيبك .. و بعدين أنا توني ما بعد عنست .. و إلا تحطيني حجة هاا ..؟!!


غزل بترجي:والله ما أفكر بالزواج ألحين ..


فجر:كلها كم شهر و بتخلصين ثانويتك .. و بعدين ما تدرين يمكن يغيرون رأيهم .. و يمكن تكون أروى سمعتهم يسولفون يعني مجرد كلام ..


غزل و توترها يزيد:تقول جاية العصر هي مع أمها ..؟!


فجر و هي توقف:قلت لك لا تسبقين الأحداث ..




.._.._.._.._.._..




جالسة على الغدا .. و نظرة السرحان بعيونها ..


أما هو يأكل بكل حماس .. رفع عينه عليها ووقف أكل:جوري .. – رفع صوته أكثر:جووري ..


لفت عليه و هي مفزوعة:خير ..


نواف بلوم:وش فيك ؟! للحين تفكرين بجنى ؟!


جوري و هي تحوس بالملعقة بصحن الرز .. و نبرة الحزن بصوتها:موب سهله علي ..!!


نواف:طيب .. اللي في بطنك وش ذنبه ..؟!


جوري و هي تناظره بنص عين:يعني هو اللي همك .. موب أنا ..؟!


ناظرها بلوم .. :إذا كنتي بخير هو بيكون بخير و إذا طلع هو بخير لا بد تكونين أنتي بخير قبله ..


ابتسمت بدون ما تغلب نظرة الحزن اللي بصوتها:تعرف وشلون تطلع نفسك ..!!


رد لها الابتسامة و رجع يكمل ..


..


.


تنهدت بضيق و حاولت تأكل لكن ما قدرت .. فكرها مشغول ..


رجع يكلمها لكن بنبرة قريبة للعصبية:و أخرتها معك ؟!


جوري و عيونها على الأكل و بكل تردد:موب بس جنى اللي شاغلة بالي ...


نواف:وش عندك أجل؟!


جوري:في الملكة .. شفت .. – رجعت تسكت ..


نواف:من؟!


جوري بكل تردد:وحدة من خالاتي ..


طاحت الملعقة من يد نواف:خالتك ..!




.._.._.._.._.._..




واقفة بنص المطبخ .. تأكل الإندومي من غير نفس ..


حست بهزة الجوال فـ جيب بنطلونها .. على طول نزلت الملعقة و طلعته ..


ابتسمت و هي تلمح الاسم و ردت ..


من وراء السماعة .. من غير ما تسلم حتى:حيا الله بنت عمي القاطعة .. !!


ابتسمت لمى:أنا القاطعة ..!!


نهي:قاطعتين بعد .. ما تقولين وينك أمس ..!


لمى فجرت ضحكة:هههههههههههههههههههههههه .. مو توك مكلمتني أمس و قلت لك بروح لملكة صديقتي ..؟!


حكت رأسها بكل غباء:صدق .. متى ..؟!


لمى بكل عفوية:هههههههههههه .. لا صدق عجزتي ..؟!


نهى بكل ضيق:عجزت بي ذا النوف .؟!


لمى و هي تجلس على طاولة الأكل:على طاري نوف .. وش صار عليها هالأسبوع ..؟!


نهى بنبرةأقرب للسخرية:مثل كل أسبوع ..


لمى:الله يعين أختك على نفسها ..


نهى:خلك من أختي .. تعالي اليوم ..


لمى بكل حيرة:اليوم .. مدري ..!!


نهى:وش اللي ما تدرين موب على كيفك . تجين يعني تجين ..!!


لمى بعد تردد كبير:اليوم في شيء مهم ما أقدر أأجله ..؟!


نهى تتصنع العصبية:وش هالشيء اللي أهم مني ..؟!


ابتسمت:أكيد ما في شيء أهم منك .. بس اليوم بيزورونا خطابة ..


نهى بكل حماس:قولي والله ..


لمى:ايه والله .. بس أمانة نهوي .. ما أبي أحد يدري ..


نهى:ايه أكيد سرك فـ بير .. بس من بيخطبون ..


ابتسمت لمى و الإحراج يغطي صوتها:أنا ..


نهى:يا الله مبروك مقدما .. –قاطعتها قبل لاتنطق:عاد تعرسين تنخطبين .. المهم بتجين يعني بتجين ..


لمى:هههههههههههه .. خلاص .. بجي إن شاء الله ...


نهى:يالله موب حاطين قهوة المغرب إلا لما تجين ..


لمى:اووك ..


نهى:يا الله سلام بروح أحط الغداء ..


لمى:مع السلامة ..- نزلت الجوال بعد ما سكرت الخط ..




.._.._.._.._.._..




رجع يرفع الملعقة:يمكن تكونين واهمة ..؟!


هزت جوري رأسها بالنفي وملامح الاستغراب مرسومة على وجهها:آخر مرة شفت أهل أمي فيها كان عمري تسع سنين .. يعني أذكر زين ..


همس في خاطره"ياليتني ما جبتك هنا من الأصل" ..


قطعت تفكيره:شكيت في البداية .. بس لما عرفت أسمها تأكدت ..


نواف:طيب وش اللي تفكرين فيه؟!


جوري:مدري .. من شفتها و بالي مشغول بها ..


نواف:طيب وشلون بتعرفين كل شيئ عنها .. من اسمها بس ..؟!


جوري بكل حماس:موب بس كذا .. بس طلعت خاطبة وحدة من صديقاتي لولدها ..


همس بصوت مسموع:الله لا يعيد هالصديقات ..


جوري:نعم؟!!!


نواف بعصبية:من دخلوا حياتنا و حياتنا منقلبة فوق تحت ..!!


جوري و الزعل واضح بصوتها:لأنك صرت مسئول حقيقي عني صرت تحس فيني .. ثقيلة عليك ..!!


رجع يأخذ نفس:لو ما كانت هالجنى صديقتك كان ما خفتي عليها و بغيت تروحين للإسعاف أمس من الضيقة ..!


و لولا ملكة الأخت الثانية كان ما شفتي خالتك ..!!


جوري بنبرة حزن:زعلان عشان بيكون لي أهل ..!!


تنهد بضيق و همس:استغفر الله العلي العظيم .. – ظل ساكت لخمس دقايق ..


..


.


رجع يتكلم بكل هدوء:اسمعي يا جوري .. مشكلة أهلي لحالها يبي لنا وقت ..


حتى نحلها .. اتركي أهلك لحد ما أخلص أنا من أهلي ..


أما إذا بتجينا المشاكل من الجهتين .. صعب كثير ..!!


تعمقت ملامح الحزن على وجهها:أصلا أهلي لو يبوني ما تركوني في البداية .. – بكل تردد:كل اللي أبي أعرف ليش سوو فيني كذا ؟!!!


نواف يحاول يواسيها:ما تدرين وش كانت الظروف وقتها .. اليوم لي شافوك يمكن يتمسكون فيك أكثر .. – حس بالكلام ينفذ منه .. ما عنده حجج أو أي مبررات ..


كملت جوري أكلها .. و هي تصارع عبراتها .. كل الجروح تتفتح بوقت واحد ..!!




.._.._.._.._.._..




واقفة بسيارته قدام باب .. فلة أهله الكبيره ..


يناظر نفسه بمراية السيارة و يضبط شماغة .. للمرة الأولى في حياته ..


يلبس الثوب الأسود .. و الشماغ .. حس بشي موب طبيعي .. همس في خاطره " والله إني كشخة .. لو تشوفني غزل بس ..؟! .. يالله المرة الجاية" ..


..


نزل مياف من سيارته .. دخل للبيت بكل هدوء .. حس بشيء من الضياع .. صار له عمر ما دخل بيت أهله .. تسع سنين أو عشر ما حط رجله فـ هالبيت ..!!


حتى أهله إذا اشتاق لهم موت سافر برا للمكان اللي يصيفون فيه أو اتفق معهم فـ مكان بعيد عن البيت ..


أكره لحظات حياته قضاها هنا .. رغم أنها حلوة بس بعد اللي سواه أبوه ..


حس أنه يكره كل شيء فـ هالبيت ..!! حتى الهواء ..!


..


نازلة مع الدرج و كانت طفشانة لأبعد درجة ..


بس أول ما شافت أخوها تبادل كل أحاسيسها و ملامح وجهها تغيرت للحيرة ..


ظلت واقفة متنحة فيه .."هذا هو مياف لاء هذاك ما عنده سكسوكة الا هو بس ..


قطع تفكيرها و هو يبتسم:هااي ..


كانت شاكة أنه هو .. بس أول ما سمعت صوته تأكدت أنه هو ..


ابتسمت وسن و هي تنزل ركض عند أخوها .. سلمت عليه و ضمته:مياااف .. وش مسوي في نفسك ؟!


مياف و هو يستعرض قدامها:وش رايك؟!


وسن بنبرة غرور:شاك بعمرك ..


مياف بغرور أكبر:احم احم ..


ابتسمت و بكل حماس:وش اللي جايبك لهنا ..؟!


مياف بتهديد:أطلع ..


وسن بكل اندفاع:لاء لاء .. –بنظرة شك:الله يحفظ اللي وراء هالتغير ..


مياف و هو رافع يده:الله يخليني لي ..


ضحكت من كل قلبها:هههههههههههههههههههه .. و لي بعد ..


مياف بحماس:يالله يالله روحي جيبي عباتك ..


وسن:على وين؟!


مياف:مدري بس متحمس أطلع .. آخر مرة تمشينا فيها أنا و أنتي .. – بانت بعيونه نظرة تفكير ..!!


وسن بكل لوم:من ثلاث سنوات يوم كنا فـ إيطاليا ..!!


ابتسم:يا الله بسرعة قبل لا أهون ..!!


وسن و هي تطلع لفوق بسرعة:ثواني و أكون عندك ..!!


زفر و الابتسامة ما فارقت وجهه .. بس على طول تلاشت من سمع صوتها ..


..:حيا الله الغريب ..


التفت بكل هدوء:يمة ..!!


ناظرته بكل ضيق:لا تقول يمة .. أنا أولادي ثلاثة بس ..


ناظرها بكل حزن .."و أنا أمي ماتت من زمان ..-تنهد بكل ضيق"الأم اللي ربتني ..!"..


نزلت عبايتها وصرخت:ريتاااااااااااااا ..


جت لها ركض:نعم ماما ..!!!


أم عبد المجيد:خذي عبايتي .. شوفي هذا وش يبي و سكري الباب وراه ..


ابتسم بألم ..


نزلت من فوق بكل حماس و هي تسكر عبايتها المزخرفة بالأصداف ..


ناظرتها أمها و بكل عصبية:على وين ..؟!


وسن بكل تعجب:من متى تسألين ..؟!


علت صوتها أكثر و أعصابها تتوتر أكثر:و أنتي من يدخل هذا البيت ينقلب حالك كذا ..


وسن بنرة ترجي:مام مياف ولدك ..!! ليش تعاملينه كذا ..؟


أم عبد المجيد:ولدي مات من 15 سنة .. و إذا فكرتي تطلعين معه لا تلومين الا نفسك ..


ضربت برجلها الأرض و بضيق أكبر:ماميييييييييي ..!!


أم عبد المجيد بضيق أكبر:بلا مامي بلا زفت .. – نزلت عيونها على مياف:و أنت وش تنتظر هناا يالله اطلع برا ..


ناظرها بألم و هو نادم على قد شعر رأسه لأنه سمع كلام غزل و يبي يرجع العلاقة مع أهله ..


و ابتسم بكل سخرية و هو يطلع ..




.._.._.._.._.._..




رفعت عبايتها فوق رأسها .. طلعت من البيت و قلبها مع أمها ..


لفت يمين و يسار .. ما لقت أحد مار .. ناظرت في ساعتها لقتها ثلاث إلا ربع .. "يا ربي ما عاد بقي شيء على الصلاة يا خوفي يأذن و محد حولي ..


ما في حل غير بابو .. "هندي البقالة .. " .. مشت جمان بخطوات سريعة لحد البقالة لقت الهندي قاعد يسكرها ..


تكلمت و نفسها شبه منقطع:لـ .. لحظة .. بابوووو .. لحظة ..


لف عليها:خير ماما .. ايس في ؟!


جمان و هي تأخذ نفس:بابو الله يخليك أبي تلفون ..


ناظرها بحيرة ..


جمان بنبرة ترجي:ماما أنا كثير تعبان أنا بس يدق على أحد يجي يأخذها للمستشفى ..


بابو:طيب واحد دقيقة بس ..


هزت رأسها .. رجع يفتح البقالة و طلع لها التلفون لعندها ..




.._.._.._.._.._..




ابتسمت أم تركي بإحراج:العذر و السموحة منكم ..


أم ياسر و هي تحط رجل على رجل:و الله أنتم اللي اعذرونا المفروض البنت ما تدخل عندكم الا مرة بس شوفت عينك اهي اللي تدبر كل شيء .. مدري وش بسوي عقبها ..!!


أم تركي:ما شاء الله تبارك الرحمن .. أخلاق و أدب و فوقها جمال ..


ابتسمت لمى بإحراج .. لفت على أختها و همست:وش رأيك تأخذين أروى و تدخلون جوا ..!!


وقفت ألمى و هي تحس بالدنيا تدور فيها تكلمت بصوت هامس و كله تعب:أروى .. تعالي معي ..


أروى ما صدقت خبر نطت و راحت مع ألمى لغرفتها ..


لفت أم تركي على أم ياسر و ابتسمت بإحراج ..


..


.


دخلت ألمى و رمت نفسها على السرير ..


ناظرتها أروى بكل حيرة:وش فيك ألوم ؟!


ألمى و هي تمسك رأسها:شكل فيني فقر دم ..!!


أروى و نظرات تفحصية لـ ألمى:بس بحياتك ما شكيت منه .. أنا قصدي وش جاب هالفقر دم ..؟!


لفت ألمى و ضمت المخدة:و لا شيء ..


أروى و هي تأخذ لفة ع المكان بعيونها:يوم تشتكي لي لمى عنك أمس يوم ملكة ريناد .. توقعتها تبالغ مثل كل الخوات الكبار بس يوم شفتك .. اللي قالته و لا شيء ..؟!


ألمى و هي ترجع تجلس بكل تعب:كلكم تبالغون ..


أروى بعصبية:نبالغ في عينك .. شوفي نفسك أول نحيفة الحين صرتي هيكل يمشي .. حتى الدم نشف منك .. شوفي عيونك بس وشلون طالعة لبرا ..


عقدة ملامح وجهها:أروى موب ناقصة ..


أروى بلوم:هذا و إنا صديقات ..- بكل عصبية:أدري لو كانت جمان كنتي بتتكلمين ..


ألمى و هي مغمضة عيونها و تفرك يدها بجيبنها .. الدوخة اليوم مستلمتها:كلكم عندي زي بعض ..


طقت الباب و دخلت بهدوء .. لمى:أروى أخوك عند الباب ..


وقفت أروى:هين ألوم .. إذا كلمتك مرة ثانية عطيني كفين على وجهي موب كف ..- طلعت أروى .. و وجهت لمى نظرات لوم لـ ألمى و طلعت ..


نزلت يدها و همست بتعب:هذا إذا شفتيني مرة ثانية ..




.._.._.._.._.._..




.. منسدحة على السرير .. تتصفح المجلة و سماعات الجوال بأذنها .. لوجين بكل عصبية:و بعدين معك ؟! .. أصلا أنا الغلطانة يوم أتفق مع وحدة خوافة مثلك ..


من وراء السماعة .. ريتاج بكل خوف:جنى إذا صحت بتقول أنا اللي وديتها هناك ..


لوجين:خلها تقول .. أنتي وديتيها بحسن نية .. موب قصدك شيء ..!!


ريتاج:و الكذبة اللي كذبتها .. يوم قلت أنهم لقوا فجر و أختها و إنهم اتفقوا يجتمعون عند نفس البوابة .. أكيد لما تقول لهم .. بيعرفون كل شيء ..؟!


لوجين:سهلة نقول أنها تكذب و تبي تطلع نفسها و تورطك .. يكفي أن محد شافك معها موب كلنا تفرقنا ..


ريتاج و العبرة تخنقها:أنا ما همني كل هذا .. لوجين أنا موب قادرة أنوم ..


لوجين ما عدت تتحمل قلق ريتاج:يوووه .. تو الضمير يصحى ..!!


ريتاج و رجفة الخوف واضحة بصوتها:أنتي بس لو تشوفين الكوابيس اللي كل يوم و الثاني أشوفها .. تكرهين نفسك ..


لوجين بكل سرعة:خلي عنك هالخرابيط بس .. ريتو عندي مكالمة يالله باي باي .. – سكرت الخط من ريتاج و ردت:هلا والله .. و غلا ..


.


..


.




في الدور الأرضي ليان قاعدة عند التلفزيون ..


حاسة بطفش العالم فيها لكن ما بيدها حيلة هالوقت العادة تقضية مع بسام لكن بسام ما عاد ملكها ..


شافت سطام نازل .. فرحت .. وقفت و بحماس:سطام ..


سطام و هو معقد حواجبة:خير؟!


ليان:طالع؟!


سطام و هو يناظرها بنص عين:كلك نظر ..


ليان بكل ترجي:بس خمس دقايق أقعد بسولف معك ..


سطام و هو يجلس:اوووووووف ..


ليان:أبي أطلب منك طلب ..؟


سطام:من أولها .. اخلصي علي وش هو؟!


ليان:بسام ..


سطام بكل عصبية:وش يبي بعد أكثر ما تزوج و فكنا منه ..


ليان و ملامح الحزن على وجهها من ردة فعل سطام:طيب اللي يتزوجون موب يسافرون شهر عسل ..!


سطام:وش أسوي له يعني ؟!


ليان:رتب له سفرة ..


وقف و بنبرة حادة:يا حبيبتي السفر موب لأخوك المعاريس يسافرون عشان يونسون زوجاتهم موب عشان يبهذلونهم واحد مثله عميان يقعد في بيته أبرك ..


وقفت و بكل عصبية:سطام .. هذا كتبت الله و لا تتشمت ..


قاطعها:ما تشمت بس كل واحد يعرف قدر نفسه .. – مشى عنها و طلع من غير ما يعطيها أي بال ..


..


.


و من وراء الستارة اللي تفصل بين الصالة و جناح بسام ..


واقفة و سمعت كل اللي قاله سطام حست بغصة و العبرات تختنق داخلها ..


رجعت لغرفتها أكرم لها ..


..


دخلت و نزلت الجلال من على رأسها رمت نفسها على الكنبة و تنهدت بكل ضيق ..


جالس على طرف السرير .. يقرا كتاب مطبوع بلغة .. ابريل .. سمع صوته تنهيداتها .. همس:ريناد ..


ريناد بكل يأس:وش فيك؟!


بسام:وش فيك .. ؟! قابلتي أحد في طريقك؟!


ريناد و بعيونها لمعة الدموع و بكل حزن:لاء ..


بسام:أجل من مضايقك ..؟!


ريناد:محد ..


بسام بكل إصرار:واضح بصوتك ..


وقفت بكل عصبية:قلت لك ما في شيء .. إلا تبي تخليني متضايقة .. كله عشان ترفع لي ضغطي بس .. اووف بس اوووف – خلصت كلمتها و دخلت الحمام بسرعة قبل لا تنهار قدامه ..


وقفت وراء الباب ثواني ..


نزلت على الأرض و نزلت دموعها و سمحت لعبراتها بأنها تتفجر بصوت مخنوق ..


همست بكل ضيق:الله يحقرك مثل ما حقرته يا سطامووه ..


..


.


زفر بكل ضيق و هو يسكر الكتاب .. حتى شبر ما يقدر يتحرك .. نزل يده يتحسس الجبس اللي محوط رجله .. كره نفسه أكثر و أكثر .."يالتني ما طاوعتك يا ليان.."






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


في المستشفى بقسم الطوارئ .. رايحة جاية بالممر مرت نص ساعة أو أكثر من دخل الدكتور عند أمها و لوقتها ما بين له خبر ..
أم عبد الرحمن و هي جالسة:جمان .. روحتك و جيتك ما له أي داعي ..
جمان و الحزن بصوتها:أكثر من نص ساعة يا خالتي .. نص ساعة و الدكتور جوا ما بين منه لا حس و لا خبر ..
أم عبدالرحمن بكل ضيق:ما فيها شيء .. هو دكتور و عارف شغلة و أمك لو صار لها شيء لا سمح الله كان شفت القسم ينتفض من الحوسة .. – نغزت ولدها عبد الرحمن حتى يقول أي كلمة .. لكنه احتار و سكت ..
ربع ساعة مرت و اخيرا طلع الدكتور ..
راحت ركض عنده:خير يا دكتور أمي صار فيها شيء ..؟؟
الدكتور:أنتي بنتها ..
جمان:ايه ..
الدكتور:ما عندك أب أو أخ ؟!
هزت رأسها بالنفي:لاء .. أبوي متوفي و ما عندي أخوان ..
وقفت أم عبدالرحمن و وقف ولدها معها:حنا أهلها يا دكتور .. فيها شيء ..
الدكتور:حاولنا بكل الإسعافات اللي نقدر عليه لكنها محتاجة لعملية و إنا بحاجة لموافقة أهل المريضة ..
جمان بكل خوف:عملية ايش؟!
الدكتور:عملية قسطرة في القلب ..
أم عبدالرحمن:و وش هاذي يا دكتور؟!
جمان بكل خوف:طيب يا دكتور كم تكلف ..
ناظرتها أم عبدالرحمن بكل غيض ..
الدكتور:مو مهم الفلوس هي بحاجة للعملية بأسرع وقت ..
جمان:طيب أنا بنتها و موافقة ..
الدكتور:إنا بحاجة لتوقيع رجال حتى يكون مسئول ما يحتاج أشرح ..
نطق عبدالرحمن أخيرا:أنا بوقع يا دكتور ..
لف الدكتور عليه ووجه له نظرة الحيرة .. عبد الرحمن بكل تردد:أنا من الأهل ..
الدكتور:طيب تفضل معي نخلص الأوراق .. – دقايق و يختفي الدكتور و عبد الرحمن من قدام نظر جمان ..
قربت منها أم عبدالرحمن:أنتي على كيفك توافقين من غير ما ندري وش ذا اللي العملية اللي بيسويها ..؟!
جمان و نظرة الحزن بعيونها:هاذي عملية يوسعون فيها الشرايين ..
أم عبدالرحمن بكل جهل:و ذا الشرايين وينها فيه ؟!
جمان بقلة صبر:ما سمعته يقول في القلب .. أكيد شرايين في القلب ..
أم عبد لرحمن ..:طيب ليش يوسعونها ..!!
جمانة بكل عصبية:الشرايين هاذي زي الأنابيب توصل الدم للقلب أكيد في شي سدها و لازم يشيلونه ..
أم عبدالرحمن:زي مواسير الغسالة يعني .. >>> ذكرتني بجدتي هع .. >> موب وقتك ..
جمان و هي نحاول تمسك أعصابها من جديد:ايه مثل كذا ..
..
.
خمس دقايق .. و يطلعون أم جمان من غرفة الطوارئ و على العمليات ..
..
.
..
من الباب الرئيسي للمستشفى .. دخل بدر و هو سرحان .. توجه لقسم العناية المركزة .. مشى بكل هدوء و دخل لغرفة جنى .. جلس قريب منها .. نفس الأفكار تلعب رأسه من أكثر من أسبوع..
..
" يا ترى وش اللي صار معك .. أنتي كذا و الا صدفة و إلا وشلون يفسرونها ..
ودي أصدقك بس ما في شيء من اللي صار يثبت آآخ لو تصحين و أرجع أسمعك .. – تنهد بضيق ..
"بس مهما حكيتي كل شيء ثابت عليك .. لو ما كان لي معارف بالهيئة كان صرتي سوابق الحين .. معقولة تكون هالبنت تتبلاك ..
بس ليش و عشان من ؟! .. مستحيل تكون صدفة مستحيل .. – سند ظهر بظهر الكرسي .. رفع عينه للسقف و سرح لبعيــــــــــد ..
..
.
حست بصوت صرصرت الكرسي يزعج طلبتها ..
عقدت حواجبها .. و فتحت عيونها .. حست بالضياع ركزت لدقايق معدودة و اخيرا توصلت لـ أنها بالمستشفى ..
لفت يمين و شافته جالس همست بتلقائية:بدر .. !!!
لف عليها كان مصدوم .. الدكتور أفقدهم الأمل بحياتها .. أو حتى تصحى سليمة ..
بعد خمس دقايق بالضبط استوعب الواقع .. ابتسم لها ..
رغم أنها ما تذكر وش اللي صار بالضبط لكن عجزت تبتسم له ...
.._.._.._.._.._..
زفر بكل ضيق:ندمت إني رحت لهم ..
غزل بكل لوم:مهما كان أمك ..
قاطعها:لو نسيت أنا مستحيل هي تنسى تتصرف معي و كأني أنا الغلطان ..
غزل و الضيق بصوتها:تدري مياف .. أتوقع أمك تعرف بكل شيء ..
مياف بكل حيرة:وش قصدك ..؟!
غزل و هي تتنهد:يعني هي تعرف أنك أبوك متزوج عليها .. لأنه مو معقول يجيبها و يعيشها معكم و ما تحس عليه ..!!
مياف و الحيرة تتملكه أكثر و أكثر:بس هي كانت ساكنة فـ الملحق و محد كان يحس بها ..
يعني لو انا ما كنت العب بالكورة بذاك اليوم ... وخذتني لهناك ما كنت بفكر و لا واحد بالمية إنه في أحد ساكن بالملحق ..
غزل:بس هي صاحبة البيت .. أكيد حست و سكتت حتى تحترم نفسها بس أنت فضحت الموضوع قدام أخوانك ..
مياف:من غير قصد .. لو كنت بفضح كان علمت من أول يوم دريت عنها بس كنت أبي أعرف وين اختفت فجاءة ..- ابتسم بكل استهزاء:و من سخرية القدر سمعني أخوي الكبير و أنا أتناقش مع أبوي و راح على طول يقول لأمي ..
غزل:يمكن خيره ..!
مياف بكل ضيق:وين خيره و من يومها و هي كانت تعاملني مثل العدو و يوم كبرت و قررت أطلع شجعتني أو بالمعنى الصحيح طردتني ..
غزل ابتسمت و نظرة التوهان بعيونها:أنت الوحيد اللي استفدت من زواج أبوك ..؟!
ارتسمت ابتسامة على وجهه .. و لمعة الدموع بعيونه:ما حسيت إني عايش على الدنيا إلا لما قابلتها ..
زفرت بكل ضيق:أنت ما قلت لي وين أختفت ..؟!
ابتسم:ماتت ..
غزل بكل آسى:الله يرحمها ..
لحظة صمت خيم على الجو ..
مياف:ملاحظة إني اليوم أتكلم وبس .. !!
ابتسمت و الحزن بعيونها:أحلى وقت يمر علي اللي اسمع فيه صوتك وبس ..
ابتسم و هو يحس بكلمات غزل تأثر عليه و تخلي دقاقات قلبه تتسارع:ما عليه .. غزل عكرت مزاجك بسالفتي مع أهلي ..
غزل و صوتها يختنق:بالعكس أنا مستانسة لأنك تطلع كل الضيق اللي بقلبك ..
مياف بكل خوف:غزل وش فيك صوتك مو طبيعي ..؟!
بلعت ريقها تضيع عبرتها .. "وش أقول لك .. مرت عمي جت تخطبني لولدها و إلا أختي مُصرة على زواجي من ولد عمي ..!!" ..
مياف:غزل .!!!
غزل تحاول تبتسم حتى تضيع عبراتها:ما فيني شيء بس تعبانة شوي ..
مياف بخوف أكبر:سلامتك .. رحتي للمستشفى زرتي الطبيب ..؟!
غزل:لااا الموضوع بسيط شوية حرارة .. – همست:مياف أنا لازم أسكر ..
مياف:أوكي حبي بس قبل لا تنامين دقي علي أتطمن عليك طيب ..؟!
غزل:اوك .. اوك .. باي – سكرت السماعة قبل لا تسمع رده ..
حست بعبراتها تخنقها و دموعها تخونها .. بدت تصيح و هي تحاول تقاوم ..
لا كان لا دموعها و لا عبراتها طاوعتها ..
.._.._.._.._.._..
نزل شنطته من يده .. لف عادل على الجازي:توصين شيء؟!
الجازي:سلامتك يا يمة ..
وجهت لهم نوف نظرات حقد ..
عادل:طيب إدعي لي ..
الجازي:الله يحفظك يا يمة ..
قاطعتهم:وش فيكم أنتوا اللي يشوفكم يقول بيروح و ما عاد هو بـراجع ..
الجازي بخوف:بسم الله عليه ..
وقفت تخز فيهم .. و بكل غرور لفت و طلعت لغرفتها ..
أمها على طول قاسية معها صحيح مو دايم .. بس تقهرها معاملتها الطيبة لـ عادل و عبد الملك .. على طول تفضلهم و تحبهم .. مع أنهم عيال زوجها ..
نوف عارفة فرق التفكير بينها و بين أمها عشان كذا مستحيل بتفاهمون أو يتفقون على شيء .. بس مهما كان هي بنتها و تبيها تكون أقرب لها منهم ..
.._.._.._.._.._..
جالسة قبال الكمبيوتر تلعب بالفأرة و حاطة سماعات الجوال بأذنها ..
لمى مع ابتسامة:أدري أنك مجنون بس مو لهالدرجة ..!!
سلطان:لحد أخر يوم في عمري بقولها .. مجنون فيك ..
ضحكت:ههههههههههههههههه .. –همست:مجنون ..
انسدح على سريره:صح .. ليش ما قلتي لي أنك تعرفين جنى ..
لمى بكل تعجب:و أنا وش دراني أنها .. تقرب لك أصلا ..
سلطان:يعني ما لاحظتي إن أسمائنا متشابهة في الجد و العائلة ..
لمى:اممم .. أصلا ما تهمني هالأشياء .. الأسماء و العوايل و هالخرابيط ..
سلطان:الحين خرابيط بس لي تزوجنا و جو العيال .. بتقعدين تناظرين عيال و فلان و علان إذا جيتي تخطبين لعيالنا ..!!
ضحكت من كل قلبها:هههههههههههههههههههههه .. زوجتنا .. و جبت عيالنا و خليتني أخطب لهم بعد ..!!
سلطان:الأمر صار سهل إن شاء الله .. اليوم جت أمي تخطب ... بكرة الملكة و عقبها الزواج ..
لمى و بعيونها نظرة تعجب:مستعجل ..!!
سلطان:كلمة مستعجل شوية ..
لمى تصعبها على سلطان:باقي أقول لأبوي و بعدها يسأل عنك إذا عجبته بيقولك تجي له و تصير خطبة رسمية و عقبها .. تدخل في تفاصيل مالها نهاية المهر و الزواج و القاعة و الشبكة .. وو ..
قاطعها:حيلك .. حيلك .. يا حبك تصعبينها علي ..
..:هاذي الحقيقة .. – و بلحظة فقدت لمى أختها .. :سلطان .. بروح أشوف ألمى و أرجع ..
سلطان:يا ذا الـ ألمى اللي مشغلتك ..!!
لمى و هي توقف:وش أسوي .. هالأيام صايرة موب طبيعية ..
سلطان:طيب .. بس ارجعي كلميني موب تسحبين مثل ذيك المرة ..
لمى:ذاك اليوم كانت تعبانة و جلست معها و طار الوقت .. هالمرة أدع ربك ..
سلطان و هو يتنهد:الله يسهل علي بس ..
لمى و هي توقف:يالله باي .. باي ..
..
طلعت للصالة و صرخت:ألمى .. ألمى .. – دخلت المطبخ .. راحت لغرفة أخوانها .. دخلت غرفة أمها الفاضية كالعادة .. ما لقت أحد ..
همست بكل عصبية:اوووف .. أكيد بالحمام ..
طقت الباب .. هالمرة ما انتظرت كثير افتحت الباب لأنه مكسور ....
تسمرت فـ مكانها .. ما عاد قدرت تتحرك .. بعد ما شفت أختها غرقانه بدمها ..
ركضت لعندها بعد ما استوعبت الموقف .. !!
"يمكن طاحت .. انجرح رأسها .. لا يمكن انجرحت رجلها .. " مليون عذر و عذر بس ما تبي تصدق اللي تشوفه ..
هزتها بكل قوة:ألمى .. – رفعت يدها اليمين .. قاطعة الوريد .. رفعت اليسار نفس الشيء ..!!
الوقت فات و ما بيدها شيء ..
غير صرخة تطلعها من أعماق قلبها:ألمى ـــآآآآآآآآآآآآآآآآآآآآ ..
.._.._.._..
نهاية الجزء ..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[19]|ـالتاسع عشر ..



جالسة على السرير اللي بحياتها ما تخيلت إنها بيوم بتجلس فيه ..!!


صدمتها بوجودها بهالمكان .. ما تجي شيء عند صدمتها باللي صار لها ..


تعلقت عيونها برجولها و هي تحركها بكل بطء وهدوء .. و الذكريات تمر على خيالها بشكل أبطء ..


..


ريتاج:قريبين بس لوجين قالت أنها شافت شيء تبيني أشوفه ..


..


قاطعتها البنت:لا تحاولين تطلعين نفسك كلنا في الهواء سوا يا – قالتها و الابتسامة الخبيثة ترتسم على وجهها:جنوو ..


..


سامية بكل غرور:يكفي عاد .. ترا لا دموعك ولا حتى حلفك بيطلعك من هنا .. أصلا غبائك اللي جابنا لهنا ..


..


بدر بعصبية:و هي خلت فيها بكرة .. البنت وش لها غير سمعتها ..؟!


..


بدر:أي ذكر و الشيطان بعينه واقف قدامي ..

..


قطع عليها .. صوت همسه:جنى ..!! .. جنى تسمعيني ..؟!


لمعة الدموع في عينه .. ما لفت تشوفه بس تعرف صوته ..


ما تبي تلف أو ترد لأنها عارفة إنها فـ الأخير محد مصدقها .. كلهم يسمعون لبدر و كلهم يثقون فيه .. أكيد قال لهم كل شيء ..


أبو بدر بنبرة ترجي:جنى .. ردي علي ..؟!


تنهد و هو يراقب الوضع من بعيد .. بنبرة كلها يأس:حاولوا معها الدكاترة قبلك بس ما نفع .. ما ترد على أحد ..!!


تنهدت بضيق أكبر .. رفع جسمه بعد ما كان منحني لها:طيب ما عرفتوا وش اللي صار معها ..


..


.. ألف على أبوه قصة ..! بس حتى لو كان يكذب المفروض يصدق كلام جنى .. بدر بكل ضيق:تبنيي أعيد لك نفس الكلام كل مرة ..؟!


ناظره بكل لوم:موب مصدق إلا لما أسمع منها كل شيء ..


حست بدموعها تخونها و تحرقها و هي تنزل على خدها .."لااااا يا بدر .. ليه .. ليه تقول له .. أنت أصلا تنتظر اللحظة اللي تحطمني فيها .. ليش يا بدر ليييييش" ..


قرب منها بدر و بكل خوف:جنى وش فيك ..؟!


نزل عيونه و بخوف أكبر من ولده:رح ناد له الدكتور .. أو شف لها أي سستر ..؟!


سارح بأفكاره و لا قاعد يسمع شيء من كلام أبوه .."و الله يا جنى مالي دخل .. ما كنت أبي شيء غير إني ..


قطع تفكيره صرخت أبوه:ما سمعت وش قلت لك .. أنا الغلطان أعتمد عليك ..!!- طلع أبو بدر من الغرفة بكل ضيق .. تلفتت يمين و يسار يدور أحد يساعد جنى ..


صحيح أنها مجرد دموع .. بس أكيد أنها ما جت من لا شيء .. زفر أبو بدر بضيق أكبر ..:من يومك و الهم مكتوب عليك ..!!


..


بعد لحظات الصمت الطويلة من طرف بدر .. قرب أصابعه المرتجف لخدها ..


مجرد ما لامست أطراف أصابعه خدها حست بشيء يحرقها .. لفت وجهها بعيد ..


..


ميل فمه بابتسامة استهزاء ما اخفت الحزن اللي بعيونه:يعني دارية عن اللي حولك بس متعمدة تسكتين ..؟!


خذت نفس .. و استمرت فـ طريق الصمت اللي اختارته من صحت من غيبوبتها ..


..


دخلت الدكتورة و قربت من جنى ..


أبو بدر بكل توتر:يعني هي تحس فينها ..؟!


الدكتورة و هي توجه نظرات تفحصية لجنى:أكيد تحس .. – قربت منها و حاولت تكشف على عيونها ..


بس جنى سحبت وجهها من بين أحضن يدها ..


لفت الدكتورة و بكل لوم:وعنيدة بعد ..؟!


أبو بدر بتردد واضح:طيب متى نقدر نطلعها ..؟!


الدكتورة:فـ أي وقت .. دامها طلعت من الغيبوبة سليمة و كل الإصابات اللي تعرضت لها مجرد رضوض و كدمات .. تقدر تطلع متى ما تحب ..؟!


لف بدر و كله رجاء يسمع ردها:ها وش رأيك جنى تحبين تطلعين و الا تقعدين كم يوم ..؟!


دقيقة .. ثنتين و ثلاث .. مرت طويلة على الكل لأنهم يتحرون ردها ..


بس جنى ... لا حياة لمن تنادي ..


لفت الدكتورة عليهم:فـ هالحالة محتاجة لدكتور نفسي ..؟!


بدر بكل عصبية:وش هالكلام دكتورة بنتنا موب مجنونة ..؟!


ناظرته مصدومة:معقولة في ناس للحين تفكر بـ الطب النفسي كذا ..!!


أبو بدر و هو معقد حواجبه:لا دكتور نفسي و لا غيره .. إنا نبي بنتنا فـ بيتنا ..


زفرت بكل ضيق و اليأس بصوتها:خلاص .. براحتكم .. أنا بشوف أوراقها و بكتب لها خروج .. عند أذنكم ..


فسح لها الطريق تطلع .. حتى هو مو طايق يسمع كلام زيادة يغث ..


ناظر فـ ولده و بكل تردد:أنا بروح للشركة .. برسل لك ريان تأخذونها للبيت ..


هز رأسه بالتأكيد من غير ما يرد ..




.._.._.._.._.._..




حطت رأسها بحضن عمتها و بكت بكل حرقة ..


ضمتها له أكثر و بنبرة لوم:يا يمة الدموع تعذب الأموات ما لك غير أنك تدعين له الله يثبتها عند السؤال ..


بكت و صوت شهقاتها يعلا .."أي سؤال و هي ميتة منتحرة ..!!" ..


مسحت عمتها نور على رأسها و همست:لا إله إلا الله .. لا إله إلا الله ..


..


بعدت عن باب لغرفة بكل هدوء ..


مشت مثل الحرامية و أخف منهم .. وصل لباب غرفتهم دخلت و سكرت الباب وراها ..


رافعة المرايا تتفحص بشرتها .. أسماء:ها بشري ..


نهى و هي متسندة جسمها ع الباب .. تنهدت بكل ضيق ..:على حطت يدك ..!


دفنت رأسه بالمخدة .. أميرة:ما تنلام البنت .. أول شيء أخوها الصغير و الحين أختها اللي ما لها غيرها .. و محد يدري عن أخوها الثاني ماصار له غير أسبوع طالع من المستشفى الله العالم يتقبل حياته و إلا يودع ..


قربت و جلست على طرف السرير و بنبرة أقرب للوم:وش الفال .. أعوذ بالله منك ..


تفاؤلوا بالخير تجدوه ..!!


لفت أسماء عليهم:بنات أنا صراحة طفشت كل شوي مأجلة فـ زواجي عشان عمي أبو ياسر ..


رفعت نهى رأسها مصدومة:وش هالكلام أسوم ..؟!


أميرة بكل اندفاع:و الله أختي صادقة كل ما ..


قاطعتها:هييي أنتي معها .. هاذي كتبت رب العالمين بتعترضون عليها ..!!


أسماء و لمعة الدموع بعيونه:والله حرام .. نفسيتي صارت فـ الأرض شوفي وجهي كله حبوب من القلق و التوتر كل ما عالجته يرجع ..


زفرت نهى بكل ضيق:وش نسوي يعني .. ما بيدنا شيء ..؟!


طقت الباب و دخلت بكل هدوء كعادتها .. الجوهرة:هااي بنات ..


ناظرتها أميرة بطرف عينها:وعليكم الهاي ..


دخلت و جلست على أقرب كرسي:وش فيكم متجمعين هنا ..!!


أسماء بكل ضيق و هي ترفع المرايا الصغيرة:نناقش قضية فلسطين ..


الجوهرة بكل ضيق:يوووه وش فيك أنتي و يا أختك أخلاق تجارية ..


فجرت ضحكة خلتها تطيح من على السرير .. أميرة:ههههههههههههههههههههههههه .. وين نوف عنك .. ههههههههههههههههههههههه ..؟!


ناظرتها بنص عين:مالت عليك بس ..


أميرة و هي تجلس ع الأرض:لا .. جوجو مو طبيعية ..؟!


ما عطتها وجه و لفت على نهى:نهوي و ينها نوف ..؟!


نهى ناظرت فـ ساعتها و هي توقف "الساعة 1 وين اختفت":رايحة أشوف وينها ..!! .. – ثواني بسيطة طلعت نهى من الغرفة و خيم الصمت ع الجو ..




.._.._.._.._.._..




رمت المخدة بكل طفش ..


من وراء السماعة .. فيصل:الحمد لله على سلامتها .. شفتي شلون الموضوع سهل ..!!


ريتاج بكل ضيق:أي سهل .. بدت يصعب اكثر و أكثر ..!!


فيصل بكل يأس:لييييش ..!!


ريتاج و هي تلعب بطرف المفرش بتوتر:لما ترجع للبيت ... بتعلمهم عن كل شيء ..!!


فيصل بقلة صبر:ايه عاد أنتي وش مسوية .. كذبة و ما توقعتيها تكبر ..


ريتاج:إن شاء الله أبوي و جدتي ما يكبرون الموضوع ..


فيصل بكل تفاؤل:خلاص .. دامها طلعت سليمة محد بيلومك ..!


زفرت بكل ضيق .."إن شاء الله يا رب ما تفضح اللي صار" .. كملت تسايره=تجاريه":الله يريح قلبك ..


فيصل:بعد عمري .. – لفت انتباهها هزت جوالها .. رفعته ..


حس بالمفاجأة و هي تقرا اسم "لوجين" على الشاشة ..


"هاذي للحين عايشة وينها فيه" ..


قاطعته:فصول .. لوجين تدق علي بـ رد أشوف وش تبي ..


فيصل بكل ضيق:لا تردين .. صار لنا فترة مرتاحين منها ما أبيها تسوي لنا مشاكل ..


ريتاج بكل توتر:ما عليه .. بـ رد .. إذا ما رديت بتحس ما أعرف أكذب عليها و بعدها بتسوي لي مشاكل ..


فيصل بكل استسلامية:خلاص .. خلاص .. أول ما تسكرين عطيني رنة .. و أرجع أدق ..


ريتاج:أوك حبي باااي .. – سكرت وردت بسرعة ..


لوجين بكل ضيق:سااااااااعة ..


ريتاج بكل توتر:كنت بعيدة ..!


لوجين بنبرة سخرية:من متى تصيرين بعيدة عن الجوال ..؟!


ريتاج:يوو .. داقة تتحرشين ..!!


لوجين بنبرة كلها هدوء:لا اشتقت لك .. -"إلا طفشانة"





ريتاج بكل تعجب: نعم ..!!


لوجين:ايه وش فيك .. بنكمل الشهر ما كلمنا بعض ..!! وين غاطة هااه ..؟!


ريتاج:أنتي عارفتني .. أنتي اللي وين غاطة ..؟!


لوجين:انا ويني يعني نفس الأماكن و نفس الناس و نفس المواعيد .. أنتي ما عاد تنشافين ..


ريتاج بكل خوف من ردة فعل لوجين:للحين شايل هم سالفة جنى ..؟!


لوجين و نظرة التفكير بعيونها:أي سالفة .. ايييييييييه .. للحين ..؟!


ريتاج:وش أسوي خايفة بكرة ..


قاطعتها:وش مخوفك .. سامية و خلينها تتراجع عن أقوالها و سكتنها بكم فلس وش اللي مشغلك بعد ..!!


ريتاج بكل صدمة:صدق .. متى هالكلام ..؟!


لوجين:من أسبوع وينك أنتي ..؟!


ريتاج:محد قال لي ..!!


لوجين بكل ضيق:تستهبلين من بيقولك .. الوحيد اللي متابع الموضوع بدر وهو ما يدري أصلا أننا نعرف عن هالموضوع ..


ريتاج بكل ضيق:و ليش ما قلتي لي ..!!


لوجين بعصبية:و هذا أنا قلت لك ..


ريتاج بعصبيةأكبر:الحين وش أستفدتي من هالموضوع هاااه ..؟!


لوجين بنبرة كلها غرور:اللي استفدت أن بدر و جنى صاروا بعاد من بعض ..


ريتاج و بعيونها نظرة تفكير:هم من يومهم مشاكل ..


ضحكت بكل سخرية:هههههههههههه .. يا حليلك يا ريتاج .. من جد نظرتك سطحية للي قاعد يصير حولك ..!


ريتاج و بعيونها نظرة توهان:وش قصدك ..؟!


لوجين بكل اندفاع:قصدي كل اللي قاعد يسويه بدر مجرد مسرحية .. عشان يجي اليوم اللي يكون فيه تحت سقف واحد مع جنى .. جولييت ..!!


ريتاج:هيييييي أنتي وش قاعدة تخرفين .. عمة وولد أخوها ..!!!!


لوجين بكل ثقة و غرور:أجل ليش يسوي مشاكل و يطلع كلام عنها أنها موب عمتنا عشانه يحبها ..!


ريتاج بكل صدمة:لوجين مستوعبة اللي تقولينه ..؟!


لوجين بكل غيض:نظرة الحب اللي بعيوني له ... شفته بعيونه لـ جنى ..


ريتاج و بدت تستوعب الموضوع:استغفر الله .. الله لا يخسف بنا وش هالكلام ..!!


لوجين:هاذي الحقيقة ..


ريتاج:لوجين لا تلعبين لي بمخي ..


لوجين:بكرة بيطلع كلامي صح و بتقولين لوجين قالت ..!!


ريتاج:طيب إذا ما طلعت جنى عمتنا وش تصير ..!!


لوجين:علمي علمك ..


ريتاج .. بدت تصدق القصة .. بكل حيرة:الشبه بينها و بين جدتي كبير ..!!


لوجين:أنا قلت مثلك كذا .. و صراحة ما تعبت نفسي بالتفكير .. بس أخوك ذيب و الذيب ما يهرول عبث ..!!


ريتاج:أنا مستغربة من هالشيء بدر جدّي و ما يحب يدخل نفسه بنقاشات و قضايا تافهة .. شلون ينزل عقله لعقل بزر و يقول لجنى هالكلام ..!!


لوجين:قلت لك الذيب ما يهرول عبث ..


سمعت صوت غريب من السماعة .. بعدت لوجين الجوال اتسعت ابتسامتها و هي تقرا اسمه ع الشاشة ..:رتوو باي باي ..


سكرت من غير ما تسمع ردها .. و ردت عليه:هلا والله بـ خلووود قلبي ..


..


نزلت ريتاج الجوال .. و كلام لوجين برن بأذنها .. هز جوالها و طلعها من دوامة التفكير ..


استغربت من الرقم .."بدون اسم" .. ردت و هي مترددة:ألوو ..


من وراء السماعة:الأخت ريتاج ..


ريتاج بكل ضيق .."رجال و يعرف أسمي ..!":نعم ..!


عيسى من وراء السماعة:العذر و السموحة منج أختي بس أنا دقيت عليك أسأل على لوجين .. صار لي فترةأكلمها ما ترد ..


ريتاج بكل خوف .."هذا عيسى .. يمة صوته يخوف وشلون تكلمه لوجين .. " بكل ربكة:مدري عنها .. صار لي مدة ما أكلمها .. صارت لنا مشاكل فـ عايلتنا ..


قاطعها:اهاا .. يعطيج العافية و سوري ع الاتصال المفاجئ ..


ريتاج:ممكن طلب ..؟!


ابتسم عيسى:آمري عيوني لج ..


ريتاج بكل غيض:ممكن تحذف هالرقم من عندك و ما عاد تدق عليه ..


عيسى:إن شاء الله تامرين آمر ..!!


سكرت الخط بوجهه .."هذا اللي كان ناقصني" .. طلعت نفس بكل راحة ..


همست:الحمد لله يا رب .. جنى طلعت منها .. و سالفة الهيئة انتهت ..!!


وقفت بكل حماس و توجهت للحمام .. توضت و صلت ركعتين شكر ..




.._.._.._.._.._..




رتبت الصحون فـ الصينية بكل ضيق .."اوووف .. أحد يجوع بهالوقت ..!!!" ..


..


دخل المطبخ من غير ما يتنح نح .. و لا فكر ولا واحد بالمية .. إن زوجة أخوه ممكن تكون ف المطبخ ..!


..


رفعت ريناد جلالها على رأسها و بكل عفوية ممزوجة بالعصبية:خير ..!!


وقف مصدوم فـ مكانه .. همس بعد ما استوعب:ريناد ..


..


ناظرته من وراء الجلال بكل غيض .. ما تشوف فيه غير الحقد و الغل ..


واللي يوضح بعيونه من يلتقي ببسام ..


..


نزل رأسه للأرض و تراجع للصالة ..


رمى نفسه على أقرب كرسي .. طلع باكيت السجاير .. "حتى لو خذيت سارة مستحيل أنساها" ..


ولع سيجارته .."ما عاد هي لي و لا في أمل أخذها .. !!" ..


خذا نفس .. و ارتسمت على وجهه ابتسامة شيطانية .."لا فيه أمل" ..


.


..


.


غطت نفسها زين و شالت صينية الأكل ... مشت بكل تردد ..


لمحته جالس فـ الصالة يدخن .. زفرت براحة لأنها معطيها ظهره ..


مرت بكل سلام و دخل الغرفة .. سكرت الباب و سندت كل ثقلها عليه ..


..


جالس على طرف الكنبة .. رفع رأسه أول ما سمع صوت الباب:ريناد ..؟!


ناظرته بكل لوم و كالعادة بنبرة حادة:من بيكون يعني ..؟!


ابتسم بإحراج:ما سمعت لك حس استغربت ..!!


قربت و نزلت الصينية بكل عصبية:وش تبيني أقول لك يعني ..!!


بسام و الإحراج بصوته:آسف تعبتك معي ..!!


ناظرته بكل تردد .. الأوقات اللي يأكل فيها تكون ليان صاحية و هي اللي تساعده ..


صح مر على زواجهم حول الأسبوع .. بس ريناد للحين مو مستعدة تسامح و تطيح الحطب ..


تكلمت بكل تردد:تبي شيء قبل ما أنوم ...!


ارتسمت على وجهه الف علامة استفهام .. نطق بعد دقايق صمت:سلامتك ..!


مشت بخطوات ثقيله لعند السرير و غطت نفسها و حاولت تنوم ..


..


تنهد بكل ضيق .."ياليتني انتظرت للصبح .. أنا تعمدت أطلب الأكل عشان توكلني بس الظاهر ما في فايدة ..!!!!!" ..




.._.._.._.._.._..




لبست مريولها و ضبطت شعرها .. بـ تسريحتها المعتادة ..


قربت من عند أمها و هي تلبس عبايتها ..:ها يمة تأمرين بشيء ..؟!


أم جمان و الابتسامة مرسومة على وجهها:سلامتس يا يمة ..


جمان و القلق بعيونها:متأكدة أنك بخير ..!!


أم جمان اتسعت ابتسامتها حتى تطمن بنتها:هذا قدامتس يا يمة ما فيني إلا كل خير ..


ابتسمت و القلق مسيطر على ملامح وجهها:أقدر أغيب اليوم .. ع ..


قاطعتها:وش تغيبين يا يمة .. موب كفاية الأيام اللي ضيعتيها على الفاضي ..


جمان بكل لوم:أي فاضي .. يا يمة .. أنتي عمري شوية عليك ..


ابتسمت بكل حب:روحي يا يمة .. الله يسهل دروبك و يوفقك ..


ابتسمت اخيرا:اللهم آمين ..- وقفت يا الله أنا طالعة ..


أم جمان:بحفظ الرحمن يا يمة ..


طلعت .. و رغم الابتسامة اللي ما فارقت وجهها .. إحساسها متخبط و كلها خوف على أمها ..


.


زفرت بكل ضيق .."وجودي بحياتها و عدمه واحد .. بس لو ما كنت أنا كان الحين هي بخير ..!!"




.._.._.._.._.._..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


رتبت سفرة الفطور .. ابتسمت له و هي تراقبه يقرب ..


جوري:صباح الحب حبيبي ..


رد لها الابتسامة و هو يجلس:أحلى صباح بشوفتك ..


جوري و هي تصب الشاي:إن شاء تكمل حلاوة هالصباح و تتم صفقتك على خير ..


نواف:ههههههههههه .. أنا مالي دخل كلها كم ورقة رتبتهم .. الشغل على رئيس قسمي ..


..:الفايدة بتطول الكل .. !!


نواف و هو يرفع الكوب:ايه و الله صدقتي ..- لحظة صمت خيمت ع المكان ..


تردد نواف يتكلم معها .."والله ذا الحمل لعب فـ نفسيتك لعب .. يوم مروقة و عشر معصبة .. أخاف أسألها و ترجع تعصب علي .. بس صار لها يومين ساكتة ع الموضوع ..!!


أقول نواف بتتعب من التفكير كأنك ناقص ..!!"


رجع يتكلم نواف و بكل تردد:وش صار على صديقتك ..؟!


رفعت رأسها:أي وحدة ..؟!


نواف يحاول يتصرف طبيعي:مغير اللي المفروض ملكتها تكون الخميس ..!!


جوري:ايه صح ما قلت لك ..؟!


نواف بكل اهتمام:وش صار ..؟!


جوري:جنى .. طلعت من الغيبوبة .. فقرروا يأجلون الملكة .. حتى تحضر ..


نواف و يعبونه نظرة سرحان:اهاا ..


جوري:لازم أزور جنى قبل لا تطلع .. متى تكون فاضي ..


دقيقة .. ثنتين و ثلاث .. لفت جوري على نواف:نواااااااااف .


انتبه لها:هااا ..؟!


جوري:أكلمك ..؟!


نواف بربكة:فكري مع الشغل ..


ناظرته بنص عين:الشغل ..!


نواف بعد تردد واضح:كنت أفكر بخالتك ..!


تنهدت بكل ضيق:و ليش تشيل هم ..؟!


نواف:اخاف لـ كلمتيها تصرّ تقابل أهلي ..!


ابتسمت بكل برود:لا تخاف حبيبي .. قلت لك أنا بس بسألها على اللي سووه فيني و غير كذا ما أبي شيء منها .. حتى و هي بغتني أرجع لهم ..


نواف و بعيونه نظرة شك:أخاف تغيرين رأيك .. بعد ما تسمعين منها شيء ..!


خذت نفس و بكل هدوء:نواف .. خلاص أنا قلت كلمتي لا تقعد تعيد و تزيد ..!!


ابتسم و هو يوقف:خلاص هذا أنا طالع .. بمر على محل الجزم عشان أجيب لك مقاس اصغر يعني بتأخر ..


ردة له الابتسامة:الله معك حياتي ..


شال كل أغراضه و طلع ..


تنهدت بكل ضيق .."الحمد لله إن الملكة تأجلت .. و إلا كان الله العالم وش بيصير فيني ..!" ..


زفرت بضيق أكبر و عيونها تطيح على جوالها .. فقدت جنى كثييير .. و ريناد من تزوجت قلت مكالماتها .. !!


ليان و فجر من يومهم مكالماتهم قليلة معي ..!! ..


همست:الله يصبرني على هالوحدة ..!!




.._.._.._.._.._..




نزل أغراضها و بكل حماس:نورتي البيت ..-اتسعت ابتسامة ريان و هو يشوف الراحة على وجه جنى من صحت من الغيبوبة ..


..


نقل بدر عيونه بين جنى و البيت .. يبي يشبع نظرة من شوفها بس حس بصعوبة .. نظرته لها بهالوقت ..


..


كالعادة الصمت هو كلامها .. البيت مثل ما هو .. ما تغير فيه شيء .. بس إحساس بداخلها يقولها في شيء ناقص ..


لفت على قسم أمها و توجهت له .. ثواني و اختفت من قدام أنظار بدر و ريان ..


..


لف ريان على بدر .. و بنبرة أقرب للترجي:بدر الله يخليك جنى موب ناقصة ..!!


بدر بكل عصبية:وش مناسبة هالكلام .. شايفني ماسك لها عصى ..!!


ريان بكل إحراج:لاء .. بس أبيك تقدر وضعها ..


لف وجهه لجهة الثانية:خلاص مالي دخل فيها ..


ابتسم بكل راحة .."أنت أصلا ما لك وجه ظلمتها بسالفة الهيئة و الحمد لله .. طلعت برائتها .. بس يا خوفي ترجع حليمة لعادتها القديمة ..


قطع حبل أفكاره .. صوتها الجاي من أعلى الدرج:صباح الخير ..


لف ريان و ابتسم لأخته:صباح النور ..


قربت منهم و هي تعدل عبايتها ..:وين بتروحون ..؟!


انسحب بدر لغرفته ..


ريان و هو يراقب أخوه:تونا جاييين ..!!


ريتاج و عيونها ع الشنطة بكل فضول:من شنطته ..؟!!


ريان و هو ينزل عيونه على شنطة جنى:ايه قصدك هاذي .. شنطة جنى ..!!


ارتبكت لثواني ..:جنى ..!!


ريان:ايه تونا طلعناها من المستشفى ..؟!


ريتاج بكل حيرة:أنا سمعت أبوي يقول أنكم بتجيبونها أمس ..!!!


ريان:شوية إجراءات عطلتنا و جبنها اليوم ..


بكل تردد:وش أخبارها الحين ..؟!


تنهد بكل ضيق:الحمد لله طيبه .. لكن ما تحكي ..؟!


ريتاج:صارت خرساء ..؟!


بكل اندفاع:لاء .. لاء .. لاء .. بس تأثير الصدمة ..


زفرت بكل راحة:أها .. – ثواني ارتسمت نظرة تفكير بعيونها .. رجعت تتكلم و ابتسامة عريضة ارتسمت على وجهها:توصلني للمدرسة ..؟! اليوم أمي طالعة بدري ..


ريان:طالعة و ذا الحزة .؟!


ريتاج:ايه .. أتوقع أنها عند خالتي خولة ..!؟


ريان:اهاا .. يا الله قدامي ..


ريتاج و هي ترفع الطرحة فوق رأسها:إن شاء الله ما أكون عطلتك ..


ريان:لا اليوم موب مداوم .. بس عندي مشوار بمره ..


ريتاج بكل فضول:وش هوو ..؟!


ناظرها بلوم:قدامي ..




.._.._.._.._.._..




نزلت عبايتها و جلست على الأرض ..


و بنبرة كلها إحراج .. أم عبد الرحمن:العذر و السموحة يا وخيتي .. ما قدرنا نساعد بفواتير المستشفى ..!!


ناظرتها أم جمان بلوم:لا وش دعوة .. معذورة يا أختي ..


ام عبد الرحمن و نظرة الفضول بعيونها:و الله أنه كان مبلغ كبير .. بس من دفعه ..؟!


أم جمان:الله يكثر فاعلين الخير .. و يجزاهم الف خير ..


أم عبد الرحمن بعدم اقتناع:اهااا .. قلت لي ..؟!


أم جمان .."عم جمان طلع لنا بوقته الله يحفظه لها" .. ناظرتها بنص عين:وش فيتس كأنتس ما عجبتس كلامي ..؟!


أم عبد الرحمن و هي ترفع الفنجال:لاا موب كذا .. بس المبلغ كبير .. مرررة كبير ..!!


أم جمان:ربك ما يضيع خلقه ..


أ عبد الرحمن بكل استسلامية:ونعم بالله ..


أم جمان تغير الموضوع:شخبار ولدتس و بناتس ..؟!


أم عبد الرحمن:الحمد لله كلهم بخير .. – بنبرة لوم:و لو إن عبد الرحمن زعلان شوي ..!!


أم جمان:افا .. ليش ..؟!


أم عبد الرحمن:وش مشقي بولدي غير بنتس .. أجل في المستشفى ما تعبره و حاقرته ..!!


أم جمان بكل لوم:الله يهداتس يا أم عبد الرحمن ... وش هالكلام ..؟! تبين بنتي تتقرب من ولدتس .. استغفر الله العلي العظيم ..


أم عبد الرحمن:أنا ما قلت كذا .. بس أبيها تعبره يمكن يحن قلبها و ترضى به ..


أم جمان:الله يخليتس يا أم عبد الرحمن .. سكري ع الموضوع لأنه منتهي ..


زفرت بكل ضيق:أنا أبي أعرف بس .. في أحد حاطه بنتس عينها عليه ..


أم جمان بكل ضيق:ايه فيه ..


شرقت بـ قهوتها .. و بكل غيض:من هووو ..؟!


أم جمان:الدراسة و المستقبل ..


ميلت فمها باستهزاء:البنت ما لها إلا الستر ..!!


أم جمان:أم عبد الرحمن .. لا تقعدين تعيدين و تزيدين .. أنا حرمتن تعبانة و مالي خلق للكلام الزايد اللي يحرق الأعصاب ..


أم عبد الرحمن و هي توقف:خلاص .. هذا أنا رايحة بكبري ..


أم جمان:افا .. وراتس زعلتي ..؟!


أم عبد الرحمن:ما زعلت و لا شيء .. بس مواعدة أم سعد أسير عليها .. جايبتن بضاعة جديدة ..


أم جمان:ايه .. اجل سلمي عليها ..


أم عبد الرحمن:يوصل إن شاء الله .. أجيب لتس شيء من عندها ..؟!


أم جمان:الله الحمد لله .. الخير موجود و زيادة ..


ناظرتها بنص عين .."صار لتس مدة و لا تشترين و لا تتدينين و كل شيء عندتس يتغير .. أكيد في أحد .. سكتي و إلا تكلمتي مصيري أعرف" .. – نزلت لعندها تسلم عليها:يا الله فـ أمانة الله ..


أم جمان:في حفظه ..


طلعت و سكرت الباب .. ناظرت طيفه بكل لوم ..


و همست:صاحبة فضل علي .. بس الله يستر منتس ..!!




.._.._.._.._.._..




ناظر في ساعته للمرة العشرين .."وينها تأخرت" ..


دخلت عليه فـ المجلس و جلالها فوق رأسها ..


وقفت ريناد مصدومة:ريان ..؟!


ابتسم:السلام عليكم ..


ريناد و الصدمة مسيطرة على ملامح وجهها:و عليكم السلام ..


ريان:وشو ما في تفضل .. قهوة شاهي ..!!


ابتسمت و هي تقرب منه و موب مصدقة نفسها:حياك .. حياك .. – لفت وراها و صرخت:ماريااااا ..


..


جتها ركض:نعم .. ماما ..!!


ريناد بكل حماس:جيبي القهوة و الشاهي ..


طلعت ركض:إن شاء الله ماما ..


جلست و هي تسحب مع يده و تجلسه:أخبارك و أخبار البيت ..؟!


ريان وهو يبتسم:الحمد لله كلهم بخير ..


ريناد بنفس حماس:الحمد لله ..


ريناد بعد تردد واضح:جيت أبشرك بخبر حلو ..؟!


ريناد مو مصدقة أبدا .."مقاطعني و لا يكلمني و فجأة يجي لعندي و عنده خبر حلو" ..:خير وشو ..؟!


ريان و ابتسامته تتسع:جنى طلعت اليوم ..


ريناد بفرحة ما لها حدود:والله .. الله يبشرك بالخير ..


ريان و هو يوقف:تسلمين ...


ريناد:على وين ..؟!


ريان:والله تعبان و محتاج للنوم .. بس ما هان علي أحط رأسي قبل لا أبشرك ..


ابتسمت له:بعد عمري .. الله يخليك لي و لا يحرمني منك ..


ابتسم لها ..


دخلت ماريا بصينية القهوة ..


ريناد:طيب اشرب فنجال على الأقل ..؟!


ريان و هو يتوجه لباب:ما راح أقدر أنوم .. يا الله سلام عليكم ..


رقبت و هو يبعد:وعليكم السلام .. – لفت على ماريا:خلاص رجعيه للمطبخ ..


رجعت تلف و بكل استسلامية:إن شاء الله مدام ..


..


طلعت نفس براحة .. على طول تذكرتها .. سحبت جوالها من على الكنبة و دقت ..


كلمتها بكل حماس:جووووووووري ..




.._.._.._.._.._..




فوق النص ساعة و هو يتلقب في سريره مو قادر ينوم .. قلبه و فكرة فـ الدور الأرضي ..


و بالتحديد في غرفة جدته عند جنى .. ناظر في ساعته .."ينزل أتطمن عليها بس .. يمكن أقدر أنوم" ..


.


..


.


دخلت على أمها و بعد الأحضان و السلام ..


استسلمت أم جاسم للنوم .. المريح للمرة الأولى من غيبة جنى عنها ..


غيرت جنى ملابسها بعد ما خذت لها شاور .. و طلعت برا فـ الحديقة ..


تجدد نفَسها و كلها أمل بـ ذاكرتها تجدد .. و تنسى ..


خمس دقايق .. عشر أو ربع ساعة .. ما تدري كم مضى لأنها موب فـ الواقع ..


و رجعها صوت بدر للواقع غصب ..


..:جالسة لحالك ..؟!


رفعت عينها .. حست بالخوف من تواجده المفاجئ .. أو ما لمحته و عرفته ارتسمت بعيونها نظرة حقد ..


جلس و الإحراج بعيونه ..:أخبارك الحين أكيد أحسن ..؟!


رجعت تلف وجهها لقدام .. و فضلت الصمت كالعادة ..


ثواني مرت عليه احتار وش يتكلم فيه .. و اخيرا نزل الإلهام عليه ..


بدر و الجدية بصوته:جيت أعلمك بشيء .. مع إني ماظنتي بيغير فـ شيء بس قلت لازم أقول لك .."لا يا بدر .. لاء الكلمات الخطأء في الوقت الخطأء" ..


نزلت عيونها لتحت .. و ما كان ردها غير الصمت ..


بدر بعد تردد كبير:البنت اللي تبلت عليك ..؟! – انتظرها ترد ..


"تبلت .. شلون يعني طلعت الحقيقة ..؟!" ..


كمل بعد يأسه من ردها:اعترف أنك ما لك أي ذنب .. و أنها تعرفك من زمان و تفاجأة من وجودك ..!!


"اعترفت .. الحمد لله يا ربي .. بس ..!! .. بس وش قصدة ما راح يتغير شيء .. يعني نظرته لي نفسها ..؟!" ...


بدر:طبعا أنا و ريان تكتمنا على الموضوع و محد يدري .. و الحمد لله طلعت الحقيقة قبل لا ينتشر الموضوع بين الأهل ..


بانت بعيونها نظرة حزن .."ايه أكيد هذا اللي يقصده ..-غمضت عيونها .."من متى يهمني رأيه أصلا ..!!" ..


بدر بكل خوف:جنى فيك شيء ..؟!


رجعت تفتح عيونها ناظرته بكل حدة ..


بدر بربكة:جنى وش فيك ..؟!! .. "أكيد فهمتني غلط" ..


خذت نفس عميق .. و قفت و تركت له المكان ..


سند رأسه لظهر الكرسي بكل تعب .."يا ربي ليه ما تضبط معي .. ليش لي جيت أكحلها أعميها ..!!!! ..؟! أنا الغبي اللي ..


قطع تفكيرها .. :السلام عليكم ..


عدلت جلسته:أهلين ريان .. وين كنت ..؟!


جلس ريان:وصلت ريتاج لمدرستها و رحت لريناد أبشرها ..؟!


رفع حاجبه مستغرب:ريناد ..!!


ريان:ايه موب أختنا بعد ..؟!


استغرب من أخوه .. لكن بدر مو من عادته يدقق فـ هالأمور:طيب ما داومت ..؟!


ريان:لا وين أداوم .. تعبان ..!!





وقف بدر:يا الله حتى أنا تعبان و بنوم ..>>> أبي أنوووم t_t




.._.._.._.._.._..




نهى و هي تناظر فـ أختها بكل تشكيك ..:وليش ما تبين تداومين عمتي ..؟!


نوف و عيونها بعيد عن أختها:مزاج .. مالي خلق ..


قربت منها:نوفوه .. وش كنت تسوين أمس بالحمام ..؟!


نوف و هي تبعد نهى عنها:يووه منك .. الناس وش تسوي بالحمام ..


نهى بتشكيك .. رغم فكرها الخالي:في فرق لما الناس تدخل بآخر اللي و تطول ..!!


مشت لغرفتهم:هاذي مشكلة الناس اللي تفكر مثلك ..


ناظرتها بكل لوم .. و راقبتها و هي تسكر الباب ..


..


قربت منها عمتها نور:صباح الخير نهى ..


نهى:صباح النور عمتي ..


نور و التعب بعيونها:ما رحت لجامعتك ..؟!


نهى:نوف ما راحت لمدرستها خفت عليها و قلت أجلس معها ..


نور:الله يصلحك بس .. وش تخافين عليها بزر ..


نهى:البزران أهون منها ..


نور:الله يعينك ..


نهى بكل فضول:ما رجعتي لبيتك عمة ..؟!


نور بكل تعب:و أترك لمى المسكينة لحالها ..؟! .. و الله ما يهون علي ..!!


نهى:صدقتي .. و المشكلة أنها ما تبي غيرك و إلا كان قلت لك اعتمدي علي ..!


نور:الله يعين ..


نهى:طيب و زوجك ..؟!


نور:الحمد لله .. عبد الله مقدر .. و بعدين الجلسة هنا و مقابل لمى أهون من الجلسة في بيت أهل رجلي ..


نهى:الحسنة الوحيدة اجل ..؟!


نور:ايه والله ..- تثاوبت و هي تبعد عنها:نهوي من غير أمر كأس كافي قبل لا يغمى علي ..


ابتسمت:من عيوني ..


نور و هي تدخل الحمام:تسلم ..-سكرت الباب وراها ..


..


تنهدت بكل ضيق و عيونها تطيح على باب غرفتهم .."الله يستر منك نوافاا" ..




.._.._.._.._.._..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



مددت رجولها على الكنبة .. مواعين الفطور ما تسوى .. لكن التعب لعب فيها بسبب الحمل ..


رن الجوال .. مدت يدها بكل تعب و رفعته ..


ابتسمت أول ما لمحت اسم ريناد .. ردت:هلا و ..


قاطعتها بكل حماس:جووووووووووري ..


جوري و هي تبتسم:يا الله صباح خير ..!!


ريناد بنفس الحماس:عندي لك خبر بمليون ..


جوري:لو عندي مليون .. كان ما عرفتيني ..!!


ريناد:يووه .. يا الله عاد لا تخربين جوي ..!!


جوري:يا الله قولي ولك اللي تبينه ..!


ريناد و هي تجلس:جنوو .. طلعت من المستشفى ...؟!


رجعت تنزل رجولها على الأرض من الحماس:قولي والله ..!


ريناد:ايه والله .. ريان أخوي أول ما وصلها جاء يبشرني ..


جوري:الله يبشرك بكل خير .. بس تعالي هنا موب ريان اللي ..!!


ريناد:ايه اللي كان مقاطعني بسبب زواجي من بسام ..


جوري بكل حماس:تصافيتو يعني ..؟!


ريناد:جاء لعندي فجأة و بشرني بالخبر .. و ما فتح سالفة التراضي .. بس شكلها علامة أنه رضى ..


جوري:الحمد لله .. اليوم يومك ..!!


ريناد:ايه والله للحين موب مصدقة ..!!


جوري:يا الله عقبال ما نفرح فيك انتي و بسام ..؟!


ريناد و فكرها يضيق بها:وش تفرحين بنا .. جوري وش تحسين فيه ..؟!


جوري:ههههههههههههههه .. قصدي تصيرين مثلي يعني ..


تلاشت الابتسامة من على وجهه و سكتت ..


جوري بكل خوف:رنود .. وش فيك ..؟!


ابتسمت و بكل ربكة:لا ما في شيء ..؟!


جوري بنبرة تشكيك:رنود لا يكون في شيء بينك و بين بسام ..؟!


ريناد و ربكتها تزيد:لا وش بيكون بيننا و إنا معاريس .. بس مدري تفاجأت ..


جوري:اهاا .. طيب ما أعطلك أكيد حبيب القلب عندك ..؟!


ابتسمت و الربكة للحين مسيطرة عليها:أوك بروح أفطره ..


جوري:الله معك ..


ريناد:سلام ..- سكرت الخط و نزلت الجوال .. رهبة غريبة تملكتها فجاء ..


..


و قفت و توجهت لغرفتها بدون تفكير ..


شوق .. حنين .. حب .. خوف .. مشاعر كثير تختلط بداخل ريناد أول ما يجي بسام على بالها ..


بس من توقف قدامه .. ما تشوف فيه غير الخاين .. الغدار ..


..


حس بصوت الباب ينفتح رفع رأسه .. و انتظر ما حب يسأل لأنه يعرف رد ريناد بنبرتها الحادة ..


ريناد بكل تردد:تبي تفطر ..؟!


ابتسم:ايه ..


كلمتها بنبرتها الحادة اللي اعتادت مسامعه عليها:خمس دقايق و يكون عندك .. بس إن شاء الله تكون تعلمت تأكل لحالك .. عقب أمس ..؟!


ابتسم بكل إحراج .. و هو يذكر نرفزتها أمس بسبب ثوبه اللي توصخ من الأكل:إن شاء الله ..


وجهت له نظرة حارقة و طلعت لبرا ..


تنهد بكل ضيق .."الله يصلحك" ..


..


تنهدت بضيق أكبر من وراء الباب .."يااا رب" ..




.._.._.._.._.._..




رن الجرس يعلن بداية الفسحة ..


لفت أروى على جمان .. :دوبااااااااااااا وحشتيني ..


رمشت بعيونها .. و بنبرة غرور:احم احم ..


قربت غزل منهم:جد يالدبة وش هالغيبة ..؟!


لفت كلها عليهم:و الله غصبن علي أمي تعبت و دخلت المستشفى ..


شهقت غزل:سلامتها ألف سلامة ..


جمان:الله يسلمك ..


أروى:بعد عمري وش صار فيها ..؟!


جمان:مشاكل فـ القلب سوو لها عملية و الحمد لله بخير ..


غزل:يا قلبي .. ليش ما قلتي لنا نقوم بالواجب .. ؟!


جمان:أدري ما تقصرون .. بس قلت ما له داعي أزعجكم و أنتوا بعد مشغولين ..


غزل:إذا عرفت فجر .. بتشرشحني ..!!


أروى:خلاص .. بنزوركم فـ بيتكم ..


جمان مع ابتسامة عريضة:تشرفون .. بس قبل لا تضيعون السالفة وين مختفين ذيك الأيام ..؟!


تبادلوا .. أروى و غزل نظرات الخوف ..


جمان بقلق:وش فيكم ..؟!


ابتسمت أروى:توفت وحدة من أقاربنا و اضطرينا نوقف بعزاها ..


جمان:إن لله و إن إليه راجعون .. عظم الله أجركم ..


أروى:أجرنا و أجرك .. – ناظرت غزل في أروى بكل استغراب ..


جمان:الله يصبركم ..


أروى:الله يصبر أهلها .. و إلا إنا وش علينا ..


غزل:ايه والله ..


أروى بكل حماس:المهم باركي لـ غزوول ..


غزل بكل صدمة:خيييييييير ..!


جمان بنفس حماس أروى:على وشو ..؟!


أروى:خطبناها لأخوي ..


غزل بكل ضيق:ترا توني ما بعد فكرت .. لا تفضحين ..؟!


رفعت حاجب:ليه عندك نية ترفضين ..؟!


جمان و هي توقف:أروى موب عشانكم قرايب تضغطين عليها .. ؟!!


أروى:وش فيك أمزززح ..- لفت غزل على مكان البتول ..


"الحمد لله أنها غايبة و إلا كان سوت لي سالفة و نقلت الخبر لمياف ..!!- تنهدت بكل ضيق"يا ربي وش أقول له ..؟!"


..


مرت جمان من قدامهم:عن أذنكم دقايق ..


تقدمت غزل و جلست مكان جمان .. همست:ليش ما قلتي لها عن ألمى ..


أروى:وش فيك البنت فرحانة بـ أمها تبين ننكد عليه و بعدين العزاء خلص ..


زفرت بكل ضيق:جمون بتتضايق حيل .. ألمى كانت قريبة منها ..


أروى:هذا قضى ربك بعد وش بيدنا .. – دقايق صمت مرت بينهم ..


رفعت أروى حاجب ..:تعالي هنا أنتي صدق بترفضين ترووك ..؟!


غزل بربكة:مدري .. أفكر ..


أروى:وشلون تفكرين ..؟!


غزل بعصبية:أروى وش فيك هذا زواج موب لعب ..


أروى:خلاص .. خلاص فهمت .. – وقفت قومي نشتري لنا شيء قبل لا تخلص الفسحة ..




.._.._.._.._.._..




جالسة على الأرض و مسندة ظهرها ع السرير ..


صور كثير متنثره حولها و رماد السجاير مغطي طرف بنطلونها الجينز ..


زفرت البتول بكل راحة .. و هي تقلب صور .. "طيبة" ..


الصور اللي خذتها من شخص عينته يتجسس عليها ..


همست و الدخان يتطاير من فمها:غيرتي عنوانك على بالك ما راح أقدر أجيبك ..!!


"الشيء الوحيد اللي متحسفه عليه .. اليوم اللي تهاوشت مع مبارك عشان أطلع و أدور عنوانكم ...!"


..


صور قدام باب بيت متواضع .. و صورة قدام مشغل تشتغل فيه .. و صورة ثانية قدام عمارة كل يومين و ثلاثة تزورها ..


..


طاحت عينها على صور .. أول مرة تشوفها أو ما انتبهت لها لأنها ما فيها سواد العباية ..


رفعتها مصدومة .. "نايف على كرسي متحرك" ..


فجرت ضحك هستيرية:هههههههههههههههههههههههههههههههههههههه ..


همست و الابتسامة الخبيثة مرتسمة على وجهها:صرت عاجز ..!!! .. – زفرت بكل راحة:حتى أنت بتكون نهايتك مع أختك على ايدي ..!! ..


رن جوالها يقطع جوها .. اللي مندمجة فيه من صحت ..


ردت من غير ما تشوف الرقم:ألووو ..


مبارك بعصبية:بتووول ..؟!


البتول:أهلين حبيبي ..!!


مبارك:ليش غايبة اليوم بعد هااا ..!


البتول:حياتي .. الحين داق من شيكاغو عشان تقول ليه ما داومتي ..؟!


مبارك هدا من نبرة صوته:يا عمري .. ابيك تخلصين هالسنة على خير .. و تجين لعندي هنا ..


البتول:لا تخاف حياتي حتى لو رحت و أنا مو مذاكرة بنجح ..


مبارك بكل ضيق:لا تعتمدين على غيرك هنا محد بـ يساعدك ..


البتول:لا تخاف علي حبي لي حزت الحزة دبرتها ..


زفر بكل ضيق:نشوف ..!!


البتول و هي مستمرة تقلب فـ الصور بمتعة مجهولة:اممم .. داقة عشان كذا بس ..


مبارك:وحشتيني يا قلبي ..


ضحكت:هههههههههههههه .. بعد عمري حتى أنت أكثر ..


مبارك:حياتي .. أنا مضطر أسكر .. يا الله باي .. باي ..


رمت الجوال بعيد عنها .."داق تطمن إني فـ المدرسة أو إني مع أحد ..!!" ..


ابتسمت بكل استهزاء:مقيولة .. كلن يرا الناس بعين طبعه ..!!




.._.._.._.._.._..




رمت شنطتة المدرسة على السرير بكل ضيق ..


:اووووووووووووووووف ..


رن الجوال .. ركضت له .. أول ما لمحت أسمه رجعت تعفس وجهها ..


ردت لوجين:اهلين حبيبي ..


من وراء السماعة .. عيسى بكل عصبية:أنتيي ويييييييينج هاااه ..؟!


لوجين تتصنع الزعل:حبيبي وش فيك معصب كذا .. أنا قد قلت عن الزحمة اللي أنا فيها ..


عيسى بنفس مستوى العصبية:زواج أخوج من أسبوع و شوي مخلص .. عزاء صديقتج من خمس أو ست أيام قاضي وش عندج بعد ..


لوجين:حياتي هالأيام مراجعات و إختبارات دورية .. أنا وش أترك وش أسوي ..؟!


زفر بكل ضيق:حتى ولو خمس دقايق بتضرج ..؟!


لوجين:والله ما تغلى عليك .. بس ما أحس بنفسي و أنا أذاكر .. حتى الجوال أحطه ع السايلنت الساعة تسع .. ألتفت عليه ثلاث الفجر أشوف مكالماتك ..


عيس بنبرة أهدا:طيب ليش ما ترجعن تدقين ..؟! أقلها عطيني رنة ..!!


لوجين بكل ضيق:أخاف أزعجك عيوني ..


عيسى .. بدا يلين:بس يا حياتي ما يصير .. أظل طول اليل أحاتيج و قلقان عليج ..!


لوجين بدلعها المصطنع:بعد عمري أنتي .. خلاص من اليوم و رايح بعطيك رنة أطمنك علي و فـ نفس الوقت ما اتعطل عن دراستي ..


عيس:أوكي .. حلووو ..


ابتسمت:يا الله عيوني .. حد ما أغير ملابسي و أنزل أتغدا و أنوم لي شوي ..


عيسى:طيب عيوني .. الله معج ..


لوجين:باي ..- سكرت السماعة و رمت الجوال بكل ضيق ..


همست بكل ضيق:اووف . صدق أنه نشبة ..!!!!




.._.._.._.._.._..




جلست من النوم و هي تحس بصداع فظيع ..


ليش ما يصدع رأسها و هي طول الليل و النهار بكاء على أختها ..


وقفت لمى و هي تحس بتوازنها موب طبيعي ..


طلعت من الغرفة .. البيت هدوء و ما فيه حس .. الكل جالس بالمجلس يتغدا ..


توجهت للمطبخ .. حاولت تصلح لها شيء لكن عجزت و رجعت تجلس ..


..


صوت ضحكتها سبقها .. دخلت المطبخ و تفاجأت من وجودها ..


همست منى:السلام عليكم ..





ردت بنفس الهمس بس كله تعب:و عليكم السلام ..


صبت لها كأس موية .. قررت تطلع .. من أول يوم دخلت فيه لمى لبيت العايلة و هي تحاول ما تحتك فيها على قد ما تقدر ..


ما طاوعها قلبها تتركها فـ هالحالة .. رجعت منى تدخل المطبخ ..


و بكل تردد:فيك شيء لمى ..؟!


هزت رأسها بالنفي:لاء ..


جلست قبالها:وجهك أصفر وواضح عليه التعب ..!!


ارتسمت على وجهها ابتسامة باهتة:ما نمت زين ..


منى و القلق بدا يوضح بعيونها:طيب تبين أعطيك شيء .. أحط لك من الغداء ..


لمى بكل ربكة:بس كوب حليب ..!


وقفت منى و شبت النار على بريق الموية .. بدت تجهز الكوب ..


ناظرتها لمى بكل حزن .."يا ترى أمي وش قاعدة تسوي .. هي درت أصلا عن اللي صار .."


تنهدت بكل ضيق و الدموع تغرق دموعها .."ألمى ماتت مستحيل" ...


لفت عليها بعد ما سمعت صوت تنهيدتها .. قربت منها و هي تلمح دموعها تنزل ..


منى و الحزن يخنق صوتها:أذكري ربك يا لمى ..


لمى و صوتها يختنق أكثر:مستحيل تكون ماتت ..!!


منى تبلع ريقها حتى ما تنهار مع لمى:الموت حق .. و اللي صار لـ ألمى ابتلاء لك .. قوي إيمانك بربك ..


دفنت وجهها بين كفوف يدها .. و انهارت بكاء من جد و جديد ..


لثواني حست بفكرها يخونها .. قربت بكل تردد و بطء و ضمتها ..


.


..


.


مشت على أطراف أصابعها حتى ما يحس أحد بها و هي تبعد ..


دخلت نوف لغرفتها .. طلعت الموس من تحت ملابسها ..


دخلته فـ جيوب بنطلونها .. و طلعت و هي تحاول تمشي طبيعي .. لكن ملامح وجهها فضحتها ..


نادتها من بعيد:نواافا ..


ناظرتها نوف بكل احتقار .. كالعادة:وووع يا شين اسمي .. خير يا الدلوعة ..


قربت منها الجوهرة:نوف وش فيك .. هالأيام متغيرة ..؟؟!!


قاطعتها:وش تبين أشوتك و أبكس فيك عشان تعرفين إني طبيعية ..


الجوهرة بخوف:لاااء .. بس هالأيام هادية .. بشكل مو طبيعي .. و الله اشتقت لهبالك الأول ..


ناظرتها بنص عين:أقول عمة .. توكلللي ..


الجوهرة بكل ضيق:نوف والله كلنا نحبك .. بس أنتي دايم تتهاوشين مع الكل و خاصتن أنا ..


نوف بكل ضيق:ياااااالييل .. بنقعد أي لف يو و يو لف مي ..!!


الجوهرة و لمعة الدموع بعيونها:نوف يا السخيفة أتكلم جد ..


نوف و هي رافعة حاجب:أقول سالي خانوم روحي نومي فـ حضن ماما طيب ..


مشت لبعيد عنها .. و دخلت للحمام ..


..


نظرتها الجوهرة بكل ضيق .."ياربي لا الكلام العربجي و لا الرومنسي يجيب فايدة معها!!" ..


.


سندت ظهرها بظهر الباب .. غمضت نوف عيونها لثواني ..


رجعت تفتحهم و على وجهها ارتسمت ابتسامة استهزاء و هي تطلع الموس ..


"بنشوف يا مشاري من اللي كلمته بتمشي" ..


همست:ألمى موتت نفسها و ارتاحت و أنا همي ما راح أخلص منه إلا لما أموت ..




.._.._.._.._.._..




نهاااااااااااااااية الجزء ..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الـ|[20]|ـالعشرون ..



حال الدنيا .. الحزن خذا مكانه بين المخاليق بس الفرح يزورهم مثل الغريب ..


فـ بيت أبو بسام ..


أجساد هنا و قلوب هناك .. ناس قلوبها ترقص من الفرح و ناس قلوبها تتراقص على أنغام الألم ..


زفرت بكل ضيق .. و هي ترفع عيونها بكل بطء خايفه تتفاجأ و فعلا انصدمت من نفسها ..


بحياتها ما حطت مكياج إذا بالغت لمسات بسيطة ما تبين ..


و رغم أنه خفيف بس تحسه مغيرها و مجبورة تحطه لأن اليوم ملكتها ..!!


انطق الباب يقطع لحظات تأمل ليان لـ وجهها .. :ادخـــــــــل ..!!


دخلت ريناد و فجر وراها ..


ريناد مع ابتسامة عريضة و نبرة فرح بصوتها:الحمد لله اللي قر عيني بشوفتك عروس ..


ليان و الإحراج على وجهها بس تحاول تكون طبيعية على قدر ما تقدر:يالله عاد .. تحسبنها مثلك ملكة و زواج تراها ملكة بس ..!!


فجر بكل تأمل:ما علينا أهم شيء فرحنا .. من يصدق عقب ذيك الأيام اللي مرت علينا نفرح .. !!


ليان و بعيونها نظرة اهتمام:جدتي جت ..؟!


فجر و ريناد مع بعض و بكل حماس:ايه .. – ناظروا بعض و ضحكوا على أنفسهم ..


ابتسمت ليان:وجنى ..؟!


فجر رغم ابتسامتها ما قدرت تخفي نبرة الحزن بصوتها:لاء .. توقعت ما تجي .. أنتي شفتي حالتها يوم رحنا نزورها بعد ما صحت .!!


ريناد بنبرة كلها ألم:حسبي الله على اللي كان السبب ..


فجر:ايه والله ..


ليان بكل يأس:خسارة ..


انطق الباب بكل هدوء .. ريناد:أدخل ..


دخلت مع ابتسامة عريضة:صرت من أهل البيت ها ..؟!


فجر:جوري .. هلا و غلا ..!


دخلت و سلمت عليهم .. جلست على طرف السرير و هي تداري على بطنها:شفت بنت عمكم هاذي اللي أسمها أروى .. و على قولتها صرت من أهل البيت .. دلتني الطريق و جيتكم ..


غياب جنى نقص من فرحتها بس وجود كل حبايبها حولها يعوضها .. ليان بكل فرحة:حياك البيت بيتك ..


جوري و نظرة الاستغراب بعيونها:وينها جنى ما شفتها تحت و موب معكم؟!


فجر:ما جت .. في بيت خالي أبو بدر .. للحين تعبانة ..


جوري بكل حزن:و أنا اللي كنت معلقة كل آمآلي إني بشوفها اليوم ..!!


ليان بنبرة لوم:يعني ما جيتي عشاني ..؟!


جوري بكل حماس:لا والله أنتي عزيزة و غالية ...


رجعت تبتسم و هي تقاطعها:ما يحتاج أدري .. امزح معك ..


جوري:شكلك بالفستان مع مكياج الناعم .. معطيك أصغر من عمرك ..


ريناد بلوم:أقولها .. حطي مكياج ثقيل مثل الخلق تقول لاء أول مرة يشوفني أبيه يشوفني مثل ما أنا ..


جوري:والله أنها صادقة ..


وقفت ريناد و بنبرة لوم:أقول لا ترفعون ضغطي أنتوا الثنتين ..-ابتسمت بخبث:يالله على تحت عشان يدخلونك عند العريس ..!!


ناظرت في ساعتها المرصع بالألماس ... الشيء الوحيد اللي خذته من أمها .. أو هي عطتها اياه .. عشان ترفع رأسها عند حمولتها ..!! .. "أكره تفكيرها السطحي" ..


راقبت ليان عقارب الساعة و بكل تعجب:ألحين؟!


فجر و هي رافعة حاجب:أجل تبين تدخلين عليه الساعة 12 بالليل ..


ليان و هي معقدة حواجبها:أعوذ بالله وش فيكم علي ..؟!


.. فجر و ريناد شابين فـ ليان .. على طول مبينه أنها ما يهمها كل اللي قاعد يصير ..


عكس داخلها .. أعصابها تحترق من التوتر ..


غمزت جوري لـ ليان:ما عليك أنا معك ..


طقت الباب بسرعة و دخلت .. أروى بعصبية:وييييييييييييييينك .. اقلقنا سطاموه .. وين ليان و ينها اووف منكم ..!! – طلعت بسرعة حتى ما يفوتها شيء من الوناسة اللي تحت ..


فجر بنبرة لوم:كل العالم تتغير إلا هي ..!!




.._.._.._.._.._..




في بيت أبو ياسر .. لمى مو قادرة تستوعب اللي صار و الحزن مخيم على جو البيت .. خسارة ناصر ما كانت بسيطة و موت ألمى أكبر من فاجعة ..


..


منسدحة على سرير بنت عمها نوف .. السرير المفضل لها .. لأنه بآخر الغرفة و بالزاويا ..


بعيد عن الناس .. و السرير الوحيد اللي كانت تحب ألمى فـ هالبيت ..!!


قربت منها نهى و بصوت مهموس:و أخرتها معك؟!


رمشت لمى بعيونها و اكتفت بالصمت جواب لبنت عمها ..


نهى:لموو .. لا زعلك بيرجع ألمى و لا بيغير شي من اللي صار ..؟!


زفرت بكل ضيق:اتركيني لحالي ..


نهى:أمس طول الوقت جالسة لحالك و اليوم بتجلسين لحالك و بكرة و بعدة و نهايتها معك .. !!


إذا ما همك إنا اللي قلوبنا عليك و لا أبوك اللي شايل هموم الدنيا فوق رأسه على الأقل ناظري أخوك ياسر اللي عندك بالدنيا كلها ..!!


جلست لمى .. من لحظة بس حست أنها رجعت للدنيا .."ياسر شلون نسيته" لفت على بنت عمها و بكل خوف:ياسر وش فيه؟!


نهى و نبرة اللوم بصوتها:صار له يومين مو راضي يأكل يقول إذا ما كليتي معه ما راح يأكل و أنتي مو راضية تتحركين من مكانك بس ..


وقفت لمى و طلعت من الغرفة توجهت لشقة أبوها .. و نست أنها فـ بيت جدها اللي الكل داخل و طالع فيه .. ما همها منظرها و لا همها من تقابل فـ طريقها ..


و كل اللي شغل بالها أخوها .. أخوها الي مو مستعدة تخسره بعد ..





..


.


رفعت نهى رأسها و هي تراقب أختها تقرب منها:لو إني دارية كان سمعت شورك يا نويفة من زمان ..


رمت نفسها على السرير .. و بنفس نبرة الـ لا مبالاة اللي تنسمع منها دايم:أبيها بس تفارق عن سريري ..!!


ناظرتها نهى و بكل لوم:موب راجعة لغرفتك فوق ..!!


ريحة رأسها على مخدتها .. اشتاقت لها موت .. صار لها خمس أيام ما نزلت رأسها عليها بسبب احتلال لمى لسريرها .. :لما يطلع أخوك من الشقة أدخلها أنا ..!!


زفرت بكل ضيق:أنتي تعرفين إن ناصر موب راضي على زواجك من مشاري بس هاذي وصية ..!!


غمضت عيونها بكل راحة .."ليش يا جدي تسوي فيني كذا بعد ما كنت أقرب لك .. من بينهم تعاقبني بدال ما تجازيني .." ..


نهى و اليأس بصوتها:ناصر حاول مع مشاري بس مشاري رأسه يابس و رافض يطلقك ..


ميلت فمها بابتسامة استهزاء:وش يبغى أكثر من كذا .. عروس و بيت و لا من غير مهر و لا خساير ..؟!


عقدت حواجبها بكل ضيق:من قالك إن مشاري موب دافع لك مهر ..!!


لفت عليها:و ولد الفقر من وين له فلوس ..؟!!


نهى:حتى لو كان زواجك منه وصية مو معناتها ما يدفع فيك .. أصلا ناصر تفاهم معه .. و دام زواجكم ما راح يتم الا بعد ثلاث سنوات يعني بعد ما تتخرجين من الثانوية .. قدامه وقت يجمع مهرك ..


اتسعت ابتسامة الاستهزاء أكثر:و كم بيدفع فيني .. عشرة و الا خمس طعش ..؟!


زفرت بكل ضيق .. أختها يأسه من الدنيا و بتخليها تيأس مثلها ..:للحين ما اتفقوا بس مستحيل ناصر يرخص بك ..!!


رجعت تغمض عيونها .. و تحاول تبعد مشاري من رأسها .. ما تبي بالها ينشغل غير بهاللحظة .. راح تنوم فـ أحضان سريرها اللي فارقته من خمس أيام ..!!


مر خيال ألمى على فكرها .. و تذكرتها و هي فـ حضن سريرها بأيام عزاء أخوها .. خذت نفس عميق ..


"مستحيل أموت و أعذب نفسي بالآخرة .. عشان إنسان تافه مثل مشاري .. "


رجعت تفتح عيونها وشرارة الشر تتطاير منها .."إن ما كرهتك فـ عيشتك ما أكون نويفه يا مشاريوه .. !! "




.._.._.._.._.._..




همست فـ الجوال و عيونها تراقب الناس ..:فيصل خلاص ..!!


ابتسم:وش فيك خايفة ..؟! اللي يشوفك يقول الحين الكل قاعد يتسمع لك ..


زفرت ريتاج بكل ضيق:هذا اللي حاصل .. أنت بس لو تشوف صديقات أمي ما بقى أحد ما قطعوه تقطيع فـ الحش ..


فيصل:من كانت الدنيا و هذا طبع الحريم ..!!


ريتاج:ايه عاد أنا موب ناقصة يسمعون شيء و يقومُوُن أمي علي ..


فيصل:الحين صار لك ثلاث أيام ما تكلميني عشان هالملكة .. و الحين كل شيء انتهى ..


ريتاج بكل توتر:لاء كل شيء توه يبداء .. يا الله بروح بنت عمي تقرب مني ..


فيصل:رتووج وشفيك .. خايفة و كأن ..


سمع صوتها من وراء السماعة ..


أروى:رتوج .. تقول خالتي أم بدر وصلي جدتي لعند الباب عشان ريان أخوك هو اللي بيأخذها ..


ابتسمت ريتاج بكل إحراج:طيب .. طيب .. دقيقة بس ..


أروى و هي رافعة حاجب:من تكلمين هااه ..؟!


تصنعت العصبية رغم الخوف:و أنتي وش دخلك ..؟!


أروى:ما لي دخل .. بس صديقتك ذي ما تعرف أنك مشغولة و إلا ما عندها ذوق ..؟!


رصت على أسنانها و بكل ضيق:أرووووووووى ..!!


أروى و هي تبعد:خلاص .. خلاص .. بروح أوصل جدتي لعند قسم الرجال .. بس تعالي عشان تطلعينها لأخوك ..


رجعت تكلمه بكل لوم:ارتحت ..؟!


فيصل و هو مبتسم:يا الله يا الله بسكر ..


ريتاج:باي ..- سكرت و راحت ركض لقسم الرجال بعد ما لمحت .. أروى توصل جدتها لعنده ..


..


.


..




قبلها بدقايق ..


أكثر من عشر دقايق مرت و هي جالسة معها .. لا هو اللي نطق و لا هي اللي تكلمت و لا حتى همس ..


..


حست ليان على نفسها .. لفت على راكان شافت نظرة السرحان بعيونه .. "شكله هو اللي مغصوب موب أنا من دخل و هو ساكت حتى مبروك ما قالها .. الغلطة غلطتي لما وافقت .. استغفر الله العلي العظيم بس .. متى تخلص الربع ساعة و أطلع من هنا " .. تنهدت بكل ضيق و هي تندب حظها .. و بعدت عيونها من عليه ..


..


أفكار و ذكريات .. تروح و تجي على باله ما صحاه منها غير صوت تنهيدتها ..


لف عليها و همس في خاطره"شكله زعلانة .. معقولة يكونون أهلها غصبوها علي .. ليش لاء .. كل شيء جايز .. بس ما كأني من دخلت ما قلت شيء .. >> بدري ..


.. يا خوفي اسمعها مثل اللي قلته لمرام و أشوف نفس النهاية .. " تنهد بضيق و هو يحاول يطرد ذكرى مرام من على باله .. و رجع يبعد نظره عنها ..


..


رفعت رأسها و رجعت تناظر فيه .. صوت تنهيدته كان أكثر من مسموع ليش ما تسمعه و ما في غير صوت أنفاسهم اللي محتل المكان بهاللحظات ..


لكن هالشيء نرفز ليان لأبعد الحدود .. وقفت بدون أي مقدمات مشت كم خطوة اتجاه الباب ..


استوقفها .. بكل تلقائية من دون تفكير:على وين؟!


ليان و هي تحاول تمسك أعصابها:في غيرك يبي يشوفني .. – خلصت كلمتها و طلعت بسرعة ..


وقف متنح لثواني .. وش اللي صار وش اللي سوته ليان .. لاااء وش اللي سواه هوو .. رمى بثقل جسمه على الكنبة .. حس إنه خرب كل شيء قبل لا يبداء أي شيء ..!!


..


.


هزت ليان رأسها و هي تحاول تبعد صورة اللي صار عن بالها ..


"غبية من جد غبية يوم فرطتي بنفسك عشان كلام الناس و الانتقام أنا من متى هالأشياء التافهة تهمني ..!!


حست بشخص قريب منها .. رفعت رأسها و ابتسمت غصب ..


ابتسمت الجدة .. أم جاسم:مباركة يا يمة ..


قربت ليان و ضمتها:الله يبارك فيك يا يمة ..


أم جاسم من كل قلبها:روحي يمي جعل ربي يقر عينتس بشوفت عيالتس و عيال عيالتس ..


ابتسمت ابتسامة عريضة:و تشيلينهم بعد ..


أم جاسم:ايه يا بنتي .. ما عاد بقي في العمر كثر ما مضى الله يحسن خاتمتنا ..


ليان:الله يطول بعمرك ..


أم جاسم:الله يكتب كل خير .. يالله يا يمة أنا راجعة للبيت جنى هناك لحالها و ما أبي أخليها أكثر من كذا ..


ليان و الابتسامة ما فارقت وجهها:في حفظ الله .. و سلمي لي عليها ..


أم جاسم:يوصل يايمة .. – لفت بتكمل طريقها ..


ليان:أساعدك يمة ..


أم جاسم:ما يحتاج .. أنتي وراك معازيم يبون يشوفونتس .. أنا ريان بنتظرني وراء هالباب ..


..


.


دخلت ريتاج لقسم الرجال تبي تلحق جدتها حتى تساعدها ..


استغربت من وجود ليان .. بكل تعجب:ليان .. متى طلعتي ؟!


ليان:توني ما مر خمس دقايق حتى .. !!


ريتاج:كنت جاية أساعد جدتي و استعجلك عشانها تبي ترجع للبيت ..!


ليان:شفتها و سلمت عليها ..


ريتاج بحماس:صدق ..!! .. أجل يالله الحريم بيموتون على شوفتك و الا صديقات أمي الغيض بيوقف قلوبهم ..


ليان:خلي عنك سوء الظن ..


ريتاج بكل غرور:والله إني صادقة ..




..


.




بين المعازيم .. ريناد و جوري جالسين مع بعض .. في دخّلت ليان ..


جوري .. يدها على بطنها مع أنه للحين صغير بس المغص ما رحمها .. ابتسمت تحاول تخفي وجعها:ما شاء الله تبارك الرحمن .. وجه ليان منّور ..


ريناد و عيونها معلقة بـ ليان:و اخيرا فرحنا فيها ..


جوري:الله يكتب لها كل خير و يوفقها ..


ريناد من كل قلبها:اللهم آآمين ..


بعد لحظات صمت قصيرة .. جوري:إلا شخبارك مع بسام ؟! عساك مرتاحة ؟!


ريناد و عيونها للحين على ليان:الحمد لله كل شي تمام ..


جوري و هي تناظر فيها و بكل تشكيك:ما حسيتها طالعة من قلبك ..؟!


نزلت عيونها على كأس العصير اللي بيدها:أنتي عارفة السالفة من أولها لأخرها .. شيء طبعي تصير حساسيات في البداية ..!!


جوري بكل ضيق:اتركي عنك هالكلام الفاضي .. و بعد أنتي يا ريناد لا تكبيرنها بزيادة ..!!


ريناد و الصدمة على وجهها:ليه لهالدرجة أخوف ..؟!


جوري بعد تنهيدة طالعه من القلب:ساعات الإنسان ما يحس بنفسه و يسوي شيء ما يخطر على باله هو حتى ..


ريناد مع ابتسامة:حسستيني كاني مجرمة ..؟!


جوري ترد لها الابتسامة:مدري بس تعودت دايما أخسر الأشياء اللي أحبها و عقبها أعرف قيمتها .. صرت أكره أحد يحس بهالشعور ..


ريناد:صار بينك و بين زوجك شيء ..؟!


هزت رأسها بالنفي:ابدا .. بس أشياء كثيرة شاغلة فكري هالأيام ..- لفت عيونها و من دون قصد شافت خالتها " أم راكان" واقفة جنب ليان و تضحك معها ..


..


.


أما ريناد سبحت في فكرها .. مع بسام و المصير المجهول اللي ينتظرها معه ..


كل يوم تسمعه كلام زي السم .. و تعامله بكل جفاء .. أول ما تبعد عنه خطوة إحساس بالذنب يتملكها لكنه ما يفيدها وقت اللقا ..


من ترجع عيونها عليه تحس بشياطين الدنيا قدام عيونه .. مو بيدها هالشيء ..


لأنه ما تشوف على وجهه غير ألمها و جروحها اللي عاشت فيها خمس سنين و محد حس بها ..!!


..


.




حست بنفسها شبه منقطع من الرقص .. أروى بكل حماس:يا ربي تعبت ..


غزل بكل برود:أنتي اللي متعبة عمرك ..!!


لفت عليها أروى:الحين أنتي ما تقولين لي وش صاير لك .. الأسبوع اللي قبل اللي راح بتتشققين من الفرح يوم ملكة ريناد و هالأسبوع صايرة كئيبة ..؟!- رفعت كأس الموية تشرب ..


غزل بكل برود:الظاهر حتى العيون يتجمع فيها وسخ ..!!


أروى بنبرة قريبة للعصبية:حتى في المدرسة .. جمان لاحظت عليك ..!!


غزل و نظرة استصغار لـ أروى:تبين أنقاز و أصارخ مثلك عشان الناس تعرف إني عايشة ..؟!


أروى بكل اندفاع:لاء .. بس الوا .. – رجعت تسكت و كملت بكل تردد:غزوول .. لا يكون زعلانة من خطبة تركي لك ..؟!


غزل بكل ربكة:لا وش دعوة .. تبين تألفين علي قصة ..!!


أروى و هي معقدة حواجبها و نظرة الحزن بعيونها:لا صدق من ذاك اليوم و أنتي راجعة على أيام السكوت .. إذا ما تبيه عادي أرفضي ما راح يزعل أحد على قولت أمي هذا زواج .. عمر موب لعبة ..


غزل مع ابتسامة إحراج:وش ذا الكلام .. شكلك إنتي اللي ما تبيني أجي لبيتكم ..؟!


أروى بكل حماس:بالعكس .. بنفلها .. تركي كأنه شايب ينوم بدري و يصحى بدري .. خلي النوم له و السهر لنا ..


غزل رجعت تبتسم بكل راحة:عايشة جوك ..


أروى بنفس الحماس:و لا بعدها بتنضم لنا لمى .. و نفلها صح ..


غزل بكل تعجب:لمى ؟!!!


أروى بهمس:بقولك بس لا تقولين لأحد .. خطبنا لمى لسلطان أخوي ..


غزل و ملامح الصدمة على وجهها:متى .. و ردت عليكم و إلا ..؟!


أروى:لاء السالفة قبل موت ألأمى .. يا خوفي تنسى .. قلبها و فكرها مع ألوم .. الله يرحمها ..


تنهدت غزل بكل ضيق:الله يرحمها و يغفر لها .. الواحد لي قعد يتذكر تضيق به الدنيا بس كل شيء مقدر و مكتوب ..


أروى و نظرة الحزن بعيونها:و لا جاء على بالي و لا واحد بالمية حتى .. إني لما شفتها يوم رحت مع أمي أخطب لمى أنها بتكون المرة الأخيرة ..


غزل:إلا ما عرفتي وش سبب موتها ؟!


أروى:محد قال .. بس سمعت أخبار يقولون أنه من قلة الأكل و النوم .. تبين الصراحة أخر مرة شفتها كانت نااحفة مررررة .. تشوفين عظمها من نحفها ..


غزل و نظرة اليأس بعيونها:يالله ما عاد يفيد الكلام ما لنا غير ندعي لها ..


أروى بكل حزن:ايه والله ..


غزل:تعالي هنا .. جمان ما لها أي أثر هالأسبوع ..؟!! شكلها عجبها الغياب عقب سالفة مرض أمها ..


أروى:ايه والله .. هالدبة ذي أكيد وراها سالفة هي الثانية ..!!


غزل رجعت تلف على المعازيم وتناظرهم بكل تفحص:ليش ما قلتي لها عن ألمى يمكن تدري من بعيد ..!!


أروى بكل ضيق:هي من تعرف من قرايبنا حتى يوصلها الخبر ..!!– رجعت تسكت ..


كملت و الحزن بصوتها:ألوم و جمان .. بحياتي ما مر علي مثلهم الله مبتليهم .!!


تنهدت بكل ضيق:خليها على ربك .. و خلنا نفرح شوي لأنه شكلنا بنزعل واجد ..


أروى تندب حظهم:كل ما جينا بنفرح طلع شيء ينكد علينا .. و كأن الفرح موب مكتوب لنا ..


غزل و هي تضم نفسها .. تحس بالدور بيجي عليها .. :ايه والله ..


..


.


سلمت على ليان للمرة الثانية:مبروك .. الله يوفقك و يسعدك دنيا و آخرة ..


ابتسمت ليان:تسلمين ..


انسحبت من عندها:يا لله عن أذنك ..


سحبت الجازي نفسها من بين ليان و أهلها ..


و طلعت للمر فاضي .. طلّعت جواله و طلبت الرقم ..


رنة .. ثنيتن .. ثلاث ...


رد و اللهفة بصوته:هلا و الله بالغالية ..


اتسعت ابتسامة الجازي و هي تسمع صوته:هلا بك ..


عادل و هو يريح جسمه على الكنبة:أخبارك يمة ..!؟


الجازي و هي تسند ظهرها على الجدار:أنا بخير إذا أنت بخير ..


عادل:و الله أنا الحين أنا أحسن بكثير و خاصتن بعد ما زرت مكة ..


بكل تعجب:مكة ..!!


ابتسم براحة:ايه أمس كنت فيها .. راحت أخذ لي عمرة .. و الحمد لله أحس إني أحسن من عقبها ..


الجازي بكل لوم:طيب ليش ما رجعت ..؟!


زفر بضيق:للحين ما لقيت حل ..


خذت نفس:طيب على الأقل مريت علينا ..


عادل:ما عليه أنا محتاج لوقت أكون فيه لحالي .. العذر و السموحة منك يمة ..


الجازي:لا ما عليه .. بس كنت أبي أشوفك حتى أتطمن عليك .. يا الله يا يمة أنا بسكر لأني فـ عزيمة و ما أبي أطول عليك ..


عادل:طيب سلمي على نوف و إن شاء الله قريب بكون عندكم ..


الجازي:إن شاء الله .. يا الله فـ حفظ الرحمن ..


عادل:مع السلامة ..-سكر الخط .. زفر بكل ضيق .."وش بقولك عشان تخطبينها لي و إلا شلون بدبر لي حجت معرفتي بها ..!" ..


مد يده سحب بوكة و مفاتيح سيارته .. هذا حاله كل ما ضاق به فكر .. يروح يفضفض للبحر ...._.._.._.._.._..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



نزلت أمها بكل هدوء على فراشها ..
أم جمان:الله يجزاتس الجنة يا يمة ..
ابتسمت جمان و الخوف واضح بصوتها:وش تحسين به الحين؟!
أم جمان و هي تعدل جسمها ع المفرش:أحسن .. أحسن من أول .. ما قصرتي يا يمة ..
جمان و بعيونها نظرة لوم:ما سويت شيء .. بس وراء ما تكلمتي من أول ما حسيتي بالتعب .. اللي فيك موب شيء سهل ..!!
أم جمان بنبرة حنان:ما حبيت أشغلتس يا بنيتي .. و خاصة أننتس وراتس دراسة و مستقبل ..
قاطعتهاجمان:كل شيء يتعوض إلا أنتي ..
أم جمان مع ابتسامة:ما عليه يا يمة .. المهم أبيتيس من يوم السبت تداومين .. يكفي غياب ..!!
جمان:و اتركك لحالك .. ؟!
أم جمان مع ابتسامة تطمن بنتها:ما فيني إلا العافية .. و إذا بغيت شيء رقم عمتس عندي ..
جمان صوتها مخنوق من الضيق:ليش ما تعطيني إياه .. الحين زين كذا خليتيني أخاف و انقلق و احترت من ممكن يساعدني في هالموقف حتى أم عبد الرحمن ما جت حتى ما تتوهق بالفاتورة مثل ذيك المرة ..!!
أم جمان مع ابتسامة أمل:ربك كريم ..
قاطعتها جمان:لو ما طلعت من المدرسة بدري كان رحتي من بين يدي ..!!
قاطعتها:استغفري ربتس يا يمة .. ترا لو تفتح عمل الشيطان .. الحمد لله سترها و محد يموت ناقص عمر و أنا يا يمة .. خذيت من الدنيا عمري و زود بعد ..
جمان و إحساس الخوف يزيد:بسم الله عليك يمة .. لا تقولين كذا تقلقيني عليك ..
أم جمان:موب صاير إلا اللي كاتبة رب العالمين ..
جمان بكل تردد:طيب هو اللي دفع فاتورة المستشفى ..
أم جمان:أكيد يا يمة ..
جمان و الحزن بصوتها:هي مرة وحدة شفته فيه و من عقبه يجي لهنا من غير ما أكون موجودة حتى فـ المستشفى ذيك المرة و المرة هاذي يتعمد يجي فـ الوقت اللي ما أكون فيه ..؟! .. ليش عمي يسوي كذا ..؟!
أم جمان:يا يمة عممتس ما يبي مشاكل .. يبي يحل كل شيء بالهدوء .. !
جمان بلعت ريقها تضيع عبرتها:أنا ما همني نفسي أنا اللي هامني أنتي ..
قاطعتها:يا يمة ما يحتاج نعيد و نزيد .. و قومي افتحي لتس كتاب و أدرسي فيه أبرك .. بكرة موب نافعتس إلا شهادتتس ..
جمان بتردد أكبر:و ولد أم عبدالحمن يا يمة .. أنتي ممكن تخسرينها بسبي ..؟!
أم جمان:هي و ولدها ما عليتس منهم ..!! .. الصديقة بدالها عشر بس جمان ما في منها ثنتين ..!!
ابتسمت جمان:الله يخليك لي و لا يحرمني شوفتك طول العمر ..
ابتسمت بكل رضى .. خسرت قد اللي كسبته من هالدنيا بس مو مستعدة تخسر آخر أمل لها بالعيش .. جمان بنتها ..
.._.._.._.._.._..
دخلوا الناس لـ عند البوفيه .. جرتها قبل لا تدخل معهم ..
لفت ريتاج مصدومة من اللي قاعد يصير .. و انصدمت أكثر لما شافتها:لوجين ..؟!
لوجين و هي تبعد بها:لا خيالها ..
وقفت فـ مكان بعيد و خالي:وش فيك تسحبيني كذا ..؟!
لوجين:من دخلت و أنا أشر لك .. ليش ما جيتي لي ..؟!
زفرت ريتاج بكل ضيق:موب أنتي أمس قايلت لي لا أشوفك قدامي ..!!
لوجين بكل تردد:ايه عاد أنتي ضيقتيني بكلامك أمس ..!!
لفت وجهها لبعيد:وش تبين الحين ..؟!
لوجين:ريتو وش فيك .. متغيره علي ..؟!
رجعت تلف عليها:لا متغيرة و لا هم يحزنون .. بالعكس هاذي أنا .. هاذي الشخصية اللي أنا مقتنعة فيه ..!!
لوجين:تمشين مع الغبيات أروى و غزل و تحضرين جمعاتهم و تقاطعين النت و المكالمات .. هذا غبااء ..
ريتاج:مو مهم رأيك ..
لوجين بكل غيض:شوفيهم من دخلوا و هم يتساسرون مع بعض ما فكروا يقربون جنبك ..
ريتاج بكل ثقة و برود تحرق لوجين:أسرار .. مستحيل فـ يوم و ليلة أشاركهم ..
لوجين بكل ضيق:ريتااااج ..
ابتسم:يا نعم .. ؟!
لوجين:ريتاجوه لا تجننيني ..!!
زفرت بكل ضيق:لوجين أنت وحدة فاضية و بعدين أنتي موب عندك حبايبك اللي ما يخلصون .. وش تين مني ..!؟
لوجين تحاول تسعطفها:أنا صديقة عمرك ..
ريتاج .."ما شفت من وراءك خير" .. و كأنها تذكرت شيء:ايه صح على فكرة أنا قررت أقول لـ بدر ..
لوجين:نعم ..؟!
ريتاج:بقوله على اللي سويناه فـ جنى و بأعتذر منها قدامه ..
قربت و هي ترص على أسنانها من الغيض:مجنونة أنتي بتفضحينا .. و بعدين ما يكفيك اللي سوته سامية ..
ريتاج:أنا موب مرتاحة و جنى للحين متضايقة مني و حاسة أنها مظلومة .. و هي فعلا كذا ..
لوجين بكل عصبية:ريتاج لو فكرت من جديد تسوين هالشيء بذبحك و أدفنك هنا ..
خذت نفس:لوجين وش فيك .. قلت لك بس بقول لبدر و بعدين محد بـ يعرف غيره ..
لوجين و عيونها تحّمر من العصبية:أنا أهم شيء عندي بدر ..
ريتاج:خلاص موب جايبة طاريك .. أنا اللي خططت و أنا اللي دبرت كل شيء ..
لوجين:قلت لاء يعني لاء ..
ريتاج و هي تبعد:أنا قررت و خلصت ..
صرخت بكل غيض:ريتاج ..
كملت طريقها من غير ما تعطيها أي بال ..
.._.._.._.._.._..
زفرت البتول بكل ضيق:خمسين ..!!
فرك يده بكل حيرة:بس ..
حركت أصابعه على أطراف طاولته بتوتر:ستين ..
المقاول بكر حيرة:بس أخاف بكرة تصير سالفة و كل زبايني يقاطعوني ..؟!
البتول و هي تشد على طرف اللثمة:قلت لك محد بيعرف .. أنا بأخذ المفتاح و أدخل و أطلع من غير محد يحس بي ..
المقاول و هو يتلفت على الناس الرايحة و الجاية من وراء القزاز:طيببب ..
قاطعته:قلت موب سارقة اللي عندي يكفيني و زيادة .. كل اللي أبيه أشوف نايف ..
المقاول:الأخت طيبة إنسانة ما شفت من وراها إلا كل خير أخاف تحس ..
البتول بقلة صبر:قلت لك بشوف نايف و بس .. أنا إنسانة مشغولة و وراي سفر لبرا .. كل اللي أبيه أتطمن عليه قبل لا أسفر ..
هدت نبرة صوتها:و مثل ما قلت لك طيبة منعتني من شوفته ..
زفر بكل ضيق:طيب ليش ما تحاولين تحلين المسألة بينكم وديا ..
البتول و هي تتصنع الحزن:حاولت لكن طيبة إنسانة قاسية عكس ما تشوفها .. للحين قلبها أسود و كله حقد علي ..
المقاول:أخاف أحد يشوفك من الجيران و عقبها ينتشر الخبر و تجي فـ سمعتي و ما عاد أحد يستأجر مني ..
البتول:أنا و أنت و الجدران هنا .. من بيدري ..؟! و بعدين من بيشوفني و لو شافوني بيحسبون من أهل البيت و إلا وش جاب المفتاح معي ..
المقاول بتردد أكبر:بسسسسسسسس ..
وقفت بكل ضيق:سبعين ألف و ما في غيرهم ..
ناظرها بتردد أكبر ..
وقفت البتول:لو كان قصدي موب شيء شريف كان أجرت حرامية يسرقون .. أرخص و أسهل ..
بس أنا إنسانة مستقيمة و ما عندي نية أضر أحد .. بس تدري خل المفتاح عندك ..- سحبت شنطتها ..
وقف:خلاص .. خلاص بعطيك مفتاح البيت .. بس بشرط ..
ناظرته بعيون كلها تساؤل ..
المقاول:ترجعين لي النسخة أول ما تخلصين ..
ابتسمت من وراء لثمتها الشفافة:صار ..
.._.._.._.._.._..
رمت نفسها على الكنبة ..
وعد بكل تعب:ما شاء الله عليهم ما خلو من الزين شيء ..؟!
نسرين .. بكل غرور:تدرين عاد على أنهم عيال نعمة بس ما شفت شيء غريب عندهم ..!!
وعد بكل هجومية:حرام عليك .. أنا أول مرة أشوف هالأنواع من الحلا و إلا اللي قدموه مع الشاي و الا حتى البوفيه حقهم .. كل شيء يقول الزود عندي ..
نسرين و الشر يتطاير من عيونها:أصلا أنتي وش دراك بالجديد و القديم .. قاعدة 24 ساعة بهالبيت ..؟!
ناظرتها وعد بغيض ..
أم راكان مع أنه كارهه نسب ليان لكن ما تحب الحق يضيع:لا عاد يا نسرين .. أنا كل عرسن رايحتن له و لا عزيمة تصير لأي من قرايبنا و حتى عند أهلك إلا أكون فيها .. ماشفت اللي شفته بملكة بنت أبو بسام ..!!
ابتسمت وعد بانتصار تغيض نسرين ..
وقفت نسرين و بكل غيض:تصبحون على خير .. – طلعت للدور الثاني لجناحها و همست بخاطرها"جعلكم ما تصبحون" ..
..
.
وعد بكل حماس:يا حبني لك بس يايمة ..
دخل أبو راكان و راكان .
. بصوت واحد:السلام عليكم ..
همسوا .. وعد و أمها:و عليكم السلام ..
أبو راكان و هو يجلس:ها عساكم انبسطتوا ..؟!
وعد بكل حماس:وش انبسطنا .. وناااااااااااسة ..!!
ضحك أبو راكان:أجل لا قيتن بنات من ثوبك ..؟!
وعد:عزمت كل صديقاتي .. ما خليت أحد ما أعرفة و الحمد لله نسبكم بيض الوجه ..- بكل غرور:الله يخليني لكم ..
أبو راكان:ايه والله بيض الوجه و نص .. عسانا بس نردها في العرس ..
وعد بنفس الحماس:دام وعد عندك لا تشيل هم ..
أم راكان:ما ظنتي يطلع منك شيء و أنا أمك ..؟!
وعد تتصنع الزعل:أفا ليش التحطيم من أولها ..!!!
أم راكان و عيونها على ولدها:وراك يا يمة ساكت لا يكون ما عجبتك بس ..!!
راكان:لا والله .. – وقف:أحس إني تعبان و أبي أنوم .. تصبحون على خير ..
أم راكان: و أنت من أهل الخير يا يمة ..
أول ما وصل راكان للدرج .. لحقته وعد و طلعت معه .. :أقول ركون ؟!
ناظرها بنص عين ..
وعد:خلاص و لا تزعل راكان ..
راكان بغيض:القهر إني الكبير .. و حمود و محمد ما تتجرأين تقولين لهم آخ بس ..
وعد:يعني أنت شايفهم أحسن منك بالعكس .. هذا يسمونه غرور و الواحد يتواضع موب عشان الناس عشان نفسه ..
راكان يمشي كلامها لأنه موب رايق له: و أنتي الصادقة ..
وعد:بعد محمد موب مغرور بس العصبي حمود اللي شايف نفسه من زينه ويا زوجته ..!!
راكان بنبرة حادة:لا تفلينها واجد ..
وعد:بلاك ما سمعت وش قالت عن الملكة من قهرها ما خلت شيء ما غلطت فيه .. مريضة ..
راكان:هذا أنتي قلتي لها .. خلك أعقل منها – بدون ما يحسون وصلوا لغرفة راكان .. وقف:على وين؟!
وعد:أبي أسولف معك شوي ..
راكان:وش تبين اخلصي علي ..
وعد بكل لقافة:وش قلت لها؟!
راكان:مالك دخل ..
ناظرته بغيض:كنت عارفة أنك بتقوله .. طيب خذيت رقمها؟!
راكان:لاء .. صاير في عقلك شيء ؟!
شهقت من كل قلبها:يقال لك عاقل الحين .. أجل وشلون تتعرفون على بعض؟!
دخل غرفته وهو يسكر الباب:تصبحين على خير ..
وعد همست بكل غيض:ما عليه بيجي يوم و تترجاني أعطيك رقمها و بسكر الباب في وجهك بس هين ... يا ... راكانوه بعد ..
..
.
سند جسمه ع الباب بكل تعب .. مع أنه فـ هاليوم ما بذل أي مجهود بس هم جلسته معها فـ الملكة ...
هد حيلة .. و اللي زاد همه ثقل .. اللي صار .. غمض عيونه بكل تعب و هو يسترجع اللي صار ..
موب عارف من فيهم الغلطان ..!!
.._.._.._.._.._..
جالسة على كرسي التسريحة تنزل الطقم الذهب من على صدرها ..
بسام بكل هدوء ما أخفى خوفه:ريناد ؟!
ردت بكل هدوء:هلا .. ؟!
استغرب نبرة صوتها حتى ردها العادة ترد عليه بـ"نعم" أو "خير".."وش تبي" .. سكت لدقايق ..
تأملت وجهها فـ المرايا .. ملامح كثيرة فقدتها .. ملامحها و هي تضحك .. و هي تستهبل حتى لما تكون زعلانة .. كل شيء تغير من عقب زواجها ..
..
خذت نفس وكلها عزيمة تتغير مع بسام .. و تصير له مثل ما تبي .. أو ترجع مثل ما كانت على الأقل ..
لفت عليه حست بالحيرة و التردد .. :تبي شيء؟!
ابتسم:لا بس كنت بسألك عن ليان .. و شلون كان شكلها اليوم؟!
ابتسمت ابتسامة عريضة:كلمة قمر شوي عليها .. ما شاء الله تبارك الرحمن على أنها ما كانت كاشخة بـ .. – عجزت عن التعبير .. رجعت تكمل:يعني ما كانت حاطة مكياج قوي و لا فستانها ذيك الزحمة بس واضح عليها عروس .. و أحلى عروس بعد ..
..
ابتسم لها ..
تضاربت الأحاسيس فيه بين الفرح و الخوف ..
أول مرة تتكلم معه بهالحماس حتى نبرة صوتها على غير العادة و ما كان بيده غير أن يدعي الله يديم هالروقان اللي هي فيه .. و لا تقلب ثانية عليه ..
..
نثرت شعرها بعد ما فكت البنسات منه .. انطق الباب بطريقة هجومية ..
ريناد .. حست بدقات قلبها تتسارع و ردت بخوف:مين ؟!
سطام من وراء الباب:بسام .. صاحي؟!
ريناد بعصبية:هـ ...
قاطعها بسام:ما عليك أمر .. لو تقربين لي الكرسي ..
سكتت و قربت الكرسي له .. ظلت ساكته و ما دفته .. لأنها حست بعدم الرضا ..
..
كعادته بسام ما انتظرها .. دف نفسه و طلع لسطام .. بسام:خير عسى ما شر ..
سطام و الخوف بنبرة صوته:بغيتك في موضوع ..
طلع معه لصالة .. :هنا زين؟!
سطام بكل تردد:بكل صراحة بغيت أخذك لمشوار .. الشباب داقين علي و يبون يشوفونك ..
بسام .."فرصة أبعد شوي .. و أشوفهم يمكن يرفعون من معنوياتي"بكل استسلامية:يالله مشينا ..
دفة للسيارة و نظرة الخبث تتعمق بعيونه طول الطريق ..
.._.._.._.._.._..
زفر براحة من وراء السماعة:شكل الملكة ما عجبتك ..
ابتسم بكل برود:لاء بالعكس كل شيء فيها حلو .. بس حسيت فرحتي ناقصة ..
مدد مياف جسمه ع الكنبة:ليش ..؟!
لعبت غزل بطرف المخدة:قلت لك كلنا قلوبنا مع خالتي ..
زفر بضيق:الحين خالتك ما فيها إلا العافية وش اللي بيضيقكم ..؟!
ابتسمت بكل برود:مهما كان .. لما رحنا نزورها كانت حالته النفسية متدمرة ..!
خذا نفس:ما عليك بس .. أسبوع بالكثير و ترجع مثل قبل و أحسن ..
غزل:يا رب ..
مياف بكل حماس:صح ما قلت لك .. اليوم رحت لواحد من أخوياي .. و خذا لي كم صورة و أنا كاشخ بالثوب تستاهل عيونك ..
غزل تحاول تتصنع الحماس:و الله ..؟!
مياف:ايه .. من صورت و أنا أبي أرسلها بس أنسى ..
غزل:خلاص بنتظرها توصلني .. موب تنسى مرة ثانية ..!!
مياف:افا عليك كل شيء أنساه إلا اللي يخصك ..
ابتسمت و كتفت بالصمت رد عليه ..
خذا نفس عميق:غزل ..
غزل بكل هدوء امتزج بالحزن اللي بداخلها:هلا ..
مياف:غزل وش فيك صار لك فترة موب على بعضك ..
لمعة الدموع بعيونها:ما فيني شيء ..
مياف:نفس الرد أبي أسمع شيء جديد .. أبي أعرف وش فيك ..!
غزل همست بكل ضيق:مضطرة أسكر مياف .. أختي بتدخل الغرفة ..
زفر بكل ضيق .. عرف أنها تصرفه ..:طيب أوكية .. بس أول ما تصحين بكرة دقي علي لو رنة ..
غزل:إن شاء الله .. باي .. – سكرت بعد ما سمعت رده ..
رمت الجوال و دفنت وجهها بين كفوف يدها .."يا رب مو قادرة أنطق ...! .. مو قادرة أرفض تركي و لا قادرة أقول لمياف شيء ..!!"
قطع عليها فكرها دخلت أختها:غزول ..
رفعت رأسها:هلا ..
جلست فجر قبالها:لا تنزلين رأسك كذا تخوفيني ..؟!
ابتسمت:لا تخافين موب جايني شيء ..
ابتسمت:أبوي و عبد العزيز أستانسوا من الملكة ..
غزل:من زمان عن العزايم و المناسبات ..
فجر:لا و أنتي الصادقة .. من زمان عن الفرحة من غير ما يكون فيه شيء ينكد علينا .. مع أن جنى للحين تعبانة بس أحسن من الغيبوبة ..
وقفت:و أنتي الصادقة ..- مشت لعند التسريحة و بدت تنزل فـ اكسسواراتها ..
فجر بعد تردد كبير و واضح:كل خالاتي دروا عن خطبة تركي لك اليوم ..
لفت عليها و بكل ضيق:ليش قلتي لهم ...؟!
فجر كل خوف:موب أنا وحدة من صديقات خالتي أم تركي فتحت الموضوع قدامهم ..
زفرت:ما كنت أبي أحد يدري ..
فجر:عادي .. ما فيها شيء إذا عرفوا أنك انخطبتي ..؟!
غزل بكل ضيق و هي تمشط شعرها:لا موب عادي .. لو رفضت بيقعدون يألفون و يخترعون قصص من خيالهم الخصب ..!!
فجر بكل تردد:ليه عندك نية ترفضين ..؟!
قربت و سحبت بيجامتها من على طرف السرير:قلت لووو ..
راقبتها و هي تطلع من الغرفة .. تنهدت من كل قلبها .."الله يستر لا تصير مشاكل من وراء هالخطبة ..!؟" ..
.._.._.._.._.._..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



فوق الساعتين مرت و هم بالسيارة .. بسام و التردد بصوته:سطام ..
سطام و هو يبعد السيجارة عن فمه:خير؟!
بسام:ما كأننا طولنا ؟!
سطام مع ابتسامة خبيثة:الاستراحة بعيدة .. ساعتين يعني و نوصل ..
بسام و علامات التعجب على وجهه:وينها فيه هالاستراحة ..؟!
..
.
ناظرت في ساعتها .. "ساعتين .. ما عاد بقي شيء ع الفجر .. وش هالشباب اللي بيقعدون هالوقت .. "استغفر الله وش فيني قمت أوسوس .. أقوم أصلي لي ركعتين أبرك" .. قامت ريناد و توضأت و صلت لها ركعتين ..
دعت من أعماق قلبها إن الله يهدي سرها .. و يسهل الأمور عليها حتى ترجع ريناد قبل ..
بس مع كذا ما ارتاحت .. إحساس غريب بالخوف يتملكها ..
.._.._.._.._.._..
ناظرت البتول في ساعتها بكل ضيق ... فتح شنطتها و طلعت باكيت السجاير ..
تلفتت يمين و يسار راقبت الشارع من وراء قزاز السيارة ..
هدوء يملا المكان ..
..
فتحت الباب و ركبت أخير ..
لفت عليها البتول و بكل عصبية:بدري ..؟!
لفت جواهر عليها:وش فيك أنتي على طول معصبة ..؟!- لفت على السواق:حرك يا الله حرك ..
البتول بكل ضيق:أنتي شفتي الساعة و بعدين شلون قعدتي عندهم لحد هالوقت ..
لفت جواهر بعد ما رمت الأكياس تحت رجولها ..
..:اسمعي السالفة من أولها .. طقيت الباب عليهم على أساس أني وحدة تبيع مكياج .. فتحوا لي خافوا فـ البداية بس يوم شافوا وجهي و الأكياس ارتاحوا و دخلوني ..
البتول بكل ضيق:أنا وش أبي من هذا كله .. الشقة هاذي من له ..؟!
جواهر و هي تنثر شعرها:شقة عايشة أخت طيبة و الظاهر أن زوجها مو موجود على قولتك تأخر الوقت و لا هي اللي طلعت و لا طردوني ..!
البتول:وش قعدتي تسوين طول هالوقت أنا جايبتك تعرفين لي من ذي شقته و بس ..
جواهر:تبيني أنفضح .. لو طلعت بسرعة بيشكون و بعدين لقيتهم حاطين القهوة و الشاي روقوا على بضاعتي و أزيدك من الشعر بيت ..
لفت و جهها و هي تأخذ نفس من سيجارتها:اطربيني ..
جواهر و هي ترجع تلم شعرها:قامت عويش و نادت كل جاراتها بغيت أموت بس من جد توهقت ..
فتحت شنطتها و طلعت الألفين منها:خلاص .. خلاص ما أبي أسمع أكثر ..
جواهر و هي تأخذ الفلوس:طيب وش استفدتي من هذا ..؟!
البتول و هي تناظرها بحدة:مالك دخل ..
جواهر و هي تفتح الباب:براحتك .. يا الله باي .. - سكرت الباب وراها ..
طفت السجارة بكل غيض .."خسارة يا طيبوة ما طلعتي تلعبين بذيلك ..!!"
.._.._.._.._.._..
رايحة جاية فـ الغرفة .. صوت رنات الجوال البطيئة يوترها أكثر ..
همست بكل ضيق:ردي يا ساميوه الزفت ..
ردت و صوت ضحكها يسبقها:هلا و الله بلجوو ..
لوجين بكل عصبية:أنتي وينك فيه هااه ..؟!
سامية:وش فيك اليوم خميس و السهرة صباحي .. ما انتبهت للجوال ..
لوجين:طبعا حضرتك نايمة فـ العسل و أنا أحترق هنا ..
سامية:اوف .. اوف في وحدة تقول هالكلام فـ يوم ملكة أختها ..؟!
لوجين بضيق أكبر:أي ملكة أي زفت .. ريتاج الزفت طيرت كل الروقان اللي براسي ..
سامية:ما فهمت وش صاير ..؟!
لوجين:الغبية بتروح تعترف لأخوها على اللي سويناه ..
سامية:طيب و إذا .. أنا تنازلت و انتهى الموضوع أساسا ..
لوجين بقلة صبر:بتروح تعترف لبدر ..
سامية:طيب و إذا .. – رجعت تسكت .. و كأنها تذكرت:ايه بدر مغير ..
لوجين:ايه بدر مغير .. الغبية بتخرب تخطيطي كله ..
سامية:ما عليك منها .. أصلا ريتاج جبانة ..
لوجين:أي جبانة .. أنتي لو شفتيه و هي تعلمني .. فيها قوة مدري وين جت منه ..
سامية:طيب تغدي فيها قبل لا تتعشى فيك ..!!
لوجين و فكرها يضيق به:كيف ..؟!
سامية:أنتي ما عندك رقم بدر دقي و اعترفي و حطي الذنب عليها و كأنك دريتي منها قبل لا تفتن هي و ذيك الساعة لـ جت تعترف لأخوها بيحسبها تتبلا عليك ..
جلست على طرف السرير و ارتسمت ابتسامة خبث على وجهها:صدقتي ..
يا الله يا الله بدق عليه الحين ..
سامية:لا يا الغبية .. الحين يمكن يشك فيك .. خليها وقت عصر أو مغرب ..
لوجين:يووه بهالوقت أكون نايمة و بعدين أخاف ريتاج تسبقني ..
سامية:شوفي ريتاجوه جبانة اليوم تفكر يا الله عقب أسبوع تنفذ ..
اتسعت ابتسامتها:و أنتي الصادقة ..
سامية:يا الله يا الله فاتني الكثير بسببك .. باااي .. – سكرت قبل لاتسمع رد لوجين ..
رمت لوجين الجوال بعيد ..
طلعت نفس براحة "شلون ما جاء فـ بالي كذا" .. وقفت و مشت بخطوات هادية لعند المعلاق .."بنشوف الحين يا رتوج .. من فينا الأشطر" ..
سحبت الفوطة و دخلت تتروش تهدي أعصابها اللي تحسها توتر من غير داعي ..
.._.._.._.._.._..
وصلوا أخيرا .. نزل سطام .. نزل عربية بسام و ركبه فيها .. بسام بكل تذمر:كرسي السيارة يكسر الظهر ..
سطام و هو يدفه:يوم كنت تفحط ما سمعتك تتشكى .. توه الحين صار يوجع ..؟!
بسام حيرته تزيد أكثر و أكثر:صوت بحر؟!
سطام:خيالك واسع ..
بسام:الصوت و الريحة .. سطام وين جايبني ..؟!
سطام وقفة قبال الحاجز ع الكورنيش:موب مهم وين جايبك .. الأهم إني ما عاد أبي أشوف وجهك ..- تراجع خطوتين لف و هو يترك بسام في حيرته و ضياعه ..
..
مرت دقيقة دقيقتين .. يمكن أكثر لكن الشيء اللي ما ينحسب دقات قلب بسام اللي تدق مثل الطبل و أسرع ..
بعد ما عم الهدوء المكان همس:سطام .. – سكت ينتظر الرد بكل أمل .. بسام بنبرة يأس و بصوت أعلى:سطام ..- لكن للأسف ما لقى جواب ..
..
.
على بعد كرسيين كان جالس يتأمل أمواج البحر اللي تصارع الحجر ..
كان داخل جو .. يحب يجي البحر هالوقت وقت الفجرية لأن الكورنيش يكون فاضي ..
و الجو يصفي تفكيرها المزحوم ..
..
فتح عيونه و هو يسمع صدى صوت ينادي "سطام".. لف يمينه ما شاف أحد لف يسار .. شافه قاعد على كرسي متحرك همس عادل بخاطره"حسبي الله و نعم الوكيل تاركين عاجز بهالمكان و لحاله .. صدق اللي قال ما عاد في الدنيا خير .."
..
.
وقف و بخطوات هادية مشى اتجاه بسام جلس قريب منه .. جلس يتأمل وجه .."ملامحة شبابية .. يعني شكله ما عنده ولد كبير وش اللي جابة هنا .. – جلس يحك رأسه و هو في يتعمق بتفكيره ..
لف بسام و بصوت كله خوف:من هنا؟!
استغرب عادل و همس:عميان ..!!
بسام بعصبية:من؟!
عادل بنبرة صوت كلها هدوء:وش جابك هنا لحالك؟!
بسام:من أنت؟!
عادل:شكلك موب شايب يعني ما نقدر نقول أنك عندك عيال قطوك هنا؟!
بسام:أنا ويني فيه؟!
عادل:بالخبر .. الشرقية .. – سند ظهره على الكرسي ..:من جابك هنا؟!
طلع نفس براحة .. و بنبرة هدوء يمثلها:أنا اللي أبي أجي هنا ..
رفع حواجبه مستغرب:لحالك و أنت عميان و على كرسي ..!!!!
بسام بتردد:أنا أقدر أمشي بس من عميت و أنا جالس أريح ..
عادل مع ابتسامة .. حس أن بسام قاعد يمثل عليه:ما قلت وش اسمك؟!
بسام بكل خوف:بسام ..
عادل:طيب يا بسام .. عندك مكان تروح فيه ..؟
نزل رأسه و بانت نظرة حزن بعيونه ..
عادل:أنا من أهل الرياض و جاي هنا لحالي .. وش رأيك تجي تقعد معي ..
بسام رغم الفرحة اللي حس بها بس تردد:بس أخاف أثقل عليك ..؟!
عادل بكل حماس:يا رجال الناس لبعضها ..
بسام مع ابتسامة عريضة:صار خير ..
وقف عادل و دف كرسي بسام:ما قلت لي .. أنت من هنا؟!
بسام:لاء .. – و استمرت الفجرية حوار تعارف بين بسام و عادل ..
.._.._.._.._.._..
انقلبت على يسارها ..
زفرت ليان بكل ضيق ..:اووووووووووووووف ..
رجعت تجلس همست بكل يأس:حتى عقب صلاة الفجر موب قادرة أنوم ..!!
سحبت الجوال .."ياربي من أدق عليه .. جنى اللي ما تتكلم .. و إلا فجر اللي أكيد نايمة من التعب" – رجعت ترمي الجوال ..
غطت نفسها و هي تشد على المفرش .. همست:استغفر الله .. استغفر الله .. استغفر الله ..
ذكرت الله .. لعل و عسى تنسى هالوساس اللي قاعد يلعب به الشيطان فـ عقلها ..
..
.
..
ناظرت في ساعتها للمرة الخمسين .. لقتها عشر الصبح .. سمعت صوت فتح الباب .. رفعت الجلال فوق رأسها ..
دخل سطام و السيجارة في فمه .. مشى بكل برود .. لفوق ..
استوقفته:سطام ؟!
لف بكل تعجب ما انتبه لها لما دخل .. ناظرها متغطية .. عرف أنها ريناد:نعم؟!
ريناد بصوت مخنوق حياء:بسام وينه؟!
سطام:يعني ما سمعتينا يوم كنا نتكلم قبل لا نطلع ..
ريناد بنبرة حادة:يعني هو وينه؟!
سطام بكل عصبية:لما يدق عليك يقول لك ..
ريناد استفزتها عصبية سطام:بس هو نسى جواله هنا ..؟!
سطام مع ابتسامة جانبية:أحسن .. – طنشها و كمل طريقه لفوق .. و تركها تحترق بخوفها و قلقها ..
.._.._.._.._.._..
صحت من النوم .. بكل كسل .. لكن هذا أول يوم تصحى بابتسامة ..
بعد ما طاحت عيونها على أخوها ياسر اللي نايم بكل استغراق .. قامت و غسلت وجهها ..
رمت الفوطة على السرير .. سمعت صوت الباب ينفتح بكل هدوء .. لفت تشوف ..
لقته واقف عند الباب و الابتسامة مرسومة على وجهة همس:صباح الخير ..
لمى مع ابتسامة عريضة:صباح الأنوار ..
قرب عبد العزيز بكل حماس:ما صحى ياسر ..؟!
قربت لمى عند الباب باسته على خده:لاء .. أمسى ما نام الا متأخر كان تعبان ..
عبد العزيز بعصبية:طيب لا تبوسين كذا أنا موب فهد عشان تسوين كذا ..
ضحكت من كل قلبها:بابا صحى؟!
عبدالعزيز:وش بابا ؟! بزر أنتي قولي أبوي ..
مسكت ضحكتها حتى ما يصحى ياسر:طيب أمك و أبوي صاحين؟!
عبدالعزيز:أبوي و أمي و فهيدان و لميوووه ..
اتسعت ابتسامتها:طيب .. خمس دقايق و أجي عندكم ..
عبد العزيز خمس دقايق و صحي ياسر معك بعد .. بيأذن الظهر و هو ما قام .. دجاجة هو ..؟!
هزت رأسها:أن شاااء الله ..
و هو يسكر الباب:يالله لا تطولين ..
ماقدرت تسمك ضحكتها أكثر:هههههههههههههههههههههههههه .. – خذت نفس و هي تحاول تكتم باقي ضحكتها .. و توجهت لدولابها تغير ملابسها ..
.._.._.._.._.._..
على يمين الجلسة .. ريتاج جالسة قبال التلفزيون تقلب في قنواته ..
عيونها ع الشاشة لكن فكرها بعيد ..
بالطرف الثاني .. جنى جالسة و كعادتها من طلعت من غيبوبتها و نظرة السرحان بعيونها
..
.. أم بدر و الجدة أم جاسم جالسين يتقهون ..
أم جاسم و هي تنزل الفنجال:ماشاء الله تبارك الله على ليان .. الله يوفقه هالبنت ..
أم بدر:ايه والله .. كلنا ما صدقنا خبر يوم قالت لنا أم بسام أنها بتتملك .. الله يقر عينك بجنى ..
أم جاسم بنبرة يأس:جنى .. شكلها قدامها طريق طويل ..؟!
أم بدر:كم أسبوع و تتحسن .. بس هاذي صدمة الحادث .. على قولت بدر ..
أم جاسم و نظرة الحزن بعيونها:شوفيها معنا و هي موب معنا ..؟!
قاطعها .. دخلت أبو بدر مع بدر و ريان راجعين من صلاة الجمعة ..
أبو بدر:السلام عليكم ..
أم جاسم و أم بدر:و عليكم السلام ..
أم بدر:الله يتقبل منكم ..
أم جاسم:وش كانت عنه خطبتهم اليوم؟!
ريان:تكلم عن عشرين شيء .. كل شوي فاتح سيرة ..
بدر و هو يجلس:ايه والله .. هالإمام شكله ما عنده ما عند جدتي ..
أم بدر:كل واحد عند قدرة يمكن هذا اللي قدره الله عليه ..؟!
ريان:إذا كان موب كفو يترك المكان لغيره .. من جد طفشنا ..
أم جاسم:الله يعين الجميع .. أقول يمة جاسم ..
أبو بدر:سمّي ..
أم جاسم بغيتك بكلمة رأس و أنا أمك ..
أبوبدر:نروح للمكتب ..
أم جاسم:لا يمة هالمكتب ما يجيب لي غير الهم ..
ريان مع ابتسامة:موب بس أنتي لحالك يمة ..
ناظرة أبو بدر بنص عين .. ابتسم ريان يصرف ..
وقف أبو بدر و سند أمه على كتفه .. و توجهوا لغرفتها ..
..
بدر:وش عندها جدتي؟!
أم بدر:صار لي أكثر من ساعة جالسة معها ما جابت لي طاري ..
ريان:شكله موضوع خطير ..
أم بدر:الله يسترها بس ..
بدر طاحت عينه على جنى و ارتسمت نظرة حزن بعيونه .. لف على ريتاج و بنبرة حادة:و هاذي نروح و نجي و اهي على حالها ..؟!
ناظرته ريتاج بحدة:خير بتتوحدون فيني؟!
بدر بنبرة قريبة للعصبية:صليتي؟!
زفرت بكل ضيق .."هواش 24 ساعة .. شلون بتفاهم معه ذا ..؟!"
لف بدر عليها .. إحساس تأنيب ضمير يأكل فيه .. كل ما شافها تذكر أخر لحظات قبل الحادث ..
رجع يلف على ريتاج:قومي يوم النفس راضية عليك ..
ريتاج بعصبية:يمة ..!!
أم بدر:و هو الصادق من قمتي و أنتي لازقة بهالتلفزيون .. حتى يوم الجمعة كل القنوات يجيبون برامج دينية هالمسلسلات مدري وين تطلعينها من ..؟!
وقفت و بكل عصبية:طيب .. طيب ..
ريان و عيونه على جنى .. همس:الحين هي حاسة فينا؟!
أم بدر:علمي علمك .. بس ما أشوفها تتحرك إلا لما تمسكها جدتك و تهز يدها ..
.._.._.._.._.._..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


تآآبع .. 20 ..



رفعت حاجب مستغربة:و أنتي وش دراك ..؟!


ندى من وراء السماعة:أمس الخبر انتشر فـ ملكت بنت عمك ..


سكرت أروى السماعة فـ وجهه بنت خالتها .. رمت الجوال على السرير و نزلت لتحت ..


صرخت:يمممممممممممممممة .. يممممممة ..


أم تركي و هي تبعد فنجال:خييييييير أنا هنا ..


قربت لـ عند أمها:ليش قلتي لهم إنا خطبنا لـ تركي ..


أم تركي و هي تنزل الفنجال على الطاولة:و إذا يعني وش بيصير ..؟!


أروى بكل ضيق:الموضوع للحين مجرد كلام .. الموضوع ما صار رسمي ..


أم تركي:كلهم دارين أنها مجرد خطبة ..


أروى و هي تجلس بكل ضيق:من قال لك .. تدرين خواتك وش يحكون .. يقولون أنكم سويتوا الملكة سكاتي ..!!!


أم تركي بكل ضيق:يووه .. أكيد نوير تحب تألف ..!!


أروى:يعني غير خواتك اللي يطلعون من الكلمة عشرين قصة .. ما بعد سمعنا موافقة البنت .. شلون تنشرين الخبر ..؟!!


أم تركي:ليه وش فيه ولدي عشان ينرفض .. و بعدين غزل وش تبي أكثر من كذا هااه ..؟!


أروى:لمعلوميتك من خطبتي غزل و أنا حاسة أنه بترفض ..


أم تركي:خلي إحساسك لنفسك ..


وقفت:كل كلامها و تصرفتها تقول كذا .. حرام عليك تطيحين البنت فـ مشاكل عشان تستانسين حضرتك ..


نظرتها بكل غيض و طنشتها .. احتقار لردة فعلها المبالغة ..


حست الدنيا تضيق فيها .. و رجعت تطلع لـ غرفتها ملاذها الوحيد فهـ البيت ..


جرها مع يدها و هو يستوقفها ..


لفت مصدومة ..


تركي بكل ضيق:هي رفضت و إلا تفكر ترفض ..؟!


ناظرته بخوف ..




.._.._.._.._.._..




همست بصوت واطي:نواااااااااااف ..


مستغرق فـ النوم و لا هو حاس بالدنيا ..


علت جوري صوتها:نواف ..


عقد حواجبه بكل ضيق و وهو مغمض ..:خييييييييير ..


جوري:نواف حبيبي يا الله قم .. بقي خمس دقايق ع المغرب ما صار مقيال ..؟!


زفر بضيق:طيب .. طيب خمس دقايق بس ..


طلعت من الغرفة .. مشت بخطوات سريعة لعند المطبخ ..


حطت رجلها اليمين على عتبة باب المطبخ .. حست بموية تجر رجلها لجواا ..


فـ لحظة ..


فقدت توازنها .. و تهاوت و ما حست بنفسها غير و هي بنص المطبخ ..


و الألم .. مكسر جسمها .. صرخت:نواااااااااااااااااف ..


صرخ بكل ضيق و هو يبعد المفرش:خلآآآص صحيييييييييييت ..


اختنق صوتها:نوااااااااااااااااف الحقني ..


انقبض قلبه من صرختها .. و ركض لها ..




.._.._.._.._.._..




نزلت أم بدر صينية القهوة ..


قرب منها ريان:اليوم متأخرة بالقهوة ..؟!


و هي تجلس:الله يذكر ريناد بالخير هي اللي تتقهوا معي و إلا الباقي وش يدريهم عن الدنيا ..!!


ريان:ايه و الله .. إلا ما كأنها طولت ما زارتنا ..؟!


أم بدر:وش نسوي عروس ..


قربت و انضمت لهم ..:من هاذي ..؟!


ريان:ريناد ..


ريتاج:أها .. – تلفتت يمين و يسار .. :بدر وينه ..؟!


ريان:فـ الغرفة ..؟


ريتاج و بعيونها نظرة تفكير:اهاا ..


ريان:وش عندك تسألين ..؟!


ريتاج و هي تمد يدها للتمر:بس كذا ..


أم بدر:قم و أنا أمك ناد جدتك و عمتك جنى ..





وقف ريان:إن شاء الله ..


ريتاج:جنى فوق .. شفتها تدخل غرفتها و أنا أنزل ..


أم بدر:أهم شيء جدتك قبل .. موب ناقصة أبوك يجي و يقوم الدنيا علينا ..


ريان و هو يبعد:طيب ..


خذت لفة بعيونها:إلا أبوي وينه ..؟!


أم بدر:وين بكون فـ مكتبه أكيد ..


ريتاج:ملاحظة جلساته كثرت فـ المكتب ..؟!


أم بدر:و أنتي ملاحظة أنك صايرة ملقوفة ..!!


سكت و هي تكتم ضيقها ..


..


.


طق الباب و دخل .. استغرب لما شاف جدته نايمة .. موب من عوايده نومة المغربية ..


دخل و قرب منها بكل هدوء ..


همس:يمة .. يممة ..؟!


.


..


ناظرت ريتاج الدرج بكل حيرة .."قدامي فرصة .. أروح أكلمه الحين ..؟!"


هزت رجولها بكل توتر .."أخاف يفضحني .. بدر عصبي و أخاف يتهور لما يسمع كلامي" ..


.


قرب ريان أكثر هز كتفها بخفة ..:يمة .. أذن المغرب و صلوا ..


مسك كفها و هز يدها:يممممممة ..


حس بـ برودة جسمها .. تملكته الرهبة ..


احتار وش يسوي .. "معقولة بردانة من الجو .. أو أنها .." ..


هز رأسه محاولة يأسه ينفض الأفكار السوداء اللي سيطرت عليه ..


.


..


توكلت على الله وقفت .. مشت بخطوات بطيئة لعند الدرج و كأنها تحاول تمنع نفسها ..


.


..


احتار و هو يناظر فـ يدها قرب أطراف أصابعه تحسس مكان النبض ..


"لا مو هنا فوق شوي لاء تحت .. ما في نبض ..!!" ..


رفع يده و حط أطراف أصابعه قريب من أنفها يتأكد من نفسّها ..


ما حس بشيء ..


صرخ بخوف:يمممممممممممممة الحقي على جدتي ..


..


طاح الفنجال من يد أم بدر .. وقفت و راحت ركض لعند ولدها ..


استوقفها صوت ريان و رجعت تنزل ركض لـ غرفة جدتها ..




.._.._.._..




نهآآية الجزء


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[21]|ـواحد و العشرون ..

.. تعالت صوت شهقاتها أكثر و أكثر .. و دموعها تسبق صوت بكائها ..
هذا حال جنى إذا وصلت لحد الإنهيار ..
ضمتها لصدرها أكثر و همست فـ أذنها و عيونها تراقب عيون المعزيات اللي ما فارقت جنى من دخلوا ..
ريناد:جنوو .. حبيبتي هذا قضاء ربك ..
بلعت ريقها محاولة يأسه توقف شهقتها .. لكنه رجعت تتفجر و أكثر من قبل ..
همست بترجي:خلينا ندخل ..
حاولت تحرك رجولها لكنها للأسف حتى هي منهارة معها .. ظلت فـ مكانها و استمرت موجة البكاء تغرقها أكثر و أكثر ..
.
..
قربت فجر من ليان ..:وينك ليش واقفة بعيد ..
تنهدت بكل ضيق:أعصابي حدها تعبانة .. لو بيدي ما جيت للعزاء ..
زفرت بكل ضيق:ليش صاير معك شيء ..؟!
ليان .. عيونها ما فارقت جنى .. حست بالدموع تخونها:موت جدتي موب شيء سهل علي ..!!
خذت نفس براحة:و الله كلنا موب بس أنتي .. بس هذا قضاء و قدر من بيعترض عليه ..
انسحبت للمطبخ قبل لا تنهار قدامهم ..
لحقتها فجر:ليون وش فيك ..؟!
دخلت المطبخ و سندت ظهرها للجدار .. ثواني بسيطة الفارق فيها قرب فجر ..
ما قدرت تتحمل أكثر و فجرت شهقاتها ..
فجر بكل لوم:الحين هذا و أنتي الكبيرة و العاقلة ..
هزت رأسها بالنفي و ما قدرت تنطق بكلمة زيادة ..
..
.
البرود مسيطر على دمها و أعصابها .. كالعادة ...
تلفتت لوجين تدور على ريتاج .. و أخير لقتها جالسة بين غزل و ريتاج ..
أشرت لها لكن ريتاج أبدا ما عطتها بال .. دقة عليها و نفس الشيء جوالها ع الصامت ..
زفرت بكل ضيق .."هين ريتاجوه" ..
.._.._.._.._.._..
جوري بكل عناد:قلت لك أبي أطلع ..
زفر بكل ضيق:تتركين المستشفى وين تروحين ..؟!
جوري بكل ضيق:برجع بيتي يعني وين أروح ..؟!
نواف بكل عصبية:أنتي ما سمعتي وش قالت الدكتورة .. لازمك راحة تامة ..
جوري:و راحتي فـ بيتي ..!!
دفن وجهه بين كفوف يده .. محاولة يأسه للتفكير ..
جوري:نواف وش فيك ما طلبت شيء مستحيل ..!!
خذا قراره أخيرا .. وقف و بنبرة كلها حدة:بتكملين الأسبوع فـ المستشفى و هذا اللي عندي ..
ارتبكت لثواني .. كلمته بترجي:نوااااف ..
سحب نفسه من غرفتها .. حتى ما يستسلم لها .. طلع و تركها لحالها ..
.._.._.._.._.._..
فتح عيونه بكل إهمال تفاجأ من وجوده ..
ثواني و بداء يستوعب و تذكر كيف التقاء ببسام ..
جلس عادل بكل تعب ..
حس علي بسام .. لف رأسه لناحيته و همس:صحيت ..؟!
عادل بصوت مبحوح من النوم:تأخرت بالنوم ..؟!
ابتسم:لاء ما تأخرت بس أنا متعود أصحى مبكر ..؟!
عادل:اها .. من متى صاحي ..؟!
ارتسمت نظرة تفكير فـ عيونه:مو متأكد بس على طول أصحى على التسع ..
ناظر فـ ساعته:أووووف ثلاث العصر ..
ابتسم بسام:أنت أصلا ما نمت إلا سبع ..
وقف:وأنت بعد ما نمت إلا سبع ..
...:بس متعود أصحى بدري ..
عادلو هو يدخل الحمام:عسى بس ما جوعتك ..؟!!
اتسعت ابتسامته:أنا موب راعي أكل ..
عادل:خمس دقايق و أنزل أجيب لنا شيء نأكله ..
بسام و هو يريح ظهره على كرسيه المتحرك:خذ راحتك ..
.._.._.._.._.._..
قرّبت و عد رأسها لـ عند أمها ..:الحين جنى وش فيها ..؟!
ام راكان بكل حسرة:الله يصبر قلبها .. وش فيها غير وجع الفراق ..
وعد و بنظرة كلها تمعن لجنى المنهارة:لا يمة وجهها ما يقول كذا .. شكلها من زمان تعبانة ..
ناظرتها بلوم:هذا وقتك ..!! و بعدين هي صديقتي و إلا صديقتك ..!!
ناظرت أمها بلوم أكبر و رجعت تسكت .. تلفتت يمين و يسار ..
لمحت ليان تطلع من المطبخ ..
سحبت نفسها من جنب أمها ... قربت من ليان ..
مرت لبان من جنبها و لا انتبهت لها .. فكرها موب معها ..
وعد:ليان ..!!!
رجعت تلف عليها .. تفاجأت و رجعت تبتسم بكل برود .. قربت من وعد و سلمت عليها ..
همست وعد:عظم الله أجرك ..
ليان:أحسن الله عزاك ..
تنهدت بكل ضيق:الله يصبركم ..
ليان:للهم آمين ..
وعد بكل تردد:أدري بتقولين عني ملقوفة .. بسس ..
رجعت تبتسم:لآآ عادي قولي اللي عندك ..؟!
وعد بكل حيرة:جنى .. ما عجبتني ..
زفرت وعيونها تطيح على جنى:هاذي أمها بعد ..!!
وعدى بربكة:لاء قصدي .. شكلها تعبانة من قبل ..
زفرت بكل ضيق و هي تمشي و تسحب وعد معها بعيد عن المعزين:قبل الملكة بكم أسبوع جنى صار لها حادث .. بس ما قلنا لأحد ..!!
وعد بكل صدمة:حادث ..؟!!!
ليان:ايه .. و جلست فـ غيبوبة .. عشرة أيام تقريبا ..
وعد بكل لوم:وليش ما قلتي لنا نزورها ..
ليان و لمعة الدموع بعيونها:جدتي الله يرحمها .. حذرتنا نطلع الخبر برا .. حتى محد يتكلم علينا لأنها جبرتنا نتمم ملكتي و ملكة ريناد بوقتها ..
تنهدت بكل ضيق:يا قلبي عليها .. و الله إن قلبي حاس أنها فيها شيء ..
رن جوال ليان يقطع كلامهم .. ابتسمت لها:عن أذنك ..
ردة لها الابتسامة و هي تشوفها تبعد ..
..
.
ليان و هي تطلع الدرج:اهلين ..
من وراء السماعة بصوت كله تعب:هلا .. كيفك ليان ..؟!
ابتسمت محاولة يأسه تخفي الحزن اللي بصوتها:الحمد لله بخير و أنتي ..؟!
جوري:أنا تمام .. بس تعبانة شوي ..
جلست على أقرب كرسي فـ الصالة الفوقية:ما تشوفين شر ..
جوري:الشر ما يجيك .. شـ أخبار الأهل ..؟!
ليان و صوتها يختنق:الحمد لله كلنا بخير ..
جوري بكل خوف:ليان وش فيك ..؟!
بلعت ريقها:جدتي .. توفت أمس ..
ارتبكت لثواني و حست بالصدمة تلجمها عن الكلام:إن لله و إنا إليه لراجعون.. عظم الله أجرك ..
طلعت نفس براحة:أجرنا و أجرك ..
جوري بكل حيرة:صار لي ساعة أدق على ريناد ما ترد ..؟!
ليان:ايه مع جنى .. تعرفين جنى ترتاح معها أكثر ..
جوري:و جنى شـ أخبارها .. عسى ما أنهارت ..؟!
زفرت بكل ضيق:هاذي هي ساعة تسكت و ساعة تصيح .. ما تنلام ..
جوري:ايه والله ما تنلام .. – سكتت لدقايق:ايه صح العذر و السموحة منكم ما راح أقدر أجي ..!
ليان:خير عسى ما شر ...!!
جوري بكل ضيق:طحت فـ المطبخ .... والمستشفى رافضين يطلعوني قبل ما يمر أسبوع ..
ليان بكل صدمة:سلامتك ما تشوفين شر .. عساك بخير و عسى الجنين ما جاه شيء ..!!
جوري:لا الحمد لله بخير .. بس الدكتورة مخليتني أجلس حتى تطمن ما يصير معي شيء ..
ليان:ما عليه لمصلحتك ..
جوري:ايه .. أجل ما أطول عليك .. أتصل فـ وقت ثاني أعزي ريناد و جنى و الأهل ..
ليان:صار خير ..
جوري:يالله مع السلامة ..
ليان و هي توقف:فـ أمان الله ..
..
تلفتت حولها للحظة حست بالتوهان .. حطت يدها على جبينها"بيت عمي أبو بدر" ..
توجهت للدرج"من الحماس طلعت فوق ..
صدمة فـ كتفها ..
ريتاج:أووه سوري ..
ليان:وش فيك طايرة ..؟!
ابتسمت بربكة:أبي أرد على صديقتي قبل لا تقطع ..- و هي تبعد:باااي ..
ناظرتها بلوم .. و كملت طريقها لتحت ..
..
.
دخلت و سكرت باب الغرفة وراها .. ردت و نفسها شبه منقطع:أهلين ..
فيصل:وينك من الصبح و أنا اتصل ..؟!
جلست و خذت نفس:توفت جدتي أمس و من الصبح و أنا معتفسه بعزاها ..
فيصل:لا حول و لا قوة إلا با الله .. عظم الله أجرك ..
ريتاج:أجرنا و أجرك ..
فيصل بنبرة كلها لوم:لو كنت أدري ما أزعجتك بمكالماتي ..
ريتاج:الجوال صامت .. بس خفت تفهم غلط ..!!
..
انفتح باب الحمام فجأة .. وقفت ريتاج و التفت و هي مصدومة باللي قاعد يصير ..
تسارعت دقات قلبها و حست بأنفاسها تختنق ..
رفعت حاجب:من تكلمين ..؟!
ريتاج بكل ضيق:لوجين وجع .. وش ذا الحركات بغى يوقف قلبي ..!!
قربت منها و سحبت الجوال ..:الووو .. الووو ..
سمع صوتها سكر الخط .. حتى يتجنب المشاكل ..
نزلت عيونها على الشاشة .. قرأت الرقم مرة .. ثنتين .. ثلاث ..
رفعت رأسها و هي مصدومة:فيصل ..!
سحبت الجوال من يدها:هيييييييي أنتي وين محسبة نفسك جالسة ..!!
لوجين بكل عصبية:أي يا الخاينة .. أنا اقول وين أختفى .. سرقتيه مني ..؟!
ناظرتها بكل غيض:سرقته منك .. ليش حلق و إلا خاتم ..!!
مسكتها مع كتوفها بكل غيض:أنا كنت متأكدة أنك شيطانة .. بس قلت رتوج ما تجي منها ..
دفتها بعيد عنها:وش هالأفلام الهندية .. الحين ما عصبتي إلا على فيصل .. عندك عيسى و نايف و محمد و ناصر و جاسم و آخرهم خالد ..!!!
لوجين و هي ترص على أسنانها من العصبية:بس فيصل غير .. أنتي كنتي عارفة أني ناوية أتزوجه ..
ابتسم بكل سخرية:أنت بس لو تسمعين وش يقول عنك ..!!
دفتها:أنتي اللي مليتي رأسه بهالكلام ..
ريتاج بكل ضيق:يووووووه منك .. يا البزر .. انا ما رحت له هو اللي جاني هو اللي أزعجني باتصالاته و إلحاحه ..
طلعت نفس بكل هدوء:طيب يا رتوج .. هو اللي جاك هااه ..!!
وجهت له نظرة الاحتقار .. طلعت و خبطت بالباب ..
..
رجعت شعرها على وراء .. "حسبي الله عليك يا لوجين" ..
جلست على طرف السرير .."هاذي الشيطان بعينه .. الله يستر لا تسوي فيني مثل جنى .."
حطت يدها على قلبها .."جنى .. صح ما قلت لبدر .. –رفعت جوالها"لا موب وقته ابد" ..
دخلت الحمام .. غسلت وجهه و رجعت تنزل لتحت .."خلك طبيعية يا رتوج موب ناقصة أنتي" ..
..
.
قربت أروى من غزل ..
همست:غزوول ..
لفت عليه و صوت التنهيدة يطلع من أعماق قلبها ..:هلا ..
أروى:وش فيك متضايقة ..؟!
غزل بكل ضيق:أروى مالي خلقك ..!!
أروى بضيق أكبر منها:طيب .. طيب .. في شيء بغيت أقول لك عنه ..
غزل و عيونها ع المعزيات:وشو ..؟!
أروى:أمس تهاوشت مع أمي لأنه نشرت خبر خطبتك قبل لا توافقين ..
غزل:ليش تتهاوشين مع أمك ..؟! .. السالفة ما تستاهل ..!!
أروى:موب هنا المشكلة ..!!
لفت عليه:أجل ..؟!
أروى بكل خوف:تركي سمعني ..؟!
غزل و بعيونها نظرة توهان:وين المشكلة ..؟!
أروى:المشكلة إني قلت لأمي اني حسيت أنك بترفضين و تركي مسك هالكلمة ..!!
ناظرتها بلوم:ناقصين مشاكل يعني ..!!
أروى بكل عصبية رغم محاولاتها تمسك نفسها:أنتي لو تسمعين الدبة ندى وش تقول يرتفع ضغطك ..
غزل بكل ضيق:حتى ولو و كأنك تقولين للمشاكل تعالي ..
أروى و بعيونها نظرة ندم:عاد وش أسوي قلبي عليك و خفت يكبر الموضوع و تنجبرين على أخوي و أنتي ما تبينه ...
غزل:الله يصلحك بس .. – بعد تردد كبير:و تركي وش قال ..؟!
أروى:ما قال شيء .. بس نتفني بالأسئلة ..
غزل:وش أسئلته ..؟!
أروى:ليش تقولين هالكلام .. و من عطاك الحق تقولينه .. و عطاني محاضرة طويلة عريضة زي كل مرة ..
غزل و هي تريح ظهرها:خلاص سكري ع الموضوع .. رتوج رجعت ..
زفرت بكل ضيق:طيب ..
.._.._.._.._.._..
نزل علب الفول و طلع الخبز الحار .. عادل بكل حماس:جبت لك فول بحيه قلبك ..
بسام بكل تعجب:فول ..!!
عادل بكل خوف:وشو بعد .. لا تقول ما تحبه ..!!
بسام:لا .. بس موب متعود ..
عادل:ههههههههههههه .. في أحد ما يعرف الفول أكلت العزابية الأولى ..
ابتسم بسام:أنا متزوج .."حتى بأيام عزوبيتي بحياتي ما كليت فول برا البيت ..!!" ..
ناظرة بكل تشكيك:متزوج ..!!
بسام:ايه ..
مد عادل الخبز:سمّ و إلا تحب أساعدك ..؟!
مد يده لحد ما وصلت أطراف أصابعه لطرف الخبز سحبه من يد عادل:لا متعود أكل لحالي ..
راقبه عادل و الشك ما زال مرتسم فـ عيونه ..
قطع طرف الخبزه .. مد يده اليسار يتحسس الطاولة لحد ما لامس علبة الفول الحارة ..
مد اليمين و غط الخبز .. ثواني و هي مستقره بنص فمه ..
ناظره عادل بذهول .."عميان أكيد تعود" .. غلبه فضوله:إلا أنت من زمان فاقد نظرك ..؟!
بسام بعد ما بلع اللقمة:لاء .. من فترة بسيطة صار لي حادث .. و شوفت عينك ..
زادت حيرة عادل:ما شاء الله .. اللي يشوفك يقول عمر مع .. – غص بالكلمة ..
ابتسم:تعودت أسوي كل شيء بنفسي ..
عادل:عاد غريبة .. الواحد اللي بحالتك و يكون متزوج يعتمد على زوجته ..!!
اتسعت ابتسامته"هي اللي عودتني أعتمد على نفسي" ..:يكفي إن شكلي يعذبها بعد أتعبها بطلباتي و ..
قاطعه:بس هي زوجتك ملزومة بك ..!!
بسام:و أنا ما أبي أتعبها ..!!
رجع ينزل عيونه و يكمل أكله .. بعد لحظات صمت:طيب ما دقيت على الأهل تطمنهم ..
تردد لثواني:أكيد أخوي طمنهم علي .. و بعدين أنا جاي لهنا أبي أجلس فترة مع نفسي ..
عادل:اها .. يعني على قولتهم الحال من بعضه ..
بسام:و أنت متزوج ..؟!
عادل:لاا وين بدري ..
بسام:الزواج ما يعرف عمر .. و كل ما تزوجت بدري أحسن لك ..
زفر بكل ضيق و خيال ألمى يمر على باله:إن شاء الله قريب و تراك معزوم بعد ..
ابتسم:الله يكتب اللي فيه الخير ..
.._.._.._.._.._..
لبست عبايتها ..
ناظرها بحيرة:بتطولين هناك ..
لفت لمى على ياسر أخوها:وقت عزاء ناصر صديقتي ما قصرت معي .. و الحين دوري أرد لها هالجميل ..
نزل عيونها على الكرسي المتحرك:لو ما ..
قاطعته:وش هالكلام .. وبعدين معك ما اتفقنا ما عاد نقول هالحكي .. و هذا كله من الشيطان ..
لمعت الدموع بعيون ياسر:كله بسببي أنا اللي كنت أسوق ..
زفرت بكل ضيق و هي تنزل لمستواه:يسور حبيبي هذا كله قضاء ربك .. و بعدين ..
قاطعها دخلت عبد العزيز:لمى ـآآآآآآآآآآآآآآآآآآآآآآآآآآآآآآآآآ ..
لفت عليه و بكل خوف:خير ..؟!!!!
عبد العزيز:البنات كلهم ركبوا السيارة يا الله بيمشون ..
رفعت طرحتها فوق رأسها ...:يا الله .. هذ أنا نازلة ..
دخل عبد العزيز عند ياسر و بكل حماس:جبت لك شريط بلاي ستيشن من عندي مشاريوه .. على قولت لمى يستاهل عيونك ..
ابتسم له ..
..
زفرت براحة و هي تسكر باب شقة أبوها .."الحمد لله لو لا عزوز بعدك يا رب .. ما كنت عارفة وش بسوي الحين" ..
رن الجوال ..
ردت وهي تنزل مع الدرج:هذا أنا نازلة ..
نهى بكل ضيق و هي تهمس:نصور ما يحب أحد يتأخر عليه فـ السيارة استعجلي ..
لمى:خلاص هذا أنا وصلت لتحت بس ألبس نقاي و أطلع ..
نهى:يا الله ..- سكرت الخط و نزلت السماعة ..
همست أميرة .. العزاء لـ صديقة لموو و إنا ركبنا قبلها فشلة عند أخوك ..
نهى:اشش اسكتي بس لا يلف علينا ..
.._.._.._.._.._..
ناظرت فـ ساعتها و همست:أخيرا نامت ..
لفت على ليان السرحانة .. ريناد:ليون قومي نطلع ..
رفعت رأسها:أخاف لـ صحت و لقت نفسها لحالها بـ غرفة جدتي يصير فيها شيء ..؟!
ريناد بكل توتر:أنا مثلك بس وش نسوي و صعبة نترك الناس برا لحالهم ..
وقفت ليان:خلك عندها أنا بطلع و بعدين فيه أمي و خالتي أم بدر و خالتي أم تركي .. حتى خالتي أم راكان قالت لي موب ماشية إلا لما يخلص العزاء ..
ريناد:الله يجزها خير ..
مشت خطوات لعند الباب .. و رجعت تلف:أقول رنود ..
لفت عليها:خير ..!!
ليان:بسام للحين ما رجع ..
هزت رأسها بالنفي:لااء ..
زفرت بكل ضيق:وش الطاري موب من عوايده بطول مع ربعه ..!!
ريناد:المشكلة ترك جواله .. و إلا كان عرف باللي قاعد يصير و رجع بسرعة ..
ليان بكل ضيق:قلت لسطام يروح له بس رفض ..
ارتسمت بعيونها نظرة حادة:خليه بكيفه ..
رجعت تلف بتطلع .. و تذكرت شيء:رنود .. جوري دقت علي ..
لفت عليها:صدق متى ..؟!
ليان:العصر قبل ساعتين تقريبا .. قلت له عن العزاء و اعتذرت لأنها فـ المستشفى ..
ريناد بكل خوف:مستشفى ..؟!!
ليان:ايه ما أذكر وش قالت لي بس هي و الجنين بخير و وصتني أقولك تدقين عليها ..
طلعت جوالها اللي ما تدري عنه من وصلت:طيب .. طيب ..
طلعت ليان أخيرا .. دقت عليها .. رنة .. ثنتين .. ثلاث ..
و أخيرا ردت .. ريناد بكل خوف:الوو جوري ..!!
.._.._.._.._.._..
ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



لبست عبايتها بكل تأني .. ضبطَت شكلها و كشخت على قد ما تقدر ..
و اخيرا رفعت العطر و بخت على نفسها بكل رقة ..
رفعت البتول النظارة .."و اخيرا جاء اليوم المنتظر يا نايف" ..
مشت بخطوات هادية لبرا غرفتها .. رن جوالها ناظرت فـ الشاشة ..
زفرت بكل ضيق:اووووووووووف هذا وقتك ..
ردت بكل هدوء:هلا حبيبي ..
مبارك:وينك من الصبح أدق عليك ..
البتول و هي تكمل طريقها لتحت:سوري بيبي كنت نايمة صحيت متأخر و توني مأخذه شاور ..
زفر بكل ضيق:طيب .. وش تسوين ..؟!
البتول بكل ضيق اختلط بدلعها المصطنع:يا الله عليك بروك ... وش فيك صاير لي محقق هالأيام ..؟!
مبارك:خايف عليك يا عمري ..
البتول و هي تطلع من البيت:لا تخاف كلها ثلاث شهور و أسبوع بالضبط .. و أكون قدامك ..
مبارك:صوت هوااا .. أنتي برا البيت ..؟!
البتول:ايه هذا انا راكبة السيارة ..؟!
مبارك:على وين ..؟!
البتول:مواعدة وحدة من البنات ... فيها شيء ..؟!
مبارك بكل ضيق:طيب لا تتأخرين ..؟!
التبول:إن شاء الله عيوني .. يا الله باي باي .. – سكرت قبل لا تسمع رده ..
"أوف منك قلق .. " .. – رمت الجوال .. و رفعت رأسها للسواق:يا لله حرك ..
.._.._.._.._.._..
ناظرت فـ ساعتها .."الحين بطلعون من المسجد فرصتي أدق عليه" ..
انتظرت خمس ثواني و طلبت رقمه ..
..
احتار وش هالرقم الغريب اللي يدق عليه .. بس يمكن يكون احد يعزي ..
سحب نفسه بعيد عن الجماعة و قرب من سيارته ..
رد بدر:الو السلام عليكم ..
ردت و هي تتصنع الحياء و الخوف:و .. عليـ.. كم السلام ..
استغرب من الصوت الأنثوي:خير أختي ..!!
لوجين بكل تردد:أنت بدر صح ..
بدر بنبر حادة:ايه بغيتي شيء ..
لوجين:أنا صديقة أختك ريتاج .. و يعلم الله لو ما كنت أحبها و أعزها ما تجرأت و سويت شيء تربيتي و أخلاقي ما تسمح لي به ..
بدر:نعم ..!!!
لوجين و هي تأخذ نفس:أنا ما جازفت بعمري و كلمتك عشان شيء .. بس أنا خايفة صديقتي تضيع مني حاولت أنبهها لكنها راكبة رأسها ..
بدر و حيرته تزيد:أنتي وش تخربطين ..!!
لوجين و هي تبلع ريقها و تمثل التوتر بإتقان:صراحة هي من فتر تعرفت على واحد اسمه فيصل .. أنا توقعت السالفة لعب و راح تنتهي .. بس ..
بدر:شكلك طالبه رقم غلط ..
لوجين:لااااااااء .. موب أنت بدر جاسم الـ***** ..
بلع ريقه و بدت التوتر يلعب بأعصابه:وش عندك بعد ..!
لوجين:أنا خايفة عليه من هالفيصل .. من فترة حسيت علاقتهم تعمقت و مدري إذا ....- سكتت حتى تزيد من حيرته ..
بدر بقلة صر:ما تدرين ايش ..!!
لوجين بكل خوف:إذا صار بينهم شيء أو لاء ...!
بدر بعصبية:نعم ..؟!
لوجين:أنا دقيت عشاني خايفة عليها .. إذا مو مصدقني براحتك بس أنا أبي أريح ضميري ..
بدر و هو يراقب الرجاجيل يدخلون البيت:خلاص .. جزاك الله خير .. مع السلامة .. – سكر الخط من غير ما يسمع ردها .."أنا قايلة من البداية يبيلك تربية من أول و جديد يا ريتاجوه" ..
..
.
زفرت بكل راحة .."أنا تفتنين علي يا رتوج و تخربين مخططاتي .. الحين بنشوف من اللي بيضحك ع الثاني" ..
.._.._.._.._.._..
وقفت .. همست لجوري فـ الجوال بصوت مخنوق:جوري دقيقة ..
طلعت من غرفة جنى .. قابلت ليان ..
ابتسمت ليان:جيت قلت أكيد بتطلعين تصلين ..
ردة لها الابتسامة .. و طلعت لفوق و عيون كل اللي فـ الصالة تراقبها ..
دخلت .. ريناد لغرفة جنى و قفلت الباب وراها ..
سندت ظهرها على الباب .. رفعت الجوال:جوري معي ..!!
جوري بكل خوف:ريناد وش فيك خوفتيني عليك ..؟!
جلست على الأرض .. و كملت بصوت مخنوق:بسام يا جوري بسام ..
جوري بكل خوف:وش فيه ... عسى ما صار له شيء ..؟!
جوري و دموعها تخونها:لاء أمس طلع مع أخوه و لا رجع .. حتى جواله ما خذه ..
جوري:و إذا يمكن يبي يجلس مع نفسه شوي ..!!
ريناد و شهقاتها تخنقها:أنا خايفة يكون أخوه سوا فيه شيء ..؟!
جوري رغم قلقلها مع ريناد:الله يهديك بس في أحد يضر أخوه ..!!
ريناد:أنتي ما شفتي نظرات سطام لـ بسام طول الوقت .. حتى صوته يتغير للكره أول ما تجي عينه بعين أخوه ..
جوري:تتوهمين أكيد ..
ريناد:و الله العظيم موب من خيالي حتى ليان حاسة ..
جوري:طيب و إذا كرهه .. يمكن شايل بقلبه عشان سالفة زواجه اللي تكنسل بسبه ..؟!
ريناد:ايه و أخاف يكون سوا به شيء ..
جوري:تعوذي من إبليس و قومي صلي .. إن شاء الله بتبعد عنك ه الوساوس ..
ريناد بكل رجاء:يا ليت ..
جوري:الله يهديك بس يا ريناد .. تتعبين نفسك و أعصابك علشان تهيأت و تخيلات ..
مسحت دموعها:موب هذا بس اللي مخوفني ..
جوري:وش فيك بعد ..؟!
ريناد بكل تردد:الفترة الأخيرة ما كنت أعامل بسام زين ..
جوري بكل صدمة:أي فترة ما كملتوا الأسبوعين من تزوجتوا ..!!!
رجعت تنهار:ما قدرت أقاوم الكره اللي فـ قلبي ..!!
جوري و صدمتها تزيد:وش سويتي له ريناد ..؟!
خذت نفس تهدي أعصابها:ما كنت أعطيه وجهه و على طول أتركه يسوي كل شيء لحاله ..
جوري بكل لوم:الله يهديك بس الله يهديك ..!!!
ريناد:جوري اللي صار صار و انتهى و أنا الحين ندمانه اكثر من أي شيء بهالدنيا .. أنا خايف يكون بسام زعل و ما عاد هو بـ راجع ..
خذت نفس .. :ما تدرين يمكن هو حب يبعد عشان يعيد حساباته ..!!
ر يناد:موب مهم .. يطلقني بس يرجع سالم ..!!
خذت نفس:إن شاء الله ما يكون فيه إلا العافية ..!- دخل عليها نواف ..
همست جوري:يا الله رنود أكلمك بعدين ..
بلعت ريقها:يا الله .. بروح أصلي .. مع السلامة ..
نزل الشنطة و بنبرة أقرب للحدة:جبت لك ملابس تكفيك أسبوع ..
ناظرته بنص عين و هي تنزل الجوال:و راك تتكلم كذا ..!
ناظرها بكل تعجب .. كان متوقع هجومها عليه مثل العصر ..
جلس و بنبرة كلها لوم:وش أسوي فيك رأسك يابس و ما تسمعين إلا نفسك ..!!
زفرت بكل ضيق:تعرف إني ما أحب جلست المستشفى ..!!؟
خذا نفس و حمد ربه فـ سره أن أعصابها هدت:ما عليه لمصلحتك يا حياتي ..
ابتسمت:وش جبت لي معك ..؟!
.._.._.._.._.._..
فرك أصابعه بكل توتر .. ناظر فـ ساعته .."10 .. يا رب هالعالم متى بتحس و تطلع ..؟!" ..
..
.
هزت رجلها بتوتر .. "هالمرة طولت فـ البيت وش تسوي كل هالوقت ..!!!" ..
ارتسمت ابتسامة واسعة على وجه البتول و هي تراقب طيبة تطلع من البيت ..
"و اخيرااا" ..
.._.._.._.._.._..
نزل عادل من اللفت .. دف بسام قدامه .. :هذا هو الدور ..!!
بسام و التساؤل بصوته:الرابع ..؟!
عادل و الحيرة على وجهه:ايه .. بس على يميني عيادة عيون و على يساري عيادة أسنان ..!!
بسام:متأكد ..؟!
عادل:ايه .. لحظة أسأل الرسيبشن ..
دقايق بسيط بعد فيها عادل عن بسام .. و رجع له ..
عادل و هي يضغط ع زر اللف:يقول عيادة دكتور القلب فـ الخامس ..
بسام:شلون .. أنا متأكدة أنها فـ الرابع ..!!
ابتسم و هو يركب اللفت:ايه يقول صار تبادل من سنتين و عيادة جراح القلب طلعوها لفوق ..
بسام:اهاا .. – ثواني بسيطة رجع ينفتح باب اللفت ..
عادل بكل حماس:هاذي هي ..
بسام:أسأل عن الدكتور طارق ..؟!
دخل عادل و بسام قدامه بكرسيه .. :السلام عليكم اختي .. في دكتور هنا اسمه طارق ..؟!
ابتسمت من وراء اللثمة:ايه .. عندك موعد ..؟!
عادل بكل حيرة:لا و الله بس ما في مجال أشوفه بـ ..
قاطعته:هذا هو الدكتور طارق .. – علت صوتها:دكتور طارق ..
رفع رأسه بعد ما كان يرفع كوب الشاي الدافي:نعم ..؟!
نزل عيونه على بسام وقف فـ مكانه مصدوم .. همس بكل ربكة:بــ..ـسا م ..!!
ابتسم لأنه تعرف عليه .. زفر عادل بكل راحة .. كل تعبه مع بسام ما راح على الفاضي ..
.._.._.._.._.._..
تنهدت لمى بكل ضيق:طيب شوفي يمكن صحت ..!!
ليان بكل آسى:من توفت جدتي أمس و هي ما ذاقت طعم الراحة و لا النوم .. توها قبل المغرب غفت و الحمد لله راحت بنومه ..!!
لمى بكل ضيق:الله يصبر قلبها .. مع إني كنت أبي أشوفها ..!!
ليان و ابتسامة باهتة ارتسمت على وجهها:بكرة إن شاء الله ..
ابتسمت و هي ترفع الطرحة على رأسها:يا الله أشوفك على خير ..
قربت ليان و سلمت على لمى:مع السلامة ..
لمى:سلمي على ريناد .. يا الله سلام قبل لا أتأخر عليهم ..
راقبتها و هي تبعد و سكرت الباب ..
..
.
لفت وراها ..:هااه وعودة ماشية ..؟!
وعد:ايه البيت فضى .. و بعدين لا تخافين بكرة عندك من الصبحية ..؟!
ابتسمت:ما له داعي تكلفون على نفسكم ..
وعد:خلاص صرنا أهل .. – قربت و همست لها:ما تبين رقم ركون ..؟!
ارتبكت ليان و صرفتها من غير ما تدري أنها ورطت عمرها:هااه .. هو عندي ..!!
وعد:عندك .. و ليش قالي أنه ما عطاك ايه ..
ارتبكت أكثر:مدري ..!!
وعد:الدب يبي يصرفني ..
ليان بنبرة أقرب للترجي:وعود لا تفتحين معه هالسيرة أخوك شكله عصبي ..
وعد:لا والله موب عصبي بس .. – رجعت تسكت ..
خافت ليان ..
وعد:فضح نفسه قدامك .. ما يعرف يجامل و يتميلح شوي ..!!
بلعت ريقها:وعود أنا لازم أروح أشوف جنى .. و ريناد من طلعت لفوق ما عاد نزلت ..
وعد:ايه .. عد أنا بطلع قبل لا ينغسل شراعي و روحي شوفي رنود بعد الله يستر لا يكون جاها شيء .. فجأة غطت ..
سلمت عليها و مشت ركض لغرفة جدتها ..
..
رفعت عبايتها و طلعت .."راكانوه الدب فشلني مع البنت ..!" ..
.._.._.._.._.._..
دخلت البيت بكل ثقة .. رفعت الخدامة رأسها و تفاجأت من وجود هالانسانة الغريبة فـ البيت ..
سكرت البتول الباب وراها ..
قربت منها سينيثيا:منوو أنتاا ..؟!
قربت البتول و هي تنزل الطرحة على كتفها:ما تشوفين المفتاح معي أنا اكيد من أهل البيت ..!
ناظرتها سينيثيا بكل شك:أنا ما في شوف أنتا من قبل ..؟!
البتول بكل عصبية:انقلعي للمطبخ سوي شيء أشربه .. ما عاد بقي إلا الخدم يخوفون ..!!
ناظرتها بحقد و ما ارتاحت لها .. دخلت للمطبخ و هي تعطيها نظرات حادة ..
..
خذت لفة ع المكان .. ارتسمت على وجهه ابتسامة استهزاء ..
..:بيت كله صدقات ..
لفت نظرها باب خشبي وحيد فـ الصالة .. قربت منه و دخلت .. و مثل ما توقعتها ..
غرفة نايف ..
..
من ثواني حط رأسه على المخدة .. و بدا يستغرق فـ النوم .. لكن صوت الباب المزعج رجع يصحيه ...
جلس بكل ثقل و تعب ..
اتسعت ابتسامتها و هي تشوفه قدامها ..
ارتسمت ملامح الصدمة على وجهه و نطق اسمها بكل صعوبة:بـ .. ـتـ...و ....ل ..
قربت منه و ابتسامة السخرية تتعمق على وجهها:ايه البتول يا ........ يا زوجي العزيز ..
كل غضب الدنيا تجمع فـ قلبه تمنى لو ترجع له قوته حتى يرجع يضربها ...
مو عشان تتأدب يبي يضربها لحد الموت ..!!
قربت منه و جلست قريب من رجوله:كرسي متحرك و خدامة ..!! – فجرت ضحك تبرد قلبها:هههههههههههههههههههههههههههه .. :واجد عليك الصراحة..
نايف بصعوبة نطق عانها من وقت اللي سوته البتول فيه:أأأأ ...نـ...ت...ي ... وش ... تبـــ ... ين ..!؟
همست بكل غيض:أبي موتك .. أنت حتى الحياة حرام عليك ..
ابتسم بكل استسلامية:يا .... ليت تموتيني ووو و أرتاح .. بببببتسوين لي خدمة ممما ..
قاطعته:بتموت .. لكن بتتعذب .. مثل ما عذبتني .. و مثل ما خليتك تكمل حياتك متعذب بخليك تموت و أنت تتعذب ..!
سحبت شنطتها و طلعت الإبرة منها ..
ناظرها بكل ألم و قرر يقابل قدره بكل استسلامية ..
.._.._.._.._.._..
تنحنح .. و طلع ركض لفوق ..
حاول ريان يلحقه .. بس تراجع .. حتى لو فضى البيت من المعزين الأهل موجودين ..
..
اتسعت ابتسامتها و هي تراقب بدر يطلع لفوق بكل عصبية ..
تملك الفضول لوجين بشكل جنوني .. بس خافت تلحق بدر و يلمحها احد ..
..
من ثواني كانت بتطلع بس سمعت صوت بدر تراجعت لداخل غرفة جدتها ..
راقبته و هو يطلع معصب .."الله يستر شكله ما يطمن بالخير" ..
لفت ليان على جنى و رجعت لعندها .. هالغرفة أأمن مكان بالنسبة لها ..
..
طوت سجادتها .. "استغفر الله أخرت العشاء سبتك يا أروووه هذره وبس" ..
رفعت ريتاج السجادة فوق التسريحة ..
زفرت بكل ضيق .."لو سكت أكثر أكيد لوجين بتتحرك و أخاف تقلب الموضوع علي ..
قطع تفكيرها صوت الباب و هو ينفتح بكل قوة ..
لفت و هي تشوف بدر يدخل و يقفل الباب وراه ..
و شرارة الشر تتطاير من عيونه ..
ارتجفت أطرافها و حست بدقات قلبها تتسارع ..
ريتاج بكل خوف:بدر ..
قرب منها و بنبرة كلها حدة:وين جوالك ..؟!
أشرت له على الكامدينه ...
مشى لعنده و بثواني بسيطة صار هو و جوالها قدامها ..
بانت لمعة الدموع فـ عيونها:بــبببدر ..
فتح القائمة و لاحظ الرقم المتكرر فـ الاتصال .. ما له اسم .. لكن واضح أهميته لأنه هو الوحيد فـ السجل ..
دق على الرقم .. و حطه ع السبيكر ..
خانتها دموعها .."ليشي يا ربي لييييييييش" ..
رد بكل حماس مثل كل مرة:هلا و الله و اخيرا ..
..
زاد حمّار عيونه .. و حس بأعصابه ما عاد تتحمل .. شد بدر على يد أخته ..
من وراء السماعة .. فيصل بكل خوف:اللوووو .. الوو .. رتوو .. رتوج ..
..
سكر الخط فـ وجهه ما تحمل يسمعه أكثر و لا قدر يرد عليه وش يقول له و أخته هي اللي تكلمه ..!!!
..
نطقت أخيرا و صوت شهقاتها يسبقها:بدر صدقني هو الوحيد اللـ..
قاطعها بهمس و هو يرص على أسنانه:اووووص و لا كلمة .. ما أبي أسمع صوت يالنذلة الحقيرة .. ياالـ ***** ..
ريتاج و محاولة يأسه:بدر الله يخليك اسمعني ..
دفها للجدار و ضغطها بكل قوته عليه:سمعت اللي يكفي .. تدرين لو بيدي وش سويت .. ذبحتك و دفنتك هنا ..
بس لا المكان و لا الوقت مناسبين ..
ريتاج محاولة أخيرة رغم أعصابها المنهارة:بدر ..
قاطعها و شحنت العصبية تزيد بداخله:لا ين باسمي يا الـ** .. من اليوم و رايح لا طلعة و لا دخلة و حتى الجوال ما فيه و إلا تدرين بخليه عندك .. بس من هاللحظة اعتبريه مراقب و أي مكالمة أشوفها بفاتورتك بيكون حسابك عسير ..
..
نفضها من يده و هو يحس بالنار اللي تحرق فيه ما طفت .. رمى جوالها على سريرها ..
و رجع يفتح الباب ... طلع و خبط به ..
..
.
طلعت من غرفة جنى ..
استغربت من شكل بدر المعصب و طلعته من غرفت ريتاج ..؟!
ركضت ريناد للغرفة .. انصدمت من منظر أختها المنهارة على الأرض ..
قربت منها و بكل خوف:ريتاج وش صار ..؟!
ارتجفت أكثر و علا صوت شهقاتها ...
ضمتها لصدرها:بسم الله عليك .."الله يستر من الي صار بينك و بين بدر ..!!" ..
..
.
..
ناظرت باب بيت عمها أبو بدر بكل ضيق .."خسارة كنت أبي أشوف وجهها بعد ما يطلع من عندها"
..
رفع سطام عينه للمرايا و هو يحرك السيارة ..:كأنكم ناقصين ..؟!
أم بسام:ايه .. ريناد بتجلس فـ بيت أهلها عشان جنى..؟!
سطام:و تخلي زوجها لحاله ..!!
ليان بكل حماس:بسام رجع ..؟!
سطام بكل برود:مدري عنه .. بس أكيد رجع ..!!
زفرت بكل ضيق ..
.._.._.._.._.._..
نزلت عبايتها على الأرض و رمت نفسها بأحضان سريرها ..
قربت منها فجر:اوووف هذا أول يوم كذا .. بكرة وش بيصير ..؟!
غزل و النوم يتملكها:أول يوم بس بكرة بيصيرون أخف ..
فجر و هي تنزل جزمتها:ظنك ..؟!
غزل:ايه ..
لحظات صمت طوويلة خيمت ع المكان ..
غزل بعد تردد كبير:فجر ..
فجر و عيونها فـ المرايا:همممممم ..
غزل:أنا موافقة على تركي ..
لفت عليها مصدومة:نعم ..؟!
عدلت نفسها فـ سريرها .. غطت نفسها:اللي سمعتيه ..- غطت وجهها و تمنت تغط فـ نوم عميق ما تصحى منه ابد ..
.._.._.._..
نهااااااااااااية الجزء ..
البارت قصير .. قصر مع البرد ^^"

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[22]|ـواحد و العشرون ...
..
و اخيرا احتلت الفرحة مكان كبير بحياتهم .. الكل الفرح مرتسم على وجهه ..
الكل خذا نصيبة من الفرح مثل ما خذا نصيبه من الحزن ..
هذا اللي كان كل واحد يشوفه بالثاني ..
لكن الخافي في القلوب كان غير .. مختلف تماما ..
كومة من الظلام مسيطرة .. محد عارف مصيرها ... إذا بيجي اليوم اللي تنجلي فيه أو لاء ..
بقاعة فـ شمال الرياض .. الابتسامات خذت مكان أكبر من الكلام ..
لأن الكل عاجز عن الكلام .. مع الأصوات العالية اللي تملا المكان ..
..
فـ نفس القاعة لكن بقلبها .. أجواء مختلفة 180 درجة ..
الهدوء و التوتر مسيطر على المكان ..
نزلت عيونها على يدها اللي للحين ما تعودت على شكلها وهي منقشة بالحناء ..
حست بتوترها يزيد .. هي الحين العروس ..
"يا الله .. شلون أطلع منها الحين خلاص .. بنهاية الليلة راح أكون معه انا وياه تحت سقف واحد ..!! شلون .. ؟؟! و متى صار كل هذا ...؟" ..
لمعت الدموع بعيون ليان .."استهترت بالموضوع لأبعد حد" ..
قطعت تفكيرها و هي تمد يدها و على وجهها ارتسمت ابتسامة راحة ..
رفعت ليان عيونه المدمعة و التقت بعيون جنى ..
جنى بصوت هامس بث السكينة داخل ليان:توكلي على ربك .. انتي استخرت و إن شاء الله ما يصير إلا كل خير ..
ليان بكل توتر:حاسة إني بدخل حرب .. موب زواج ..؟!
اتسعت ابتسامة جنى:أدري أنك خايفة و إلا كلامي قبل شوي كلام ينقال لعروس ..؟!
ليان بخوف:حاسة إن تسرعت ..
جنى:استخرت اثنعشر مرة و تقولين تسرعتي .. هذا غير الفترة اللي مرت .. بدل الأسبوع بين الملكة و الزواج صارت ثلاث شهور .. عشانك و عشان شغلك اللي عنّدتي و رفضتي تأخذين إجازة منه ..!!
ليان بكل اندفاع:أنا بس حطيت شغلي مجرد عذر بس أبوي خذا الموضوع جد .. و أجله ثلاث شهور مرة وحدة ..!!
جنى:يعني لو زواجك تم قبل هالثلاث شهور كان موب متوترة كذا ..!!
ليان بكل ضيق:جنى موب وقت هالنقاشات ..؟!
جنى بنبرة حنان:أدري يا عمري .. بس وش أسوي أبي أطلعك من توترك شوي ..!!
زفرت بكل ضيق ...
طقت الباب بكل هدوء و دخلت ..
تفاجأت لما شافتها .. وقفت جنى و صرخت بكل حماس:لمووو ..
ارتسمت على وجهها ابتسامة عريضة .. دخلت و سلمت على جنى بكل حرارة ..
قربت من ليان و سلمت عليها:مبروك يا عروستنا ..
ابتسمت بكل توتر:الله يبارك فيك ..
جلست لمى قريب من جنى:هاا .. شكلك خايفة ..؟!
جنى بكل ضيق:أنا خفت بسببها و أنا ما لي دخل بالموضوع ..
لمى:ليون ترا إذا استمريت على هالتوتر .. بتندمين ..
ليان بكل خوف:ليش ..؟!
ضحكت لمى:ههههههههههههه .. قبل شهر و نص كان زواج بنت عمي أسوم تذكرونها ..
ليان و خوفها يزيد:ايه .. ايه أذكر ..
لمى:من صحت لحد ما ركبت السيارة معه و هي متوترة .. ما بقى موقف محرج ما صار معها ما بقى فشيلة ما صارت لها ..
ليان و توترها يزيد:وش دخل ...؟!
لمى:يووه .. البنت مرتبكة و متوترة .. تسوي الأشياء من غير تفكير ..!!
خذت نفس:طيب وش أسوي ..؟!
لمى:حاول تهدين نفسك .. و بعدين أخوك بيكون معك لحد ما يوصلك لباب بيتك .. وقت ما يتسكر الباب توتري مثل ما تبين ..
ليان بكل ضيق:اوف .. اوف .. موب قادرة أستوعب شيء ..
لفت جنى على لمى:من الصبح و أنا أكلمها .. موب راضية تفهم خليها تعيش هاللحظة باللي يصير فيها ..
لمى:ههههههههههههههه .. و أنتي الصادقة كم مرة بتعرس ..؟!
ليان بكل ضيق:و الضحك وش مناسبته ..؟!
لمى:أتخيلك لو يصير معك مثل أسماء ..
جنى بكل حماس:وش صار معها .. قولي ..؟!
ليان بكل اندفاع:لااااء .. لا تقولين ما أبي أسمع ..
جنى و هي تناظر ليان بطرف عينها:خلاص .. بعدين قولي لي لحااالي ..
هزت رجولها بكل توتر و هي تنزل عيونها على الساعة .."10 و نص" ..
طقت الباب بكل هدوء و دخلت .. أم راكان:المعرس وصل ..؟!
ناظرتهم بخوف و تمنت وحدة منهم تقوم معها ..
أم راكان:أمك تتنظر هناك .. كانت تستقبل المعازيم و قلت لها بدال ما تجي لك و ترجع لآخر القاعة أنا أوصلك ..
وقفت و مشت وراها بكل استسلامية و الخوف يلعب بأعصابها لعب ..
..
وقفت لمى و رمت نفسها على الأريكة اللي كانت جالسة عليها ليان ..
بنبرة كلها مزح:يووه يا جنوو .. لـ جاء يوم عرسك بتنشبين فيني ..!؟
جنى:يا ليل الثقة ..- بكل خوف:يا ليتنا طلعنا معها ع الأقل وصلناها لغرفة المعاريس ..
لمى:تستهبلين وين نروح الممر بيكون مليان بأهل المعرس ..؟!
جنى:تصدقين ملاقيف .. الحين كلهم بنات عمه ما عنده أخت غير وعد ..
لمى:ما لك شغل فيهم .. بكرة تطلع كلمة منا و إلا مناك يقولون .. عمة ليان ..!
جنى:وأنتي الصادقة ..
لمى و هي تريح ظهرها على الأريكة:و بعدين تعالي هنا أنتي ما سمعتي خالتها وش قالت أم ليان تنتظرهم هناك ..
هزت رأسها بالتأكيد:ايه صحيح ..
سكرت عيونها لثواني .. رجعت تفتحهم و التقت عيونها بعيون جنى اللي ارتسمت عليهم نظرة الحزن ..
لمى بكل خوف:جنو وش فيك ..؟!
ابتسمت بكل ألم:أفكر بيوم زواجي من بيدخلني عند عريس الغفلة غير .. – حست بالكلام يخونها ..
زفرت بكل ضيق:هذا حال الدنيا يعني اللي خسروا أمهاتهم وقفت حياتهم .. و بعدين هذا أنا قدامك أمي عايشة و لا كأنها عايشة .. مدري وش بيكون حالي بيوم زواجي ..؟!
مسحت طرف الدمعة اللي خانتها .. ابتسمت حتى ما تنكد على صديقتها:أصلا بيوم زواجك أنا اللي بكون معك من الصبح لحد ما توصلين لبيتك ..
لمى بكل استهتار:ايه .. طيب ..؟!!
رفعت حاجب:وش فيك ..!! شكلك نسيتي أني عمة العريس ..؟!
انشل تفكيرها لثواني:ايه صح .. سلطان يصير ...- رجعت تسكت ..
بكل هجومية:بس أنتي وش دراك ..؟!
جنى:من غيرها رويتر المملكة ..
لمى بكل لوم:أروى ..؟! .. بس تصدقين ..؟! من عقب ما زاروني ذاك اليوم و توفت ألمى الله يرحمها .. ما عاد جاب أحد طاري ..
جنى:ما قلتي لأبوك ..؟!
لمى بكل خجل:استحيت افتح معه الموضوع و بعدين سلطان ما عاد جاب طاري .. – بكل توتر و هي تستوعب كلامها:قصدي .. أم تركي ما عاد دقت و لا فتحت الموضوع .. مع إني عزمتها على زواج بنت عمي و شافتني و سلمت علي ..
جنى:صادقة والله .. أنا بشوف الموضوع ..
لمى بكل توتر:لاا .. جنى الله يخليك لا تفتحين الموضوع مع أحد أخاف يفكرون إني أنا اللي قايلة لك ..؟!
جنى و هي توقف:لاا وين .. أنا بلمح لأروى .. بالكثير الخميس الجاي بتلقين أخوي أبو تركي جاي يخطبك رسمي من أبوك ..
فتحت الباب تقطع حوارهم اللي وصل لقمة الحماس بالنسبة لـ لمى ..
أروى بكل ضيق:وينكم .. ليون بتطلع و تبي تصور معكم قبل لا تروح ..
بدون أي كلم زيادة .. رفعوا فساتينهم المنفوشة و مشوا بخطوات سريعة لغرفة المعاريس ..
..
.
أصوات عالية تسبب الصداع .. قمة التشتيت و قمة الإزعاج .. حولها ..
لكنها غرقانة بذكرياتها .. الذكريات الحلوة اللي حست أنها عايشة بسببها ..
و ما تبي تصحى منها أبد ..
..
فتحت ريناد ألبوم صور زواجها ..
تفرجت على كل الصور كلها كانت لها لحالها .. و بعضها معها بنات عمها و أختها اللي ما ابتسمت مثل عادتها علامة لعدم الرضا على هالزواج ..
فتحت على الصور الأخيرة لقتها الصورة الوحيدة اللي صورتها مع بسام ..
بكت بكل حرقة و هي تتذكره .. "أسبوعين مختفي .. آآخ لو أعرف وين أرضك بس .. كله من سطام هو اللي .. – رجعت تستغفر .. "استغفر الله العلي العظيم .. بس ما في شيء يثبت العكس ..
رجعت تسكر الألبوم و رجعته لكنها خذت الصورة ..
حضنتها و حطت رأسها على مخدة بسام "كنتي قريب مني لكني أنا اللي ضيعتك من بين يدي .. كان المفروض على الأقل اسمع اللي عندك ..- كتمت صوت شهقاتها ..
لكن الحين لو فقدتك للأبد وش بيكون مصيري .. – غمضت عيونها و هي تنزل دموعها بحرقة ..
رجعت تمسح دموعها بألم وسحبت المفرش و غطت نفسها و هي ضامة الصورة ..
ما حست بنفسها إلا و هي غرقانة فـ النوم ..
ليش ما تنوم و هي كل يوم تتعب تفكيرها بذكراه و التفكير فيه ...!!
ساعة أو ثنتين ما تذكر كم من الوقت نامت لكنها تذكر أنها صحت على أصابع تتحسس لأطراف وجهها ..
فتحت عيونها .. همست:بسام .. – كل اللي خطر على بالها أنها تتخيله مثل كل ليلة .. رجعت تغمض عيونها بقوة و فتحتهم لقته في مكانه ..
جلست بسرعة و بصوت تخبطت فيه أنواع النبرات:بسام .. رجعت؟؟
ابتسم:مثل ما توقعت للحين لابسة الحلق .. –أشر لها:أذنك .. – رفعت أصابع يدها تتحسس أذنها و ما زادها هالشيء إلا تأنيب الضمير ..
..
بسام بصوت كل حنان:للحظة شكيت أنك تغيرتي لكني الحين ألوم نفسي على هالشك .. أعرفك ما تتغيرين ..
حست بالعبرات تخنقها .. و تخنق صوتها اللي انكتم بوجوده ..
كمل بسام:يقولون اللي يحب ما يعذب اللي يحبه .. و أنا يوم تركتك ما قصدت أعذبك .. – مد يده بارتجاف وخوف من ردة فعلها لحد ما تحسس يدها و مسكها ..
سحبها و دفنها بين كفوف يديه:اللي خلاني أحبك هو اللي خلاني أتركك .. فجأة حسيت بالتعب رحت و كشفت قال لي الدكتور عندك القلب ..
– تغيرت نبرة صوته للحزن:ما همني نفسي و إلا وشلون تكون نهايتي لكني خفت عليك .. بكرة إذا غابت شمسي عن الدنيا وش بيكون حالك قلت أخليك تكرهيني عشـ..
..
قبل لا يكمل كلامه .. رمت نفسها بحضنه ضمته بكل قوته .. و سمحت لعبراتها تتفجر ..
وجوده قدامها من جديد .. فرحها أكثر من أي شيء .. و كلامه زادها تأنيب ضمير ..
الضمير اللي ما رحمها من فارقها ..
همست بصوت مبحوح:يكفي ما أبي أسمع .. أبيك جنبي و بس ..
ضمها و لمعت الدموع بعيونه .. "أبيك جنبي وبس" .. تردد صدى الكلمة بأذنه ..
خلاص ما يبي يشرح و لا يبي يبرر .. وجودها فـ حضنه يغني عن الكون كله ..
مسح على رأسها .. و هو يسمع صوت شهقاتها يتعالى ..
يحس بنبرة الألم و تأنيب الضمير .. زاد حزنه .. لأنه خلاها تحس بشيء مثل كذا ..
و من غيره بهاللحظة يعرف هالإحساس أكثر منه ..!!
..
.
دقايق مرت مثل الساعات عليها و مثل الثواني عليها ..
طلعت فيها ريناد كل عبراتها كل الألم و الرهبة المدفونة بداخلها من يوم زواجها ..
تكلمت أخيرا و هي ما زالت ضامته .. خايفة من فراقاه مرة ثانية ..
بصوت مبحوح كله لوم:وشلون طاوعك قلبك تتركني كل هالوقت ..
من غير حتى ما تطمني لو برسالة .. – قاطعتها عبراتها عن الكلام و رجعت تكمل بعد ما خذت أنفاسها:أختك .. أمك و أبوك .. كلهم كلمتهم و طمنتهم عليك .. أنا ما أستاهل..؟؟
مسح على رأسها .. رمش بعيونه يضيع الدموع اللي حاولت تخونه:احترت .. قلت يمكن تكون مشتاقة و خفت تكونين للحيـ ..
فجأة حست على نفسها بعدت و هي تحس بالإحراج متملكها ..
سكت للحظات .. و رجع يتكلم بكل تعجب:وش فيك!!
هزت رأسها و بنبرة كلها خجل:و لا شيء ..
ارتسمت على وجهه ابتسامة عريضة .. شد على يدها اللي ما طاوعها قلبها تسحبها من بين أحضان يده ..
و رجع يسحبها ضمها بقوة أكبر .. وهمس:للحين مشتاق لك ....
فتحت عيونها و حست بحرارة في خدودها ..
مع أنها مدة مو بسيطة ... مرت على اللي صار بس ما تدري ليش كل ما ذكرت تحس بالإحراج .. يتسرب لداخلها ..
نزلت يدها على بطنها اتسعت ابتسامتها العريضة"إذا عرف إن حامل أكيد الفرحة موب سايعته .. بس وشلون بقول لأمي إحراج .. ريان يدري لأنه هو اللي موديني أسوي فحوصات ..
لو موب كذا كان محد عرف للحين .. هو فعلا محد يدري .. شلون بقول لهم .. يا ..
..
قطعوا عليها تفكيرها .. أروى و نفسها شبه منقطع:يالله تعبت ..
غزل:وش هالرقص يا الخبلة بكرة العيون تذبحك ..!!
أروى بكل غرور:اتركي عنك الأفكار المريضة .. – لفت على ريناد:ليش ما قمت ترقصين حاطين شوط كامل لعايلتنا .. ؟؟
ريناد و هي تنزل يدها من على بطنها قبل لا تنتبه أروى:ما أحب أرقص ..
غزل و هي تجلس:ما عليك منها خبلة ..
ريناد:أهم شيء قريتي على نفسك ..؟؟
أروى بكل ضيق و هي تنضم لهم:وش سالفتكم مع الحسد أنتوا .. كل ما طقت حصاة عود قلتوا عين ..
اليوم ما طلعت من المدرسة إلا و جمان ما بقى آية و لا دعاء إلا قاريتهم علي ..
غزل بكل حماس:بلاها دارية عنك يالخبلة ..
أروى و نظرة السرحان بعيونها:يوه متى يمر هالأسبوع و أوقف مكان لوجين .. و يقولون عني أخت المعرس ..
ريناد:هذا تفكير وحد بتروح لـ الجامعة ..؟!
أروى بعصبية:ليش مو عاجبتك حبيبتي ..
غزل بكل عصبية:وش فيك أنتي بتقلبنها هوشة ..!!
ناظرت ريناد بغرور و لفت عنها:أصلا هي بتموت تبي ترقص بس الله العالم من اللي رادها ..؟!
وقفت ريناد:لا تخافين موب بسام .. – لفت و مشت بعيد عنهم .. قربت لعند أختها ريتاج ..
ريناد:أقول رتوج .. جنى و لمى .. ما شفتوهم ..؟!
ريتاج مع ابتسامة:إلا توهم طالعين من عند ليان . اممم .. شوفيهم هناك ..
ريناد:طيب ..-لفت بتمشي بعيد عنها .. لكنها تراجعت ..
ريتاج بكل استغراب:وش فيك ..؟!
جلست ريناد على أقرب طاولة ..:أجلسي أبيك بموضوع ..
تلفتت ريتاج يمين و يسار:هذا وقته ..؟!
ريناد:بعيد عن أمي و بعيد عن بدر ..
جلست و الحزن يرتسم على وجهها من سمعت طاري بدر ..
ريناد بكل ضيق:رتوج أنتي من يوم ما توفت جدتي الله يرحمها و انتي موب عاجبتني .. لا حالك و لا وضعك و لا علاقتك مع بدر ..!!
ريتاج بكل ضيق:ريناد يرحم لي أمك .. أنا جاية للعرس عشان أريح راسي ..
وقفت ريناد .. سحبت يد ريتاج من بين أحضانها .. و دخلت معها لقسم العروس ..
..
.
جالسين ثنتينهم على طاولة وحدة لحالهم و السوالف سارقتهم لعالم ثاني ..
بعيد عن الزواج نفسه ..
..
قاطعتهم:السلآآآآآآم عليكم ..
لمى بكل حماس:جوري .. ؟؟!!
وقفوا سلموا عليه ..
جنى و الابتسامة العريضة تتعمق بوجهها:ما توقعتك تجين يا أم كرشة ؟؟
جلست بكل حذر و بعيونها نظرة لوم:الحين أنا أم كرشة ..؟؟ يجي يوم و أردها لك ..
لمى و هي تناظرها بطرف عين:قلنا يمكن حبيب القلب يخاف عليك و ما يجيبك ..!!
جوري بنبرة تهديد:يالله عاد عن القط و تكلموا زين لا أقوم عنكم ..
جنى:اخص ياللي تهدد ..!!
جوري ما قدرت تقاوم ضحكتها:ههههههههههههههههه.. الواحد يسوي نفسه شيء ..
لمى بكل جدية:لا صدق ما توقعناك تجين ..؟؟!
جوري:لو ما يجبني أفضحه من يوم الملكة و أنا معطيته خبر ..!!
جنى بكل خوف:أهم شيء ما فيها تعب عليك ..؟!
جوري:للحين الحمد لله ..؟!
قربت منهم وعد .. و بكل حماس:مساء الخير ..
جنى:هلا والله ..
قربت وعد و سلمت على جوري .. جلست معهم:ها وش رأيكم بالعرس؟؟
جنى تناظرها بنص عين:جاية تذلينا ..
وعد بكل اندفاع:حرام عليك .. بس أبي أغيض العذال ..
لمى:من الحين عذال و حساد .. من هم؟؟
وعد:سر أصلا بتعرفون من هم .. في المستقبل .. يعني من ليان ..
جنى:إلا بنت أخوي إذا حروب علمينا عشان ننبهها ..!!
وعد بكل ثقة:ما عليك بكون أنا الدفاع ..
جنى مع غمزة:قدها و قدود ..
لمى وهي تضحك:في قلبك هالكلمة صار لك ساعة تبين تقولينها ..
جنى:شكلك تبين تلفين علي هاا ..؟!
جوري:أجل ليان راحت ..؟؟!!
لمى:وينك من زمان ..
.. مرت لحظة صمت بينهم .. و الطقاقة بدت تغني ..
الكل كانت عينه على المنصة تراقب البنات اللي يرقصون إلا جوري ..
كانت تدور بعيونها فـ القاعة .. تدور على شخص .. و فجأة طاحت عينها عليها على خالتها "أم راكان" .. وقفت ..
صرخت جنى:على وين؟؟
جوري تعلي صوتها حتى تسمعها:شوي و راجعه ..
هزت رأسها بالتأكيد و رجعت تلف ع المنصة ..
..
وقفت و بخطوات هادية حاولت تسرع فيها لـ"أم راكان" .. قربت منها و ابتسمت لها ..
.._.._.._.._.._..
مرت عليها العشر دقايق اللي مضت بسرعة البرق بوجود أخوانها ..
و أول ما طلعوا تاركينها مع راكان فـ"عش الزوجية".. حست بالوقت يمر عليها بكل بطء قاتل ..
طلعت تنهيدة و هي في عمق تفكيرها وش أول شيء تسوية بعد ثواني فـ أول لحظات تبداء بها حياتها الجديدة ..
سمع تنهيدته .. مو لأنها واضحة عشان تفكيره كله معها .. لف عليها و بنبرة قريبة للحدة:فيك شيء ..؟!
رفعت رأسها و بوجه كله خوف و نبرة صوت مترددة:لاء .. مـ مـ ما في شيء ..
وقف طلع نفس يهدي أعصابة ... رغم قدرته القوية في تملك أعصابة في أصعب المواقف بس ما يدري ليش هـ ـالتنهيدة نرفزته ..
هدى صوته:أنا طالع عشان تأخذين راحتك ..- سحب نفسه بكل هدوء .. طلع من القسم و تركها ..
حطت يدها على صدرها .."وش فيه ذا؟!! .." تلفتت يمين ويسار ..
لقت نفسها وحيدة بمكان غريب عليها .. حتى وصف جنى ما تذكره ..
وقفت و خذت جولة ع المكان لحد ما وصلت لغرفة النوم دخلت و قفلت الباب عليها ..
.._.._.._.._.._..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


ريناد للمرة السادسة بكل ترجي:رتوج وش فيك تكلمي ..؟!
هزت رأسها بالنفي ... تخاف تنطق بكلمه و تخونها عبراتها ..
قربت منها أكثر:من ذاك اليوم ما عادك تطلعين من البيت و لا تكلمين أحد .. حتى جوالك الكل ملاحظ أنك ما تستخدمينه ..
ناظرتها ريتاج بترجي .. حتى تسكت ..
كملت ريناد:حتى معاملة بدر لك الكل ملاحظها حتى الخدم .. بس إنتي ساكتة و هو ساكت .. محد فيكم مفهمنا ..
حست بالدموع تخونها .. نزلت على خدها .. و هي تحرق فـ قلبها قبل خدها ..
ريناد بكل خوف:رتوج وش فيك وش اللي صاير ..؟!
رمت نفسها بحضنها .. فجرت عبراتها .. و سمحت لشهقاتها بالخروج ..
ثلاث شهور ساكتة .. ثلاث شهور متحملة معاملته العدوانية .. ثلاث شهور ما نطقت و لا اعترضت .. موب لأنها ضعيفة ..
بس لأنها متأكدة أنها تستاهل اللي صار ..
تكلمت بصوت مبحوح من الصياح:انا أستاهل اللي يصير كله .. كل اللي قاعد يصير عقاب من رب العالمين من سواياي السوداء ..
دب الخوف فـ قلبها و الأفكار السوداء سيطرت على فكرها .. ريناد:ريتاج لا تتكلمين بالألغاز ..!!
خذت نفس و بعدت نفسها من بين أحضانها:و الله يا ريناد ما صار بيني و بينه شيء كلها كانت مكالمات .. بس مجرد كلام ..
ريناد:كنتي تكلمين واحد و بدر عرف ..؟!
هزت رأسها بالتأكيد:و الله أنه محترم حتى ما يسمعني كلام مثل شباب هالأيام و كان ناوي يجي يخطبني ..
ريناد بكل لوم:و أنتي مصدقته .؟!!
ريتاج و هي تمسح دموعها:ابدا ما صدقته .. حتى هو كان يصر و يحاول يجي بس أنا كنت أرفض كنت خايفة يصير لعّاب و يوهقني ..
ريناد بنبرة أقرب للراحة:أهم شيء ما صار بينكم شيء ..؟!
هزت رأسها بالنفي:بحياتي ما شفته .. غير بصورة شفته مع لوجين الحقيرة ..؟!
ريناد:لوجين بعد تعرف ..!! و ليش تقولين عنها كذا ..؟!
بلعت ريقها و هدت نبرة صوتها:أكيد هي اللي قالت لـ بدر .. هي كانت تكلم فيصل قبلي و لما عرفت إنه يبيني توعدتني ..
ريناد بنبر لوم:و أنتي مصدقة هالفيصل .. متهوشة معها عشان واحد ..
لحظات صمت .. ترددت فيها ريتاج .. لكنها قررت تتكلم:فيصل مجردة حجة .. لوجين كانت تبي تقلب بدر علي من قبل ..
ريناد:ليه لوجين تسوي كذا .. موب كنتم صديقات ..؟!
تنهدت بكل ضيق:كنا .. بس عشاني قررت ما أسكت عن الحق صرت عدوت لوجين ..
ريناد:ريتاج لا تلحسين لي مخي ..!!
ريتاج و هي تأخذ نفس:ريناد في أشياء أنتي ما تعرفينها .. أخاف إذا قلت لك تـ ..
قاطعتها:رتوج .. لا تحرقين دمي تكلمي وش بينك و بين لوجين .. و وش دخل بدر بينكم ..!!
..
.
طلعوا من القصر اخيرا ..
ركبت السيارة و بكل تذمر:يالله وشلون تتحملون هالإزعاج ..؟!
نوف:إلا أنتي الله يهديك يمة مأخذة ع الهدوء و كأنك عايشة لحالك ..
الجازي و هي تناظرها بنص عين:خلك ساكتة أحسن لا تزيدين الصداع علي ..
نوف و بعيونها نظرة لقافة:أقول يمة .. ؟؟!
الجازي بقلة صبر:قولي و لا تكثرين ..
نوف:ملوك مسافر و مشيناها .. بس الأخ اللي جالس في البيت ورا ما يودينا و يجيبنا ..
كأنه عجبته سالفة السواقين الخاصين اللي كل شوي داقة على وحدة من صديقاتك عشان تروحة لك ..
الجازي بكل عصبية:موب هذا اللي طول عمرك تبينه تروحين و تجين مع سواق و إلا أنتي ما في شيء يعجيك ..!!
نوف بعصبية أكبر:يوه و أنا كل ما قلت شيء صرختي علي كذا ..
همست الجازي:استغفر الله العلي العظيم ..-لفت على دريش السيارة و راقبت الشوارع من وراء القزازة ..
ارتسمت بعيونها نظرة حزن .."من توفى أبو عبد الملك من شهرين و نص و عادل موب طبيعي ..
معقولة يكون موت أبوه مأثر فيه .. مستحيل .. عادل موب كذا ..!!"
تنهدت بكل ضيق"الله يصلحك يا عادل محد مشقي بي غيرك أنت و العلة نوف" ..
رفعت عيونها للسماء .."الله يذكر بالخير يا عبد الملك" ..
.._.._.._.._.._..
وقت الفرح ييمر بسرعة البرق عكس الأحزان .. نعيشها ثانية بـ ثانية ..
دخل الكل لبيت أبو بدر ..
لف ريان مستغرب:رنود وش جابك ..؟!
ناظرته بنص عين:بتطردني من بيت أبوي ..؟!
ابتسم ريان بكل إحراج:موب القصد .. بس موب المفروض ترجعين لـ بيت زوجك ..
بعدت عنه و هي تلحق بدر اللي طلع بالدرج ..
وهي تطلع:لا تخاف موب نايمة عندكم ..
وصلت لـ أول الدرج:بدر ..
لف عليه بعد ما كان بيدخل غرفته:خير ..؟!
ريناد بكل إحراج:بغيتك بسالفة ..؟!
ناظرها بكل تعجب:وش هالسالفة اللي ما تنتظر لـ اليوم ثاني ..
ريناد:هذا أنت قلتها ما تنتظر .. لازم أكـ ..-قطع كلامها صوت أبوها اللي ينادي على جنى ..
طلت عليه:جنى فـ غرفتها يبه ..؟!
طلعت جنى من غرفتها و طلعت ريتاج وراها ..
رفع رأسه بكل استغراب:ريناد ..؟! وش تسوين هنا يا بوك ...؟!
ابتسمت:بغيت بدر بسالفة .. بخلص موضوعي و بخليه يرجعني لبيت عمي ..
أبو بدر:و زوجك يدري ..!
ابتسمت:ايه أكيد ..
أبو بدر:طيب .. طيب .. نادي جنى ..
قربت:أنا هنا ..
أشر لها:تعالي أبيك فـ المكتب ..
جنى و هي تنزل:إن شاء الله ..
رجعت ريناد تلف على أخوها .. انتبهت لريتاج:رتوج زين طلعتي ..
ناظرها بدر بنص عين:بتفتحين سالفة تخصها .. من الحين أقولك انسي الموضوع ..
ريناد بكل لوم:بدر وش فيك الله يهديك .. الحين ندخل أنا و أنت وياها لغرفتك و نتفاهم على كل شيء ..
بدر بكل حدة:لاء .. مستحيل أقعد وياها ..- ناظرها بكل إحتقار:بمكان واحد ..!!
تنهدت بكل ضيق ..
ريناد و بعيونها نظرة لوم لأخوها:خلاص رتوج أرجعي لغرفتك أول ما يخلص الموضوع بناديك ..
بدر بكل إصرار:قلت لك ما أجلس وياها فـ مكان واحد ..
قربت منه و دفته على خفيف لـ داخل غرفته:نتكلم و عقبها نشوف وش بيصير ..!!
.._.._.._.._.._..
..
طلعت الإبرة من شنطتها .. و ابتسامة الانتصار ترتسم على وجهها ..
ناظرها نايف بكل خوف .. رغم أنه حب فكرة الموت و الراحة .. لكن حس بالرهبة ..
رن جوالها .. قطع نشوتها باللي قاعدة تسوي ..
ناظرت البتول فـ الشاشة بكل ضيق .."اووف ها وقت يا كومارووه" ..
سحبت الجوال و ردت و هي توجه لـ نايف نظرات حارقة ..
:نعم .. خير .. وش تبي ..؟!
كومار بكل خوف من وراء السماعة:ماما هذا مدام راعي بيت يرجع ..
البتول بكل خوف:نعم ..؟!
كومار:هاذي اللي يطلع قبل شوي .. في يرجع ثاني ..
البتول بكل ضيق:وش دراك إنها هي ..!!
كومار:نفس سيارة و نفس عباية .. – بتوتر أكبر:ماما هو يدخل بيت الحين ..
لمت أغراضها و طلعت من الغرفة ركض ..
تلفتت يمين و يسار وين تروح .. ركضت لوراء الدرج و دخلت جسمها الضعيف وراه ..
..
دخلت للبيت و هي تنزل غطاها .. صرخت طيبة:ريتاااا .. ريتاا ..؟!
طلعت من المطبخ ركض:نعم ماما ..
طيبة بكل خوف:وينها فيه ..؟!
ريتا بخوف أكبر:فـ غرفة بابا نايف ..
حطت يدها على صدرها:الله يتسر ..- رفعت طرف عبايتها و مشت ركض لغرفة أخوها ..
لحقتها ريتا .. حتى تساعدها ..
..
راقبتهم لحد ما اختفت أجسامهم من قدام عيونها .. ركضت لعند الباب و طلعت ..
..
ركبت السيارة و هي منعفسه .. :حرك .. حرك بسرعة ..
عرف أنها حالة طوارئ .. مشغل السيارة و أول ما ركبت البتول حرك ..
..
طفت سيجارتها بكل غيض .. همست:المرة الأولى عديت منها .. لكن المرة لثانية لا أنت و لا أختك بتسلمون منها ..!!
.._.._.._.._.._..
بعد هاليوم الحافل من بداية نهاره لحد آخر ليله ..
الكل رجع لبيته و غرق فـ لذة الراحة بعد التعب ..
بس الوضع كان مختلف فـ بيت أبو تركي ..!
..
سلطان بكل عصبية:يعني إلى متى .. و الناس وش بتقول علينا ..
أم تركي و هي تبعد يدها عن رأسها:قاعد تكلمني و كأني أنا المسئولة يعني أنت موب شايف الظروف ..
سلطان:أي ظروف جدتي و راحت الله يرحمها و أختها مرت فترة طويلة .. و بعدين أسبوع و تزوجون تركي يعني هو أحسن مني و إلا شلون ..
دخلت أروى بكل هدوء وجلست جنب أمها ..
أم تركي:محد أحسن من احد .. كلنا ننتظر الفرصة المناسبة عشانك بس ما جا الوقت المناسب ..!!
...:متى بيجي يعني ..؟!!!!
ناظرته بعصبية مهما تفهم فيه مو راضي يستوعب ... لفت على أروى:وش كنتي تسوين برا ..
أروى بكل حماس:كنت مع تركي قاعد يقول لي كلام غريب ..
سلطان بعصبية:يمة ..!!!!
صرخت فيه أم تركي:خلاص بعد زواج تركي نروح نخطبها رسمي ارتحت ..
سلطان مع ابتسامة عريضة ما اخفت بقايا ملامح العصبية اللي كانت على وجهه:قولي كذا من الصبح .. الله يخليك لي و لا يحرمني منك دوم ..- انهى جملته .. وطلع لغرفته ركض حتى يبشر لمى ..
تنهدت بكل ضيق و رجعت تلف على أروى:وش عنده تركي ..!!
أروى بنفس الحماس و بعيونه نظرة فضول:يقول أجهز غرفتي بكرة جنى بتجي عندنا .. وش معنى هالكلام؟؟
أم تركي بكل لوم:يالله وشلون نسيت .. بقوم أفهم ماريا إن شاء الله تكون صاحية ..
أروى بكل ضيق:طيب وش السالفة ..؟!
وقفت أم تركي و مشت لعند قسم الخدم بخطوات سريعة:بعدين .. بعدين ..
..
حست بالفضول بيقتلها .. شالت نفسها و طلعت لغرفتها و على طلعت الجوال و دقت ع غزل ..
.._.._.._.._.._..
قبلها بدقايق ..
جالسة قدام التسريحة ببجامتها .. تمسح المكياج من على وجهها ..
..
دخلت الغرفة و رمت الفستان على طرف السرير .. فجر بكل لوم:الله يهديك بس وش كل هالمكياج .. كأنك أنتي العروس ..
غزل و عيونها بالمرايا بكل تركيز:شفتي البنات .. مكياجي و لا شيء عندهم ..
فجر هي تمدد جسمها على السرير:حتى ولو .. المفروض بهالوقت ما تكشخين أبد .. الأسبوع الجاي زواجك .. لازم تكون لك نظرة ..
لفت على أختها:شفتي خالتي أم تركي ..-بنبرة غرور:فرحانة فيني ..؟!
فجر و هي تغطي نفسها:أول ولد لها يتزوج و بعدين موب هذا اللي تبينه ..؟!
وزعت الكريم المرطب على وجهها:أنا ما اعترضت .. بالعكس فرحانة بس المفروض ما تقدمني لصديقاتها إلا بعد العرس ..
فجر:بس ملك عليك خلاص .. بالشرع صرتي زوجته ..
غزل و هي تبعد عن التسريحة:صدقتي ..!
فجر:إلا ما قلتي لي وش صار بينكم فـ الملكة كل يوم بسألك و انسى ..؟!
خذت نفس عميق وهي ترفع الفستان و تعلقه:ابد .. ما صار شيء مبروك الله يبارك فيك و بس ..
رجعت تجلس:من جدك غزل ..؟!
غزل بكل جدية:ايه والله .. أصلا لو صاير شيء كان انتشرت السالفة فـ العايلة من رويترنا "أكيد أروى"..
زفرت بكل ضيق:عاد أنتي لا تصدقين كلام أروى .. بعصبيته .. الرجال مع زوجته غير ..
جلست قبالها:ما حطيت فـ بالي شيء .. لما أكون عنده على قولتهم تنحط النقط على الحروف ..
فجر و على وجهها ابتسامة كلها توهان:ما اتخيلك متزوجة ابد ..
غزل و هي ترفع جوالها:و لا أنا .. الشيء الوحيد اللي أفكر فيه إني بنشب فـ أروى ليل نهار ..
ناظرتها بنص عين:بس هذا اللي فلحتي فيه ..
غزل:الحسنة الوحيدة اللي بطلع بها من هالزواج .. و بعدين الوحدة لما يجي طاري الزواج تفكر بـ خواته و أهله .. و تركي ما عنده خوات غير أروى ..
فجر:لا تحاولين تقلبين فـ الموضوع .. أنتي تبين أروى و بس ..-رجعت تنسدح و تغطي نفسه ..
و كأنها تذكرت شيء:صح ما قلت لك ..
رفعت عيونها بعد ما كانت مركزة فـ شاشة الجوال:وشو ..؟!
فجر بصوت هامس:رنود .. شكلها حامل ..
ناظرتها بصدمة:شكلها ..؟!
فجر:ايه من كم أسبوع وحدة كانت تعلمني عن علامات الحمل و لاحظتها على رنود ..
غزل بكل لوم:لا تقعدين تطلعين كلام من مخك ..
فجر:لاا .. جد ما حسيتي وجهها متغير ..؟؟!!
غزل و بعيونها نظرة تفكير:شوي ..؟!
فجر بكل حماس:صديقتي هاذي ما قالت لي علامات الحمل بس قالت لي إذا الوحدة حملت بولد .. تتغير ملامح وجهها و يغمق لون رقبتها ..
غزل بكل برود:خرافات ..
فجر:خرافات بعينك .. هي قالت لي عنها من زمان و طبقناها على كم بنت عندنا متزوجة و حملت و طلعت صح ..
زفرت بكل ضيق:حظ ..
فجر و هي تعطيها ظهرها:كيفك .. بس بكرة بتقولين فجر قالت ..!!
ابتسمت:الدبة أروى دقت ..-وقفت و هي متوجه لبرا الغرفة:هلا و الله ..
..
.._.._.._.._.._..
بدر و نظرة التوهان بعيونه:وش تقولين أنتي ..؟!
ريناد و هي تلعب بأطراف طرحته النازلة على كتفها:مثل ما سمعت ..
بدر بكل عصبية:و عسى ريتاج اللي قايلة لك هالكلام ..؟!
ريناد بكل ضيق:ايه أنا وش أقول من الصبح ..!!
بدر بكل ضيق:أختك تبي تطلع نفسها ..
خذت نفس تهدي أعصابها اللي بدت تتوتر:الله يهديك بس يا بدر .. الحين ريتاج معترفة بغلطها و غير كذا الحمد لله ما تمادت بعلاقتها مع الولد .. و هي أصلا نست الموضوع من قبل ..
وقف و بنبرة حادة كلها اعتراض:كذابة .. أنا فتحت سجل مكالماتها ما فيه إلا رقمه .. حتى فاتورتها نصها بعد كلها .. رقم الخسيس مكالمات صادرة و واردة ..
سحبته مع يده و رجعت تجلسه جنبها:ريتاج انظلمت .. لوجين سبقتها و فتنت عليها حتى ما تصدقها إذا قالت لك عن موضوع جنى ..
بدر بكل عصبية:لا تقولين مظلومة .. تستاهل الذبح .. لو لا إني ما أحب المشاكل كان فضحتها عند أمي و أبوي من قبل ..
ريناد:خلاص طيب هي تستاهل اللي هي فيه .. بس ترا الكل ملاحظة معاملتك القاسية لها ..
قاطعها و بصوته نبرة انتصار:قلتيها تستاهل ..؟!
زفرت بكل ضيق:طيب ناظر الموضوع من جهة ثانية .. ريتاج كانت تبي تعترف بغلطتها اللي سوتها بـ جنى ..؟!
بدر:أنا موب مصدقة هالسالفة ..؟!! كله كذب حتى تطلع نفسها ..!!
ريناد:بالله عليك يا بدر في أحد غيرك أنت و ريان يعرف بموضوع جنى .. حتى أنا تفاجأت به قبل شوي ..!!
زفر بكل ضيق:لا محد بس يمكن تكون سمعت ..
ريناد:اسمعني زين .. أنا قاعدة أتكلم عن هالسوالف كلها .. عشان تعرف إن أختك كانت تبي تتوب و تعترف بغلطها لك و لـ جنى .. أنت و عرفت الحين و جنى .. إن شاء الله بتقول لها .. بس الموضوع الثاني و الأهم هو اللي بكلمك فيه الحين ..
نزل شماغه من على رأسه:وش موضوعه ..؟!
ريناد:خف على ريتاج .. صار لك فوق الثلاث شهور تعاقب فيها و محد قالك شيء لأن نعرف أنك عاقل و ما تسوي شيء عبث .. بس إذا استمريت بتضغط عليها بزيادة و تدمرها ..
بدر بكل إصرار رغم نبرة الهادية:هي اللي دمرت نفسها ..
ريناد بنبرة كلها ترجي:ريتاج خذت درس و مستحيل تطيح بـ نفس الأخطاء خلاص سامحها ..
بدر:اللي يسمعك يقول قافل عليها باب غرفتها ..
ريناد بكل لوم:أنت مسوي أكبر من كذا .. جوالها ما تمسكه و إن مسكته كشكل بس طول الوقت خايفة و متوترة بسببك .. و محبوسه فـ غرفتها عشان ما تقابلك و تريحك من وجهها ..
إذا طلعت للناس الكل يشوف الخوف بعيونها .. انت معيشها برعب يا بدر و هالشيء مو زين لها .. أنا أشك أنها تنجح هالسنة ..؟!
زفر بكل ضيق:خلاص .. بسمح لها تكلم بس تعرف إن فاتورتها مراقبة .. تطلع و تدخل بكيفها بس تأخذ أذن مني ..
ريناد بكل تردد:و سالفة جلستكم مع بعض ..؟!
بدر:ما منعتها ..؟!
ريناد:ايه ما منعتها بس نظراتك لها مانعتها تجلس معك ..
بدر:خلاص أصلا أنا ما لي خلق أشوف وجهها عقب اللي سوته ..
زفرت بكل ضيق:خلاص انتهى الموضوع هنا .. ؟؟!!!
بدر و علامات عدم الرضاء على وجهه:خلصنا ..
وقفت:يا الله قم وصلني لبيتي ..
ناظرها بعيون كلها تعب:ما ظنتي أقدر أمشي خطوتين لقدام خلي ريان يوصلك هو تحت ..
رفعت طرحتها على رأسها:طيب .. تصبح على خير ..
راقبها و هي تطلع:و أنتي من اهله ..
.._.._.._.._.._..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


زفرت بكل ضيق و هي تجلس على طرف الدكة ...:و الله أنا يوم شفتها اليوم تذكرت السالفة ..
أروى:ألمى راحت و الله يرحمها .. الحين إنا فـ لمى ..
سندت ظهرها ع المسندة:وش فيها لمى ..؟!
أروى:نسيت إنا خاطبينها لـ سلطان ..!!
غزل:ايه .. ايه صح .. تصدقين نسيت ..
أروى:ايه مر وقت طويل من خطبناها .. قبل شوي سلطان أزعجنا ..
غزل:ايه أكيد بنقهر موب هو طالبها قبل لا يفكر تركي بالزواج ..
أروى:ايه صادقة .. –ضحكت بعفوية:هههههههههههه .. اللي يسمعك و أنتي تتكلمين يقول زواج تركي ماله دخل فيك ..؟!
غزل:وش فيكم علي اليوم غصب تذكروني بزواجي ..
أروى:وش فيك .. تبين تنسين يعني ..؟!
غزل:أبي أنسى التوتر و الهم ..
أروى:هم ..؟!
غزل:همين بعد .. ليش الزواج شيء بسيط ..؟!
أروى:موب كذا بس عاد ما ينقال له هم مرة وحدة ..
غزل بكل ضيق:أرووه أنا مأخذه راحتي بالكلام معك لأنك صديقتي موب تقعدين تدققين لي ع الوحدة ..
أروى:خلاص .. خلاص سكرنا ع الموضوع ..
لحظات صمت مرت عليهم .. و كأنها تذكرت شيء:صحيح ما قلت لك ..
أروى و هي تريح ظهرها على السرير:خير ..!
غزل:فجور .. شاكة بـ ريناد ..!
أروى بعدم استيعاب:شاكة..؟!!
غزل:تقول شكلها حامل ..؟!
رجعت تجلس و بكل اندفاع:حامل .. حشى قطوة ما أمداها تتزوج إلا هي حامل ..!!
غزل:قطوة بعينك .. صار لها أربع شهور متزوجة ..؟!!
أروى بكل ضيق:حتى ولو ما كملت السنة ..
غزل:ايه نشوف بكرة لما تعرسين ..
دخل للبيت يقطع عليهم كلامهم .. عبد العزيز و بعيونه نظرة شك:وش تسوين ..؟!
زفرت بكل ضيق:أكلم أروى ..-مدت له الجوال:خذ تأكد ..
ناظرها بنص عين:توكم مع بعض ..؟!
غزل بكل عصبية:وش المطلوب يعني ..
وجه لها نظرة حادة و مشى لـ داخل البيت ..
رجعت السماعة على أذنها:ألوو ..
أروى:أخص يا القوية ..
ابتسمت:وش رأيك فيني ..؟!
أروى:بدال ما أخاف عليك من تركي شكلي بخاف على تركي منك ..
غزل تتصنع العصبية:ليش وش شايفتني ..؟!
.._.._.._.._.._..
ريحت جسمها على الكنبة ..
قرب منها نواف و بكل خوف:جوري وش فيك ..؟!
جوري و التعب بصوتها:قومتي و قعدتي صارت ثقيلة ..؟!
نواف:أنتي من الرابع و أنتي ثقيلة قلت لك خلي عنك المناسبات بس ما طعتيني ..
جوري بكل ضيق:نواف الله يخليك ما لي خلقك ..
زفر بكل ضيق:طيب بسكت ..
سكت لثواني و رجع يتكلم ..:شفتي خالتك ..؟!
جوري و هي تغطي عيونها بذراعها:ايه بس ما كلمتها ..؟!
نواف:كنتي متحمسة تروحين عشانها .. و يوم شفتيها .. ما كلمتيها ..!!
جوري:نواف وش فيك قلت لك قومتي و جلستي صعبة حد ما دخلت القاعة و جلست ..
نواف و هو يوقف ..:طيب .. طيب .. أنا داخل أنوم إذا حسيتي بأي وجع ناديني ..
جوري و هي تنزل يدها:طيب ..
نواف بنبرة تحذيرية:أي وجع ... موب يتقطع بطنك من الألم ثم تناديني ..
جوري:نواف خلاص لا تزيدها علي ..
ناظرها بلوم و هو يبعد:خلاص .. خلاص رايح ..
.._.._.._.._.._..
وصلت لآخر الدرج أخيرا .. تحس بالتعب هد حيلها ..
التفت يمينها .. لقته جالس و السرحان بعيونه ..:ريااااان قم وصلني ..
ما حس عليها ..
علت صوتها:ريااان ..
انتبه لها .. وقف:هلا ..؟!
عدلت عبايتها:قم وصلني لبيتي ..؟!
ريان بكل تردد:اصبري خمس دقايق بس ..
ريناد:وش عندك ..؟!
قرب منها:جنى صار لها نص ساعة مع أبوي أبي أعرف وش بيصير ..؟!
انفتح الباب يقطع كلامهم .. طلعت و علامات عدم الرضا على وجهها ..
ريناد و بصوتها نبرة تساؤل:جنى وش عندك مع أبوي ..!!
هزت كتفها بكل حيرة:قال لي أجمع اللي أحتاجه بكرة بروح لبيت أخوي أبو تركي ..
ريناد:شلون يعني زيارة ..؟!
جنى:مدري .. يقول تغير جو بس شكلي بجلس هناك ..
ريان بكل ضيق:سلامات .. أنتي طول عمرك عايشة هنا وش غير ...
جنى و التعب بصوتها:مدري .. مدري أنا طالعة أرتاح منهد حيلي عقب الزواج ..
قربت و سلمت عليها:يا الله .. أشوفك بعدين .. سلام ..
أشرت لها و هي تطلع الدرج:سلام ..
.._.._.._.._.._..
أروى و الفضول يقتلها:مدري .. مدري .. كلهم مطنشيني و محد يرد علي ..
غزل:أروى لا تكبرين الموضوع .. بتجلس يومين عندكم و ترجع لبيت خالي أبو بدر ..
أروى:صدقيني السالفة فيها إن ..
غزل بكل طفش:طيب يا خبر اليوم بفلوس بكرة ببلاش ..
أروى:و أنتي الصادقة ..
غزل:يا الله بسكر قبل لا يفضحني عزوز ..
أروى:حتى أنا أبي أخمد .. باي ..
غزل:بايات ..-سكرت الخط و نزلت الجوال بيده ..
تنهدت بكل ضيق .. "أكيد ينتظر مكالمتي له .. أنا لازم أكلمه موب عشان يرتاح عشان أعلمه عن كل شيء .." ..
زفرت بكل ضيق و هي تضغط على زر الاتصال بعد ما طلعت رقمه ..
رنة ..
ثنتين ..
ثلاث ..
أربع ..
رد بكل حماس:هلا و الله و غلا ..
ابتسمت و نظرة الحزن بعيونها:صباح الخير ..
مياف:صباح النور ولو أنه بدري على هالكلمة ..!!
غزل بكل توتر:أي بدري ساعتين و يأذن الفجر ..
مياف:صدق ما انتبهت للساعة .. المهم أخبار زواجكم ..؟!
غزل:كل شيء تمام ..
مياف و هو يريح ظهره على الكنبة:غريبة ما كأنكم طالعين بدري .. أهل العرس يجلسون للفجر ..
غزل:خوالي موب راعين سهر و نفس الشيء أهل المعرس و جماعتهم القاعة فضت بدري ..
مياف:أهم شيء .. الله يوفق المعاريس ..
غزل:ايه و الله ..
مياف بكل حماس:اليوم رحت لبيتنا مرة ثانية .. و الحمد لله أمي موب موجودة ..
غزل:اهااا ..
مياف:معزومة فـ زواج تمنيت أنه نفس زواجكم .. بس للأسف طلع غير ..
غزل:وش معنى يعني ..؟!
مياف:إذا عرفتكم بيتسهل موضوعي معك ..
غزل:ليه أنت تنتظر موافقتها يعني ..؟!
مياف:طبعا لاء أمي أصلا ما تطيقني .. بس قلت يمكن لما تكون تعرفكم موضوع زواجي يذوب الجليد اللي بيننا ..
غزل و صوتها يختنق:اهاا ..
كمل مياف بنفس الحماس:المهم .. دخلت و لقيت كل أخواني فيه ما تتصورين على قد ما خفت من ردة فعلهم .. استانست معهم .. كلهم استقبلوني بصدر رحب ..
لمعت الدموع بعيونها .. إحساسها بالذنب لأنها علقت مياف فيها .. يزيد أكثر و أكثر ..
...:حتى وسن أختى الصغيرة مغير طبعا هي موب صغيرة صغيرة يعني .. المهم ما خلتني أطلع من غير ما تعطيني صورة للعايلة على قولتها حتى ما أنسى العايلة عاد قمت و حطيتها على تسريحتي .. لـ جيتي المرة الجاية بخليك تشوفينها .. و تقولين لي وشـ ..
قاطعته بصوت مخنوق من العبرة:مياف ..
دب الخوف فـ قلبه من نبرة صوتها .. حس بحماسه يتلاشى .. بكل خوف:نعم ..؟!
خذت نفس و هي تحاول تكبت عبراتها:مياف الأسبوع الجاي زواجي على ولد عمي ..
الصدمة .. و الصدمة و الصدمة .. شلت تفكير سيطرت على مشاعره ..
و حتى على ملامح وجهه ...
عجز ينطق و عجز يعبر .. كل اللي قدر عليه تمنى أنه سمع غلط ..
.._.._.._.._.._..
دخلت للبيت أخيرا .. ما نزلت نقابها .. تعودت على حركات سطام ..
بـ ظهوره قدامها فجأة .. وفعلا كان فـ المطبخ و طلع منه ..
ناظرته ريناد بكل حدة ..
استفزته نظرتها تمنى لو كان يقدر يرد عليها .. لكن رأسه ما له حمل مشاكل بهالوقت ..
..
.
زفرت بكل ضيق و هي تدخل غرفتها و تسكر الباب وراها ..
ابتسم:ريناد ..؟!
خذت نفس تنفس عن الضيقة اللي تملكتها بشوفة سطام .. رجعت تبتسم:السلام عليكم ..
نزل الكتاب من يده:و عليكم السلام ..
قربت و جلست قباله:عسى ما تعبت فـ الزواج ..؟!
اتستعت ابتسامته:لا ابد بالعكس استانست ..
رجعت توقف و تنزل عبايتها:زين .. زين ..
بسام:و أنتي وش سويتي مع أهلك ..؟!
ريناد:بخصوص وشو ..؟!
بسام:الموضوع اللي رحتي تكلمينهم فيه ..
ابتسمت:تقول عني ملقوفة .. يا الله تكلم و قلي وش صار لك فـ الشرقية و أقول لك وش الموضوع اللي خلاني أروح لبيت أهلي عقب العرس ..
زفر:للحين شاغلة بالك بهالسيرة ..
ريناد:و لين بكرة و بعده .. متى ما قلتي وش صار بـ أرتاح ..
بسام و على وجهه ابتسامة مراوغة:طيب قولي لي و أقولك ..؟!
ريناد:لاااء .. تبي تلعب علي مثل ذيك المرة ..؟!
ضحك بعفوية:ههههههههههههههههههههه .. خلاص طيب موب قايل شيء ..
ريناد و هي تسحب الروب:أن بعد موب قايلة .. عن أذنك بأخذ لي شور ..
سند ظهرها على ظهر السرير أول ما سمع صوت تسكير الباب ..
تنهدت بكل ضيق و تلاشت الابتسامة من على وجهه ..
..
الدكتور طارق بكل ربكة:وش اللي رجعك عقب هالسنين ..؟!
ابتسم بألم:شوفت عينك صار لي حادث و جيت أتأكد من شيء منك ..
بلع ريقه بخوف و رفع عيونه على عادل:و من الأخ ..؟!
ابتسم:صديق ..
طارق:اهااا .. طيب تفضلوا عندي ع المكتب ..
مشى بخطوات ثقيلة لمكتبة .. و اخيرا وصل للكرسيه و رمى بثقلة عليه ..
همس عادل لـ بسام:شكله خايف ..
بسام:نتكلم معه و نشوف ..!!
الدكتور طارق:وش تحبون تشربون ..؟!
بسام:مشكور يا دكتور .. ما نبي شيء ..
قرب كرسيه لداخل المكتب:ايه وش حبيت تعرف ..؟!
بسام بعد تردد طويل:من فترة صار لي حادث .. و دخلت العناية ..
طارق:لا حول و لا قوة إلا بالله ..-نزل عيونه على رجل بسام المكسورة:مأجور إن شاء الله ..
رفع النظارة من على عيونه:رجلي مجرد كسر بس فقدت النظر ..
انصدم .. تفاجأ .. كل أحاسيس الرهبة تملكته ..
كمل بسام:بس موب هنا المشكلة .. بعد الحادث ما صارت لي مشاكل فـ القلب و استغربت من هالشيء .. سألت الدكتور سوا لي فحوصات كله أثبتت إن القلب سليم ..
ابتسم بكل إحراج:الحمد لله ..
زفر بكل ضيق:أنا جايلك أبي أعرف شلون قلبي سليم و أنا عندي القلب ..
وزع نظرة الإحراج بين بسام و عادل .. زفر بكل ضيق:اسمعني زين يا بسام أنا ما راح أكذب عليك لأني تبت لله سبحانة و تعالى و لك الحق باللي راح تسويه فيني حتى لو سحبت رخصة العمل الطبية حقتي .. أنا ما عندي أي اعتراض ..
عادل بقلة صبر:وشلون يعني .. ما فهمنا عليك ..؟!
خذا نفس عميق:الحقيقة .. الأخ بسام ما عنده أي مشاكل فـ القلب ...
بسام بكل ربكة:وشلون يعني ..؟!
الدكتور طارق و هو ينزل نظارته الطبية:كل التقارير اللي عنك ملفقة ..؟!
بسام و الصدمة تلجمه:ببــ ببس .. هذولا أربع تقارير ..
طارق و الندم بصوته:وسخ الدنيا يجيب لك عشرة تقارير موب أربعه ..؟!
فرك جبينه بكل توتر .."هدمت حياتي و مستقبلي عشان تقارير مزورة ..؟!" ..
عادل بكل عصبية:وش هدفك من هالشيء .. وش اللي بتستفيده من وراه ..؟!
زفر بكل ضيق:قلت لك وسخ الدنيا .. الفلوس ..
بسام:بس أنت ما استفدت شيء و أنا ما سويت العملية ..؟!
نزل عيونه للأرض:موب هذا قصدي ..
بسام بقلة صبر:دكتور خلاص ما عاد فيني أعصاب تكلم وش عندك ..؟!
زفر بكل ضيق:سطام أخوك ..
بسام بكل ربكة:سطام ..؟!
ناظره عادل بحيرة .."أكيد هو اللي رماه عند البحر ..؟!!" ..
كمل الدكتور طارق:دفع لي و دفع لكل الأطباء .. حتى نعطيك التقارير الملفقة ..
ابتسم و لمعة الدموع بعيونه .."سطام .. ليه يا سطام كانت المرة الأولى اللي اشكي لك فيها ألم .. و المرة الأولى اللي اعتمد عليك فيها .. تخووّون فين ..!!" ..
زفر الدكتور طارق:أدري اللي صار غلط .. و لك الحرية باللي راح تسوية .. بس صدقني يا بسام أنا اللي معي ما عاد صرنا زي أول تغيرنا و اهتدينا لطريق الصواب و لله الحمد ..
عادل بكل عصبية:أنت السجن شوية عليك ..
خذا نفس .. و بلع ريقها يكتم عبراته:خلاص يا عادل اللي صار صار و انتهى .. الله يسامحك يا دكتور ..
طارق و الندم يحرق فيه:أنا ممكن أساعدك .. العيادة اللي تحتنا فيه أخصائي عيون ممتاز و راح يساعدك بدون مقابل ..
زفر بكل ضيق:مشكور يا دكتور حالتي ميؤس منها ..
الدكتور طارق بكل إصرار:لااا .. لا تقول كذا .. القنوط من رحمة الله أثم .. و بعدين الطب يتطور بين يوم و ليلة .. أنت سامحتني و دكتور العيون كان مثلي عطه فرصة يكفر عن خطايه على يدك ..
عادل و هو يناظر الدكتور طارق بحدة:مع إني للحين ما ارتحت له بس تراه صادق يا بسام ..
ناظر فـ عادل بكل ألم:ما أقدر ألومك يا أخوي .. بس أنا صادق و نيتي صافية .. – رجع يلف على بسام:أرجوك يا بسم لا تردني ..
..
.
تنهد بكل ضيق و هو يرجع لواقعه .."وش أقول لك يا ريناد وش أخلي ..
أقولك عن أخوي اللي خان ثقتي الوحيدة اللي عطيته إياه .. و إلا الدكتور اللي هدم مستقبلي معك قبل لا يبداء و إلا الأمل اللي ممكن يكسرني من جديد ..
تنهد بضيق أكبر"الحمد لله على كل حال لو ..
قاطعت تفكيره و هي تنزل الفوطة من على شعرها الرطب:بسام وش فيك ..؟!
ارتبك:ريناد متى طلعتي ..؟!
ريناد:من خمس دقايق و أنا أقول وش فيك أكلمك ما ترد أثرك موب هنا ..؟!
ابتسم:نعيما ..
ناظرته بطرف عينها:الله ينعم عليك .. بس لا تصرف اعترف وش كنت تفكر فيه ..
...:و من عندي غيرك أفكر فيه ..؟!
قربت و جلست قباله:ايه العب علي بكلمتين حلوين ..؟!
بسام و الابتسامة ما زالت مرسومة على وجهه:لا صدق كنت أفكر فيك .؟!- مد يده ..
مدت يدها و دفنتها بين كفوف يده:وش كنت تفكر فيه بالضبط ..؟!
بسام.امم سر ..
بكل لوم:هالأيام أسرارك كثرت ..؟!
بسام:وش أسوي أبي أخليها مفاجأة لك بعدين ..!!
ناظرته بكل تردد:خلاص دامني بعرف فـ الأخير .. بقول لك على السر اللي عندي ..
بسام بكل خوف من جدية ريناد:وش اللي عندك ..؟!
مرت لحظات صمت طويلة ترددت فيها ريناد ..
بسام بقلة صبر:ريناد تكلمي وش فيك ..؟!
ريناد و الحياء يلعب بمشاعرها ..:بسام .. أنا .. أنا .. أنا حامل ..
تجمدت ملامحه لثواني .. رجع يبتسم:تمزحين رنود ..؟!
سحبت يدها و بكل زعل:هذا موضوع يمنزح فيه ..؟!
رجع يمد يده .. و جرها لحضنه .. همس:قصدك بصير أبو ..؟!
ريناد و هي تحاول تطلع نفسها من جو الإحراج اللي غيم عليها من صارت مدفونة بأحضانه:أجل بتصير عم ..؟!
نثر بشعرها المبلول بكل خفة .. و رجع يهمس:مبروك لي و لك يا عمري ..
.._.._.._.._.._..
ناظرت فـ ساعتها .."أربع الفجر" ..
تحركت ليان بكل خوف .. و هي تروح و تجي فـ الغرفة ..
"هذا وينه شكله ما عنده نية ينوم فـ البيت ..؟! " ..
جلست و هي تهز رجولها بتوتر"يا ليت .. بس يا خوفي يصير صدق وش بيقولون عنا الناس ..؟!" ..
قررت توقف توترها عند حده و تطلع لبرا غرفتها .. يمكن تشوفه برا ..
وقفت مكانها مصدومة و هي تشوفه متمدد على الكنبة فـ يمين الصالة ..
حست بالغيض و الكره يملا قلبها .."أنا جوا محترقة أعصابي و هو نايم هنا بكل راحة .. جعلها نومة جدي" ..
رجعت تدخل لغرفتها و تسكر الباب وراها بكل عصبية ..
..
فتح عيونه لثواني .. تنهد بكل ضيق .. و غطى و جهه بالخددية ..
محاولة يأسه للنوم .. بهالليلة ..
اللي حس بها .. أنها ما راح تعدي على خير ..
.._.._.._.._.._..
زفرت بكل ضيق و هي تحس بطاقتها تنفذ و ما عادت تتحمل الألم ..
حاولت جوري توقف .. يمكن الحركة تخفف ألمها ..
لكنها ما حست بغير وجعها يزيد .. صرخت:نوااااف ..
..
جالس على طرف التسريحة ينتظر استسلامها ..
و أول ما سمع صرختها .. ركض لها ..
.._.._.._..
نهاااية الجزء ..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[23]|ـثالث و العشرون ....
.
الدور الثاني بالمستشفى .. هدوء يملاء المكان ..
لكن وراء واحد الأبواب اللي تملاء الممر ..
..
قمة الإزعاج .. أنواع السوالف .. و أصوات ضحكات تتعالى كل دقيقة و الثانية ..
أروى و هي تضحك:يا أنه توهق فيك زوجك يا جوري ..؟!
ريناد و هي تبعد فنجال القهوة:يا الله عاد أروى و لقت شيء تضحك عليه وش بيسكتها الحين ..!!
ناظرتها بنص عين:أنا و البنت متفاهمين وش دخلك أنتي ..!!
جنى بكل لوم:خلاص أنتي و ياها البنت تعبانة جايين تتهاوشون عندها ..؟!
ريناد بكل لوم:وش هوشة الله يهديك بس سوالف ..!!
جنى و هي تناظرها بنص عين:واضح أنك معـ..-قطع كلامها صوت رنة جوالها ..
سحبت الجوال من شنطتها ردت و هي تبعد عنهم:هلا والله و غلا ..
من وراء السماعة .. ليان بكل حماس:هلا بك زوود .. وش هالازعاج حولك .!
جنى:البنات مجتمعين .. عاد الحين أنا بعيدة عنهم وصلتك أصواتهم ..؟!
ليان و بصوته نبرة حزن:مجتمعين ..! موب أنتو اتفقتوا تأجلون الاجتماع لـ السبت على أساس أن الجُمعة الكل لاهي ..
جنى بكل اندفاع:لالا .. موب مجتمعين فـ بيت أحد مجتمعين عند جوري فـ المستشفى ..
ليان و بعيونها نظرة تفكير:جوري .... عسى ما شر ...!
ارتسمت على وجهها ابتسامة عريضة:ولدت .. و جابت ولد زي القمر ..
ليان بكل حماس:والله مبروووك ..-رجعت تسكت و هي تحاول تستوعب:بس ما كأنه بدري ..!!
جنى:ايه توها فـ السابع .. بس لا هي أول وحدة و لآخر وحدة تولد بدري ..
ليان:و أخبار البيبي عسى ما جاها شيء ..
جنى:رشود .. لبى قلبه يجنن .. وهو توه صغنون يأخذ العقل بكرة لـ كبر شوي وش بيطلع ..!
ليان:ما شاء الله سموه راشد ..!! أقولك عطيني جوري أبارك لـ ..-قطع كلامها صوت جاي من برا ..
رجعت تكلم جنى بكل تردد:جنوو أكلمك بعدين في أحد جاي .. باي – سكرت قبل لا تسمع ردها ..
.._.._.._.._.._..
زفرت بكل ضيق و هي ترمي ملابسها داخل الشنطة ..
مبارك بكل عصبية من تصرفاتها:ثلاث شهور كل يوم أدق .. و أنبهك و أحذرك و أذكرك لكن لاحياة لمن تنادي ..
رمت الأغراض من يدها بكل ضيق:خلاص طيب الطيارة بعد خمس ساعات يمديني أضف أغراضي .. !!
مبارك بعصبية أكبر:أنتي على بالك هالخلاقين اللي بتجمعينها بربع ساعة هي اللي همتني ..
-سحب الورقة من على الكامدينة:الشهادة اللي زي زفت ممكن تقولين لي أي جامعة بتدخلك ..؟!
رجعت تلف على شنطتها وترتب بأغراضها .. و نظرة الخوف بعيونها:قلت لك البنات اللي اتفقت معهم خونوا فيني ..
مبارك بكل ضيق:و قلت لك لا تعتمدين عليهم ..!!
قربت منه و بكل ترجي:بروك خلاص الشهادة انطبعت .. صح نسبتي قليلة بس مستحيل ما القى لي شيء أدرس فيه و بعدين أنت ما تقصر ..
ناظرها بكل غيض .. دفها بكتفه و هو طالع .. و خبط بالباب وراه ..
..
جلست على طرف:افففففففففففففففففف ..-ناظرت الباب بكل غيض:من غير شيء مو متحملتك بعد تعصـ..-قطع همسها صوت رنة جوالها الصاخبة ..
مدت يدها للطرف الثاني من السرير و سحبت الجوال ..
ارتسمت على وجهها ابتسامة خبث ..:اهليين ..
من وراء السماعة .. بعد السيجارة عن فمه:هلا و غلا ..
البتول بنبرة حادة متصنعة:كم مرة قلت لا تكلمني كذا ..
سالم بكل استهزاء:ما عليه آخر مرة الله العالم بعد سفرتك تذكريننا أو لاء ..
البتول:ما انسى حبايب قلبي ..
سالم:وعسانا منهم ..؟!
البتول:إذا نفذت المطلوب .. بتكون منهم و على رأسهم ..
سالم:شوفي هو المطلوب سهل بس السيولة ..
قاطعته:اسمعني زين سلوم .. أنا عندي بدل الواحد عشرة إذا الخمسين ألف مو عاجبتك .. غيرك ينفذ بسعر أقل و يحمد ربه ..
سالم باندفاع:اوف .. اوف .. وش فيك ما صدقتي شبيتي فيني ..
البتول بكل توتر:هي كلها علبة بنزين تكبها و تشب بها البيت ..!! ...
من الحين عطني كلمتك الأخيرة موافق بالخمسين .. أو العشرين اللي خذيتهم بتطلع من عيونك و غيرك يسويها بعشرة مو بـ خمسين ..
سالم:خلاص خلاص .. أنا قلت لك من زمان تم .. بس دقيت أدردش ..
قاطعته:دقيت ع الرقم الغلط .. على كل الأحوال أنا مسافرة قدامك ثلاث أيام .. تنفذ المهمة و ترسل لي الخبر ..
سالم:أووكي بس ..
قاطعته:اتفقنا .. باي ..-سكرت السماعة فـ وجهه و رجعت تكمل لم أغراضها قبل لا يرجع لها مبارك ..
.._.._.._.._.._..
راقبت الباب بكل خوف ..
فتح الباب و دخل .. راكان:من تكلمين ..؟!
ناظرته بكل عصبية .."من أمس ما كلمني و أول شيء ينطقه يسـ..
قاطعها:وش فيك سؤالي صعب ..؟!
ردت عليه بكل حدة:كنت أكلم فـ الجوال ..
ناظرة بنص عين .."أكيد فـ الجوال .. يعني وش بتكلمين فيه" ..:جهزي نفسك أمي و أختي بيجيون لعندنا ..- طلع و سكر الباب وراه ..
ناظرت نفسها فـ المرايا .."وش فيه هذا ..!! ..-زفرت بكل ضيق:أنا لابسة و جاهزة من الصبح الدور و الباقي على اللي جالس بقميص البيت من الصبح ..
..
نزلت عيونها على ساعتها .."أوف 2" ..:ما عاد بقي شيء ع العصر بس وش بجيب وعد و خالتي هالحزة و العزيمة على العشاء ..؟!
قطع تفكيرها صوت وعد .. الجاي من برا:وين العروس ..؟!
..
رتبت خصلات شعرها النازلة على كتفها .. و طلعت من غرفتها .. ابتسمت و هي تشوف وعد:هلا و الله ..
قربت وعد و سلمت عليه بكل حماس:أخبارك دوبا ..؟!
ابتسمت له:تمام ..
أم راكان و هي تجلس:تعالي يمة سلمي علي .. ما عاد فيني حمل للوقفة مع ذا الدرج ..
قربت ليان تسلم عليها ..
مشت وعد وراء ليان:ايه .. عجزتي يا يمة .!!.
عدلت ليان طرف فستانها .. و قررت تجلس جنب خالتها ..
استوقفتها:وين يا يمة اجلسي جنب زوجك ..
ناظرته و التعابير تنمحي من على وجهها ..
ناظره بكل استغراب .."موب عاجبها و إلا وشو ..؟!" ..
قربت و جلست جنبه و هي تحس بمشاعرها مثل ملامح .. خاليه من الإحساس ..
قربت وعد و جلست جنب أمها و هي تلاحظ ملامح البرود على أخوها و زوجته ..
..
تكلمت بعد لحظات صمت قصيرة .. لكنها كانت الأطول بالنسبة لـ ليان و راكان ..
وعد:ليون هذا فستانك ..؟!
ارتسمت فـ عيونها نظرة عدم استيعاب:نعم ..؟!
وعد بكل إحراج و هي تفسر كلامها:قصدي فستانك حق عزيمة اليوم ..
ابتسمت:ايه .. –بكل خوف:موب حلو ..؟!
وعد بكل اندفاع:لا بالعكس مرة فخم ..
ابتسمت:تسلمين من ذوقك والله ..
أم راكان:إلا شـ أخبار أمك ما دقت عليك ..؟!
ليان:كلمتها بس ما طولت معها فـ الكلام لأنها مشغولة .. بغيتي شيء خالتي ..؟!
وعد بنفس حماسها:أمي شايل همّ العرس تبي تعرف إذا عجب أهلك ..؟!
ناظرتها أمها بكل ضيق:وعدووه ..!!
ابتسمت بكل راحة متناسيه وجوده جنبها:لا بالعكس .. من أمس و أنا فـ القاعة كل بنات أعمامي يمدحون فيه ..
ارتسمت على وجهها ابتسامة رضا:الحمد لله ..
همست لأمها بكل غيض:قلت لك زواجنا يشرف بس أنتي كأنك ما تعرفين زوجة ولدك نسرينوه .. نسسرره ..
ناظرتها بحدة .. و قررت تسكت ..
استغربت ليان همسهم .."نسرين ..!" ..
..
رجعت تلف وعد على ليان:متى بتروحين للمشغل ..؟!
ارتسمت فـ عيونها نظرة تساؤل .. هالسؤال المفروض يوجه لـ راكان ..!!
وعد بكل حماس:أهم شيء لـ جيتي تروحين مري علي أبي أروح معك ..
ناظرها راكان بحدة ..
لكنها ما عبرته ليان سالبه فكرها و نظرها ..
أم راكان بكل ثقة:أصلا ما يحتاج ليان ما شاء الله عليها تهبل ..
تغير لون وجهها من الحياء .. ليان بكل إحراج:تسلمين خالتي ..
ناظرت أمها بطرف عينها .."الله العالم من اللي كان معترض عليها من شهور بس الظاهر الجلسة مع أم سعد و أم ناصر جابت نتيجة مغير من يدخلون مدح فـ ليان و بس" ..
ناظرتها أمها بحدة .. حتى ما تزل بلسانها عند ليان ..
..
حاس بالغيرة و الفضول تأكل فيه .. أمه و أخته من جلسوا و هم سوالف و مدح فـ ليان و كأنها هي بنتهم و هو الغريب ..
و بنفس الوقت تملكة إحساس فضول غريب عليه .. تمنى للحظة لو يعطي نفسه الحق يلتفت عليها و يتفحصها على طبيعتها ..
آخر مرة يذكر وجهها بكل تدقيق وقت ما كانوا بالقصر وقت ما كان نص وجهه مكياج و أصباغ .. لكن كل ما ذكر تنهديتها أمس يحس بأعصابه تتوتر من جديد ..
..
جالسة جنبه .. عيونها و فكرها على أمه و أخته ..
لكن قلبها و كل أحساسيها تراقبه و بكل تركيز .. وعد ما وقفت مدح و أمها تزيد و تعيد على كلامها .. و هو ما تحركت فيه شعره ..
"لهالدرجة ما عجبته أو موب مقتنع فيني هو أصلا ما كلف نفسه يرفع عينه علي بيوم ملكته و أنا متأكدة أمس عيونه كانت علي بس فكرة بعيد ..
يا ترى هي مرام و إلا غيرها شاغلة فكرك يا راكان ..؟!" ..
.._.._.._.._.._..
دخلوا ثنتينهم بكل هدوء للبيت ..
رمت أروى جسمها على أقرب كرسي للـ الباب ..:آآخ تعب ..
قربت منها جنى:بلاك مترتي المستشفى .. شكيت انه مول ..؟!
أروى وهي تنزل طرحتها و تهوي نفسه:وش فيك بس جاني فضول أشوف السسترات ..
نزلت عبايتها و جلست:الله يعينني عليك بهاليومين ..!
عدلت جلستها و بكل حماس:تصدقين جنو موب مصدقة أنك بتجلسين عندنا ..؟!
جنى بكل ضيق:ثلاث شنط دخلت قدامك و موب مصدقة ..؟!
ناظرتها بنص عين:وش فيك ضايقة موب عاجبك بيتنا ..؟!!
ريحت ظهرها على ظهر الكرسي:موب كذا بس تعوت على بيت أخوي أبو بدر ..
رجعت توقف:ما عليه بكرة تتعودين علينا ..
زفرت بكل ضيق:مستحيل ..
رفعت حاجب:و ليه مستحيل ...!!
جنى و هي تحس بصوتها يختنق:يووه لا تقعدين تدققين ..!
تنهدت بكل ضيق:طالعة لفوق .. عاد بتجين و إلا تقـ ..
قاطعه صوت الباب ينفتح .. لفت و هي تراقبه بفضول ..
أم تركي و هي تنزل عبايتها:السلام عليكم ..
همسوا:و عليكم السلام ..
مدت عبايتها لبنتها ركضت لها أروى و خذتها منها ..
قربت أم تركي و جلست بنفس كرسي أروى:يا الله وش ذا الحر ..؟!
أروى و هي تقرب و تجلس جنب جنى:العطلة الصيفية بدت ..!!
أم تركي:موب ناقصتك ترا ..
ناظرته بنص عين:و أنا وش قلت ..؟!
لفت أم تركي عليهم .. ناظرت جنى:جبتي كل أغراضك ..؟!
جنى و ألف سؤال و سؤال:وش السالفة .. أمس أبو بدر قال يومين و اليوم الكل يقول شيلي و حطي كل أغراضك ..
أم تركي بكل ضيق:و الله مدري عن أخوانك .. هم الليلية بيجتمعون هنا .. عاد تفاهمي معهم ..
أروى بكل فضول:بيجتمعون موب على أساس اجتماعنا بيكون السبت ..؟!
ناظرتها أم تركي بكل ضيق:و من متى الرجاجيل يلتزمون بالوقت اللي نحدده إنا ..؟!
سكتت و علامات عدم الرضا على وجهها .. دققت فـ وجه أمها المتعب .. و رجع يتملكها الفضول:إلا وين كنتي يمة ..؟!
أم تركي و هي توقف:فـ بيت أبو ياسر ..؟!
أروى و بعيونها الاستغراب:من أبو ياسر ..
أم تركي:أبو لمى .. رحت أخطبها رسمي ..
أروى بكل ضيق:رحتي تخطبينها من غيري ..!!
أم تركي:ما كنت مخططة .. يا الله جت من الله ..-زفرت بكل ضيق و هي تبعد عنهم ..
.._.._.._.._.._..
ناظرت فـ ساعتها بكل توتر:طيب ما قالوا لك ليش ..؟!
بسام و هو يحرك كرسيه:لاء و محد يعرف بعد ..
ريناد بتوتر أكبر:اليوم جنى راحت لبيت عمي أبو تركي و الحين أنتوا بتجتمعون .. أكيد فيه إن ..؟!
بسام بكل ضيق:الله يهديك بس يا ريناد أنا وش اسوي لك يعني ..
قربت منه و بكل لوم:أسفه والله حبيبي .. بس وش أسوي خايفة على جنوو ..
زفرت:طيب دقيتي على ريان ..؟!
ريناد بكل توتر:دقيت بس ما راح يقدر يجي لأنه بيطلع من الشركة لبيت عمي أبو تركي ..
و أنت تعرف الطريق من الشركة لبيت عمي أسهل و غير عن طريق بتنا ..
زفر بكل ضيق:طيب بدر ..
ريناد:بدر ما يرد .. ما لك إلا سطام .. توني سمعت خالتي تكلمه برا ..
تنهد بكل ضيق:أخاف يكون راح .. تدرين بلاش من الجمّعة معهم ..
ريناد:بس عمي دق عليك حول الخمس مرات يحرصك تجي .. و بعدين وش فيك على سطام ..؟!
ناظرته بكل تفحص:من جيت من الشرقية و أنت لا تكلمه و لا تجلس معه حتى الأكل ما تطيقه بوجوده ..
بسام:تتخيلين الله يهديك ..
ريناد و بصوتها نبرة زعل:ما عليه كلها شهر شهرين .. إن شاء الله لو تمر سنة مصيري أعرف اللي صار لك بالشرقية ..
بسام:وش رايك تدفيني لبرا .. أحسن ..!!
ناظرته بلوم:إن شاء الله ..
.._.._.._.._.._..
نزل عيونه على ساعته .."كلها كم ساعة و أكون على أرضك يا أمريكا و يرتاح بالي للأبد .."
خذا مبارك نفس بكل راحة ..
لفت البتول عليه و الطفش متملكها:برووك حبيبي ..
لف عليها:خير حياتي ..
البتول:ما صار لنا ساعة من اقلعت الطيارة و أنا حاسة بالطفش .. كم بقي ..؟!
ابتسم:تونا بقي كثير .. ما تشوفينهم خففوا من الأنوار .. حطي رأسك حياتي و نامي ..
ناظرته بكل ضيق:اووف .. من جد طفش ..
مبارك و هو يهدي من نبرة صوته:حياتي عندك كمبيوتر الطيارة فيه العاب و إلا أقولك لاب توبي تحت رجلك طلعيه و العبي ضيعي وقتك ..
البتول بكل حماس:فيه نت ..!!
ناظرها بلوم:إذا الجوال ممنوع أكيد النت ممنوع ..
زفرت بكل ضيق:أووف أنام أحسن ..
ابتسم لها و هو يريح رأسه على كرسيه .. حتى يغط فـ النوم ..
ناظرته بلوم .."طبعا متعود على هالجو ..!!" ..
.._.._.._.._.._..
أروى بكل لوم:حسبي الله على عدوانك يا جنوو ..
جنى و هي تقلب فـ الأرواج:وش فيك يا الرجة ..؟!
ناظرت أروى فـ ساعتها:الحين كل الرجاجيل فـ بيتنا حرمتيني من الأخبار الحصرية ..
جنى:ارتاحي بس موب راجعة للبيت لحد ما يطلع الكل .. صدق عامر يوم أنه يخترع هالفكرة ..
أروى بكل عصبية:حسبي الله عليك أنتي و عامر ..
زفرت بكل ضيق:استغفر الله العلي العظيم ..- رن جوالها .. يكمل تعكير المزاج بصوته المزعج ..
لكن أول ما لمحت أسمها رجعت تبتسم من وراء النقاب ..
جنى و هي تبعد عن البايع:هلا و الله و غ ..
قاطعتها:يا الشينة يا المخيسة يا الخاينة ..!!!
جنى:الله .. !! الله ..! ... كل هذا لي وش سويت لك ..؟!
لمى:كلمتي زوجة اخوك عني ..!!
جنى و هي تقرب من الملابس:لا والله .. طلعت من البيت الصبح بدري و لما رجعت فاجأتنني بالموضوع .. أكيد انقلب البيت عندكم ..
لمى و هي تلعب بأطراف شعرها:انقلب البيت و بس ..!! كل البيت اعتفس فوق تحت .. دقت قبل لا توصل بعشر دقايق .. يا الله لحقنا نجهز ..
جنى:عاد وش دعوة .. فضحتي نفسك قدامهم .. و قلتي جاية تخطبك ..!؟
لمى:استغبي عليهم يعني .!! كلهم يدرون أنها جت لأمي و خطبتني شيء طبيعي تجي هي و ولده و أبوه عشان يخطبون رسمي ..
جنى:ايه .. عاد وش ذكرك فيني الحين .. من العصر للعشاء توني أجي فـ بالك ..
لمى:لا والله أنتي على بالي من صحيت .. بس من طلعت أم تركي من عندنا و مسكوني البنات مسكه الله لا يوريك ..
جنى:ايه عاد عرق اللقافة اللي ماله لا أصل و لا نهاية ..!!
لمى:لو موب التعب كان ما سمعتي صوتي بعد ..
جنى:اوف .. اووف اللي عندك أخطر من اللي عندي ..!!
لمى:عندنا و عندك خير ..
جنى بكل تردد:صح ما قلتك لك لموو ..
لمى:اطربيني ..
جنى:اليوم كنت عند جوري بالمستشفى ..
لمى:مستشفى .. سلامات عسى ما صار لها شيء ..
جنى:لا سليمة ..
قاطعتها:شكلها خذت ع المستشفيات ..
ضحكت جنى:هههههههههههههههههه .. لا ولدت أخيرا ..
لمى بكل صدم:احلفي ..!!
جنى:ايه والله .. جابت رشود ..
لمى:قهررررر ليش ما قلتي لي أجي معك ..
جنى:دقيت عليك ما رديتي ..
لمى:ايه وقتها كانت مرت أخوك عندنا ..
جنى:بقي أسبوع قدامها لحد ما تطلع .. و حتى لو طلعت .. تقدرين تزورينها فـ بيتها ..
لمى:و أنتي الصادقة بعد ..
مرت لحظة صمت .. رجعت تتكلم لمى:جنو محتاجة أقعد معك ..
جنى بكل حماس:الله .. الله ما أمداها تبدا العطلة اشتقتي لي ..
لمى:هههههههههههههههه .. دوباا ..-زفرت براحة:لا جد جنى أبي أكلمك باشياء كثيرة ..
جنى:بعد عمري تبين أجي لعندك عادي ..
لمى:لا بيت جدي زحمة و صعبة وش رأيك أنا أزورك ..؟!
جنى:ايه حيآك .. بسسس ..
لمى:بس وشو لا تقولين مرت أخوك بانت على حقيقتها و قلبت عليك ..
جنى:ههههههههههههههه متأثرة فـ الأفلام ..!!
لمى:لا جد أتكلم .. وش فيك ..؟!
جنى:اليوم نقلت لـ بيت أخوي أبو تركي يقولون مؤقت بس أشك ..
قاطعتها أروى بكل ضيق:أنتي وينك .. عامر داق علي يقول صار له نص ساعة يدق عليك ما تردين ينتظرنا برا ..!!
جنى:لموو حبيبتي .. أنا بطلع من السوق الحين أول ما أوصل البيت بدق ..
لمى:أوكي باي ..
.._.._.._.._.._..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



ناظرت فـ ساعتها .."أوف 11 و خلصت عزيمتهم .. مدري الوقت اللي طار أو أنا اللي لهيت ..-زفرت بكل ضيق .."لا أمس و لا اليوم الصبح حسيت فيه ..
بس الحين خلاص المواجهة قرب وقتها .. إذا تكلم و كان طبيعي يعني كله خوف و توتر بس إذا نام فـ الصالة من جديد هاذي اهانة لي و دليل على أنه ما يبيني ..
قربت منها و همست:ليون ..
لفت ليان و ابتسمت لوعد:هلا ..
وعد و بعيونها نظرة خوف:بغيتك بكلمة رأس ..
ابتسمت لها:خير وش بغيتي ..
وعد و هي تمسك يدها و تجرها وراها:موب هنا تبينا ننفضح ..
دخلت للمجلس و سكرت الباب وراهم ..
ناظرتها ليان بكل خوف:وعد وش فيك ..؟!
وعد و هي تجلس و تجلّسها معها:أدري بتقولين عني ملقوفة .. بس صراحة أنا ما أعرف أوقف كذا و أتفرج من بعيد ..
ليان و الاستغراب يزيد بداخلها:وعود ما فهمت شيء ..!!
زفرت بكل ضيق:أنتي و راكان متهاوشين ..؟!
ليان بكل خوف:ليش قايل لك شيء ..؟!
وعد وهي تقرب أكثر و تهمس:اليوم وجوهكم تقول كذا .. حتى الخوف و التوتر ما يبين عليكم و كأنكم متهاوشين ..!!
ابتسمت بكل راحة:يتهيأ لك .. الله يهديك بس لا تقعدين تألفين يسمعك أحد يحسبها حقيقية ..
وعد بنبرة صوت أقرب للترجي:ليون أدري أنك حبوبة .. و مالك فـ المشاكل .. حتى ركون أخوي مثلك بس أنا متأكدة إذا موب متهاوشين فيه سوء فهم بينكم ..؟!
خذت نفس:وعود وش فيك وش هالاصرار ..؟!
وعد:راكان أخوي و خبز أيدي .. اليوم ما كان طبيعي .. هو مزاجه شوي صعب بس صدقيني قلبه أبيض و ما يحب المشاكل .. إذا هو قال لك شيء أكيد موب قاصد ..
ليان و هي تحس بكلام وعد يضغط على أعصابها أكثر:وعد وش فيك ..!!؟!!
وعد و اليأس يتسرب لداخلها:قلت لك ما أبي أتدخل ..
قطع كلامها دخلت أمها عليهم ..:وينكم الناس بدت تطلع .. قومي سلمي على الحريم ليان ..
وقفت ليان:إن شاء الله خالتي ..
ناظرت فـ بنتها بكل لوم:لاحقة ع السوالف قومي شوفي بنات خالتك عفسوا المطبخ الله يهديهم ..
وعد و هي تطلع وراء أمها:إن شاء الله ...
.._.._.._.._.._..
رمى باكيت السجاير على الطاولة بكل ضيق ..
رجع يسحب جواله و يدق عليها للمرة الألف من أمس ..
رنة ..
ثنتين ..
ثلاث ..
مشغوووووووول ..
نزل الجوال .. خذا مياف نفس من سيجارته يهدي أعصابة المتوترة ..
رن الجوال رد بكل حماس:ألو ..
من وراء السماعة:أخيرا رديت .. وينك من أمس ..؟!
زفر بكل ضيق:وسن موب فاضي لك ..
وسن بكل لوم:مياف وش فيك علي من يومين و أنت ما ترد علي ..!!
و كل ما كلمتك تسـ ..
قاطعها بكل عصبية:وسن قلت لك موب فاضي لك .. لما أكون فاضي برجع أدق عليك أوك .. باي ..
سكر الخط و رجع يدق على غزل من جديد ..
و على طول عطاه مشغول ..
رمى الجوال بكل قوته .. خبط فـ الجدار و تنثر على الأرض ..
فرك جبينه بكل توتر .. و رجع يسحب باكيت السجاير يولع سجارة ..
.._.._.._.._.._..
الظلام اللي يملاء المكان و نور الآبىجورة الخافت .. معطي جو رومنسي للغرفة ..
يذكرها به مع أنها دايم ما تحب تتكلم مع عن الحب لكنها تفقده كثيير ..
..
ناظرت فـ جوالها بكل تردد ..
حست بإحساس الذنب لمجرد أنها فكرت ترجع تدق عليه ..
غطت ريتاج نفسها .. محاولة يأسه تشتت تفكيرها بها ..
سمعت رنة الجوال .. رجعت تجلس ..
سحبته و لمحت أسمها ع الشاشة .. ردت بكل خيبة أمل:ألو ..
أروى بكل حماس:ألو أهلين .. نمتي ما كأنه بدري وش منومك من الحين ..؟!
ريتاج بكل ضيق:اوووف .. وش تبين مني ..؟!
أروى:يووه شكلي أزعجتك خلاص أدق بعدين ..
ريتاج:وش فيك خلاص أنا جالسة الحين وش بغيتي ..!!
أروى بكل توتر:أبي أعرف وش صار اليوم بين الرجاجيل ..
ريتاج و هي تلعب بأطراف شعرها بكل طفش:مدري .. ريان و بدر من رجعوا على طول طاروا لغرفهم ..
أروى بكل ضيق:اووف محد متكلم يعني ..!!
ريتاج:يا خبر اليوم بفلوس بكرة بلاش .. و بعدين أنتي وينك موب الجمّعة فـ بيتكم ..
أروى بكل ضيق:جنوو الدوبا لعبت علي قالت بتطلع تشتري غرض و سنترت فـ السوق ..
صرخت من بعيد:ووجع لا تحشين فيني أنتي معها ..
ابتسمت بتلقائية:طيب .. إذا الموضوع مهم لازم يقولون لنا أنتي حطي رجلك و يدك بموية باردة و ..
قاطعتها:هالكلام تقولينه لـ ريناد لـ جنى .. ليان لكن أنا ..!!
ريحت ظهرها على ظهر السرير:طيب وش بتسوين يعني ..!!
أروى بكل ضيق:مدري ..
ريتاج:أروى .. جد جد يبيلك علاج ..
أروى بكل ضيق:فاارقي بس ..
ريتاج:هههههههههههههههههههههه .. والله جد حالتك صعبة ..
أروى:الشرهة علي داقة عليك ..
ريتاج:ايه صادقة ..
أروى:شف ..!! .. طيب باي ..- سكرت الخط من غير ما تسمع ردها ..
زفرت بكل ضيق و طيف فيصل يرجع لخيالها ..
"حتى الهذره مع أروى ما خلتني انساه .."تنهدت بكل ضيق .."رتوج تعوذي من بليس و نومي أبرك يكفي اللي صار" ..
.._.._.._.._.._..
مشت بخطوات هادية .. تحاول تتأخر على شقتها .. على قد ما تقدر ..
بس هذا قدرها المحتوم .. همست ليان فـ خاطرها .."يارب يكفيني اللي شفته بحياتي .. ما أبي مشاكل أكثر" .. توكلت على ربها و فتحت باب شقتها و دخلت ..
..
دخلت للصالة .."محد فيه .. الحمد لله شكله ما رجع .." ..
انفتح باب الغرفة .. طلع راكان و هو يمسح شعرها المبلول بطرف الفوطة المرتخية على كتفه ..
..
صوت الباب أرعبها .. و طلعت راكان منها شلت حركتها و خلتها واقفة متسمرة فـ مكانها ..
..
رفع عينه بعد ما لاحظة طيف شخص .. ناظر فـ ليان بكل تعجب .. و هو يحاول يفسر تعابير وجهها المتجمدة ..
زفر بكل راحة وهو يرمي طرف الفوطة و يشد على الروب:وش فيك .. كأنك شايفة جني ..؟!
ليان بكل خوف اختلط بالتردد:لا .. بس فاجأتني ..!!
جلس على أقرب كنبة له:من متى و أنتي هنا ..؟!
..
ناظرت فيه و فكرها يسبح بها فـ عالم ثاني .."وش بيفكر فيه الحين .. بس أنا ما سويت شيء بس شكله متضايق ..
علا صوته بكل ضيق:ليااان ..
انتبهت له .. ارتبكت:خير ..!!
راكان و هو يرمي الفوطة بعيد:ساعة أكلمك ما تردين ..؟! و بعدين ليش واقفة مكانك تعالي اجلسي ..!!
ارتبكت أكثر .. و مشت بخطوات مغصوبة .. جلست قريب منه ..:ما سمعتك ..!!
راكان بكل ضيق:سألتك من متى و أنتي هنا ..؟!
حست بأنفاسها تضيق بها:قبل لا تطلع من الغرفة بدقيقة ..!
ناظرها بتفحص ... اخيرا جت اللحظة الي تمناها من صحى .. يشوفها و يتأكد من جمالها اللي ساحر أمه و أخته .."عادية وجهها كله مكياج ..
قطعت تفكيره بوقفتها ..
راكان و هو متفاجأ:على وين ..؟!
ليان بكل توتر و خوف من نظرة راكان لها:بغيّر ملابسي ..
راكان بنبرة أقرب للأمر:لا تغيرين اجلسي ..
رجعت تجلس بهدوء .. عكس موجة الخوف الهايجة بدخلها .. حاس بصوت أنفاسها البطيئة و دقات قلبها السريعة .. كيانها متلخبط مثل تفكيرها بالضبط ..
كمل راكان فحصه لها بعيونه .."ألحين كل العايلة شبعت منها و أنا يا زوجها توني أشوفها .. بس مشكلة أبي أشوف شكلها من غير مكياج .. لو قلت لها تقوم تبدل بتعصب علي ..
..
حست بقلبها راح يوقف من الخوف و التوتر .. للحظة حست بدموعها راح تخونها ..
وقفت للمرة الثانية .. و بنبرة صوت اقرب للحدة:أنا تعبانة .. بدخل أغير و أنوم ..
ناظر فيها بكل هدوء .. حرقها:طيب روحي .. بس ارجعي لأني ما فيني النوم و أبي أسولف معك ..
زفرت بكل ضيق و هي ترفع طرف فستانها حتى ما تطيح فيه .."طيعا ما فيك النوم من أمس و أنت ما وراك شغلة غير النوم" ..
دخلت الغرفة و للحظة حست على نفسها و كبحت توترها و هي تسكر الباب بكل هدوء ..
سندت ظهرها على الباب .."يا الله وش اللي يدور فـ باله يا ليتني أعرف .."
.._.._.._.._.._..
حط رأسه ع المخد و نظرة التوهان فـ عيونه ..
زفر بدر .. بكل ضيق ..
..
قرب ريان و جلس على طرف سريره مقابل لأخوه ..:وش فيك متضايق ..؟!
فرك جبينه بكل توتر:الحين عرفت ليش أبوي كان ساكت لي كل ذيك المدة ..؟!
ريان:اللي يشوفك و أنت متفاجأ .. ما يقول أنك أنت اللي كنت تقول كذا ..
لف بدر عليه:تتوقع عرفت ..!!
هز رأسه بالنفي:ما ظنتي .. هالموضوع يبيله جلسة و تركيز ..
وأنت شفت عماني=أعمامي" كلهم كانوا معنا و بالموت فهّمونا ..
زفر بضيق أكبر:بديت أخاف ..
ريان و الاستغراب بصوت:وش يخوفك ..؟!
بدر:كل شيء ..
زفر و هو يوقف:أنا بالنسبة لي الموضوع سهل ..
رفع عينه و نظرة التفكير ترتسم فيها .."حتى أنا صار سهل .. بس ما أعرف شلون و كيف ..
فطع نفسه و هو يسحب الجوال ..
يدور أي شيء ممكن يلهي فكره به ..
سحب ريان فوطته و دخل للحمام ..
.._.._.._.._.._..
ناظر فـ ساعته .. "1 آخر الليل" .. تلفت يمينه و يساره .. :الشوارع فضت ..
زفر تركي بكل ضيق .."وش فيني اليوم موب طبيعي .."
نزل رأسه على الدركسون .."وشلون أكون طبيعي و هي مع غيري ..!! " ..
تنهد بكل ضيق:كلها خمس أيام و تكون زوجتك عندك .. وشلون بـ أعيش مع غزل و صوت و صورة ليان عايشة بداخلي .!.!!!
زفر بكل ضيق .. و هو يتمنى لو يقدر يرجع خمس سنين لوراء ..
ويتزوج ليان من غير ما يعطي لـ هالتقارير أي بال ..
..
.._.._.._.._.._..
نثرت شعرها يمين و يسار تعمدت تستشوره حتى تتاخر عليه ..
ناظرت في ساعتها "وحدة ونص" .. "أكيد نام .. أمس هالحزة نايم أنوم بس و أتركه .. لا أخاف يعصب علي كأني ناقصة يعني .. أطلع و أمري لربي" ..
..
خذت لفة تتفحص فستانها الناعم .. "أخاف يعلق تعليق سخيف ع الفستان بس هذا فستان بيت يالله وش هالتوتر .. لو كان تركي -.. نفضت رأسها حتى تطلع تركي منه ..
"وش تفكرين به يا ليان .. الحين أنتي على ذمة واحد غيره" ...
..
.. قرت كل المعوذات في نفسها ما بقى دعاء تحصين و لا استعاذة إلا و ذكرتها ..
سمت بالله و طلعت و هي تحس بدقات قلبها تعد الوقت معها ....
سمعت صوت التلفزيون عالي "أكيد نام و نسى يقصر" .. مشت خطوتين بعد و طلعت للصالة .. شافته جالس و مغير ملابسه ولابس سبورت .. ناظرته بتعجب"متى أمداه يغير و أنا كنت في الغرفة طول الوقت" ..
زفرت براحة .. حتى الروب اللي كان عليه موترها ..
..
حس بوجودها .. رفع عينه من على الشاشة بعد ما كان مركز .. و لف عليها ..
تنح لثواني .. حس بالمفاجأ تشله .. "صادقة وعود .. طالعه من غير مكياج أحلى" ..
خانها تفكيرها وظلت واقفة فـ مكانها و نظرته تحرجها أكثر و أكثر ..
راكان و هو يتدارك نفسه:وشلون يعني كل مرة لازم أقول تعالي اجلسي ..؟!
بكل إحراج قربت وجلست قريب منه .. ابتسمت بكل توتر:تأخرت عليك ..
ناظر في ساعته:تونا بدري .. –ناظرها بتعجب: لا يكون تنومين بدري؟؟
ليان بكل هدوء:على حسب ..
استانس .. حس بالسوالف جت لعنده من غير تعب:وشلون على حسب ..؟
ليان و هي تحاول تسترسل مع الموضوع و تنسى التوتر:يعني إذا كان وراي مناسبة اعمل حسابي إني بسهر أما إذا ما وراي شيء أنوم بدري ..
راكان و بصوته خيبة أمل .. حس أنه ما في مجال يطول هالموضوع:اهاا .. زين ..
ناظرته بكل تعجب لحد هاللحظة موب عارفة وش يبي منها ..!!
لحظة صمت طويلة خيمت ع المكان .. حس بتوتر غريب يتسرب لداخله ..
خذا نفس و تكلم من غير تفكير:بالنسبة لأمس كنت حاب إنك تأخذين راحتك .. أكيد ما راح يزعجك اليوم ننوم في غرفة وحدة ..؟!
ليان حست الموضوع بيأخذ طريق ما يعجبها حبت تغير المسار.. بكل تردد:يعني ما كنت منزعج ..؟!!
راكان بكل تعجب:ما في شيء يزعجني ..!!
ليان بكل إصرار:غريبة كان واضح عليك إنك متضايق حتى وعد حست ..-رجعت سكتت حست أنها تمادت بجرأتها الغريبة عليها ..
و خافت يقلب الموضوع على وعد المسكينة ..
رفع حاجب:وعد وش فيها ..؟!
بلعت ريقها بكل خوف:كم مرة تسألني إذا في شيء مزعجك ... أو مثل كذا ..... اليوم العصر كان واضح عليك أنك متضايق .... عشان هي وأمك يسولفون و أنت مو معبرهم ..
رجع يهدا بعد ما حس بأعصابه راح تنفجر من الضيق على وعد:ايه اليوم ..
ما أحب العزايم عشان كذا كنت متضايق شوي ..
ليان"ويوم الملكة وش كنت ..؟!" ..
راكان .. أخيرا وصل للي يبيه:أنتي اللي أمس كنتي متضايقه .. فيك شيء ؟! ..
ليان بكل خوف:شيء طبيعي اتضايق .. تركت أهلي وأخواني .. أنت شايف أنه ما يستحق إن أتضايق عشانه ؟! ..
راكان:لاء .. بس ..
ليان بكل خوف .. :بس ايش!!
راكان:ولا شيء .. – حب يغير السالفة:تعشيتي زين .. أكيد عماتي ضايقوك بنظراتهم ..
ليان بكل إحراج:لا عادي ..
راكان:هاذي عادت الكل إذا صار في شخص غريب الكل يناظر فيه ..
ارتسمت علامات استفهام كبيرة على وجه "وش تبي توصل له بالضبط مو قادرة أفهم شيء من كلامك .. يا الله ع الأقل يذوب الجليد ..!!" ..
راكان .. بعد لحظة صمت رغم قصرها حس بها طويلة:في فيلم بدا من دقايق .. نتابع ..
خذت نفس:براحتك ..؟!
بعد تردد:طيب وش رأيك تشوفين إذا في شيء فـ المطبخ ينوكل لأني ما تعشيت زين..؟!
وقفت:إن شاء الله ..-مشت بخطوات سريعة للمطبخ ..
زفرت بكل راحة .. رفعت يدها و هي تراقب أطراف أصابعها المرتجفة .."يا الله وش هالخوف .. اوووف الحمد لله للحين الليلة راح تعدي على خير" ..
..
ريح ظهره على الكنبة .."وش فيك يا راكان .. اللي يشوفك يقول أول مرة تتزوج ..-زفر بكل ضيق و هو يذكر مرام ..
سحب الريموت و علا ع الصوت حتى يشتت فكره ..
.._.._.._.._.._..
سحبت غزل جوالها و هي تحس بطفش من إصرار مياف ..
ناظرت فـ الشاشة الجوال .. مسج جديد ..
فتحته .."تكفين وقفي كل شيء .. قلت لك مستعد أجي أخطبك و أتزوجك .. أنت تبينه صح؟! ..
كل اللي بيننا كان لعب بس أنا ما كنت ألعب و إذا أنتي تلعبين أنا بكشف اللعبة"
..
جلست مصدومة .. هذا أبدا موب أسلوب مياف ..
زفرت بكل ضيق و هي تسحب نفسها من الغرفة ..
دقت عليه .. أول ما رفع السماعة:أنت انهبلت ..؟!
مياف بكل حسرة:يعني لازم أستخدم معك هالأسلوب حتى تردين ..؟!
زفرت بكل ضيق:مياف صدقني ما كان بيدي أنا مدري شلون وافقت ..
مياف بكل لوم:ليش توك تقولين لي .. ليش ملكتي و أنتي تعرفين أني أحبك شاريك ..
اختنق صوتها:و الله ما عرفت وش أسوي .. يعني أجي و أقط نفسي عليك ..
مياف:كان يكفي أنك تقولين ولد خالي خطبني ..!
غزل:ما عرفت .. و الله العظيم حسيت بفكري ينشل و ما عرفت وش أسوي ..
مياف:لازم تسوين شيء .. لازم تطلقين منه ..
غزل بكل توتر:مياف صدقني هو نصيبي ..
صرخ بكل عصبية:لا تقولين كذا .. قلت لك أنا شاريك ..
قاطعته و صوت شهقاتها يسبقها:صدقني مياف من قالوا لي ولد خالي يبيني و أنا مو قادرة أسوي شيء .. هاذي قدرة رب العالمين ..
خذا نفس و هو يحس بصوت غزل يلعب بمشاعره ..
مياف:تبين تنهين كل شيء ..؟!
بلعت ريقها حتى تضيع عبراتها:إذا تحب لي الخير .. أنساني و أدع لي ..
.._.._.._.._.._..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


أكثر من ساعة معلقة عيونها بشاشة الاب توب ..
رجعت تزفر بكل ضيق:اوووف ..
لفت جنى عليها:لا حول و لاقوة إلا بالله .. من جد صادقة ريتاج ..!!
أروى تغير الموضوع:موب سالفة جمعة الرجاجيل ..
جنى و هي تقرب و تجلس جنبها:أجل ..؟!
أروى:الـلاب توب كان معلق ..
ناظرته بطرف عين:أيه واضح ..
سكرت الاب .. :الحين أنتي وش تبين ناشبة ..؟!
جنى:مالت عليك بس من أول يوم كذا .. شكلي بشيل قشي و أرجع لبيت أبو بدر ..
أروى بكل لوم:وش فيك صايرة زعول من كلمة وحدة تزعلين ..؟!
جنى:الله أعلم من اللي يحترق من الصبح ..
وقفت أروى:أوف لا تذكريني .. بنزل أسوي لي شيء أشربه .. تبين شيء ..
جنى و هي تسحب الاب:أي شيء يطلع من يدك ..
طلعت برا الغرفة .. و هي تسكر الباب:أوك ..
..
.
طلع درج بيتهم بخطوات مترنحة .. حس بفكرة متشتت .. و التوهان واضح بعيونه ..
تكى جسمه ع الدرابزين ..
لمحته و هي نازلة .. انقبض قلبها و هي تشوف أخوها للمرة الأولى بحياتها بهالحالة ..
قربت أروى و بكل خوف:تركي وش فيك ..؟!
زفر بكل تعب:تعبان شوي ..
قربت منه أكثر:أي شوي ..؟! .. شف نفسك موب قادر تصلب طولك ..؟!
حس برجله تثقل و ما عاد فيها حمل تشيله .. جلس على الدرج ..
نزلت لمستواه:تركي أنت موب طبيعي ..-مسكت يده حتى تساعده ..
بكل خوف:تركي حرارتك مرتفعة ..!!!
هز رأسه بالنفي:تتوهمين خلاص روحي أنتي .. و أنا بروح لغرفتي ..
مشت عنه و كملت طريقها لتحت .. لكنها توجهت لغرفة سلطان ..
..
.
قبلها بدقايق ..
من وراء السماعة .. تهمس بخوف:والله جد تفاجأت ..
سلطان و هو يريح ظهره ع السرير:أمس أنا قايل لك ..
لمى بنفس الهمس:ايه عاد أنا اختبصت يوم شفتها قدامي .. سلطان ..؟!
سلطان:يا عيونه ..
لمى:الله يخليك بسكر ..
سلطان:وش فيك ألحين يوم صارت خطبتنا رسمية بتقـ ..
قاطعته:سلطان أنا فـ بيت أبوي عندي أخواني و أبوي و زوجة أبوي ما أقدر أخذ راحتي معك .. مثل أول ..
سلطان:طيب أنتي ما تكلمين فـ النهار و بعد فـ الليل ممنوع ..؟!
لمى:وش أسوي طول النهار أكون مع البنات وفـ الليل مع أبوي و أخواني و لا تنسى أنا فـ نفس غرفة ياسر أخوي ..
هو الحين نايم الله يستر لا يسمعني ..
سلطان بكل ضيق:هذا الشيء الوحيد اللي يكرهني فـ بيت أبوك ..
لمى:ما عليه حبيبي كلها كم شهر بالكثير و أكون عندك ..
..
دخلت عليه غرفته من غير ما تستأذن ..
سلطان بكل عصبية و الخوف متملكه:هيييي أنتي وين داخله ..؟!
أروى بكل خوف:سلطان الحق على تركي ..!
سلطان بكل خوف:وش فيه ..؟!
أروى:موب قادر يكمل طريقه لغرفته وحرارته مرتفعة ..
رمى الجوال و طلع ركض من غرفته ..
..
لمى بكل خوف و هي تسمع كل اللي يصير:ألووو .. ألوو ..-زفرت بكل ضيق و نزلت الجوال ..
.._.._.._.._.._..
همس من وراء السماعة:والله موب قادر أنوم .. البيت من غيرك موحش ..
ابتسمت و التعب على وجهها:بعد عمري .. بس وش بيدي أسوي ..؟!
زفر نواف بكل ضيق:مدري شلون بتحمل هالأسبوع ..
جوري:ما عليه حياتي .. تحمل لعيون رشود ..
نواف:لعيونك والله و لا هو ما يستاهل أجل من أولها يسوي ذا الحركات ..
جوري:هههههههههههههههههه .. من الحين حقدنا ..
ابتسم:حاولت اليوم مع الدكتورة .. بس راسها و ألف سيف إلا تكملين الأسبوع ..
جوري بكل تعب:والله صادقة حتى أنا أحس إني تعبانة بشكل فظيع ..
نواف بكل خوف:فيك شيء الحين .. إذا تعبانة نادي السسـ ..
قاطعته:نفس التعب فيني من الصبح .. لا تشيل هم نواف ..
زفر بكل ضيق:الله يصبرني ..
جوري:طيب حبيبي أنا بسكر أبي أنوم ..
نواف:طيب يا عمري .. بجيك بكرة إن شاء الله ..
جوري:إن شاء الله مع السلامة ..-سكرت السماعة .. و رخت جسمها ع السرير براحة ..
خمس دقايق و ما حست غير و هي بالحلم ..
.._.._.._.._.._..
فتح الباب بكل هدوء ..
من ثواني بس استعدت للنوم ..
دخل بكل هدوء شافها قايمة .. ابتسم أبو ياسر:صاحية ..؟!
ردت له الابتسامة:ايه بغيت شيء ..؟!
أبو ياسر:كنت أبتطمن عليكم .. بس دامك صاحية بغيتك بموضوع ..
وقفت:إن شاء الله جاية ..
..
جلست مقابلة فـ الصالة ..
أبو ياسر:وش رايك باللي صار اليوم ..؟!
لمى بكل إحراج:عن أيش بالضبط ..
أبو ياسر:اللي جوو يخطبونك .. سلطان و أمه و أبوه ..
لمى:وش فيهم ..؟!
أبو ياسر بكل تردد:كنتي دارية عنهم ..!
لمى بنفس الاحراج:أمه جت و خطبتني من ثلاث شهور تقريبا قبل وفاة ألمى ..
أبو ياسر:و ليه ما قلتي لي ..؟!
لمى:ما جت مناسبة ..؟!
أبو ياسر:أنت تعرفينه ..؟!
لمى بكل ربكة:شلون يعني ..؟!
أبو ياسر:سمعت من خالتك .. أنك تعرفين عمته مدري خالته ..؟!
لمى:ايه جنى .. تصير صديقتي و عمته ..
أبو ياسر:عمته و صديقتك ..؟!
لمى:ايه هي أصغر منه ..
أبو ياسر:اهاا .. و ما قدر تكلمت عنه ..؟!
لمى:لاء أصلا هي ما تجيب طاري عيال أخوانها بس تمدح فـ اخوانها ..
أبو ياسر:طيب وش رايك فيه أنتي ..؟!
لمى:أنا ما أعرفه .. بس أعرف عمته و أخته و أمه قابلتهم فـ كذا مناسبة ..
أبو ياسر:طيب بسأل عن الولد و نشوف ..
لمى:يصير خير ..
وقفت:تآمرني بشيء ...
أبو ياسر و بعيونه نظرة تفكير:لاء ..
مشت بخطوات ثقيلة لغرفتها ..
استوقفها:لمى ..
لفت عليه:سمّ ..
أبو ياسر:من هو عادل ..؟!
ناظرته بخوف:من عادل ..؟!
وقف .. و مشى لعندها .. تكلم بصوت خافت:وقت عزاء ناصر سمعت ألمى تكلمه من يكون ..؟!
هزت رأسها بالنفي:ما أعرفه .. مدري عنه ..
زفر بكل ضيق:خلاص .. روحي نومي ..
بلعت ريقها بخوف:إن شاء الله ..
.._.._.._.._.._..
زفر بكل ضيق و هو ينقلب على جنبه الثاني ..
العد التنازلي انتهى و راشد جا قبل وقته ..
تنهد نواف بكل ضيق .."بالعكس جاء بوقته مع بداية الإجازة" ..
انقلب للجهة الثانية للمرة المية ..
"شلون بفتح الموضوع مع أبوي .. و عمي ..!! .. وإلا دلال وش بقول لها .." ..
سحب المخدة و غطى وجهه"كنت مأمل بعد شهرين بكون حليت كل شيء .. لكن وش السوات الحين .." ..
زفر بضيق و هو يبعد المخدة عن وجهه و يطير المفرش بعيد ..
طلع للصالة ينوم ع الكنبة يمكن ترحمه أفكاره و تهداء ..
حس بطيف دلال و أبوه .. يحومون حوله بالمكان ..
"يا خوفي منكم ..؟!" ..
.._.._.._.._.._..
و ابتدى يوم جديد ..
فـ بيت أبو بدر أنواع الإزعاج و القلق ..
رغم أنه يوم سبت .. لكن الكل متحمس يشوف بعض .. و خاصتن بعد المناسبات السعيدة اللي مروا بها ..
..
فـ المطبخ .. جالسين ع الأرض بالزاوية ..
غزل و البرود بصوتها:وش صار فيه ..؟!
أروى بكل خوف:حرارته مرتفعة بس ..
غزل:بسسس .. سويت قلق ع الفاضي ..
أروى:لو كان عامر أو سلطان عادي بس تركي ما تعودت عليه يمرض ..
غزل:ليه موب بشر ..؟!
أروى:إلا بس تعودنا إذا مرض يعالج نفسه بنفسه ..
غزل:طيب خلاص فكينا من هالسيرة .. طلعت النتايج و إلا لاء ..؟!
أروى:سنترت عن النت ما نزلوها .. خبرك ثانوية عامة لازم يعلّون بنا قبل لا ينزلونها ..
غزل:أهم شيء شوفي نتيجيتي معك .. رقمي عندك صح ..
أروى:ايه عندي رقم السجل مدري الزفت اللي هوو ...
غزل:أنا أفكر بجمون المسكينة .. شلون بتطلعها ..
أروى:ايه والله .. هي حتى التلفون ما عندها ..
غزل:إلا عندها .. بس ما خذيته منها ..
أروى بكل صدمة:عندها ..!!
غزل:اييه عمها جاب لها .. وش فيك نسيتي ..
قاطعتهم:أنتوا هنا ..
لفوا على ريناد .. غزل:تبين شيء ..؟!
ريناد:وراكم فـ المطبخ و ع الأرض ..
غزل:ههههههههه .. تعودنا على الفصل فـ المدرسة ..
ريناد:طيب قوموا هناك .. عندي شيء بقوله لكم ..
تبادلوا أروى و غزل نظرات الاستغراب ..
ريناد:شفتوا ريتاج ..؟!
أروى:ايه .. برا تكلم بجوالي عند المسبح ..
ريناد:طيب .. لا تتأخرون ..
غزل:تتوقعين اللي قالته فجر صح ..؟!
أروى بكل ضيق:شكله صحين ..
..
.
طلعت جنى لفوق .. يوم واحد فارقت البيت تحس بشوق فظيع له ..
شلون ما تشتاق له و هو البيت اللي نولدت فيه .. و عاشت كل عمرها فيه ..
استوقفتها ريناد اللي طالعه من المطبخ:على وين جنوو؟! ..
جنى بكل حماس:بطلع أسلم على ريان و بدر ..
ارتسمت على وجهها ابتسامة عريضة:لا تتأخرين عني شيء بقولة للكل ..!!
هزت رأسها بالتأكيد و طلعت بسرعة ..
وصلت عند باب غرفتهم تأخيرا .. تملكها التردد ريان ممكن يرحب فيها لكن بدر ..!! ..
لكنها طقت الباب فـ الأخير ..
ريان بصوت عالي:أدخل ..
فتحت جنى و مع ابتسامة عريضة:السلام عليكم ..
تبادلوا ريان و بدر النظرات .. و رجع بدر ينزل عيونه للأرض و الحيرة تملاهم ..
وقف و سحب نفسه من الغرفة من غير ما يرد السلام حتى ..
تنهدت بكل ضيق .."أكيد مبسوط من طلعتي .. و ماعاد يطيقني !! .."
جنى ما قدرت تكبح الحزن اللي تملكها:حتى لو كان يكرهني كان المفروض يجاملني .. مع إني ..-رجعت تنهدت ..
ابتسم ريان و بكل حماس:هلا و غلا بـ جنو ..
رفعت رأسها و ابتسمت بكل برود:مع إنه يوم بس اشتقت لكم و للبيت كثييير ..
ريان بكل ضيق و كلام جنى اللي نطقته من دقايق ما غاب عن باله:بدر عمره ما كرهك ..!!
جنى بكل استهزاء:أجل يبيني ما أصير عمته ..!!
ريان بكل يأس:قلت لك السالفة موب سالفة كره ..!
جنى بكل استغراب:وش فيك معلق ع الموضوع ..؟!
ريان مع ابتسامة عريضة يواسي بها نفسه:مهما صار و مهما راح يصير أنا و أنتي أخوآن ..
ابتسمت و نظرة التوهان بعيونها:ريان وش فيك ..؟ تقول كلام غريب ..!
ريان بكل استهزاء:يعني ما تعرفيني .. أمس كنت سهران على فيلم و شكل تأثرت به ..!!
جنى:شكلك كنت بتطلع مع بدر .. أنا لازم أنزل عشان ريناد عندها شيء بتقوله ..
ريان بكل حماس:أعلمك قبلهم ..؟!
جنى بكل تعجب:تعرف ..؟! أحوالكم غريبة هالأيام فـ هالعايلة ..!!
ريان و الفرحة بصوته:ريناد حامل ..
جنى بكل حماس:صدق ..
..:ايه أنا راحت معه عشان التحاليل ..
جنى و هي تطلع:أجل سلام ..._ نزلت لتحت بسرعة ..
..
.
قبلها بدقايق ..
رايحة جاية عن المسبح .. تكلم فـ الجوال و التوتر بصوتها ..
ريتاج:و الله ماطنشتك بس لو رديت عليك بيطلع رقمك فـ الفاتورة و يسوي لي سالفة بدر ..
فيصل بكل ضيق:و الرقم هذا جديد ..؟!
ريتاج:لاء هذا رقم أروى بنت عمي .. و بليز لا تدق عليه بعدين ..
زفر بضيق أكبر:الحين وش وضعك ..؟!
ريتاج بصوت هامس:فيصل أنا دقيت عشان أقولك عن كل اللي يصير لي .. ما أبيك تحسب أني مطنشتك .. وبس ..
فيصل:طيب أنا قلت لك من البداية أجي أخطبك .. بس .. أنتي ..
قاطعته:فيصل أنا بسكر أختي جاية لعندي .. باي باي ..
قربت منها ريناد و بكل لوم:تكلمينه ..؟!
ريتاج و عيونها بالأرض:بس أقول له عن ..
قاطعتها:و برقم أروى بعد .. ما تخافين ربك ..
ريتاج بكل ضيق:رنود وش فيك ..؟!
ناظرتها بضيق أكبر:بدر صادق .. ما فيك رجاء .. امشي قدامي بس ..
مشت قادمها بكل استسلامية و إحساس الذنب يتعمق داخلها ..
..
.
نزلت من فوق ركض ..
دخلت عن الحريم الكل كان ساكت ومندهشة وبمجرد ما دخلت جنى التفت الكل عليها ..
.._.._.._.._.._..
بعد فيصل الجوال عن أذنه .. مسح رقم أروى ..
و نزل لـ تحت حتى يمسح الرقم اللي تحته ..
"رقم لوجين" ..
"الحقيرة قالت لي إن ريتاج راح تتزوج .. بس هين يا لوجين"
و طلع من السجل من غير ما يمسح رقمها ..
.._.._.._..
نهآآية الجزء ..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[24]|ـثالث و العشرون ..

..
.
دخلت عند الحريم الكل كان ساكت ومندهشة وبمجرد ما دخلت جنى التفت الكل عليها ..
جنى بكل خوف:وش فيكم ..؟!
نطت ريتاج من مكانها و حضنت ريناد:مبرررررروك .. مبرووووك ..
تبادل الكل الابتسامات .. و علت أصواتهم بالتبريكات ..
طلعت جنى نفس ما تدري ليش هدوئهم خوفها لحظتها ..
.._.._.._.._.._..
وقفوا و هم يلبسون عباياتهم ..
فاتن:والله القعدة معك ما تنمل ليوون ..!
وعد:اح احم ..
هلا:و أنتي لازم كل مدح تقطين فيه ؟؟!!
وعد:طبعا زوجة اخوي.. و الفضل لي بوجودها هنا ..
أم راكان:يالله عاد إستحي على وجهك ..؟؟
وعد بكل عصبية:طيب هذا انا سكت ..
أم فاتن:والله ودنا بـ القعدة معكم . بس خبركم دوام أبونا و مدارس البنات ..!!
فاتن:الله يجيرنا بس ..
أم راكان:العطلة مكانكم هنا ..؟!
أم فاتن:إن شاء الله خالتي ..
هلا:الله يعيننا على طريق الشرقية ..
نسرين:توصلون بالسلامة..
أم فاتن:الله يسلمك ..
طلعوا البنات و أمهم بعد سلام حار مع الكل ..
جلست ليان و وعد ..
نورة:أخوك ذا بعد يا وعد .. يا حبه للكرف ..
وعد بكل غرور:الحمد لله ترقيه و جت لـ عند رجله ..! تبينه يسلم عليها و يمشي ..!!
نورة:و وش فايدة الترقيات اللي تبعد عن الاهل ..؟!
ليان بكل جدية:عاد كلن و رزقه .. لو مو الله كاتبة عليه كان ما راح يعيش فـ الشرقية ..
وجهت لها نسرين نظرة حادة:ايه حتى أنتي لازم ترضين بالقدر .. لأنك بعد كم يوم بتلحقينهم للشرقية ..
ليان بكل تعجب:وش قصدك ..؟!
وعد بكل عصبية:راكان ما عاد هو بـ يسافر للشرقية ..!
وقفت نسرين بكل غرور:على خبري كل صيفية ناط لهناك مع الأخت مرام ..
و إلا عادات الأخت مرام تمحيها الأخت ليان .._مشت بعيد عنهم و طلعت الدرج ..
و إحساس الانتصار يتملكها ..
همست وعد لليان:تراها وحدة مريضة لا تأخذين و تعطين معها فـ شيء ..
ابتسمت لها بكل برود ..
تنح نح و دخل .. تغطت ليان .. دخل راكان و معه أخوه حمد .. بدون أي كلمة طلع حمد فوق .. قرب راكان و جلس معهم ..
راكان:نزلت معكم و إلا ؟!
نزلت ليان الجلال من على رأسها ..
وعد:ما صدقت يطلعون بنات محمد إلا و شخطت لفوق طبعا بعد ما قطت كم كلمة علينا ..
رفعت عينها ليان عليه و التفكير واضح بعيونها .."ليش يسأل عنها ..؟"
راكان حس بنظرتها:طول عمرها مشكلجية و مبهذلتنا بها البيت ..
وعد:إيه والله تمنيت إن حمد هو اللي شغلة بالشرقية و لا يكون محمد ..
قربت أم راكان منهم و هي تنزل صينية القهوة:هذا اللي الله كاتبة .. بتعترضون يعني ..؟!
وقفت ليان و خذت الصينية من خالتها:عنك خالتي ..؟
أم راكان و هي تجلس:الله يجزاك خير يا بنتي .. تعرفين السنع .._وهي تناظر وعد بنص عين:موب زي بعض الناس ..
وعد:أقول ليون إذا بتخربين الجو علي ترا بطردك برا البيت ..
راكان بنبرة حادة:وعد ...؟
وعد بكل طفش:وش فيك يا أخي أمزح .._و بخوف:و هي دارية صح ليان ..؟
ليان و هي تمد الفنجال لراكان:أكيد ..
.._.._.._.._.._..
زفرت بكل ضيق و هي ترفع الشنطة على السرير ...:قلت لك أني طيبه ..!!
نواف بكل لوم:ما صار لك غير ست أيام من ولدتي ..!!
جوري و هي ترتب الملابس فـ الدولاب:و الدكتورة ما طلعتني إلا و هي متأكد إني بخير و موب صاير لي ..
زفر بكل ضيق:و صديقاتك هذولا ما تخلص مناسباتهم ..!!
ناظرته بنص عين:كلهم ملكتين و زواج و الثاني بكرة إن شاء الله ..؟!
نواف بنص عين:لا 3 ملكات .. و زواجين و الله يستر بعد أسبوع وحدة بعد تتملك ..
زفرت بكل راحة:عاد وش أسوي كلهم على وجه زواج ..
قاطعه:هنيهنم بالتلفون ..؟؟!!
جلست على طرف السرير:نواف وش فيك صاير حنّان .. !!
جلس جنبها:خايف عليك يا عمري .. خايف يصير معك مثل يوم زواج صديقتك ..
ارتسمت نظرة حزن بعيونها:لا تخاف ما عاد بقي شيء يفاجأني ..
قرب منها و بكل اندفاع:شفتي يعني صاير شيء بـ ذاك اليوم ..
ارتبكت و رجعت توقف و تكمل ترتيب الملابس:وش فيك أنت قاعد تجرجرني بـ الحكي ..؟!
نواف بكل ضيق:أنتي تكلمتي من غير ما أقول شيء .. وش صار بالزواج ..؟!
جوري بكل إصرار:الله يهديك بس .. قلت لك ما صار شيء ..
قرب منها و بكل هدوء:جوري حبيبتي .. انتي رايحة للدكتورة قبل الزواج بيوم و قالت أنك سليمة .. فجأة تولدين ..!!
اختنق صوتها:نواف خلاص ..
قرب منها و ضمها .. مسح على رأسها:أنتي على بالك هامني اللي صار .. و حتى واحد بالمية .. أنا اللي هامني أنتي ..
أنتي توك والدة و اللي صار بذاك اليوم للحين مأثر فيك و أنا خايف عليك من الاكتئاب ..
حست بدموعها تخونها .. همست و صوتها يختنق أكثر:نواف وش فيك إلا تسوي شيء من لا شيء ..!!
بعدها عن حضنه.. و علق عيونه بعيونها اللي تلمع من الدموع ..
.. :جوري و بعدين معك اللي يكابر مصيره ينكـ ..
قاطعهم صوت صياح .. راشد جاي من برا ..
نفضت يده بخفه عنها و مشت ركض لبرا و هي تمسح طرف دموعها ..
راقب طيفها و هي تبعد .. و تنهد بكل ضيق ..
.._.._.._.._.._..
زفرت بكل ضيق و هي ترمي الأغراض بعيد عنها ..
رفعت فجر عيونها على أختها و بكل استغراب:غزل وش فيك ..؟!
غزل بكل ضيق:مصدعة .. ما عاد لي خلق لـ التسوق و التجهيز ..!
زفرت بكل ضيق و هي ترجع تلم الأغراض من تحت رجول أختها:وش أسوي فيك .. تأجلين تأجلين .. لحد ما صرتي مزحومة ..
دخلت فراشها و غطت نفسها:بنوم ساعتين عقب صحيني ..
علت صوتها بكل عصبية:غزيل تستهبلين .. زواجك بكرة و التسريحة للحين ما اخترتيها ..؟!
شدت على المفرش:عندك الفستان و وجهي محد حافظة أكثر منك .. شوفي وش اللي يناسبني و اختاريه ..
زفرت بكل ضيق:اوووف .. منك أنا أخبر العروس الشيء الوحيد اللي تهتم فيك تجهيزات يوم الزواج ..
انتظرت رده .. لكن طال الصمت ..
جمعت الأغراض على جنب و طلعت من الغرفة تكمل باقي شغلها فـ البيت ..
.._.._.._.._.._..
مياف .. بعد ما ما ترك الشرب و الدخان عشانها ..
بعد ما غير حياته بعد ما كانت كل شيء له .. رجع مثل مكان إنسان عايش ميت ..
من غير هدف من غير حياة من غير روح مجرد جسد يسيطر عليه الشيطان ..
..
ولع السيجارة الخامسة .. كان يعد السجاير اللي يولعها .. كل ما زاد عدد السجاير كل ما حس براحة للقهر اللي بداخله ..
..
كله ألم وحسرة و هو يمحي أخر أثر لوجودها فـ شقته ريحة عطرها ..
ساعة أو ثنتين أو ثلاث ما يدري كم مر لأنه فاقد الاحساس .. بس شيء واحد قاعد يحس فيه مهما تلوث جو شقته ريحتها تظل فيها ..
بعد ساعات طويلة من الضياع فـ هالعالم .. حس للمرة الأولى أنه مو قادر يهرب من واقعه ..
سحب الجوال من على الطاولة .. فتح الاستديو ورجعت لها ذكرياته معها و كأنها صايرة أمس ...
واقفة بوسط المطبخ و تقطع خيار .. رفعت رأسها .. بعصبية:مياف وش تسوي ..؟؟!_غطت وجهها بيدها لأنه قاعد يصورها ..
مياف:أصور لك فيديو للذكرى ..
عطته ظهرها:مياف وقفها وإلا ترى والله أترك كل شيء و أطلع ..
نزل الجوآل:كل شيء إلا هاذي .. تسوينها .._دخل الجوال بجيبه ..:خلاص طفيته ..
رجعت تكمل شغلها و ملامح وجهها كلها عصبية ..
قرب منها:وش فيه الحلو زعلان ..!!
ناظرته بضيق .. و رجعت تكمل شغلها ..
مياف:والله ما كان قصدي شيء .. _ بكل عصبية:دايم تكبرين الأمور ..!!
غزل بكل لوم:أنت تقول أنك تحبني .. بس اللي يحب وحدة ما يصورها .. يخاف على سمعتها ..؟!
مياف بكل ضيق:اللي يسمعك يقول قاعد أصورك و بيدك سيجارة و إلا سكرانة ..
رمت السكين من يدها:هذا اللي كان ناقصني بعد ..؟!
مياف .. انفجر ضحك ..:ههههههههههههههههههههههههههههههههههههههههههههه ..
غزل بعصبية:وش اللي يضحك ..!!
مياف:و أنت معصبة ..
رجع يسكت .. و بصوت هادي:تهبلين ..
انقبلت ملامح وجهها من العصبية للخجل .. و بصوت كلها خجل:إيه العب علي بكلمتين حلوين ..!!
مياف بكل إصرار:والله العظيم موب قاعد ألعب عليك .. وجهك و أنت معصبة أحلى من وجهك و أنتي تضحكين ..
غزل بغرور:في كل الحالات أنا حلوة ..
مياف بكل جدية:أكيد ..
رجعت تكمل شغلها و بانت فـ عيونها نظرة سرحان ..
مياف:اللي مأخذ عقلك يتهنى به ..
غزل مع ابتسامة رقيقة:كل يوم أجلس لحالي و أقعد أفكر فـ وضعنا ..
مياف و هو يسرق شريحة خيار:وش فينا ..؟!
غزل:كل واحد فينا قاعد يتغير من أحسن للأحسن ..
مياف:ما فهمت ..
لفت غزل على يمينها:رجعتك لأهلك ما تحس أنها مغيرة فـ حياتك ..
زفر بكل ضيق:أمي غاسل يدي منها .. أخواني للحين مدري وش بيجيني منهم الوحيدة وسن اختي هي اللي غيرت بـ حياتي ..
غزل:حتى أبوك لا ..
قاطعه بتوتر:غزل .._رجع يسكت ثواني وبهدوء:السالفة هاذي توترني و تعكر مزاجي رجاء قفلي ع الموضوع ..
كملت كلامها و ابتسامتها ما فارقت وجهها:من فترة كنت دايما اتشكى من أبوي ..
ويوم من الايام قالت لي وحدة من صديقات كلام ما قدرت أنساه لليوم "" كل مره أشوف أبوي فيها أحس أنه الأخيرة من عقبها صرت أخاف أضايقه أو حتى أزعله ..
مياف:أنتي أبوك كان فعلا أب لك .. أم أبوي ما كان عايش غير لنفسه ..
غزل:تتكلم عنه كأنه موب موجود ..!!
مياف بكل برود:بالنسبة لي متوفي من زمان ..
غزل بكل إصرار:بس الفلوس اللي تجيك من كل جهة هاذي تعب أبوك وشقاه ..
مياف:أولا هاذي فلوس أمي و ثانيا كلها تعب الرشاوي و الواسطات ..
غزل و إصراره يتحول للعناد:إذا طلعت كم إشاعة موب معناها أنها الحقيقة .. وإذا كان فيه كم موظف في شركة أبوك مستوى أخلاقهم بهالدنائة الذنب موب ذنب أبوك ..
طلع من المطبخ و رمى نفسه ع الكنبة:لما تخلصين طبخ قوميني ..
غزل:مخلصة من زمان و كل شيء جاهز .. والحين أنا رايحة .. تبي شيء ..؟!
سحبت عبايتها ولبستها و هي تطلع:أنا رايحة مع السلامة ..
..
فتح عيونه و هو يرجع لواقعة"لو كنت داري أنها أخر مرة أشوفك فيها ما كنت تركتك تطلعين" ..
جلس و رمى الجوال بعيد عنه .. بنبرة كلها عصبية:ما كنت تركتك تطلعين ..
.._.._.._.._.._..
نهى بكل لوم:وينك يومين ما نزلتي ..
أميرة:ايه بدت حركات العروس من الحين ..
ناظرتهم لمى بنص عين:كنت تعبانة .. يعني حرام الواحد ما يتعب ..!!
الجوهرة بكل ضيق:عاد أقلقتينا عليك .. حتى عزوز لما نسأله ما قال أنك تعبانة ..!!
كان طلعنا لك ..
نهى:احمدي ربك أنك نزلتي و إلا كنا فعلا ناويين نطلع لك و نحوس الشقة عليك .. عاد شوفي من بينضفها لك ..
لمى بكل ثقة و هي تنضم لهم:الله يخلي سوما .. كم ريال تضف بيت جدي كله ..
أميرة بكل غيض:لا تجيبين طاريها الله يقلعها ..
لمى بكل استغراب:ليه وش فيها ..؟!
الجوهرة:تهاوشت معها أمس ..
نهى:كلهم ملاسين .. بغوا يشبون البيت من هواشهم ..
لمى:عاد حرام سوما طيوبة ..
أميرة:بس ملسونة ..
ابتسمت:الله يهديها بس .. على طاري الملاسين .. أسوم بتجي هالأسبوع ..
أميرة:ايه بتجي .. الأسبوع اللي راح ما جت عشان زواج ولد عمه ..
نهى:اها .. عشان كذا ..!!
لمى:و نوف وينها ..؟!
نهى:فـ الغرفة هذا وقت الـ مدري وشو حقها ..
الجوهر:الآيبروبك ..
أميرة:وووع .. اسمه يجيب المرض .. قاعدة تسوي تمارين وبس ..
لمى:حرام والله جسمها بيعضل .. مو حلو كذا ..
نهى:بح صوتي وأنا أكلمها لكن لا حياة لمن تنادي ..!
لمى:الله يهديها بس ..
دخلت عليهم و هي تنزل عبايتها:زين كلكم موجودين ..
وقفوا حتى يسلمون عليه ..
نور و هي تسلم ع البنات:السلام عليكم . سوري نسيت ..
الجوهرة:و عليكم السلام .. خير عميمة .. موب من عادتك تنسين كذا ..!
جلست بينهم:ايه والله .. من دريت عن السالفة و أنا بالي منشغل ..
نهى بكل خوف:عمتي تكفين اختصري ..
العمة:نور .. مشاري قدم على منحة حتى يكمل دراسته برا ..
أميرة:وين المشكلة ..
العمة نور و هي تأخذ نفس:جايتك .. من زوود زين الحظ قبلوها و بيسافر قريب ..
لمى:للحين ما فهمنا ..
العمة نور:عمكم .. رأسه و ألف سيف يتم زواجه على نوف و تسافر معه ..
ارتسمت الصدمة على وجهه الكل ...
نهى بكل ضيق:مستحيييييييييييييييييييل ..!
الجوهرة:نوف مستحيل توافق ..
زفرت بكل ضيق:و أنا وش اللي مقلقني ..!!
ناظروا فـ بعض بصدمة و محد قادر يعبر ..
.._.._.._.._.._..
جمعت كتبها .. و بكل تردد:يمة ..؟
أم جمان:أمري يمة ..
جمان بعد تردد كبير:بكرة زواج صديقتي .. أقدر أروح لها ..
أم جمان بعد تفكير طويل:ما ظنتي تقدرين ..
جمان بكل اندفاع:ليه يمة ..؟
أم جمان و التعب بصوتها:عمتس قال بيجي يأخذتس ..
ارتسمت نظرة الصدمة بعيونها:يأخذني لـ وين ..؟؟!
أم جمان و هي تأخذ أنفاسها:يبي يمشيتس ويعوضتس على كل اللي راح من عمرتس _تنهدت بضيق:هذا اللي قاله ..
جمان بكل تردد:بس شكلك تعبانة ..!!
أم جمان .. ارتسمت على وجهها ابتسامة باهتة:لاا ما فيني إلا العافية ..
جمان بكل ماس:طيب وش رايك تجين معنا ..!
أم جمان:لا طبعا .. أبيتس تروحين و تشوفين الدنيا و تأخذين حقتس منها ..
جمان:شكل تعبك من الضيقة .. ليش متضايقة ..؟!
زفرت بكل ضيق:راح يكون أول يوم لي أقضيه لحالي ..
جمان:خلاص أجل موب لازم أروح مع عمي ..
أم جمانة:لا يا يمة .. هذا اللي كنت أبيه من وزمان تعيشين بين أهلتس و تشوفين الدنيا .. و بعدين ترآهآ كم ساعة و ترجعين ..؟؟!
هزت رأسها بالتأكيد ..
.._.._.._.._.._..
نزل الكاب على عيونه أكثر ..
محد يعرف بـ سالفة و لا أحد يعرف سبب وجوده .. لكنه يحس بالخوف لأنه يعرف أنه على خطأ ..
زفر عادل بكل ضيق و هو يرفع يده .. حتى يشوف الساعة ..
"صار لي خمس ساعات أنتظر محد بين ..؟!" ..
..
رفع عينه و ارتبك و هو يشوف واحد من سكان العمارة يقرب لعنده ..
ناظرة بكل شك:أنت من المغرب هنا ..!! وش عندك ..؟!
ارتبك عادل أكثر:أنتظر واحد من قرايبي ..؟!
..:وش ينقال له قريبك هذا ..؟!
عادل و هو يتسرب فـ كذبته من غير تفكير:خالتي ساكنة هنا مع بناتها و عيالها و هي مطلقة .. من شهر توفى ولدها الصغير .. و أنا واقف هنا أنتظرهم إذا بـ ..
قاطعه:أم ياسر ..؟!
عادل بكل حماس:ايه اهييييي ..
... زفر بكل ضيق و بنات نظرة حزن بعيونه:أنت وينك .. !! صار لهم شهرين هاجرين هالبيت .. البنت الصغيرة توفت و الكبيرة راحت تعيش مع أبوها مع ياسر ..
قاطعه و الصدمة تربكة أكثر:توفت .. مممم من اللي توفى ..!!
..:الصغيرة مغير لحظة .. وش اسمها .. –بعد تفكير عميق بان بـ عيونه:ايه ألمى ..!!
رمى بثقل جسمه على باب السيارة .. بسبب رجوله اللي فجأة ما عاد تطيق تشيلة ..
كمل جارهم بكل استرسال:و بعد أمهم دخلوها لـ ذاك المستشفى حق المجانين .. اللي ينقال له الطب النفسي .. مدري هي مصدومة صدق و إلا تتهرب من يدونها وو ..-رجع يسكت رفع عيونه على عادل و بنظرة كلها شك:الحين وشلون ولد خالتهم و ما تعرف شيء عنهم ..
سحب نفسه و دخل سيارته .. للحين مو مستوعب اللي سمعه .. ضل فـ السيارة ساعة .. ثنتين ثلاث .. ما يدري كم ..!!
..
.
صرخت نوف بكل عصبية:عدوووووووووووووول ووجع ..
لف عليها و نظرة السرحان تتلاشى من عيونه:خير ..!!
نوف بكل ضيق:بـ نتأخر على العرس استعجل ..
بلع ريقه بكل ربكة و إحساس الصدمة يتملك من أول و جديد بعد ما تذكر كيف وصل ه لـ خبر ألمى ..
زفر بكل ضيق .."يا الله يآرب ترحمها و تغفر لها كل اللي صار من سببي ..
قطع تفكيره و هو ينفض رأسه .. وقف"أنزل لهم أحسن لي قبل لا يبدا الشيطان شغله معي " ..
.._.._.._.._.._..
حطت اللسمة الأخيرة على وجهها .. ابتسمت ليان بغرور" .. لو كنت عارفة إن المكياج يحلي كذا كان حطيت من زمان" ..
زفر بكل ضيق و هو يجمع أغراضه بـ جيبه .."ما خلصتي" ..
ليان و عيونها ع التسريحة بـ تركيز .. :اممممممم .. ثواني ..
زفر بكل ضيق و هو يطلع:أنتظرك فـ الصالة ..
..



رفعت عيونها من ع التسريحة راقبته و هو يطلع .. تنهدت بكل ضيق ..
و حوارهم الحادة إلي صار أمس .. تسمع صداه بأذنها من صحت ..
..
نزلت صينية القهوة .. من ثواني سكرت السماعة من جنى ..
حاسة بالحماس و الروقان ..
استغرب ابتسامتها اللي ما لها أي داعي .. ليش ما يركز على انفعالاتها البسيطة و هي الشيء الوحيد اللي سارق كل تفكيره .. بهالفترة ..
راكان بنبرة خلت من التعابير:ليش تتبسمين ..؟!
استغربت سؤاله:ليش ممنوع ..؟!
راكان بكل ضيق:أشوف الجلسة مع وعد طولت لسانك ..؟!
حست بـموجة الروقان تتلاشى:ليش شايفني بزر حتى أتأثر بوحدة مراهقة ..!!
ابتسم بكل سخرية:واضح ..!
حست بدمها يفور:وش اللي واضح ..!! تتمسخر علي ..!!
لف وجه للجهة الثانية و زفر:لا حو و لا قوة إلا بالله ..!!
وقفت:تدري أنا الغلطانة من البداية و جاية أجلس معك ..!!
رجع يرفع نظره عليها و تعابير وجهه تعبر عن الصدمة:نعم ..!
زفرت:مثل ما سمعت ..-لفت و توجهت لغرفتها .. تنهدت بضيق أكبر و هي تسكر الباب .. و تقرب للسرير و تجلس ..
"وش فيك يا ليان انهبلتي لا با الله انهبلتي ..!! ..وش أسوي فيه إذا هو يتعمد ينرفزني ..
..
زفرت بكل ضيق و هي تسحب عبايتها من على المعلاق .."و زعلان بعد ..!" ..
.._.._.._.._.._..
من وراء السماعة بكل إصرار:أنتي وش دخلك قلت لك عطيني العنوان وبس ..
قاطعته لوجين و هي تراقب الفلبينة .. اللي واقفة وراها تضبط تسريحتها:وش يضمني أنك ما تتعرض لي ..!
فيصل:و ليش أتعرض لك وش بيني و بينك .. أنا واصل حدي من ريتاج و أبي أأدبها ..
لوجين بكل غرور:قلت لك أنها لعابة ما صدقتني ..!
فيصل:غلطان يا عمري و إن شاء الله ما راح يتكرر ..-رجع يذكرها بكل إصرار:و أبي أربيها من أول و جديد عشان تعرف مع من تلعب ..
لوجين بعد تردد واضح:طيب بعطيك عنوان بيتهم بس بشرط ..
فيصل:أنتي تآمرين ..
لوجين:تعلمني باللي راح تسوية ..
فيصل:لا يا عمري أنا أبيك تتفرجين و أنتي مستانسة .. أعلمك و أخرب عليك ..؟!
ابتسمت بغرور:اوك .. أكتب عندك ..
.._.._.._.._.._..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



صرخت فيها بكل عصبية:أووووووووووووه .. و بعدين معك يا أروى ما تفهمين ..
أروى بكل إصرار:أنتي اللي ما تفهمين .. فيه عروس بالدنيا يوم زواجها ما تحط مناكير ..



غزل بكل ضيق:ايه أنا ..
أروى:لا يكثر بس .. الحين وش بتخسرين أنتي .. مدي يدك و أنا بحطه ..
غزل:و أنا فاضية لـ جاء وقت الصلاة أقعد أشيل فيه ..
أروى بكل ضيق:يا فضيك بعد .. بس لا تشيلين هم أنا أجيك لغرفتك برسم الخدمة و أشيله لك ..
غزل بنبرة أقرب للترجي:أروى و قسم با الله ما لي خلقك ..
أروى بكل إصرار:مدي يدك ..
زفرت بكل ضيق و سلمتها يدها .. ما عاد له خلق لأي نقاش و لو بسيط ..
طقت الباب بكل هدوء ..
أروى و هي مركزة بيد غزل:أدخخخخخخخخخل ..
دخلت و سكرت الباب وراها:هاا .. خلصتوا ..؟!
أروى:بقي المناكير بس ..
جلست ريتاج:ما شاء الله عليك يا غزل خلصتي بدري ..
غزل و عيونها على أروى:الله يسر ..
أروى و هي تناظر فيها بنص عين:هذا اللي ما يهتم و لا يشيل همّ يخلص كل شغله بثواني ..!
ريتاج:لا يغرك شكله تلقينها ترتجف من جوا .. مهما كان الليلة ليلتها ..
غزل:بتسولفون فيني سكروا السيرة يرحم أمكم ...
أروى:فجر وينها ..؟!
ريتاج و هي تراقب شغل أروى:مع خالتي أم تركي تستقبل المعازيم ..
أروى:و البنات وصلوا ..
ريتاج:كلهم تقريبا .. و أنا أدخل شفت ليان تدخل للقصر ..
غزل:ليان ..!! ما سافرت ..؟!
أروى:دامها أجلت سفرها أسبوع .. أكيد بتجلس عشان زواجك ..
غزل:ما دريتوا ليش ما سافرت ..
ريتاج:لا و الله مدري ..
أرور:و لا أنا ..
ناظرتها غزل بنص عين:ما تدرين ..!!
ناظرتها بكل حدة:ايه مدري ..
ريتاج:خلكم من ليان الحين و خلونا بجنى ..
أروى:وش فيها جنوو ..؟!
ريتاج:ما لاحظتوا شيء ..!
غزل:لاء .. ليش ..؟!
ريتاج:راحت لـ بيت عمي أبو تركي و بنفس اليوم اجتمعوا الرجاجيل و ما صار شيء ..!
أروى:وش تبين يصير يعني ..!
ناظرتها غزل بنص عين:اللي يشوفك يقول موب أنتي اللي بغيتي تحرقينا عشان تعرفين وش صاير ..؟!
ريتاج:ايه والله ..
أروى بكل ضيق:أقول اهجدوا علي أنتي وياها ..
غزل بكل جدية:لا صدق أبي أعرف وش اللي صار ..؟!
ريتاج:يا خوفي بس .. يكون كلام بدر صحيح ..
أروى و غزل:بدر ..!!
ارتبكت من ثواني بس استوعبت كلامها:لا ولا شيء..
أروى:شوفي عاد دامك قلتي بدر بتنطقين وش قايل و إلا ترا بـ تندمين ..
ناظرتها بنص عين:تهدديني ..
غزل:لا جد رتوج وش يقول بدر ..
خذت نفس:بقول لكم بس الكلام اللي بقوله لا يطلع برا ..
أروى و هي تنفخ على أظافر غزل:سرك فـ بير ..
ريتاج:هذا الله يسلمكم .. من فترة بدر كان يطلع كلام على جنى و يقول أنها موب عمتنا ..
غزل بكل صدمة:موب عمتنا .. أجل وش تطلع ..؟!
ريتاج:مدري .. بس الشيء اللي كان يلفت النظر إن أبوي ساكت له و جدتي الله يرحمها .. كانت تعصب عليه .. و تكرهه ..
أروى بكل برود:أخوك مخرف ..!!
غزل:بس ترا بدر .. إنسان عاقل و كلن يمدح فيه ..
أروى بنفس البرود:يمكن قرر ينهبل ..!
..
.
..
على بعد كم باب .. وسط صالة الأفراح ..
جالسين بطاولة بنص القاعة ..
ريناد:يا قوات قلبك يا جوري تجين و تخلين ولدك ..!؟
جوري و هي تنزل كوب العصير:وش أسوي احرم نفسي من الجمّعة معكم و انا عارفة أني موب شايفتكم إلا بعد الإجازة ..
جنى:الله بعد الإجازة ..!
جوري:ايه .. أنا و نواف قررنا نسافر للشرقية الأسبوع الجاي .. خلاص بنقول لأهله ..
لمى بكل حماس:قولي والله ..
ابتسمت جوري:ايه والله ..
جنى:حلو ..
جوري:ايه والله أحس إني حيل استانست .. بس بنفس الوقت خايفة ,,
ريناد:وش يخوفك ..؟! و الولد معك ..
جوري بكل لوم:نفس كلام نواف .. بس حتى ولو ..
قاطعتها لمى:لا تشيلين هم و لا تحطين فـ بالك أنا متأكدة أنهم بـ يحيونك و بسبب هالولد بيتعلقون فيك ..
جوري و الخوف يتملكها:بس عمة و زوجته ..!
ريناد:أنتي أهم شيء عندك أهل نواف .. و أنا أضمن لك مليون بالمية أنهم معك ..
جنى:و هم أهم من عمه و بنته ..
ابتسمت و القلق بعيونها:الله يسهل ..
قربت ليان منهم:مساااااااء الخير ..
وقفوا و سلموا عليها بحماس ..
جنى:دوبااااااا جيتي ..!
ليان:تبون تستانسون من غيري ..!
ريناد:لا و الله ما تكمل الفرحة من غيرك ..
جلست ليان:خمس دقايق و بروح عند خالتي أمي إلا تبيني أنشب فيها ..!!
ابتسمت جوري بكل حزن و عينها تلتقي بعين .. خالتها .. أم راكان ..
جنى:ايه خلاص صرتي تبعهم .. لازم تجلسين و تقومين معهم ..
ريناد:الحمد لله إني خذيت من العايلة ..
ليان .. نطقتها و هي تحس بها تجرح فيها:يا حظك يا رنود ..
جوري:قسمة و نصيب ..
جنى:أجل متى بتسافرون ..؟!
ليان:بكرة الصبح ..؟!
لمى:على وين ..؟!
ليان:والله مدري .. سفر و بس ..
ريناد:عاد موب لهالدرجة ما تدرين وين مسافرة ..
ليان:عساني بس اكلمه ..!
جوري:ليش الوضع بينكم متوتر ..
ابتسمت باحراج:لاا بس لحين ما تعودنا على بعض ..
جوري:اها ..
وقفت لمى:جنو وش رايك توديني للعروس ..
جنى و هي توقف:ايه والله حتى أنا أبي أشوف وش صار عليها الله يستر من أروى عسى ما هبلت فيها ..
مشوا لـ بعيد ..
همست لمى لـ جنى:هاذي اللي بتزورني ..؟!
ضربت على جبينها على خفيف:و الله نسيت .. انشغلت مع أورى بتجهيز العرس ..
لمى:تراا للحين أنتي مطلوبة بموعد ..
جرته لجلسة جانبية بعيد عن الناس و جو الزحمة ..
جنى:يا الله قولي وش عندك ..؟!
لمى بكل صدمة:هنا ..!
جنى:أنتي ما لقتي ذاك اليوم ما تبين بيت جدك حتى اتفقنا أنك تجين لي بس عقب غيرتي رايك .. هنا أحن من بيت أخوي و بيت جدك محدب يسمع ..
بربكة واضحة:أخاف أحد يسمعنا ..
جنى بكل جدية:لموو تراك وترتيني الموضوع كبير يعني ..
زفرت بكل ضيق .. و هي مترددة كيف تفاتحها بالموضوع ..
.._.._.._.._.._..
ابتسمت بكل إحراج و هي ترفع الغطاء عن وجهها ..
اتسعت ابتسامة عم جمان .. أبو محمد:وش فيك .. مستحيه من عمك ..؟!
ابتسمت باحراج:أول مرة أطلع لحالي مع ..
قاطعها:بتقولين غريب .. !! أنا عمك ..
جمان:مو غريب .. بس أنا يبي لي وقت على بال ما أتعود عليك ..
ابتسم:طيب وش رايك فـ المطعم عجبك و إلا نروح لمكان ثاني ..
تلفتت فـ المكان الفخم .. و و حست بالدهشة تتملكها ..
"مكان مثل هذا .. ما يجيه إلا الهايات .. معقولة أهل أبوي أغنياء صدق ..!! .. طيب وش بيصير لو اعترفوا بي كـ وحدة منهم" ..
أبو محمد:شكله ما عجبك ..؟!
جمان بكل اندفاع:لا بالعكس أنا أأأأأ ..-رجع تسكت ..
ابتسم:من يوم و رايح إن شاء الله ما تشوفين إلا كل اللي يسر خاطرك ..
ابتسمت .. ثواني و نزلت يدها على الساعة ..
تكلمت بكل تردد:مطولين هنا ..؟!
أبو محمد:ليش وراك شيء ..؟!
ابتسمت بإحراج:لا بس ما أبي أتأخر على أمي ..
رجع يبتسم:خمس دقايق يوصل العشاء .. نأكل و نمشي ..
ردت له الابتسامة . .. و الخوف على أمها يتسرب لداخلها ..
.._.._.._.._.._..
شرب الكأس الخامس من الغرشة السادسة ..
رغم أنه حلف لها أنه ما عاد يدخل لـ شقته .. لكنه ما قدر يتحمل حزنه و ألمه ..
مسح مياف طرف دمعة كانت بتخونه ..
.:شلون طاوعها قلبها .. شلون قدرت ..
رمى الكاس على الأرض و تنثر القزاز:الحقيرة الخاينة .. كلهم مثل بعض ..
دفن وجهه بين كفوف يده .. حس بعبراته تخونه ..
..
قطع عليه جوه الأليم صوت جواله ..
ركض لها بكل حماس .. "أكيد هي .. أكيد انحاشت من العرس" ..
هذا كل اللي كان قادر يفكر فيه ..
..
زفر بكل ضيق و هو يلمح اسمه على الشاشة ..
رد بكل ضيق:ألو ..
من وراء السماعة .. عبد الملك بكل لوم:أنت وينك ..؟!
مياف بكل ضيق:فيه شيء مهم ..
عبد الملك:ايه فيه أشياء مهمة ..
مياف بكل ضيق:مليك ترا مالي خلقك ..
قاطعه:عشانك مالك خلقي أنا بكون عندك بعد نص ساعة ..
مياف:عبد الملك .. وفر محاضراتك لنفسك ..
عبد الملك بكل إصرار:مناوبتي تنتهي بعد ربع ساعة .. عشر دقايق طريق و أكون عندك باي ..
.._.._.._.._.._..
ناظرت فيها مصدومة ..
لمى بكل إحراج:جنى لا تناظرين فين كذا ..
جنى و الصدمة تسيطر على صوتها:لمى أنتي كذا ..
لمى:صدقيني الموضوع ما يتعدا المكالمات و أسماء مستعارة بس ..
جنى:بس أنتي يا لمى ..!!
لمى:صدقيني سلطان هو الوحيد اللي كلمته بصدق و حبيته و للحين أحبه ..
جنى:أنا ما تفرق معي سلطان و إلا غيره .. بس اللي كنتي تسوينه ..
قاطعتها:أدري غلطي و هذا أنتي قلتيها كنت .... يعني مصدقتني ..!
جنى:مصدقتك و نص .. بس شلون علاقة تبدا بهالطريقة تتوقعينها بتنجح ..!!
زفرت بكل ضيق:هذا الهاجس اللي شاغل بالي .. شلون بكمل حياتي عقب .. بس سلطان يحبني .. و لو كان حاط موضوع المكالمات فـ حساباته ما كان تقدم لي ..
جنى:هو يحبك .. و مشاعره مسيطرة عليه .. بس بكرة لما تكونون تحت سقف واحد .. بـ يحط لعقلة وزن .. و أتوقع أنك فاهمة الباقي ..
لمى بكل خوف:أنا خايفة يصير شكاك و حياتنا تخرب بدال ما ..
قاطعتها:أنتي مستوعبة الواقع بنفسك ..
لمى بكل لوم:خايفة أرفض سلطان و أظل ندمانة طول العمر و خايفة أقبل به و أندم ..
جنى بكل لوم:كل الطرق تؤدي إلا روما*مثل* .. كذا و إلا كذا الندم صايبك ..
اندمي على شيء ما حصلتيه أحسن من أنك تحصلينه و لا تتهنين فيه ..
لمى:يعني أرفض ..
جنى:أنا عطيتك رأي الشخصي ولو أني للحين مصدومة منك .. بس أنا ما جبت شيء من عندي الشك واقع .. هو مستقبلكم دام هاذي بدايتكم ..
زفرت بكل ضيق:أنا ناوية أرفض .. بس ما عندي غيرك أتجرأ و أطلب مشورته و إلا اللي كنت أسويه شيء يفشل ..
ابتسمت بأمل:يكفي أنك معترفة بغلطتك قومي .. نروح لـ غزل ..
وقفت معها .. رغم أنها عزمت على رأيها لكن للحين مترددة ..
..
.
..
القسم الثاني من القصر .. عرس الرجاجيل ..
واقف بين المعازيم .. ابتسامته مأخذ أكبر مكان بوجهه ..
و الكل يحسده على فرحته ..
لكن بداخله إنسان ثاني .. إنسا ن محطم .. و كاره للدنيا ..
مضطر يجامل لأنه صار حافظ درس المجاملة زين بسبب خبرته فـ العمل ..
..
من بعيد يناظره بكل غيض .."كان المفروض أكون مكانك يا تروك بس فجأة احلوو العرس بعيونك ..
قطع تفكيره و هو يضربه على خفيف على كتفه:وين سرحان .. اللي مأخذ عقلك يتهنى به ..
لف سلطان على عامر:موب وقتك كلللش ..
عامر:بعرس أخوك و موب رايق .. وش عليك بعد كم شهر بتصير مثله ..
زفر بكل ضيق:رح بس عن وجهي .. رح لصديقك البزر ريان ..
عامر:الحين أنا وريان بزران .. بلاك ما شفتنا و أبوي شلون فرحتن فينا و بشغلنا ..
سلطان:قاعد يسلك لكم عشانكم بزران ..-دفه مع كتفه و هو يبعد:فارق عني بس ..
عامر ..:وش فيهم .. كلهم أخلاقهم فـ الأرض ..!
قرب ريان منه:تهاوشت مع سلطان كملتها ..!!
عامر:الحمد لله و الشكر .. لا بدر و لا بسام و لا سلطان .. كلهم مكشرين تقول كأنهم يصرفون علينا ..!!
ريان:لا تلومهم يمكن سالفة جنى للحين مأثرة فيهم ..
عامر:على طار يجنى درت ..!
ريان:لا للحين .. اليوم أبوي ناوي يجي لبيتكم عشان يكملها مع أبوك ..
زفر بكل ضيق:الله يستر لا يصير فيها مثل ما صار يوم صار له الحادث ..
حس بكلام عامر يسلب فرحته بهاليوم .. تذكر سالفة الهيئة و الحادث ..
..:امش خلنا نروح مع حسن و ربعه نشوف وش عندهم ..!!
.._.._.._.._.._..
زفرت بكل ضيق و هي تحرك فستانها الأبيض المنفوش ..
موب قادرة تجلس على راحتها .. جلست على طرف السرير ..
وهي تتأمل غرفة تركي اللي تغيرت شوي من آخر مرة دخلتها مع أروى ..
دخل و سكر الباب وراها ..
حست بالخوف يقبض قلبها حالها حال أي عروس .. لكن إحساس الخوف ما يجي شيء عند إحساسها بالاكتئاب .. و الحسرة على نفسها ..
..
جلس جنبها بكل هدوء .. احتار وش يقول لها ..
زفر بكل ضيق .."يمكن لو كانت ليان ..كان بـ .." ..
وقفت و هي تحس بأنفاسها تضيق بها ..
لف عليها .. و وجه لها نظرة تساؤل ..
ترددت وش تقول له .. أحاسيس بداخلها متلخبطة .. يمكن لو كان فـ بيت لحالها كانت بتترك له الغرفة و تطلع ..
لكن .. فـ هالمكان الضيق اللي ثانية عن ثانية يضيق به حست بتفكيرها ينشل ..
وقف تركي ..:أتركك تغيرين على راحتك ..
رجعت ترمي بجسمها على السرير .. دفنت وجهها بين كفوف يدها ..
تحملت كثير .. مثلت البرود كثير ..
لكن لكل شيء حد .. و هاذي نهاية صبرها ..
تركت نفسها و تعالت صوت شهقاتها ..
ثانية .. ثنتين .. خمس دقايق .. حست براحة نسبية ..
خذت نفس وقفت .. و مشت بخطوات متسارعة للباب .. قفلت قفلة .. ثنتين ..
أهم شيء تتأكد أنها لحالها ... و تعطي لنفسها راحة من الكبت ..
.._.._.._.._.._..
زفر بضيق أكبر و هو يأخذ نفس من السيجارة ..
ناظر فيه عبد الملك بكل لوم:يعني هالسيجاير و هالسم هم اللي بيرجعونها لك ..؟!
ناظره مياف بكل لوم و سكت ..
عبد الملك و محاولة يأسه:طيب وش رايك ترجع تعيش مع أهلك ..
مياف و هو يرفع الكاس:وش اللي بيتغير ..؟!
عبد الملك:وسن أختك متعلقة فيك .. تدري هي اللي دقت علي تقول أنك مو طبيعي و أنت فعلا مو طبيعي ..
ناظره بنص عين و قرر يسكت و يكمل ليلته على مزاجه ..
.._.._.._.._.._..
جلست على الكنبة ..
حتى هي مو قادرة تتحمل أكثر .. انهارت أخيرا ..
ما كان متفاجأ من بكاها .. توقع انفجارها بأي لحظة ..
لكن صدمته بشكل أو آخر .. قرب منها .. نواف ضمها بكل خوف:جوري وش فيك ..؟!
كملت صياحها و هي مو قادرة تسيطر على نفسها ..
ضمها أكثر و بدا يحس بالخوف يتسرب لداخله ..
..
نواف و صوت جوري يقطع بداخله ..:جوري يكفي ...
خذت أنفاسها و هي تبعد عن حضنه .. مسحت دموعها ..
ناظرها بغرابة و بكل تردد:جوري وش فيك ..؟!
هزت رأسها بالنفي:ما فيني شيء ..!!
نواف بكل لوم:و بعدين معك ..!
جوري و هي تمسح دموعها:نواف الله يخليك أجل روحتنا لأهلك ..
زاد استغرابه:وشلون ..؟!
جوري بعد تردد كبير:في أمور لازم نتفاهم عليها ..
نواف:وش أموره ..
خذت نفس تهدي صوت أنفاسها المتسارعة ..:الأسبوع الماضي جلست مع خالتي ..
نواف و بعيونه الاهتمام:وش صار ..؟!
حست بالعبرات ترجع تخنقها:قالت لي .. –رجعت تحط يدها على فمها محاولة يأسه تسيطر فيها على نفسها ..
حس بالحيرة .. إذا سكتها راح يطول صمت جوري من جديد ..
و فـ نفس الوقت مو قادر يساعدها تنفس عن اللي بداخلها ..
..
زفر بضيق ..
مسحت دموعها و استجمعت طاقتها:نواف أمي و أبوي ما طلعوا أمي و أبوي .. محد يعرف من وين جيت .. أنا مممكن أكون بنت حرام ..
ناظرها بصدمة ..
.._.._.._.._.._..
نزل من السيارة ..
ابتسمت من وراء الغطاء:مشكور يا عمي و الله يجزاك كل خير ..
ابتسم:والله يا بنتي أنك تستاهلين أكثر ..
اتسعت ابتسامة جمان:يا الله أشوفك على خير ..
مشى كم خطوة لجهتها .. رجعت تلف عليه:ما له داعي تتعبك عمرك الطريق لبيتنا صعب و بدخل لحالي ..
أبو محمد بكل تردد:أبي أتطمن عليك ..؟!
جمان بكل ثقة:الحي أمان الحمد لل .. صار لنا عمر فيه .. و نعرف كل ناسه ..
ابتسم له ..:طيب بـ انتظرك لحد ما تدخلين ..
مشت بكل خجل .. أخيرا و صلت الباب .. لفت عليه ..
ابتسم لها و هو يركب السيارة ..
فتحت الباب و دخلت ..
حرك سيارته ..
نزلت عبايتها .. استغربت من الظلمة اللي ملت المكان ..
شغلت الأنوار و ابتسمت و هي تشوف ملامح وجهه أمها المستغرقة فـ النوم ..
قربت و همست:الله لا يحرمني منك ..
سحبت المفرش و غطتها زين .. حست ببرودة مجرد ما لامست أطراف أصابعها وجهه أمها ..
قربت ظهر كفهها لجبين أمها ..
انقبض قلبها و حست بدقات قلبها تتسارع ..
همست:يمة ..
هزتها:يمممممة ..
هزتها بقوة أكبر:يمة .. – خافت أكثر .. أمها حساسه من ناحية الصوت ..
هزته بكل قوتها:يممممممممممممممممممممممممة ..
.._.._.._.._.._..
مسحت مكياجها أخيرا ..
أروى بكل خبث:جنو وش رايك نروح و نتسمع ..؟!
ناظرتها بنص عين:أعوذ بالله منك ..
أروى بكل غيض:وجع .. أصلا بكرة بعرف من غزوول وش صار بينهم ..
جنى:أجل انثبري مكانك ..
رن جوال أروى ..
ردت عليه:خير وش تبي ..؟!
من وراء السماعة:أنا وش قايل لك قبل لا تطلعين ..؟!
ضربت على جبينها على خفيف:يووووء .. نسيت ..
عامر:احمدي ربك أن أخوك و زوجته فوق .. و إلا كان طلعت و دست فـ بطنك ..
أروى بكل برود:ايه طيب .. يا الله خلاص خلاص .. مسافة الطريق و تلقاها تحت ..
لفت جنى ..
أروى و هي تنزل الجوال:قبل لا أطلع لفوق قال لي عامر إن أبوي يبيك تحت فـ مكتبة ..
وقفت:صدق .. وش يبي ..
أروى:مدري .. بس اللي عرفته إن عمي أبو بدر معه فـ المكتب ..
زادت حيرتها:الله يستر ..
فتحت الباب بتطلع ..
استوقفتها:جنوو .. كاس موية بطريقك و أنتي راجعه ..!
ناظرتها بنص عين:لك يدين و رجلين ..- طلعت و سكرت الباب وراها ..
..
شافته جالسة بالصالة الفوقية ..
قربت جنى من تركي:تركي ..!
رفع عينه و رجع ينزلهم:هلا ..
جنى:وراك هنا ..؟!
تركي و عيونه لـ تحت:غزل تغير ملابسها ..
جنى:اهااا ..-ما عرفت وش تقول .. سحبت نفسها و نزلت لتحت ..
.._.._.._..
نهاية الجزء ..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الـ|[25]|ـخامس و العشرون ....
.
حاولت تبتسم لكن ملامح وجهها المتجمدة منعتها ..
مستحيل .. ما راح تصدق .. أكيد أخوانها قاعدين يكذبون عليها ..
ألف فكرة و فكرة تروح و تجي بـ جنى ..
..
تبادلوا أبو بدر و أبو تركي .. نظرة توهان لحد هاللحظة مو قادرين يعرفون ردة فعلها من كلامهم ..
..
غمضت عيونها براحة لعل و عسى يكون كابوس من كوابيسها المزعجة اللي تلاحقها كل ليلة من توفت أمها ..
رجعت تفتحهم بكل بطء و هي تتمنى أنها تشوف أمها قدامها و الوقت يرجع لوراء كثييير ..
..
لمعة الدموع بعيونها و هي تحس بالواقع .. يزيدها صدمة و ألم ..
هزت رأسها بالنفي:أنتوا قاعدين تلعبون علي ..!!
زفر أبو تركي بكل ضيق:أدري كلامنا ثقيل عليك و ما راح تستوعبينه بسهولة .. بس ما حبينا نخفي الحقيقة عليك أكثر ..
من عرفنا بالحقيقة .. و كلنا نحس بالذنب .. لأننا قاعدين نتفرج ع الغلط يصير و ساكتين ..
رفعت عينها عليه و نظرت الألم مرسومة فيها .."فكر بعياله .. بكلام الناس بالذنب اللي يتراكم عليه لكن ما فكر فيني و لا فـ مشاعري شلون بعيش معهم ..كيف راح ..
قطع تفكيرها أبو بدر .. و هو ينطق للمرة الأولى من بعد ما حكى لها كل اللي صار:ذنبكم كلكم برقبتي لأني عارف من البداية و كنت ساكت ..
لف عليها أبو تركي مصدوم:تدري من زمان ..!!
كمل بكل تردد:ما حبيت أقول للكل إني أعرف من البداية .. عشان العيال بس ..
أبو تركي و صوته يختنق من العصبية:وشلون تسمح بهالشيء يصير .. خليت جنى تكشف على العيال و هم موب محارمها و أمي شلون قدرت تلعب علينا ..
زفر بكل ضيق ..:موب مهم التفاصيل .. المهم الحين جنى عرفت وضعها ..
..
قاطعته و صوت شهقتها تسبقها:شلون موب مهم .. 20 سنة و أنا عايشة على إني أختكم .. شلون بين يوم و ليلة أصير بنت أختكم ..
شلون أمي ترضى و تكذب علي كل هالسنين .. شلون أختكم تخلت عني بهالسهولة ..
شلون يصير كل هذا شلون ..-دفنت وجها بين كفوف يدها .. و غرقت فـ دوامة الضياع لحالها ..
راقبوها بصمت وش بيدهم يسوون .. غير إنهم يتفرجون على حصيلة كذبة 20 سنة ..
.._.._.._.._.._..
زفرت بكل راحة و هي تنزل رأسها على المخدة ..
رفعت غزل يدها تشوف الساعة .. "صار لي أكثر من نص ساعة فتحت قفل الباب .. إن شاء الله يكون طلع و ما عاد يرجع لحد الصبح" ..
.._.._.._.._.._..
رمت جسمها على السرير بكل تعب ..
:حرآآآم عليك يا مبارك ..!!
ابتسم و هو ينزل جاكيته:هاذي ضريبة السفر لـ أمريكا .. المشوار .. !!
ريحت البتول جسمها أكثر:كان يوم وصلنا لـ واشنطن ارتحنا عقبها كملنا لـ نيويورك ..
جلس على الكنب و سحب شنطة العمل ..:عندي شغل ما يتأجل ..
ناظرت فيه مصدومة:وش بتسوي ..!!
مبارك و هو يطلع الملفات:قلت لك عند شغل ما يتأجل ..
البتول بكل تعب:آآخ .. شلون بتتحمل .. بأخذ لي شور و أنوم لحد بكرة ..
عيونه ع الورق بكل تركيز ..
وقفت:تصبح على خير ..
.._.._.._.._.._..
تنهدت بكل ضيق و هي تلف بأصبعها على حافة الكأس و تسند خدها على كف يدها ..
تلفتت حولها .. المطبخ هدوء .. الكل تعبان و هلكان بعد الرقص و السهر بزواج غزل ..
مع أنهم ما لهم صلة بها .. غير إن جنى تصير صديقة بنت عمهم .. لكنهم أرتاحوا لـ جنى و عايلتها ..
زفرت نهى بكل ضيق و هي تحاول تسترجع ذكريات من الزواج حتى تتنسى همّ نوف ..
لكن و كأنها تطلب المستحيل ..
..
.
من ثواني بس دخل للبيت بعد ما قضى دقايق مع نفسه فـ سيارته بعد ما نزلوا البنات منها ..
حس بـ وجود أحد فـ المطبخ .. تنح نح بصوت واطي حتى ما يزعج النايمين ..
نهى و عيونها ع الباب:حياك ناصر محد فيه غيري ..
دخل و نظرة الاستغراب بعيونه:نهى وش مسهرك لـ هالحزة ..؟!
ابتسمت بتعب:خبرك ما أعرف أكل برا البيت جيت أكل لقمة و ما عاد قمت من مكاني ..
قرب و جلس قبالها:طيب روحي نومي .. وجهك مصفر ..!
ابتسمت:حتى لو حاولت أنوم ما راح أقدر ..
بنبرة كلها خوف:فيك شيء .. تعبانة ..؟! يوجعك شيء ..؟!
اتسعت ابتسامتها:لا ما فيني إلا العافية بس شالية همّ نوف ..
تنهد بكل ضيق:للحين حابسة نفسها فـ غرفتها ..
نهى:و لا طلعت حتى شبر .. كل البنات حاولوا معها تروح للعرس معنا بس ما كأنها تسمع ..
زفر بضيق أكبر:طيب طليتي عليها .. شفتيها عقب ما رجعتي ..؟!
هزت رأسها بالتأكيد:على حطت يدي نايمة ..
ناصر و بنبرة خوف:متأكدة أنها نايمة ..
نهى:لا تخاف هزيتها و تحركت و تأكدت من نفَسّها .. أعرف أختك مجنونة ..
ناصر و بعيونه نظرة انكسار:لو علي طلقتها منه اليوم قبل بكرة و طلعت من هالبيت ..
نهى بكل لوم:لا تقول هالكلام أنت تدري قرار جدي فـ محله محد بـ يقدر على نوف غير مشاري و حتى أعمامي تدري أنهم رافضين هالشيء دام نوف ما تبي بس مشاري الله يهديه ..
ضم أصابعه لبعض و هو يشد عليهم:عنيد و رأسه يابس ..
نهى:و أختك أعّند منه .. على قولتهم قدر و لقى غطاه .. الله يستر لـ سافرت معه بكرة ترتكب فيه جريمة ..
ناصر:أنتي مصدقة أنها بتسافر معه ..؟!
نهى:هالشيء مفروغ منه عمي حالف ما يسافر من غيرها ..خايف على ولده بعد ..
زفر بكل ضيق و بعد لحظة صمت طويلة ..:وش صار على موضوع لمى ..!؟
نهى و بعيونها نظرة تفكير:أي موضوع ..؟!
ناصر:سالفة خطبتها لهذا اللي ينقال له سلطان .. حددوا الملكة و العرس و إلا ..؟!
نهى:لاا وين .. وش ملكته وش عرسه لمى توها تفكر ..!
ناصر بكل استغراب:تفكر ..!
نهى:ايه .. وش فيه موب حقها ..!
ناصر:إلا بس توقعت توافق .. بما أنه يقرب لوحدة من صديقاتها ..
نهى:وش دخل الولد فـ صديقتها .. كل علاقة تختلف عن الثانية ..!
خذا نفس:اهاا .. أجل فكرت غلط ..!
نهى:و ليش تفكر فـ الموضوع أساسا ..؟! .. وش مدخلك فيه ..!
وقف و بكل ربكة:قومي نطلع لشقتنا أنا خايف على نوف ..
ناظرته بنص عين و هي توقف معه:موب صاير إلا كل خير ..
..
بخطوات هادية و صوت مكتوم .. كملت نهى مع ناصر طريقهم لشقتهم الخاصة فـ بيت جدها ..
و حرصوا أنهم ما يسببون أي إزعاج حتى محد ينزعج منهم ..
..
.
دخلت لغرفتها أخيرا ..
قربت نهى من أختها .. و جلست على طرف سريرها .. هزتها بكل هدوء وهي تهمس:نوف .. نووف .. نوووووف ..
تنهدت بكل ضيق:أكيد متعمدة تطنشيني ..!! ..
هزتها بقوة أكبر:نوووف ..
حست بالخوف يتسرب لداخلها .. من دقايق .. عقدت حواجبه علامة على انزعاجها منها ..
لكن الحين ما يطلع منها حتى الهمس ..
وقفت نهى و هزت أختها بقوة أكبر .. لف جسمها ع السرير و قبل لا يكمل لفته ..
تهاوت نوف على الأرض بكل القوة اللي فيها ..
فزعت من اللي صار .. صرخت:نااااااااااااااااااااااااااااااصر ..
.._.._.._.._.._..
بيت شعبي مبني من الطين .. رغم صغره من برا .. لكنه واسع من داخل ..
بس هالوسع ضاق بالحريم اللي جت تعزي جمان فـ بيت أم عبدالرحمن ..
جالسة فـ الوسط بينهم .. و نصيبها من نواحهم و بكاهم الصمت ..
دموعها تنزل تحرق خدها .. و قلبها يحترق أكثر على فراق أمها .. لكنها ما تعودت تطلع ألمها عند لناس .. حتى فـ أصعب اللحظات اللي ممكن تمر عليها ..
ما راح تتخلى عن مبادئها ..
..
ميلت أم عبد الرحمن رأسها لبنتها:سعادووه .. قومي خذي جمان للداخل عشان ترتاح .. من دفنوا أمها ما كلت و لا شربت و لا حتى نامت لها شوي ..
وقفت سعاد و هي تهمس:إن شاء الله ..
مدت يدها و جرتها حتى توقف .. استسلمت لها جمان بدون أي استفسار حتى ..
دخلتها لغرفتها الضيقة و جلستها على طرف فراشها ..
سعاد بكل حيرة:جمان حبيبتي جوعانة .. عطشانة تحبين أجيب لك شيء ..؟!
ناظرتها بألم و عيونها تغرق أكثر بدموعها .. هزت رأسها بالنفي ..
زفرت بكل ضيق:لا حول و لا قوة إلا بالله .. ترا موب زين اللي تسوينه فـ نفسك ..
جمان إنتي إنسانة عاقلة و واعية ..
خذت جمان أنفاسها و هي تحس بشهقاتها تخنقها ..
قربت منها سعاد و ضمتها و كلها أمل أنها تكون قاعدة تساعدها ..
.._.._.._.._.._..
رمت الجوال بعيد و هي تحس بتوترها يزيد ..
"شلون أدق عليها و هي اليوم مسافره ..!!" ..
زفرت جوري بضيق أكبر و هي تشد على خصلات شعرها لوراء ..
..
.
زفر بضيق أكبر منها و هو يجلس جنبها ..
:وش تبين تعرفين بعد ..؟!
بعدت عيونها بعيد عنه ..
..
لف كله عليها و بنبرة صوت كلها لوم:الحين أنت وش بـ تستفيدين ..؟!
نزلت عيونها للأرض راقبت أطراف أصابعها المرتجفة من التوتر ..
وش ترد عليه وش تقوله .. و هي كارهه حتى نفسها ..
نواف بكل هدوء محاولة عاشرة حتى يقنعها:جوري موب لازم تأخذين كلام خالتك على محمل الجد .. يمكن قالت كذا حتى تبعدك عنها و عن العايلة بعد ما شافت إصرارك ..
نطقت أخيرا بصوت مرتجف:خالتي وحدة تخاف ربها .. مستحيل تتبلاء علي ..!
تنهد:طيب يمكن أمك خذتك من أهلك الحقيقين و ربتك أو يمكن أخذتك من ملجأ ..
اختنق صوتها أكثر:يعني 90% إحتمال إني أكون لقيطة ..!!
نواف بكل ضيق:ليش تفكيرك سلبي كذا ..!! و بعدين أنا و أنتي ما خططنا نهاية الأسبوع نروح للشرقية خلاص ركزي فـ هالشيء ..
هزت رأسها بالنفي:ما راح أروح .. وش تبي تقول لأهلك .. إذا سألون وش بقول لهم ..
نواف:الحقيقة .. أمك و أبوك توفوا فـ حادث ..
رفعت عينها اللي بانت فيها لمعة الدموع:موب صحيح .. ما كانوا أهلي ..!
نواف:هذا اللي نعرفه و باقي الموضوع .. نسأل ونستفسر عنه لما نرجع ..
قرب منها و بنبرة ترجي أكثر:جوري حبيبتي .. خلنا نفكر باللي قاعدين نخطط له .. لا تلخبطين الأمور علينا ..
زفرت بكل ضيق .. و سحبت جوالها من على الطاولة ..
للحظة تهورت و طلعت رقم ليان ..
سحب من يدها الجوال:جوري و بعدين معك ..؟!
دفنت وجهها بين كفوف يدها ..و للحظة حست بنفسها راحت تنهار ..
لكن نداء .. راشد" .. كان أسرع .. و من دون أي تفكير راحت له ركض ...
راقبها بكل ألم .. و هو يتنهد ..
"يا الله .. كل ما قلنا هانت رجعت تصعب ..! .."
زفر بكل ضيق و هو يهمس لنفسه:المفروض أنت اللي تاثر عليها موب هي ..!!
.._.._.._.._.._..
جالس على طرف السرير و هي جالسة ع الطرف الثاني .. تقلب فـ صفحات الجريدة ..
ريناد و بعيونها نظرة تفكير:طيب وش رأيك .. بـ محسن ..!
بسام و على وجهه إبتسامة استهزاء:وين قاعدين فـ البر ..
ناظرته بطرف عين:هذا الاسم الجديد فـ هالصفحة ..
بسام:الناس تطلع أسماء من كتب من الانترنت و أنت من جريدة ..؟!
ريناد و عيونها على الجريدة:وش فيك أبي ولدي لما يكبر يكون له مستقبل صحفي مشرف ..
بسام:صحفي ..!! الله و الطموح ..؟!
ناظرته بنصر عين:ليش وش فيهم الصحفيين ..؟!
بسام بكل خوف من نبرة ريناد الهجومية:ما فيهم شيء و النعم فيهم بس الناس تقول دكتور مهندس ..! رجل أعمال ..!
ريناد:البلد مليان دكاترة و مهندسين ..!
بسام بكل استغراب:طيب الحين أنتي ليش تدورين فـ أسماء الأولاد يمكن تطلع بنت ..
ريناد:لا بيطلع ولد ..
بسام:وش هالثقة ..؟!
ريناد:الجينات الوراثية حقت العايلة تقول كذا .. كل أعمامي جابوا أولا قبل البنات .. حتى عماتي جا ..- رجعت تسكت و نظرة التفكير بيعونها تتعمق ..
بسام:عليك تفكير ..!!-سكت ينتظر ردها .. 10 .. 20 .. 30 ثانية ..
رجع يتكلم باستغراب:ريناد وينك ..؟!
نزلت الجريدة من يدها و لفت عليه ..:الحين عمتي الجازي هي أم جنى صح ..؟!
بسام:ايه .. ليش تسألين عنها فجأة ..!
ريناد:تتوقع جنى لها أخوان أكبر منها ..
بسام:ما أتوقع لو كان لها كانوا جو يسألون ..؟!
ريناد:بس .. الأسبوع اللي راح لما علمنا بدر على اللي قصة جنى أذكر كل في لها أخوان ..
بسام:ايه .. خوات بنات موب أخوان ..
ريناد بكل فضول:كم أخت ..!؟
بسام:مدري .. كل اللي أذكره عمي أبو بدر قال لنا .. عندنا أوراق عمتكم كتبت فيها عن كل بناتها و إن شاء الله إنا نلقاهم ..
ريناد:طيب و أبوهم .. زوج عمتي يعني ..؟!
بسام:ما جابوا له طاري ..! .. أتوقع أنه ميت ..
زفرت بكل ضيق:الله يعينك يا جنوو ..
بسام:دقيتي عليها ..!؟
ريناد:لاء .. مدري وش أقول لها .. و بعدين أكيد بتزعل إذا عرفت إن دريت قبلها بأسبوع ..
زفر بكل ضيق:أعمامي كلهم كانوا شايلين همها .. خافوا يصير لها شيء و أجلوا الموضوع للعطلة ..
ريناد:تصدق ليان ما درت ..؟!
بسام:ايه هي كانت فـ بيت زوجها يوم قرر أبوي الكل يعرف عادا جنى ..
ريناد:الحين جنى عرفت و ليان إذا ما عرفت بتزعل علينا ..
بسام:لاااا .. توها اليوم سافرت خليها تستانس بهالكم يوم .. لاحقة ع الهم و الزعل ..
ريناد:أكيد بتدق على جنى ..
تنهد بكل ضيق:الله وحدة العالم بحالة جنى الحين ..!!
.._.._.._.._.._..
جلست بكل كسل .. موب من عوايدها تصحى بدري بس اليوم غير ..
يوم انتصارها على ريتاج أخيرا ..
رفعت جوالها و علقت نظرها فـ شاشته ..
زفرت بكل ضيق:اووووف .. ذا العيسى ما عنده كرامة من متى و أنا أرده و يرجع علي ..
تغيرت نبرتها للغرور:من حقه ينهبل فيني .. أستـ ..-قطع كلامها مع نفسها رنة جوالها ..
اتسعت ابتسامتها و هي تلمح اسم فيصل .. ردة بكل حماس:هلا و غلا ..
فيصل:اهلين .. دقيت حتى أتأكد من العنوان ..
لوجين بكل استغراب:فيصل وش فيك ..؟!
فيصل بكل جدية يكلها بصيغة المذكر:بتعطيني العنوان و إلا كيف ..
لوجين:معك أحد ..
فيصل:ايه ..
ابتسمت:اهاا .. طيب عندك الحي و الشارع .. أول ما تدخل على شارع الـ*** البيت الخامس ..
امممممممممممممم .. لون باب أسود و ذهبي و قباله جمس أزرق هذا أكيد بيت ريتاج ..
فيصل:طيب أول ما أوصل برجع أدق عليك أتأكد ..
لوجين:أوووك .. يا الله .. الله معك ..
سكر من غير ما يرد عليها ..
..
إحساس بالفرح و النشوة لا يوصف ..
ترقص .. تصارخ .. ودها تبلغ الكل بالمصيبة اللي طاحت فيها ريتاج ..
بس لازم تصبر حتى ما تنفضح ..
رجعت تسحب الجوال و دقت على بيت عمها أبو بدر لأنها عارفة إن ريتاج ما راح ترد عليها من جوالها ..
لوجين:الو ريتاج قريبة ..؟!
استغرب ريان وش هالحماس فـ صديقات أخته:لحظة ..-نزل السماعة و صرخ:ريتااااااج ..
طلعت ركض من المطبخ:هلااا ..
أشر لها ع السماعة:وحدة تبيك ..!
ناظرته باستغراب:وحدة .. صديقاتي كلهم يكلموني ع الجوال ..
رفع حاجب:نسيت أحقق مع البنت قبل لا أناديك ..
قربت و بكل إحراج:طيب خلاص ..-رفعت السماعة:الو اهلين ..
لوجين و الشر بعيونها:اهللن حيا الله رتووج ..
عرفت صوتها .. و نبرتها الخبيثة خلت قلبها ينقبض:لوجين ..!
لوجين:طبعا و هل يخفى القمر ..!!
ريتاج بكل حدة:بغيتي شيء تراني مشغولة .. !!
رن الجرس يزيد الجو توتر .. لف ريان ع الباب .. و توجه له ..
لوجين:تدرين أعر ف من عند بابكم ..
ريتاج:خير وش تبين مني بعد ما كفاك اللي صار لي ..!!
لوجين:انا كفاني بس وش أسوي فـ فيصل إلا يوصل لعند باب بيتكم و يعطيك هدية زواجك ..
ريتاج:زواجي ..؟!
لوجين:الزواجك الوهمي اللي قلت له عنه ..
دخل ريان و العصبية على وجهه ..
..
ناظرت فـ أخوها بكل خوف و طاحت السماعة من يدها لا شعوريا ..
.._.._.._.._.._..
ناظرت فـ ساعتها بكل توتر .. نهى:تأخرنا عن موعد الزيارة ..
ناصر بكل لوم و هو يضغط على رقم الدور فـ اللفت:أي تأخرنا الله يهيدك .. أصلا تلقين أختك ما صحت من المهدئ إلا من خمس دقايق ..
نهى بكل خوف:ناصر أنا ما راح أسكت بعد كذا .. هالمرة انهيار و حاد بعد .. بكرة الله العالم وش بيصير فيها ..
ناصر:وش بتسوين يعني ..؟!
نهى بكل توعد:بتشوف الحين وش بسوي لما يجي مشاري مع عمي يزورونها ..
ناصر و هو يسبقها بالطلعة من اللفت:تعوذي من بليس موب ناقصين مشاكل ..
نهى و صوتها يختنق:أنا ما عندي غير أخت وحدة .. تروح من بين يدي وش تبي يصير فيني ..!
ناصر:فال الله و لا فالك .. إن شاء الله تطلع بالسلامة .. ما تدرين يمكن هالانهيار خيرة لها .. و يأجل عمي سفرتها معه ..
نهى:هالزواج من البداية ما فيه خيرة ..
ناصر وهو يفتح الباب:استغفر الله العلي العظيم ...
سبقته بكم خطوة .. وقفت فـ مكانها مصدومة ..
دخل وراها .. ناصر و هو يقرب من الدكتور و الممرضات المتجمعين حول نوف:خير يا دكتور وش صاير ..؟!
زفر بكل ضيق:من ربع ساعة صحت و رجعت تنهار من جديد ..
قربت نهى و هي تبعد الممرضات عن طريقها:وش صار لها وش سويتوا فيها ..؟!
الدكتور:عطينها إبرة مهدئة مرة ثانية ..
همست نوف بصوت مخنوق خافت:ما أبيه .. ما أبي أروح معه ..
لمعة الدموع بعيون نهى ..
الدكتور:هاذي ثاني مرة تنهار بيوم واحد تقريبا لو انهارت مرة ثالثة بـ اضطر أنومها أسبوعين على الأقل .. حتى نتطمن أنه تحصل ع الراحة ..
زفر بكل ضيق:لو تجلس شهر ما راح تفرق ..
الدكتور بكل فضول و هو يتوجه لبرا:عسى ما شر .. صايرة سالفة كبيرة لها ..
ناصر و هو يطلع وراء الدكتور:والله مدري وش أقول لك يا دكتور ..!
..
.
مسحت على رأس أختها:نوف حبيبتي لا تسوين فـ نفسك كذا ..
لفت عليها بعيون ذبلانة غرقانة من الدموع:ما أبيه .. ما أبيه ..
ما بيدها حيلة .. لا أم توقف جنبها و لا أهل تبكي على صدرهم ..
حتى أهله اللي هم مصدر قوتها الحين بالنسبة لها أكبر عدو ..
لأنهم راح يدمرون أختها الأقرب لها من روحها ..
ما قدرت تمسك أعصابها .. صوت نوف الضعيف اللي تسمع للمرة الأولى من خمس طعش سنة تقريبا ..
هزها ليش ما يهزها و نوف أساسا مصدر قوتها ..
استسلمت لدموعها و حست بقوتها تختفي و صوت شهقاتها يعلا حتى تشارك أختها الألم .. أقل شيء ممكن تسويه ..!
.._.._.._.._.._..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


تردد كبير واضح بعيونها المركزة فـ شاشة الجوال ..
"غريبة ما دقت أمي تطمن إذا وصلت ..! .. أنا من أمس حاسة بشيء بسسس ..
زفرت بكل ضيق .."أدق على جنو أخاف يطلع راكان و أرتبك ..!" ..
رمت جوالها ع الطاولة .. و ريحت ظهرها ع الكنبة ..
طلع من الغرفة بعد ما أخذ له حمام يريح جسمه به عقب تعب السفر ..
راكان و هو ينشف شعره بطرف الفوطة:موب نايمة ..؟!
رجعت تعدل جلستها:لااء ما فيني نوم ..
بكل استغراب:وشلون عقب كل هالتعب ما فيك نوم ..؟!
زفرت بكل ضيق:قلت لك موب تعبانة أنت تعبان أدخل نام محد ماسكك ..
علا صوته بكل عصبية:أنا وش قلت حتى تكلميني بهالأسلوب الشرهة علي جاي أشوف وش فـ خاطرك ..؟!
حاولت تهدي نبرتها رغم توتر أعصابها أكثر:مشكور و جزاك الله خير لكن أنا ما أبي أحد يكلمني .. أووك ..!!
ناظرها بكل حدة .. و رجع يدخل الغرفة .. و هو يحس بالقهر من اللي صار ..
و فوقها ما قدر ينتصر عليها و تكون الكلمة الأخيرة له ..!!
.._.._.._.._.._..
جالسة على طرف سرير أروى تبكي بكل حرقة ..
من أمس الفجر و فكرها مو راضي يستوعب الفكرة ..
حاسة إنها فـ كابوس تتنظر متى تصحى منه ..
..
دخلت و بيدها كأس الموية ..
مدته لها:جنو حبيبتي الدموع ما راح تغير شيء ..!
ناظرتها بكل ألم و عيونها غرقانة دموع .. و رجعت تلف عيونها بعيد ..
أروى بكل لوم و هي تقرب منها ..:وين جنى القوية و العاقلة اللي الكل يضربها مثل فـ هالشيء ..
مسحت دموعها رغم أنها ما وقفت .. نطقت و هي تستسلم للواقع:بس موب لهالدرجة ..
أنتي مستوعبة اللي صار أنا موب عمتك أنتي موب بنت أخوي ..
ابتسمت:بس بنت عمتي وش فرقت يعني ....!
هزت رأسها بالنفي:فيه فرق .. بدر .. ريان .. بسام و سطام ..-لفت عليها:تركي ... عامر و سلطان كلهم ما يحلون لي .. شلون بيوم و ليلة يكونون غريبين عني ..
أمي اللي كنت أنام بحضنها عشرين سنة طلعت جدتي أبوي مدري من هو ..
عندي أخوان و خوات مدري وين أرضهم ..
اختنق صوتها أكثر و أكثر:أنتي فاهمة شيء .. مستوعب اللي قاعدة أقولة ..
أروى .. عارفة فشلها بهالمواقف لكن حاولت تسوي اللي عليها:دموعك وش بتسوي هااهه .. ما راح ترجعك لـ عشرين سنة وراء و لا راح تغير امك ..
بعدين أحمدي ربك .. أنتي كذا و إلا كذا مننا و فينا ..
و فوق هذا بعد .. ريان و عامر يصيرون أخوانك من الرضاعة من قدك يا عمتي ..!
رجعت تلف وجهها بعيد .. و تستسلم لدموعها من جديد للحين غليلها ما انشفى ..
تحس بتوهان و ضياع .. بقهر و ضيم ..
و خاصتن لما تتذكر كلام بدر ..
..
.
ناظرتها أروى بألم .. ما تقدر تسوي لها أكثر من كذا و محد من صديقاتها موجودات أو تعرف لهم طريق ..
زفرت بكل ضيق .."ما فيه إلا ريناد .. بسسس ..! ..
قطعت تفكيرها و هي توقف .. ناظرت فـ جنى بكل يأس و طلعت من الغرفة ..
.
..
"الله يهدي أبوي لو أنهم قالوا لها من اسبوع كان الحين زواج تركي و غزل نساها .."
رجعت توقف و ترجع خطوتين لوراء .."الساعة وحدة المفروض يصحون ..
قربت من باب غرفة تركي بخبث .. رجعت تتغير ملامح وجهها للخوف ..
"أخاف لـ صحى يضيق علي ..؟!" ..
انفتح الباب فجاة و بكل قوة ..
حست بقلبها راح يوقف ..
رفع تركي حاجب:أروووه وش تسوين هنا ..؟!
ناظرته بخووف للحظة حست بلسانها بنشل .. بلعت ريقها:توني بطق الباب ..!
تركي:خير بغيتي شيء ..؟!
أروى:لا بس قلت تأخر الوقت و بصحيكم ..!
ناظر فـ ساعته .. رجع يرفع عيونه و الشك مرتسم فيها:كم صار لك واقفة هنا ..
أروى بكل خوف:و الله العظيم ما صار لي غير نص دقيقة أصلا كنت مع جنى أهديها للحـ ..
قاطعها بكل هدوء:درت عن الموضوع ..
زفرت بكل راحة و الحزن بعيونها:ايه و من الفجر ما وقفت صياح و أن سكتت جلست تمسح فـ هالدموع .. الله يستر لا يصير فيها شيء ..
سكر الباب و تقدم:الله يعينها ..
مشى لخطوتين قدام .. استوقفته:تركي ..
لف عليها:نعم ..؟!
أشرت على باب غرفته:ممكن أدخل عند غزل ..؟!
ناظرها بتردد ..
أروى:خلاص .. خلاص برجع غرفتي ..
تركي:لا عادي أدخلي بس إذا طردتك خلي عندك كرامة ..
ارتسمت على وجهها ابتسامة عريضة:إن شاء الله ...
.._.._.._.._.._..
واقفة بنص المطبخ تجهز القهوة و الشاي ..
صرخ فيها ريان:بسرعة استعجلي أبوي شاب فـ المجلس ..
ريتاج بعيونها نظرة خوف لكنه حرصت ما تلتقي عيونها بعيون ريان ..
بكل تردد:من اللي جاي ..؟!
ريان بكل ضيق:ناس ما عندهم لا ذوق و لا عقل أجل في أحد يزور ناس وقت الظهرية و بيوم جمعة ..
رفعت له الصينية:ليش وراك شغل ..
ريان:ايه .. الشغل فـ الشركة توه يبدا و كنت ناوي أروح مع بدر .. بس حظي ..!!
راقبته و هي يرفع الصينية عنها:قدامك العصر و المغرب .. العطلة بدت و ما عاد تفرق سبت من خميس ..
زفر بكل ضيق و هو يتوجه للباب:هذا عندك بس ..!
جلست على أقرب كرسي لها .."الله يتسر .. لوجين هددتني بفيصل معقولة يكون صَدّق كذبتها .. مستحيل ..!! أصلا هو ما عاد يثق فيها" ..
فركت جبينها بكل خوف:الله يستر ..
.._.._.._.._.._..
رفعت جوالها و دقت على عمها للمرة الخمسين من أمس ..
لكن مثل كل مرة .."عفوا إن الرقم الذي طلبته لا يمكن الاتصال به الآن .. يمكنك أن ....الخ" ..
زفرت جمان بكل ضيق و هي تنزل الجوال .."وينك يا عمي هذا هو وقتك" ..
..
فتحت الباب بسرعة و دخلت ..
لفت مفزوعة ..:بسم الله الرحمن الرحيم خير خالتي وش فيك ..؟!
ناظرتها أم عبد الرحمن بشك:ليش مسكرة الباب عليتس وش قاعدة تسوين هاااه ..؟!
جمان و هي تعدل جلستها:سعاد اللي سكرت الباب ..-رفعت الجوال:و كنت أدق على عمي يجي يأخذني ما أبي أثقل عليكم ..!
قربت منها و بملامح طغى عليها الخوف:وش ذا الجوال متى طلعتيه ..؟!
تنهدت بكل ضيق:عمي جابه لي ..
أم عبد الرحمن:و من متى لتس أعمام ..!!
جمان:توني من قريب تعرفت عليه ..!
جلست قبالها و عيونها ع الجوال:وراتس يا بنتي القعدة عندنا موب عاجبتس ..-رفعت عيونها عليها:إلا المكان موب قد المقام ..
جمان:لا بالعكس أبركها من ساعة يوم أجلس عندكم .. بس دام لي أهل وشو له أضيق عليكم ..
أم عبد الرحمن:و عمك ذا رد عليتس ..؟!
زفرت بكل ضيق:من أمس و هو مقفل جواله مدري وش بلاه ..!!
ارتسمت على وجهها ابتسامة خبث:الغايب عذره معه و أنا امتس ..
سكري ذا اللي ما ينتسمى و اطلعي للناس .. العزاء لـ أمتس ما يصير تقعدين هنا طول الوقت ..
ارتسمت فـ عيونه نظرة حزن:إن شاء الله ..
.._.._.._.._.._..
مع أنه كان تعبان و حس بالنوم بطرف رموشة .. لكن عقب النقاش الحاد اللي صار بينه و بين ليان .. حس بالهواجس تطير النوم من عينه ..
انقلب راكان على جنبه اليمين لعل و عسى يتشتت تفكيره ..
"طول الاسبوع الماضي أسلوبها يكون حاد معي بس ما وصلت أنها ترفع صوتها علي ..
تنهد بكل ضيق .."شكلي استفزيتها ..! .. بس أنا ما قلت لها شيء .. هي اللي شبت فيني ..
جلس .."أكيد فيه شيء صاير لأهلها .. لأنها من أول ما وصلنا و هي تقلب فـ هالجوال ..!! ..
نفض رأسه بكل ضيق .."حتى لو كانت متضايقة مني أنا المفروض ما اعاملها كذا .. مهما كان هي زوجتي و باقي حياتي بكمله معها ..
نزل رجوله ع الأرض .."منت بـ خسران شيء يا راكان لو رحت و شفت وش اللي بخاطرها ..
وقف و خذا نفس عميق .. و مشى لعند الباب و هو يفكر كيف راح يبداء كلامه معها ..
..
.
جلستها فـ الصالة لحالها طول هالوقت .. خلتها تعيد و تزيد في اللي صار اليوم و كل الأسبوع اللي مضى ..
إحساس كبير بالذنب يتملكها .. و إحساس أكبر بالضعف بسبب مكانها الحين ..
"مهما صار بيني و بين راكان .. أنا الحين فـ غربة و المفروض أهدي الوضع بيننا ..
حتى أتطمن على نفسي ع الأقل ..!" ..
انفضت رأسها .."ليان وش هالأفكار الجنونية .. راكان الحين زوجي سواء كنا بسفر أو غيره بكل الأحوال احترامه واجب علي ..
شدت شعر رأسها و هي ترجعه لوراء .."أروح أعتذر بس أخاف يشوف نفسه ..
لااا راكان موب كذا بس طول الوقت كان يستفزني لا أكثر و لا أقل ..
قدمت جسمها لطرف الكنبة .. و رتبت خصل شعرها .."يا رب ..
قطع تفكيرها صوت الباب .. و هو ينفتح ..
لفت عليه بلقائية ..
التقت عيونه بعيونها .. رجعت تلف و الإحراج متملكها ..
سكر الباب وراه و مشى بخطوات هادية لـ ناحيتها ..
..
حست بدقات قلبها تحسب الوقت معها .. للحظة بس دبّ الخوف فيها ..
قرب و جلس قريب منها .. و زادت حيرته فـ بداية الحوار كيف ممكن يكون معها ..!
خذت نفس عميق و استجمعت قوتها حاولت تتكلم بصوت قوي ..
لكنه ما قدرت غير أنها تنطق بهمس:من ثواني بس كنت بجي عندك ..
لف عليها مستغرب كلامها ..!
نزلت عيونها للأرض .. :كنت متوترة و خايفة .. حاسة بـ شيء صاير لأهلي ..-رجعت ترفع عيونها بتردد:أول ما كلمتني طلعت كل توتري و خوفي فيك ..
تردد وش ممكن يرد عليها به ..
همست:آسفه ..
حس بالموازين اللي كان حاطها بمخها تنقلب .. و الكرة الحين فـ ملعبة ..
لكن أبدا موب قادر يتصرف ..
ليان بكل إصرار بعد سكوته اللي ما بين الرضا من عدمه:صدقني ما كنت متعمدة أعلي صوتي و ..
قاطعها:أنا بعد كنت على نار ..-سكت لثواني و رجع يكمل:موب من عادتي أكون عصبي .. لكن هالأيام مدري وش اللي جاني ..
تمنت أنه لو ظل ساكت ..! .. من بدا يتكلم بجدية و هي تحس برجفة تسري بجسمها ..
مو قادرة تفسرها .. أو تعرف سببها .. بس فـ اللحظة حست بدموعها تخونها ..
وتلمع فـ عيونها ..
رفع عيونه بـ عيونها .. استغرب سكوتها .. حس برجفتها و لمح الدموع بطرف عينها ..
همس بخوف:ليان وش فيك ..؟!
هزت رأسها بالنفي و عجزت تنطق ..
قرب منها أكثر .. حس بسكوتها يرهبه أكثر ..
خوف لمدة أسبوع من هالزواج و عواقبه .. و قلق على أهلها اللي بين يوم و ليلة قطعوا اتصالاتهم معها ..
توتر و رهبة من اللي قاعد يصير بينها و بين راكان ..
حست بكل الهموم تتراكم عليها .. و حست بالانهيار يقرب منها أكثر و أكثر ..
..
رفع يده على كتفها و هو يحس بالتوهان فـ عيونها ..:ليان وش فيك ..؟!
دفنت وجهها بين كفوف يدها .. و طلعت كل اللي كان بداخلها من دون ما تحط لوجود راكان أي اعتبار ..
ثواني حاولت تمسك نفسها بها لكن ما حست بغير صوت شهقاتها يتعالي حتى يوصل مسامعها ..
ارتبك و حس بـ تفكيره ينشل ..
و من دون أي تفكير .. حوط كتوفها بذراعه و ضمها لصدرها ..
زاد خوفها و زادت رهبتها ..
رفع يده و مسح على رأسها محاولة ثانية حتى يهديها أكثر ..
حست بقلة الحيلة .. و هدت نبرة صوتها لكن ما قدرت تحط لانهيارها حد ...!
.._.._.._.._.._..
رمت بثقلها على السرير:شكلك قايمة من زمان ..
غزل جالسة على كرسي التسريحة .. تضبط شعرها:ايه .. من الصبح بس استحيت أطلع ..
أروى و عيونها تلف بالمكان:بيت خالك وش اللي يخليك تستحين ..؟!
غزل:مدري خفت وبس ..
وقفت و قرب منها و بنظرة كلها خبث:غزول صار شيء بينك و بين تركي ..
ناظرتها بكل ضيق:ووووجع .. عيب عليك و بعدين تطمني ما صار شيء أصلا أخوك أمس نام برا ..
أروى بكل صدمة:براا ..!!
غزل و بعيونها نظرة توهان:ايه ..
أروى و هي تجلس على طرف التسريح:لا يكون تهاوشتوا ..؟!
لفت عليها:سلامات .. هو قال بطلع عشان تغيرين ملابسك براحتك .. قمت و قفلت الباب .. غيرت و رجعت افتح القفل انتظرت نص ساعة ساعة .. ما رجع نمت ..
و اليوم صحيت و ما لقيته .. أول ما طلعت من الحمام .. دخل الغرفة ..
شكله نايم بثوبه ..!
أروى:عاد غريبة تدري تركي ما ينوم على فـ سريرة حتى فـ الكشتات ما ينوم برا يرجع للبيت ..
تعمقت نظرة الحيرة بعيون غزل ..
أروى و هي ترجع تبتسم:تلقينه كان شايل همّ و تعبان و لما طلع للصالة ما حس بنفسه .. تصدقين مرة سمعت إن الرجاجيل بعد يخافون من الزواج ..
ارتسمت على وجهها ابتسامة استهزاء:صدق ..!
أروى وهو مو مقتنعة أساسا:ايه والله .. بس رحمة من ربي ما مرت أمي عليكم و إلا كان فضحت تركي فـ المملكة كلها ..
غزل:الله خالتي تخوف ..!
أروى:موب على كذا بس تعرفين أمي تفكيرها قديم و أكيد بتقول فشّلة و عيب و بتشك إن بينكم مشاكل و كذا .. تفكير العجايز ..
غزل و هي توقف:حرام عليك خالتي توها شبـ ..-حست بدوخة .. رفعت يدها على جبينها حتى تضبط توازنها ..
أروى بكل خوف:غزل وش فيك ..؟!
ابتسمت و هي تحاول تركز فـ أروى:ما كليت من أمس أكيد جوعانة ..!!
أروى بكل لوم:أخوي اللي ما يعرف الذوق وش أسوي فيه قبله=دايم" مفشلني ..!
ابتسمت و هي تبعد عن أروى لجهة الدولاب:أكيد فيه شيء لا تلومينه ..!
أروى:بدينا نغطي على حبيب القلب ..
"حبيب القلب" .. كلمة خذتها لبعيييييد" .. نفضت رأسها و هي تفتح دولابها ..:متى بيجون خالاتك ..!!
أروى:مدري .. كأني سمعت أنهم بيجون المغرب ..
غزل:اها زين .. –لفت عليها:جنو بتحضر العزيمة ..
تنهدت بكل ضيق و تلاشت ابتسامتها:ما ظنتي .. لو تروحين تشوفين و الله حالها يصعب ع الكافر ..
تنهدت:أنا قلته .. الموضوع أبدا موب سهل ..
أروى:حاولت أخفف عنها و أقنعها بس ما قدرت ..
رجعت تسكر الدولاب:امشي نروح لها و نقنعها تنزل وقت العزيمة أكيد بتنسى ..
أروى بكل حماس:قدامي يمكن الله يفرج عليها على يدك ..
.._.._.._.._.._..
نزلت كوب الكافي من يدها ..
من صحت و هي حاسة إنها تعبانة و مالها خلق لأي شيء .. مع إنها نامت لحد المغربية ..
لكن تحس بتعب التفكير يهد حيلها أكثر و أكثر ..
رفعت الجوال .. علقت عيونها على الشاشة بيأس .."ما دق سلطان اليوم .. أكيد مشغول مع أخوه ..!! .. بس موب من عوايده ينساني ..! " ..
نثرت شعرها يمين و يسار محاولة يأسه تطلع سلطان من رأسها ..
"وش فيك يا لمى أنا قررت خلاص برفضه و اللي يصير يصير ..! .. ما أمدا نسيت كلامي مع جنى ..!" ..
قطع تفكيرها دخلت أخوها عبد العزيز عليها:لمى .. لمى الحقي ..
لفت عليه و بكل خوف:خير ياسر صار له شيء ..
عبد العزيز:لا موب ياسر .. نوف العربجية .. طاحت عليهم الفجر و ودوها المستشفى .. أسماء و أميرة بيروحون لها يزورونها ..
وقفت و بكل صدمة:مستشفى ..!!!
..
.
تحس بوجودهم .. لأنها ما تعمقت فـ النوم .. و المهدئ يريح أعصابها لا أكثر و لا أقل ..
حاولت نوف تكتم أنفاسها .. لحد هاللحظة تتهرب من المواجهة ..
..
رفعت نهي عيونها من على أختها .. شدت على النقاب و هي تحس بعيونها راح تحرق مشاري من نظرة الكره اللي سيطرت عليها ..
..
ناصر بنبرة أقرب للترجي:أنا أقول نأجل موضوع السفر لوقت ثاني نوف توها صغيرة و الزواج بيتم بإذن الله ..
أبو مشاري بكل ضيق:يعني يهون عليك حلفي ينكسر ..!!!
ناصر:لا والله بس هذا أنت شايف بعيونك البنت مو مستعدة و أنتوا ..
قاطعه:أختك عنيدة و رأسها يابس لو عطيناها فرصة يمكن تخربها و تسوي شيء تفضحنا به .. الزواج لها ستر ..
نطقت بعد صمتها الطويل بكل عصبية:نوف متهورة و متسرعة لكن بحدود موب هي اللي توطي رأسه أهلها بالأرض ..
أبو مشاري:الله يهديك يا أبوك أنا ما قصدت شيء .. بس خير البر عجلة ..
نهى بكل إصرار:و كل تأخيرة فيها خيره ..
أبو مشاري:بس هذا ما ينقال للزواج ..
نهى:للبنات الصغار اللي بعمر نوف ينقال ..
لف على أخته و الإحراج يتملكه:نهى ..!!!!
لفت عليه و عطته من نظرتها الحادة اللي صار لها ساعة توجهها لعمها ..
لجمته نظرتها و سكت ..
تكلم أخيرا .. مشاري:خلاص يبه إنا متفقين الزواج بعد سنتين .. أهم شيء صحة نوف ..
وقف بكل ضيق:شباب ما وراكم غير الطيش ..-خلص كلمته و انسحب ..
وقف مشاري و بنبرة كلها أمل:إن شاء الله إني أقدر أقنع ابوي أنها تقعد.. أنا مثلكم اهم شيء عندي صحتها .. – خذا نفس يريح أعصابه المتوترة:عن أذنكم ..
..
أول ما سمع تسكيرت الباب .. لف على نهى و بكل لوم:ارتحتي فشلتينا عند الولد ..!
رفعت النقاب:وش أسوي فـ عمك إذا موب راضي يفهم ..
ناصر:اقعدي تلاسني معه و سوي لنا مشاكل ..! .. مثل أخـ ..-قطع كلامه طق الباب ..
رجعت تنزل نقابها على وجهها ..
دخلوا و همسوا:السلام عليكم ..
وطى رأسه و طلع لـ برا ..
نزلت أميرة الغطاء من على وجهها:نهوووي ..!
ابتسمت بكل تعب و هي تشوف .. أميرة و أسماء و لمى يقربون و هم ينزلون نقاباتهم ..
..:أهلين حيا الله من جانا ..
قربت أسماء بكل خوف:يا ويل قلبي وش صاير لها ..؟!
نهى:تدلع شوي ما فيها شيء ..؟!
لمى بكل خوف:وش فيها نايمة و شكلها تعبانة ..
ما قدرت تخفي تنهيدتها:انهارت علينا و جبناها هنا ..
أميرة بكل لوم:و ليش ما صحيتينا ..!
نهى:وين أصحيك وقتها كانت الساعة أربع الفجر و الحمد لله إنهيار و إن شاء الله انه ما فيه ضرر ..
لمى .. و بعيونة نظرة صدمة:انهيار ..
أسماء بكل لوم:و الله إن قايلته لهم بس محد صدقني ..
أميرة:لازم نكلم أبوي اخاف يصير شيء بـ نوف ما يسوى علينا هالزواج ..!!
نهى:ما يحتاج قبل شوي مشاري كان هنا و قال لنا أنه بيحاول خلوه يجرب لحاله يمكن يقتنع عمي ..
تنهدت بكل ضيق:الله يهدي عمي بس ..
أسماء:المهم الحين أخبار نوف و عسى وضعها يطمن ..
نهى:صحت العصر و رجعت تنهار .. عطاها الدكتور مهدئ و قال إذا انهارت من جديد مضطر يمدد مدت تنويمها فـ المستشفى ..
أميرة:و كم بتجلس هنا ..؟!
نهى:قال أسبوعين بس احتمال تتطول ..
.._.._.._.._.._..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



همست ندى لـ أروى:الحين هاذي غزل اللي مزعجتنا بها ..!
أروى بكل فخر:ايه ؟؟ بسم الله عليها تهبل ..
ندى بكل غيض:عادية موب على وصفك ..
ناظرتها بنص عين:أنتي أصلا العجب ما يعجبك ..
ندى:هي حلوة بس ما تجي عند أختي ..
لفت عليها و بكل هجومية:الله مر ع السالفة ثلاث سنين و للحين ما نسيتي ..!
ندى:والله تركي و هيون يناسبون بعض ..
أروى بكل عصبية:هيي أنتي أختك جاها نصيبها و عنده بزر عمره سنة و نص عيب عليك تتكلمين أصلا ..
ناظرته بنص عين:أعصابك ياللي ينقط منك الأدب ..
رفعت حاجب:ندوي تراك فـ بيتنا ..؟!
ناظرتها بطرف عيونها:بتطرديني يعني ..؟!
سكت و هي ترجع تلف على الحضور ..
تلفتت ندى يمين و يسار:إلا عمتك جنى وينها موب هي عندكم ..؟!
أروى:طلعت راحت لبيت عمي أبو بدر ..
ندى بكل غيض:موب عيب عليها ..
قاطعتها:تراك مصختيها العزيمة لـ خالاتي وش دخل عمتي تحضر ..-وقفت:الشرهة علي جالسة جنبك ..-مشت بعيد عنها ..
وقفت ولحقتها:أروووووووووووى ..
.._.._.._.._.._..
واقف وراء القزاز .. يراقب أبوه المتممد على السرير الأبيض .. و الأسلاك متصلة فـ جسمة من كل جهة ..
حس برجفة بداخله .. شيء يزلزل فيه .. من وعى ع الدنيا و أبوه أقوى من الريح نفسها ..
حس مياف بشيء ينكسر فيه .."الإنسان مهما قوى ضعيف .." ..
و ما قدر يحتل تفكيره غير غزل .."أكيد الظروف كانت أقوى منها" ..
قطع تفكيره و هو ينزل يده على كتفه:مياف وش فيك .. أذكر ربك ..
..
لف على .. ولد عمه و صديق عمره ..:متى بيصحى ..
تنهد عبد الملك بكل ضيق:الله وحدة العالم هاذي غيبوبة محد يقدر يحدد مصير اللي يدخلها حتى لو كان سليم ..!
مياف و هو يحس بالكلمات تغص بحلقه:يعني .. ممكن .. يموت ..!
عبد الملك:تفاءلوا بالخير تجدوه .. ربك على كل شيء قدير ..
نزل رأسه:أمي و أخواني جو يزورونه ..
عبد الملك:أخوانك كلهم حتى وسن .. بس أمك ..
ارتسمت على وجهه ابتسامة استهزاء:أكيد ما راح تجي ..
عبد الملك:مياف شكلك تعبان خلنا نجلس و نتكلم ..
بلع ريقه و هو يرفع عيونه:تدري إني رحت للبيت و طردتني ..
عبد الملك بكل صدمة:متى رحت ..؟!
رمى بثقل جسمه ع الجدار:من فترة مو بعيدة ..
مد يده له .. :امش معي لمكتبي تمدد و ارتاح .. شكلك ما نمت من يومين ..
تنهد بكل ضيق ..:من أسبوعين و أنت الصادق .!
عبدالملك بكل صدمة:أسبوعين ..!
.._.._.._.._.._..
فتحت عيونها بكل كسل .. بعد ما نامت بكل عمق و راحة ..
جلست بكل هدوء ..
لفت عليه .. جالس يتفرج على التلفزيون و للتعب واضح بـ وجهه ..
البتول بصوت مبحوح من النوم:Good morning..
ابتسم له:صباح النور ..
البتول و هي تبتسم:من اليوم و رايح كلامنا بالانجليش عشان أصير خبرة ..
مبارك بكل خوف:ليش ما رحتي لكورس الانجليش اللي قلت لك عليه ..!!
البتول و هي تبعد المفرش:Of course I went, but it must be permanent training
..
*طبعا ذهبت لكن لابد من التدريب الدائم* ..
ابتسم:طيب .. غسلي وجهك و خليني ننزل لمطعم تحت ..
البتول:أي مطعم ..!! .. أنا أبي أطلع أتمشى ..!
مبارك:الساعة ثنتين الفجر وين تطلعين ..؟!
البتول و هي تسحب الفوطة:مو هم يقولون عن نيويورك المدينة التي لا تنام .. يعني أقدر أطلع بأي وقت ..!
مبارك:بس أنا تعبان و خطر عليك تطلعين لحالك ..؟!
البتول:لا تخاف لبسي و ستايلي ما يبين إني عربية و غير كذا بأخذ تاكسي خاص و ما راح أروح لأماكن مزحومة ..
ناظرها بكل استسلامية:أووك بدق على سواقي الخاص على بال ما تجهزين و تشربين قهوتك يكون موجود ..
و هي تدخل الحمام:اووووووك ..
..
ارتسمت نظرة خبث بعيونه ..
سحب الجوال و دق عليه من غير تردد ..
Mubarak: hello James ..
*مبارك:مرحبا جيمس ..
James: hello Mr Mubarak .. How are you.?!
*جيمس:مرحبا مستر مبارك .. كيف حالك .؟!
Okay .. Are you busy ..?!
*مبارك:بخير .. هل أنت مشغول ..؟!
* James: I am a little fun if you need me I'm ready at anytime ..
*جيمس:انا أمرح فقط إذا كنت تحتاجني أنا جاهز في أي وقت ..
* Mubarak: the target is ready to get out ..
*مبارك:الهدف مستعد للخروج ..
* James: Do you want me now completed the task ..؟
*جميس:هل تريدني أن أنجز المهمة الأن ..؟
Mubarak: It is still early .. But I want you to be a driver to prepare a specialtask ..
*مبارك:ما زال الوقت مبكرا .. لكن أريدك أن تكون سائقا خاص لها لتمهد المهمة ..
* James: uh .. Well minutes and I'll be ready ..
*جيمس:أه .. حسنا دقائق و سأكون جاهز ..
* Mubarak: preen well so no doubt things .. I want to trustyour ..
*مبارك:تأنق جيدا حتى لا تشك في أمرك .. أريدها أن تثق بك ..
James: Well .. I give everything to make it good, but trustme .. And that I rely on some friends and you know .. To be money ..!!
جيمس:حسنا .. بإمكاني تولي كل شيء بشكل جيدا .. لكن لجعلها تثق بي .. و علي أن أستعين بعض الأصدقاء و أنت تعلم .. لابد من المال ..!!
* Mubarak: I have no problem in terms of money .. But donot be greedy ..
*مبارك:ليس لدي أي مشكلة من ناحية المال .. لكن لا تكن جشعا ..
* James: Do not be afraid .. You are a friend before youare a customer ..
*جيمس:لا تخف .. أنت صديق قبل أن تكون زبون ..
* Mubarak: Well .. You know the hotel. Ten minutes is exactly the P-receiver .. And you know the format well ..
*مبارك:حسنا .. أنت تعرف الفندق . عشر دقائق بالضبط تكون موجود فـ الاستقبال .. و أنت تعرف شكلها جيدا ..
* James: Well .. Will not be late bye ..
*جيمس:أجل أجل .. لن أتأخر وداعا ..
..
نزل مبارك السماعة و هو يراقب البتول تطلع من الحمام ..
البتول بكل استغراب:كان عندك مكالمة مهمة ..؟!
مبارك:خلاص خلصت منها ..
رمت جسمها على الكنبة:العادة صوتك يوصل لآخر الدنيا ..
ابتسم و هو يجلس:هاذي أمريكا يا حياتي و بعدين فيها إزعاج و شرطة ..
ارتسمت على وجهها ابتسامة استهزاء:قايمة .. أغير ملابسي ..
راقبها و هي تبعد:دقيت على السواق الخاص خمس دقايق بالكثير و يوصل .. لا تتأخرين حياتي ..
علت صوتها من بعيد:إن شاء الله يا عمري ..
.._.._.._.._.._..
أكثر من ساعتين جالسة فـ السيارة قدام بيت أخوها أبو بدر ..
أو خالها أبو بدر ..
التفت زهيد على جنى:ايش مشكل ماما أنت يطول ما في ينزل ..!!
جنى:مدري يمكن يرجع البيت أبو تركي ..
زفر بكل ضيق:ماما يا الله استعجل أنا لازم يروح للمطعم عشان يوصل العشاء للبيت .. و إلا مدام راح يعصب واجد من أنا ..!
جنى:لا خلاص أنا ينزل .. – فتحت الباب و نزلت أخيرا ..
..
.
داخل بيت أبو بدر .. قبلها بـ عشر دقايق تقريبا ..
ريان بكل ضيق:بس حتى ولو فيه أحد يجي يخطب يوم جمعة و الظهر بعد ..!!
أبو بدر:الرجال جاي من الشرقية و غير كذا هو تعذر لأنه ما عنده رقم بيتنا ..
أم بدر:هم وشلون دروا عن بنتنا ..؟!
أبو بدر:يقولون سمعوا بها .. عاد المهم الحين نسأل عنه و نشوف ..
لف ريان على بدر:وش رايك فيه ..؟!
ناظر فـ ريتاج بكل حدة:نسأل و نشوف ..
تنقلت عيونه بين أخته و أخوه .. و الاستغراب يسيطر عليه من وضعهم ..
..
فرحتها باللي قاعد يصير ما تنوصف .. فيصل وصل لعند باب بيتهم ..
عشان بس يخطبها ..."ياليتني صدقته من البداية .." ..
..
وقف أبو بدر:نص ساعة و بيصلون ضيوفي ..-نزل عيونه على أم بدر:أول ما توصل دخليها عندي طيب ..
أم بدر:إن شاء الله ..
لفت على أمها و همست لها:يمة من هي ..؟!
أم بدر:بلا لقافة ...
ريان بعد ما تطمن إن أبوه دخل لـ مكتبه:أبووي ينتظر وحدة ..؟!
أم بدر:فـ بيته و بين عياله .. وشو بعد بتشككون فـ أبوكم ..
ريتاج:وش نشكك .. نبي نعرف من هي ..؟!
أم بدر:عشر دقايق و تعرفون من هي ..-رن الجرس يقطع حوارهم الحماسي بالنسبة لـ ريان و ريتاج ..
..
فتحت الخادمة الباب ..
دخلت و للحظة حست بالصدمة و هي تشوفهم متجمعين ..
..
عرفها من عيونها ... شلون ما يعرفها و هي بالنسبة له الماضي و الحاضر ..
بس هالمرة ما شاف فـ عيونها القوة و العناد اللي ما يغيبون عنها ..
لمحة نظرة حزن اختلطت بالانكسار ..
وقف بدر و سحب نفسه بسبب وجود جني ..
يدري أنها ما يصير محرم لها .. و هالشيء يسعده أكثر من أنه يضايقه ..
..
للحظة تاهت عن عيونها .. بس رجعت تبتسم ريتاج و بكل ثقة:حياك جنى ..
لمحة طيفه يختفي بنهاية الدرج .. نزلت نقابها و دخلت .. همست:السلام عليكم ..
وقفت أم بدر و بكل حماس:حيا الله جنى .. هلا و الله و غلا ..
اغتصبت الابتسامة من شفايفها .. بعد كل اللي صار لها هم أهلها ما لهم أي ذنب ..
..
للحظة كان منصدم بوجودها .. توقع أقل شيء أسبوع ما يسمع صوتها أو يشوفها ..
بس رجع يبتسم بكل راحة بعد ما صارت بينهم ..ريان بكل حماس:نور البيت و الله ..
جنى و هي تجلس:بوجودكم ..
ريتاج تحاول تنسى جنى كل اللي صار:هااه أكيد اشتقتي لبيتنا .. ما تقدرين تعيشين فـ غيره ..
جنى بنبرة حزن ما قدرت تخفيها:ايه أكيد .. الله يعلم إني ما ارتحت من طلعت من هنا ..
أم بدر بكل تردد:البيت بيتك حياك بأي وقت ..
جنى بتردد أكبر:أبي أنوم الليلة هنا في ..-حست بالكلام يغص فـ حلقها .. كملت بمرارة: في غرفة أمي ..
أم بدر:حياك الله بأي وقت ..
ريتاج بنفس الحماس:صدق .. و نااسة خلنا نسهر مع بعض اليوم ..!
جنى:ما ظنتي بسهر معك .. أنا من أمس ما نمت ..
ريان بكل اندفاع:الله من أمس وش دعـ..-رجع يسكت و هو يتذكر موضوعها اللي ما عرفت به إلا أمس ..
أم بدر تغير الموضوع:يوم سعد يوم تكونين هنا .. بعد اليوم يوم حلو اليوم جونا ناس يخطبون ريتاج ...
انحرجت ..:يمة لا تستانسين واجد أنا توني بدري علي .. و بعدين هالمعرس جاي من الشرقية تبيني أبعد عنكم ..!
ريان:أشوف اللسان طلع يوم راح أبوي ..
جنى:إلا أبو بدر وينه ..؟!
ريتاج:فـ مكتبة ..يقول ينتظر ضيوف ..؟!
جنى بخيبة أمل:يعني ما أقدر أكلمه ..
همست لها ريتاج:يقول ينتظر وحدة .. تخيلي ..!
أم بدر و هي تناظر بنتها بلوم:ما عليك تقدرين تدخلين له ..
وقفت جنى:عن أذنكم عندي موضوع مهم مع أبو بدر ..
ريان:خذي راحتك ..
سحبت نفسها من بينهم و توجهت لمكتب أخوها .. و الأصح خالها ..
..
وقفت ريتاج ..
أم بدر:على وين .؟!
ابتسمت:طالعة لـ غرفتي متى ما حطيتوا عشاكم نادوني ..
ريان بكل استهزاء:إن شاء الله عمتي ..
ناظرته بطرف عينه و كملت طريقها لفوق ..
.._.._.._.._.._..
عدلت الجازي الطرحة على رأسها ..
نوف بكل ضيق ..:يمة وين رايحة بهالوقت ..؟!
الجازي و عيونها على المرايا:اللي يسمعك يقول الساعة وحدة أو ثنتين .. تونا حتى ثمان ما جت ..!!
نوف:ايه عاد أنتي موب من عوايدك تطلعين بعد المغرب ..!
الجازي:و اليوم بتصير عادتي .. عندك أي إعتراض ..؟!
ناظرتها بكل لوم:طبعا لاء ..
زفرت بكل ضيق:عادل موجود هااه ..؟!
نوف:ايه هو خلقة حابس نفسه بس هالأسبوع ما يطلع من غرفته أبد ..
الجازي:الله يستر لا يكون رجعت لك ذيك العادة ..!
نوف:لاء .. مقابل الاب توب 24 ساعة مدري وش عنده ..
الجازي:زين أهم شيء ما تكونين لحالك ..
نوف:طيب مطوله ..؟!
الجازي:مدري على حسب ..!!
ناظرتها بكل يأس:طيب لا تتأخرين ..
رفعت شنطتها:يا الله السلام عليكم ..
راقبتها لحد ما طلعت و هي تهمس:و عليكم السلام ..
..
طلعت ركض لغرفة أخوها .. طقت الباب و دخلت ..
ما اهتم لها .. عارف أخته و حركاتها و ظل مركز فـ الشاشة ..
جلست جنبه ع السرير:عدول وش تسوي .. ما قضيت من ذا الموقع ..؟!
عادل بكل تركيز:لااء توني فـ البداية ..
نوف بكل فضول:إلا وش قررت يكون عنه ..؟!
عادل:مقرر من زمان ..
ناظرته بطرف عينها:ايه يعني وشو ..
عادل:موقع ديني يكون كله أذكار و تذكير ..
نوف:من الحين أقولك بيفشل ..
ناظرها بكل لوم:تحسبين كل الناس مثلك ..
نوف:تراه بيكون أثم عليك من الحين أقول لك ..
عادل بكل صدمة:ليش وش سويت ..
نوف:ناظر نفسك ما عندك لحية و لبسك كله سبورت ..
عادل:ليش من حرم اللبس السبورت ..!!!! .. و بعدين .. الحية سنة موب شيء واجب ..
نوف:يعني شكلك ما بين أنك متدين ..
عادل:هذا اللي يصعب الأمور ع الناس ..!! .. يحسبون الايمان بالمظهر يكتمل .. مو شرط ما البس اللي ابيه و يعجبني دامه ما يخلف الشرع ..
نوف حست أنها بتدخل دوامه مو رايقة لها:طيب وش الطاري عليك تفتح موقع ديني ..
سكت لثواني و هو يسترجع ذكرياته معها .. تنهد:صدقة جارية لـ صديق لي متوفي ..
نوف:صديق ..!!! .. ما قد سمعتك تتكلم عن صديق لك ميت ..
عادل بكل عصبية:لأني ما أحب أتكلم عنه .. و ممكن الحين تهويني ..
وقفت و بكل غرور:الشرهة علي جاية أشوفك ...!! – وجهت له نظرة استصغار و طلعت ..
.._.._.._.._.._..
انقلبت على يسارها .. هذا حالها من ساعة تتقلب يمين و يسار ..
النوم صار له أسبوع مجافيها ..
للحين مو مصدقة كلام خالتها و مُصرة تقابلها لعل و عسى يتغير كلامها ..
ويكون مجرد كذبة ..
رفعت جوري رأسها .. سحبت جوالها يمكن دق أحد ..!!
رغم أنها المرة العشرين اللي تشيك عليه .. لأنها ما بيدها شيء تسويه و هي دافنة جسمها بين أحضان السرير ..
لفت على نواف اللي معطيها ظهره .."يا حظك نايم" ..
..
هذا اللي كانت شايفته جوري ..
لكن الحقيقة نواف صاحي و حاس بكل حركة تسويها جوري ..
مركزة معها لأنه مثلها قلقان و شايل هم .. خذا نفس عميق يريح فكره المتعب ..
لكن رن الجرس .. حتى يزيد همه همين .. على طول وقف و طلع لبرا الغرفة ..
استغربت جوري ردة فعله السريعة .."أكيد صاحي" ..
..
.
زفر بكل ضيق و هو يسمع صوت الجرس المعلق:جاااي .. جااااي ..
فتح الباب بكل كسل .."من بيجي هالحز" .. نزل عيونه ع الساعة .."أو ثمان بدري" ..
رجع يرفع عيونه .. و تفاجأ من وجودهم ..
سبقت دلال عمها بالدخول ..:سبرايس ..
أبو نواف و هو يدخل و يجر الشنط معه:السلام عليكم ..
تنح فـ مكانه لثواني يستوعب اللي قاعد يصير أكيد أنه حلم .. لأنه يفكر بهالموضوع كثير ..
دلال بكل خوف من ملامح وجه نواف المتجمدة:نواف حبيبي وش فيك ..؟!
يأس أبو نواف منه طلع و دخل آخر شنطة و سكر الباب ..
بكل عصبية:وش فيك تقول شايفلك جن ..؟!!!
..
استغربت من الأصوات اللي ملت المكان ..
تأكدت أنهم هم محد غيرهم .. ترددت كثير .. يس اكتشفت فـ الأخير أنها قدام واقع ما في مفر منه ..!
طلعت لهم جوري .. حاولت تنطق تسلم .. لكنها عجزت ..
لفت دلال عليها مستغربة حركتها ..
انصدمت و توقعت أنها تتخايل .. رفعت عيونها على عمها .. يمكن تشوف شيء ثاني ..
لكنها ما كانت تشوفي غير مرايا .. لملامحها المصدومة .. ارتسمت على وجهه عمها ..
.._.._.._.._.._..
دقيقتين من دخلت و سلمت على خالها أبو بدر ..
مو قادرة تنطق لأنها للحين عاجزة عن استيعاب الوضع ..
للحين مو مصدقة شلون الأقدار لعبت بها و خلت أخوها بيوم و ليلة يصير خالها ..
..
ما حب يتكلم لأنه عارف قدامه وقت كثير يحكي فيه لـ جنى و يبرر لها كل اللي صار ..
لكن هالوقت بقي عليه دقايق ..
..
انطق الباب .. دخلت أم بدر:ضيوفك وصلوا ..
ابتسم:خليها تدخل ..
فتحت الباب:حياك يا بنتي ..
بنتي .. ضيوفك .. كلمات رنة بأذن جنى ما فهمت منها شيء ..
لكن أول ما دخلت .. وقفت بتلقائية ..
همست و الصدمة تتعمق فـ ملامح وجهها:الجازي ..!!
.._.._.._..
نهآآآآآآآآآآآآآآية الجزء ..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[26]|ـسادس و العشرون ..

صرخت دلال بأعلى صوتها:نواف رد علي من هاذي ..؟!
لف وجهه للجهة الثانية ..
أبو نواف و بصوت كله حدة:رد عليها يا نواف ..!!!!
نواف .. مع أنه كان مهيء نفسها بس إحساس غريب تملكة و أرغمه ع السكوت ..
وجهت له نظرة ترجي .. تبيه ينطق و يعترف بها .. نظرة الاحتقار اللي تشوفها بعيون أبوه و زوجته تقتلها ..
نطق أخيرا .. لكن مع جوري بنفس اللحظة: زوجتي .. زوجته ..
تراجعت خطوتين لوراء .. ما قدرت تخفي حزنها .. لمعة الدموع بعيونها:يعني سويتها يا نواف ..؟!
نواف يحاول يهدي الوضع:خلونا نجلس و عقبها نتفاهم ..
أبو نواف:وش نتفاهم عليه .. تتزوج على بنت عمك .. وش تبي تتفاهم عليه ..؟!
دلال بكل ألم:ليش تسوي فيني كذا .. أنا وش سويت لك ..؟
نواف بعصبية:لا تحطين اللوم علي .. هذا الصح ..
أبو نواف بكل عصبية:ما توقعت خسيس و نذل .. و تبيع بـ
قاطعه أبوه بكل عصبية:خمس سنين و أنا متحملها قلت يمكن قدرنا ما نجيب عيال بس كل التحاليل و الفحوصات تثبت أنها ما تجيب .. تزوجت و خبيت عليها عشان ما أجرحها بس أنا كنت عارف إنـ ..
قاطعته دلال بكل هجومية:أي تحاليل و أي فحوصات ..
نواف والعصبية تزيد:كذبت عليك و قلت لك إننا راح نسوي فحوصات شاملة حتى نتطمن على صحتنا بس كلها كانت تحاليل و فحوصات الحمل ..
دلال و جسمها كله يرتجف:يعني أنا .. أأأأ .._عجزت تنطق اللكمة .. و بثواني و طاحت ع الارض مثل الجثة ..
..
.
صوت باب الشقة و هو ينفتح رجع جوري لواقعها ..
قامت من الكرسي حتى تنزل ولدها فـ سريره بعد ما غفى .. لكن من حس بالفراش تحته رجع يفتح عيونه و بمجرد ما استوعب وضعه رجع يبكي ..
رفعته لحضنها بكل ضيق .. همست بكل ترجي:بس يا ماما بسسس ..
..
.
فـ الصالة صوت البزر شد الكل .. نواف .. أبوه و حتى دلال نفسها ..
طلعت لهم فـ الصالة و بكل تردد و عيونها على دلال:حمد الله على سلامتك ..
ما ردت عليها و لفت وجهها بعيد عنها ..
وقف نواف و أخذ الولد من يد جوري:روحي سوي لنا لقمة نأكلها الوالد و دلال ما كلوا شيء من وصلوا ..
جوري بهمس:إن شاء الله ..
لف على أبوه اللي جلس من ثواني من التعب ..
مشى لـ عنده .. نزل عند رجوله و مع ابتسامة:ما ودك تشوف أول حفيد من ولدك ..
أبو نواف .. ناظر بنت أخوه بحسرة بس غصب عنه راح يفرح لولده ..
وشلون ما يفرح و هاذي أمنيته بالحياة ..!! يشوف أحفاده من ولده ..
الحفيد اللي بيحفظ اسم العايلة و طول ذكرها ..!
مد يده و خذا الولد .. ابتسم لا شعوريا و همس:ما شاء الله تبارك الرحمن .. _ رفع عيونه على نواف:وش سميته ..؟؟
نواف ارتسم على وجهه ابتسامة عريضة:ما يبي لها سؤال ..!!
ناظرتهم بكل حسرة ما بيدها شيء تسوية غير أنها تندب حظها بينها و بين نفسها ..
.._.._.._.._.._..
..: .. من تزوجوا أمي و أبوي و أبوي ما له غير القسوة و الجفاء بمعاملته لها و لنا ..
أمي كانت صابرة و هي اللي مصبرتنا .. مرة سنتين ثلاث و سبع .. جابت فيها أمي أنا الكبير و سعد"أبو بسام" .. و محمد .."أبو تركي" ..
بعدها ما قدرت أمي تتحمل العيشة مع أبوي و خاصتن إن جدي ما كان مثل الأولين كان يحب البنات و لا يذلهم ..
بالعكس هو اللي كان يقول لأمي تتركه لكنها تتردد عشاننا بس فـ الأخير قررت تترك البيت له و تطلقت من أبوي بالموت ..
بعدها مرت حول الثلاث السنين أمي قاعدة في بيت أبوها و أبوي موب راضي يرجعها .. و في الأخير قرر أبوي يتزوج و خطب ..
لما سمعت أمي أنه بيتزوج .. قبلت واحد من العرسان اللي تقدموا لها أول ما تطلقت ..
لأنها ما كنت تبي المشاكل ما حبت تتزوج و أبوي قاعد .. بس للأسف أمي تم زواجها و أبوي ما قدر يتمم عرسه ..
مرة سنة .. جابت فيها أمي أختي .."نورة" .. –رفع أبو بدر عينه على جنى و الجازي ..
...:أمكم ..
تبادلوا جنى و الجازي نظرة التوهان .. شلون يصيرون خوات ..!!!
زفر بكل ضيق و هو يكمل:ما كملت أمي الأربعين إلا و أبو نورة توفى .. كان تاجر و يسافر كثير مات بطريق السفر .. ناس قالت أنه يومه و ناس قالت أنه انقتل غدر ..
بذاك الوقت محد كان يقدر يحقق فـ المواضيع اللي مثل كذا ..
و عقبها من خلصت أمي عدتها رجع أبوي يتقدم لها و رجعها على ذمته ..
أبوي تغير كثير .. الاحترام و الحب .. كل شيء فيه تغير .. لكن معاملته القاسية ما اختفت من شخصيته كان يفرغها فـ أمكم ..
ابتسم بألم:وقتها أمكم هي البنت الكبيرة فـ البيت و كانت تتحاسب على كل شيء .. عكس أختي البندري .. كانت تغلط و العقاب ينزل على نورة ..
مر وقت طويل محد كان قادر يتكلم .. لحد ما وصلت أمكم سن الزواج الـ 17 .. سنة و على أيامنا اللي تتعدى الـ 19 ما تتزوج تعتبر عانس ..
وطبعا أبوي ما قصر كان يمنع الخطابة عن نورة الزين منهم و الشين .. – ارتسمت على وجهه ابتسامة استهزاء:حتى كان يقول ما راح يزوج نورة قبل البندري .. مع إن البندري أصغر منها بكثيير ..
وقتها كان الكل مطنش لأنه محد كان مأخذ مسألة زواج نورة على محمل الجد ..
لحد ما تقدم .. علي ..-سكت لثواني يأخذ أنفاسه و رجع يتكلم:أبوكم ..
وقتها كان رجال بسيط و على قد حاله لكنه رجال و النعم فيه .. بس أبوي لقاها حجة و قال له وقت ما تكبر اسمك فـ السوق نورة لك من غير مهر ..
و طبعا علي صدقه و اشتغل و بسنة وحدة صار له اسمه بالسوق .. و نفس الشيء أبوي رفضه ..
تعمقت ابتسامة الاستهزاء بوجه أبو بدر:شرط عليه إنه ما راح يأخذ نورة إلا لما تكون الثانية .. بطريقة ثانية كانه يقول له .. تزوج و أرجع أخطبها و هي لك ..
و علي ما كذب خبر .. تزوج .. و من بنت تاجر فـ السوق بعد .. و رجع للمرة الثالثة لكنه انطرد ..
بعدها راح لأمي و ترجاها .. و أمي لقتها فرصة زوجت نورة لـ أبوكم من غير محد يدري ..
و خلت الموضوع و كـأن نورة انحاشت من البيت برضاها ..
محد كان يقدر يلومها لأنها طول هالسنين شايفة بنتها فـ ضيم و ساكته .. و أكيد حست إنه الوقت المناسب ..
و محد قدر يدقق بأوراق زواج نورة .. لأن بوقتها أمي ولية أمرها بكل الأحوال .. لأن أبوها متوفي ..
و قدرت أمي و نورة و أبوكم يخفون هالزواج عننا ..
حتى جاء اليوم انكشف الموضوع قدامي .. جت أختي نورة و كانت المرة للي أشوفها فيها من بعد 12 سنة غياب ..
رفع عينه على جنى:كنتي وقتها رضيعة .. جابتك لأمي عشان تحميك .. تحميك من أبوك ..
لف على الجازي:اللي فرط بأختك و خافت أنه يفرط فيك و فـ أختك التوأم ..
جنى و ملامح الصدمة على وجهها:فرط فـ أختي ..!! .. لي توام ..
همست الجازي بصوت كله ألم:زوجني لرجال كبير .. زوجني لصديقة .. فرق العمر بيني و بين أبو عبدالملك الله يرحمه .. 19 سنة ..
أبو بدر بكل لوم:المشكلة ما كانت هنا المشكلة وقتها كان عمرك 11 سنة بس ..
تنهدت بكل ضيق ..
لف ابو بدر على جنى .. اللي فضلت الصمت بين زحمة أفكارها ..
ابتسم بعفوية:نورة قالتي أنك لك أخت توأم .. عطتنا عنوان اللي تركتها عندهم وإن شاء الله بنلقاها قريب .. لو ما عرفناها من اسمها أو العنوان أكيد بنعرفها من الشبهه اللي بينكم ..
جنى و هي للحين مو مستوعبة:الجازي أختي الكبير و لي أخت توأم وشلون كل هذا ..!!!
الجازي بكل تركيز:يعني أنا و خواتي التوأم ثلاث ..
هز رأسه بالنفي:لاء أربع .. أمكم وقت ما قررت تبعد جنى و جواهر عن أبوكم .. لأنها كانت حامل عشان كذا خافت عليكم ..
خافت مأساة الجازي لما كانت حامل فيك يا جنى تتكرر فيك أنتي و أختك لما تولد أختكم الرابعه ..
همست جنى و تفكيرها يضيق بها:جواهر ..! اسمها جواهر ..!
هز رأسه بالتأكيد ..
الجازي:و الرابعة وش اسمها ..!
هز رأسه بالنفي للأسف ما أعرف لها مكان و لا طريق ..
و هذا اللي أبيكم تساعدوني فيه ..
ريحة جنى ظهرها ع الكرسي حاولت تريح مخها حتى تستوعب باقي كلام خالها ..
الجازي بكل حماس:وشلون بنعرفها ..؟!
أبو بدر:أنتي و اختك الرابعة انكتبتوا باسم أبوكم ..
الجازي:ايه صحيح شلون زورت جدتي شهادة جنى ..!
خذا نفس عميق:كان الموضوع أسهل من شرب الموية .. بالفترة اللي جت فيها جنى للبيت كانت أمي مريضة بالاستسقاء .. و كان بطنها على طول منتفخ .. وقت ما ادعت إن جنى بنتها محد شك .. حتى أبوي .. سجلها باسمه من غير ما يحس ..
و هالفترة صادفت ولادة ريان و عامر ولد أخوي .. و هذا اللي غطا على الموضوع أكثر ..
الجازي و بعيونها نظرة تفكيره:اهاا .. – لفت على جنى و ابتسمت لها ..
نظرة توهان و ضياع .. النظر الوحيدة الواضحة فـ عيون جنى ..
ابتسم الجازي:أنا كنت حاسة من البدابة إنه فـ بيننا قرابة ..
وقفت و هي تحس بأطرافها ترتجف:عن أذنكم ..
طلعت من المكتب و توجهت ركض لغرف أمها أو جدتها ..!!
.._.._.._.._.._..
قفلت الباب وراها .. و سحبت جوالها من على الكامدينة ..
ماكانت محتاجة تطلع رقمها لأنها فـ سجل الاتصال .. دقت عليها .. رنة .. ثنتين ..
و ردت لوجين على ريتاج بسرعة كلها لهفة حتى تعرف وش صار ..!!
ريتاج و بصوتها نبرة استهزاء:مساء الخير ..
من ثواني ابتسامتها مأخذه أكبر مكان بوجهها .. لكن من سمعت نبرة ريتاج .. تلاشت بتلقائية .. نطقت بعد تردد:اهلين ..
ريتاج:يووه شكلك موب متحمسة مثل الظهر ..!
لوجين:و أنتي شكلك متفرغة و ما عندك شغل ..
ريتاج و هي تتمشى فـ غرفتها:الله ..! الله ..! .. لوجين مشغول تكفين قولي شيء أصدقه ..!
لوجين:اختصري علي .. وش عندك ..؟!
ريتاج:ما تبين تعرفين من كان عند الباب اليوم الظهر ..؟!
لوجين حاولت تبين نبرة الاستهزاء بصوتها رغم قلة ثقتها:ايه .. فيصل ..!
ريتاج:و تدرين ليه جاي لبيتنا ..؟!
ترددت و ش تقول لها .. لكنها فضلت السكوت حتى تسمع الجواب ..
ريتاج:أبشرك جاء يخطبني من أبوي و قريب أنتي معزومة .. حبيت أقولك بس عشان ما تشيلين هم الفستان و التجهيز ..
تطايرت شرارة الحقد من عيونها .. تمنت لو تقعد تسب فيها لحد ما ترتاح ..
لكنها ما حست غير بالعجز .. سكرت السماعة بوجهه ريتاج ..
و رمت نفسها بين أحضان السرير و غرقت بدموع القهر .."ما راح تأخذون بعض لو على جثتي ..!!" ..
رن جوالها يقطع حبل أفكارها ..
زفرت بكل ضيق:اووووووووف من جد ما عنده كرامة ..!
و بلحظة بانت نظرة خبث بعيونها .. ردت و هي تتصنع الزعل:ألو عيسسسى ..!!
.._.._.._.._.._..
نزلت عيونها على ساعتها .. "قربت لـ 12 أنا لازم أطلع لغرفتي .. بس تركي سبقني ..!! .. –زفرت بكل ضيق .."يا الله وش بسوي أمس عدت على خير بس اليوم ..! ..
علت صوتها:غزززززززززززززززل ..
لفت على أروى متفاجأة:هلا ..
أروى:وش فيك وين سرحتي ..!؟
غزل بكل تردد:كنت أفكر بـ فجر ..
أروى:ما كلمتك اليوم ..؟!
هزت رأسها بالنفي:لاااء ..
أروى و هي توقف و تشيل صحون الحلا معها ..:هي عارفة إنك عندك عزيمة اليوم يمكن ماحبت تشغلك ..-خلصت جملتها و كملت طريقها للمطبخ ..
تنهدت بكل ضيق .. "عارفة فجر بس تركي ..!!"
..
.
دقيقة سرق التفكير منها عقلها و ما حست بنفسها غير وهي قدام غرفتها ..
طقت الباب و دخلت بكل هدوء ..
..
جالس يتفقد جواله استغرب من طقت الباب الهادية .. محد من أخوانه أو أروى ..
طق الباب من قبل مثل كذا ..
..
دخلت غزل و هي تجر نفسها بالغصب ..
اول ما دخلت التقت عيونها بعيونه .. و على طول نزلتهم .. و ما قدرت تخفي نظرة الحزن اللي فيهم ..
اغتصب الابتسامة من بين شفاهه:الغرفة ملكك .. ما يحتاج تستأذنين قبل لا تدخلين ..
حاولت تبتسم لكن ملامح وجهها المتجمدة ما طاوعتها ..
رجع ينزل عيونه على الجوال .. حس بالتوتر بدا يتسرب لداخله ..
.."لو كانت ليان ..!!!! .." ..
خانها فكرها و ظلت واقفه بمكانها .. ثواني و حست بالدنيا تدور فيها .. تمسكت بالكامدينة ..
انتبه لحركتها .. وقف ومشى لعندها بخطوات هادية:غزل فيك شيء ..؟!
حاولت تستعيد توازنها .."موب وقته كللللش" ..
ثواني سودت الدنيا بعيونها و رجعت تركز فـ المكان الي هي فيه .. ثواني قليلة بعد ... كانت فاصلة بين دوختها و إحساسها بالغثيان ..
ركضت للحمام .. و حرصت أنها تقفله وراها بكل تلقائية .. و ما قدرت تقاوم إحساسها ..
..
انكمش جسمه من اللي قاعد يصير .. زفر بكل ضيق:أكيد ما كلت من يومين و اليوم لما كلت .................. هاذي النتيجة ...!!
.._.._.._.._.._..
من رجعت من المستشفى من عند أختها و هي حابسة نفسها بشقتهم ..
إحساس بالخجل من طريقة كلامها مع عمها و بنفس الوقت مو قادرة تحط عينها بعين الناس اللي سببوا الألم لأختها ..
..
طقت الباب على بنت عمها بعد تردد كبير ..
مشت نهى لعند الباب:ميين ..؟!
أميرة بكل ضيق:يعني من بيكون .. أنا و معي الجوهرة ..
الجوهرة بكل ترجي:نهوووي افتحي ..
فتحت الباب .. ابتسمت لهم بكل برود:حياكم ..
دخلوا ثنتينهم .. أميرة و هي تجلس بكل لوم:وينك غاطة اليوم و ما لك حس ..!
نهى و هي تجلس قبالهم:تعبانة شوي ماحبيت أنزل وأقلقكم ..
الجوهرة:الله يهيدك بس تدرين بجلستك هنا أقلقتينا عليك أكثر ..
أميرة:جدتي و عمي تركي حتى أبوي طول الوقت يسألون عليك ..
نزلت عيونها للأرض:قلت لك تعبانة ..!
الجوهرة:طيب بعد شوي لمى بتنزل و بنسهر فـ المجلس تحت .. انزلي معنا ..
نهى:لا ما أقدر ..
ناظرتها الجوهر بكل حزن ..
تنهدت:طيب وش رايكم تجون عندي ..؟!
ابتسمت أميرة حتى تبدد جو الكآبة شوي:بس ترا ما لنا دخل بنجي تحوس و ننزل موب تقولين ضفوا عقبكم ..!
ردة لها الابتسامة:لا وش دعوة .. حيآكم الله ..
وقفت الجوهرة:بروح أجيب عدت السهرة من تحت ..
أميرة:يا الله و أنا بطلع لـ لمو أناديها ..
اتسعت ابتسامتها و هي تشوفهم يبعدون ..
صرخت اميرة و هي تطلع الدرج:جويجو لا تنسين البارررد فـ الفريزر ..
.._.._.._.._.._..
بعد السيجارة عنه بعد ما أخذ نفس ثاني ..
عبد الملك بكل لوم:مياف حرام عليك صحتك ..!
ابتسم باستهزاء:وش الفايدة من الصحة دام راعيها مايبي الدنيا ..
تلفت يمين و يسار .. لحد هاللحظة محد قرب يتشكى من دخان مياف الكثيف ..
زفر بكل ضيق:على الأقل راع المكان الي أنت فيه .. بعد موب كل اللي فـ الكافي شوب يدخنون ..!
تنهد بكل حسرة:ما يهمني أحد ..
عبد الملك بكل عصبية:كل هذا عشان وحده ..!!
مياف بكل ألم:كنت مستعد أتغير و أغير حياتي عشانها بس .. مدري ليه .. مدري ليه تركتني و تخلت عني ..
عبد الملك رغم يأسه لكن حاول يقنعه من جديد:هذا النصيب و صدقني لو كانت من نصيبك كان صار المستحيل ..!
هز رأسه بالنفي:لا هي استسلمت من أول عقبة فـ طريقنا ..
شد شعره القصير على وراء:كنت مستعد أسوي كل شيء عشانها ..
عبد الملك:بيدك تسوي أشياء عشانها الحين ..
ناظرها بكل أمل ..
عبد الملك:خلك قريب من أبوك و أخوانك و حاول تكسب رضا أمك ..
ارتسمت ابتسامة استهزاء على وجهها:مهما سويت بظل مياف الضايع اللي ماله أي فايدة بالنسبة لهم ..
عبد الملك بكل إصرار:موب صحيح .. من طاح أبوك أمس .. فـ المسنشفى و كلهم يترجوني عشان أجيبك له .. تدري وش كان يقول قبل لا يدخل بغيبوته ..
.. وده يكذبه .. لكنه يعرف عبد الملك ما يكذب لو وش ما صار ..!
عبد الملك:كان ينادي عليك و يبي يشوفك .. صدقني لو تشوف الإصرار اللي بعيونه .. تنسى هالبنت و كل الدنيا اللي كنت عايش فيها ..
طفى سيجارته أخيرا ..
رفع عينه و كله أمل:مو كل شيء نبيه من هالدنيا تعطينا اياه .. بس تدري متى نحس بالرضا ..!
لما نكون قريبين من رب العالمين وقتها ما يهمنا وش خسرنا ووش حصلنا ..!
اختنق صوت مياف:عبد الملك .. أنا تعبت حاس أني موب قادر أعيش اكثر ..
عبد الملك:ابدا من هاللحظة .. و تعالج من هالسموم اللي مأخذة عقلك و قوتك ..
همس بك استسلامية:علمني وش أسوي ..
.._.._.._.._.._..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




فتحت عيونها بكل كسل .. بداية اليوم الثاني من عزاء أمها .. صلت فرضها و تسننت و دعت ربها يغفر لـ أمها و يرحمها ..
بعد ما انتهت من هماها الأكبر .. تلفتت حولها تدور على جوالها .. ما حصلته ..
عفست المفارش لعل و عسى يكون تحتها .. لكن نفس الشيء ما في شيء ..!
دخلت عليها سعاد .. و استغربت من حالها:جمان وش فيك ..؟!
جمان بكل ضيق:جوالي ما لقيته ..
ارتبكت و بكل توتر:دورية يمكن فـ شنطتك ..
جمان:أنا كنت حاطته تحت مخدتي فجأة اختفى ..
سعاد بكل ضيق:دوري زين .. بس استعجلي الحريم بدوا يجون لازم تكونين موجودة ..
هزت راسها بالموافقة ..:طيب .. طيب ..
..
.
رجعت تطلع و جلست جنب أمها ..
همست أم عبد الرحمن لبنتها:صحت الأميرة ..
ناظرت فـ أمها بكل لوم:ايه صحت .. بس قاعدة تحوس على جوالها ..
أم عبد الرحمن بكل برود:ما عليك ساعتين بالكثير و بتنساه ..
سعاد بكل ضيق:يمة ليش سرقتيه منها .. حرام البنت ..
قاطعتها و هي تصر على أسنانها حتى ما يعلا صوتها:حرمت عليك عيشتك ..
الحين يوم صارت بيننا .. تبين أفرط فيها ..!
سعاد:بسسس ..!
أم عبد الرحمن:لابس و لا هم يحزنون قومي صبي قهوة للحريم ..
وقفت و بعيونها نظرة لوم ما فارقت امها:إن شاء الله ..
.._.._.._.._.._..
ناظرت فـ ساعتها .. "8 بالليل .. أكيد أنها الظهرية فـ السعودية" ..
سحبت البتول جوالها و طلعت برا جناحها ..
رد بعد ثلاث رنات:حيا الله الأمريكة ..
البتول و هي تتمشى فـ الممر:اهلين .. اخبارك سلوم ..؟!
سالم:بخير دامني سمعت هالصوت ..
عفست وجهها:لا تقط الميانة بزيادة .. اسمعني زين .. اللية تتم المهمة ..
سالم:افا عليك كل شيء جاهز ..
البتول بنبرة تحذير:اسمع خل الحريق يبدا من المطبخ عشان محد يحس ..
سالم:الله يصلحك بس قلت لك .. حطي رجلك و يدك بـ موية باردة ..
البتول:لا موب حاطتهم و أول ما تخلص ابي تقرير كامل عن اللي صار و ابي ترسل لي صور ..
سالم:بس ما طلبتي شيء ..
لفت حتى ترجع لجناحها:يالله أنا لازم أروح ..
سالم:باي يا عمري ..
نزلت السماعة و سكرتها فـ وجهه .. رجعت تدخل ..
مبارك و هو يرفع فنجال قهوته:وين كنتي ..؟!
قربت و جلست جنبه:طلعت أكلم صديقاتي و أتمشى شوي ..
مبارك:اها .. بتطلعين اليوم ..؟!
البتول بكل حماس:ايه أكيد .. بس أبي نطلع نتعشى مع بعض ..
مبارك:لا عندي عشاء عمل .. موب فاضي لك ..
البتول بنفس الحماس:خلاص أروح معك ..
مبارك و بعيونه نظرة تفكير:بصفتك ..؟!
البتول و هي رافعة حاجب:الـ جيرل فريند .. تبعك أنت ما قلت وقت ما تكون فـ أمريكا أكون تبعك ..!!
وقف و اتجه لـ ناحية الدولاب:ايه بس هالعشاء شغل في شغل شيء بيطفشك ..
خليها وقت ثاني نطلع و اسهرك فـ أحلى نايت كلوب ..
ناظرته بخيبة أمل:براحتك .. بس بطلع لو لحالي ..
مبارك:دام جيمس معك روحي لـ أي مكان تبينه ..
اتسعت ابتسامتها:اووووك ..
.._.._.._.._.._..
جالسة على كرسي الحمام .. حتى بعد ما تروشت .. توترها و خوفها ما خف ..
حست باحراجها يزيد و هي تتذكر الليلة الماضية ..
..
مرت عشر دقايق من توقف صوت الدش .. قرب راكان لـ عند باب الحمام .. طقه و الخوف واضح بعيونه:لياان ..
ردت بكل تردد:هلااا ..!
زفر بكل راحة:الله يهديك خوفتيني عليك ..-رجع يكمل بعد تردد واضح:إذا خلصتي اطلعي الجلسة فـ الحمام موب زينه ..
بلعت ريقها حتى تخفف من توترها ..:اووك ..
بعد عن باب الحمام حتى ما يحرجها أكثر .. رمى جسمه بين أحضان الكنبه ..
زفر بكل ضيق و طيف مرام يمر بـ خياله ....
تذكر طيحاته اللي ما تنعد بالحمام .. رجع الخوف يدب بقلبه على ليان ..
لكنها قطعت شكه و خوفه بطلعتها .. شدت على روبها و هي تشوف نظرته لها ..
ابتسم لها .. و أشر لها ع الكنبة:تعالي أجلسي ..
قربت بكل خوف و حياء و جلست ..
قرب لها .. كمشت جسمها بعيد عنه ..
ابتسم و هو يلعب بأطراف شعرها:ليان وش فيك .. أنا و أنتي موب صغار ..!
"موب صغيرة صح .. بس مو معناتها أكون جريئة" .. كتمت هالكلمة بخاطرها ..
حس بتوترها و خوفها و ما حب يحرجها أكثر ..
:قومي غيري ملابسك و جففي شعرك و خلينا نطلع .. إيطاليا فيها أماكن كثيرة ما يمدينا نلفها بشهر ..
ابتسمت رغم اصفرار وجهها .. وسحبت نفسه على طول ..
اتسعت ابتسامته و هو يحس بـ ليان تستحوذ على فكره ..
.._.._.._.._.._..
نزل من الدرج بخطوات كلها همّ و كسل ..
ابتسمت أم تركي لـ ولدها:حيا الله المعرس ..
قرب و رمى جسمه ع الكنب:السلام عليكم ..
أم تركي:و عليكم السلام .. ها يمة عساك مرتاح ..
تركي بكل ضيق:أي راحة ..! غزل من امس و هي فـ الحمام ..
أم تركي بكل خوف: فـ الحمام عسى ما شر ..!
زفر بكل ضيق:مدري .. كل شوي ترجّع .. مدري وش بقي فـ بطنها ما طلعته ..!
أم تركي:يمكن داخلها براد ..!
تركي بكل ضيق:مدري يمة .. أنتي اطلعي لها بعدين وشوفي وش فيها ..؟!-وقف ..
أم تركي:إن شاء الله يا يمة .. بس على وين ..؟!
تركي:بطلع أِشوف الحجوزات للحين ما قررت وين أروح شهر العسل ..
أم تركي:الله معك يا يمة ..
توجه للباب و طلع .. نزلت ركض من فوق ..
أروى بكل حماس:مساء الخير ..
أم تركي:اهلين ..
اروى و هي تجلس:يمة دقيتي على بيت عمي أبو بدر ..
أم تركي:لاء ليش ..!
أروى:أبي أتطمن على جنى ..!
أم تركي بكل لوم:دقي على جوالها أكيد معها ..
أروى:من أمس و أنا أدق مقفلته ..!
زفرت بكل ضيق:خليها بحالها الله يعينها ..
أروى:أمس كلمت رتوج .. تقول فيه وحدة زارتهم و جلست مع جنى و عمي أبو بدر لحالهم فـ المكتب .. تقول سمعت أنها تصير أخت جنى ..
أم تركي:ايه أمس أبوك قال لي ..
أروى بكل حماس:صدق وين عرفتوها منه ..؟!
أم تركي:مدري بس الظاهر عمتك قايلة لـ أعمامك عن بنتها الكبيرة ..
أروى:إلا صحيح يمة .. وش هالعمة اللي ما درينا عنها من قبل ..!
أم تركي:عمتك نورة .. جدك ما كان يحب طاريها ينجاب فـ البيت على أساس انها انحاشت ..
أروى بكل حماس:منحاشة من البيت ..!!
ام تركي:هذا اللي كنا نظنه بس طلعت جدتك اللي مهربتها و مزوجتها ..!
أروى بكل صدمة:أوووف والله إن جدتي خطيرة ..
أم تركي و هي تناظرها بنص عين:ترحمي عليها أبرك ..
أروى:طيب من بـ ..-قطع كلامها رنة التلفون ..
ردت أم تركي:وعليكم السلام ..... الحمد لله بخير ..... من معي ..! .. أم عبد العزيز ..!!! ..
عقدت حواجبها:من أم عبد العزيز ..!
.._.._.._.._.._..
بعد نوم عميق ما ذاقت طعمه من يومين ..
فتحت عيونها أخيرا و لقت نفسها بين أحضان سرير أمها ..
رجعت جنى شعرها لوراء .. زفرت بكل ضيق و تمنت كل اللي صار و قاعد يصير لها مجرد كابوس ..
طقت الباب و دخلت ..
رفعت جنى رأسها .. ابتسمت لها ريتاج:صباح الظهر ..!
جنى بصوت مبحوح من النوم:كم الساعة الحين ..؟!
ريتاج:ما عاد بقي شيء ع العصر .. جيت أصحيك أشوف حيه و إلا ميته ..!
تنهدت بكل ضيق:في أحد فـ البيت ..- بكل تردد:قصدي ..!!!
ريتاج و هي تسند جسمها على الباب:لا بدر مداوم بعد العصر و توه طالع .. و ريان عادي صح ..
زفرت بكل ضيق .. تمنتها تقول لها .."من بيكون غير الأهل" .. كلمة تريحها بس للأسف كل كلام ريتاج يثبت إن اللي صار واقع ..
ريتاج بكل حماس:يا الله جنو .. عند لك سوالف بتنسيك نفسك ..
ابتسمت:طيب بطلع لغرفتي أصلي و أرجع أنزل لك ..
ريتاج و هي تطلع:أوووكي ..
تنهدت بضيق أكبر .. سحبت شنطتها و طلعت جوالها .. أول ما شغلته اهتز الجوال من الرسايل ..
21 رسالة .. كلها اتصالات من .. لمى .. أروى و ريناد ..!
زفرت و هي توقف ..:أروح أصلي بعدين أرجع لك ..
.._.._.._.._.._..
لبست عبايتها ..
لمى بكل حزن:كان ودي أجي معك بس خالتي منى عندها موعد .. و بجلس أمسك فهود و لموو ..
نهى و عيونها ع المرايا بتركيز و هي تلبس النقاب:لا عادي .. الزيارة كل يوم موب واجب عليكم ..
تنهدت لمى بكل ضيق:نهوي حاولي تقنعين أختك .. ما نبي هالبيت ينقلب حزن ..
ابتسمت من وراء النقاب:لا تخافين لا أنا و لا نوف و لا حتى ناصر راعين مشاكل ..
لمى بكل اندفاع:لا والله ما قصدت كذا بسس ..!
قاطعتها:وش فيك .. فاهمة عليك .. يعني توني أعرفك اليوم ..!
ابتسمت بكل راحة رغم نظرة الحزن بعيونها ..
نهى بكل تفاؤل:المهم أنتي وافقي و خلينا نفرح فيك مع نوفا ..
لمى:لاا وين .. بدري علي .!
ناظرة بكل توهان:شلون بدري ..؟!
لمى:رفضت العريس ..
نهى بكل صدمة:رفضتيه ..!
لمى:ايه وش فيك .. ؟! .. ما ارتحت له و رفضته ..
نهى بعد تردد كبير:كلنا توقعنا أنك تقبلينه و خاصتن أنه من طرف صديقتك ..!
ابتسمت:قريب صديقتي أو غيرها .. اهم شيء أكون مرتاحة .. أنا بعيش مع الرجال موب صديقتك ..
نهى:يا الله الخيرة فيما اختاره الله ..
لمى و هي تمشي معها لـ عند الباب:و أنتي الصادقة .. إذا كان الله كاتبة علي بأخذه ..!
...
أشرت لها و هي تبعد:يا الله باي ..
..
.
ركبت السيارة زفر بكل ضيق:سبحان الله هالسوالف اللي ما حلوت إلا عند الباب ..
نهى بكل حماس:وش أسوي .. لمى توها تعلمني بقرار مهم ..
ناصر و عيونه تتنقل بين الطريق و أخته:وش هالموضوع ..؟!
نهى:موضوع زواجها .. قصدي خطبتها ..!
بلع ريقه يخفي توتره:وش قررت ..؟!
نهى و بعيونها نظرة توهان:رفضته .. تقول ما ارتاحت لها ..
ابتسم براحة:الأرواح .. جنود مجندة .. موب بيدها ..
نهى:و أنتي الصادق ..-اتسعت ابتسامته أكثر و أكثر ..
.._.._.._.._.._..
جالس بنص الكنبة لحاله .. و "راشد الصغير" .. بحضنه ..
من مسكه و هو مو قادر ينزله من يده ..
..
نفس الابتسامة اللي ارتسمت على وجه نواف و هو يشوف الفرحة بعين أبوه ..
جوري متملكها نفس الاحساس و نفس الابتسامة ..
ميل نواف رأسه و همس لـ جوري:دام أبوي عرف أول ما يرجع نمشي ع الشرقية وراه ..
جوري:لاء اصبر شوي لحد ما أقابل خالتي على الأقل ..؟!
نواف بكل إصرار:خلي موضوع خالتك و أهلك لحد ما نرجع .. دام أبوي عرف نلحقه و نخبر كل الأهل على قولتهم ندق الحديد و هو حامي ..
رفع .. رأسه:وش عندكم تتسساسرون هااهه ..؟!
نواف بكل حماس:أقول لـ جوري خلنا نروح معكم الشرقية مرة وحدة .. و هي تقول خلنا نصبر ..
لف على زوجة ولده:وراك يا بنتي ما تبغينا ..؟!
جوري بكل إحراج:بالعكس يا خالي يوم المنى يوم أكون بينكم أنا و رشود بس أنا شايلة هم دوامه ..
أبو نواف:لا .. لازم تأخذ إجازة يا نواف و تلحقنا ع الشرقية أكيد بنت عمك موب ساكته .. يمكن لو شاف عمك ولدك يخف علينا ..
نواف و ابتسامته تتسع:أمرك يبه ..
نزل رأسه ابتسم لحفيدة و رجع يرفع عيونه و كأنه تذكر:إلا وش صار على دلال ..؟!
اختفت الابتسامة من على وجه نواف:حابسة نفسها للحين ..
جوري بكل ضيق:و موب راضية تحط لقمة فـ حلقها ..!
تنهد بكل ضيق:خلاص أنا بكرة الظهر ماشي ..
جوري:بدري يا خالي ..!
أبو نواف و هو يرجع يبتسم:ما عليه أنا خايف لا يصير شيء بـ دلال .. برجع بكرة و أنتوا تعالوا قريب ..
هز رأسه بالتأكيد:إن شاء الله يبه ..
رجع ينزل عيونه:و لو إن القعدة مع رشود ما تنمل ..
تبادل نواف مع جوري الابتسامة ...
.._.._.._.._.._..
فتحت الباب عليها بكل قوتها ..
وقفت بكل خوف لا شعوريا ..
ريناد بكل لهفة:جنووو ..
حطت يدها على صدرها:بسم الله الرحمن الرحيم ..!! ما تعرفين تدخلين بشويش .؟!
قربت منها و بكل خوف:فيك شيء .. تعبانة .. أدري اللي صار موب سهل ..
ناظرته بكل استغراب:ريناد وش فيك ..؟!
ريناد بكل حسرة:والله كنت بقول لك .. بس حتى أنا ما صدقت ..!!
ابتسمت لها:رنود وش فيك .. عقب كل اللي صار لي .. صار عندي درع ضد الصدمات ..
ريناد بكل خوف:ليش وش صاير لك بعد ..؟!
ارتبكت و هي تتذكر إن ريناد ما لها علم بسالفة الهيئة ..:و لا شيء بس يوم يصير الحادث و موت أمي ..!!
همست:ايه الله يرحمها ..
جلست جنى و سحبتها:تعبتي نفسك ع الفاضي ..
ريناد و هي تجلس:و الله من أمس ما نمت من الخوف عليك ..
ابتسمت بكل استهزاء:ما بيدي شيء و كل اللي قاعد يصير قدر .. !!
ريناد:ايه والله شيء صار و انتهى .. بس الحين كيف وضعك بترجعين هنا ..؟!
جنى بكل حيرة:مدري ..-رجعت تبتسم باستهزاء:تخيلي ..! الجازي طلعت أختي ...
ريناد:أي جازي .. أصلا ما نعرف وحدة بهالأسم ..!!
جنى و لمعة الدموع بعيونها:جازي صديقة فجر ..
تنحت لثواني:من جدك جنو ..؟!
خانتها دمعة:من سخرية القدر .. عدوتي فـ الجامعة و المشكلة أنها كانت قدامي 24 ساعة و لا خطر فـ بالي واحد بالمية أنها تقرب لي ..!
ريناد:ليش من كان يفكر إنك تكونين بنت خالتنا ..!!!
مسحت دموعها:إلا .. بدر كان يفكر كذا ..!!
تنهدت بكل ضيق:كنت حاسة إن كلامه ما طلع من عبث ..
جنى:أنتي كنت حاسة بس أنا متأكدة ..
زفرت بكل ضيق:قومي غيري ملابسك و اكشخي .. كل العايلة بتجتمع اليوم هنا ..
جنى:هناا .. فجأة ..!!
ريناد:زواج غزل .. ما يغني عن الجمّعة .. و غير كذا الحين عطلة و ما في مشكلة إذا اجتمعنا بأي وقت ..
هزت رأسها بالتأكيد:خـ ..-قطع كلامها صوت طق الباب ..
دخلت ريتاج بكل حماس:وييييييينكم ..؟!
ريناد:وصلوا الباقي ..!
ريتاج و هي تدخل وتسكر الباب وارها:لا للحين ..
ريناد:وش جابك هنا أجل ..؟!
ريتاج:ما فيه أحد تحت غير خالتي أم بسام مندمجة بالسوالف مع أمي و لوجين ..
جنى:وليش ما جلستي مع لوجين ..؟!
ريتاج و هي معقدة حواجبها:ما عاد بقي إلا هي ..
ريناد و هي تناظرها بنص عين:الله يرحم أيام أول ..
ريتاج:لا تذكريني يرحم أمك ..
ابتسمت جنى:لا بدت تصير كأنها أروى الثانية ..
ريناد:ايه والله .. أرووه ما شاء الله لو تقعد مع العجايز تخربهم ..
جنى بكل حماس:بتجي أكيد ..
ريتاج:ايه توني مسكرة منها تقول بتطلع بعد شوي .. و متوعدة فيك ..!
جنى تتصنع الخوف:الله يستر وش بتسوي ..؟!
ابتسمت ريناد:خلونا ننزل لا تسوين لنا أمي سالفة ..
جنى:لاا لحظة .. قبل شوي ريتاج قالت لي عندها سالفة .. لازم أعرفها ..؟!
ريتاج بكل إحراج:ايه سالفة ما تسوى بس كنت أبيك تتحمسين وكذا ..
رفعت ريناد حاجب:تكلمي وش عندك ..؟!
ريتاج:الله يهديك يا جنو أنا قلت لك أمس خلاص ..
ريناد بكل حدة:طيب أنا ما أدري قولي ..!!
ريتاج بكل إحراج:أمس الظهر جا واحد و خطبني ..
ريناد بكل فرحة:و الله مبرووووك ..
ريتاج تتصنع الضيق:وش فيك بس خطبة أصلا أنا لحين ما أفكر بالزواج ..
وقفت جنى:يا الله عقبال ما نفرح فيك .. أنا رايحة أغير ملابسي ..- سحبت لها بدلة و دخلت للحمام بها ..
قربت ريتاج و جلست جنب ريناد:شفتي فيصل موب لعّاب ..!!
ريناد بكل عصبية:هو اللي جاء يخطبك أمس ..!
هزت راسها بخوف:ايه ..
ريناد بعصبية أكثر:يعني رجعتي تكلمينه ..؟!
ريتاج بكل ثقة:طبعا لااء ..
ريناد:وشلون يعني الجنية هي اللي دلته لـ بيتنا ..
ريتاج:لااء .. لوجين ..
احساس بالغرابة تملك ريناد:لوجين ..!
حطت رجل على رجل:طاحت بشر أعمالها .. عطت العنوان لفيصل عشان تفضحني بس هو جاء مع ابوه و خطبوني ..
ريناد بكل تردد:وبدر عرف أنه هو ..
ريتاج:نظرته أمس تقول أنه شاك .. بس ما عاد يهم ..
ريناد:على كذا بتوافقين عليه ..
حطت يدها على بطنها:مدري كل ما جيت أفكر بالموضوع أحس بطني يوجعني و أشغل نفسي بشيء ثاني ..
ابتسمت و هي تدفها مع كتفها على خفيف:قومي ننزل بس ..
ردة لها الابتسامة:قدامي يا ماما رنوود ..
.._.._.._.._.._..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




سلطان بكل عصبية:وشلون رفْضت ...!
أروى بكل ضيق:يوووه .. تراك أزعجتنا وش هالأسئلة الغبية ..
أم تركي تحاول تهدي ولدها:وش صار يعني .. البنت قالت ما تبيك .. الزواج موب غصب ..
أروى .. خايفة على طلعتها تخرب:بعدين يا سلطون .. الخطبة كذا موب من أول بنت تخطبها توافق عليك .. لازم تجرب حظك مرة وثنتين و ثلاث ..
سلطان:بس أنا أبي هالبنت المفروض قلتوا لها كذا ..
زفرت أم تركي بكل ضيق ..:اللهم طولك يا روح ..
سلطان بنبرة أقرب للترجي:ارجعي اخطبيها لي ..!!
أم تركي:انهبلت أنت .... زوجة أبوها دقت علي اليوم و قالت لي بالحرف الواحد ما لكم نصيب بالبنت .. تبين أرجع أدق افشل عمري ..
سلطان:بس يمة أنا أبيها ..
أروى بكل عصبية:اوووووووووووه .. و هي ما تبيك .. اخلص علينا بس ووصلنا لبيت عمي ابو بدر ..
..
ناظر فيها بكل عصبية و جر نفسها لغرفته ..
أم تركي:سلطااان .. سلطاان ..
لفت على أمها:ولدك ذا ما منه فايدة .. بدق على عامر أحسن ..
أم تركي:أخوك طالع مع أخوياه ..
أروى بكل ضيق:يعني ضاقت الدنيا يوم أنكم تعطون زهيدوه إجازة مع العطلة ..
أم تركي:ترا واصلة معي من أخوك دقي على أي أحد يجي يوصلنا و إلا بلاش من هالجمّعة ..
أروى بكل خوف:لااا .. لاا بدق على تركي .. يمكن يرد .. –رفعت الجوال لعند أذنها ..
رنة .. ثنتين و ثلاث:ألو هلاا ..
أروى بكل حماس:تركي وينك فيه ..؟!
تركي:نعمممممم ..!!
ارتبكت:قصدي مشغول و إلا لاء ..؟!
تركي بكل برود:ليش وش عندك ..؟!
أروى:البنات مجتمعين في بيت عمي أبو بدر و أنا و أمي نبي نروح و ما عندنا أحد يوصلنا ..
تركي:السواق وينه ..؟!
أروى:أبوي معطيه إجازة ..
تركي:سلطان و عامر ..!
أروى:عامر طالع من الظهر .. و سلطان عصب و قلب الدنيا لما عرف أن لمى رفضته ..
زفر بكل ضيق:خلاص .. خلاص أخلص هالورقتين اللي بيدي و أجيكم ..
أروى بكل حماس:أوووك ..
تركي:اسمعععي ..
أروى:هلا ..
تركي:شوفي غزل كأنها تبي تروح خلها تجهز ..
أروى:إن شاء الله ..-سكر الخط و نزلت السماعة .. لفت على أمها اللي جلست ..
..:يقول بيخلص شغله و يجي يأخذني ..
أم تركي:عرفت من كلامك و دامه بيخلص شغل يعني بيطول ولدي و عارفته ..!
أروى:طيب بروح أشوف غزل .. تركي قال أقترح عليها تروح معنا ..
أم تركي:ايه يمكن تخف مع الجمّعة و قولي لها فجر بتكون موجودة ..
أروى و هي تطلع الدرج:إن شاء لله ..
.._.._.._.._.._..
وقفت السيارة على يمين الشارع .. فيها اثنين متلثمين بـ أشمغتهم ..
همس سعيد:هذا هو ..
ميل سالم رأسه لـ خويه:ايه هذا هو ..
سعيد:اسمع أنا بس بكب البنزين و أنت عليك الشب ..
سالم:طيب أنا وش قلت لك من البداية ..!!
سعيد و بعيونه نظرة خبث:أقول سلوم ..
سالم و هو يشييك ع الأغراض:نعم ..!
سعيد:أنت ما قلت فيه وحدة بهالبيت ..
سالم:ايه .. فيه راعية البيت و الخدامة ..
سعيد بكل حماس:ايه و رجال البيت مشلول ..!
سالم:ايييييه .. تراك لجيتني=ازعجتني" ..!!
سعيد:خلنا نستانس مع هالحريم شوي ..
سالم و شرارة العصبية تتطاير من عيونه:اللي روحني طلب مني أشب فـ البيت .. إذا سويت أي شيء ثاني يمكن ما يعطيني باقي الفلوس .. مهبول أنت ..؟!
سعيد بكل خوف:إلا الفلوس .. تجيب بدل البنت عشرة .. خلنا نخلص و نحرق البيت و نحرك قبل لا يحس بنا أحد ..!
سالم:يالله ..
.._.._.._.._.._..
جالسة فـ الصالة تنتظر أخوها يطلع لها ..
نزلت فجر عيونها على الساعة بكل ضيق .."مرت نص ساعة و ما طلع" ..
فتح الباب أخيرا ..عبد العزيز:تأخرت عليك ..
وقفت:وعدت البنات أجي بدري ..!!
عبد العزيز:يا الله يالله ..-طلع برا البيت:أبوي وينه ..؟!
فجر و هي تركب السيارة:طلع مع أبو إبراهيم .. بس قلت له على روحتي لـ بيت خالي ..
حرك السيارة:و غزل بتجي هناك ..
فجر:أتوقع .. على حسب ما فهمت من خالتي أم تركي إن تركي ما عنده نية يسافر قريب ..
عبد العزيز و عيونه على الطريق:ليش ..؟!
فجر:يقول عنده شغل بيخلصه قبل لا يسافر ..
عبد العزيز:الله يعين ..
دقايق صمت قليلة ملا فيها صوت آذآن العشاء السيارة ..
همست فجر:لا إله إلا الله ..-لفت على أخوها:قبل لا انسى .. ترا بعد الصلاة بساعة فيه حبة لازم يأخذها أبوي ..
عبد العزيز:أي وحدة ..!!!
فجر:أنا مجهزتها فوق التلفزيون بس أنت خذها له ..
عبد العزيز:طيب .. –سكت لثواني:و الله مدري وش بـ يسوي أبوي من بعدك ..؟!
فجر:أول كنت معتمدة على غزل يعني لو رحت ممكن تسد مكاني لكن ألحين مستحيل ..
عبد العزيز:و ليش مستحيل ..!
فجر:أتركك أنت و أبوي لحالكم .. من بيهتم فيكم و يراعيكم ..؟!
عبد العزيز:و زوجتي وين بتروح ..؟!
فجر متفاجئة:قررت تتزوج ..؟!
عبد العزيز:صراحة ما كان على بالي بس من فترة تقدم لك عريس و احترت قلت ما راح تقبلين إلا لماتكون فيه وحدة مكانك و الحل إني أتزوج طبعا ..
فجر:تقدم لي ..؟!
عبد العزيز و بصوته نبرة إحراج:ايه .. حتى قبل خطبت تركي لـ غزل .. بس قلت أسأل عنه عشان لـ طلع رجال و النعم فيه ما يكون قدامك مجال ترفضين ..
فجر:و ليش خبيت طول هالمدة ..!
عبد العزيز:فيه عيب صغير .. مع إني ما أشوفه عيب بس أتوقع ما يعجبك ..
فجر:وش هالعيب ..؟!
عبد العزيز:عايش لحاله و تقدرين تقولين قاطع أهله ..
فجر:في بينهم مشاكل يعني ..!؟
عبد العزيز:أنا سألت كثير و ما لقيت جواب .. قلت أحسن شيء أسأله شخصيا ..
فجر بكل اهتمام:ايه وش طلعت السالفة ..؟!
عبد العزيز:أبوه رجال بخير و عنده بعض التجاوزات فـ شغله .. و كان معترض عليها بس ما لقى حل غير أنه يترك البيت ..
فجر بكل لوم:دامه اعترض بالكلام ما كان له داعي يطلع ..!!
عبد العزيز:قلت له هالكلام .. قال أنه فكر بالموضوع من كذا ناحية .. يعني .. إذا طلع هو المستفيد من ناحية راحة الضمير و راحة البال و البعد عن المشاكل ..
فجر:اهاا .. طيب هو وش يشتغل و كم عمره ..؟!
عبد العزيز:دكتور جراح .. 29 سنة تقريبا ..
فجر:تووه صغير ..!!!
عبد العزيز:يا يكون ثلاثين و لا صغير ..؟!
فجر:لاء قصدي اللي بعمره ما يفكرون مثله ..
عبد العزيز:و طلع كذا .. المهم وش رايك فيه ..؟!
فجر:نزوجك أول ثم أفكر بالموضوع ..!!
وقف السيارة قدام باب بيت خاله:طيب أجل دوري لي بسرعة قبل لا يطير الرجال من بين يدك ..
ناظرته بكل لوم:اللي يسمعك يقول طايحة بكبدك ..
عبد العزيز بلوم أكبر منها:موب كذا .. بس والله هو رجال سنع .. و ما عليه كلام ومتأكد أن أبوي بيعجبه .. بس شكلك أنتي اللي بتضيعينه من بين يدك ..
فجر:طيب .. طيب .. بدور لك على عروس ع السريع .. و عقبها بتزوج عشان ترتاح ..
عبد العزيز نبرة تشكيك:فجر و تلقى عروس بسرعة ما ظنتي ..!!
ابتسمت من وراء النقاب و هي تفتح الباب:يا الله سلام ..
.._.._.._.._.._..
جالس لحاله فـ الصالة ..
أمه و أخته و زوجته راحوا يجتمعون مع العايلة ..
البيت بالنسبة له خالي ..
زفر بسام بكل ضيق .. و هو يتذكر أيام وحدته قبل ..
كان يشوف و يلهي نفسه بالأغاني .. و المسلسلات و الأفلام ..
لكن صدره كان يضيق أكثر و أكثر ..
لكن الحين .. كل هالمتع انحرم منها .. بس مع روح الايمان اللي دبت فـ داخلها و راح البال ..
مو حاس بأي ضيق من جلسته لحاله .. نزل أصابعه يتحسس كلمات المصحف اللي ..
انطبع بلغة برايل ..

..
حس الباب لفت انتباهه .. رغم انه كان صوت خفيف .. لكن بالنسبة لـ بسام ..
صوت يقدر يركز فيه .. بسبب حاسة السمع اللي قوت عنده من فقد نظره ..
همس بصوت خافت:من ..؟!
وقف فـ نص الصالة .. متنح لثواني .. استغرب وجود أخوه ..
مع أمه قايلت له محد ف البيت ..!! ..
طلع نفس بكل هدوء .. حتى ما يقدر يسمعه ..!
..
بسام و حيرته تزيد .. مع نبرة صوته:مممممممن اللي دخل ..؟!
قرر سطام يلتزم الصمت .. إحساس غريب بالنشوة يتملكه و هو يشوف أخوه العاجز قدام عيونه ..
..
حس بالضيقة .. مع تفكيره اللي يضيق به ..
"أمي و ريناد مستحيل يرجعون بهالسرعة .. لوجين تطفش بسررعة بس لو كانت هي كان قطت علي كلمة من كلامها السم .. مثل العادة ..
و أبوي موب بزر حتى يستهبل معي ..!! معقولة يكون ..!!
لا مستحيل .. سطام من ترك البيت من ثلاث شهور ما عاد جاء طارية و لو بالغلط ..
تركنا و ما يبي يكون معنا و لو بذكرى .."
..
مل من الوقفة .. و قرر يكمل طريقة للهدف اللي جاي عشانه .. شويت أغراض ..
ما خذاهم من غرفته .. و قرر يرجع يأخذهم بوقت محد يكون فيه فـ البيت ..
مشى بخطوات كلها صمت و حذر حتى ما يحس بسام عليه ..
..
نطق اخيرا:سطاااام ..
وقف بأول الدرج .. و الصدمة تشل كل تفكيره و حركته ..
..
كمل كلامه بأمل و كله ثقة إن سطام يكون قدامه:ليش تركت البيت ..
عشانس عرفت بسالفة التقارير المزورة .. حاس بغلطك و مستحي مني ..؟!
تجمد قلبه بكل قسوة و ارتسمت ابتسامة استهزاء على وجهه .. كان وده يرد عليه ..
بس رجع سكت ..
كمل بسام:اللي سويته شيء موب سهل .. أنت دمرت حياتي و حياة ريناد و حياة ولدي اللي جاي ف الطريق ..
رجعت الصدمة تلجمة و لثواني حس برجوله مو قادرة تشيله .."ولد بسام .. و من من ... من ريناد" ..
بسام:الحمد لله زواجي من ريناد كان مقدر و مكتوب .. بس بفعلتك الأمور تغيرت و صار فيها كثيير من المشاكل .. –زفر بكل ضيق:أنا كنت أدري أنك طلبت من أبوي يخطب ريناد لك ..
و يمكن هذا الشيء اللي خلاك .. تكرهني لأني خذيتها بس .. اللي أبيك تعرفه إن ريناد ملكي من قبل ما تنولد أنت حتى .. !!
رجعت ترتسم نفس الابتسامة على وجهه .."مبرر غبي" ..
..:و أنا فعلا حبيتها . الحين انتهى هالموضوع و الكلام ما في منه فايدة ..
..
تنهدت بكل بطء حتى ما يجرح نفسه و هو يفضح مشاعره و وجوده قدام بسام ..
مشى بخطوات أكثر هدوء و كمل طريقه لفوق ..
..
كالعادة نظرة توهان بعيونه .. بسبب العمى لكن هالمرة مأخذه كل تعابير وجهه ..
كمل بسام و هو كله أمل إن سطام يسمعه:و أنا آسف على اللي صار بينك و بين سارة ..
كلها كانت أقدار ..
و صدقني حاولت بكل شيء ممكن أقدر أسويه .. بس للأسف .. ما باليد حيله ..
ابتسم:بس تدري كل هذا بالماضي و أنا و ياك عيال اليوم على قولتهم .. و المستقبل قدامنا كل واحد فينا يقدر يعوض عن الثاني اللي سواه ..
بكل حماس:تدري الدكتور طارق اللي علمني بكل شيء عطاني أمل .. و قال لي عملية نسبة نجاحها ضعيفة لكن الأمل بربك كبير و أنا ممكن أساعدك بعد ..!! ..
ريح ملامح وجهه المشدودة من الحماس .. همس:سطاام .. سطااام ..!!
سطام موجود الله يخليك رد ..
وقف على رجله و مشى بكل حذر وهو مو قارد يضبط خطواته ما صار له غير كم يوم من فك الجبس ..
تحسس كل شيء حوله .. حس باليأس يتملكه ..
و يقتل كل ذرة حماس داخله ..
.._.._.._.._.._..
نزلت مع الدرج بكل حذر ..
أم تركي و هي تراقبها تنزل .. و بنبر كلها لوم:الله يهديك بس يوم أنك تعبانة وش منزلك من غرفتك ..؟!
غزل و هي توصل أخيرا:لا يمكن الطلعة ترد لي عافيتي اليوم ..
أروى بكل خوف:بسم الله عليك غزول موب أنتي اللي أمس .. الله يستر لا يكون عطوك عين ..؟!
أم تركي بكل غيض:بس ما طلعناها عند أحد غريب ..!!
أروى:ما تدرين يمكن أحد جاب طاريها و إلا أحد شافها بالملكة و كان يبي يشوفها بالعرس ..
أم تركي و هي توقف و تساعد غزل:عن الخرابيط اللي ما لها معنى .. كذا تمرضين البنت زيادة ..
ساعدت غزل تجلس و جلست جنبها .. أروى:أنا ما أحب ذا الكلام بس يمكن يكون صدق ..!!
ابتسمت بكل تعب:وش فيكم يا جماعة السالف ما تستاهل .. خمس دقايق و بترجع لي عافتي إن شاء الله ..
أروى:من الظهر و إنتي تعبانة .. لا يكون بس من عزيمة خالاتي أمس ..!!!!
أم تركي بعصبية:ووجع يا بنت وش شايفة خواتي ..؟؟!
أروى:و الله خالاتي ما عليهم قلّ بس ندوووي أمس عيونها كانت بتطلع من مكانها من كثر ما هي منقهرة من غزل ..
غزل:لاا هالتعب فيني من قبل العزيمة بس زاد علي عقبها ..
أروى:طيب إذكري خاف أنك ماكله شيء متسمم ..
أم تركي بكل لوم:اتركي عن الكلام الماصخ و قومي جيبي لـ مرت أخوك عصير ليمون .. يعالجها و يخليها تقاوم المرض ..
أروى:هو بقي فيه حيل تقاوم به ..
أم تركي:أروى و بعدين معك ..!
وقفت:خلاص رايحة ..-صرخت:سينتياااااااااااااااااا ..
..
.._.._.._.._.._..
للمرة الأولى من دخلت المستشفى و الهدوء يعم غرفتها ..
جالسة تراقب هدوئهم بصمت ..
..
على يمين الغرفة .. نهى و ناصر أخوها جنبها .. و ع اليسار عمهم أبو مشاري و مشاري ..
نطق أخيرا و الإكراه واضح بـ ملامحه:خلاص دام نوف ما تبي السفر .. تجلس و الزواج يتم بعد سنتين مثل ما قال أبوي الله يرحمه ..
تبادلوا نهى و ناصر نظرة الاستغراب ..
نطقت أخيرا بصوت مبحوح:لاء .. أنا موافقة على إن الزواج يتم الحين و بسافر معه ..-لفت نوف و رفعت عيونه بعيون مشاري حتى تشوف نظرة الانتصار فيها ..
و عكس ما توقعت نظرة الصدمة ارتسمت بعيون مشاري ..
.._.._.._..
نهااية الجزء ..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[27]|ـسابع و العشرون ..
..
.

ريتاج بكل ضيق ..:كأنهم تأخروا ..
رن الجرس يقطع الكلام على ريناد قبل لا تنطق ..
أم بدر:الطيب عن ذكره ..
فتحت لهم سينيثيا الباب و دخلوا ..
وقف الكل يسلم على أروى و أمها ..
جنى و التعب واضح بصوتها:وين غزل ما جت معكم ..!!
أروى بكل ضيق:كانت بتجي .. بس تعبت علينا ..
ريناد بكل خوف و هي تجلس:عسى ما شر ..؟!
أم تركي و هي تنزل العباية:من أمس و التعب بادي فيها .. بس زاد عليها اليوم و شد قبل شوي ..
أروى بكل لوم:كله من عصير الليمون ..
أم بدر:عصير الليمون .. وش فيه أخبره زين لكل شيء ..؟!
أروى:أمي قالت لي أجيب لها عصير ليمون .. شربته عشر دقايق و ركض ع الحمام رجعته ..
أم بسام بلقة تفكير:لا يكون حامل ..
أم بدر بكل لوم:وين الله يهداك توهم امس معرسين ..
ريناد:هي كل ما كلت شيء رجعته ..؟!
أروى:اييييييييييييه .. صح عليك ..
ابتسمت جنى و التعب ملازمها:أكيد نزلة معوية ..
أم تركي بكل غيض:عاد هي ماكلة من أكلنا وين بتجيهها منه ..؟!
ام بسام:موب شرط بسبب أكلكم .. يمكن ماكلة من ذا الخرابيط اللي منتهية صلاحيتها و إلا كلت شيء بعد ما تركته مكشوف ..
ريناد بكل خوف:و تركتوها لحالها ..
أروى:تركي جابنا و قال بيرجع لها ..؟!
أم بدر:بعد ذا التركي .. !! كان المفروض تركب السيارة معكم و عقب ما ينزلكم هنا يوديها المستشفى ..؟!
ام تركي بكل ضيق:حاول فيها و كلنا جلسنا نزن عليها .. بس وش نسوي .. رافضه .. تقول ما فيني إلا العافية ..
أروى:أهم شيء الحين تركي رجع لها و إن شاء الله يقنعها .. المهم ألحين فجور موب جاية ..!!
ريتاج:إلا بتجي .. بس مدري وش بلاها تأخرت ..-رن الجرس ..
ابتسمت ريناد:أكيد هي ..

.._.._.._.._.._..

ناظرت الجوال بكل ضيق .."سكرتها ف وجهه مرتين ما يحس" ..
لفت أميرة على لمى ..:هااا وش رايك ..؟!
لمى بكل إحراج:وش فيه ..؟!
الجوهرة بكل لوم:قلت لك موب معنا .. بالها مع هالجوال اللي ينور من نص ساعة ..؟!
لمى بكل توتر:صديقتي كل شوي تدق أكيد درت إن رفضت ولد أخوها و ما أبي أرد عليها ..
أميرة و الجوهرة .. بصوت واحد كله صدمة:رفضتييييه ..!!
لمى بكل إحراج:ايه ..!!!
الجوهرة بكل استغراب:صراحة كلنا قلنا بتوافقين بما أنه يقرب لصديقتك ..!!
لمى:بس ما ارتحت للسالفة .. و صداقتي معها ما راح تتأثر إن شاء الله ..
أميرة:و ليش ما رديتي عليها طيب ..
لمى:توني اليوم وصلت رفضي لهم .. يمكن تكون معصبة أو شيء ي كذا ..!
الجوهرة: و أنتي الصادقة قفلي جوالك أجل ..
ابتسمت و هي ترفع الجوال .. و تسكر السماعة فـ وجهه سلطان لمرة الأربعة و عشرين ..
و تقفل الجوال ..
رجعت ترفع رأسها:ايه وش كنتوا تقولون ..؟!
قربت أميرة و بكل حماس:كنا نفكر نسوي اكشن ف البيت عشان الكل ينسى موضوع نوف ..
لمى بقلة صبر:وشلون آكشن ..؟!
الجوهرة:يعني أسوي نفسي مريضة .. أو وحدة مننا تسوي نفسها مغمى عليها .. نبعد النظر عن نوف ..
لمى:بس هالشيء ما راح يفيد نوف بشيء ...؟!
أميرة:بلاك ما تعرفين نوف .. صح قوية و مسترجلة .. بس ما تحب تكون الأنظار عليها ..
لمى بكل استغراب:أنا أخبر اللي يسترجلون .. يسوون كذا عشان يتمنظرون عند الناس ..
الجوهرة بكل ضيق: إلا نوف ..
أميرة:لو بيدنا ألفنا حادث بس ما معنا ولد يدبرنا ..
دخلت عليهم بعد ما سمعت كل كلامهم .. نهى:السلام عليكم ..
التفت الكل عليها ..:و عليكم السلام ..
لمى بكل توتر:ها بشري ..؟!
جلست على طرف السرير و هي تناظرهم بكل لوم:تعبتوا نفسكم بالتفكير عشان نوف ..
الجوهرة بكل ربكة:سمعتي كلامنا ..؟!
نهى و هي تنزل الطرحة:من أوله بعد ..
أميرة:خلك من كلامنا .. ليش ما في فايدة ..؟!
تنهدت بكل ضيق:نوف وافقت على الزواج و السفر ..
لمى .. أميرة .. الجوهرة .. بكل صدمة:وااااااااافقت ..!!

.._.._.._.._.._..

طق الباب بكل ضيق:غززززززززل .. غزززل ..
تمضمضت للمرة المية من دخلت الحمام ..:نعمممممم ..!!
تركي بنبرة أقرب للترجي:وصلت أمي و أروى و من رجعت صار لي نص ساعة واقف انتظر .. وش قاعدة تسوين عندك ..!!
غزل:دقيقة بس ..
زفر بكل ضيق ..:طيب ..
أقل من ثلاثين ثانية .. فتحت قفل الباب و طلعت ..
عقد حواجبه بكل ضيق:قبل لا أطلع قلت لك تجهزين عبايتك و تنزلين تحت ..
ناظرته بكل خوف:قلت لك ما يحتاج مستشفى ..
تركي:يعني عاجبك اللي أنتي فيه ..؟!
غزل بكل توتر:هذا أول يوم يصير لي كذا .. إن شاء الله بكرة أصير أحسن ...!!
زفر بكل ضيق:طيب انزلي للمطبخ سوي لنا لقمة نأكلها ..!!
غزل بكل صدمة:أطبخ ..!
تركي:قلت سوي يعني أي شيء .. أنا من صحيت ما كليت شيء ..
غزل بكل تردد:بسسس ..
حس بعصبيته توصل للقمة:بش وشو ..!!!
غزل:أخوانك فـ البيت ..
بكل اندفاع:محد فيه .. من قـ ..-رجع يسكت و هو يذكر سلطان أخوه اللي إعترض على توصيل أمه و أخته و عسكر بغرفته ..
زفر بكل ضيق:طيب امشي قدامي بنزل معك ..؟!
مشت وراها بكل خوف ..
نزل لتحت و هي وراه مثل الظل ..
دخل المطبخ:شوفي وش فيه ..؟!
غزل بكل خوف:طيب خلني أنادي شغالتكم عشان تعلمني بـ ..
قاطعها بكل ضيق:الحرمة تنظف غرفة أمي و عقبها بتنوم .. مو معقولة انادي الشغالة و زوجتي قدامي ..
غزل:ما قلت تسوي .. بس تعلمنـ ..
قاطعها بكل ضيق:يوووه منك .. هذا أنتي و هذا المطبخ قدامك .. نص ساعة و اللي يطلع منك جيبيه لي فـ الصالة ..
زفر بكل ضيق و هو يمشي للصالة ..
ارتبكت أكثر لما علا صوته .. حست بالخوف يرعبها لحد الموت ..
دخلت لوسط المطبخ .. و بدت تشتغل بكل شيء يطيح بيدها ..

.._.._.._.._.._..

زفرت بكل ضيق:يا قلبي عليك يا غزوول ..
أم تركي:لا تخافين تركي أكيد أنه الحين معها ..
أروى:ما فيها إلا العافية إن شاء الله سمعتي رنود تقول نزلة معوية بسيطة ..
فجر:مشكلة موب كذا المشكلة غزل حساسة بزيادة .. و عنيدة في سالفة المستشفى ..
جنى بكل ضيق:ايه و الله فـ هاذي صدقتي ..
أروى:ايه والله ساعة نقنعها ..!
ريناد:ما عليك من غزل الحين .. وش عندك تأخرتي و أنتي يوم تسكرين مني قلتي لي .. مسافة الطريق و أكون عندكم ..؟!
رجعت تبتسم فجر:زين ذكرتيني .. خلني أقولكم ع اللي صار ..
أم بدر:ما بغيتوا تفكونا من سالفة غزل .. تكلمي يا فجر وش عندك ..؟!
فجر بكل حماس:عبد العزيز يبي يخطب ..
أروى بكل حماس:أنا قايلته لـ بدا العرس فـ هالعايل موب قاضي إلا لما تفضى بيوتنا كلنا ..
فجر بكل لوم:عاد حرام عليك .. عبد العزيز كبر و يبي له وحدة تشيله ..
أم بسام:وش كبر .. حرام عليك أنتي بعد توه صغير ..!!
ريتاج:كل هذا موب مهم .. المهم هو حاط عينه على وحدة ..؟!
هزت رأسه بالنفي:لاء و هذا اللي محمسني أقولكم .. عشان تدورن له معي ..
أم تركي:المفروض تخطبين له وحدة من بنات أعمامكم أو عماتكم ..!!
أم بدر بكل ضيق:وش قصدك ..؟!
.."من مقامكم .. و على قد حالهم مثلكم .. – هذا كل اللي جا على بال الكل من دون استثناء ..
ام تركي و هي تنزل بيالة الشاي:هو صحيح أنها بتكون زوجة .. بس لازم تشيل البيت و تهتم فـ أبو عبدالعزيز الله يطول عمره .. بعد فجر نهايتها فـ بيت رجلها ..
أم بسام:وش تفرق لو خذت من أي حمولة =عايلة" ..
أم تركي:لا يا عمري القريبة بتصير أدرى .. و غير كذا أبو عبد العزيز بيصير قريبها عمها أو خالها بتهتم فيها ..
فجر و بعيونها نظرة تفكير:و أنتي الصادقة يا خالتي ..؟!
أم بدر:و الله و أنا وخيتك .. لا القرايب و الا البعاد يفرقون .. اللي فيه خير .. بيطلع منه من غير لا معرفة و لا قرابة ..
ريناد:ايه والله صادقة أمي ..
أروى:الحين البنت قالت لكم عشان تساعدونها .. تحيرونها أكثر ..!!
وقفت ريتاج:بروح أجيب الفاكهة عشان تمخمخون ع الموضوع ..
وقفت أروى معها:و الله بيمخمخون معها من غير شيء ..
أم تركي بكل عصبية:بنننت ..!
ابتسمت بانتصار و هي تبعد عن أمها ..

.._.._.._.._.._..

دق من جديد عليها .. مو قادر يحدد عدد المرات ..
بس قدر يعرف .. أنها تتجاهله عن عمد .. رمى سلطان الجوال بكل ضيق ..
و من دون قصد .. وصل الجوال لمرايا التسريحة و بثواني .. تناثر القزاز بالغرفة ..
..
من ثواني بس روق و هدت أعصابة سمع الصوت ..
و توجه تركي ركض لغرفة أخوانه ..
..
نزلت الملعقة من يدها .. و رفعت يدها الثانية على صدرها:بسم الله الرحمن الرحيم ..
..
صرخ تركي بكل عصبية:مجنون أنت ..!!!
سلطان بعصبية أكبر:أنت الحين وش تبي غرفتي و جوالي و أنا حر ..
تركي و نبرة صوته تعلا أكثر:و هذا تصرف واحد كبير .. حتى البزر ما يسوي كذا ..
سلطان:تركي اقصر الشر و اطلع برا ..
تركي:الله أعلم من اللي ناوي على شر ..
سلطان بكل تهديد:تركي ..!!!!
سحب نفسه بكل ضيق .. و توجه للدرج .. استوقفه تفكيره ..
و هو يذكر غزل .. و الأكل .. رجع للمطبخ بكل ضيق ..
صرخ فيها بكل عصبية:و أنتي ساعة لو انها ذبيحة خلصت ..!!
نزلت البيض المقلي فـ الصحن بكل توتر:خلصت .. خلصت ..
تركي بكل عصبية:يا الله الحقيني .. بالصينية لفوق ..
هزت رأسها بكل خوف:إن شاء الله ..
..
.
ثواني بسيطة .. دخل تركي لغرفته و دخلت غزل وراها بصينية الأكل ..
نزلت الصينة قباله و هو يجلس على الجلسة الجانبية فـ الغرفة ..
زفر بكل ضيق و هو يراقبها تقدم له الخبز ..
و بكل استغراب:موب جالسة تأكلين ..؟!
هزت رأسه بالنفي:شبعانة ..؟!
تركي بكل ضيق:شلون شبعانة و أنتي توك مرجّعه كل اللي فـ بطنك ..!!
ناظرته بكل خوف:مو مشتهية أكل .. و ما أحب أكل و أنا ما لي نفس ..
بنبرة صوت كلها حدة:اجلسي كلي ..
ناظرته بكل تردد ..
بنبرة صوت تزيد حدتها:قلت لك اجلسي كلي ..!!
تقدمت بخطوات هادية .. صوت تركي العالي مرعبها .. و بعد يعطيها نظرة حادة .. حست نفسها تعيش بكابوس رعب أما أنها تصحى منه أو يموتها ..
زفر بكل ضيق .. علامة على عدم الرضا .. على جلوسها من غير أي حركه ..
مدت يدها للخبز .. نزل نظرة على الأكل .. و بدا يأكل ..
رغم جوعه المميت لكن أعصابة المتوترة منعته من الاستمتاع بالأكل ..
لقمة .. ثنتين ثلاث .. حست غزل بكبدها تقلب عليها من جدد ..
حاولت تقاوم نفسها .. لكن الطعم الغريب اللي تحس بفمها .. يزيد لوعتها ..
تغيرت ملامح وجهها ..
لمحها .. و حس بها .. مع أنه طول الوقت منزل عيونه لكنه مركز فيها ..
رفعت يدها اليمين على بطنها و كأنها تحاول تمنع نفسها ..
حست بـ رغبتها فـ الترجيع تزيد .. رفعت يدها اليسار و غطت فمها ..
و بلحظة حست بضعفها .. ركضت للحمام ..
..
رمى الخبز بكل ضيق .. و حس بشهيته تنعدم ..
زفر بكل ضيق و هو ينثر أطراف شعره القصير لوراء و قدام ..
تنهد من الأعماق .."يا رب هاذي حالة ..!! إذا بداية الزواج كذا بكرة وش بيصير ..؟!" ..
وقف و مشى بخطوات هادية .. همس من ورا باب الحمام:غزززل ...!
تمضمضت للمرة العاشرة .. همست بصوت مرتجف:نعم ..؟!
تركي بنبرة أقرب للترجي:اطلعي البسي عبايتك خليني أوديك للمستشفى ..!
علا صوتها بدون أي مقدمات:لاء ما فيني شيء .. قلت لك تعب بسيط و يعدي ..
تركي بكل اصرار:لازم تروحين من أمس ما جلس شيء فـ بطنك ..!!
غزل بكل توتر:ما عليك بس أنوم و أصحى أصير أحسن ..
تركي:يعني النوم .. معجزة ..!!
غزل و صوتها يهدا:تركي خلاص قلت لك ما أبي أروح ..
تركي:طيب مطولة تكلميني من وراء الباب ..
فتحت الباب بكل هدوء .. و بعيونها نظرة خوف ..
ناظرها بكل لوم:عاجبك حالك ..؟!
غزل بنبرة ترجي:تركي الله يخليك .. ما أحب المستشفيات ...!
تركي بكل ضيق:لو أنه شيء طبيعي يمكن ..؟! .. لكن ..
قاطعته و هي تبعد:تركي خلاص لا تكبر الموضوع .. في دواء بأخذه و أنوم و إن ما نفع رحت بكرة للمستشفى ..
زفر بكل ضيق و هو يلف عليها:براحتك ..!
نزلت عيونها على الأكل:كمل عشاك ..
مد يده و سحب شماغه ..:لا خلاص خلصت .. أنا بطلع أقابل واحد من الربع .. مواعدة ..؟!
لبس الشماغ:و بعدها بمر أمي و أروى .. تبين شيء ..!!
هزت رأسها بالنفي:سلامتك ..
طلع و بعيونه نظرة لوم لـ غزل ..
زفرت بـ راحة و هي تسمع صوت الباب يتسكر ..
جلست على الطرف حتى تستجمع قوتها .. اللي حست بدقيقة انها خسرتها و بأي لحظة راح تنهار ..!

.._.._.._.._.._..

صب البنزين بكل دقة و حذر .. طلع سعيد من المطبخ و هو مكمل فـ صب البنزين ..
أشر له سالم يستعجل ..
رجع سعيد خطوتين لوراء لحد ما صار بجنب سالم .. همس:خلصت ..!!
همس له سالم:صبيت على الفرن و الغاز ..
سعيد:غرقته .. يا الله دورك تشب ..
أشر له يطلع:ابععععععععععععد ..
تراجع سالم خطوتين لوراء .. شب الكبريت ورماه من بعيد ..
ركض لبرا و هو يشوف خط البنزين اللي رسمه خوييه يشتعل ..
سكر الباب بكل قوته و ركض لسيارته ..
سالم و هو يحرك:هاه قاعد تصور ..
سعيد و بصوته نشوة انتصار:اييه ..
3 .. 2 .. 1 .. بدا يكبر حجم النار .. 3 .. 2 .. 1 انفجار هز البيت و صحى كل أهل الحي ..
سعيد بكل خوف:حركّ .. حركّ ..
داس سالم ع البنزين بكل قوته .. و بثواني صار مكان السيارة خالي ..
و الحريق خذا أغلب مساحة البيت ..

.._.._.._.._.._..

زفرت لوجين بكل ضيق و هي تدخل لـ بيتهم:كان نمتوا عندهم أحسن ..!!
أم بسام بكل ضيق:اللي يسمعك ما يقول أنك الظهرية داقة الصدر و مقترحة الجمّعة ..
لوجين بكل غرور:ساعة .. ساعتين موب من ثمان لـ 12 ..
ريناد و بصوتها نبرة خوف:عن أذنكم .. بدخل أشوف بسام ..
أم بسام و هي تراقبها:تصبحين على خير ..
ناظرت أمها بكل احتقار .. و لفت تكمل طريقها لفوق ..
..
طلعت أم بسام جوالها من الشنطة و دقت عليه ..
رنة .. ثنتين .. ثلاث .. رد بصوت مبحوح من النوم:ألوو ..
أم بسام بهمس:هااا .. جيت و خذيت اللي تبي ..؟!
سطام و هو يفرك عيونه:ايه يمة .. خلاص ..
أم بسام:و عسى بسام ما حس فيك ..!
سطام:شفته لكنه ما حس فيني ..
زفرت بكل راحة:زين .. أجل يا الله أتركك تكمل نومتك .. و أبي بكرة الصبح تقرير عن شغل شركتي ..!
سطام:وين الصبح .. لو أنك قايلة لي من بدري كان يمكن .. لكن الوقت متأخر ...
تدرين خلاص بكرة فـ الليل .. بس بعطيه السواق ..
أم بسام:خلاص طيب .. المهم يوصلني تقرير و بس ..
سطام:إن شاء الله ..
..
.
..
دخلت لـ غرفتها و هي تلم عبايتها .. ابتسمت براحة:السلام عليكم ..
من ثواني بدا يحس بالطفش و الملل يتملكة .. بس من سمع صوتها حس بالحياة ترجع له ..
ابتسم بسام:هلا و غلا ..
ريناد و بصوتها اللهفة و الشوق:أخبار حبيبي أكيد موب مبسوط و هو لحاله ..؟!
بسام بكل ثقة:و الحياة وش هي من غير ريناد ..
قربت منه و جلست قباله .. بكل عفوية مسكت يده و همست:الله لا يحرمني منك ..
حس بالكلمة تحرك مشاعر الحب داخله و ترجعه لذكريات قديمة ..
يمكن لو ذكرها قدامها يضيق صدرها .. لأنه جزء من الماضي الأليم ..
ناظرته بكل استغراب:وش فيك .. كنت تفكر فـ شيء أهم مني و شكلي خربت عليك ..
سحبت يدها و بكل لوم:آسفه قطعت حبل أفكارك ..؟!
اتسعت ابتسامته:للحين متسرعة و طايشة ..
بكل اندفاع:يعني أنت العاقل و الـ ..-رجعت تسكت و حست بكلامها اللي جاء بوقت غلط ..
رجع يبتسم و هو يتناسى كلامها:بكرة الصبح مسافر .. أنا و واحد من ربعي ..
ارتسمت نظرة حزن بعيونها:كذا فجأة و من غير مقدمات ..!!
بسام:السفرة كلها مفاجأة لك .. بس أرجع بتعرفين كل شيء ..
ريناد و الفضول يزيد بداخلها:و ليش ما تقول لي ألحين ..
بسام و بعيونها نظرة تفكير:وشلون تصير مفاجأة أجل ..!
ريناد كل إصرار:لمح طيب ..!!
هز رأسه بالنفي:ما ينفع .. أبيك تجهزين شنطتي .. و تحطين لي فيها ملابس أسبوع ..!!
ريناد بكل صدمة:أسبوع ..!!!!!
بسام:ايه .. شغل مهم و ما يتأجل ..
قاطعته و بصوتها نبرة زعل:خلاص .. خلاص ما يحتاج تبرر ..
زفر بكل ضيق:رنود حبيبتي ما له داعي الزعل أنتي كبيرة و واعية ..
بكل لوم:أنا موب قصدي أزعل على السفر .. بس انت صاير تأخذ كل القرارات لحالك .. من تزوجنا لحد الحين .. بحياتك ما شاورتني بشيء او حتى اقترحت علي شيء ..!!
بسام:صدقيني لما تعرفين بعدين بـ تفرحين لأنك ما عرفتي ..!
خذت نفس بكل راحة و ابتسمت:ما عليك الحين .. جوعان أكيد ما كليت شيء ..!
ابتسم بخبث:كليت من البسكوت اللي بدرجك ..
ناظرته بلوم:حلال عليك بس تراك بتشتري لي بداله ..!
اتسعت ابتسامته ..:ما عليك مني أخبار جنى ..؟!

.._.._.._.._.._..


الرد باقتباس
{[ اللهم نسألكـ تذللاَ لكـ فـ هب لنا تفضلاً منكـ ]}138
قديم(ـة) 21-03-2011, 03:39 PM
صورة همسة غــــرام الرمزية
همسة غــــرام همسة غــــرام غير متصل
©؛°¨غرامي فعال ¨°؛©

الافتراضي رد: قلوب تتراقص على انغام الألم / الكاتبة : ROoOnQ


.._.._.._.._.._..

هزت رجولها بكل توتر ..:رد يا عيسى رد ..
رجعت توقف و تروح و تجي بالغرفة .. و هي ما زالت لابسة عبايتها ..
..
ناظر شاشة جواله و ابتسم بكل استهزاء ..
محمد بكل استغراب:لوجين داقة و ما رديت عليها ..!
عيسى بكل برود:ما قلت لك بجيب رأسها يعني بجيبه ..
محمد:رد بس قبل لا تمسح رقمك ..
وقف:برد من غير ما تقول ..
محمد:على وين ..!!
ناظرة بطرف عينه و هو يبعد .. رفع السماعة:هلا و الله و غلا بحياتي ..
لوجين و نبرة الحزن بصوتها:وينك حياتي .. ليه تأخرت ما رديت ..!
عيسى:سوري يا عمري .. كنت مشغول المهم أخبارج ..؟!
لوجين بكل حسرة:وش بتكون أخباري و الزفت ريتاج تضحك و مبسوطة .. و أنا الحين أعاني من قلة الثقة منك ..!!
زفر بكل ضيق:خلاص يا حياتي أنا وياك رجعنا مع بعض مو مهم ريتاج ..
لوجين بكل غيض:هي خربت بيني و بينك و قالت لي أنك تكلمها و أنك ما تبيني و أنا بسبب هالشيء صرت ما أرد عليك .. يعني فرحان لأنها تسببت لك بالاهانة و سببت لي الجرح .. و أنا و أنت ما ندري ..!!
عيسى:خلاص اللي راح راح .. المهم أنا وياك رجعنا مع بعض ..
لوجين .. بكل إصرار:اسمعني أنا مستحيل أرتاح عقب اللي سوته فيني .. و أبي أرد لها الصاع صاعين ..!!
عيسى:وش بتسوين ..؟!
لوجين و نظرة الخبث بعيونها عكس نبرة صوتها الحزينة:قصدك وش نسوي ...؟!

.._.._.._.._.._..

رجع نواف يطلع لـ شقته بعد ما ركب الشنط فـ سيارته ..
..
داخل الشقة .. جوري بكل لوم:الله يهديك بس يا خالي خلك يوم زيادة ..!
أبو نواف و هو يشبع نظرة بشوفت حفيدة:وين يا بنتي .. ورانا طريق طويل فـ المشاكل لازم أروح أمهد الموضوع ..
جوري بكل ضيق:أدري إني غلط بينكم ..
رفعه راسه و بنبرة كلها هجومية:وش هالكلام يا أبوك ..؟! أنتي الحين زوجة ولدنا و أم حفيدنا .. لو اسمعك تعيدين هالكلام و الله لأزعل منك ..
دخل نواف و بكل خوف و هو يسمع كلمات أبوه الأخيرة:خير عسى ما شر ..
أبو نواف بكل لوم:تعال اسمع زوجتك وش تقول .. تقول أنها غلط و مدري وشو ..!! حذرها لا تقول هالكلام قدام الجماعة و إلا و الله لا يطبون فيها ..
ابتسم نواف:ما عليك يبه .. جوري حساسة شوي ..
جوري بكل خوف:ما قلت شيء ..!
اتسعت ابتسامة نواف و هو يلف على جوري:ما عليه بعدين أقول لك ..-تلاشت الابتسامة من على وجهه:دلال جهزت ..؟!
هزت كتوفها:مدري عنها ..!!
أبو نواف:رح استعجلها القطار بيمشي ثلاث و نص ..!!
توجه لغرفة راشد .. اللي احتلتها دلال الليلة الماضية ..
دخل بكل هدوء .. لقاها جالسة على طرف السرير .. لفت تشوف من دخل ..
و أول ما لمحت نواف ناظرته بكل احتقار و لفت وجهها بعيد عنه ..
قرب و جلس جنبها .. همس بعد تردد طويل:جاهزة ..؟!
ابتسمت بكل استهزاء:من جيت و أنا جاهزة للرجعة ..
زفر بكل ضيق:دلال .. اللي صار صار و انتهى .. و الموضوع موب فـ صالحك ..
لفت عليه و بكل عصبية:لعبت علي طول هالمدة .. و الحين بتذلني ..!!
نواف بكل ضيق:أنا موب قاعد أذلك بالعكس أترجاك .. بس ..
قاطعته:بس أنت استغليت الفرصة و خليت كل شيء ضدي ..!!
نواف:دلال لا تقولين كذا .. حتى لو كان كل شيء ضدك أنا معك مهما صار تظلين زوجتي و حبيبتي ..
تعمقت ابتسامة الاستهزاء بوجهها:زوجتك و حبيبتك ..!! .. حبيبتك اللي جابتك الولد موب أنا .. أنا بس كنت لعبة ..
قاطعها:أنتي اللي بحياتك ما فهمتيني .. بالبداية قلت لك خلينا نسافر و نحلل برا .. رفضتي .. حايلتك و قلت لك نروح نسوي فحص حمل و نأخذ علاج و نفس الشيء رفضتي و فوق هذا فهمتي الكل إن العيب مني ..!
دلال بكل ضيق:ايه العيب منك .. لأنك بحياتك ما حسستني أنك مهتم فـ الخلفة و ..
قاطعها من جديد:عشانك أنا من البداية عرفت أنه منك لكن ما حبيت أجرحك و حايلتك لكنك للأسف كل مرة تقلبين الموضوع ضدي و تتتصرفين بكل برود ..!
دلال:لو أنك قايل لي بكل صراحة كان طاوعتك ..
نواف بهمس:وقتها كنتي بتحسين بالذل عن حق و حقيق ..!!!
خلاص كلامه و وقف:أبوي برا ينتظرك القطار ما عاد بقي عليه شيء .. استعجلي ..
-زفر بكل ضيق و طلع من الغرفة ..
رفعت الطرحة على رأسها و طاحت من عينها دمعة قهر ما قدرت تقاومها ..

.._.._.._.._.._..

سحبت بنت عمها من بين الخدامات ..
أميرة بكل ضيق:الحين كل هالخدم و بتغسلين مواعين الغدااء ..؟!
زفرت نهى بكل ضيق:وش تبين مني ..؟!
أميرة:أبي أعرف وش صار أمس عند نوف .. لا أبوي و لا مشاريوه علموني ..!!
نهى:خلاص أنتي دارية دارية .. خليها بعدين ..!
أميرة بكل ضيق:وش بعدين تكلمي الحين ..
قطعت كلامهم:السلام عليكم ..!
أميرة بكل ضيق:و عليكم السلام ..
لمى:خلصت الأماكن واقفين تسولفون بالمطبخ ..!
بعدت نهى عن أميرة و توجهت لـ عند المجلى .. تغسل يدها من الصابون ..
أميرة:كل يوم أبوي يرجع من عند نوف .. و يقول كل اللي صار .. بس أمس كان ساكت هو و مشاري .. ؟!
لفت لمى على نهى:وش صار ..؟!
زفرت بكل ضيق و هي تنشف يدها .. :نوف ..
أميرة و لمى و بعيونهم نظرة اهتمام:ايه ..!!
نهى:وافقت على الزواج و السفر ..؟!
أمير بكل صدمة:احلفي .!!
ابتسمت لمى:صدق .. الله يبشرك بالخير ..
أميرة:بس وشلون ..!
هزت رأسها بالنفي:علمي علمكم .. طول الوقت ساكته و فجأة تكلمت و قالت أنها موافقة ..!
لمى:أكيد جلستها لحالها حلتها تفكر زين .. و أكيد أنها مقتنعة أنها خذت القرار الصحيح ..!
أميرة بكل ضيق:نوف مستحيل تستلم بهالسهولة ..
لمى بكل ضيق:أي سهولة و هي من وعت على الدنيا و هي ترفض و بس ..!
تنهدت نهى بكل ضيق:خلاص الموضوع انتهى .. ليش تتهاوشون ..؟!
زفرت لمى بكل ضيق:أمشوا نروح للتلفزيون أبرك ..
أميرة:أنا بطلع أشوف مشاري ...!!-خلصت كلمتها و طلعت من المطبخ ..
راقبتها لمى و بكل لوم:يعني لما تتسهل تصعبونها ..-هز جوالها فـ جيبها ..
طلعت تشوف من .. نفس الرقم من أمس .."سلطانة" ..

.._.._.._.._.._..

صرخت فيها بكل ضيق:وش قصدتس حنااا حرامية ..؟!
انقبض قلبها بكل خوف .. أول مرة تشوف خالتها أم عبد الرجمن بهاالعصبية ..
جمان بكل ربكة:موب القصد كذا .. بس استغربت وين اختفى جوالي فجأة ..
قربت سعاد بكل توتر:جمون حبيبتي باب البيت مفتوح 24 ساعة ما تدرين يمكن أحد من اللي جو يعزون تغافلوك و سرقوه منك ..؟!
أم عبد الرحمن بكل عصبية:يعني حارتنا حرامية ..!
سعاد بكل ربكة:موب كذا يمة بس ما تدرين .. أنتي نسيتي يوم عبود يسرق الزعفران من بيتنا من غير ما نحس ..
أم عبد الرحمن:اييييه صح ..-رجعت تناظر جمان بكل ضيق:عاد الحين الله أكبر مزعجتنا عند هالجوال كأنتس تربحين من وراها فايدة ..؟!
جمان بكل يأس:هو الخيط الوحيد اللي يوصلني لعمي ..!!
أم عبد الرحمن:عمتس لو يبيتس كان رد عليتس من يومين .. و يوم أنه درى عن أمك كان جا يسأل .. وش تحترين بعد .. خلاص أفهميها من نفستس ..
عمتس ما يبيتس ..
ناظرته بكل يأس:لا خالتي لا تقولين كذا ..!!
سعاد بكل هدوء:خلاص موضوع الجوال انتهى ..-لفت على جمان:اليوم محد جاء يعزي ..
وش رايك نطلع للسوق الخضرة نجيب مقاضي البيت و بنفس الوقت نشم هواء ..
أم عبد الرحمن:ايه طلعيها يمكن تهدا أعصابها شوي ..
ناظرت فـ خالتها بكل غرابة .. هي اللي كانت شابة نار و معصبة ..!!!
سعاد:يا الله روحي جيبي عباتك ..
مشت بخطوات هادية للغرفة ..
قربت سعاد من أمها:الله يهداك .. يمة .. خفي ع البنت ..؟!
أم عبد الرحمن و بعيونها نظرة خبث:بخف عليها إن شاء الله بس بعد ما أخذ اللي أبيه منها ..
سعاد:يمة وش تبين من البنت ..؟!
أم عبد الرحمن بكل ضيق:وش أبي منها يعني .. ملابسها اللي ما تسوا و إلا يداها الضعيفة اللي ما تعرف لـ شيء ..!!
سعاد بكل صدمة:للحين تفكرين تزوجينها أخوي ..
أم عبد الرحمن:و أنا وش مصبرني عليها غير كذا .. ما فيها أحسن منها لـ دحوم ..
سعاد بكل ضيق:يممممة .. ما يصر تزوجينها غصبن عنها ..
دفتها مع كتفها:اوص البنت جت .. لا تسمعك ..
جمان بكل استغراب:سعاد ما جهزتي ..
سعاد:هذا أنا رايحة أجيب العباية ..
ابتسمت لها أم عبد الرحمن بكل خبث ..
ردت لها جمان الابتسامة بكل براءة و الخوف يدب داخلها من نظرة أم عبد الرحمن لها ..

.._.._.._.._.._..

بعد السيجارة عن فمه و بنظرة كلها تأمل .. سعيد:تتوقع أنهم احترقوا ..
سالم و هو يطفي سيجارته:كل اللي شفته و شاك ..؟!
سعيد:مدري يمكن قدروا يطلعون ..؟!
سالم:أنا لو كنت واقف عند الباب ما تحركت كان احترقت وشلون باللي داخل البيت .. أنت شفت الانفجار بس .. لما وصلت النار للغاز ..؟!
سعيد بكل قلق:يا خوفي بكرة يجرجرونا ..؟!
سالم:وش دخلنا .. لا هم أهلنا و لا نعرفهم .. حتى اللي يبيننا نتمم السالفة له برا السعودية ..
سعيد:أخاف يجيبون بصمات و ما بصمات ..؟!
سالم:أقول ارتاح بس .. قال بصمات قال ..؟!
سعيد و هو يتناسى خوفه:طيب خويك ذا اللي طلب منك تحرق البيت ما قال لك متى بيحول فلوسه ..؟!
سالم و هو يشب سيجارة جديدة:لما أرسل له الصور ..
سعيد:أرسلتها ..؟!
سالم:لاء الليلة بطلع لـ كوفي شوب بعيد عن هنا أرسل لها الصور ..
سعيد:لهاا ..؟!
سالم بكل ربكة:لسكرتيرته .. و بعدين لا تركز .. أهم شيء فلوسك توصلك ..
سعيد و هو يريح ظهره على الكنبة:و أنا وش مصبرني عليك غير ذا الفلوس ..!
ناظره سالم بنص عين ..
سعيد:لا تناظر كذا ..
بعد نظره عنه و قلبه مليان كلام قرر يأجله لوقت استلام الفلوس ..

.._.._.._.._.._..

زفر بكل ضيق و هو يسألها للمرة العشرين:كم الساعة ..
رفعت عينها على ساعة الصالة:خمس و نص ..
تنهد بسام بكل ضيق:تأخر ..!!
ريناد بكل لوم:تأخر كثير شكل الرحلة الثانية بتفوتكم ..؟!
بسام:تفاءلوا بالخير تجدوه ..!!
ريناد بكل شماته:شفت لو قلت لي وش قصة سفرتك .. كان الله سهل عليك ..
بسام و أخلاقه قافلة:ريناد موب وقتك كلش ..؟!
زفرت بكل ضيق:وش فيك بسام . . من تأخر من أول دقايق و أنت قافلة معك و مو متحمل أي كلمة .. !!
تنهد بكل ضيق و اكتفى بالصمت جواب ..
ريناد:أطلب لك ذا العادل على الجوال مرة ثانية ..؟؟!
هز رأسه بالنفي:لا خلاص ..
رن الجوال .. ابتسمت:هذا هو ..
ابتسم براحة:عطيني اياه ..

.._.._.._.._.._..

مشطت شعرها بكل كسل ..
أروى و هي تراقب جنى بكل لوم:طول نهارك نايمة و للحين فيك نوم ..!!
جنى بكل ضيق:ما قدرت أنوم ..؟!
اروى بزعل:ايه الراحة و النوم ما يجي إلا فـ بيت عمي أبو بدر .. أما بيتنا ما فيه غير الأشباح و الكوابيس ..!
زفرت بكل ضيق:أروى .. حبيبتي .. و الله مو بيدي و بعدين لا تنسين بيت أبو بدر هو البيت اللي تربيت فيه و ريحة أمي باقية فيه ..
زفرت بكل ضيق:لا تقلبينها حزن و نكد ..!!!
جنى بكل يأس:لا تصدقين كيفك ..!
أروى و هي تجلس على طرف السرير:و الله إني خايفة عليك يا جنو ..؟!
جنى و هي تنزل الفرشاة:وش منه ..؟!
أروى:اللي بوضعك .. ينهارون يصارخون يصيحون .. و أنتي ساكته ..؟!
جنى سرحت بفكرها لثواني .."رميت نفسي على السيارة من غير ما أحس و دخلت غيبوبة تبين الماضي يعيد نفسه" .. خذت نفس:تبيني أغرق غرفتك مثل قبل أمس ..!
أروى:موب قصدي كذا بس تكلمي و فضفضي .. على الأقل ..
جنى و هي تقرب و تجلس جنبها:شكلك أنتي اللي متضايقة و تبين تفضفضين ..؟!
أروى:طفشانة من البيت .. و شايلة همك و هم غزل ..؟!
جنى:أولا العطلة توها فـ أولها مدري متى لحقتي تطفشين ..!! ثانيا أنا قدامك ما فيني إلا العافية .. و الأهم .. غزل .. وش فيها ..؟!
زفرت بكل ضيق:و الله يا جنو حالتها صعبة ما شفتيها امس .. و الله يضيق صدرك ..
جنى:من رجعت ما شفتها برا غرفتها .. شكلها تعبان حقيقي ..!
أروى:حتى تركي شكله بيتعب معها عكس ما توقعت ..!
جنى:ليش تركي وش فيه ..؟!
أروى:ما شفتي وجهه امس لما رجعنا للبيت .. واضح أنه مهموم و متضايق ..!
جنى:أروى .. تركي من يومه حياته شيء خاص .. و الحين تزوج يعني الخصوصية بتزيد ..
و حتى لو كانت زوجته صديقتك .. لا تحلمين أنك بتصيرين أقرب أو بيخلونك تدخلين بينهم ..
أروى بكل لوم:وش فيك أنتي أنا موب قصدي كذا أنا قصدي إني جبت الهمّ لـ تركي كأنه ناقص يعني ..!!
جنى:الحين غزل همّ ..!!
أروى:تعبانة طول الوقت و عنيدة ما تحب المستشفيات ..!!
جنى:أنتي اطلعي منها و خليها تدبر نفسها بنفسها ..
أروى بكل خوف:طيب وش رايك أطق الباب عليها ..!
جنى:تستهبلين .. تركي معها و الله لـ يطلع و يمسح فيك بلاط الممر ..
أروى بكل ضيق:اووووووف أنا أنزل و أزنّ على أمي تسفرنا أحسن من التفكير بغزل و تركي ..
ناظرتها بلوم:من البداية ..! ..
..
.
..
مرت من قدام باب غرفتهم ..
نفس الهدوء حول باب غرفتهم .. مخيم على جو الغرفة ..
جو مظلم و أنوار خافته ..
تركي و غزل ثنينهم نامين .. هاذي الفكرة الل كل واحد فيهم مأخذها عن الثاني ..
لكن غزل اللي نايمة على يسار السرير مو قاردة تغمض لها جفن من أمس ..
و تركي اللي على يمين السرير من الساعة ثلاث و هو يحاول يضغط على نفسه حتى يأخذ قيلولة .. لكن ما طاوعه رأسه ..
..
خذت نفس بكل راحة ... "يا ربي ما أبي أرجع للمستشفى ما أبي أكون بمكان يذكرني فيه .. – تنهدت بكل ضيق .."و شلون عاد لو شفته مرة ثانية .. أكيد مشاعري بتفضحني ..
..
زفر بكل هدوء بعد ما سمع صوت تنهيدتها .."من أمس و أنا حاس فيها .. تتنهد و بس و كأن هموم الدنيا كلها على رأسها ..
معقولة نتيجة التفكير اللي طلعت بها أمس تكون صحيحة .. – هز رأسه بالنفي ..
ليش ما أجرب أتقرب لها .. أكيد لو فيها شيء ما راح تسمح لي ..
..
بدون تفكير او حتى مقدمات .. لف تركي على غزل .. حوط جسمها الضعيف بذراعة ..
..
أكبر من الصدمة نزلت عليها فجأة .. لفت غزل و بكل تلقائية .. سحبت نفسها من حضنها و بعدت عن السرير ..
ناظرته بصدمة:تركي وش فيك ..؟!
رفع حاجب و بكل برود رغم احتراقه من الداخل:وش بسوي يعني أنتي زوجتي .. و أنا موب غريب عليك ..
غزل بكل هجومية و هي تحس بكلمات تركي تستفزها:انت انهبلت تبي تجي من هنا و الطريق ..- رجعت تسكت و هي تحس بتفاهتها و تفاهة الكلام اللي كانت بتقوله ..
نفض المفرش من على جسمه .. مشى بخطوات هادية لناحيتها ..
تراجعت بكل خوف ..
همس بكل ضبق و هو يحس بأنفاسها الحارة تلامس رقبته:و كل واحد يبي حقه يكون مهبول ..!
ارتبكت أكثر .. و حست بالدموع تتجمع بمحاجر عيونها .."لا تقرب أكثر .." ..
"خايفة .. ما تبين أقرب منها أكيد اللي أفكر فيه صح ..
لف و ضرب الكامدينة بقبضة يده بكل قو .."مستحيل تكون .." .. – نفض رأسه محاولة يأسه حتى يبعد الأفكار الشيطانية عن مخه .."استغفر الله العلي العظيم .. استغفر الله العلي العظيم" ..
حست بالدموع تخونها و تنزل .. مسحتها بكل سرعتها .. حتى ما يلمحها ..
نطق و هو يرص على أسنانه ..:جهزي نفسك الليلة بنسافر ..؟!
غزل بكل تردد:على وين ..؟!
تركي بكل حزم:مالك شغل نروح وين ما نروح .. جهزي نفسك و بس ..
همست بكل استسلامية:إن شاء الله ..

.._.._.._.._.._..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


.._.._.._.._.._..

أنوار .. خضراء .. حمراء .. زرقاء ..
تموج بـ المكان و صوت الدي جي .. يمنع الوآحد حتى من سماع صوت أنفاسه ..
تمايلت بخصرها النحيل بين الشباب و البنات ..
تحرر و حرية .. متعة و حياة هذا كل اللي يتملك البتول بهاللحظة ..
و أخيرا حست أنها عايشة .. ارتفع صوت ضحكتها بمجرد ما جميس ميل رأسه لها و همس لها ..
جرها بكل هدوء من على المنصة .. و نزلها لتحت ..
* James: You must stop here ..
*جيمس:لابد من التوقف هنا ..
AL.BTOL: IT IS STILL EARLY ..
*البتول و هي تترنح رغم أنها جالسة على الكرسي:ما زال الوقت مبكرا ..
James: No, but the late and much too ..
*جيمس:لا بل تأخر و كثيرا أيضا ..
* AL.BTOL: Do you want me I go back to prison to ..
*البتول بكل طفش:هل تريدني أنا أعود لذلك لسجن ..
* James: And do you want me to make me angry Mr. Mubarak ..!
*جيمس:و هل تريدني أن أجعل سيد مبارك يغضب مني ..!
* AL.BTOL: Are you afraid of it ..?!

*البتول و بصوتها نبرة استفزاز:هل أنت خائف منه ..؟!
* James: I do not fear, but a promise to him ..
*جيمس:ليس خوفا لكنه وعد قطعته له ..
AL.BTOL: What ..?!
البتول:ماذا ..؟!
* James: I promised early returns you time ..
*جيمس:وعدته بإرجاعك بوقت مبكر ..
AL.BTOL: Well .. I understand ..
زفرت بكل ضيق و هي تجر الجاكيت من على الكرسي:حسنا .. فهمت ..
*رمى الفلوس على الطاولة .. و رفع شنطتها و جاكيته معه و طلع وراها ..
" I expect it was time to perform the task"
فتح جواله .. و كتب مسج .."أتوقع أنه الوقت المناسب لـ تنفيذ المهمة" ..

.._.._.._.._.._..

واقفة بالمطبخ تجهز العشاء رغم أنه بدري بس ما حبت تجلس فاضية ..
نادتها الشغالة من الصالة ..
طلعت ريتاج:خير وش فيك ..؟!
..:ماما تلفون فيه واحد يبي أنت ..؟!
ريتاج و هي تقرب:قصدك وحدة ..؟!
..:لا ماما واحد ..؟!
ريتاج بكل ضيق:خلاص طيب روحي و أنا بشوف ..
رفعت السماعة بكل خوف:من ..؟!
فيصل:هذا أنا .. طاحت يدي و أنا أدق على جوالك ..
همست بكل خوف:مجنون أنت .. ليش تدق على البيت ..؟!
فيصل و الاستهزاء بصوته:لي أخوك يراقب تلفون البيت بعد ..!
ريتاج بكل ضيق:لاء .. بس ما أبي مشاكل ..!
فيصل:أنا ما راح أطول هو سؤال و أبي جوابه ..؟!
ريتاج:قول يا الله ..!
فيصل بعد تردد واضح:تعرفين واحد اسمه عيسى ..!
ريتاج بكل صدمة:هااه .!
بكل ضيق:من قال هااه سمع ..!!
ريتاج بعصبية:أنت تشك فيني يا فيصل ..!
..
.
..
قبلها بدقايق .. دخل مع باب المطبخ ..
بدر و هو ينزل الأغراض:وين ماما ..
سليمة:ماما يطلع مع بابا ريان ..؟!
بدر و هو معقد حواجبه:وين يروح ..؟!
سليمة:ما يدري وشو هذا .. بس هو يروح مع ماما أم تركي و بنته أروى ..
بدر::ايه صح .. عزيمة بنتهم .. طيب ريتاج راحت بعد ..؟!
..:لا ما يروح .. ماما ريتاج فـ الصالة يكلم واحد ..؟!
بدر يحاول يستوعب:وحدة من صديقاتها ..؟!
..:لا واحد .. يمكن يكون يبي بابا او ماما ما يدري أنا ..
دخل مفاتيح سيارته بجيبه و هو يطلع للصالة:خلاص خلاص ..

.._.._.._.._.._..

ياسر بكل ضيق:ما أبي أنزل تحت .. نزلتي لتحت تضايق أبوي و زوجته و الكل ..
لمى بكل لوم:من اللي قال لك هالكلام ..؟!
ياسر و هو ينزل عيونه للأرض:محد . بس كل مرة أنزل لتحت .. أبوي يتعب و هو ينزلني و عبد العزيز بدا يطفش من شيل الكرسي ..
حتى خالتي .. تطفش من كثر ما تنتظرنا بآخر الدرج ..
لمى بكل ضيق:موب صحيح .. لو أنهم ..-
قاطعها دخلت أخوها عبد العزيز .. بكل حماس:يا الله عزوز أبوي يقول وينك ..؟!
لمى بكل بلوم:يا الله حرك كرسيك و إلا تعودت ع الدف ..
ناظر فـ أخوه بكل أسى:خلاص بجي ..
عبد العزيز:يا الله قدامي ..
حرك عجلة الكرسي بيده و طلع لبرا ..
زفرت بكل راحة .."والله العيشة هناك أبرك ..!" .. لفت على جوالها ..
"أمي صدقت دور المصدومة و الجلسة فـ مستشفى عجيتها ..!..-زفرت بكل ضيق و هي تلمح رقم سلطان على الشاشة .."لازم أرد و حط حد لهالموضوع .."
رفعت السماعة:ألو ..
سلطان بعد ما فقد الأمل:لمى ..!
لمى بكل هدوء:ايه لمى ..!!
سلطان بكل لوم:أخيرا حنيتي علي و رديتي ..؟!
لمى بكل ضيق:سلطان خلاص .. أتوقع قراري وصلك يعني اللي بيننا انتهى ..!
سلطان:ليش يا لمى ليش تسوين فيني كذا ..؟!
لمى:ما سويت إلا صح ..
سلطان بصوت مخنوق:صح ..!! وين الصح فـ إنك تتركيني و تبيعيني و أنا شاريك ..-سكت لثواني و رجعت يتكلم بنبرة كلها استهزاء:الظاهر الجلسة فـ بيت جدك رجعت لك ذكريات الحب الأول ..
زفرت بكل ضيق:لا حب أول و لا أخير .. سلطان أنت فكرت بحياتني مستقبلنا كيف بيكون ..!
سلطان:أي مستقبل أي حياة ..؟! .. أنتي أنهيتي كل شيء ..
لمى بكل إصرار:لمصلحتك و لمصلحتي ..!
سلطان:أي مصلحة هاذي اللي تبعدنا عن بعض ..!
لمى:سلطان لا تصير متهور ... بأسلوبك الهجومي هذا ما راح أقدر أشرح لك ..؟!
خذا نفس محاولة يأسه حتى يهدي أعصابه:وش تبين تفهميني .. قرار تأخذينه لحالك و تعلنينه عند الكل .. و أنا آخر من يعلم .. و فوق هذا من أمس و أنا أدق عليك و طول الوقت تسكرين السماعة فـ وجهي ..!
و تقولين أشرح .. وش بقي تشرحينه ..؟!
زفرت بكل ضيق:اللي صار صار و انتهى تبيني أشرح لك الأسباب مستعدة لكن إذا مطول بلهجة اللوم و العتاب أنا ما عندي وقت و كل العيون علي ..
زفر بكل ضيق:يا الله اطربيني و ش عندك ..؟!

.._.._.._.._.._..

نزلت فناجين القهوة .. ليان بكل تردد:عاد أنا موب مرة مع القهوة التركية ..!
ابتسم و هو يمد يده:ما عليه أي شيء يطلع من يدك حلو ..
راقبته بكل خوف و هو يرفع الفنجال و يشرب منه ..
رشفة .. توقف صوتها بالنص .. تغيرت ملامح راكان و هو يبعد الفنجان ..
ابتسامة استهزاء حاولت تكتمها على قدر ما تقدر ..
راكان و هو ينزل كاس الموية:ما كأنها مره شوية .. !!
ناظرته بكل خوف:قلت لك ما أعرف لها ..!
راكان:طيب قومي جيبي السكرية من على الطاولة ..
مشت بكل هدوء و جابتها لعنده .. جلست و نظرة تفكير ترتسم بـ عيونها و هي تتأمله يزيد سكر فنجانه ..
.."من أسبوع بس ما كنت قادرة أقول له كلمتين على بعض .. على طول معصب و مزآجه متقلب ..! ..
زفرت بكل راحة .."يا الله لك الحمد .. لأنك طلعت تركي من مخي و خلـ ..
استوقفت نفسها لـ ثواني .."موب صحيح للحين أفكر فيه ..! .."
ارتسمت نظرة حزن بعيونها .."أدري تفكيري به خيانة .. يا رب أنساه ..
قطع تفكيرها و عيونه ع القهوة:وش رايك نطلع وقت الغروب ..؟!
ليان:وش معنى ..؟!
راكان و ابتسامة ترتسم على وجهه:أحلى شيء فـ البندقية وقت الغروب .. ذرة من عجايب رب العالمين ..
ردت له الابتسامة:خلاص على مزآجك ..
راكان:و أنا ليه أسألك .. أهم شيء تكون لك نفس بالطلعة ..
ابتسمت:أنا ما عندي مانع .. بس ما أعرف الأماكن هنا حتى أحدد .. !!
راكان:خلاص .. خلك جاهزة ..-زفر بكل ضيق .. و طيفها يمر بخياله .. من بعد ما حس أنها نساها و بعدت عن خياله الليلة الماضية ..
فهمت نظرة الحزن اللي بعيونه لأنها موب غريبة عليها .."كلنا مجروحين و كل واحد يداوي جرحه نفسه ..! " ..

.._.._.._.._.._..

قمة الهدوء تملا شقتهم .. الصالة .. المجلس .. غرفة رشود ..
حتى غرفة النوم نفسها ..
و عكس هالأجواء داخل المطبخ ..
زفرت بكل ضيق:نواف قلت لك أجل الموضوع شوي ..؟!
نواف بكل ضيق:شوي لـ متى يعني ..؟! أبوي و دلال على وصول للشرقية .. نص ساعة بالكثير و العايلة كلها تعرف ..
جوري بكل توتر:نواف ليش أنت كذا ..؟!
نواف بكل عصبية:أنتي اللي ليش متقلبة كذا .. اللي يشوفك ما يقول أنك أنتي اللي من شهرين مزعجتني و تبين أهلي يعرفن عنك ..!
جوري:هذا أنت قلتها من شهرين .. الحين كل شيء تغير ..
نواف:ما تغير شيء الشيء ..! الوحيد اللي تغير أنها تسهلت ..!
زفرت بكل ضيق:نواف أنا مستحيل أرتاح قبل لا أعرف وش معنى اللي قالته خالتي ..!
نواف:يوووه منك .. انا تعبت معك .. يوم تبين و يوم ما تبين .. يوم مرتاحة و يوم متضايقة ..
قاطعته:اليومين اللي راحوا .. هديت نفسي بالغصب عشان أبوك و زوجتك ..
تنهد بكل ضيق:كلمة و ما بعدها نقاش .. نهاية الأسبوع أنا وياك ماشين للشرقية ..
جوري بكل لوم:نوااااف ..!
نواف:قلت لك كلمة ما بعدها نقاش ..-طلع من المطبخ .. و تركها لحالها تتخبط بأفكارها المضطربة ..

.._.._.._.._.._..

طق الباب و دخل بكل هدوء ..
مع أن صوت الطق ما لفت انتباهه لكن بمجرد ما انفتح الباب .. رفع رأسه بعد ما كان غرقان بالأوراق ..
ابتسم مياف و هو يدخل عند أخوه الكبيرة محمد ..
وقف مصدوم:مياااف .. – ابتسم له ..
قرب منه:آسف ما خذيت منك موعد قبل لا أجي ..
محمد:أنت تجي بأي وقت ..-نزل عيونه على ساعته ..:الله 11 ..! المفروض الشركة مقفلة الحين ..!! ..-رجع يرفع عيونه:لو ما كان عندي شغل كان ما لحقت علي ..
مياف:ما صحيت إلا من نص ساعة عشان كذا جيت متأخر .. الحمد لله أنك ما طلعت ..
رجع يجلس و هو يأشر له على الكرسي:حياك أقعد ..
جلس بكل هدوء:على كذا بعطلك ..
محمد:لا عادي .. عندي وقت كثير يمديني أخلص فيه هالأوراق .. بس أنا أحب أكمل شغلي فـ الشركة .. يعني هدوء و تركيز أكثر ..
تلفت حول و هو يخطف نظراته حول مكتب أبوه:هذا مكتب أبوي ..
محمد:ايه اكيد .. المكتب الرئيسي ..-قرب جسمه لقدام و بكل حماس:ها بشر وش سر هالزيارة ..
مياف بعد تردد كبير:محمد أنا قررت .. أرجع مثل قبل و أحسن ..
محمد بكل حماس:حلو و حياك بأي وقت فـ شركة أبوك ..
مياف:لاااا .. وين أنت تعرف نخصصي بعد عن التجارة ..!!
محمد:بترجع للمستشفى ..؟!
مياف:ما درت سبع سنين و تغربت عشان فـ الأخير أشتغل بشيء موب من تخصصي ..!
محمد بكل يأس:خلاص براحتك ..
مياف:ما عليه أنا من عمر ما لي فـ التجارة .. سليمان و عبد المجيد موب معك ..؟!
محمد بكل ضيق:إلا بس وجودهم و العدم واحد .. على طول متأخرين و يأجلون الشغل ..!!
مياف:عاد أنت شد عليهم .. الحين أبوي مو موجود و أنت محتاجهم ..!
محمد:ما عليك منهم .. المهم ترجع مثل قبل و يا ليت ترجع البيت بعد ..!!
مياف بكل إندفاع:لاااء .. مستحيل ..
زفر بكل ضيق:و ليش مستحيل ..!
مياف:أنت تعرف موقف أمي اتجاهي ..
محمد بكل ضيق:أمي تتغير هي فـ الأخير أم .. و بعدين يمكن القعدة معها تلين قلبها ..!
هز رأسه بالنفي:أمي بتكون أكبر عقبه فـ طريقي .. أنا أبي أنجح و أرجع مثل قبل عقب راح أفكر فيها ..
تنهد بكل ضيق:الله يهديك بس يوم أنك تفتح سالفة زواج أبوي معها ..!
مياف:ما كنت قادر أسكت على الغلط ..!
محمد:كلنا كنا دارين .. بس وش بيدنا نسوي .. أبوك تزوج و اللي تزوجها راضية معه .. أنت ليش تدخلت مدري ..؟!
زفر بكل ضيق:ع العموم أنا جايك عشان هالموضوع ..!
ناظره محمد بكل ضيق:للحين فيك رجاء لهالسالفة ..!!

.._.._.._.._.._..

من صحى و هو برا البيت .. من يومين بس تزوج ..
و ما تغير شيء بحياته غير هموم زآدت فوق همومة ..
زفر تركي بكل تعب و هو يرمي نفسه على أقرب كرسي .. من عند الباب ..
علا صوته:سنتياااااااااااااااااااا ..
جت لعنده ركض:نعم بابا ..!
تركي:وين ماما ..؟!
سنتيا:ماما أنت و إلا زوجة مال أنت ..
تركي:تستهبلين أنتي ماما يعني أمي زوجتي اسمها غزل و بس ..!!!
سنتيا بكل خوف:ماما يطلع مع أروى يقول يروح عزيمة بس مدري ايش ..!
تركي:غزل هنا ..؟!
سنتيا:ايه بابا هي واجد تعبان ما يقدر يطلع من الغرفة ..!
زفر بكل ضيق:طيب من فـ البيت غير غزل و أنتي ..؟!
سنتيا:بابا أنت يطلع من عصر ما يرجع .. و بابا عامر ما يرجع من أمس .. بس بابا سلطان تحت فـ قبو ..
بكل عصبية و هو يوقف:قلت لك من فـ البيت ما قلت عطيني تقرير عن العايلة ..!
سنتيا بكل خوف:سوري بابا .. أنت يبي شيء ..
تركي بكل ضيق و هو يسحب شماغه:سديتي نفسي الله يسد نفسك .. فارقي عن وجهي ..
سحبت نفسها كل هدوء و ما نطق بأي كلمة زيادة من الخوف ..
تنهد بكل ضيق و هو يجر رجوله لفوق ..
..
جالسه على طرف السرير يدها على بطنها .. و عيونها ع البسكوت الموجود على طرف الكامدينة ..
"يا ربي جوعانة .. بس إذا كليته ما راح أقدر أتحمل و أراح أرجعه طعم الـ.."قطع تفكيرها صوت الباب ينفتح ..
رغم أنه انفتح بهدوء لكنه افزعها .. وقفت و هي تلف جسمها حتى تشوف من اللي دخل عليها ..
ناظرها بكل استغراب و هو يسكر الباب ..:وش فيك ..؟!
هزت رأسها بالنفي و بكل ربكة:ممممممم ما فيني شيء ..!
رفع حاجب و هو يشوف الخوف بعيونها:شايفة جني قدامك ..؟!
غزل و خوفها يزيد:كنت سرحانة وقت مممما دخلت عشان كذا خفت ..
رمى شماغه على طرف السرير .. و تقدم لها ..
تراجعت خطوات لوراء ..
حس بالعصبية و التوتر .. ترجع له من جديد ..
..:أنتي و بعدين معك ..؟!
غزل وصوتها يختنق:وش سويت لك ..؟!
تركي و خطواته تصير أطول و المسافة بينه و بين غزل تقصر:من أول يوم دخلتي فيه هالبيت و أنتي تعبانة .. لا أكل و لا شرب و لا حتى نوم مثل الناس ..
غزل بكل توتر:أدري قاعدة أتعبك معي .. بس صدقني مدري وش فيني ..؟!
خطوة وحدة زيادة و صار مقابل لها .. الوجه بالوجه ..
موجة أفكار جنونية تجتاحه من جديد .. بعد ما تخلص منها و هو ينزل السيارة ..
لكن بمجرد ما التقت عيونه بعيونها الذبلانة و نفس الأفكار رجعت له ..
"مستحيل تكون ..!! .. وشلون .. أنا ما لمستها و مستحيل أشك بتربيتها ..!
بس كل بنات هالأيام .. يسون النون و ما يعلمون ...
نزل عيونه للارض .. غمضهم .. لعل و عسى يتوقف مخه عن هالتفكير ..
لكن .."قبلها ليان .. كم صار لنا نحب بعض من بيتوقع بيوم من الايام أنها تخوني و تتخلى عني ..
رجع يرفع عيونه و شرارة الشر تطاير من عيونه .."كلهم مثل بعض .. خاينات و كذابات و ما لهم أمان ..
همس بصوت كله غيض:كلكم مثل بعض ..
ارتبكت و رجفة أطرافها تزيدة خوف:تركي وش تقول ..
شدها مع ذراعها و همس بكل غيض:أقول الحين بعرف وش السر وراك ..؟! – جرها وراه .. سحب عبايتها من على المعلاق و طلع لبرا غرفته و هو ما زال يجرها من ذراعها وراه ..
غزل و هي تحس بالدنيا تدور به .. بسبب التعب:تركي وش فيك .. وين موديني .. تركي .. تركـ..-ما قدرت تكمل كلامها و هي تحس بأنفاسها راح تنقطع بسبب نزلتها السريعة من الدرج ..
همس و هو يفتح الباب:تبين تعرفين وين بوديك الحين بتعرفين ..؟!
رماها ف سيارته و رمى عبايتها عليها .. ركض لجهة السواق و هو يطلع مفاتيح سيارته من جيبه ..
خانتها دموعها و هي تحس بكل جزء بجسمها يرتجف .. بصوت مخنوق:تركي وش بتسوي ..؟!
لف عليها و بنبرة حادة مثل نظرته:البسي عبايتك ..
عدلتها عليها من دون ما تنتبه كيف شكلها:تركي الله يخليك رد علي وين موديني ..؟!
حرك السيارة .. و بنظرة كلها كره و غيض لـ غزل:بحط نهاية لـ هالموضوع ..

.._.._.._.._.._..
نهآآية الجزء ..
ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الـ|[28]|ـثامن و العشرون ..
..
.

حرك السيارة .. و بنظرة كلها كره و غيض لـ غزل:بحط نهاية لـ هالموضوع ..
خذت أنفاسها و راقبت الطريق بكل هدوء ..
دقيقة .. ثنتين .. ثلاث .. بدا الجو يهداء بينهم ..
ناظرت الطريق بكل استغراب .. "وين بيوديني .. حتى ما في أثر لأي مستشفى ..!" ..
زفر بكل ضيق .. و هو يستعيد توازنه و عقله ..
"لو وديتها المستشفى نتيجة التحليل بتطول ... وين أروح معها عقبها ..
وإذا طلعت حامل وش بيدي أسوي .. مستحيل أفضحها .. بس سهل أأدبها ..
أصلا إذا طلعت كذا زواجي منها باطل ..!!! ..- تنهد بكل ضيق وتفكره بضيق به ..

.._.._.._.._.._..

همست ريتاج بكل غيض:اسمعني .. إذا أنت شاك فيني ترانا للحين أنا وياك ع البر ..
قاطعها:ريتاج لا تقلبين السالفة علي و تسـ ..
قاطعته:أنت اللي لا تلعب بالسالفة .. أنا واثقة بنفسي .. بس المشكلة الحين عندك .. أنت اللي موب واثق فيني ..!! .. و إذا فـ قلبك ذرة شك .. أنا مستعدة أنهي السالفة ..
أو أنت تراجع عن قرارك .. أنا قاعدة فـ بيت أهلي بكرامتي و عزت نفسي .. و عن أذنك لأني موب مستعدة أجيب لنفسي الشبهة ..! ..-سكرت الخط قبل لا تسمع رده ..
..
طلع بدر من المطبخ و بكل عصبية:ريتاجوه من كنتي تكلمين ..!
زفرت بكل ضيق:وش تبي أنت بعد ..!
بدر و دمه يفور زيادة:تستهبلين معي ..؟!
خذت نفسي:واحد داق بالغلط .. –بعدت عن التلفون:مو مصدقني أرجع دق عليه تأكد ...!
ناظرها بنص عين:طالبك بالأسم ..؟!
ريتاج بكل هدوء أعصاب:موب صحيح قال يبي أي وحدة من اللي فـ البيت .. على أساس أنه البيت اللي يبيه ..!
زفر بكل ضيق .. هدت نبرة صوته .. لكن نبرة الشك ما زالت واضحة بـ صوته:و إذا دقيت ..
زفرت بكل ضيق و هي تتوجه للمطبخ:قلت لك دق تأكد ..
لف عليها:تعالي هنا ..
لفت عليه:أي أوامر بعد ..!!
بدر:ريان وينه ..؟!
ريتاج:طلع من العصر قال بيروح مع عامر لأنه كاشت مع أخوياه فـ البر .. !!
بدر:و أبوي ..؟!
ريتاج:مدري .. بس الظاهر طلع مع ربعه بعد ..!
بدر:طيب استعجلي بالعشاء لأني ما تغديت ..
زفرت بكل راحة و هي تتوجه للمطبخ:إن شاء الله ..-ابتسمت بانتصار ..
"الحمد لله أنه صدقني و ما رجع يدق ..!"

.._.._.._.._.._..

نطق أخيرا بعد ما كان مجرد مستمع:وش هالكلام التافه اللي قاعدة تقولينه ..
لمى بكل ترجي:أنا كنت حاسة أنك بتقول كذا لأنك متسرع و ..
قاطعها:متأكدة إني بقول كذا لأن كلامك فعلا تافه و ما له أي معنى ..
لمى بكل لوم:سلطان الله يخليك أفهمني ..
سلطان:وش أفهم بالضبط .. مستقبل و شك .. و ماضي .. وش هالخرابيط أساسا ..
وقفت:سلطان أنا بررت لك و قلت كل اللي عندي .. موب مستعدة أكرر كلامي و صدقني رآح يكون الصح ..
و أنا مضطرة أسكر .. الكل ينتظرني تحت ..
زفر بكل ضيق:طيب يا لمى .. سكري بس تحملي نتيجة قرارك لحالك ..!
لمى بكل خوف:سلطان ..!!
زفر بكل ضيق و عجز يلاقي كلمة أخيرة يقولها لها .. سكر الخط فـ وجهها ..
و تمنى لو يقدر يغرق نفسه فـ المسبح اللي قدامه .. حتى يرتاح من اللي هو فيه ..
لكنه يدري وش نهاية هالشيء ..!

.._.._.._.._.._..

*صرخ من وراء السماعة بكل ضيق:هل أنت مجنون ..؟!
..
*جميس:و ما الجنون في فعل ذالك ..؟!
..
*مبارك:إذا فعلت هذا بـ هذا الوقت سـ يشك الجميع بك فـ أنت آخر من خرج معها ..!
..
*جميس:ذهبنا إلى البار و ضيعتها ..!
..
*ابتسم باستهزاء:و هل تعتقد أن الشرطة الجنائية سـ تنقتنع بحجتك ..!
..
*زفر بكل ضيق:حسنا .. سأعيدها حالا ..
..
*مبارك بنبرة تحذيرية:لا تفعل ذالك مجددا .. انتظر مني الأشارة فقط ..
..
*جيمس بخيبة أمل:حسنا ..
..
.._.._.._.._.._..

من دخلت من نص ساعة على أختها و مو قادرة تناقشها بأي شيء ..!!
عدلت بلوزتها بكل تعب .. همست نوف بصوت مبحوح:متى بيطلعوني ..؟!
زفرت نهى بكل ضيق:الدكتور قال متى ما حس أنك مرتاحة و مستحيل تنهارين من جديد راح يطلعك ..
نوف بقلة صبر:يعني بعد كم يوم ..؟!
نهى:أي يوم قصدك بعد كم أسبوع ..!
زفرت بكل ضيق:طيب أنا خلاص وافقت على الزواج وش يبون مني ..!
بكل عصبية:وش دخل الزواج فـ جلست المستشفى و إلا أنتي وافقتي عشان تطلعين من هنا بس ..!
تنهدت بكل ضيق:موب قصدي بس حسبت عمي هو اللي يبيني أجلس هنا ..
نهى:موب على كيفه الدكاترة هم اللي يحددون جلستك من طلعتك ..!
زفرت بكل ضيق وفضلت الصمت على كل شيء ..
..
تكلمت بعد دقايق صمت و علامات الاستفهام بعيونها:ليش وافقتي ..؟!
نوف بكل برود:موب هذا اللي تبغونه ..؟!
نهى:أنتي تعرفين أننا كنا بنسوي أي شيء عشانك ما تبينه ..
ابتسمت باستهزاء:عمي كان بيسفرني مع ولده غصبن عني و أنتوا تتفرجون ..؟!
نهى:من قال .. أصلا عمي وافق على تأجيل الزواج .. عشاننا رفضنا ..
تعمقت ابتسامة الاستهزاء بـ وجهها:هذا أنتي قلتيها يأجل موب يلغي ..!
زفرت بكل ضيق:اليوم يتأجل بكرة يتكنسل ..
نوف بكل يأس:أحلام مستحيل تتحقق ..!
نهى:مو حلم وا ..
قاطعتها:خلاص النقاش فـ هالموضوع انتهى ..
نهى:ما أنتهى دامك مو مقتنعة بقرارك ..؟!
نوف:و من قال كذا ..؟!
نهى بكل لوم:أنتي .. قاعد تلوميننا و كأننا اللي أجبرناك توافقين ..!
"سكوتكم .. و رضاكم لحاله أكبر دليل على أنكم تجبروني .."تنهدت بكل ضيق .. و فضلت الصمت .. على نقاش عقيم بالنسبة لها ..

.._.._.._.._.._..

صرخ عامر بكل عصبية:مجنون أنت ..؟!
سلطان بكل ضيق:عويمر حل عن سماي أحسن لك ..؟!
عامر:قسم باله مخك و لا مخ مبزره ...!
دخلت أمهم عليهم بكل ضيق:و بعدين أنت وياه ..؟!
عامر بكل عصبية:شوفي ولدك وش مسوي كاسر المرايا .. و معصب ليش أسأله بعد ..!!
أم تركي:خير .. خير إن شاء الله .. ليش كاسر المرايا ..
زفر بكل ضيق:كسرتها من غير ما انتبه ..!
عامر:لا يا شيخ .. مرايا طول بعرض ..
سحب مفاتيح سيارته و جواله:تدرون أنا الغلطان جالس لكم فـ هالبيت و إلا على آخر عمري أتشارك مع هالبزر بغرفة ..؟!
أم تركي و هي تراقب ولدها يطلع:سلطاان . سلطااان أرجع .. سلطااان ..
طلعت أروى من المطبخ .. و توجهت ركض لغرفة أخوانها:خير يمة وش صاير ..؟!
أم تركي بكل لوم:أخوك استخف و ما عاد بقي فيه ذرة عقل ..!!
عامر بكل ضيق:من نزلنا لتحت و هو مستقوي و قاعد يفرد عضلاته علي ..!
أروى:إلا و أنت الصادق .. من درى عن رفض لمى و هو يمشي مثل المجنون ..
أم تركي بكل عصبية:بس أنت وياها .. كل واحد ينثبر فـ غرفته و ما أبي اسمع أي حس فـ هالبيت ..
ناظرت أمها بطرف عينها .."تطلع حرتها فينا ..!" ..
عامر يحاول يكتم غيضه .. بكل هدوء:طيب أنا أبي أرتاح ..
طلعت بكل هدوء .. و قررت ترجع لـ غرفتها .."الجلسة مع جنى أبرك" ..
استوقفتها أمها و هي بنص الدرج ..:أروووى ..
لفت عليها و بكل برود:نعم ..؟!
أم تركي:شوفي تركي و زوجته .. صحوا و إلا توهم ..
أروى:أمس ولدك و زوجته ما ناموا فـ البيت ..
أم تركي بكل صدمة:نعم ..؟!
أروى:لما رجعنا .. لقيت باب غرفتهم مفتوح .. سهرت أنا و جنى للفجر ما رجعوا ..
أم تركي:سألتي جنى عنهم ..؟!
أروى:جنى وش دخلها ..؟!
أم تركي:هي ما كنت فـ البيت يوم كنا رايحين لـ استقبال بنت خالتك ..!
أروى:لاء .. أول ما طلعنا هي طلعت راحت لفجر ..
أم تركي بكل لوم:و ليش ما تستاذن أو تعلمنا على الأقل ..
أروى:هي قالت لي قبل لا نطلع بس ما جت مناسبة حتى أقول لك ..!
أم تركي:طيب .. طيب خلاص فارقي ..
زفرت بكل ضيق و كملت طريقها لـ غرفتها ..
..
.
تنهدت .."يا ربي ذا الولد بيشيب بي .. حتى عقب ما تزوج ما ارتحت ..!
معقولة يكون سافر ..-نفضت رأسها .."مستحيل .. بس هو قال لي قبل أمس أنه بيروح يحجز .. أمدااه .. !!
زفرت بكل ضيق و هي تجلس على أقرب كرسي لها .."الناس تكبر عيالها و ترتاح و أنا كل ما كبروا زاد همهم ..!" ..

.._.._.._.._.._..

صرخت و هي توقف على فراش سعاد:لااااااااء ..
لحقته سعاد بكل سرعته و بضربة وحدة بـ الشبشب قضت على الصرصور ..
عقدت جمان وجهها بكل قرف:وين طلع منه ..؟!
ريحة جسمها على الفراش:الله يهديك بس هم عايشين بيننا ..
جمان و هي تجلس قريب منها و عيونها تشتغل ردار ع المكان:لا بيتنا ما فيه زي كذا ..
ناظرتها سعاد بكل استغراب:عاد أنتوا عايشين فـ حي ** .. حينا أحسن من حيكم ..!
زفرت بكل ضيق .."حيكم أحسن من حينا بس بيتنا أنظف من بيتكم .." ..
سعاد بكل لوم:خسارة و الله كل ما جت أمي بتزوركم أزنّ عليهم تأخذني بس ما يصير نـترك البيت فاضي ..
جمان و نظرة الاشمئزاز بعيونها:طيب ما ترشون مبيدات ..؟!
سعاد:وين نرشها ..؟!
جمان:فـ بيتكم ..؟!
سعاد بكل ضيق:لا وين أولا غالية .. و ثانيا ما تشوفين بيتنا .. جهة ملابس و جهة خضرة و جهة المطبخ يعني مو من كبرة لو رشينا كل شيء بيصير طعمه مبيد ..!
جمان:طيب من يومين ما كانت فيه هالحشرات ..
سعاد:ايه امي كانت شارية عجينة مدري وش ينقال لها تحطه فـ الزوايا و الجدران .. حتى يختفون .. خبرك عزاء و الناس تطلع و تدخل فشلة ..
جمان و هي تحس بكبدها تقلب عليها:طيب ليش ما تشتريها مرة ثانية ..
ضحكت بكل استهزاء:أنتي على بالك كل شيء سهل .. يا الله ادفعي و أمي تجيبها ..
زفرت بكل ضيق:لو ما ضاع جوالي كان الحين موسعه عليكم ..!
سعاد بكل ضيق:وش هالكلام .. الضيق فـ الأنفس و بعدين لو ما شالك البيت تشيلك عيوننا ..
فتحت الباب بكل قوتها و بكل عصبية .. أم عبد الرحمن:مطولين عماتي و انتوا تسدحون رجولكم ..!
قومي أنتي وياها .. نظفوا البيت ..
وقفت سعاد بكل سرعتها:يا الله جايين .. جايين ..
همست لـ جمان:قومي يا الله ..
ناظرتها بكل غيض .."حشى لو إني بنتهم يتأمرون علي ..!" ..
وقفت و نظرة الاشمئزاز و القرف بعيونها ..

.._.._.._.._.._..

من سافر بسام ليلة البارحة .. و الطفش و الوحدة متملكين ريناد ..
وشلون ما تطفش و بـ هالبيت الكبير .. ما عندها أحد يرد لها الصوت فيه ..!
قلبت فـ صفحات المجلة بكل طفش .. :اووووووووووووف ..
رمت المجلة .. على الكنبة القريبة منها ..
أم بسام و هي نازلة مع الدرج:ريناد طالعة من غرفتها .. وش عندك ..؟!
ريناد بكل ضيق:طفشت من الجلسة لحالي ..؟!
أم بسام و هي تجلس و تحط رجل على رجل:أنتي الله يهديك حابستن نفسم بالغرفة تقولين مخلوقة لـ بسام و بس ..!
ناظرتها بكل لوم:الرسول وصى برعاية الزوج وشلون عاد لـ صار فـ وضع بسام ..
ناظرتها بطرف عينها:عاد موب لدرجة أنك تحبسين نفسك معه فـ الغرفة .. حتى لما أسوي عزيمة هنا ما تطلعين ..
ريناد:مقدر أخلي بسام دقيقة من غير ما يكون أحد عنده ..
ناظرتها بكل غيض:أمس رحتي لـ بيت أهلك معنا و جلس لحاله ..
ريناد:بس هو اللي أصرّ علي أروح ..
نزلت بكل سرعتها و هي تعدل عبايتها ..
استوقفتها أمها:لوووجين على وين ..؟!
لفت على أمها:ماماي موووعد مهمممم .. بليييز خليني أطلع ..
أم بسام:طيب لا تتأخرين ..
قربت منها و باستها على خدها .. ناظرت ريناد بكل احتقار ..:باي ..
ناظرت فـ خالتها بكل استغراب .."حتى ما سألتها على وين رايحة" ..
وقفت و هي تسحب جوالها .. فتحته و طلبت الرقم ..

.._.._.._.._.._..

زفرت أروى بكل ضيق:البيت يطفش ..
جنى و عيونها على الاب توب:قلت لك خلينا نزور ريناد .. بس ما طعتيني ..!!
أروى:وش معنى ريناد خلينا نروح لـ بيت عمي أبو بدر ..
جنى:تونا قبل أمس عندهم ..؟!
اروى:بس أمس ريتاج ما حضرت العزيمة ..!
جنى:ليش واجب تشوفينها كل يوم ..
أروى:عشان أحس إني غيرت جو .. فـ بيت عمي أبو بسام موب شايفة غير وجه النحس لوجين ..
تنهدت:و أنتي الصادقة .. بس رنود بعد ما شفتها أمس ..
ناظرتها بنص عين .. كل وحدة فيهم تفكر بنفسها ..!
جنى .. طيب وش رايك ..-قطع كلامها رنة جوال أروى ..
زفرت بكل ضيق ..:و بعدين معه ما يطفش ..!
جنى بكل اهتمام:من ..؟!
أروى:مدري رقم غريب .. رديت مرة و سمعت صوت واحد سكرتها فـ وجهه على طول ..
مدت يدها:عطيني أشوف ..
وقفت أروى و مشت لعندها .. لكن استوقفتها رنة جوال جنى ..
ابتسمت جنى:رنوود ..
ناظرتها بكل ضيق و رجعت تجلس مكانها ..
جنى بكل حماس:هلا و الله و غلا بـ رنود ..
زفرت أروى بكل ضيق .. "سكرتها بوجهه خمس مرات و يرجع يدق .. برد و أمري لله" ..
ضغطت على زر الرد ..!

.._.._.._.._.._..

واقف عن باب الشقة التعب اللي على وجهه كبره عشرين سنة فوق عمره ..
حاس بالضياع .. الغيض .. الكره .. مو قادر يضبط مشاعره بهاللحظة ..
زفر و هو ينزل شماغه على كتفه .. حتى باب الشقة قاعد يعانده ..!!
واقفة جنبه .. إحساسها .. أفعالها حتى تفكيرها قاعد يخونها .. موب عارفة وش تسوي بالضبط ..!
غير انها تكمل استسلامها لـ تركي بدون حتى ما تراجع عقلها ..
فتح باب الشقة بكل هدوء .. كان وده يجرجرها و يعذبها فـ الطريق .. لكن هالعمارة واضح انها هادية و ما يبي يتسبب بالمشاكل فيها .. عشان خوية اللي وثق فيه و سلمه مفتاح شقته .. اللي قاعد يجهزه حتى يدخل القفص الذهبي .. مثل تركي ..!
دفها بك قوته و دخل وراها .. لمت جسمها وهي تحس بكل عظمة فـ جسمها تتفكك عن الثانية من التعب ..!
تكلمت غزل و عيونها تحوم فـ المكان:وين جايبني ..؟!
تركي و هو يحاول يمسك أعصابه:وشو بعد زوجك و محد له الحق يحاسبني وين أوديك وين أجيبك ..؟!
اختنق صوتها:بس أبي أعرف وين أنا فيه ..؟!
قرب منها بخطوات هادية عكس أعصابه اللي تحترق على نار:ليش عشان حبيب القلب يعرف ..؟!
همست بكل خوف:تركي أنت فاهم كل شيء غلط ..
مسكها مع كتوفها بكل قوته:خلاص أجل خليني أتأكد ينفسي أجل ..؟!
دفته عنها بكل خوف .. طاقة غريبة تسربت لداخلها رغم ضعفها .. صرخت:لاااااااا ..
اختنق صوتها:تركي خلنا نتفاهم ..
قمة الاحساس بالاهانة .. من ثواني هو اللي كان يجرجرها و يدفها و الحين بـ مجرد ما قرب منها تدفه كل هالبعد ..!!
تطايرت شرارة الشر من عيونه .. رجع يقرب منها بكل سرعته ..
ارتجف جسمها أكثر .. طلعت صوت شهقاتها اللي كتمتها من أمس ..:تركي حرام عليك اللي تسويه فيني ..
لف وجهها للجدار .. و بكل تلقائية من دون تفكير .. جمع يدها و ربطها بشماغه ..
غزل بكل خوف .. و صوتها مثل أطرافها يرتجف:تركي وش تسوي ..؟!
تركي بكل غيض و هو يشد الشماغ:تدرين وحدة نجسة مثلك ما تستاهل أدنس نفسي معها ..
صرخت:تركي لاااااء ..-بلعت ريقها بكل خوف:خلاص أنا مستعدة أقول على كل شيء .. بس الله يخليك عطني فرصة ..
تلفت يمين و يسار ما لقى غير الطرحة الملتفه على رقبتها سحبها و لفها حول فمها لأنه خلاص تعب من كثر ما يسمع و تعب من الكلام و الحين وقت الفعل وبس ..
زفر بكل ضيق:يوم .. اثنين و ثلاثة .. عطيتك فرص أكثر من الازم .. بس إذا أنتي ما تقّدّرين هاذي مشكلتك ..
حاولت تتكلم و تعلي صوتها .. لكن كل اللي يطلع منها صوت مزعج .. يزيد صداع تركي .. و يزيد حسرتها على نفسها ..
رماها بكل اشمئزاز .. على الارض .. أنتي حتى القتل فيك حرام .. !!
دمعت عيونها و ناظرته بكل ترجي لعل و عسى النظرة توصل اللي بداخلها ..
لف وجه بعيد عنها .. مو قادر يشوف فيها شيء .. غير كتلة من الأخطاء ..
دفنها تحت الأرض شيء قليل ..!!

.._.._.._.._.._..

نزل بكل سرعته من الدرج ..
استوقفته . الجازي:على وين ..؟!
عادل و هو يعدل ياقة ثوبه:الله يهديك بس يا يمة .. الحين متأخر و بـ تعطليني بعد ..
الجازي بكل لوم و عيونها على نوف اللي جالسة على الكنب بكل أدب:أنا قايلة لـ نويفه تصحيك .. بس هي نست ..
عادل و هو يقرب و يبوس رأسها:خلاص الطيارة الأولى فاتتني ما أبي الثاني بعد تروح علي و الرجال ينتظرني .. يا الله سلام ..
مسكته مع ذراعه:أنت ما حجزت مرة ثانية ..؟!
عادل بكل استغراب:ايه و بتقلع بعد ساعة و شوي .. !!
الجازي:دام بقي عليك كثير .. اجلس عندي كلام لازم تسمعونة ..
عادل بكل ترجي:يعني ما ينفع يتأجل لحد ما أرجع ترا كلها يومين ..!
الجازي بكل إصرار:ابد ..
عادل: الله يخليك بعدين ..
قاطعته:قلت لك اجلس ..
استسلم و علامات عدم الرضا على وجهه:هذا أنا بجلس ..!
جلس جنب أخته .. و الاستغراب يتملكه من هدوئها المفاجئ ...
همس:تعرفين شيء ..
ناظرته بكل برود:لاء .. بس أمي مُصره نسمعها ..
جلست قبالهم بكل هدوء:اسمعوني أنتو الاثنين .. أبيكم تركزون معي ..
عادل:كلنا معك .. يا الله تكلمي ..
الجازي بعد تردد واضح:بقولكم وين رحت أمس ..
نوف بكل حماس بعد موجة الهدوء الغريبة:صدق و الله ..
ناظر فـ أخته بكل لوم ..
نوف:وين رحتي .. هااه ..!
زفرت بكل ضيق:رحت لـ بيت خالي ..
عادل:أنتي ما قلتي أنك مقطوعة من شجرة ..!
لفت على أخوها .. بانت بعيونها نظرة تفكير:يمكن خالها بالرضاعة و إلا قريب لها ..؟!
الجازي:لاء أخو أمي ..؟!
عادل و الفضول يتملكه:من وين طلع لك خال ..؟!
زفرت الجازي:عندي خوال .. و حتى أبو..!!
نوف بكل صدمة:أبوك ..! كان ميت لا تقولين حي بعد ..
الجازي:أنا الوحيدة من بين خواتي اللي أعرفه ..
عادل بصدمة أكبر:خواتك ..؟!
الجازي و توترها يزيد:هذا اللي أبي أتكلم فيه ..
تبادل عادل مع نوف نظرة الاستغراب .. اللي سيطرت على كل شيء فيهم ..
كملت الجازي:قدرت أوصل لوحدة من خواتي و الباقي .. للحين ما أعرف طريقهم .. بس ..
قاطعتها:لي هم كم وحدة ..؟!
الجازي:أربع ..
عادل:طيب و بعدين ..
الجازي:أختي اللي لقيتها .. أبي أجيبها تعيش معنا ..
نوف و عادل بصوت واحد كلها صدمة:تعيش معنا ..! ..
..
.
..
زفر بكل ضيق و هو يذكر آخر موقف صار له قبل لا يطلع من بيته ..
جالس جنبه فـ التاكسي .. همس بسام:عادل ..!!
لف عليه:خير يا اخوي بغيت شيء ..؟!
بسام بكل إحراج:أدري أني مثقل عليك و مشغلك .. حتى كنت أبي أخوي هو اللي يجيبني بسس ..
قاطعه:وش هالكلام يا بسام .. الله يهديك .. !!
بسام بتردد:أنا من أمس لما تأخرت .. عرفت إن فيك شيء و سفرتي مو جايك منها غير .. القلق ..
عادل:لاااا والله .. ذكرتني أعتذر منك عن التأخير بس الوالدة الله يهديها قالت لأختي تصحيني و العمة لهت .. و عقبها صحيت و حجزت من جديد .. بس كان فيه سالفة و ما تنفع تتأجل .. قالتها لي أمي و مشيت ..
بسام بكل ضيق:أجل لهيتك عن أهلك ..
عادل بكل ضيق:الله يهديك بس وراك .. صدقني موب ملهيني و لا شيء .. بس الأهل ما يعرفون يضبطون وقتهم ..
بسام:طيب أبي منك خدمة صغيرة ..
عادل:آمر ..
مد لها بسام الجوال:هذا جوالي أبيك تشتري لي استكر أشكال و تحط على كل رقم شكل حتى أعرف أستخدمه ..
عادل و على وجهه ابتسامة تعجب:تصدق فكرة حلوة ..!!
ابتسم بسام:الشيء الوحيد اللي أعرف به الأشياء اللمس ..
عادل بكل تفاؤل:إن شاء الله قريب يرجع لك نظرك .. و تصـ ..
قاطعها:لا تتفائل كثير الدكتور قال نسبة نجاحها قليلة ما أبي أبني أحلام على خيال ..!
عادل:بس حتى ولو تفاءلوا بالخير تجدوه ..
وقف صاحب التاكسي قدام المستشفى بالضبط ..
بسام:وصلنا ..!
ابتسم عادل:ايه وصلنا ..

.._.._.._.._.._..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

.._.._.._.._.._..

عدلت حزام الروب و رمت جسمها الهلكان بكل تعب بعد ما طلعت من الحمام ..
ناظرها مبارك بكل لوم:هذا اللي يسهر و يسرف فـ الشرب ..
انقلبت على ظهرها و هي تشد على بطنها بذراعها:بطنننننننننننني ..
ابتسم باستهزاء:قلت لك الأنواع اللي يبيعونها هنا أقوى بكثير من اللي توصلك هناك .. عجزت و أنا انبهك لا تكثرين ..
جلست بكل هدوء:آآخ .. بس تصدق كذا الواحد يعدل مزاجه أو يا بلاش ..!
تعمقت الابتسامة بوجهه:و للحين ما شفتي شيء ..!
ابتسمت بكل تعب:بطنننني للحين يوجعني ..
مبارك و عيونه تتنقل بين الورق و الاب توب:لازم تأكلين ..
البتول:طيب اطلب لي أي شيء ..!
مد يده للتلفون:أوووك ..
رجعت تنسدح على ظهرها و هي تتأمل فيه .."جد شكله ما يقول أنه عربي ..!" ..
طاحت عينها على الاب توب و تذكرت .. المهمة اللي وكلتها لـ سالم ..
نزل مبارك السماعة بعد ما طلب ..
جلست بكل حماس:بروك ممكن لابك خمس دقايق ..
مبارك و بعيونه نظرة توهان:الاب توب .. ليش ..؟!
البتول:بس بشيك ع الايميل ..!
زفر بكل ضيق:مو الحين أنا قاعد أشتغل ..
ناظرته بخيبة أمل:أووك ..
مبارك:ما في أحد فـ أمريكا يعيش من غير كمبيوتر ..!!
البتول:ما جاء على بالي أجيب جهازي ..
مبارك:خلاص بدق على جيمس يشتري لك واحد ..
البتول و بعيونها نظرة تفكير:شكلك تعتمد على هـالـ جيمس كثير ..
ابتسم:تقدرين تقولين أنه ذراعي اليمين ..
البتول:طيب دق على ذراعك اليمين قبل لا تنسى ..
رجع يرفع السماعة حتى يدق عليه ..
خمس دقايق .. تكلم مبارك بكل طلاقة بـ اللغة الانجليزية مع حيمس ..
و انطق باب الجناح و أشر لها تقوم تفتح ..
شدت الروب على جسمها و طلعت تدخل الأكل ..!

.._.._.._.._.._..

نزلت للقبو بخطوات هادية و هي تراقب المكان بعيونها .. زفرت بكل راحة و هي تنزل آخر درجه ..
و تتأكد من خلو المكان .. دقت على ريتاج بنت عمها .. رنة ثنتين ..
ردت بكل حماس:هلا و الله و غلا بـ أروآآي بنت عموو ..
همست بكل ضيق:لا هلا و لا مرحبا ..
ريتاج و هي مصدومة:أفااا .. ليش هالكلام ..؟!
أروى بكل عصبية لكن بنفس الهمس:أجل أستأمنك على جوالي تقومين تدقين به على شباب ..!
ريتاج بكل استغراب:شباب ..!
أروى:و لا بعد طالبك بالأسم و يعرفني بعد .. كنتي راح تنفضحين و تفضحيني معك .. تدرين أني كنت بعطيه جنى لو الله ستر و دقت عليها ريناد قبل لا ترد ع الرقم ..!
زفرت بكل ضيق:أروى اسمعيني قبل كل شيء ..
أروى و صوتها يختنق من العصبية:و أنا وش بسوي غير كذا .. بس صدقيني رتوج لو يرجع يدق لا تلومين إلا نفسك ..
ريتاج:لا تخافين هذا فيصل اللي جاء قبل أمس يخطبني ..
أروى بنفس العصبية:يخطبك يتزوجك .. مشكلتك أنتي وياه ..
ريتاج و هي تأخذ نفس:هذا كنت أعرفه من قبل و هو يبي يتزوجني بس لوجين الحقيرة خربت علي و فتنت عند أخوي بدر عقبها حرمني من الجوال ..
أروى و بعيونها نظرة تفكير:تقصدين ذيك الأيام ..
ريتاج:ايه ذيك الأيام اللي كنت محبوسة فـ البيت و الجوال ما ألمسه و اللي أنتي عارفته كله ..
أروى:و أنتي وش عرفك فيه من الأساس .. أنتي تكلمين ..؟!
ريتاج بكل خوف:طبعا لاء بس لوجين عرفتني عليه و أنا حبيته مثل ما حبني ..
أروى:طيب ليش يدق علي ..!!
ريتاج:هو ما قال لك شيء ..
أروى:ترجاني أقنعك تردين عليه .. أنتوا ما انخطبتوا ..!!
الحين قبل تكلمينه و الحين لاء ..!
ريتاج:الموضوع للحين موب رسمي هذا أولا و ثانيا .. السالفة غير عن كذا ..
أروى و بصوتها نبرة اهتمام:وش السالفة أجل ..؟!
ريتاج و هي تجلس على طرف سريرها:هاذي شكلها لوجين بعد ..
جلست على أقرب كرسي لها:وش سوت بعد ..؟!
ريتاج:مدري بس ذيك الأيام لما كنت صداقة وياها كانت تعرف واحد اسمه عيسى .. مدري وش سوت هي وياه خلت فيصل يشك فيني ..
أروى:ما فهمت ..!
ريتاج:أمس العِشاء دق علي و سألني من هو عيسى ..!
أروى:وش جاوبتيه ..؟!
ريتاج:ما شرحت له .. بس قلت له إذا هو شاك فيني يكنسل سالفة ارتباطنا من الحين ..
أروى:اللي قلتيه عين العقل .. بس دام الرجال شاريك لا تخلينه على عماه ..
زفرت بكل ضيق:عقب كل اللي سويته .. لازم أخذ جزاي يمكن اللي قاعد يصير لي مع عادل عقوبة خيانتي لأهلي و جنى ..
أروى:أهلك فهمناها .. بس جنى وش دخلها ..؟!
ارتبكت:هاه شلون .. بس حاسة بالذنب ..
أروى:طيب اسمعي برسل له رسالة بكرة العصر بجي لعندكم و اخليه يدق يكلمك .. و تفاهموا على كل شيء ..
ريتاج بكل اندفااع:لاااء لا تسوين كذا ..
أروى بنبرة خبث:موب على كيفك .. الموضوع صار بيدي .. و بعدين يا بخت من جمع راسين بالحلال ..- بكل غيض:تبين تحرميني الأجر ..
ريتاج و بصوتها نبرة مزح:لاا صدق .. تراه ما جا لأبوي يخطبني تكفين اقنعيه ..
ضحكت عليها:ههههههههههههههه .. دوباااااا ..

.._.._.._.._.._..

نزلت بيالة الشاي من يدها ..
..:ها وش قلتي ..؟!
ناظرت فـ خالتها أم عبد الرحمن بكل صدمة .."ما جابتني عندها هنا لوجه الله" ..
ناظرتها بكل غيض:وش فيتس صرتي طرمة مرة وحدة ..!
جمان بكل ربكة:بسس .. سسس ..
أم جمان بكل غيض:لا بس و لا هم يحزنون .. أجل تبينا نجلستس فـ بيتنا و بين عيالنا و أنتي ما تقربين لنا وش تبين الناس تقول عنا ..!
سعاد بكل ترجي:يمة خلي البنت فـ حالها توها ما بعد طلعت من صدمة موت أمها ..
أم عبد الرحمن:اتركي عنتس ذا الخرابيط .. لو كل واحد يموت و جلسنا زعلانين عليه عز الله توقف حالنا ..
جمان بكل هجومية:أنا قلت لك بس القى جوالي أدق على عمي و أترك هالبيت ..
أم عبد الرحمن بكل عصبية:وش فيه هالبيت هااه .. موب هو اللي ضافتس من الشارع الحين ..!
جمان و لمعة الدموع بعيونها:بالعكس يوم المُنى لما أكون بينكم .. بس دام وجودي بيضايقكم و يجيب لكم الكلام أنا بسوي اللي أقدر عليه حتى أوصل لعمي ..
أم عبد الرحمن:فـ الأخير منتي بلاقيته .. هو من البداية باعيتس .. اختصر هاللفة و اعرسي على ولدي .. إلا دحيم وش فيه هااه .. كامل و الكامل الله ..
زفرت بكل راحة .. و بنبرة هادية تماطل فيها أم عبد الرحمن:خلاص اوعدك أفكر بالموضوع ..
ام عبد الرحمن:أبي الموافقة ..!
سعاد:خلاص يمة .. لا تضغطين ع البنت أكثر ..
ناظرت فـ بنتها بكل حدة ..
و خيم الصمت ع المكان .. و كل وحدة فكرها يبعد به لـ مكان ثاني ..
..
جمان .."أنا لازم أطلع رقم عمي .. أصلا هو الرقم الوحيد اللي حافظته بس من وين أدق و لو دقيت .. صار له يومين مقفل جواله .. معقولة يكون فتحه الحين ..!" ..
..
أم عبد الرحمن .."ذا الجمان حية من تحت التبن .. ما لها أمان .. هدوئها ذا اللي ينقال عنه ما قبل العاصفة .. أنا لازم أتصرف قبل لا تلعب بي .. و تطير من بين يدي" ..
..
زفرت سعاد بكل ضيق و هي تشوف نظرة التفكير بعيون جمان و أمها ..!! ..

.._.._.._.._.._..

راقب الأرض من تحته .. "سبحان الله كل شيء حقير و كلنا كذا عند رب العالمين .." ..
رفع رأسه لسقف الطيارة .."يارب رحمتك و عفوك و النجاة من النار" ..
لفت ليان و بكل لوم:أبي أعرف البندقية وش اللي مو عاجبك فيها عشان نتركها ..؟!
راكان:ما ارتحت و بعدين أنا ما أحب البحر ..
ليان بكل استغراب:بس موب هذا اللي سمعته عنك ..!
راكان:وشلون يعني ..؟!
ليان بكل ثقة:أنا سمعت أنك كل شهر فـ الشرقية و تحب البحر موت ..
زفر بكل ضيق:أول لكن الحين كرهته ..
ليان:اللي يشوفك الحين ما يقول أنك أنت اللي أمس كانت متحمس لمنظر الغروب ..
تنهد:خلك من البندقية الحين .. إنا رايحين لـ روما يعني كذا و إلا كذا فـ إيطاليا ..
ليان و بصوتها نبرة حسرة:خسارة كان ودي أقعد فـ البندقية أكثر و اتمشى فيها أكثر ..
راكان بكل لوم:بس أنتي قلتي ودني على مزاجك ..!!
ليان:بس بعد ما طلعت حبيت البندقية .. لو كنت سألني قبل لا تحجز كان قلت لك نقعد كم يوم زيادة فيها ..
زفر بكل ضيق:خلاص نزورها بوقت ثاني ..
حست بصوته رغبة بـ إنهاء الموضوع .. قررت تسكت و تستمتع بالوقت المتبقي لها .. فـ شهر العسل .. لأنها ما عاد صارت تظمن يظل راكان مثل ما هو ..
أو يرجع مثل قبل ..!

.._.._.._.._.._..

حرك سيارته بكل بطء .. من أول ما طلع من البيت من خمس ساعات ..
نفس السرعة نفس الشوارع يلفها .. و نفس الأفكار اللي تحوم حواليه ..
"معقولة تكون تلعب علي طول هالوقت ..!
هي من البداية كذبت علي و قالت لي أنها سارة ..!
بس ما قدرت تتخلى عني مثل ما أنا الحين مو قادر أتخلى عنها .. معقولة فعلا ..
تكون ذكريات الحب القديم رجعت لها و طموحها الحين ترجع له ...!
نفض سلطان راسه بكل ضيق .."مستحيل لمى أكبر من كذا ..
طيب لييش .. سالفة أن حياتنا ممكن تكون كلها شك .. مو قادر أقتنع بها ..!
ضرب الدركسون بكل قوته .."أأخخخخخخخخخخخخخخخ" ..

.._.._.._.._.._..

جالسين بنص الصالة يتهامسون .. قربت منهم أم بدر ..
:حطي هنا سليمة ..
نزلت صينية العصير ..
ابتسمت أم بدر:حيا الله أروى .. وينها أمك عسى ما شر ..؟!
أروى:ما شر يا خالتي .. بس اليوم متفقه مع خالتي ..!
أم بدر:ما كانت معهم أمس فـ عزيمة خالاتك ..
ابتسمت باحراج:تعرفين يا خالتي العزايم غير عن الجمّعات ..
أم بدر:و جنى وينها ما جت تغير جو معك ..؟!
أروى:إلا بس قالت بتمر ريناد و تجيبها معها لهنا ..
اتسعت ابتسامتها:صدق .. الله يبشرك بالخير .. يا الله أنا بطلع لغرفتي أرتاح شوي .. لـ وصلت ريناد مع جنى عطوني خبر ..
ريتاج:إن شاء الله يمة ..-راقبت أمها لحد ما بعدت عنهم و بدا بتلاشى ظلها من أعلى الدرج ..
لفت ريتاج:مجنونة تبين أكلمه فـ الصالة .. ننفضح ..
أروى بكل ضيق .. :من بيسمع الحين ..؟!
ريتاج:بدر و ريان مثل الجن يطلعون من أي مكان ..!
أروى:ريان أضمن لك ع العشرة أنه موب جاي ..
ريتاج:يا شيخة لايكون مديرة أعماله ..
أروى:لاء .. لأن عمور هو اللي وصلني و قال أنه طالع مع ريان لـ كوفي شوب ماخذين اجازة اليوم بما أنهم اشتغلوا يوم الجمعة ..
ريتاج:عاد بدر هو الطامة الكبرى .. قومي نروح لغرفتي بس ..
وقفت و لحقتها:يا الله ..

.._.._.._.._.._..

ريح ظهره ع الكرسي ..:الله يذكر أيام الفضاوة بالخير ..
ابتسم عامر و هو ينزل أكواب الكافي:ايه والله كنا من كافي للثاني .. تقول أحد حالف علينا نعلّم كل الكافيهات ..!
مد يده يأخذ كوبه:بس تصدق كذا الواحد يحس أنها عايش .. يقوم من النوم و هو عنده هدف .. موب مثل قبل نخمد ما نحسب لـ بكرة فـ أي شيء ..
عامر:و أنت الصادق ..
لحظة صمت تلذذ كل واحد منهم بكل رشف من كوب الكافي حقه .. متعة من لحظات بس حسوا بقيمتها ..
ريان و بعيونه نظرة تفكير:أقول عمور ..
عامر و هو يبعد الكوب عن فمه:خير ..
ريان:وش رايك بما أننا صرنا رجاجيل جيبها مليان .. نعزم جنى كذا فـ يوم و نطلّعها نمشيها ..
عامر و نبرة حزن طغت على صوته:ايه و الله .. المسكينة أكيد متأثرة باللي صار لها بس كاتمة فـ نفسها ..
ريان:ايه و الله حتى أروى أزعجتني تقول بس هو أول يوم تأثرت فيه عقبها تتعامل مع السالفة كأنها شيء طبيعي ..
عامر:و الله ما بيدها شيء بس هي الرابحة ..
ريان و علامات التعجب بوجهه:رابحة ..!
عامر:ايه .. عقب عين جدتي الله يرحمها أكيد أبوي و أبوك بيتقاسمون مسئوليتها و يوم بتصير فـ بيتنا و يوم فـ بيتكم و يوم فـ بيت عمي أبو بسام .. كذا بتتعب أكثر ..
ريان:من هالناحية جبتها .. بس مستحيل تتأقلم معهم على طول .. قصدي أهلها يعني ..
عامر:بتتأقلم و غصبن عنها بعد ... و خاصتن أنها عندها أبو ..
ريان:ظنك لـ عرف بها بيأخذها عنده ..
عامر:تلقاه شايب رجله و القبر و أكيد يبي يكفر ذنوبه بأي شكل ..
ريان:أنا سمعت أنها لها ثلاث خوات ..
عامر:هذا اللي من أمها بس ..
ريان:وش قصدك يعني ..؟!
عامر:شكلك ما كنت مركز ذاك اليوم .. أنا اللي فهمته أن أبوها كان متزوج قبل خالتي يعني أكيد عنده أولاد و بنات قبلها ..
تنهد بكل ضيق:الله يعينها ..
عامر:اللهم آمين ..
لحظة صمت خيمت ع المكان كل وآحد زادت نظرة التأمل فـ عيونه ..
ابتسم ريان:صحيح ما قلت لك ..
عامر و هو يرفع الكوب:خير ..
ريان:رتوج انخطبت الجمعة اللي راحت ..
شرق بالكافي .. رفع كأس الموية يشرب و وجهه يتقلب من لون لـ الثاني ..
ريان:بسم الله وش فيك ..؟!
عامر و الاحراج بصوته:حسبتك تقول ريناد ..
ابتسم ريان:وش تحس به ريناد أعرست وخلصت ..!!
ناظره بطرف عين و هو يمسح الكافي اللي تناثر على التيشيرت .. :وش قالوا لك فاقد الذاكرة ..
ناظره بكل لوم:يمكن نسيت مع هاللجة و الحوسة ..!!
زفر بكل ضيق ..
ابتسم ريان بكل أمل .."لـ شفت جنى بفاتحها بالموضوع .. فرصة يوم أنها معها فـ بيت واحد .. ما يندرى بكرة تروح لـ بيت أبوها و ما عاد نشوفها إلا بالحسرة .."
تنهد بكل ضيق .. و هو مستصعب .. تخيل حياتهم من غير جنى ..!

.._.._.._.._.._..

لبست عبايتها .. و طلعت من غرفتها و هي تجر شنطتها ..
من ثواني طلعت من المطبخ استوقفت ريناد بكل استغراب .. أم بسام:ريناد على وين ..!
ابتسمت لها:سوري خالتي ما قلت لك ..
أم بسام و عيونها ع الشنطة بكل فضول:وين رايحة بـ شنطتك ..؟!
ريناد:بروح أجلس لي يومين فـ بيت أهلي ..
أم بسام بكل خوف:خير عسى ما شر .. عسى ما صار شيء بينك و بين بسام ..
اتسعت ابتسامته:لا خالتي ما فيه إلا كل خير .. بس بسام ما قال لك ..؟!
أم بسام بكل توتر:على ايش يقول لي ..!
ريناد بكل استغراب:ما قال لك انه مسافر ..!
نظرة توهان ارتسمت فـ عيون أم بدر و فـ ثواني تحولت للعصبية:هو ما قال لي بس أنتي أمس كنتي معي طول الوقت ليش ما قلتي لي ..!
ريناد بكل ربكة:أنا توقعتك تعرفين قلت ما له داعي أقول ..
أم بسام بكل ضيق:و كل واحد فـ هالبيت يسوي اللي على مزاجه من غير ما يقول ..
زفرت بكل ضيق:آسفه خالتي و الله توقعت أنه قال لك ..!
أم بسام بكل تردد:و أنتي قلتي له عن روحتك ..؟!
ريناد:ايه توني مسكرة منه .. و قال لي عادي ..
ناظرتها بكل لوم:مرة ثانية علموني بكل شيء قبل موب تسون عمايلكم و أنا آخر من يعلم ..
هزت رأسها بالتأكيد:إن شاء الله خالتي ..
أم بسام:يا الله .. الله يحفظك و سلمي على أمك ...
بعدت عنها و هي تغطي وجهها:يوصل إن شاء الله ..-زفرت بكل ضيق .."أنتي أول شوفي بنتك وين تروح ووين تجي عقب حاسبني .. الله يحلل ريتاج عندها .. استغفر الله" ..
..
.
ركبت السيارة ..:السلام عليكم ..
جنى بكل لوم:وينك سنة ..!
ريناد بكل ضيق:خالتي أم بسام ..! تخيلي ما تدري إن بسام مسافر و عطتني محاضرة عشان هالشيء ..
جنى بكل لوم:كل الناس تتغير إلا هي .. –علت صوتها:زهيد حرررك ..-رجعت تلف على ريناد:وش رايك نمر فجر قبل لا نروح بيت أبو بدر ..
ريناد:يا ليت تحلو الجمعة ..
جنى:تلقيناها طفشانة من الجلسة لحالها ..!!
ريناد:ايه والله .. إلا وش صار على غزل و تركي ..؟!
جنى:علمي علمك .. أمس رجعت للبيت و قالت لي أروى أنهم موب فيه ..
أم تركي تقول أن تركي قايل لها أنه بيسافر ..
ريناد:غريبة ما علمونا و لا خلوا فجر تودع أختها ..!!
جنى:تركي من يومه ما يحب الأشياء اللي ما لها داعي .. تلقينه لقى حجز .. حجز و رجع يأخذ غزل ..
ريناد:الله يعننا بس فجر بتقعد تقلقنا .. ما شافتها عقب سالفة التعب و الحين سافرت ..
جنى:ايه أمس كنت عندها .. و اليوم الظهر كلمتها شكلها ما تدري عن السفرة بعد ..!
ريناد:الله يهدي ذا التركي بس ..
زفر زهيد بكل ضيق:ماما الحين أنا وين يروح بيت بابا ابو بدر و إلا بيت بابا أبو عبد العزيز ..
رفعت جنى حاجب:ما كذبت أروى يوم قالت أنك ملسون ..!!!

.._.._.._.._.._..

نزلت صحون الغداء على الطاولة و علامات عدم الرضا واضحة على وجهها ..
زفرت جوري بكل ضيق و هي تجلس ..
ناظر فيها بكل لوم:كلمت المدير اليوم ..!
جوري و عيونها على الأكل:بخصوص ..؟!
نواف:الاجازة اللي لازم أخذها .. عشان نروح للشرقية ..
رفعت عيونها اللي ارتسمت عليها علامات الاستفهام ..!
كمل نواف:وافق .. من الثلاثاء للخميس ..
جوري بكل ضيق:و من متى مديرك متساهل معك ..!
نواف:المدير مأخذ إجازة و أخوه مأخذ مكانه ..
زفرت بكل ضيق .."يا ربي وش هالحظ .." ..
نواف بكل تركيز:اسمعي جوري .. نظرة الحزن و حركات الكآبة هاذي .. ما أبيها عند أهلي .. أنتي من تجلسين لحد ما تقومين من الجلسة معهم ما راح تشوفين غير كاميرات مراقبة ..!
زفرت بكل ضيق:بتكرّهني فـ أهلك من قبل لا أشوفهم ..
نواف:أنا أتكلم عن الجماعة موب أمي و خواتي ..!
زفرت براحة:طيب فهمت ..
نواف:بس أغلب الوقت بتكونين مع حريم الجماعة .. أكيد بيجتمعون و يقعدون يحللون و يفصلون بموضوعنا ..!
جوري بكل ضيق:وشو جريمة هي ..؟!
نواف:ايه .. بعيونهم جريمة ..
زفرت بكل ضيق:خلاص أجل رح أنت و رشود .. أنا نفسيتي زفت و موب فاضية لـ ..
قاطعها:تستهبلين .. أنتي أهم شيء فـ الموضوع ..؟!
علت صوتها بكل عصبي:نواف أنت تدري إني ما لي خلق لـ هالسالفة ..؟!
نواف:بس أنتي لازم تضغطين على عمرك ... ما عليه تحملي أربع أيام عشان ترتاحين باقي العمر ..
سكتت لثواني و هي تحس بالعبرة تخنق فيها .. بلعت ريقها حتى تضيعها ..
لكن صوتها أخنتق:من قال إني برتاح و أناااا .. –سكتت و هي حاسة نفسها تضيع الكلام ..
تنهد بكل أسى:خلاص يا جوري .. حتى لو أمك و أبوك ما كانوا هم .. لابد يكون لك أهل يعني بتكونين نازلة من السماء مثلنا ..!!!
جوري:بس لازم أحط كل الاحتمالات ..!!
تنهد:طيب انسي هالموضوع مؤقتا بس كم يوم .. لحد ما نستقر و نحدد موقفنا مع الأهل ..
..
زفرت بكل ضيق ..
سواء رضت أو لا .. أكتئبت أو لا .. بكل الأحوال .. نواف مصر و قدم ع الاجازة و ما بيدها غير انها تواجه أهله ..
وتأجل مواجهة خالتها لـ وقت ثاني .. يمكن هالوقت يطول .. أو ما يجي .. !!

.._.._.._.._.._..

جالسين بنص السرير .. و كل وحدة حاطة سماعة فـ أذنها ..
زفرت ريتاج بكل ضيق:يعني عاجبك بغيت تورط بنت عمي ..!!
فيصل بضيق أكبر منها:و عاجبك أني موب قادر أنوم من سكرت السماعة أمس ..
ريتاج بكل لوم:لو كنت مكلمتك ثانية زيادة كان سمعني بدر و فضحني فـ البيت كله ..
فيصل:بس حتى ولو .. كان رديتي علي بـ جوالك ..!
ريتاج بكل ربكة:ما كنت قادرة أرد .. أخاف بدر للحين يراقبني .... و غير كذا صدمتني بسؤالك ..!!
فيصل:يا عمري أنا متأكد .. أنه واحد من طرف لوجين بس أول ما سمعته يحكي عنك فار دمي و لا عرفت وش أسوي ..!
زفرت بكل ضيق:خلاص اللي صار صار و انتهى و أنا بتغاضى ..-بنبرة تحذيرية:بس هالمرة ..
فيصل:صدقيني ما أعيدها .. بس أنتي استعجلي و عطي موافقتك لأهلك .. خلينا نخلص من هالموضوع ..
ريتاج:على فكر تراك مستسهل الموضوع بزيادة ...؟!
فيصل:وشلون ..؟!
ريتاج:السالفة ما راح تكون سهلة كذا و خاصتن أنك من منطقة ثانية و فوق هذا بدر عرف أنك أنت اللي كنت أكلم قبل يمكن يسوي لنا مشاكل ..
فيصل:لا تخافين بدر أخوك دواه عندي ..
ريتاج بكل حماس:وش بتسوي يـ ..
قطع كلامها الباب ينفتح .. لحظة صمت ترقب .. خوف .. حست ريتاج و أروى تشاركها نفس الاحساس .. بدقات قلبها راح توقف ..
دخلت سليمة:ماما .. ماما ريناد يقول يا الله تعال انزل ..
خذت نفس و بكل عصبية .. أروى:يا **** و يا ** الله يأخذك .. الله **** ..
ما تعرفين تطقين الباب ..!!!!
ناظرتها سليمة بكل خوف:سوري ماما سوري ..
ريتاج و هي تنزل يدها على صدرها:خلاص سليمة روحي ..
أروى بكل عصبية:وشلون تخليها تطلع كذا المفروض تعلمينها الأدب ذا اللي ..
قاطعتها بهدوء:خلاص أروييي ..
زفرت بكل ضيق:أنا بروح أأدبها ..-مشت لـ برا و العصبية واضحة بوجهها ..
ضحك من وراء السماعة:ههههههههههههههههههههههههههههههههههههههه ..
ههههههههههههههههههههههه .. بنت عمك مما ينداس لها على طرف ..
همست و الابتسامة مرسومة على وجهها:اللي سمعته و لا شيء .. يا الله قلبي بنزل معهم قبل لا أحد يفقدني و بليز لا تدق على هالرقم بلييييز ..
فيصل:والله ما كنت أبي ادق بس أنتي أجبرتيني ..!!
ريتاج:خلاص يا عمري المعلومة وصلت باي قبل لا يطب علي الجني الأزرق صدق ..!
فيصل:باي حياتي ..-قفلت الخط .. سحبت السماعات و رمتها فـ درج الكامدينة و رمت جوال أروى ع السرير و نزلت لـ تحت ركض..

.._.._.._.._.._..

فتح عيونه بعد ما استغرق فـ نومته .. عقب ثلاث أيام و ليالي متتالية من السهر ..
طاحت عين تركي على الساعة .. "ثلاث بالليل ..!" ..
معقولة ما نمت غير ساعتين .. مد يده و حرك الستارة بأطراف أصابعه ..
انصدم و هو يشوف نور الشمس يتسلل لـ داخل المجلس ..
جلس و هو مفزوع .. أمس ثمان وصلت لـ هنا .. يعني أكثر من عشرين ساعة ..
وقف و مشى ركض للصالة يتطمن عليها و يشوف حالها ..
..
مسندة جسمها المتكسر على الجدار .. يدها و فمها مربوطين مثل ما تركها بالضبط ..
وواضح عليها إنها نايمة بكل تعب ..
قرب و إحساس الذنب يكبر بداخله .. همس:غزل ..
فتحت عيونها بكل كسل .. بالنسبة لها معلقة بين عالمين .. مو قاردة تبقى صاحية ..
و لا قادرة تتعمق فـ النوم مع هالجلسة ..
حست بلوعة .. من قلة الأكل .. و قوة جوعها انقلبت عليها ..
تلفت حوله و تذكر غرشة الموية اللي شراها من يومين و تركها فـ سيارته ..
نزل بكل سرعته لـ تحت .. تلفتت حوله .. "الله يهديك يا حمد في أحد يسكن بـ الجزيرة=اسم حي" و هي للحين فاضية ..!" ..
فتح باب سيارته و استغرب لأنه تركها مفتوحه من غير تركيز ليلة البارحة ..
سحب غرشة الموية .. و رجع يسكر الباب بعد ما قفله ..
رجع لها بنفس السرعة .. نزل الطرحة من على فمها ..
سالته و نبرة حنان طغت بصوته نابعه من إحساس بالذنب:أكيد عطشانة ..
لمعة الدموع فـ عيونها .. إحساس غريب الزعل و الصدمة ..
و الكآبة و حتى الفرح .. هزت رأسها بالنفي ما أبي أشرب و لا أبي أكل لأني ..
قاطعها و هو يقرب فتحت الغرشه لفمها و يرفعها حتى تشرب ..
رغبتها فـ الشرب منعدمة .. لكن من لامست الموية طرف شفايفها إحساس العطش ..
خلاها تشرب من غير وعي .. لفت وجهها لليمين علامة على الشبع ..
زفر بكل ضيق .. و هو يمد يده حتى يفك يدها ..
همست:وخر عني ..
رخى الشماغ من على يده و ما كمل فكه و هو يحس بكلمتها تصدمه ..
همست تركي:غزل أدري أنك ..
هزت رأسها بالنفي .. و علت صوتها:ابعد ..-طعم الدم فـ فمها قرفها كالعادة ..
كل مرة كانت تضعف قدامه و تضطر ترجع كل اللي فـ بطنها بسبب لوعتها ..
حتى لو شربت الموية ..
بانت عليها علامات اللوعة .. تراجع خطوتين لوراء .. و بين العقل و الشيطان ..
"معقولة تكون ..! أنا شلون صدقت نظرتها و صوتها ..
لهالدرجة أنا غبي .. يعني ليان بتكذب علي و غزل ما راح تكون أحسن منها .. أكيـ ..
ماقدر يكمل تفكيره و حس بشلل كامل بـ كل أجزاء جسمه ..
و حتى عقله و لسانه ..
انصدم و هو يشوف الموية اللي شربتها ترجعها .. لكنها ما رجعتها لحالها ..
رجعتها .. موية اختلطت بدمها ..
إحساس بالضيق و الحزن .. إحساس طبيعي بعد ما رجّعت ..
حست بدموعها تخونها غصبن عنها و هي تحس نفسها انكشفت ..
الحقيقة اطلعت .. لكنها بعين نفسها تظل مذنبة ..

.._.._.._.._.._..

نهاية الجزء .. ^^


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[29]|ـتاسع و العشرون ..
..
.
بانت عليها علامات اللوعة .. تراجع خطوتين لوراء .. و بين العقل و الشيطان ..
"معقولة تكون ..! أنا شلون صدقت نظرتها و صوتها ..
لهالدرجة أنا غبي .. يعني ليان بتكذب علي و غزل ما راح تكون أحسن منها .. أكيـ ..
ماقدر يكمل تفكيره و حس بشلل كامل بـ كل أجزاء جسمه ..
و حتى عقله و لسانه ..
انصدم و هو يشوف الموية اللي شربتها ترجعها .. لكنها ما رجعتها لحالها ..
رجعتها .. موية اختلطت بدمها ..
..
إحساس بالضيق و الحزن .. إحساس طبيعي بعد ما رجّعت ..
حست بدموعها تخونها غصبن عنها و هي تحس نفسها انكشفت ..
الحقيقة اطلعت .. لكنها بعين نفسها تظل مذنبة ..
..
فرك جبينه بكل حيرة .. وش ممكن يسوي و .. وش اللي سواه ..؟!
ما في مجال لـ شيء يتصلح .. كل شيء انتهى ..
فكره يضيق به .. كثر ما أنفاسه قاعد تضيق .. به ..
زفر بكل ضيق و هو يتحرك من غير تفكير .. فتح باب الشقة و ترك لها المكان ..
راقبت طيفه .. اللي بدا يتلاشى من نظرها .. و حست بقوتها تخونها ..
و ما قدرت تحرك حتى اصبع .. و اغمى عليها ..

.._.._.._.._.._..

جلست قدام الظابط و التوتر يلعب بأعصابها .. مع أنها هي المظلومة ..
لكن بحياتها ما دخلت مراكز شرطة و هذا اللي موترها ..!
الضابط و هو ينزل السماعة:يعني أنتوا شاكين أنه مُفتعل ...؟!
زفرت طيبة بكل ضيق:أنا لو ما شفت جيك البنزين كان ما شكيت ..!
الضابط:و متى صار الحريق ..؟!
طيبة:أنا كنت مع أخوي و خدامتي فـ بيت أختي الصغيرة و ما رجعنا إلا من عشر دقايق بس و شفنا البيت محترق ..
بس سمعت من الجيران أنه حول الساعة ثمان .. أو تسع ..
مو متأكدة متى صار الحريق .. بس المطافي ما وصلوا إلا تسع و عشر بالضبط مثل ما قالوا لي ..
الضابط:جيك البنزين اللي جبتيه هو الحين بين يد الجنائية .. بيحققون فيه و يشوفون يمكن يتوصلون لـ شيء ..
طيبة:طيب من الحين لوقت ما تكتشفون وين نروح ..؟!
الضابط:للأسف ما نقدر نأمن لكم مكان أحسن شيء أنكم تروحون لـ بيت أختكم ..
زفرت بكل ضيق:طيب إذا صار الحريق .. بفعل فاعل ..
الضابط:بنحاول نقبض عليه و نعرف الدافع .. و ما يندرى يمكن تقدرون تحصلون على تعويض منه ..
طيبة بكل حماس:صدق و الله ..؟!
الضابط:مجرد احتمال .. أنتي شوفي لك محامي و استفسري عن هالشيء .. و لازم تضيفين لـ الاحتمالات اللي عندك .. احتمال ما نوصل لـ شيء ..
طيبة بكل خيبة أمل:يعني .. البيت يروح و نعوض الرجال حرق بيته .. و حنا ما سوينا شيء ..!!
زفر بكل ضيق:كل شيء له قوانينه .. أنتي أسأل و أهل القانون بيدلونك .. أنا كل اللي عندي .. مجرد احتمالات ..

.._.._.._.._.._..

لوجين بكل عصبية:بس هذا اللي سويته ..؟!
عيسى بكل ضيق:وش تبيني أسوي .. كلمت الرجال و قلت له يبعد عنها لأنه لي ..!! تحسبينها سهلة ..!!
لوجين:بس حتى ولو كان قلت له عندك صور لها أو مقطع فيديو .. عشان يصدق ..
عيسى بعصبية:و أنا من وين لي ..؟!
لوجين بكل عصبية:أنا أعطيك ..!
زفر بكل ضيق:اسمعي لوجين صحيح أنا أحبج و مستعد أسوي أي شيء عشنج .. بس لحد هنا و كفاية ..؟!
لوجين بكل لوم و هي تتصنع الدلع:افا بس افا ما هقيتك كذا ..
عيسى بنبرة أقرب للترجي:تعبت معج لكن ما في شيء يبين بعينج ..!
لوجين:موب صح .. تدري إني جالسه أزنّ على أمي عشان نسافر للشرقية مع إني ما أحب جوها بس عشانك ..!
ارتسمت ابتسامة عريضة على وجهه:صج والله ..!
لوجين بكل زعل:مو مصدقني بعد ..!
عيسى:مصدقج حياتي .. طيب شنو تبيني أسوي بعد لـ ها اللي اسمه فيصل ..!
ارتسمت ابتسامة الخبث على وجهها ..

.._.._.._.._.._..

رفعت طرحتها فوق رأسها ..
ريناد بكل ترجي:جنو خليك .. ما وراك لا دراسة و لا همّ ..!
زفرت بكل ضيق:مدري أحس طلعتي و دخلتي كل يوم تضايق أم تركي .. –تنهدت:الله يذكر أمك بالخير ..!
ابتسمت:ما عليك منها .. وش فيها لـ جيتي لنا إنا أهلك .. و بعدين كذا تتركين البيت لـ سلطان ..
زفرت بكل ضيق:أي سلطان بس .. صح ما قلت لك ..!
ريناد و هي تمشى معها لـ عند الباب:خير ..؟!
جنى:لمى رفضت سلطان ..!
ريناد بكل صدمة:رفضته .. ليش عاد سلطان وش فيه ..؟!
جنى بربكة:مدري للحين ما دقيت عليها ... خبرك عقب اللي صار لي .. –بانت نظرة تفكير بعيونها:بكرة بروح لها ..
ضحكت عليها:ههههههههههه .. لا صدق بتذبحك أم تركي ..!!
جنى و هي تطلع:و الله بكيفها أنا ما عاد أضمن وش يصير لي بكرة ..!
ريناد:الله ...! وش هالكلام الكبير ..
تنهدت:قصدي .. الله يستر بكرة يطلع لي واحد يقول أنا أخوك و إلا واحد يقول أنا أبوك ..!
ريناد:إلا صحيح وش صار على الجازي ..!
جنى:مدري ما عاد جاب لي أبوك طاري .. و بيني و بينك أحسن ..!
ريناد:الله يكون بـ عونك ..
تقدم خطوتين و هو يلمح أخته و جنى:أووه و أنا أقول وش فيه البيت منور ..!
سلم عليهم:السلام عليكم ..
ريناد و جنى:و عليكم السلام ..
ريان و بعيونه نظرة تساؤل:وين رايحة جنى ..؟!
جنى و عيونها ع الساعة:تأخرت لازم أرجع للبيت قبل لا تضيق علي أم تركي ..
ريان:توقعتك رحتي مع أروى ..
جنى:تخيل ريناد فـ بيتكم و أطلع من الساعة 11 ..
ريان و بصوته نبرة غيره:ما جابك لـ بيتنا غير ريناد .. الله يا الدنيا ..!
ريناد:دامك دريت إن جنى فـ البيت لي ما رجعت بدري عشان تجلس معها هاااه ..؟!
ريان و هو يحك رأسه و يتصنع الغباء:كأنها قلبت علي ..؟!
جنى:يا الله تفضل بـ تستلمك ريناد لـ الصبح ..! ..
و أنا بروح قبل لا يذبحني زهيدووه ..!
ضحكت ريناد:مع السلامة ..
قرب من أخته و هو يراقب جنى تبعد:بتدخل ثنيتن و أنتي ما رحتي ..!! تبيني أوصلك ..
ريناد:لا .. أدخل اليوم معسكره عندكم ..
ريان و هو يدخل و يسكر الباب:و بسام وينه .. عسى ما شر ..!

.._.._.._.._.._..

غمضت عيونها بكل قوة . فركت جبينها .."تذكري يا جمون تذكري ..!!!" ..
رمت القلم بكل ضيق:يا ربي كل الرقم كتبته بس بقي الرقم الأخير ..
زفرت بكل ضيق:موب مشكلة .. لـ وصلت عند أي تلفون أجرب كل الأرقام ..
..
دخلت عليها و كالعادة بشكل مفاجئ و هي تفتح الباب بكل قوتها ..
أم عبد الرحمن بنبرة تشكيك:وش تسوين ..؟!
ارتبكت جمان .."إذا قلت لها بتضيق علي ..!" ..
أم عبد الرحمن:وش فيك انطرمتي فجأة ..! – نزلت عيونها على الورق ... "وش ذا الطلاسم ..!" ..:وش تكتبين هااه ..؟!
زفرت بكل ضيق و هي تبتسم .."أم عبد الرحمن أمية .." ..:ابد قاعد أفكر بالدراسة .. للحين مدري وش نتيجتي ..!
أم عبد الرحمن:اييه .. الدراسة ما وراها إلا الشقا .. ارتاحي بس ..
جمان بكل تردد:أقول خالتي .. وش رايك أروح مع سعاد و عبد الرحمن لـ أي كوفي شوب .. و نطلع نتيجتيي .."
أم عبد الرحمن بكل عصبية:وشو ما عاد إلا هي ولدي و بنتي يروحون لـ ذا الأماكن ..!
و إلا تدرين روحي مع عبد الرحمن بس لـ صار رجلك ..؟!
جمان بكل عصبية:خالتي ..!
أم عبد الرحمن:تخلخلت عظامك .. ناويتن تجلسين عندنا زود كذا .. ببلاش ..
جمان:تبين أدفع لك ..!
أم عبد الرحمن يكل هجومية:ايه .. و الثمن زواجك بولدي ..
زفرت بكل ضيق:أنا موب متزوجة ولدك .. موب مجبورة ..!
خذت نفس .."هين يا جمون أنا وياك و الزمن طويل ..!" .. همست بكل راحة:خلاص براحتك .. كل شيء بالغصب إلا الزواج بالاتفاق .. – بنبرة استهزاء:على قولت أمك الله يرحمها ..
زفرت جمان بكل ضيق .. و هي تحس بضيقه تخنقها ..

.._.._.._.._.._..

رمت جنى جسمها بكل تعب على السرير ..
أروى و هي تنزل الفوطة:بدري كان نمتي عندهم بعد ..!
ناظرتها بنص عين:مشكلتك إذا أمك مشتاقة لك و تبيك ترجعين بدري ..
أروى بكل ضيق:لو علي عنّدت و جلست بس ما لي خلق مشاكل ..!
زفرت بكل ضيق:أمك ..!!
أروى:و إذا يعني .. أطيعها و أحترمها أوك بس تتحكم فيني .. خييير ..!
زفرت بكل ضيق:أروى .. ترا راسي مصدع ..
أروى بكل غيض:طبعا بينفجر من السوالف ..!
زفرت و هي تغطي نفسها:اللهم لا حسد ..
ناظرتها بطرف عين .. و طلعت و تركت لها الغرفة ..!
..
زفرت بكل ضيق و هي تتمشى فـ بيتهم الشبه خآلي ..
.."أووف اثر الجلسة في البيت تطفش ..! .. مستحيل أقعد عقب الثانوي .."
لفت لأسفل الدرج بعد ما سمعت حس جاي من تحت ..
مشت أروى بخطوات هادية .. و كلها حماس .. لـ شيء مجهول راح يصير ..!
زفرت بكل ضيق و حماسها يتلاشى و هي تلمح أخوها عامر جالس قريب من المسبح ..!
..
التفت بعد ما حس عليها .. و أول ما التقت عينه بـ عيونها ابتسم ..
ناظرته بكل لوم:وش قاعد تسوي ...؟!
زفر و هو ينزل عيونه للمسبح:أخوك رجع قلت أطلع لحد ما يخمد .. ما لي خلق مشاكل ..
جلست جنبه بكل هدوء:بس بكرة وراك دوام و لازم تنوم بدري ..
عامر:يمكن أواصل .. أهم شيء ما احتك فيه ..
زفرت بكل ضيق:الله يهديكم بس ..
لحظة صمت و رجع يتكلم عامر:وش مجلسك للحين ..؟!
أروى:ما نمت بدري أيام المدرسة .. أسويها بالعطلة ..!
ابتسم باستهزاء ...:طيب وجنى .. رجعت صح ..!
أروى:ايه .. و أنا نزلت عشان أتركها تخمد ..
عامر:طيب .. متى ما صحت قولي لها إني أبيها أو خليها تدق علي ..!
ناظرته بطرف عينها:و ليه ما تدق عليها عمي ..!
عامر:أخاف تكون مشغولة و إلا شيء .. يعني .. هي أغلب الوقت مع البنات و جمّعات .. أبيها هي متى ما فضت تكلمني ..
أروى:خلاص طيب ..-زفرت بكل ضيق و هي تتأمل موية المسبح الراكدة ..
ما عنده شيء يقوله زيادة و مو مستعد يدخل فـ أي حوار مع أحد ..
لحظة صمت مليانة بالتفكير .. هذا الشيء الوحيد اللي يعيش فيه عامر ..

.._.._.._.._.._..

طلعت من الحمام .. و فتحت الاب توب على طول ..
رجعت توقف و مشت لعند المرايا .. عدلت شعرها .. بأطراف أصابعها و رجعت تجلس قبال الشاشة ..!
اتسعت ابتسامتها و هي تشوف شبكة للفندق و تتصل بها ..
... على طول فتحت الابميل و لقت اللي تنتظره ..
ضغطت البتول على الفيديو المرفق و شغلته ..
..
ريحت ظهرها و هي تستمتع بمنظر الحريقة .. اللي صوره لها سالم ..!
نشوة و فرحة ما لها مثيل ..!
..
دخل و هو يسمع صوت غريب جاي من غرفة النوم .. دخلت بكل هدوء و لمح الفيديو ..
مبارك بكل عصبية:وش هذا ..؟!
رفعت يدها على صدرها و هي تغمض عيونها:بسم الله .. ما تعرف تطق الباب تتنحنح عشان أعرف أنك جيت ..!
جلس بكل عصبية جنبها:بسرعة جاوبيني .. وش هذا ..؟!
البتول بكل برود:حريقة .. و قاعدة أتفرج عليها ..
مبارك:وين صايرة ..؟!
البتول:وحدة مصورتها و مرسلتها لي ..!
ناظرها بكل شك:لك يد فيها ..
البتول و هي تتصنع الخوف و البراء:أنا أسوي كذا ..؟!
مبارك و نظرة الشك ما زالت بعيونه:بتول لا تلعبين معي ..!
ناظرته بكل زعل:الله يسامحك بس ..
زفر بكل راحة:طيب اطلبي لي الغداء .. على بال ما أخذ لي شاور ..
تراقبه و هو يبعد:ليه ما كان عندك غداء عمل ..!
مبارك:انلغى .. لا أطلع إلا الأكل موجود أوك ..-سكر باب الحمام وراه ..
صرخت و هي ترفع جوالها:أووك ..
فتحت سجل الاتصالات و طلبت رقم سالم .. رنة ثنتين .. خمس ..
رد بصوت مبحوح من النوم:ألو ..
البتول بكل ضيق:نايم لـ هالوقت ..
سالم بكل ضيق و هو يرفع عينه للدريشة:تونا فـ الليل متى أنوم بعد ..
البتول:أوه صح .. نسيت فرق التوقيت ..!
سالم بكل ضيق:وش تبين ..؟!
البتول:وصلني الفيديو ..!!
سالم و هو يتثاوب:زين .. زين ..
همست البتول:بس أبي أتأكد أنهم ماتوا ..
بكل عصبية:وش ذا الكلام .. أنتي قلتي نحرق البيت و بس و بعدين أنا معي واحد و يبي فلوسه ..
البتول بكل ضيق و هي تحوس بالماوس:الفلوس بتوصلك فلس فلس .. بس أبي أتأكد ..!!
زفر بكل ضيق:يوصلني حقي عقب ..
قاطعته:خلاص هذا أنا أرسلته من النت ..!
زفر بكل راحة:خلاص .. أصلا أكيد بينزل مقال فـ الجريدة و بتوصلك العلوم ..
همست:طيب .. طيب .. باي أكلمك بعدين ..
سكر السماعة .. و رمى الجوال بكل ضيق .. و رجع يكمل نومته ..
..
رفعت سماعة التلفون حتى تطلب له بسرعة قبل لا يطلع ..
..
.
نزلت السماعة بكل راحة و هو يطلع من الحمام ..
زفر بكل ضيق:توك تطلبين ..؟!
البتول:لهيت مع الاب توب ..!
مبارك و هو يرمي جسمه المتعب على السرير:وش طلبتي ..؟!
البتول:نفس طلبك .. مثل كل مرة ..
زفر بكل ضيق .. رجع يجلس و بنبرة تحذيرية:اسمعيني زين .. هالفيديوهات ممنوعة هنا مفهوم ..
ناظرته بكل توهان:نعم ..!
مبارك بكل عصبية:أنتي شايفة نفسك وين جالسه ..! بكرة يعرفون عن هالفيديو و أطيح بمشكلة بسببك ..!
البتول بكل ضيق:مقطع حريقة يعني هم ما يشوفون هالمقاطع ..
مبارك:إلا يشوفونها .. بس عندهم أي عربي يتفرج على هالأشياء يعني ارهابي ..
البتول بكل عصبية:هم وش دراهم أصلا ..!
مبارك:لما تدخلين من شبكة تابعه لفندق و الكل يراقبك بيعرفون ..
البتول:اووف بس ..
مبارك:المهم لا عاد اشوف هالأشياء ع الجهاز ..
البتول:هو مجرد ايميل ووصلني ..! أنت مكبر الموضوع ..
ناظرها بكل لوم:خلينا بعيدين عن المشاكل ..!!

.._.._.._.._.._..

ناظر فـ ساعته بكل توتر:يعني بيجلس أربع ساعات فـ العمليات ..
الدكتور و هو يرفع القناع على وجهه:هذا أقل تقدير لعملية كل الشغل فيها بيكون على الأعصاب و بس .. عن أذنك ..
زفر عادل بكل ضيق و هو يراقب الدكتور يبعد .. "الحين سبع الصبح .. يالله 11 أو 12 يخلص ..!!" ..
تلفت حوله المستشفى فاضي .."أنا وش بسوي كل هالوقت" ..
تنهد و هو يرمي بثقله على كراسي الانتظار ..

.._.._.._.._.._..

ن

.._.._.._.._.._..

همست أم عبد الرحمن:أنت سوو اللي قلت لك عليه و بتصير خاتم فـ أصبعك ..!
عبد الرحمن بكل صدمة:أغتصبها ..؟!
سعاد بكل ضيق:تبين ولدك يزني ..؟! .. حرام ..!
أم عبد الرحمن بكل عصبية:أي زنا هي بكرة بتصير مرته .. و بعدين أنتي خلتس على جنب ..!
زفرت سعاد بكل ضيق:استغفر الله ..-طلعت و تركت لهم المكان ..
عبد الرحمن بكل توتر:يمة مستحيل ..!!
أم عبد الرحمن:خلاص لا تسوي شيء .. بس خل البنت تطير من بين يدك .. و شف من بيأخذك .. و لا تقعد بكرة تحنّ علي ..!
ناظرها بكل خوف:بس يمة ..!
أم عبد الرحمن:لا تقول يمة .. الولد اللي ما يطيع أمه .. ينقال عاق .. و ما يستاهل ينطق بهالكلمة ..!
عبد الرحمن:بتردد كبير:طيب بسوي اللي تبينه بس بشرط ..
أم عبد الرحمن و الابتسامة العريضة على وجهها:آمر يا يمة ..
عبد الرحمن:من بكرة الصبح .. الشيخ يكون فـ البيت يملك ..
أم عبد الرحمن بكل فرحة:يوم المنى يا يمة ..-وقفت:بروح أنادي أختك ..
عبد الرحمن بكل خوف:ليش تنادينها ..؟!
أم عبد الرحمن بكل لوم:يوووه يا يمة بتدخل على مرتك و أختك تتفرج ..!
بلع ريقه بكل خوف:طيب خليها فـ الليل أستر و عشان ما تفضحنا فـ الحارة ..
أم عبد الرحمن بكل عصبية:و أنت الصادق أخاف تصارخ و إلا شيء ..!!
راقبها و هي تطلع .. و الفرحة موب سايعتها ..
دفن وجهه بين كفوف يده بكل ضيق .. و ما بـ يدة حيلة ..

.._.._.._.._.._..

ساعدت أختها فـ لبس العباية ..
نهى بكل خوف:نوف متأكدة أنك صرتي أحسن ..
هزت رأسه بالتاكيد و ابتسمت ..
زفرت بكل ضيق:وراك ما تردين ..
همست:وش أقول تعبت و أنا أتكلم بس أنتي موب مصدقتني ..!
نهى و هي تلف ع الشنط:طيب أمس جلست أفكر بالموضوع .. ليش ما يسافر مشاري و بعد ما يضبط وضعه هناك .. يعني عقبها بشهر كذا تلحقينه ..
زفرت بكل ضيق:خلاص الموضوع انتهى .. ما له داعي تفكرين و تتعبين عمرك ..!
طق الباب .. و دخل و هو يتنحنح ..
نزلت نهى الغطا على وجهها .. و همست متفاجأة:مشاري ..!
همس:ناصر ما قدر يستأذن و جيت بداله ..
نهى بكل إحراج:حياك تفضل ..
مشاري بكل تردد و عيونه للأرض:ما أبي أتأخر على الدوام .. بس عن أذنك بغيت نوف بكلمة رأس ..
سحبت نهى نفسها من بينهم و طلعت ..
ناظرته بكل حيرة و تردد .. تظل واقفة أو تجلس ..
قرب و جلس على كرسي قبال سريرها .. همس:اجلسي ..
اجلست و نفس نظرة الحيرة بعيونها ..
حس بنفسه تهور .. بس راح يقول اللي عنده و يريح ضميره على الأقل ..
زفر بكل ضيق و هو يرفع عيونه بعيونه:نوف .. أنتي موب ملزومة بوصية جدي و أنا مستعد أطلق إذا كانت هاذي رغبتك ..
.. علقت عيونها بعيونه .."جاي يرمي الكرة بملعبي .. حتى بكرة اللوم كله ينحط علي لـ صارت مشاكل.." ..
قطع تفكيرها و كأنه يقرا أفكارها:ولا تخافين .. لو أحد تكلم أو قال شيء بقول هم إنه قراري و ما فيه بيننا نصيب ..!
زادت حيرتها .. و قررت ترد عليه بالصمت ..
زفر بكل تردد:نوف الله يخليك أبي أسمع ردك ..
خذت نفس بكل راحة:ما عاد تفرق معي أكون معك أو مع غيرك ..!
زفر بكل ضيق:بس أنا تفرق معي .. أنا صبرت كله السنين على أمل أنك بيوم تقبليني .. لكن دامك ما تبيني أنا مستعد أوقف بوجه الكل ..
ابتسامة جانبية عجزت تلقى لها معنى .. فرحانة ودها تستهزء به .. و بنفس الوقت .. حست بكلامه .. يحرك السكون اللي بداخلها ..
خذا نفس بكل راحة:شيء واحد أبيك تعرفينه .. أنا أحبك و حبي لك بحياته ما كان لا تحدي و لا طفولي و لا حتى وصية على ورق ..-وقف ..:يا الله خلينا نمشي قبل لا أتأخر ..
طلع و تركها لحالها .. ذكريات كثيرة تزاحمت فـ فكرها .. كل مرة كان يقول لها هالكلمة ما تذكر نفسها غير وهي بين يده و تبي تحرر نفسها منه ..
أول مرة يقوله و هو بهالبعد .. أول مرة تحس بها فـ قلبها و ما تسمعها ..!
حست بحرارة تسري بـ جسمها .. و رجفة هزت أطرافها ..
دخلت نهى و بصوت كله قلق:نوف وش صار بينكم ..؟!
بلعت ريقها تضيع عبرات خنقتها ما تدري وش سببها أو يمكن تدري بس تتجاهله:و لا شيء كلام فاضي .. و انقال ..!
قربت منها:وجه مشاري ما عجبني وش قلتي له ..
نوف:هو اللي كان يتكلم .. و أنا بس اسمع ..
زفرت بكل ضيق:وش قال لك طيب ..؟!
وقفت و هي ترفع طرحتها فوق راسها:خيلنا نمشي قبل لا يتأخر على دوامه ..
رفعت النقاب و هي تشوف نظرة الحيرة بعيون أختها ..
كملت قبل لا تعدله:هذا اللي قاله .. يا الله تحركي ..!

.._.._.._.._.._..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


.._.._.._.._.._..

يتمشون ثنيتنهم فـ الحديقة .. و الصمت مخيم ع المكان ..
زفرت أروى بكل ضيق:جبتي لي الهمّ ..
جنى بكل حيرة:كنت ناوية أطلع وياك لـ بيت لمو بس خفت من أمك ..
أروى بكل حماس:صدق .. و أمي وش فيها ..؟!
جنى:مدري .. أمس حسيت من كلامها معي أنها متضايقة مني ..
أروى بكل لوم:الله يهديك لو تسمع منك هالكلام .. و الله تزعل عليك ..!
ناظرتها جنى بطرف عينها:ايه طيب ..
أروى:وجع وش شايف أمي خالتي أم بسام ..!
ابتسمت و هي تكلم طريقها:خلك ساكته أحسن ..
زفرت أروى بكل ضيق:صدق ذكرتيني عمور يبيك تدقين عليه ..!
جنى:أدق عليه .. وش عنده ..؟!
أروى:مدري عنه .. بس قال خايف يكلمك ع الجوال و تصيرين مشغولة ..
رفعت جنى جوالها ..
استوقفتها:وين تدقين عليه الحين .. هو فـ الدوام ..؟!
رجعت تنزل جوالها:ايه صح ..
أروى:اوووف .. لو أجلس دقيقة فـ هالبيت بـ اختنق .. بروح أقنع أمي بروحتنا لـ لمى ..
ناظرتها بكل لوم و هي تبعد .. "و تعزم نفسها بعد" ..
..
رن جوالها .. طلعته و كلها استغراب من ممكن يدق عليها فـ هالحزة ..!
ابتسمت و هي تلمح الأسم .. :هلا و الله و غلا ..
ضمت ولدها لصدرها:هلا بك زوود .. وين الناس .. وش هالغيبات ..؟!
جنى:هذا و إنا تونا ما كملنا الأسبوع ..!!
جوري بصوت طغت عليه نبرة الحزن:و الله .. الأيام اللي راحت مرت علي مثل الشهور ..
جنى:يووه ليش ..؟!
تنهدت بكل ضيق:تخيلي أهل زوجي طبوا علينا .. من غير ما يدقون ..؟!
وقفت من مشيها و بكل حماس:قولي و الله ..!
وقفت حتى تنزل ولدها فـ سريره:ايه والله .. حسيت بالدنيا تسود فـ عيوني .. بس الحمد الله الواحد لـ صعبها جد تهون ..!!
جنى:ايه والله الواحد لـ شال همّ شيء يهون عليه ربّ العالمين .. بس وش صار بالضبط ..؟!
جوري:فـ البداية .. حسبوني وحدة .. –بكل ربكة:مدري وشلون اقولها ..!
جنى و بعيونها نظرة تفكير:يعني موب زوجته ..
جوري:ايه .. و لما دروا إني زوجته فـ البداية تضايق خالي و زوجة نواف بغت تشب فـ البيت حريقة ..
جنى و هي تجلس على أقرب كرسي لها:بعد زوجته ..!
جوري:ايه .. جعلك ما تذوقين هاليومين .. أبوه رضى لما عرف بسالفة راشد .. بس زوجته رأسها و الف سيف ترجع للشرقية و تتطلق منه بعد ..
جنى:و الله ما تنلام ..
جوري:ايه والله .. حطيت نفسي مكانها حسيتها صعبة .. بس المشكلة الحق مع نواف المفروض ترضخ شوي موب تصرّ ع الطلاق ..
جنى:طيب و بعدين وش صار ..؟!
جوري:مثل ما قلت لك أبو نواف تفهّم الموضوع بالعكس كان مع نواف .. بس خاف من دلال و وش ممكن يصير فـ العايلة بسببها ..!!
جنى:نواف يوم يأخذك عارف نتيجة زواجكم ..
جوري:أكيد و عامل حساب لهالشيء ..
جنى:طيب أنتو منتو بـ رايحين للشرقية .. قصدي دام زواجكم انكشف ..
تنهدت بكل ضيق:هذا أنا جايه لك فـ الحكي ..
جنى بكل اهتمام:ايه ..
سندت ظهرها ع الجدار:نواف قدم على إجازة من بكرة لحد الخميس و الجمعة طبعا إجازة .. يخطط نروح اليوم للشرقية و نواجه أهله ..
جنى بكل حماس:و الله شيء حلو ..
جوري و نبرة حزن طغت بصوتها:أكيد حلو بس موب وقته ..!
جنى بكل ضيق:ليش طيب .. موب هذا اللي تبينه طول الفترة اللي راحت ..
جوري:إلا أكيد .. بسسس .. فيه أشياء لازم أتأكد منها ..
جنى:وش هالأشياء ..!!
جوري بكل تردد:أشياء تخص أهلي ..
جنى:جوري لا تجلطيني وش هالأشياء تكلمي ..؟!
تنهدت:تعرفين أم راكان .. أم زوج ليان ..!
جنى بكل تركيز:ايه وش فيها ..؟!
جوري:طلعت خالتي .. أخت أمي ..
جنى و ابتسامة عريضة ارتسمت على وجهها:صدق .. و الله وناااسة ..
زفرت بكل ضيق:لا تفرحين واجد .. جلست معها و كلمتها بسالفتي .. أنهم تخلوا عني و تركوني بدار الرعاية ..!
جنى بكل اهتمام:ايه ..؟!
جوري:قالت لي أنهم موب أهلي و إن أمي موب أمي و أبوي موب أبوي ..
زفرت بكل ضيق:وش هالخرابيط ..؟!
جوري و عبراتها تخنقها:و قالت لي أنها عندها أرواق تثبت هالشيء .. لكن .. ليان سافرت و للأسف ما عندي رقم أم راكان أو حتى عنوان بيتها ..
ريحت ظهرها و بكل هدوء:جوري .. لا تضيقين صدرك و لا شيء .. شوفيني هذا أنا من يومين أكتشفت أن أمي موب أمي و طلعت جدتي .. و كل للي حسبتهم طول عمري أخواني طلعوا خوالي ..
مسحت دمعة خانتها:صدق ..؟!
ابتسمت بكل استهزاء:موب بعيد بكرة أنا وياك نطلع خوات ..
ابتسمت:يا ليت والله ..
خذت نفس براحة:لو إني موب متأكدة من أسماء خواتي كان حطيتك فـ بالي و شكيت ..!
زفرت بكل ضيق:و الله هالدنيا غرايب ..!
جنى:شفتي شلون .. محد يضمن بكرة وش بيطلع .. خلك مثلي بيعيها .. أكيد لك أم و أبو .. بس أنتي الحين خلك مركزة مع أهل زوجك ... هم بر الامان لك بهالوقت ..
جوري:بس أخاف بكرة لـ عرفوا إني ما لي أم و أب .. يكرهوني ..!
جنى:عاد أنتي قولي لهم إن أهلك توفوا فـ حادث و إذا جد جديد .. ذيك الحزة قولي ما كنتي تدرين ..! بعد هم وش بيدريهم عنك ..!
زفرت بكل ضيق:نفس كلام نواف ..!
جنى:لأنه عين العقل ..
جوري بكل تردد:يعني أجهز شنطتي ..؟!
جنى بكل صدمة:بتسافرين اليوم و ما جهزتي شيء ..!
جوري:كنت مصممة ما أروح لحد هاللحظة بس ..
جنى بكل غرور:أحم .. احم أدري كلامي غير ..!
ابتسمت:هالأيام عقلي كلش موب معي ..
جنى بكل لوم:أنتي على طول وراء قلبك .. و صدقيني تراه هو اللي بيضيعك ..!
زفرت بكل ضيق:لو موب قلبي ذا كان ما أخذت نواف ..
جنى:يا عيني يا عيني ..!
ابتسمت بإحراج:جنوو .. لا تحرجيني .. و أنا قاعدة أصارحك ..!
جنى اتسعت ابتسامتها:طيب طيب .. أنا بسكر الحين عشان يمديك تجهزين غداك و شنطتك ..
ضربت جبينها على خفيف:شلون نسيت الغداء ..
جنى:الله يخليني لك بس ..
ابتسمت:امين يا رب .. يالله جنو باي باي ..
جنى:باي ..-خلصت كلمتها و سكرت جوري الخط على طول ..
ابتسمت و هي تنزل الجوال ..
رجعت لها أروى .. جلست و خيبة الأمل على وجهها:رفضت أمي ...
جنى:قلت لك ..!
أروى:تقول جنى تبي تروح تروح .. لكن أنتي لاء .. –دفت الطاولة بطرف رجلها بكل ضيق ..
جنى و هي تنزل الجوال:خلاص موب رايحة ..
أروى:ما عليك مني تبين تطلعين اطلعي ..!
جنى:لا خلاص بس بكلم لمو .. و بتفق أشوفها الخميس الجاي يمكن أمك تقتنع ..!
أروى بكل ضيق:الخميس الجاي زواج ولد عمة أمي .!!
رفعت حاجب:و عايلتكم بقي فيها أحد ما تزوج للحين ..!

.._.._.._.._.._..

جلست جنب أمها:السلام عليكم ..
ناظرت أم بدر فـ بنتها بكل لوم:و عليكم السلام .. صح النوم ..!
ريتاج:أنتوا اللي تركتوني نايمة ..!
أم بدر:و أختك وينها ..؟!
ريتاج و هي ترفع فنجال القهوة:نايمة للحين ..؟!
أم بدر بكل ضيق:متى نمتوا ..!؟
ريتاج:أنا الساعة 11 من طلعت أروى .. بس ريناد قعدة سهرانة مع جنى ..
أم بدر:نايمة 11 و توك تصحين ..!!
ريتاج بكل ترجي:يمة تكفين .. ترا من زمان ما قمت شبعانة نوم .. لا تخربين مزاجي ..
ناظرتها بكل لوم ..
دخل و هو يرمي مفاتيحة على المدخل:السلام عليكم ..
أم بدر و ريتاج بصوت واحد:وعليكم السلام ..
أم بدر:وينك يمة تأخرت ..
بدر و هو يناظر ساعته:وين تأخرت طالع بدري ..!!
ريتاج بكل لوم:اليوم أمي مسبقه الوقت فـ مخها ..
ناظرها بكل حدة:تكلمي بأدب عن أمك ..
عقدت ملامح وجهها:آسفين ..
نزلت من الدرج و الابتسامة العريضة على وجهها:السلام عليكم ..
همسوا:و عليكم السلام ..
بدر بكل صدمة:رنود نايمة هنا ..!
ريناد و هي تنضم لهم:ايه .. وينك أمس ما شفتك ..؟!
بدر:جيت بدري و عرفت أنكم مسوين جمّعة و نمت .. بس خير عسى ما شر صاير بينك و بين بسام شيء ...!
ريناد:وش فيكم من تدرون إني هنا قلتوا مشاكل ..؟!
أم بدر بقلة صبر:زوجها مسافر و بتجلس هنا لحد ما يرجع ..
بدر:وين مسافر ..؟!
ريناد بكل ضيق:الشرقية مسافر مع واحد من ربعه نسيت اسمه ..!
زفر بكل ضيق .."بسام يسافر و ما أدري و تركي يسافر و أنا آخر من يعلم ..!! صدق الناس تتغير بسرعة ..!" ..
ريناد و عيونها تحوم فـ المكان:وين ريان و أبوي ..؟!
أم بدر:أبوك بيتغدا عند صديقة أبو فهد و ريان بيتأخر فـ دوامه ..
ريناد: .. اها .. –لحظة صمت خيمت ع المكان .. ريتاج معلقة عيونها فـ التفزيون .. و بدر فكره سارقة لـ تركي و بسام ..! ..
أما ريناد بسام مشغل تفكيرها من أمس .. لأنه من سافر ما دق عليها ..!
أم بدر بكل اندفاع:ايه صح تذكرت ..
التفت الكل عليها ..
لفت على بدر:خالتك أم بسام دقت علي اليوم .. تقول ودها نطلع كلنا للشرقية ..؟!
بدر:كلنا .. وش الطاري ..؟!
أم بدر:تقول أن لوجين ضايق خلقها ..
ريتاج بكل ضيق:العمة لوجين ضايق خلقها وش دخلنا ..؟!
أم بدر بكل عصبية:أم بسام تعلمني و اقترحت عليها نروح كلنا .. نغير جوو ..
ريناد بكل حيرة:عاد غريبة .. لوجين من متى تحب الشرقية ..؟!
همست فـ خاطرها .."أكيد لـ عيسى يد فـ الموضوع" ..
أم بدر:عاد لا تقعدون تحققون معي .. أنا عجبتني الفكرة و ودي بالروحة ..
بدر:طيب بقول لأبوي و عمي أبو تركي .. بس ياالله بعد أسبوع أو أسبوعين نسافر ..
أم بدر:موب مهم المهم ..-قطع كلامها رنة التلفون ..
ردت بكل استغراب .. من ممكن يدق بهالوقت:ألو ... هلا .. الحمد لله بخير .. من معي ..... أم فيصل ..
تبادلوا .. ريناد و ريتاج نظرات الاستغراب ..!
أم بدر: .. حياك الله .. هلا .. لحظة .. لحظة ..
وقفت أم بدر و هي تنزل السماعة .. رفعت عينها على ريناد:بدخل أكلم الحرمة فـ المجلس .. أول ما أكلمها سكري السماعة ..
هزت رأسها بالتأكيد:إن شاء الله ..
رفعت ريناد السماعة .. غطت طرفها بيدها .. ناظرتها ريتاج بكل حماس ..
ابتسامة خبث ارتسمت على وجه ريناد و هي تسمع كلام أمها ..
همس بدر:سكري السماعة ..
عطته نظرة عناد ..
ناظرها بكل لوم .. وقف و طلع لغرفته ..
أول ما اختفى ظله من قدام نظرها.. انقزت ريتاج لـ عند أختها و تصنتت معها على مكالمة أمها مع أم فيصل ..

.._.._.._.._.._..


رفع عينه من على ساعته .."وحدة الظهر أكيد مجتمعين ع الغداء .. بس .. صعبة أدق علـ ..
صرخ سليمان من بعيد:ميااااااااااااااااااااااف ..
لف و هو مصدوم .. ابتسم أول ما لمح أخوه الأصغر منه ..
طلعت من وراء الفلة ركض .. وسن و الابتسامة العريضة مأخذه أكبر بمكان بوجهه:ميااااااااف ..!
و ابتسم و هو يشوفها تقرب منه و تضمه ..
وسن بكل لوم:يا الظالم .. تقاطعنا كل هالوقت ..!
ابتسم بكل إحراج:و الله ظروف ..
ناظرته بطرف عين:طيب .. ظروف ..؟!-مسكت يده و جرته وراها ..
مياف و هو يمشي وراها:وش تسون فـ الحديقة ..
وسن بكل حماس:وهج مسوية باركينج .. من زمان ما اجتمعنا ..!!
مياف .."أنا قايلة محمد ما طلب مني أروح للبيت بهالوقت إلا يبي يسوي لي مصيبة .." ..
تقدم خطوتين و الحديقة .. اللي من ثواني مو شايف منها شيء بسبب فلتهم انكشفت و حس بالصدمة تتملكة و هو يشوف كل أخوانه و خواته متجمعين ..
..
ابتسم عبدا لمجيد و هو يقرب من أخوه و يضم:حيا الله من جانا و أخيرا نورت البيت ..!
.. وهج .. سلمى .. دينا .. قاموا كلهم يسلمون على أخوهم اللي صورته تقريبا انعدمت من مخيلتهم ..
ناظرتهم أمهم بكل غيض و قفت و تركت المكان لهم ..
ابتسم و هو يسلم على أخته الكبير:وهج صرتي عجوز ..
وهج بكل عصبية .. :يوووه حرام عليك وش هالكلام ..!!
ابتسم زيادة يستفزها .. أخته ما تغيرت و للحين العمر يعني لها الكثير:أمزح و الله أنك طالعة أصغر دينا ..
دينا بكل ضيق:ترا فرق بيني و بنيها سبع سنين وش جاب لـ جاب ..!
وسن و هي تحوط خصر أخوها بذراعها:يالله أنتي وياها كل وحدة ترجع لمكانها و تمسك لسانها ..
ناظرتها سلمى بنص عين:تراه أخونا كلنا ..
ابتسم بكل راحة و هو يشوف خواته حواليه .. للحين بعفويتهم و تلقائيتهم ..
صرخ سليمان:عبد المجيد اللحم احتررررررق ..-التفت و بكل خوف ركض لـ عند الشواية ..
ضحك الكل على عبد المجيد و هو يركض .. و جسمه المليان يتعبه ..
وهج:حياك .. اجلس ..
دينا بكل استغراب:وين مام .. وين اختفت ..؟!
وسن بكل ضيق:أصلا هي مسوية دايت .. اجلسي بس ..
قرب الكل و التموا فـ الجلسة حول بعض ..
زفر بكل ضيق .."الجلسة معهم حلوة بس ..
..
قطع تفكيره صوت أخوه .. سليمان:أقول يا الحبيب .. تعال معنا .. ناقصنا واحد ترا ..
دينا:خله معنا .. ترانا ما نجتمع إلا من وقت للـ ثاني .. هو بيجلس لك فـ البيت ..
وهج بكل حماس:صحيح اللي سمعته من محمد بترجع ..!
مياف بكل تردد:و الله مدري للحين ..
قاطعته بكل حماس .. وسن:يوووه ياليت .. و الله البيت بينور ..
مياف بكل اندفاع:بس أمي ..!
سلمى:ما عليك منها لـ شافتك قدامها قلبها بيحن ..!!
دينا بكل تأيد:ايه والله صادقة ..
وهج:يووه يا حليلك يا سلوم تعرفين تصفين حكي ..
ناظرتها بكل حدة ...
دينا:ههههههههههه .. حرام عليك تخوفين .. تراك مو فـ المدرسة ..!
وسن:الحمد الله أنك ما تدرسيني ..
ناظرتهم بكل لوم .. و كعادتها قررت تسكت لأن مستواها الفكري أرفع من كذا ..!!!!

.._.._.._.._.._..

طلبت رقمها للمرة الـ 25 ..
زفرت فجر بكل ضيق و هي تنزل جوالها ..:مو معقولة وين اختفت هالانسانة فجأة ..!
نزل الفنجال من يده:الله يهديك بس يا فجر .. تلقينك حرقتي جوالها ..
فجر بكل خوف و قلق:يعطيني مقفل ..!
عبد العزيز بكل لوم:معاريس ما صار لهم يومين متزوجين .. أكيد سافروا ..
فجر:بس أنت تعرف غزل ما تخطّي خطوة من غير ما تقول لي ..
عبد العزيز و عيونه على شاشة التلفزيون:هذاك أول .. لكن الحين صار حمكها بيد رجلها ..؟!
زفرت بكل ضيق:تتوقع .. أنها سافرت و الدولة اللي هم فيه ما فيه تغطية .. – رجعت تناقض نفسها:لا مستحيل .. ما عاد فيه مكان ما يشتغل فيه الجوال ..
زفر بكل ضيق:اووووف .. أقل شيء تكلمني من الفندق ..-رفعت عينها على أخوها المندمج فـ متابعة الأخبار ..
.."و أنت ما تساعد أبد ...!!" ..

.._.._.._.._.._..

دخل المفتاح .. فـ الباب .. تنهد بكل ضيق .."أكيد شابة نار و ما جهزت شيء ..
جوري إذا تعكر مزاجها خربت كل شيء ..!!
تنهد بكل ضيق .. و هو يفتح الباب ..
استغرب هدوء المكان .. تلفتت حوله .. :جوووووري ..!
علت صوتها:أنا هنااااااااااا فـ الغرفة ..
دخل و الحيرة تتملكه:وش تسـ ..-سكت و حيرته تزيد و هو يشوفها ترتب الشنطة ..
جوري بكل أسف:بديت فـ الغداء متأخر الحين هو جاهز .. بس قلت على بال ما تجي أجهز شنطتي ..
نواف .. مازال .............
رفعت رأسها مستغرب صمته:نواف وش فيك ..؟!
ابتسم بكل راحة:لا بس .. ما توقعت ..-رجع يسكت خاف كلامه يغير جوري من جديد ..
جوري و هي تسكر شنطتها:خلصت .. يا الله حبيبي على بال ما تبدل ملابسك يكون الغداء جاهز ..
تنح و هو يشوفها تطلع من الغرفة و الابتسامة العريضة على وجهها .. للحين مو مصدق و حاس أنه فـ حلم .. تمنى أنه ما يصحى منه ..

.._.._.._.._.._..

زفرت بكل ضيق و هي تتأمل السماء اللي اظلمت و النجوم تلمع فيها ..
..:حالته حالة .. كل البيت مستغرب ..
لمى و بصوتها نبرة حزن:بس طبعا أنتي عارفة ليه ..!!
تنهدت جنى بكل ضيق:تصدقين .. ندمت لأني قلت لك تتركينه ..!
لمى بكل قناعة و ثقة:كلامك عين العقل .. و صدقيني لو ما كان كذا ما طعتك ..
جنى:راح يومين و هو و لا كأنه بين الناس .. يا خوفي هالشيء يقلب عليك ..
للمى:قصدك يفتن علي أو يفضح علاقتنا ..!
سكتت و صوت تنهيدتها ينسمع ..
لمى:لا تخافين .. سلطان خبز يدي .. ما يتهور لـ هالدرجة ..
بيزعل يوم اثنين .. ثلاثة لكن ما يسوي شيء يدري أنه غباء و عاقبته بترجع عليه ..
جنى:طيب وش ناوية تسوين الحين ..؟!
لمى:و لا شيء بكمل حياتي .. و دراستي و راح أعيش مع أبوي من دون شك ..
جنى:طيب وش صار على أمك ..؟!
لمى:من يومين كلمني خالي و طلب مني أروح أترجاها تطلع لأنها رافضة تطلع و مُصرة تطلع نفسها مريضة نفسيا ..!
جنى بكل صدمة:مريضة نفسيا ..!
تنهدت بكل ضيق:شفتي شلون البني آدم .. يبيع نفسه عشان الناس ..
زفرت بكل ضيق:هي على بالها بترتاح .. إذا نقلوها لمستشفى الأمراض النفسية بيهبلون بها هناك ..!
لمى:و عشان كذا خوالي ما هانت عليهم رغم أنه ما يطيقونها .. بس هي رأسها و ألف سيف أنها تعبانة ..
جنى بكل حماس:بس عشان تتهر ..-رجعت تسكت .. و الإحراج على وجهها ..
كملت عنها بكل ضيق:عشان تتهرب من ديونها اللي وصلت للمليون ..!! كمليها .. كل الناس عارفة هالشيء ..
زفرت بكل ضيق:الله بلاك يا لمى .. لا تصـ ..
قاطعتها:و راضية بقدرة رب العالمين و لو كنت غير كذا كان لحقت لمى و ناصر ..
همست بكل ضيق:استغفر الله العلي العظيم ..
خذت نفس بكل راحة:خلك من أمي أنت وش صار على أمك ..؟!
جنى و بعبونها نظرة توهان:أمي ..!
لمى:قصدي .. ما تعرفتي على أمك الحقيقية ..؟!
قاطعتها:ايه .. للحين تدرين محد جاب طاريها و لا قال لي أبو بدر إذا كانت عايشة أول لاء ..!!
لمى:طيب .. خواتك ..!
ابتسمت بسخرية:أختي الجازي .. و الباقي ما أعرف عنهم شيء ..!
لمى:طيب و الجازي ذي ما عرفت عنها شيء ..
جنى:ليه ما قلت لك ..!
لمى:وشو ..؟!
زفرت بكل ضيق:الجازي طلعت وحدة من اللي معنا فـ الكلية .. إدراية ..
لمى:تصدقين عاد .. ما أذكر حتى دكاترتنا ..!
جنى:أحسن لك .. ريحي مخك صدق فـ الاجازة ..؟!
لمى:طيب وش يصير عقب كذا ..!
جنى:علمي علمك .. بس اللي عارفة إني ناوية أجيك اليوم ..!!
لمى بكل حماس:و الله .. أبركها من ساعة ..!
ابتسمت:تسلمين و الله .. بس للأسف أم تركي ما رضت على أروى تطلع .. يعني كأنها تلمح لي لأني صار لي ثلاث أيام أطلع وراء بعض ..
لمى:ما عليك منهم بس أهم شيء تطلعين و تغيرين جو ..
زفرت بكل ضيق:وأنتي الصادقة ..

.._.._.._.._.._..

فتحت عيونها بكل كسل .. لثواني حست بالدنيا تدور بها .. بس جبرت نفسها تركز و تستعيد توازنها ..
نزلت غزل عيونها على تيشيرتها اللي امتلا بالدم .. مسحت فمها بكتفها و هي تحس ببقايا الدم فـ فمها ..!
حركت يدها يمين و يسار و تحررت من شماغ تركي .. زفرت بكل ضيق"هو كان بيفكه .." ..
تلفتت حولها و هي تبعد الطرحة عن رقبتها .."وين أنا وش هالشقة .. وين هالمكان" ..
رفعت عينها على الباب المفتوح .. حاولت توقف لكن للأسف طاقتها ما قوت .. زحفت بكل تعب لعند الباب المفتوح ..
ابتسمت بكل أمل:هذا باب الشقة .. يعني أقدر أطلع ..
ضغطت على نفسها و هي تتمسك بالجدار .. و رجولها تترنح بها يمين و يسار ..
زفرت بكل ضيق .. و هي تصلب طولها .. نفضت الطرحة و لفتها على رأسها و غطت الباقي منها وجهها ..
زفرت بكل اشمئزاز و هي تغطي نفسها بالعباية المبلولة بالموية و الدم ..!
مشت بخطوات هادية .. نزلت عيونها لرجولها .. "حافية" ..
تذكرت نفسها .. و تركي يجر فيها من على الدرج .. و تطاير شبب هنا و الثاني هناك ..
..
زفرت بكل ضيق .." وشلون بمشي كذا .."-رجعت تلف على الشقة ..:معقولة يرجع عشاني ..!
تنهدت و هي تجر جسمها جرّ .. و تطلع و تسكر الباب وراها ..
..
أخيرا وصلت للدرجة الأخيرة ..! .. خنقتها العبرة و لمعة الدموع بعيونها و هي تشوف الشوارع .. مظلمة و خالية ..
"يا ربي وين جايبني فيه ..! .." كملت طريقها و هي تمسك فـ الجدران و تخفي نفسها فـ الشوارع و المظلمة حتى محد ينتبه لها .. مع أنه محد حولها ..! ..

.._.._.._.._.._..

متمدد عند التلفزيون .. و يتمنى لو هاللي راح يعيشه كابوس و راح ينتهي من غير أي أضرار ..!
لبست عبايتها و هي تهمس لولدها .. :اسمع يمة .. كل الحارة معزومة على زواج محسن ولد أبو جابر .. هددها بهالشيء ..
زفر بكل ضيق:بس يمة ..!
أم عبد الرحمن:لا بس و لا هم يحزنون .. عبد الرحمن صدقني ما راح تسمع بيوم بـ طاري العرس إذا ما سويت اللي قلت لك ..
زفر بكل ضيق:إن شاء الله ..
طلعت سعاد .. ناظرتهم بكل لوم:خلصت يمة ..
مشت بكل غرور:يا الله مشينا ..
مرت من عند أخوها و همست له:خاف ربك ..

.._.._.._.._.._..

زفر بكل ضيق و عيونه .. تتفقد أغراض أبوه ..
"ما عليه يا مياف بكلف عليك .. أبيك تروح تجيب لي أغراض أبوي من المستشفى لأني من طلعت منها ذاك اليوم و أنا محبوس بـ هالمكتب ..! .."
..
رفع بطاقة أبوه و هو يتأمل الصورة .. :يا ترا وش اللي أنت فيه الحين ..
تفكر بأغلاطك .. و ذنوبك و إلا تفكر متى تصحى و تكمل حياتك ..
زفر بكل ضيق ..:المفروض أنا ما انتظر أحد و أفكر بسالفة زوجة أبوي ..!
..
رفع جواله و فتحه .. بعد ما كان مقفل .. دقيقة ثتين .. خمس ..
انفتح الجوال و انهالت عليه الرسايل مثل السيل .. نزله على الطاولة ..
و هو يعقد حواجبه من صوت الرسايل المزعج ..!
..
دقيقتين و توقف الصوت .. رجع يرفعه و هو يتأمل رسايل المكالمات ..
.."طبعا .. بزنس مان .. من الغبي اللي ما يفكر يدق عليهم حتى لو عشان يتطمن على أحواله" ..
شد انتباه رقم مسجل بـ اسم .."نور ق" ..
ارتسمت ابتسامة استهزاء على وجهه ..:مستحيل يكون عامل لأن أبوي مستواه أرفع من أنه يحط أسم هندي بجواله و مستحيل يكون أحد من الأهل ..
تعمقت ابتسامة الاستهزاء بوجه:أكيد وحدة ..!
رن جواله .. يشتت تفكيره .. رفع السماعة:هلا و الله ..
عبد الملك بكل لوم:من لقى أحبابه نسى أصحابه ..!
ابتسم:لا والله أنك على بالي .. بس حد ما طلعت من بيت أهلي و رجعت .. توني كنت بدق عليك ..
عبد الملك و هو يركب:لازم تدق أصلا ..!!
زفر مياف بكل ضيق:مليك .. الحق علي بأي مهدئ بديت أحس بالتوتر و الصداع ..
عبد الملك و هو يحرك سيارته:يا الله مسافة الطريق ..

.._.._.._.._.._..

هزت رجولها بكل توتر ..
لفت ريتاج على أختها:رنود وش فيك ..؟!
ريناد و هي ترجع تدق على بسام:بسام من الصبح أدق ما يرد ..!
زفرت بكل ضيق:الله يهديك بس أكيد ما لقى له أحد يشحن له الجوال ..
ريناد بكل خوف:بس هو مسافر مع صديقة ..!
ريتاج:ما عليه .. يمكن طلعوا و نسى يشحن جواله و طفى و هو برا ..
زفرت بكل ضيق:إن شاء الله يا رب ..

.._.._.._.._.._..

زفرت بكل ضيق و هي تسند ظهرها لجدار العمارة ..
رفعت غزل عيونها للسماء .."يا رب" .. خانتها دمعة قهر ..
نزلت يدها من تحت الغطاء الشفاف و مسحتها ..
تلفتت حولها .. وين ممكن تروح .. و من اللي بـ يساعدها ..
زفرت بكل ضيق .. طاحت عينها على اسم الشارع .. شارع .. ***
غمضت عيونها بكل قوتها .."يا ربي وين قريت هالأسم فيه وين ..! ..
فتحت عيونها و هي تتلفت ..."هذا هو بيت البتول .." .. تراجعت خطوتين لوراء ..
"مستحيل أروح لها برجلي .." ..
زفرت بكل يأس و هي تجلس ع الأرض ..
أفزعها بصوته الحاد:ماما ايش يسوي هنا ..
رفعت عيونها بكل خوف .. و هي تشوف الهندي يقرب منها ..
بانت نظرة تفكير بعيونه:يبغي يروح مكان أنا سواق تاكسي ..-اشر على سيارته ..
بلعت ريقها و هي تحس بنبضات قلبها .. وسط حنجرتها ..
نقلت نظرها بين الهندي و سيارته .. و الخوف يملا عيونها ..
..
.
..
تلفتت يمينها و يسارها .. و هي تراقب الكراج ..
علا صوته من وراها:ماما وين الفلوس ..؟!
غزل بكل خوف:خمس دقايق أطلع أجيب لك الفلوس ..
كملت طريقها و هي تنزل عبايتها أكثر حتى ما تبين رجولها الحافية ..
ضغطت على اللفت .. و قبل لا تضغط انفتح .. لفت وجهها للجهة الثانية ..
نزلوا ثنين و هم يوجهون لها نظرة الاستغراب ..!!!
ركبت بسرعة و ضغطت رقم الدور ..
جلست على أرضية اللفت .. دقيقة ثنتين وقت قصير .. لكنها حست بالراحة ..
تماسكت و هي تحس بالانهيار قريب منها ..
و رجعت توقف .. و هي تتمسك بالجدار .. وصلت لباب الشقة .. ضغط على الجرس و هي ترمي بثقلها عليه ..
..
صرخ من وراء الباب:جااااااااااااااااااااااااااااااااي ..
..
نزلت طرف الطرحة اللي كان مغطي وجهها و هي تحس بالاختناق يزيد عليها ..
حمَلت نفسها فوق طاقتها بس ما تبي وحيدة فـ شقة مجهولة .. هذا كل اللي كان يشغل فكر غزل بهاللحظات ...!!
..
فتح مياف باب الشقة على أمل أنه يشوف عبد الملك ولد عمه ..
تنح لثواني .. و هو يستوعب ملامحها الذبلانة ..
و ما قدر يحرك أصبع من الصدمة .. لحد ما انهارت و طاحت من طولها قدام عتبت باب شقته ..

.._.._.._..

نهآآآآية الجزء ..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[30]|ـالثلاثون ..
..
.

ناظر فـ مياف بكل لوم ..
..
أما مياف حس أعصابه توصل لقمة التوتر .. بدايتها بالصداع و التوتر ..
اللي بدت مع من ترك الشرب و التدخين .. و كملت عليه سالفة غزل اللي ما يدري للحين وش قصتها ...!
و تاليها .. نظرات عبد الملك له .. بكل لوم و تحقير ..
زفر مياف بكل ضيق:وش فيها ..؟!
تنهد بكل ضيق:موب قادر أحدد حالتها بالضبط ..؟!
مياف بكل لوم:هذا و أنت دكتور و خبرة ..؟!
..:الدم اللي على ملابسها .. واضح أن مصدره فمها ..
مياف بكل استغراب:فمها ..!
عبد الملك:ايه لأني لاحظت لثتها .. تنزف و شكلها ملتهبة ...!
زفر بكل راحة:يعني هذا اللي فيها بس ..؟!
عبد الملك و هو يكتب الوصفة:بعض الأمراض .. ما تبين إلا من الفحوصات و التحاليل .. لازم توديها المستشفى حتى تتطمن أكثر ..
زفر بكل ضيق:خلها بالأول تصحى .. عقب أشوف وش ممكن يصير ..؟!
عبد الملك و هو يمد الوصفة:كل اللي كتبته مسكنات للألم .. و مطهر تتمضمض به عشان لثتها .. لازم تروح لدكتور أسنان .. و تسوي فحص كامل ..
همس:إن شاء الله ..
عبد الملك بنبرة تحذيرية:بس لا تخليها تطول عندك .. شف وش قصتها و رجعها لأهله ..
مياف بكل عناد:بس إذا كانت تبي تجلس ما راح أطردها ..
زفر بكل ضيق:مياف هالبنت هي اللي بتجيب لك المشاكل .. وهي اللي بترجعـ..
قاطعه:مليك .. غزل غير عنهم كلهم .. لا تفكرها مثلهم ..
عبد الملك و هو يوقف و يرفع شنطته:فـ النهاية بنت ..!! و جلستك معها لحالكم و فـ شقتك غلط .. –بكل عصبية:و فوق هذا متزوجة ..!!
زفر بكل ضيق:عبد الملك خلاااص .. لا تصدع لي رأسي أكثر ..
رجع ينزل شنطته .. و كأنه تذكر شيء:ايه صح .. –فتح الشنطة و طلع من كرتون:هاذي حبوب مسكنه ..
تركت لك فـ الكرتون .. شريط واحد يكفي لمدة أربع أيام كل يوم ثلاث حبات ..
بنبرة تحذيرية:أنتبه .. و لا تحاول تأخذ حبة زيادة لأنك ما لك غيره إلا عقب أربع أيام ..
زفر بكل ضيق و هو يأخذ الكرتون:عبد الملك أنت تعرف إني فـ البداية و راح يكون هالشيء صعب .. أحتاج أكثر من ثلاث حبات فـ اليوم ..!
عبدالملك:اعتبره درس لك فـ الصبر ..
تنهد بكل ضيق:طيب ..!!!!
رجع يرفع شنطته و توجهه للباب:و جيّت غزل لهنا اختبار لك بعد .. رجاء مياف لا تصير ضعيف و تفشل من جديد ..!
زفر بكل ضيق و هو يراقب ولد عمه .. يبعد و يركب اللفت ..
سكر الباب و بكل تردد توجهه للغرفة اللي دخّل غزل فيها .. زفر بكل ضيق و ذكريات الماضي تتراكم بـ فكره ..
قرب لعنده .. نايمة و جسدها مرتخي على السرير .. مثل الجثة ..! .. مد يده و تحسس أنفاسها حتى يطمن قلبه .. جلس على الأرض قريب من رأسها ..
علق عيونه بها .. و حيرته بداخله تزيد .. "وش اللي صار معك .. وش اللي وصلك لـ هالحال ..- تأمل وجهها الذبلان ولون بشرتها المصفرّ ..!
.."أكيد ما كان يستاهلك .." .. حط رأسه على طرف السرير .. صوت أنفاسها لحاله ..
كان كفيل بـ انه يهدي أعصابة .. و يخليه يغط فـ النوم من غير ما يأخذ حبة مهدئ ..!

.._.._.._.._.._..

يمشون بين الحواري الضيقة .. ناظرت فـ أمها بكل لوم:يعني ترضينها لي ..؟!
أم عبد الرحمن بكل عصبية:وش جابتس لـ عند هالعسرة=الصعبة" .. و بعدين لو طمع أحد فيتس و كان يبيتس بالحلال .. تهقين إني برفض ..!!!
سعاد بكل ضيق:بس حتى .. ولو هدديها .. اغصبيها توقع بس موب تخلين دحوم يعتدي عليها ..
زفرت بكل ضيق:وش الحتسي الكبير .. قصري حستس لـ أحد يسمعتس .. اللي يشوفتس يقول خربت الدنيا .. هذا بدال ما تدعين الله يسهل و يتمم على خير ..!
سعاد بكل عصبية:وين الخير فـ أنكم ..
قاطعتها و هي توقف قدام باب بيتهم:يا الله عاد لا يكثر .. عطيتس وجه أكثر من الازم .. انطمي خلينا ندخل نشوف وش صار على أخوتس ..
ناظرت فـ أمها بكل حسرة .. و ما بيدها شيء غير الصمت ..
..
دخلت بكل هدوء .. و بعيونها نظرة ترقب .. تلفتت يمين و يسار ..
اتسعت ابتسامة أم عبد الرحمن:شكل الموضوع تم على خير ..
زفرت بكل ضيق و هي تهمس:أي خير ..!
طقت الباب و فتحت باب غرفة بنتها بكل هدوء .. و كلها رجاء تشوف جمان منهارة .. و تشوف نظرة الذل بعيونها ..
..
خطوة .. خطوتين و توسطت ام عبد الرحمن الغرفة .. رفعت يدها على صدرها و بكل خوف و صوتها يختنق:يمة ولدي ..
ركضت سعاد لـ عند أخوها المتمدد على الأرض ..:عبد الرحمن .. دحوووم .. عبد الرحمن ..
وقفت مكانها مصدومة .. و كل اللي قدرت عليه تعلي صوتها أكثر و أكثر:حسبي الله على بنت بليس وش سوت فـ ولدي .. حسبي الله و نعم الوكيل فيها ..
ركضت سعاد و هي تطلع من الغرفة للـ المطبخ .. خذت كأس موية .. و رجعت ركض ..
رشت على وجهها أخوها و هي تضرب خده بكل خفة:دحوووم .. دحووم ..
قربت من ولدها أخيرا هزته و نبرة الترجي بصوتها:دحوووم .. يمة .. بسم الله عليك ..
قم يمة وش صار لك ..؟!
سعاد بكل خوف:لازم ندق على الإسعاف ..
حرك رأسه بكل ضيق و هو يعقد حواجبه ..
أم عبد الرحمن و لمعة الدموع بعيونها:دحيييم .. !!
زفر بكل ضيق و هو يفتح عيونه ..
سعاد:عبد الرحمن وش صار .. وين جمان ..؟!
تحرك بكل تعب ..:انحاشت ..!
أم عبد الرحمن:حسبيي الله و نعم الوكيل فيها .. كانها ما تخاف ربها .. الله يأخذها .. جعلها الحادث اللي ما تتحرك عظمة فيها من عقبه ..
سعاد:يمة استغفري .. أنتي اللي ظلمتيها بكرة الدعوة ترجع عليك ..
بكل عصبية:أنتي اطلعي منها و تسلم .. اصلا كله منتس .. طول الوقت تفاولين ..
جلس بكل تروي:آآخ رأسٍي ..!
أم عبد الرحمن و هي تتفقد ولدها بكل خوف:الله يأخذها الظلمة وش سوت فيك يا يمة ..
عبد الرحمن:دفتني و الطيحة على الأرض قوية ..!
أم عبد الرحمن بكل لوم و عيونها معلقة فـ بنتها:أنا ما قلت لتس افرشي الأرض كلها .. ليشه المكان ما فيه شيء .. عاجبتس يعني لو منكسر رأس أخوتس ..!
سعاد بكل ربكة:و أنا وش دراني أعلم الغيب ..!
ام عبد الرحمن و هي تقوم ولدها:حسبي الله عليتس من بنت ..!
ناظرت فـ أمها بكل ضيق ..

.._.._.._.._.._..

فتحت عيونها بكل كسل .. رفعت عينها على الدريشة .. و لمحت نور الشمس ..
..
..
فتحت الباب بكل حماس .. الجوهرة:نوف .. نوفاااا يا الله قومي ..
غطت رأسها بالمفرش:وش تبين ..؟!
الجوهرة:قومي يا الله .. تحت الكل مجتمع و حتى عمتي هند جت من الجوف عشانك ..
زفرت بكل ضيق:تعبانة ما لي خلق ..
سحبت المفرش بكل قوتها:نوووووووووووووووف ..
زفرت بكل ضيق .. و استسلام:خلاص .. خلاص .. بقوم ..
الجوهرة:قدامي موب طالعة من هنا من دونك ..
زفرت بكل ضيق و هي ترتب خصلات شعرها القصير:من فيه ..؟!
الجوهرة:أقول لك الكل .. ما تفهمين ..!
نوف بكل عصبية:وش شايفتني لوح مثلك ..؟؟!!!
الجوهرة بكل هدوء .. ما تبي تشوف نوف معصبة:موب قصدي بس استعجلي .. مو حلوة يعني الناس مجتمعة عشانك و أنتي موب موجودة .. !!
زفرت بكل ضيق:طيب خمس دقايق و بنزل ..
الجوهرة بلقة صبر:أي خمس .. قلت لك موب نازلة إلا رجلي على رجلك ..
نوف بكل ضيق:طيب اطلعي بغير ملابس ..
وقفت:طيب .. أنتظرك فـ الصالة ..
استوقفتها و هي تفتح الباب:الجوهرة ..
التفت عليها:هلا ..!
نوف:خلاص .. خلاص اطلعي بس ..
تملكتها الحيرة .. فتحت الباب:براحتك ..-طلعته و تركتها فـ زحمة أفكارها ..

.._.._.._.._.._..

ارتسمت فـ عيونها نظرة تفكير:شرشف أو غطاء ..!
منسدح على بطنه فوق السرير .. و كله تركيز فـ الجريدة .. راكان:أي وحدة فيهم تعتبر من العربية الفصحى ..؟!
ليان و هي تسحب جوالها من على الكامدينه:مدري ..!
رفع عينه عليها:أنتي ما درًستي لغة عربية ..؟!
ليان:ايه .. بس صار لي سنتين أشتغل فـ شيء بعيد عن تخصصي ..
ناظرها بطرف عين:تعبتي نفسك أربع سنين ع الفاضي ..
رفعت عينها من على الجوال و بكل لوم:يعني أنت اللي تشتغل بـ تخصصك ..؟!
رجع ينزل عيونه ع الجريدة و يقرا من جديد فـ اسئلة الكلمات المتقاطعة:ايه بس أنا ما لقيت شيء اشتغل فيه بشهادتي .. !!
زفرت بكل ضيق:يا سلام يعني أنا اللي لقيت و رفضت ..!
قرر يسكت مثل ما هو متعود دايم .. أي نقاش يعتبره عقيم الصمت هو نهايته ..!
فـتتحت سجل المكالمات بكل ضيق .."و لا مرة دقت علي ..!!! .. حشى لو إني موب بنتها .. موب من زود حبي لها .. بس ع الأقل منظره قدام راكان ..!"
زفرت بكل ضيق و هي ترمي الجوال بعيد عنها ..
طاحت عينه ع الكلمة و بدون تفكير:وش رايك نسافر بكرة لـ بلجيكا ..؟!
ليان و هي تتأمله:وش معنى بلجيكا ..؟!
راكان و عيونه للحين معلقة فـ اللعبة:قريتها فـ الجريدة .. و بعدين أنتي مليتي من ايطاليا ..!
ليان:ما مليت .. بس ما أحب الطلعة كل يوم .. خلها يوم ايه و يوم لاء ..
جلس أخيرا:وش يفرق شهر العسل فيه ..! إذا ما طلعنا كل يوم ..!!
مددت رجولها على باقي السرير:أهم شيء الواحد يرتاح .. و الوناسة موب فـ الطلعة كل يوم ..!!
قرب منها و هو يحوطها بذراعه:و أنت على بالـ ..-قطع كلامه رنة جواله ..
زفر بكل ضيق و هو يبعد عنها ..
ضحكت لا شعوريا عليه .. و كأنه كان متحمس فـ الحكي وفجأة ..!
رد بكل ضيق:ألو .. هلا .. خير .. نعم ..!! .. لا موب على كيفك ..! بس أنا ما أبي و موب مجبور ...
توووء .. لا حول و لا قوة إلا بالله .. لا أعظم من المصيبة بعد ..! .. خلاص خلاص لا تصدع راسي .. بس ترا كل شيء بحسابه .. و الله عشان أمك و إلا أنت ما تستاهل ..-ابتسم أخيرا بعد ما خذت ملامح العصبية مكانها بوجه:طيب خلاص .. دعابة .. دعابة .. لا تكثر حكي لا أهووون ..! يا الله سلااام ..
نزل الجوال بكل ضيق ..
ليان بكل فضول:وش السالفة ..؟!
حس بالتوتر .. و هو يحط نفسه مكان ليان .. خذا القرار من غير ما يشاورها .. بالنسبة له راح يقلب الدنيا لو صار هالشيء معه ..!
ليان بكل توتر:راكان وش فيك ما ترد ..؟!
بكل تردد:اممم .. هذا مساعد صديقي ..
ليان استغربت ربكته على غير العادة:و بعدين ..؟!
راكان:أمة تعبانة .. و كلم لها دكتور برا و خذا موعد بعد يومين ..
ليان:اهاا .. طيب وش يبي منك ..؟!
راكان:له مطعم .. و صعب يسكره و هو مسافر يبيني ارجع عشان امسكه له ..
ليان:يعني نرجع ..؟!
راكان و عيونه كلها ترقب:ايه ..
ليان:على كذا بتقطع اجازتك ..؟!
راكان:برجع للشغل دامني رجعت للسعودية ..-سكت لثواني و تكلم بكل اندفاع حتى ما يترك لها مجال تتضايق:بس هالأسبوعين نعوضهم بمكان ثاني إن شاء الله ..
ليان بكل تفهم:خلاص طيب ..
سكتت بكل استسلامية .. و قامت عن السرير حتى تجهز شنطتها و شنطته ..

.._.._.._.._.._..

زفرت بكل ضيق و هي ترفع السماعة:ألو ..
الجازي من وراء السماعة:السلام عليكم ..
ريتاج بكل طفش:و عليكم السلام .. من معي ..؟!
ارتبكت لثواني:أنا الجازي ... –ترددت:بنت خالتك .؟!
ريتاج بكل توهان:بنت خالتي ..؟!
الجازي:بنت خالتك نورة ..
ريتاج بكل استغراب:نورة ..!-تذكرت:ايييه أخت جنى .. هلا و الله .. شـ أخبارك ..؟!
ابتسمت براحة:الحمد الله بخير .. أنتي وش علومك ..؟!
ريتاج:الحمد الله بخير ..
لجازي:أبوك موجود ..؟!
ريتاج:ايه .. تبينه ضروري ..؟!
الجازي بنبرة أقرب للترجي:يا ليت ..!!
ريتاج:طيب دقيقة ..-نزلت السماعة و توجهت لمكتب أبوها .. طقت الباب و دخلت ..
رفع راسه بعد ما كان منهمك فـ أورقه ..
ريتاج:الجازي .. قصدي بنت خالتي نورة .. داقة و تبي تكلمك ..؟!
رفع السماعة:طيب سكري التلفون من هناك ..
رجعت تطلع بكل هدوء .. و سكرت الباب وراها .. تأملت التلفون بكل حيرة ..
"وش عندها داقة ..؟! إلا غريبة ما عرفّنا أبوي عليها .. معقولة تكون داقة عشان كذا ..!" ..
قطعت تفكيرها و هي تطلع من المطبخ ..:رتوج وش عندك واقفة عند التلفون ..؟!
مشت لعند أختها اللي جلست من ثواني:الجازي دقت ..
ريناد:أخت جنى ..؟!
ريتاج:قصدك بنت خالتي ..؟!
ريناد:إلا صحيح .. هي الحين من العايلة غريبة ما اجتمعنا بها ..!
ريتاج:توني كنت أفكر فـ كذا ..!
ريناد:خلك منها الحين .. وش صار على فيصل ..؟!
زفرت بكل ضيق:من دقيقتين بس نسيت الموضوع ..
ريناد بكل استغراب:وليش تبين تنسينه ..؟!
ريتاج:مدري من عقب مكالمة ام فيصل أمس لأمي و أنا خايفة و متوترة ..!
ريناد بكل لوم:تحسبين السالفة بسيطة ..؟!
ريتاج:أنتي شفتي بس كم شرط قالته أمي ..!
ريناد:و الله صادقة .. و بعدين كلها من حقك ..؟!
زفرت بكل ضيق:على أني ما تحمست للموضوع كثير بس .. خايفة يتكنسل كل شيء ..
ريناد و هي تهمس:ليش موب هو الحب الأول و الأخير ..!
ريتاج بكل عصبية:ايه بس الزواج غير ..
ريناد:ايه واضح .. من الحين أشوفك صرتي عصبية و مزاجية ..!
ريتاج:ظنك .. يرفضون الشروط ويكنسلون الخطبة ..؟!
ريناد:لاء .. البيت من حقك .. و زيارتك لأهلي واجب .. و المهر .. ما أتوقع أنك رخيصة بالنسبة له عشان يستكثره عليك ..!
ريتاج:و الله ما الومك على قلقك و خوفك ذيك الأيام ..
ناظرتها بطرف عين:خلينا ساكتين أحسن ..
طلع أبو بدر من مكتبه .. يقطع حوارهم:ريتاج و إلا أنتي يا ريناد .. دقي على جنى قولي لها إني أبيها ..
ريتاج:عشان وشو ..؟!
وقفت ريناد:إن شاء الله يبه ..
رجع يدخل مكتبه مستعجل مثل ما طلع ..
ريتاج بكل ضيق:يوه ليه ما خليتيه يجاوب ..؟!
ريناد:ما شفتيه مستعجل .. يعني موب فاضي لك ..
ريتاج و هي ترخي ظهرها ع الكنبة:أنا مدري ليه يرجع من الدوام بدري ..!! دامه بيحبس نفسه فـ مكتبه ..
ريناد و هي ترفع السماعة:هنا هدوء و محد يقاطعه .. و أخوانك هناك يقومون بالواجب ..-نظرة توهان بنات فـ عيون ريتاج و هي تسمع رنة التلفون ..

.._.._.._.._.._..

زفر بكل ضيق و هو يقرا اللوحة .."الخبر" ..
نواف:وصلنا ..
ابتسمت جوري:الحمد الله ع السلامة ..
ابتسم بتلقائية:الله يسلمك ..
زفرت بكل راحة:الحمد الله طول الطريق .. رشود ما صحى ..
نواف:ايه الحمد الله .. –بتردد واضح:وش رايك .. نسكن فـ شقة و إلا عند أهلي ..؟!
جوري بكل حيرة:والله مدري .. أنت وش شايف ..؟!
نواف:إذا سكنا فـ شقة أخاف أهلي يزعلون و بنفس الوقت ما أضمن أمي تكون راضية .. –بكل إحراج:هي تحب دلال و يا خوفي ما تتقبل الموضوع ..
جوري بكل تفهم:خلاص أجل نروح لهم و إذا لزّموا نجلس جلسنا و إذا ما قالوا شيء طلعنا و سكنا بأي شقة ..-ارتسمت فـ عيونها نظرة حيرة:شقتنا القديمة وش صار عليها ..؟!
نواف:سلمتها .. مو معقولة ساكنين فـ الرياض و يصير عندنا شقة هنا و هناك ..!
جوري:اها .. طيب بنروح لـ بيت أهلك ..؟!
تنهد:دقيت على أبوي و علمته بجيتنا .. قال إن العايلة كلها متجمعة .. عشان موضوعنا ..
زفرت بكل ضيق و هي تحس بقلبها ينقبض:الله يستر و يسهل ..
همس:آمين ...

.._.._.._.._.._..

بكل توتر:ما يرد ..!! مايرد ..
دينا و هي ترمي المجلة بعيد عنها:اوووف منك تراك صدعتي رأسي ..!
وسن بكل توتر:من أمس و أنا أدق على مياف ما يرد ..!
دينا:أكيد مشغول .. و إلا نسيتي كلام محمد أمس عن رجعت مياف لشغله ..!
وسن و هي تجلس:حتى ولو .. مو لدرجة أنه ما يرد يوم كامل ..
زفرت بكل ضيق:تراه دكتور .. يعني 24 ساعة مشغول ..
وسن:بس مياف قال رجعته بتكون تدريبات .. يعني مو شغل دسم من أولها ..!
دينا بنبرة تحذيرية:شوفي عاد تراني تحملتك واجد .. بتظلين على هالموال برا لو سمحتي ..
زفرت و هي ترجع توقف و تتوجه للباب:أصلا أنا الغطانة جالسة هنا أروح أسأل سليمان أحسن ..!
ابتسمت باستهزاء و هي تسحب الريموت من على الطاولة:هذا إذا لفيتيه صاحي ..! ..

.._.._.._.._.._..

تردد .. و هو يحط يده على الباب .. طقه بكل هدوء ..
..
من ثواني بس تمددت على فراشها .. و أخيرا بترتاح بعد يومين كرف ..
زفرت بكل ضيق و هي تسمع طق الباب .. علت صوتها:ميييين ..
من وراء الباب:أنا عبد الرحمن ..
ركضت لعند الباب و وقفت وراه .. مجرد ما مر على بالها فكرة وجودهم لحالهم فـ البيت دب الخوف داخلها ..
..
همس عبد الرحمن:جمان أبيك بموضوع مهم .. ضروري تفتحين لي الباب ..
تحسست مكان المفتاح .. ما لقته .."معقولة تكون سعاد خذته متعمدة ..!!" ..-هزت رأسها بالنفي .."لا متسحيل سعاد موب كذا" ..
خذت نفس حتى تستجمع قوتها .."لو كان ناوي لي شر كان دخل من غير استأذن .." ..
ركضت لعند الدولاب و طلعت عبايتها .. نفضت الغبار اللي تراكم عليها و لبستها ..
فتحت الباب بشويش .. و بكل توتر:خير وش بغيت ..؟!
عبد الرحمن:جمان أنتي لازم تطلعين من هنا ..
جمان بكل خوف:أطلع ..! ليه ..؟!
عبد الرحمن:أمي ناوية لك بـ شر .. و أنا ما ارضى هالشر يصير بيوم لـ أختي .. عشان كذا جيت أنبهك ..
جمان و خوفها يزيد:طيب أطلع وين أروح ..
همس:البسي عبايتك و أنا أقولك وين تروحين ..

..
.
..

طلع من بيتهم بعد ما تأكد إن أمه و أخته منشغلين فـ المطبخ ..
تلفتت عبد الرحمن يمين و يسار ..
تأكد إن الطريق خالي .. أكيد بيكون فاضي دام الأغلب طالعين دواماتهم و الباقي يتغدون ..
توجه لـ عند دكان أبوه "الله يرحمه" .. فتح الباب بكل هدوء ..
دخل بكل حذر حتى ما يسمعه أحد من الجيران اللي جدارهم .. بـ جدار المحل ..
..
همس:جمااان ..
شدت عبايتها على جسمها و تحركت بكل هدوء ..
شغل الكشاف و نورّ ظلمة المكان .. همس:مرتاحة هنا ..
زفرت بكل ضيق من وراء الغطاء:موب مهم دامني بعيدة عن أمك ..
زفر بكل ضيق و هو يمد جواله ..:جربي دقي على عمك مرة ثانية ..
زفرت بل ضيق و هي تسحب الجوال و تطلب نفس الرقم ..
رنة .. ثنتين .. ست .. مشغوووووووول ..
تنهدت:محد يرد ..!
عبد الرحمن بكل قلق:متأكدة من الرقم ..
جمان و نبرة الحزن بصوتها:ايه متاكدة ..!
زفر بكل ضيق:مدري وش أقولك يا جمان .. بس أنا مقدر أخليك فـ الدكان على طول ..
سكتت إحساسها بالحيرة أكبر من مجرد كلمات كان ممكن تطلع منها ..
..
عبد الرحمن:لك لحد بكرة .. و من الحين فكري بمكان ثاني غير هالدكان ..
همست بكل استسلام:إن شاء الله ..

.._.._.._.._.._..

أروى بكل لوم:على وين بعد ..؟!
جنى و هي تلبس عبايتها:قل أعوذ برب الفلق ..!
أروى:وجع وش شايفتني عشان أحسدك .. و بعدين تراك مصختيها صدق ..
جنى بكل ضيق:ما يحتاج تحسديني مصيبة و جايتني أكيد .!
أروى بكل فضول:خير وش صاير ..؟!
جنى:مدري ريناد دقت .. تقول أبو بدر يبيني ..؟!
أروى:ما تدري ليش ..؟!
هزت رأسها بالنفي:لا بس تقول توها الجازي مسكره منه ..
أروى:أختك ..؟!
جنى:اللي هي ..!
زفرت بكل ضيق:طيب خذيني معك ..!
جنى:يووه يا أروى .. عساني أتحمل اللي بيجيني لـ رحت هناك .. تبيني أخذ تهزيئة من أمك قبل لا أطلع ..
ناظرتها بكل لوم ..:اوووووووووووووووف ..

.._.._.._.._.._..

مر وقت طويلة .. مياف خذا كفايته من النوم .. لكن غزل للحين ما اكتفت ..
و بعدها نايمة .. زفر بكل ضيق .. و حيرته تزيد ما بين يتركها أو يصحيها ..
بس كان لحيرته نهاية و هو يشوف غزل تحرك رأسها و تعقد حواجبها بكل ضيق ..
همس مياف:غززززل ..
فتحت عيونها بكل هدوء و اليأس متملكها .. و كل تفكيرها مع الشقة اللي كانت فيها و كيف راح تتخلص من هالسجن ..
همست بكل توهان:تركي ..!!
زفر بكل ضيق:لا مياف ..
حست بصداع فضيع يثقل رأسها ..:وين أنا .؟!
همس بكل عصبية:فـ شقتي .. نسيت أنك أمس جيتي و طحتي عند باب شقتي ..
جلست و عيونها تحوم ع المكان و نظرة التوهان مسيطرة عليها ..
دققت فـ ملامح وجهه و حيرتها تزيد:مياف ..!
مياف:ايه مياف .. وش فيك للحين ما صحيتي ..؟!
غزل:وش جابني لـ هنا .. وش اللي صار ..؟!
مياف بكل لوم:من المفروض يسأل الثاني ..؟!
غزل:متى جيت لـ هنا ..!
مياف:أمس آخر الليل .. –وقف و بعد عنها .. رفع الكيس من على التسريحة ..
..:هذا كم لبس .. خذي لك شاور و غيري ملابسك ..
نزلت عيونها على لبسها و ارتسمت نظر الصدمة بعيونها:وش هالدم ..؟!
زفر بكل ضيق:يمكن لـ خذيتي لك شاور تهدا أعصابك .. و تتذكرين كل شيء ..!
عيونها على الكيس و بكل تردد:يعني هالملابس لي ..؟!
احتار بين أنه يلومها أو يتعاطف معها .. ببرود مفاجئ:كنت شاريهم لأختي بس الحين أنتي محتاجتهم .. –توجه للباب:خذي راحتك و الأكل ينتظرك برا إذا حسيتي بالجوع ..!

.._.._.._.._.._..

@
مبارك بكل توتر:أريد أن ينتهي كل شيء الليلة ..

جيمس:منذ يومين لم تكن مستعجل ..

مبارك:أنتظر الوقت المناسب .. لكن لطالما أنها تريد إيقاعي فـ المشاكل .. لا بد أن أتحرك بشكل سريع ..

جيمس:أوه حسنا .. حسنا .. لا تقلق أنا مستعد دائما ..

مبارك:أنني أعتمد عليك ..

.._.._.._.._.._..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


.._.._.._.._.._..

دخلت بكل خوف و هي تضم ولدها لصدرها ..
نواف و هو يسلم على أخته الكبيرة:شـ أخبارك سارة ..؟!
سارة:الحمد الله .. على قولتهم طووولت الغيبة و جبت الغنايم ..
ابتسم:هالله هالله بـ جوري تراها أمانة عندك ..؟!
سارة بكل ثقة:لا تخاف خواتك كلهم معك .. جوري بحمايتنا ..
زفر براحة:صدق ..! .. الله يطمن قلبك ..
سارة و بعيونها نظرة لوم:تعرف دلال من يومها شرانية و على طول هواش مع البنات .. من قبل لا تجي زوجتك الكل معها ..
نزلت عيونها على جوري و بكل خوف:و إلا زوجتك نسخه من دلال ..!
نواف:لا لاتخافين .. غير بس الله يهديك خوفتي البنت قبل لا تدخل ..!!
ابتسمت جوري بكل إحراج ..
أشرت لها لجوا..:حياك ..
نواف:يا الله رايح للمجلس ..
سارة و هي تدخل مع جوري:الله يسهل أمرك ..
..
ابتسمت و هي تشوف علامات الرهبة على وجهه جوري:هذا بيت عمتي هند ..
دايم نجتمع عندها لأن بيتها الأكبر من بين بيوتنا ..
جوري بكل حيرة:الممر مليان أبواب ..؟!
ضحكت بعفوية:هههههههههههه .. ايه خواتي يسمونه قصر المصمك .. كل زاوية فيها باب ..-فتحت واحد من الأبواب ..
..:هاذي الغرفة أول ما ندخل نحط فيها أغراضنا .. عشان ما تزّحم المجلس و هو خلقه مزحوم ..
اتجهت كل الأنظار اللي فـ الغرفة للباب ..
ارتبكت .. جوري و هي تناظر فـ البنات بكل حيرة ..
وقف فجأة و ركضت ريم لعند أختها سارة و بكل حماس:لاااتقوليييييين ..؟!
سارة و ابتسامة عريضة ارتسمت على وجهها:جوري مرت نواف ..
سلمت عليها بكل حماس و سحبت راشد من بين يدها ..
سارة:هاذي ريم أختي الصغيرة .. آخر العنقود ..
ريم و بعيونها نظرة تأمل:يا لبببى قلبيها يدنننننننن ..
أربع بنات كانوا جالسين فـ الزواية .. قاموا و سلموا على جوري بنفس حماس ريم ..
منال:وريني خليني أشوفه ..
سمر:يا دلبي عليه .. أحلى من ولد هيام ..
نغزتها .. فاطمة:وجع أختها هنا ..
ريم بكل غرور:وش جاب نواف عند ماجد .. نواف أحلى منه بكثير أكيد العيال بيجون على الأهل ..
سارة و هي ترص على أسنانها:بنت أنتي وياها ..
ثلاث بنات كانوا واقفين قريب من الباب .. ناظروا فـ البنات و جوري بكل احتقار ..
طلعوا و هم يدفونهم عن طريقهم ..
ارتبكت جوري:ما كان له داعي ..
سحبتها منال:تعالي ادخلي .. تلقين حيلك مهدود من السفر ..
ابتسمت و هي تمشي وراها .. و عيونها على ولدها ..
عبير و هي تلحق ريم اللي مشت لعند جوري:يا لبى قلبه .. ما شاء الله لا إلا الله .. يجنن ..
سارة و هي تجلس:ايه اذكروا الله .. ترا العين حق ..
فاطمة:اسمك جوري .. صح ..
ابتسمت و هي تنزل عبايتها:ايه ..
فاطمة:أنا بنت عم نواف .. –أشرت على منال:وذا الشينة أختي ..
ناظرتها منال بطرف عينها ..
سمر:وأنا بنت عمته ... هذا بيتنا ..
عبير:و أنا بنت عمته بعد ..
ابتسمت لهم:تشرفنا ..
رجعت توقف عبير:وش تحبيني تشربين و إلا تدرين بجيب لك كل اللي فـ المطبخ ..
منال و عيونها على رشود:يوه عاد عبور ما تنتوصى ..!!
ابتسمت جوري و عيونها على ولدها ..
رفعت ريم رأسها:أمي درت ..؟!
سارة:لا تخافين تلقين الخبر وصلها ..
دخلت عليهم و بنبرة حادة:السلام عليكم ..
ريم:تونا جايبين طاريك ..؟!
همست سارة لـ جوري:أمي ..
وقفت و مشت لعندها .. باست رأسها وهي تحس بأطرافها ترتجف ..
أم نواف:شـ أخبارك ..؟!
همست:الحمد الله بخير ..
رفعت عينها على بنتها ريم ..:ولد أخوك ..؟!
وقفت بكل حذر .. و قربت من أمها بخطوات سريعة:يممة .. شوفيه يجنن أحسه نسخه من دلال ..
ناظرت فيها جوري بكل صدمة ..!
ابتسمت ريم بإحراج:دلال أختي اللي أصغر منك ..!
مدت أم نواف يده:هاتيه .. بسم الله الرحمن الرحيم ..
..
.
..
فـ مجلس الرجاجيل الكل يعلي صوته أكثر و الكل واقف على رجل ..!
أبو متعب=أبو دلال:تطلقها يعني تطلقها ..؟!
نواف بكل ضيق:طيب ليه .. صدقني يا عمي لو فيه سبب واحد مقنع سويت اللي تبيه ..
أبو متعب:عقب كل سواد وجهك و موب مقتنع ..
أبو نواف:يا أبو متعب اذكر الله ..
أبو متعب بكل عصبية:الف من ذكره .. بس بنتي ما تجلس على ذمت ولدك الخاين ..
سعد"ولد عم نواف:يا عمي .. إن الطلاق أبغض الحلال ..
أبو متعب بكل إصرار:حلالللللل ... هذا أنت قلتها ..
جابر"ولد عمتهم:يا عمي نواف ما غلط .. و الطلاق موب حل ..؟!
نواف:أنا بحياتي ما قصرت مع بنتك و هي أول وحدة من بنات العايلة تطلع في بيت لحالها ..
أبو متعب:وش فايدة البيت و هو مسكن للجن و الشياطين ..
نواف بكل لوم:هي اللي 24 ساعة عندكم و ما تحب ترجع .. أجبرها ..؟!
أبو متعب:لا كنت تجلس معها .. موب تسافر و تأخذ على رأسها وحدة ..!
نواف:بنتك اللي عنّدت و ما رضت بالسفر ..
أبو متعب:هذا أنت قلتها بنتي .. زوجتك و إلا موب زوجتك فـ الأخير بنتي و أنا أبيك ترجعها ..
زفر بكل ضيق و هو يحس بالخنقه .. من تفكير عمه الجاهل .. مهما طال الحوار بينهم و مهما تكاتف الكل معه .. مُصر على الطلاق و ما يشوف شيء غيره ..
نطق العم خالد:يا جماعة أذكروا الله .. و كل واحد يجلس .. حنا فـ مجلس رجال موب فـ حلبة مصارعة ..؟!
زفر الكل و هو يهمس:استغفر الله ..
..
بزاوية المجلس .. هو الأصغر مع أنه فـ سنة أولى جامعة لكنه ما حب يتدخل .. بس هو الوحيد اللي لاحظ سكوت أخوان .."دلال" ..
تعمقت ابتسامة الاستهزاء فـ وجه سعود و تمنى ينطق لكن أجل كلمته لحد آخر الحوار السقيم اللي كل ما وصل لـ نهاية .. رجع يبتدي من جديد ..
..
سعد بصوت هادي حتى يهدي جو التوتر:يا عمي الشرع حلل أربع و بعدين الحق مع نواف ..
قاطعه بكل عصبية:يعني هو لو أنه قايل للبنت .. بترفض تتعالج ..؟!
نواف بكل هجومية:أنا قلت لها فعلا بس هي رفضت ..
أبو متعب و شرارة الشر رجعت تتطاير من عيونه:ما قلت لها .. اقترحت و الموضوع هنا يختلف ..
جابر:يا جماعة أذكروا قوموا تعشوا و عقبها نتفاهم ..
أبو متعب:ما لي جلسة هنا دام بنتي على ذمته .. –رجع يوقف:و الله ما عاد لي دخله لـ هالبيت و لا أجتمع معكم فـ مكان دام نـ ..
قاطعه أبو نواف بكل ضيق:حمد اذكر ربك .. وشو له الحلفان و حنا قاعدين نتفاهم ..
أبو متعب بكل عصبية:بلاها مهيب وحدة من بناتك .. لو كانت وحدة من بناتك كان ما سكت و كان حسيت بنار الضيم و القهر فـ داخلك ..
..
وقف بكل هدوء .. سعود:طيب يا عمي هذا هو ولدك ماجد مأخذ بدل الوحدة ثلاث و أختي الأولى يعني ثنتين فوق رأسها .. أحد قال لك شيء ..؟!
تلعثم .. ارتبك .. ما عرف وش يرد ..
نزل سعود عيونه على عيال عمه حمد اللي كان نصيبهم من هالأجواء .. مثله .. الصمت ..
كمل كلامه:محد من أخواني قال شيء و لا قاطعنا جمعاتكم ..
و آمنا بحكم رب العالمين .. بأنه حلل أربع .. و إلا الدين بس يمشي على غيركم و أنتوا لاء ..؟!
لف عليه و هو يحرقه بنظرة الشر:أنت يا البزر آخر واحد يتكلم فاهم .. و ..
قاطعه نواف:سعود مع حقه .. و كل اللي قاله صحيح ..
أبو متعب و هو يحس بالحكي يضيع منه:أكيد بتوافق على كلامه دامـ ..
قاطعه جابر و هو يرجع يوقف:كلامه صحيح و معه الحق ..
سعد:لو موب عيالك موافقين على هالكلام كان ما سكتوا ..!
صالح:عيالك تكلموا ..!! أنت ما اقتنعت ..!!! .. كل هذا مشكلتك نواف معه حق و مالك حق تبعد عنه زوجته ..
حرق الكل بنظرة عيونه الحادة .. الكل ضده .. إحساس بالغيض .. تمنى لو يقدر يطلع و يحرق هالمكان باللي فيه .. بس كل اللي قدر عليه أبو متعب ..
يلف على عيالها و يحرقهم بنفس النظرة .. لأنهم هم .. اللي أضعفوه .. و بالنسبة له .."أهانوا أختهم ..!" ..

.._.._.._.._.._..

متجمعين فـ الصالة .. مر وقت طويل من التمو فـ جلسة ..
بالنص أم تركي و أبو تركي .. جالسين يتقهون .. و على يمين الصالة أروى معلقة عيونها فـ شاشة التلفزيون ..
و على اليسار .. سلطان جالس و عيونه و فكره معلقين فـ جواله ..
طلع من غرفته و ابتسم و هو يقرب .. عامر:وش هالجمعة الحلوة ..؟!
أم تركي:حياك عامر ..
قرب منهم و جلس جنب أخته ..
أم تركي و هي تمد الفنجال:هاك يمة ..
مد يده:تسلمين ..- همس و هو يميل رأسه لـ أروى:أقول بنت ..
همست بكل ضيق:خير ..!
عامر:جنى وينها .. بالغرفة ..؟!
أروى و عيونها ما زالت معلقة بالشاشة:لاء راحت ـ بيت عمي ابو بدر ..
عامر بكل صدمة:شلووون..؟!
أروى:اوووف .. مثل ما سمعت ..
عامر:متى راحت .. أنتي قلتي لها إني أبيها ..؟!
أروى:ايه و كانت بتدق عليك الصبح .. بس أجلت المكالمة و دق عمي يبها ..
زفر بكل ضيق:إن شاء الله يكلمها ريان ..
لفت عليه أخبرا و بكل فضول:وش تبون فيها أنتو ..؟!
عامر:مالك دخل ..؟!
ناظرته بنص عين:إن شاء الله ما عاد تشوفونه .. صدقتوا أنفسكم أخوانها ..!
طنشها و بكل برود كمل قهوته ..
..
.
أبو تركي بصوت واطي أقرب للهمس:دام الولد قال يا زواج دوري له على ثانية ..
أم تركي بنفس مستوى الصوت:رأسه و ألف سيف يأخذ هـالـ لمى ..!
أبو تركي:اللي خلقها خلق غيرها .. تلقينه بس متأثر .. لأنها أول مرة نخطب له ..
أم تركي:يا خوفي أخطب له و يفشلني ..؟!
أبو تركي:إذا لقيتي البنت السنعة .. كلميه قبل لا تكلمينها ..
أم تركي:إن شاء الله .. بعد هذا إنا قاعدين ندور لـ عبد العزيز .. مرة وحدة أدور لهم ثنينهم ..!
أبو تركي:ما شاء الله .. عبد العزيز يبي يعرس ..؟!
أم تركي:ايه و فجر أخته طايرة فيه مستانسة من هالطاري ..-سكت لثواني و نظرة التساؤل ارتسمت بعيونها:إلا ما تدري وش صار على تركي ..؟!
زفر بكل ضيق:أبو ناصر فتش لي بكل المطارات و الجمارك .. اسمه موب موجود بأي مكان ..
أم تركي بكل خوف:طيب و السفن .. يمكن راح من هنا و إلا هنا ..
أبو تركي:ولدك ما يحب السفن و إلا نسيتي ...!! و بعدين هو مع زوجته ما عليه خوف ..
أم تركي:يعني تظن أنه رايحة من هنا و إلا هنا بس جوا السعودية ..
أبو تركي:موب أظن .. هذا أكيد ..
زفرت بكل ضيق:مدري ليه قلبي قارصني ..
أبو تركي بكل لوم:لأنه أول مرة يسافر من غير ما يقول لك ..
أم تركي:هو قال لي أنه مسافر بس ما حدد متى و لـ وين .؟!
أبو تركي:ادعي له الله يوقفك ولدك بعد صعب و الله يعين غزل عليه ..!
ناظرته بكل لوم:تحمد ربها هي بعد ..
أبو تركي:لا تمنين .. و ادعي له ..
زفرت بكل ضيق و هي ترفع عيونها على سلطان:الله يوفق تركي .. و يرزق وليدي ..!-و كأنها تذكرت شيء:صح ما قلت لك ..
أبو تركي:اللهم اجعله خير ..!
ام تركي:بنات العايلة .. طايحين هالأيام على طاري السفرة للشرقية ..!
أبو تركي:الشرقية ..! .. وش عندهم ..؟! موب على الأساس رطوبة و حر ..
أم تركي:أنا مثلك استغربت .. بس حمسوني يوم قالوا نطلع مع بعض و نستأجر مع بعض ..
تعرف من توفت أمك الله يرحمها .. ما عادنا نجتمع مع بعض مثل أول ..
أبو تركي:ايه و الله عيال أخواني لـ بغيت أشوفهم .. ناديتهم فـ مكتبي فـ الشركة ..!
أم تركي:و على قولت ريناد .. الجمّعة تغير الجو لا الحر و لا الرطوبة بتخنقنا ..!
أبو تركي:أول مرة تفكرون بـ شيء سنع .. بس غريبة أروى ما تكلمت فـ هالموضوع ..
أم تركي:ما قلت لها .. خفت السالفة ما تعجبك ثم تنشب لك هي ..
أبو تركي:خلاص أجل بكرة بتكلم مع أبو بسام و أبو بدر ..
أم تركي:لا لا لا .. أم بدر قالت بتخلي أخوك هو اللي يفتح الموضوع بس أنا حبيت أقول الموضوع قبل .. حتى ما تتفاجأ يعني ..
ناظرها بنص عين .."أنتوا يا هالحريم ما يقعد فـ لسانكم كلام ..!"

.._.._.._.._.._..

تنحت لثواني .. موب مستوعبة كلام .. خالها و أختها ..
أبو بدر ..:و بعدين هناك أريح لك و أمان ..
الجازي:لا تخافين .. البيت كبير و عادل بيطلع للملحق .. يعني البيت بيكون لك ..
أبو بدر:بعد فيه عبد الملك ما قلتي وش بيصير عليه ..؟!
الجازي:عبد الملك توه مسافر .. يبي له أقل شيء ثلاث أربع سنين .. حتى يأخذ الدكتوراة .. و حتى لما يرجع على طول بنخطب له و نزوجه ..
جنى بكل عصبية:البيت فيه أحد أو لاء .. أنا موب طالعه من بيت ..-غصت بالكلمة للمرة الألف .. كل شيء يها مقتنع بواقعها إلا لسانها ..
أبتسم أبو بدر:بس يا جنى الجلسة هنا و هناك .. بتعبك و كلن عينه بتكون عليك ..
زفرت بكل ضيق:بس أنا ما أبي أروح معها .. ما أبي أعيش معها ..!!
الجازي بكل إصرار:بس أنا أختك و غير كذا .. قريب بزور أبوي و احتمال تروحين عنده بعد ..!
جنى بكل صدمة:أبوي ..؟!
الجازي:ايه أبوي .. هو للحين عايش و أنا ما رحت له لاني ما قدرت أوصل بالتلفون .. قلت أدور عليكم قبل ,, أنتي و باقي خواتي أهم بالنسبة لي منه ..
جنى بكل عصبية:بس خلاص .. حرام عليك .. تبين تخربين حياتي و بس ..
أبو بدر بكل لوم:وش هالكلام الكبير .. الله يهديك بس يا جنى ..!
جنى بكل إصرار:موب رايحة معها ..
الجازي بكل هجومية:موب على كيفك .. بيوت خوالي موب ستر لك و فيها ناس أنتي تتغطين عنهم ..
جنى و عنادها يزيد:بدر و تركي و سلطان .. محترمين .. و من عرفوا أني بنت خالتهم ما لمحت ظلهم حتى ...
زفر أبو بدر:جنى أنتي لازم تروحين معها .. و هذا موب كلام بس .. كل خوالك متفقين على كذا ..
علقت جنى عيونها على خالها بكل صدمة .. بالنسبة لها كانت طردة حتى لو أنها مغلفة بالكلام المنمق و المحترم ..!!

.._.._.._.._.._..

سهام بنت العمة هند:و الله أبركها من ساعة يوم يقدمه عمي خلنا نفرح شوي ..
العمة نور:المشكلة نوف توها صغيرة و بدري عليها الحياة الزوجية ..
أم الجوهرة:يا بنت الحلال كلنا أعرسنا و إنا صغار ..
أسماء:لا والله .. بس زواج و سفر أكيد بتكون صعبة ..
الجوهرة:خلاص .. سكروا الموضوع لا تخوفون البنت زياد ..
ابتسمت نوف لـ الجوهرة بكل عفوية .. مع إن الموقف ما يستلزم . بس حست بتعابيرها تخونها و توزع الابتسامات يمين و يسار ..
سهام بكل حسرة:و الله من ثلاث شهور و أنا أزن على سامي .. أبيه يتزوج و موب راضي ..
العمة هند .. "أم سامي":الله يعين ولدي .. دخل العسكرية و نسى الدنيا ..
أميرة و هي تنزل بيالة الشاي:وراك يا عمتي .. الحين الحريم يستانسون لـ صاروا عيالهم عساكر ..
أم سامي:أي وناسة و أنا عارفة إن ولدي بعد هالعسكرية .. بيضيع .. أكيد بينقلون فيه من ديرة لـ الثانية ..!
أم مشاري:و الله أنا مشاري يوم قال شبيت فيه .. و رفضت ..
العمة هند بكل حسرة:المشكلة أبوه معه .. و تعرفين الباقي ..
وقفت نهى:عن اذنكم بشوف العشاء .. –سحبت لمى من يدها:تعالي ..
زفرت أميرة بكل ضيق و هي ترفع جوالها:خيييير .. نعم ..!! .... تستهبل ..... خلاص .. خلاص ...... طيييييب ..
التفت الكل عليها و هي تسكر السماعة .. رفعت عيونها على أمها:مشاريوه فـ رأسه حرش ..
العمة نور:يووء عاد من قده المعرس ..
وقفت أميرة:بروح أشوف وش يبي ..؟!
دقيقة مرت من طلعت أميرة .. رن جوال نوف .. رفعته و هي مستغربة من بنت عمها قبل دقيقتين كانت جالسة معهم و الحين تدق ..
نوف و البحة فـ صوتها بسبب صمتها المتواصل:هلا ..
همست أميرة:امشي أبيك برا ..
نوف:خيـ..
قاطعتها:و لا كلمة ما أبيهم يحسون علينا اطلعي بسرعة ..
همست:إن شاء الله .. –نزلت الجوال و هي تراقب عيون الكل المندمجة مع سوالف بنت عمتهم سهام ..
سحبت نفسه من جنب الجوهرة .. اللي استغربت طلعتها ..
..
.
نوف بكل استغراب:وش عندك أميروه ..؟!
أميرة:مشاري داق علي يقول يبيك برا ..
ارتبكت نوف ..
أميرة:استحيت أقول لك قدامهم و تنحرجين ..
زفرت بكل ضيق:خلاص .. بروح له ..
ابتسمت أميرة و بنبرة كلها مزح:تبين دعم تراني جاهزة ..
ردة لها الابتسامة:لا وش دعوة .. دقيقتين و بتلقيني وراك ..
أميرة بكل حماس:يا الله بروح المجلس .. خلني أشبع من هذرة سهوم .. يومين و بترجع الجوف ..
ابتسمت و هي تراقبها تبعد .. رجعت تتلاشى ابتسامتها و تنهدت و هي تتوجه لبرا ..
..
.
واقف على يسار الحوش ينتظرها ..
قربت منه نوف و قبل لا يتكلم .. حست بالخوف يتسرب لـ داخلها ..
ابتسم و نظرة التوهان بعيونة:أخبارك نوف ..؟!
سندت جسمها الهلكان على الجدار:الحمد الله بخير .. أخبارك أنت ..؟!
بلع ريقه و هو يحس بالتوتر من الكلام اللي عنده:الحمد الله بخير ..
ارتسمت فـ عيونها نظرة تساؤل فهمها من غير ما تتكلم ..
مشاري:أنا بكرة لازم أروح مشوار الصبح .. بس أنتي اللي راح تقررين وش بيكون ..!
ارتبكت و هي تحس بالتوهان من كلامه:نعم ..؟!
مشاري و هو ينقل نظرة بين نوف و أصابعه بكل توتر:المفروض بكرة أروح أخلص باقي الأوراق .. حتى نقدر نسافر بسرعة بعد الزواج .. لكن إذا أنتي ما تبين ..
سكت لثواني .. حتى يأخذ أنفاسه و يستجمع قوته:ممكن بكرة أروح للمحكمة وأطلقك ..!
تنحت فيه .. و حست بنفسها كأنها مخيرة بين الموت و الحياة ..
..
.
ربع ساعة مرت عليهم فـ المطبخ ..
ترتيب و أوامر للخدم و تعليق على كل اللي فـ المجلس ..
ابتسمت لمى: و الله لو يسمعنا أحد .. عز الله رحنا فيها ..
نهى:ههههههههه .. لا تفاولين ..
ابتسمت لها لمى و هي تصف الورق عنب فـ الصحون ..
قربت منها نهى .. و بلحظة تغيرت ملامح وجهها من الضحك و المزح ..
للجدية:أقول لمو ..؟!
عيونها فـ الصحون بكل تركيز:خير ..؟!
نهى:صراحة أنا جبتك لهنا عشان فيه شيء أبي اقوله لك ..
ابتسمت لمى:و أنا أقول وش ذا السناعة على بنت عمي و قايمة و فازعة تصف العشاء أثره موب حب ..؟!
نهى بكل لوم:وجع .. اللي يسمعك يقول طول يومي حاطة رجل على رجل و سافطتكم ..
لمى تتصنع الخوف:من قال ..!! من قال ....!! أنتي الخيرة و البركة .. هههههههههه ..
نهى رجعت بنفس النبرة:لا لمو أتكلم جد ..
لمى:قولي وش عندك .. حسستيني كأني فـ الكلية و واقفة فـ غرفة العميدة ..
نهى:هههههههههه .. أحس إني صرت مهمة ..
لمى و هي تنزل القدّر من يدها:لا جد نهوي وش عندك ..؟!
نهى:أخاف أقول لك و يوقف قلبك و إلا يغمى عليك ..
خذت نفس و هي تحس بأعصابها تتوتر:نهى .. ترا جد خوفتيني وش صاير ..؟!
نهى:أمس فـ الليل كنت سهرانة مع نصور ..
ناظرتها بكل لوم:طيب وش أسوي لكم ..؟!
نهى و بعيونه نظرة لوم من استعجال لمى:كنا نتكلم فيك ..
لمى بكل غرور:أدري إني مشهورة و هاذي ضريبة الشهرة ..
ناظرتها بطرف عين:تدرين هونت ..
لمى:ههههههههههههه .. خلاص بعقل .. تكلمي وش عندك ..؟!
نهى:على بلاطة .. ناصر يبيك .. و طلب مني أشوف رأيك قبل لا يخطبك من عمي رسمي ..
ناظرتها بصدمة و هي تأشر على نفسها:أنا ..؟!

.._.._.._.._.._..

غزل بكل ضيق:مياف قلت لك موب مشتهية أكل ..!
زفر بكل ضيق:وش هالعناد من وين جبيته ..؟!
غزل بكل ترجي:موب عناد بس ما لي نفس ..
مياف:وشلون ما لك نفس و أنتي من أمس ما أكلتي .. و وجهك مصفر ..؟!
غزل بكل ضيق:مياف خلاص ..
ناظرها بكل لوم:طيب تكلمي وش صار معك ..؟!
غزل:تهاوشت مع تركي ..!
زفر بكل ضيق:طيب ليش تهاوشتي معه ..؟!
زفرت بكل ضيق:ما كنت قادرة أتقبله ..؟!
مياف يحاول يتصنع البرود رغم إن طاري تركي يحرق أعصابة:عشان ..؟!
همست بكل ضيق:لأني طول الوقت أفكر فيك .. و ما كنت حاطة فـ بالي بيوم إني أكون مع واحد غيرك ..
تجمدت كل حواسه .. لكن قلبه و كل مشاعره كانت تذوب بداخله ..
مجرد وجودها رجع له الحب القديم اللي حس بلحظة أنه نساه أو تناساه .. بس بعد هالكلمة حس بالحياة تدب فـ قلبه من جديد ..
زفرت بكل ضيق و هي تنزل عيونها للأرض:ما كنت قادرة أتعايش معه .. و أول ما يقرب مني .. أحس بنفور ..
لأني ما اسمع صوتك و لا أشم ريحة عطرك ..!
ارتجفت أطرافه و سيطر على دموعه اللي بغت تخونه:ليش وافقتي عليه من البداية ..
هزت رأسها بالنفي:لحد هاللحطة مدري ليه ... و ما أعرف وشلون تم هالزواج ..!
نفض رأسه بكل ضيق و هو يحاول يبعد فكرة رجعته لها .. بعد زواجها ..
بلع ريقه:طيب ليه ما رحتي لأهلك .. ليش جيتي لي ..؟!
توترت و الضيقة تخنق أنفاسها:ما كان فـ بالي حل ثاني ..-مدت يدها للبيتزا تأخذ قطعه تسد فمها .. حتى ما تتكلم أكثر و مشاعرها تفضحها ..! ..
..
سكت و هو يراقبها بصمت .. صمت فـ الكلام .. لكن ضجة مشاعر بداخله ..
وده يتمسك فيها أكثر .. يرجعها له .. يمنعها من الهروب منه من جديد ..
لكن وش بيده يسوي .. غير أنه يشبع نظره منها لأنه عارف أنه حتما و لابد .. راح يفترقون من جديد ..
..
رفعت يدها على بطنها و هي تحس بالأعراض .. اللي ارهقتها ترجع له .. رفعت يدها الثانية على فمها و ركضت للحمام ..
..
وقف و لحقها .. لكنها كانت أسرع منه و سكرت الباب وراها ..
..
فرك جبينه بكل توتر .."هالبنت فيها شيء .. الله يستر لا يكون شيء كايد" ..
جلس على طرف الكنبة:معقولة تكون حامل ..!!
هز رأسه بالنفي .."مستحيل .. ما صار لها غير أربع أيام معه و فوق هذا قبل شوي قالت لي أنها ما تركته يلمسها و هذا اللي عقد الأمور بينهم ..!"
زفر بكل ضيق و هو يسحب نفسه من الصالة و يدخل لغرفته .. قفل الباب وراه ..
..
تنهد بكل ضيق .. سحب حبة من المهدئ .. لأنه بدا يحس بنفسه يفقد السيطرة بأعصابه ..
جلس على طرف السرير و هو ينزل شريط الحبوب و يرفع جوال أبوه ..
ارتسمت نظرة استغراب فـ عيونه .."تسع مكالمات من رقم غريب .. من صاحب هالرقم .. معقولة يكون رقم يعرفه أبوي لكن ما خزنه ..!" ..
ضغط على زر الاتصال و هو يطلب الرقم .. حتى يحط حد لـ شكه المستمتر فـ كل شيء له صلة بـ أبوه ..
و كله ترقب حتى يسمع صوت صاحب الرقم ..

.._.._.._..

نهاية الجزء ^^ ..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الـ|[31]|ـواحد و الثلاثون ..
..
.
رغم أنها عايش فـ الظلمة من خمس شهور تقريبا .. بس ضيق الشاش على عيونها خنق أنفاسه ..
زفر بسام بكل ضيق:عادل ..! عادل ..!
نزل الكتاب من يده:هلا ..!
بسام:كم مر الحين من طلعت من العملية ..؟!
عادل:توك .. حتى الـ 24 ساعة ما كملتها ..!!
بسام:أحس إني انخنقت و كأن هالشاش فوق خشمي موب فوق عيوني ..
عادل:ما عليه .. كلها 48 ساعة و إن شاء الله ما يصير إلا كل خير ..
بسام بكل تردد:تظن العملية نجحت ..؟!
عادل:أنت وش حاس فيه ..؟!
بانت نبرة حزن بصوته:للحين ما أشوف غير سواد ..
عادل:ما عليه عصب العين للحين مرهق عقب العملية .... يوم و إن شاء الله لـ شالو الشاش .. تكون النتيجة مثل ما حسبنا لها ..
ابتسم بكل تعب:الانتظار اتلف أعصابي ..!!
عادل و هو يرجع يفتح الكتاب:الصبر مفتاح الفرج ..
خذا نفس عميق يهدي أعصابة:جوالي وينه ..؟!
عادل:فـ الدرج .. يمكن و لا أربعين مكالمة فيه ..؟!
زفر بكل ضيق"أكيد ريناد"..
كمل عادل:دق على أهلك طمنهم أكيد قلقانين عليك ..
مد يده فـ الهواء:عطني اياه ..
طلع الجوال و عطاه اياه و هو يوقف ..:أنا نازل تحت تحب أجيب لك شيء ..
ابتسم:لا شكرا ..- طلع و سكر الباب وراه ..
تحسس الأرقام و ضغط على زر الاتصال السريع ..

.._.._.._.._.._..

شدت على شعر رأسها .."مستحيل أرجع لأهلي أخاف يكون ما رجع ..
و يا خوفي بكون بعد مألف عليهم قصة .. وش أقولهم .. وشلونا أفسر لهم غيابه .. إذا سألوني عنه ..!!
دفنت غزل رأسها بحضن المخدة .."تركي ..! .. تركي..! تركي ..! .. تعبت و أنا أفكر فيه و لو كنت أنا أهمه .. كان ما تركني لحالي بهالوضع ..
سحبت المفرش و غطت جسمها المرتجف .."الغلطة غلطتي من البداية .. وشلون وافقت عليه و غيره بقلبي" ..
..
.
من وراء الجدار .. جالس على طرف السرير و يلعب بأزرار .. الجوال .. رجع مياف يدق على الرقم مرة ثانية .. الفضول مسيطرة عليه بهالسالفة ..
..
صرخت سعاد:عبد الرحمممممممممممممن جوالك ..
طلع من غرفته ركض:وشلون نسيته فـ الصالة ..-لقط الجوال و هو يأخذه أنفاسه بكل صعوبة ..
..
مياف بكل استغراب:الوو .. الووو ..
خذا نفس:أ ..لـ .. و .. الو هلا ..
زفر بكل ضيق .. الصوت اللي سمعه عكس توقعاته ..
همس عبد الرحمن:ما عليه خلك معي ع الخط خمس دقايق ..
مياف بكل استغراب:نعم ..؟!
عبد الرحمن:دقيقة بس ..-نزل الجوال و فتح باب الشارع ..
سعاد:على وين ..؟!
عبد الرحمن:و هو يطلع دقيقة و راجع ..-رجع يرفع السماعة:معي ..!
مياف و استغرابه يزيد:عفوا من معي ..؟!
عبد الرحمن و هو يفتح باب الدكان اخير:هذا رقم أبو محمد ..؟!
مياف:ايه من معي ..
دخل الدكان:ثواني بس ..-همس:جماااان ..
افزعها صوته .. لأنها كانت بقمة الاندماج فـ التفكير ..!
جمان و يدها على قلبها:نعم ..؟!
مد لها الجوال و هو يلف وجهه بعيد عنها:الرقم اللي تدقين عليه .. رجع يدق ..
سحبت الجوال و بكل حماس:و الله ..
عبد الرحمن:تراني رديت ..
حطت السماعة على أذنها و بكل حماس:ألو .. عمي ..؟!
مياف:نعم ..؟!
تلاشت ابتسامتها و اختفى حماسها:من ..؟!
مياف بكل ضيق:أنا المفروض اللي أسال من ..!
زفرت بكل ضيق:موب هذا جوال:أبو محمد الـ**** ..
مياف:ايه و أنا ولده ..
احتارت وش تقول له .. لكن لازم تعلمه بكل شيء و خاصتن إن عبد الرحمن ..
معطيها فرصة للصبح .. و تدور لها أي مكان ..!
مياف بكل عصبية:من معي ..؟!
جمان بعد تردد كبير:أنا جمان .. بنت عمك ..؟!
مياف:ما عندي إلا عم واحد عايش و ما عنده بنات ...
جمان:لا عمك مسفر .. ما تعرفه لأنه متوفي ..
مياف بكل ضيق:لا تقعدين تستهبلين علي .. أنا ما عندي غير عم واحد و بعدين مسفر اسم أبـ..
قاطعته و صوتها يختنق:صدقني و الله بنت عمك .. –بكل تردد:أنت أسأل عمي .. عمي وينه ..؟!
زفر بكل ضيق:أبوي صار له أسبوع تقريبا فـ العناية ..
جمان بكل صدمة:فـ العناية ..!!
زفر بكل ضيق و هو يذكر غزل:اسمعي أنا موب فاضي لك عندك شيء ثاني ..
جمان بكل اندفاع:أمي توفت من أربع أيام .. و أنا ما عندي مكان أروح له ..
مياف بكل برود:مشكلتك ..!!
جمان:بس أنت ولد عمي و المفروض تساعدني ..!
زفر بكل ضيق:قلت مشغول .. و أنتي شكلك مطولة .. سلام ..
جمان:بسسسسسسسسس الـ ..-ما ترك لها مجال تكمل و سكر السماعة فـ وجهها ..

.._.._.._.._.._..

واقفين بآخر الممر ..
همست لبنتها بكل عصبية .. أم متعب:أبوك ما طلع بنتيجة من الجلسة مع الرجاجيل ..!
دلال بكل ضيق:طيب وش أسوي أنا الحين .. أنتوا ما قلتوا لي أترك الموضوع لكم ..!
أم متعب:الحين أبوك ما بيده شيء .. أنتي روحي مع رجلك ..
قاطعتها:يممممة .. تبيني أذل نفسي ..
أم متعب و هي تصرّ على أسنانها:يا الغبية إن ما رحتي .. بيأخذ زوجته الثانية لـ بيتك و شهر و إلا شهرين ينساك ويمكل حياته ..
دلال بكل تردد:بس يمة .. أنا أبي الطلاق ..
أم متعب بكل عصبية:مهبولة أنتي .. تتطلقين و تطيحين فـ كبدنا و لا عقيم بعد ..!!
دلال بكل عصبية:يممممممممة .. موب هذا رأيكم ..
أم متعب:لا موب رأينا .. أنتي اللي قلت كذا من رجعتي من الرياض .. صح و إلا لاء ..؟!
زفرت بكل ضيق:بس كلكم وقفتوا معي ..
أم متعب:وهذا حنا كلنا واقفين ضدك .. حتى أخوانك ما نطقوا بشيء ..
دلال:خلاص .. أنتوا اطلعوا من حياتي بكبرها و أنا بحل الموضوع بنفسي ..-مشت بعيد عن أمها ..
..
.
..
ريم و راشد لـ هاللحظة بين يدينها:وين بتروحون طيب ..؟!
جوري و هي تلبس عبايتها:مدري .. بس أتوقع شقة مفروشة ..!
أم نواف بكل عصبية:وش شقته .. بيتنا طول بعرض و فيه غرفة نواف محد دخلها و تروحن لشقة ..!!
جوري بكل إحراج:هذا كلام نواف لي قبل لا يطلع ..
أم نواف و هي تفتح الباب:أنا رايحة أتفاهم معه ..
..
قابلت خالتها .. دلال بكل تردد:وين رايحة خالتي ..؟!
أم نواف:رايحة أكلم نواف ..
دلال بكل تردد:خذيني معك لأني أبي أكلمه ..
التفت العيون كلها على دلال ..
أم نواف بكل ضيق:موب وقتك .. ادخلي بس ..
زفرت بكل ضيق و هي تراقبها تبعد .. و بمجرد و ما لفت نظرها لداخل الغرفة الكل أبعد عينه من عليها ..
ريم و الإحراج بصوتها:أجل بجي معكم .. أنظف الغرفة و أساعدك فـ البيت ..
سارة بكل ضيق:بلا لقافة .. خلك هنا ..
ريم بكل حماس:بروح عشان أمسك رشود .. تكفين جوري اقنعي نواف ..
جوري بكل ربكة:و الله مدري وش أقول لك ..!
..
رن جوال دلال .. و لفتت الأنظار من جديد ..
خذت نفسها بصعوبة و هي تشوف رقم نواف ع الشاشة .. طلعت برا حتى ما تفشل نفسها قدامهم أكثر ..
ردت بكل خوف:ألو ..
نواف:قالت لي أمي أنك تبيني ..؟!
خذت نفسها للمرة الثانية:ايه .. أبي أتكلم معك ..
نواف:طيب أنا بأخذجوري لـ لبيت أهلي .. و عقبها أرجع أخذك و نروح لـ بيتنا ..
زفرت بكل ضيق:طيب ..-نزلت الجوال بعد ما سكرت الخط و فكرها يروح و يجي بها ..
"إذا رحت معه وش بيقولون .. أكيد بيضحكون علي .. أنا غلطانة ..
كان من البداية .. هديت الموضوع و كأنه تم برضاي .."- زفرت بكل ضيق و هي تشوف مرت عمها تقرب و تدخل للغرفة من جديد ..
..
أم نواف:الله جوري رجلك ينتظرك عند الباب ..
ابتسمت و هي تأخذ ولدها:إن شاء الله خالتي ..
لفت على بنتها ريم:و أنتي البسي عباتك .. لأن بتروحين معها ..
ريم بكل حماس:و الله ..!
ناظرتها بكل حدة:بمزح معك يعني ..؟!
ركضت لعند أغراضها و نفضت عبايتها .. و الكل تملكه الاستغراب .. روحت ريم مع نواف و زوجته ما لها أي معنى ..!

.._.._.._.._.._..

نزلت جنى عبايتها و خيبة الأمل واضح بـ ملامح وجهها ..
..
و أروى واقفة من بعيد تراقبها .. بداخلها حماس و جوع للسوالف مع جنى .. بس ترددت و هي تشوف ملامح جنى الغريبة .. بالنسبة لـها ..
..
رمت بثقلها على طرف السرير .. جلست و تنهيدتها كلها آسى تطلع من أعماق صدرها ..
جلست جنبها .. و بعد تردد طويل قررت تتكلم على طبيعتها:دريتي جنوو ..؟!
لفت عليها و قمت التبلد عكس أروى تماما:خير وش صاير بعد ..؟!
أروى:بعد أسبوع بالكثير بنسافر كلنا للشرقية .. أعمامي بيتفقون على هالشيء قريب ..
جنى:بيتفقون ..!!!!
أروى:ايه .. أمي قالت لي إن الحريم تكلموا فـ هالموضوع .. بس باقي الرجاجيل ..!
زفرت بكل ضيق:طبعا ما راح أكون معكم ..؟!
أروى و كل حماسها يتلاشى:ليش وش صاير ..؟!
جنى و لمعة الدموع تبين فـ عينها:الجازي ..
أروى و بعيونها نظرة تفكير:الجازي ..!!-وكأنها تذكرت:ايه اختك .! وش فيها ..؟
لفت كلها على أروى:اليوم قابلتها .. فـ بيت عمي أبو بدر .. تخيلي وش كانت تبي ..؟!
أروى بكل برود:وش كانت تبي يعني ..؟!
جنى:تبيني أروح أعيش معها ..
أروى بكل هجومية:نعم ..! موب على كيفها ..!
جنى:للأسف على كيفها ..!
أروى:نعم ..؟! وش اللي على كيفها ..!
جنى:أبو بدر .. مُصر أروح معها و أتوقع كل أخواني بيقولون كذا ..-"قصدي خوالي" ..
تنهدت:موب على كيفهم يجبرونك .. بيت عمي أبو بدر هو بيت العايلة .. و لك فيه .. يعني محد له حق يطردك من هناك ..!
زفرت بكل ضيق:أبو بدر لمح لي .. و مستحيل أجلس هناك و أنا حاسه بالإهانة ..
أروى بكل خيبة أمل:يعني بتروحين تعيشين مع أختك ..!
هزت رأسها بالنفي:مدري ..!

.._.._.._.._.._..

زفرت بكل ضيق و هي تجلس على طرف سريرها:ظنك جنى بتروح ..؟!
ريناد و هي تسكر الباب وراها:جنى عنيدة و راسها يابس ..!
ريتاج و هي تراقب أختها تقرب:بس حتى ولو .. من كلامها معنا حسيت أنها زعلانة و يمكن شايلة بخاطرها على أبوي لأنه وافق على فكرة الجازي ..
زفرت بكل ضيق و هي تفتح الكامدينة و تطلع الجوال:أكيد بتزعل .. لأنها ما تبي هالشيء ..-شهقت وهي تقرب شاشة الجوال لعيونها ...
ريتاج بكل خوف:بسم الله عليك وش فيك ..؟!
ريناد:بسام داق علي ..
ريتاج:ارجعي دقي عليه بسرعة ..
ريناد و نبرة الحزن بصوتها:داق من ثلاث ساعات أكيد نايم الحين ..
ريتاج بكل لوم:قلت لك خذي الجوال معك ما سمعتي كلامي ..!
زفرت بكل ضيق:طول ما أنا شايلته معي يحسسني بالتوتر .. حتى أفتحه أكثر من سوالفي معكم ..
ريتاج:صادقة حتى أمي بدت تعصب منه .. خلاص لـ قمتي بكرة كلميه ..
ريناد و بعيونها نظرة حزن:وشلون بنوم من غير ما أعرف وش أحواله ..؟!
ريتاج و هي توقف:دقي عليه و ريحي عمرك .. –مشت للحمام:ما تدرين يمكن ينتظر مكالمتك ..-خلصت كلامها و دخلت ..
طلبت رقمه .. و رفعت السماعة لـ عند أذنها ..

.._.._.._.._.._..

جالسة بوسط السرير .. ضامة رجولها لـ صدرها .. و نفس شتات المشاعر بداخلها ..
عقلها متشتت و مو قادرة تفكر بأي شيء ..
..
طق عليها الباب و بنبرة أقرب للترجي:غزل افتحي الباب ..؟!
غزل بنفس نبرته:مياف الله يخليك اتركني لحالي ..
مياف:وشلون أتركك و أنتي ما كليتي شيء طول يومك ..!
غزل و صوتها يختنق:خلااااص اتركني .. ما أبي ..!!!!
مياف:طيب خذي علاجاتك بس .. أقل شيء المضمضة عشان لثتك تنزف ..؟!
زفرت بكل ضيق حطهم عند الباب .. بعدين أطلع أخذهم ..
..
نزل الكيسة عند الباب:طيب براحتك ..
ابتعد عن الغرفة و هو يرفع جوال أبوه اللي نسى يحط على الكامدينة ..
زفر بكل ضيق و إحساس بالذنب يتملكه .."معقولة تكون صادقة .. مستحيل ما عندي إلا عم واحد .. بس هي قالت مسفر و مسفر أبوي ..
وقف عند باب غرفته و الصدمة ترتسم على وجهها .."معقولة تكون ..!" ..
رفع الجوال و هو يطلب الرقم من جديد ..
رنة .. ثنتين .. رد عبد الرحمن بكل سرعة:الووو ..
مياف بكل تردد:أنا اللي قبل شوي ..
عبد الرحمن بكل حماس:ايه .. عرفتك ..
مياف و تردده يزيد:البنت اللي كلمتني قبل شوي ..
عبد الرحمن:جمان .. وش فيها ..؟!
مياف و هو يدخل لغرفته و يجلس على طرف السرير:أنا مدري عن سالفتها .. بس أبوي تعب علينا .. و يمكن هو يعرفها فعلا ..
عبد الرحمن:موب يمكن .. أكيد و إلا من وين بتجيب رقمه ..
مياف:و أنت الصادق .. طيب ممكن أكلمها ..
عبد الرحمن:لا و الله .. أنا حاطها فـ الدكان و صعبة أطلع مرة ثانية من البيت أخاف أهلي يشكون ..
مياف بكل تعجب:دكان ..!
عبد الرحمن بكل إحراج:سالفة طويلة .. لـ تقابلنا قلت لك ..
مياف و الحماس بصوته:وين تحب نلتقي و متى ..؟!
عبد الرحمن:طبعا جمان بتكون معنا ..
مياف:ايه .. أكيد ..

.._.._.._.._.._..

رخت جسمها بكل تعب على سريرها:اوووف اليوم متعععععععب لأبعد درجة ..
نوف بكل لوم:أنتي دايم تشيلين همّ و كأن البيت بيتك ..
نهى بكل لوم:ايه البيت بيتنا ..!
زفرت بكل ضيق:نهوي .. ما لي خلق نقاشاتك ..
لفت على أختها:أنت وش لك خلقه أصلا .. من طلعتي من المستشفى و أخلاقك مقفلة ..!
نوف بكل عصبية:من قبل ما أطلع بعد .. عندك شيء ..
ناظرتها بنص عين:الحمد لله و الشكر .. تعبك على نفسك .. ترا محد بـ تتعب أعصابه غيرك ..
نوف بكل ضيق:نهى .. تكفين اطربيني بسكوتك ..
نهى:طيب .. طيب بغير الموضوع ..-بكل لوم:لو الود ودي ما كلمتك بس أخاف ما أقولك و تزعلين ..
نوف بكل اهتمام:خير وش صاير ..؟!
نهى:أخوك ناصر .. يبي يتزوج ..
نوف بكل صدمة:يتزوج ...!!
نهى:ايه .. وش فيها ..؟!
ارتبكت:ما فيها شيء .. بس بدري ..
نهى:بدري فـ عينك .. الحين مشاريوه اللي أصغر منه يتزوج قبله و تقولين بدري ..!
زفرت بكل ضيق:لازم تذكريني يعني ..
نهى:خلك من ذا الطاري .. توقعي من يبي ..؟!
نوف:من يبي يعني ..! أكيد قال دوري لي ..
نهى:لا .. حدد .. و بالأسم بعد ..
نوف و نظرة اهتمام بعيونها:من هي ..؟!
نهى:لمى .. بنت عمي تركي ..
نوف و صدمتها تزيد:لمى ..!!! .. وش جابها على باله ..
نهى:يا الخبلة .. هم أصلا كانوا يحبون بعض يوم كنا صغار ..
نوف:صدق ..!
نهى:ايه بس وقتها كنتي بزر ..!
نوف و بعيونها نظرة تفكير:ظنك لمى رفضت ذاك اللي مدري وش اسمه عشان نصور ...
هزت رأسها بالنفي:لا ما أتوقع .. لأني يوم فتحت الموضوع معها اليوم .. تفاجأت ..
نوف:كلمتيها ..!
نهى:أكيد .. لازم أشوف رأيها قبل لا يصير الموضوع رسمي .. عشان لو كانت ما تبيه .. ما تصير مشاكل ..
زفرت بكل ضيق:وش قالت لك ..؟!
نهى:أقول لك تفاجات .. بس قلت لها تفكر زين ..
نوف و هي تنسدح:الله يجمع و يوفق ..
نهى و هي تغطي نفسها:آمين ..

.._.._.._.._.._..
ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




.._.._.._.._.._..
سحبها مع ذراعها بكل قوته ..
صرخت البتول فيه:هل
أنت مجنون ..؟!
جيمس و عيونه تحوم بالمكان:البقاء هنا جنون ..
تسرب الخوف لداخلها:ماذا ..؟!
جيمس بنبرة هادية تزيد الخوف داخل البتول:هذا المكان مقر للعصابات و القتلة .. فلنذهب لـ حانة أخرى ..
مشت وراه بكل استسلام و خوف:حسنا ..
..
بدو يبتعدون عن الأنوار .. و شوي شوي الظلام يأخذ أكبر حيز حولهم ..
تمسكت فـ ذراعه:جيمس ..!
زفر:ماذا ..؟!
البتول:المكان هنا مظلم و مخيف ..
جيمس و كذبة صغيرة اخترعها فـ ثواني:يجب أن نسلك هذا الطريق لأن جميع العيون علينا .. لأننا جديدين في هذا المكان ..
ارتبكت أكثر:لماذا جلبتنا إلى هنا منذ البداية ..؟!
زفر بكل ضيق:توقفي عن التمسك بي كالأطفال ..؟!
رخت يدها لكنها ما تركته:إلى أين نتجه ..؟!
دفها بكل قوته بعيد عنها ..
البتول صرخت بكل خوف:جييييييييييييمس ..!!
سحب المسدس من داخل جيبه ..
صرخت و عيونها تحوم فـ المكان بكل خوف:جيمس .. ما الذي يحدث ..
همس:أنها النهاية ..
البتول و خوفها يزيد:جيمـ..-بووووووم .. صوت الطلق الناري صمها والجمها عن الكلام ..
استقرت الرصاصة بداخل صدرها و فارقت روحها جسدها ..
زفر بكل راحة .."تمت نصف المهمة" ..
طلع جواله و طلب الرقم:تعالا الأن ..
..
.
..
راقب السماء الصافية .."لابد أن روحها هناك" ..
نزل جيمس عيونه على البحر .. وتأمل ركوده ..
قاطعه ويليام:ماذا سيحدث الأن ..؟!
جيمس:سنرمي بجثتها فـ قعر البحر .. سيستلزم ظهورها أسبوع على الأقل حتى ذالك الوقت ستختفي أي علامات تدل علينا و قد تتحلل جثتها ..
ويليام:ماذا لو عرفوها و بحثوا عن آخر من كان معها .. ستتورط أنت ..؟!
جيمس و هو يشب السيجارة و يبعدها:لا تقلق .. كل ما يملكون حولها .. جواز سفر .. قدر لا يستطيعون التعرف عليها ايضا .. فلا أحد يملك حمضها النووي أو حتى بصمة أسنانها ..
ويليام:حسنا أين سنرميها فـ نحن نبحر منذ أربع ساعات ..
جيمس:هنا المكان المناسب..!

.._.._.._.._.._..

هزت رجولها بكل توتر ..:رد يا بسام رد ..!
بعدت المفرش عن وجهها بكل كسل .. و طاحت عينها على أختها .. ريتاج بصوت مبحوح من النوم:رنود .. كم الساعة ..؟!
ريناد بكل توتر:وحدة .. مدري ثنتين ..!!
ريتاج بكل صدمة:تونا الليل ..!!
ناظرتها بكل لوم:أمس ما نمنا إلا ثلاث .. يعني الساعة بترجع على وراء ..
جلست بكل كسل:غريبة أمي ما صحتنا ..؟!
ريناد:مدري عنها..-نزلت الجوال و رجعت تطلب رقمه ..
ريتاج بكل ضيق:ما يرد ..
هزت رأسها بكل خوف و بصوتها نبرة قلق:لاء .. مدري وش فيه دقيت الفجر عليه ثلاث مرات و الحين من صحيت و أنا أدق عليه و نفس الشيء ما يرد ..!
زفرت بكل ضيق و هي تسحب فوطتها:خلاص لا عاد تدقين .. أكيد أنه ما حس بجواله ..
ريناد و هي ترمي الجوال بكل عصبية:بس بسام ما يحطه على الصامت ..!
زفرت بكل ضيق:تراك تتعبين نفسك و بس .. وأنا متأكدة لو أنه صاحي رد ..
رمت بثقلها على سرير و همست:يارب استرها .. يارب ..

.._.._.._.._.._..

فـ كبينه بزاوية المطعم ..
جالس قبالهم و الصدمة للحين بعيونه .. مع أنه مأقلم نفسه من الليلة الماضية .. بس يحس بالتوتر و الخوف يسيطر عليه ..
عبدالرحمن بكل ضيق:و الله يا أخوك ما عندي مكان أحطها فيه و إلا كان ما شفتنا قدامك الحين ..؟!
ارتبك و هو ينقل نظره لـ جمان اللي ما بين منها شيء غير عيونها:طيب معقولة .. أبوي ما عطاك عنوانه أو رقم ثاني ..
جمان بكل ضيق من سؤاله الغبي:عنوان وشو بالضبط ..؟!
مياف:بيتنا ..
جمان:عمي كان ينتظر الفرصة المناسبة حتى يعرفني عليكم بس ما الله كتب ..
زفر بكل ضيق:طيب وش اللي يثبت إنك بنت عمي .. أنا وش يضمني إنك ما تلعبين علي ..
جمان بكل تردد:اسمي .. هو الشيء الوحيد اللي عطاني أبوي اياه ..
مياف بكل تردد:وش اسمك الكامل ..؟!
جمان:جمان مسفر الـ *** ..
ناظر فيها بكل صدمة .."معقولة تكذب ..!" ..
جمان:إذا موب مصدقني تقدر تسأل فـ الأحوال الشخصية لأني من انولدت و هذا اسمي ..
لحطة صمت طويل خيمت على المكان .. زفر بكل ضيق و ه يحس بسؤاله هو الفاصل بين شكه و اليقين:أمك .. اسمها .. نورة علي الـ**** ..
ابتسمت من وراء النقاب بكل فرحة:ايه هذا اسم أمي ..
ابتسم عبد الرحمن بكل راحة:الحمد الله .. كذا نقول أنكم مصدقين بعض ..
بلع ريقه و الصدمة .. تتملك كل حواسه ..

.._.._.._.._.._..

أم تركي تحاول تقنعها بكل هدوء:يا جني حطي نفسك بمكان خالك ..
نزلت ملابسها فـ الشنطة و العبرات تخنقها:خلاص الكلام ما يفيد ..
أم تركي:بس أنتي تحسبيننا معادينك و ما نبيك و هالشيء موب صحيح ..
أروى بكل ضيق:طيب ليش اليوم .. ليش ما تنتظر يومين يعني جنى مستحيل تأخذ الأوامر منها و تنفذها بيوم و ليلة ..
أم تركي و بعيونها نظرة لوم لـ بنتها:أنا جلست مع أختك و الله أنها حبوبة .. و طيوبة .. بس أنتي خلك لينه معها ..
جنى بكل ضيق:خلاص .. اتركوني لحالي أرتب شنطتي ..
زفرت أم تركي بكل ضيق:أختك تبي تستغل الفرصة لأن ولد زوجها مسافر .. تبيك تروحين معها و تتعودين على جو بيتها .. و محد معارضها لأن قرارها من أساسه عين العقل ..
زفرت بكل ضيق:محد مضطر يبرر لي .. خلاص يا أم تركي أنا ما قلت شيء و ما عندي نية أقول أي شيء ..
زفرت بكل ضيق:ما هان علي تطلعين من بيتي و أنتي زعلانة .. بس دامك معنده و شايفتنا عدوين لك ..
قاطعتها:رجاء لا تقولّيني كلام ما قلته ..!
زفرت بكل ضيق:خلاص .. براحتك أنا نازلة أجلس مع أختك شوي ..
..
قربت من بنت خالتها بعد ما سكرت أمها الباب ..
ضمت أروى جنى بدون مقدمات و بصوت مخنوق:بفقدك يا الدبة ..
ابتسمت و الدموع بعيونها:و أنا بعد يا الشينة ..
بعدتها عنها:ما عليه .. أنا فرحانة أنك بتروحين ..-بكل غرور:بس عشان تعرفين قيمتي ..
ابتسمت بكل ألم:بعد عمري أنتي .. شكلك ما تعرفين غلاتك عندي للحين ..
مسحت طرف دمعها خانتها:لا عارفة .. أصلا من فـ هالعالم ما يحبني ..
ضربتها على كتفها على خفيف:وجع ما تخلين أحد يتأثر أبد ..
ضحكت و هي تصارع دموعها:هههههههههههههههه .. أدري الحياة من غيري ما تسوى بس ما يهون عليك أشوفك متضايقة بسبتي ..
ناظرتها بطرف عينها و رجعت تكمل ترتيب شنطتها:ما تتغيرين أبد ..
ابتسمت و هي تجلس على طرف السرير:يا الله بكرة يصير عندك خوات و أبو و أهل و تنسيننا ..؟!
خذت أنفاسها بكل عمق:أنسى عمري و لا أنساكم ..
ناظرتها بكل تشكيك:نشوف بكرة ..
رن جوال جنى .. رمشت جنى بعيونها حتى تضيع دموعها .. و اتسعت ابتسامتها و هي تشوف الرقم وترد ..:هلا و الله و غلا ..
ليان من وراء السماعة:يا الخيانة .. أسافر أسبوع و لا أسمع صوتك ..
جنى:و الله كل ما جيت أدق عليك أستحي .. !!
ليان بكل لوم:ايه طيب العبي علي .. أخبارك يالدبا وحشتيني .... كل البنات وحشوني ..
جلست جنب أروى:و الله أنتي أكثر .. و كل البنات فاقدينك ..
ليان:دامك فاقديني .. أجل تعالوا لي فـ بيت أبوي ..
جنى بكل صدمة:وشو .. أنتي هنا ..؟!
ليان:أيه .. وصلت اليوم الصبح .. يا الله تعالوا كلكم ..
جنى مو مستوعبة كلامها للحين:من جدك ليون .. وش مرجعك الحين و أنتي توك ..؟!
ليان بكل ضيق:ظرف طاريء .. تدرين أبركها من ساعة لأني .. ما أحب أسافر كثير ..
جنى:طيب شلون ترجعون و أنتوا توكم حتى أسبوع ما كملتوه ..؟!
ليان:ترا يعتبر راح أسبوعين من شهر العسل ..
جنى بكل ضيق:حتى ولو ..
ليان:خلاص أنا الحين فـ السعودية .. ما في مجال لأي نقاش ..! .. خلك مني متى بتجون ..؟!
جنى:وين نجـي ..!
ليان:وين بعد فـ بيتنا .. تعالي أنتي و أروى و بدق على رنود و بخليها تجيب رتوج .. و فجر .. أحلى جمّعة و الله ..
زفرت بكل ضيق:اجتمعوا كلكم .. لكن أنا موب جاية ..
ليان بكل ضيق:يوووه ليييه .؟!
استجمعت قوتها من جديد:جايتك فـ الحكي .. و بقول لك عن كل شيء ..

.._.._.._.._.._..

واقفة بنص المطبخ و بكل ضيق:على طول نامت ..!
أم نواف و هي تشييك على قدور الغداء:أكيد تعبانة عقب الطريق ..
ريم:مدري حسيت أنها تضايقت من روحة مياف لـ بيته ..!
أم نواف بكل ضيق:هو معها طول ذيك الشهور .. عشان يوم خربت الدنيا ..
ريم:قلت لك حسيت هي ما قالت شيء ..
أم نواف:طيب روحي صحيها .. عشان الصلاة على الأقل ..
ريم:يمديها تجمع هي مسافرة ..
زفرت بكل ضيق:روحي صحيها .. أبيها معنا على الغداء ..
طلعت من المطبخ بكل ضيق:طييييييييب ..
..
.
غيرت ملابس ولدها و هي تتبسم بكل تلقائية ..
زفرت بكل راحة و عيونها تحوم فـ المكان .."هاذي غرفة نواف أيام العزوبية ..! .. أكيد تعني له الكثير" ..
رفعت ولدها لحضنها و نزلت رجولها على الأرض ..
طقت الباب عليها ..
جوري و الحيرة بصوتها:ميييييييييين ..؟!
ريم من وراء الباب:أنا ريووم ..
اتسعت ابتسامتها:حياك ريوم ..
دخلت و نظرة اللوم بعيونها:تتمصخرين علي ..!
الجوري:لا و الله .. أنتي اللي قايلة كذا ..!
سكرت الباب و دخلت:من متى صاحية ..؟!
جوري:ما صار لي نص ساعة .. صليت و غيرت لـ رشود ..
مدت يدها:عطيني يا فديت قلبه ..
مدته لها .. بكل تردد:من عايش هنا ..؟!
ريم و هي تضم ولد أخوها لصدرها:أنا و أمي و أبوي و ليلى ..
جوري بكل استغراب:ليلى ..!!
ريم:ما شفتيها أمس .. لأنها تعبانة و كانت نايمة فـ البيت ..
جوري:اها ..
ريم و بتردد اكبر:ما دق عليك نواف ..؟!
هزت رأسها بالنفي:لاء ليه ..؟!
ريم بكل صراحة:بغيت أعرف وش صار بينه و بين النسره ..
جوري:حرام عليك تقولين كذا ..
ريم بكل لوم:بلاك ما ذقتي اللي ورتنا اياه ..ما ألومك ..!
ابتسمت:هو متى ما تفاهم معها أكيد بيجي لهنا ..
ريم و هي توقف:ايه أكيد .. –مشت خطوتين لعند الباب:يا الله بأخذ رشود لأبوي .. من قام و هو مزعجنا وين رشود وو ين رشود ..
ابتسمت لها:يا الله دقيقتين و ألحقك ..
سكرت الباب وراها و هي تصرخ:باااااااااي ..
زفرت بكل راحة .. ما كملت اليوم فـ هالبيت و الحمد الله الكل متقبلها و يعشق ولدها ..
خطوتين مشتهم لـقدام .. استوقفتها رنة لجوالها ..
رجعت له بعد ما نسته على الكامدينة ... ابتسمت و هي ترد:اهلين ..
ابتسم بتلقائية أول ما سمع صوتها:صباح النور ..
جلست على طرف السرير:أي صباح الساعة ثنيتين الظهر ..
اتسعت ابتسامته:أدري بس ما أحب يمر يوم من غير ما أصبحك ..
جوري:اهاا .. طيب صباحك سكر ..
نواف:عساك ارتحتي فـ السرير .. أكيد وجعك ظهرك قاسي شوي ..
جوري:بالعكس .. ارتحت كثير يكفي إن ريحتك فيه ..
نواف:بعد عمري و الله ..
ابتسمت من جديد بكل خجل:موب جاي ..
نواف:إلا أكيد ؟؟ بس للحين ما جلست مع دلال ..
جوري:توقعتكم تفاهمتوا أمس ..؟!
نواف:لااء .. وصلنا للبيت قالت تعبانة و بتنوم .. و أنا مهدود حيلي من الطريق ..
جوري بكل لوم .. و تحاول تبعد عن سالفة دلال:قلت لك احجز فـ القطار مرة ثانية بس ما طعتني ..
نواف:ما شفتي الحجوزات كلها زحمة و اللي فاتتنا الإثنين ما فيه غيرها إلا الأربعاء و الكل مجتمع أمس عشاننا ..!
زفرت بكل ضيق:خلاص اللي صار صار .. يا لله حبيبي أنا بسكر لأني قلت لريم بلحقها و ما أبي أتاخر ..
نواف:طيب حياتي .. نص ساعة بالكثير و أكون عندكم ..
جوري:إن شاء الله حبي ..

.._.._.._.._.._..

ريناد بكل لهفة وشوق:وينك حبيبي أشغلتني عليك ..؟!
بسام بكل آسف:و الله موب بيدي .. تعرفين الجوال بعيد عني .. و عادل موب فاضي لي ..
ريناد لكل لوم:بس أنا علمتك على الاتصال السريع ..!!
بسام:خلاص حياتي .. المهم الحين أخبارك و أخبار البيبي ..؟!
ريناد:أنا موب بخير دامك موب حولي ..
زفر بكل ضيق:ما عليه حياتي .. كلها يومين و راجع ..
ريناد:يومين ..!!! .. اووف وش يصبرني ..؟
بسام:ما عليه لما أرجع .. بتعرفين كل شيء و صدقيني أنك بتفرحين عشاني ..
ريناد بكل فضول:ليش أفرح .. أنت وش تسوي هناك ..؟!
بسام:قلت لك لما أرجع ..
ريناد:طيب عمري أخبارك أنت .. وش مسوي هناك و عساك مرتاح ..
بكل راحة:الحمد الله .. عادل موب مقصر معي ..
ريناد بكل غيض:ترا صرت أغار من هالعادل .. تكلمه و تجلس معها أكثر مني ..
بسام و ابتسامته تتسع:تراهم كلهم يومين .. لا تحقدين على الرجال ..
ريناد:لا بكرهه دامه مأخذك مني ..
بسام:ما عليه بكرة تحبينه ..

.._.._.._.._.._..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


نزلت من شقتها و هي تلبس عبايتها ..
ابتسمت وعد:على وين القمر رايح ..؟!
ردت لها الابتسامة ليان:بروح أزور أمي و أشوف أخواني ..
أم راكان و هي تنزل الفنجال:سلمي عليها يا يمة ..
ليان:إن شاء الله ..
نزلت وراها:على وين العزم توك جاية و إلا رجلك مأخذه ع الطلعات ..؟!
ناظرت وعد فـ نسرين بكل حدة:يا فتاح يا عليم ..!
نسرين بكل احتقار:خلك على جنب يالبزر ..
أم راكان بكل ضيق:يعني أنتي اللي ما تطلعين ..
نسرين بكل لوم:خالتي ..!!!
أم راكان بكل غيض:على الأقل ليان رايحة لأهلها لكن أنتي كل يوم عند خالاتك و مناسبات ما لها داعي ..
نسرين بكل ضيق:ايه استقو علي .. صارت عندكم مرت ولد ثانية .. و بتجحدوني ..!!
وعد بكل غيض:ثالثة بس تراك صادقة .. بالنسبة لنا ما عندي غير حريم عيال ثنتين بس ..
نسرين بكل حقد:طيب يا وعوود أنا أوريك ..
ليان بكل ربكة:يا جماعة هدو ما تستـ ..
قاطعتها بكل عصبية:أنتي و لا كلمة .. أنتي أساس البلاء فـ هالبيت من دخلتي الكل منقلب علي ..
أم راكان:نسرين .. قصري حسك بوجودي و بعدين ليان موب أصغر عيالك عشان تصارخين عليها ..
ليان بكل إحراج:ما عليه يا خالتي ..
نسرين بنفس نبرة العصبية:طبعا .. أنتي الطاهرة الشريفة .. و البريئة ..
ليان بكل ضيق:نسرين ..!!!
نسرين:ايه .. ايه اطلعي على حقيقتك ..
سحبت وعد ليان من يدها ..:اطلعي بس تلقين راكان ينتظرك على نار ..
ليان:بسسس ..
نسرين بكل غيض:تسكتينها عشان ما تتمادى بس أنا أوريك ..-خلصت كلامها و رجعت تطلع لفوق ..
ليان بكل خوف:كان خليتيني أكلمها ..
همست وعد:هاذي إنسانة مريضة .. يتقعد تجرك فـ الكلام لحد ما تغلطين و عقبها تقلب الموضوع عليك ..
زفرت أم راكان بكل ضيق .. و هي تهمس:استغفر الله العلي العظيم ..
..
نزلت النقاب على وجهها و عيونها كلها لوم لـ وعد ..
طلعت و الضيق يخنقها .. ما تعدوت على هوشات بهالحجم ..!!
..
ركبت السيارة .. و كملها راكان:كان نمتي بعد ..؟!
ليان بكمل ضيق:راكان الله يخليك موب وقتك ..؟!
رجع يهدي نبرته:وش فيك ..؟!
ليان:مرت أخوك نزلت تتهاوش معي و مع أختي ..
زفر بكل ضيق:عسى ما تكونين رديتي عليها ..؟!
ليان:كلمتين بس و سكتتني وعد ..
زفر بكل ضيق و هو يحرك السيارة:الله يستر .. برجع و القى حمد نافخ الصدر و معصب ..
ليان بكل خوف:ليه دايم يصير كذا ..
راكان و عيونه على الطريق بكل تركيز:هي كذا كل ما قامت فترة تهاوشت مع وعد و تعرفين وعد ما تسكت لها .. و تشب حريقة فـ البيت ..
عاد الحين شيء جديد .. أكيد بتفنن فـ الكذب على حمد ..
ليان بكل ضيق:أخوك موب بزر .. و بعدين هي موب أول مرة المفروض يعرف إن زوجته شرانية ..!
راكان:هنا المشكلة .. موب معترف إن زوجته شرانية و كل مرة نسكت حتى ما تكبر المشكلة ..-تنهد بكل ضيق ..
ارتسمت بعيونها نظرة حزن .."أووف من أولها مشاكل .. الله يستر منها شكلها عقربه و موب فاكتني من شرها ..!!" ..

.._.._.._.._.._..

وقف سيارته فـ موقف العمارة .. حس بالتردد يوتر أعصابه ..
جمان و الاستغراب بعيونها:ويننا فيه ..؟!
مياف:هاذي العمارة اللي ساكن فيها أنا .. أنا ساكن بشقة لحالي ..
جمان بكل تردد:يعني أنا وياك بنكون لحالنا ..؟!
مياف بربكة:تقريبا ..
جمان:أكيد فيه غرفتين بالشقة ..
حك رأسه بكل إحراج:أكيد فيه .. بس فيه شيء أبي أقول لك عنه ..؟!
جمان وحيرتها تزيد:وش هالشيء ..؟!
زفر بكل ضيق:فيه شخص فـ الشقة ..
جمان بكل صدمة:صديقك ..؟!
هز رأسه بالنفي:لاء .. وحدة ..
بلعت ريقها بكل خوف:من هالوحدة ..؟!
فرك جبينه بكل توتر .. زفر بكل ضيق .. ما في مجال للتهرب أكثر ..
... :وحدة كنت أعرفها من زمان .. و الحين هي بأزمة و تاركه بيت أهلها فـ سكنتها عندي ..
زفرت بكل ضيق .."دايم تسمع .. عن العلاقات المحرمة .. و عن مواعيد الشباب و البنات .. بس بحياتها ما كانت تصدق أبد ... تحس هالشيء بعيد عن مجتمعنا او بالأحراى ما شافته بمجتمعها اللي يحيط بها ..
زفرت بكل ضيق:فهمت عليك .. أصلا كذا أحسن عشان ما نكون لحالنا ..
ابتسم براحة:يالله انزلي ..
فتحت الباب بكل ضيق .."بشوف الحرام و بسكت غصبن عني مو بيدي ..!"..

.._.._.._.._.._..

نزلت شنطتها و علامات عدم الرضا واضحة على وجهها ..
ابتسمت أختها لها:نورتي البيت ..
خذت نفس و هي تحس بالمكان يضيق بها:شكرا ..
نزلت من الدرج بكل حماس:هلااااااا و الله و غلااااااا ..
نزلت الجازي عبايتها:اقربي نوف سلمي على خالتك ..
قربت نوف و بكل حماس:حيا الله خالتوو .. و اخيرااا ..!
الجازي:بنت .. شوي .. شوي ..
سحبتها مع يدها و جلستها:شكلك توك صغيرة كم عمرك ..؟!
ناظرتها جنى بكل استغراب .."مطيحة الميانة من أولها" ..
لفت على أمها ..:وش فيها ما تتكلم ..؟!
الجازي:أكيد تعبانة من الطريق .. قومي جيبي لها كاس موية ..
نوف بكل ضيق و هي تمشي للمطبخ:حشى لو أنها جاية من جدة ..!
جلست قبال جنى و بكل هدوء:أدري موب سهل عليك ..بس ما في شيء توقف الحياة عليه ..!
زفرت بكل ضيق:وين غرفتي ..؟!
الجازي:فوق بدل الغرفة ثلاث غرف فاضيات .. بس أنا أبيك تجلسين معنا و تصيرين وحدة فينا ..
زفرت بكل ضيق:موب مستعدة لـ هالشيء ..!
الجازي:الانسان يتكيف مع أي مكان و فـ أي وقت ..
تنهدت بكل ضيق و عيونها تحوم فـ المكان ..
طلعت من المطبخ و بيدها كاس الموية .. مدت لها:تفضلي ..
خذته منها و همست:شكرا ..
جلست نوف جنيها:وش هالحكي .. الأهل ما يقولون كذا لبعض ..
الجازي بكل لوم:نويفة موب وقت فلسفتك ..!
ناظرت فـ أمها بكل لوم:هذا جزاي أبي أدخلها جو ..!
الجازي:خلك ساكتة أصرف ..-رجعت ترفع عيونها على جنى:أتوقع أنك متحمسة مثلي نلتقي بـ أبوي و باقي خواتي ..
ارتجفت بكل خوف:أبوي ..!
الجازي:ايه أبوي .. أنا عندي رقمه و عنوان بيته .. و إلا وش رايك نروح لشركته .. بس أنا ودي ألم شمل خواتي قبل ..
خذت نفس بكل راحة:طيب وش تعرفين عن باقي خواتنا ..!
الجازي:توأمك .. عندي عنوان الحرمة اللي حطتها أمي عندها ..!
جنى بحماس مفاجئ:صدق ..!
ابتسمت الجازي:ايه .. وش رايك نروح لها بكرة ..؟!
جنى بكل تردد:طيب وش بنقول لها ..
اتسعت ابتسامة الجازي و هي تلاحظ حماس جنى معها:عندي أوراق أمي كتبتها بخط يدها عن مكان جواهر و أكيد هي ما راح تقدر تنكر و خاصتن أنها عقيم ..
جنى بكل صدمة:عقيم ..!
هزت رأسها بالتأكيد:ايه ..
جنى بكل تردد:طيب أنتي قلتي إننا أربعه و الرابعة وينها ..؟!
الجازي بكل ضيق:مدري .. بس أكيد راح نوصلها .. لأنها مسجلة باسم ابوي .. مثلي ..
رجعت نظرة الحزن ترتسم بعيون جنى:أنا أمي ..-سكتت لثواني:قصدي جدتي سجلتني باسمها وش بيصير على اسمي ..؟!
الجازي:هاذي قضية تزوير .. بس دام جدتي ماتت الله يرحمها محد بـ يتحاكم .. و إن شاء الله لما نلتقي بأبونا و يعترف بنا يتغير اسمك فـ كل شيء ..
زفرت بكل ضيق:وشلون برجع الجامعة كذا ..!
نوف بكل حماس و اخيرا لقت نقطة قدرت تدخل نفسها فيها:أنتي بالجامعة ..؟!
هزت رأسها بالتأكيد:ايه ..
نوف:حلو .. أنا السنة الجاية بروح الجامعة .. و أحس إني خايفة ..
ابتسمت جنى:أول ما تدخلين الجامعة بيتغير احساسك و بتحبينها ..
وقفت الجازي و إحساس السعادة يتملكها و هي تشوف أختها تدخل جو مع بنتها و من ثواني تحمست لـ نفس هدفها .. لمّ شمل العايلة من جديد ..
..
توجهت للمطبخ حتى تجهز القهوة و الشاي و كلها أمل ما تغيب شمس النهار إلا و جنى يغيب إحساسها بالخوف و الغربة ..!

.._.._.._.._.._..

زفر بكل ضيق:أنا لحين موب فاهم وش تبين يا دلال ..؟!
حطت رجل على رجل:لا فاهم بس تستغبي علي ..!!
نواف بكل ضيق:دلال أنا وأنتي موب بزران .. قولي وش عندك على بلاطة ..؟!
دلال:قدم نقل للشرقية .. وارجع أنت وياها هنا مثل قبل ..
نواف:نعم ..!
دلال:مثل ما سمعت ..
نواف:بسس ..!
دلال:هذا شرطي الوحيد .. حتى ابقى على ذمتك ..
نواف بكل ضيق:ما أقدر .. إذا رجعت بينزل الراتب و مميزات كثيرة بخسرها ..
دلال بكل عصبية:يعني شغلك أهم ..
نواف:أنا قلت لك ... تعالي معي بس أنتي ما طعتي ..
دلال بكل تردد:و اترك بيتي ..!
نواف:موب ضايع ..
دلال:يعني للحين تبيني اجي معك ..؟!
نواف:ايه اكيد .. مثل ما جبت شقة لـ جوري أقدر أجيب لك ..
دلال:طيب و بيتي ..؟!
نواف بكل عصبية:بيتي .. و بيتي .. اللي يسمعك يقول ما تطلعين شبر منه ..
دلال:أنت تدري وش قد صعب الواحد ينتقل من بيت لـ شقة ..!
نواف:يا سلام ..!! أنتي فـ بيت أهك 24 ساعة محبوسة فـ غرفة ..
دلال:من قال ..؟!
زفر بكل ضيق:موب قصدي بس أنتي هناك جالسة فـ غرفة موب قسم ..!
تنهدت بكل ضيق:بس أنا ما أحب الرياض ..!
نواف:طيب قولي لي وش تبين و أنا أنفذه لك ..
دلال:خلني أفكر ..!
وقف:خلاص خذي راحتك فـ التفكير و أنا رايح لـ بيت أهلي ..
دلال بكل ضيق:أمداك تشتاق لها .. بتروح تشوفها ..
زفر بكل ضيق:لا بروح أشوف أهلي .. تبين تصدقين تعالي ..
بكل غرور:ما اجتمع معها فـ مكان .. حط فـ بالك هالشيء كـ واحد من شروطي ..
نواف:بكيفك .. أنا موب جابرك على شيء ما تبينه ..!!

.._.._.._.._.._..

يسوق بسيارته بين الشوارع .. من غير ما يحدد وجهته .. المهم يتمشى مع ولد عمه و بس ..
عامر:يعني خلاص وافقوا ..
ريان جالس جنبه:ايه .. أبوي فتح الموضوع و الكل مأيده ..
عامر وعيونه على الطريق:لأن الكل عارف بالسالفة قبل لا يتكلم ..
ريان و هو متفاجئ:صدق ..!
عامر:ايه أمس سمعت أمي تقول لأبوي عن السفرة و سمعتها تقول إن خالتي أم بسام هي اللي مقترحة الموضوع يعني الكل داري ..
ريان بكل استهزاء:يا حبهم لاستهبال ..
عامر:أهم شيء كسبنا إجازة مجانا .. من غير ما نطلبها أو ينخصم من مرتباتنا ..!
ريان و بعيونه نظرة تفكير:جنى بتجي معنا ..؟!
عامر:لا وين تجي ..؟! اليوم راحت لـ بيت أختها ..
ريان بكل صدمة:أختها ..؟!
عامر:ايه ما دريت ..؟!
هز رأسه بالنفي و بصوته نبرة خيبة أمل:لاء ..
عامر:أختها الكبيرة أصرت تأخذها عندها تقول جلستها عندنا غلط ..
زفر بكل ضيق:يعني ما راح نقدر نطلع معها ..؟!
عامر:بهالوقت لاء .. بس بعدين نقدر .. بما أنها أختنا من الرضاعة ..
زفر بكل ضيق:خسارة ..
عامر بكل فضول:ليش وش عندك مع جنو ..؟!
ريان بكل ضيق:و لا شيء بس حبيت نطلع معها .. أكيد ضيقتها بتزيد ..
زفر بكل ضيق:الله يعينها ..

.._.._.._.._.._..

فتح باب الشقة:حياك ادخلي برجلك اليمين ..
ابتسمت من وراء الغطاء و هي تحس براحة نسبية ..
سكر الباب و هو يعلي صوته:غزل .. غزززل ..
اتسعت ابتسامتها أول ما مرت صورت صديقتها فـ بالها ..
طلعت من الغرفة و هي مستغربة حماس مياف:نعم ..-زادت غرابتها و هي تشوف وحدة محتشمة فـ حجابها لـ درجة أنها موب مبينة منها غير حبات عيونها ..
رفعت النقاب من على وجهها .. و ملامح الصدمة تتعمق فـ وجهها .. همست بكل صدمة:غزل ..!
غزل و صدمتها تفوق جمان:جماااان ..!
تلاشت ابتسامته .. و الصدمة تأخذ مكانها بوجهه:تعرفون بعض ..!

.._.._.._.._.._..

بكل حماس:الحمد الله همّ وانزاح ..
سامية من وراء السماعة:يا لله عاد شدي الهمة نبي الرجال يتعلق فيك ..
لوجين بكل غرور:تاركته آخر شيء أنا متأكدة أنه من نظرة وحدة بيموت فيني ..
سامية:يا ليل الثقة ..
لوجين بكل عصبية:سامية ..!
سامية:يا أختي وش فيك أنبهك .. هذا الجزا ..؟!
لوجين:أنتي قاعدة تحطمين ..
سامية:خلك من بدر و جنى الحين .. عيسى وش بتسوين معه ..؟!
لوجين:هذا أنا مزعج أمي من أسبوع عشان أروح الشرقية و قابلة .. موب حب فيه بس عشان يخلص لي سالفة ريتاج بسرعة ..
سامية:طيب ليش ما تروحين معي بكرة .. أنا ماشية الصبح عشان سميرة مسوية بارتي هناك ..
لوجين بكل حسرة:ياليت أهلي مثل أهلك .. كان كل يومين هناك ..
زفرت بكل ضيق .."أهلي وينهم ..!" ..:طيب متى بتروحين ..؟!
لوجين بكل ضيق:للحين المحكمة العليا ما حددت متى بالضبط ..
سامية:خلاص أجل بجلس هناك لحد ما تروحين و لـ وصلتي علميني عشان أطلع معك .. أعلمك على الأماكن هناك و بنفس الوقت أهلك ما ينشبون فيك ..!!
.."مجنونة أنا عشان تسرقين عيسى مني مثل اللي قبله" ..:أوك حياتي .. متى ما قرروا بـ أعطيك خبر ..
سامية:طيب حياتي .. أنا مضطرة أسكر عشان أجهز لبارتي الليلة ...
لوجين بكل حماس:عندك بارتي اليوم ..؟!
سامية:يب نصور مسوية ..؟!
لوجين بخيبة أمل:مختلط لاء مقدر أروح خسارة ..
سامية:الحين وش الفرق بين أنك تقابلين شباب فـ مطعم او كافي شوب و أنك تشوفينهم فـ بارتي بالعكس .. فـ البارتي مجموعة و محد يقعد يألف عليك كلام ..
زفرت بكل ضيق:ما عندي مشكلة .. بس ما أبي أتورط فـ شيء و أنا مع عيسى تعرفينه شكاك و عصبي ..
سامية تمشي كذبتها لها:ايييه صادقة .. يا الله حبيبي .. بسكر لازم أروح ..
لوجين:أوك باي ..-سكرت الخط و رمت الجوال ..:لو علي نطيت هناك من المغرب .. بس ما عندي غير علل .. قضيت من سطام و طلع لي بسام و زوجته ..
.
..
.
فـ الدور الأرضي .. ليان بكل لوم:ليش ما قلتوا لي يعني حلوه تكلمني جنى و تتشكى لي و أنا موب عارفة وش السالفة ..!
ريناد بنفس نبرة الوم:كلنا ما عرفنا إلا بنفس وقت زواجك .. يعني لو قلنا لك كان أشغلناك .. و أنتي خلقه منشغله و متوترة ..!
ليان:بس حتى ولو ..
قاطعتها فجر:خلاص اللي صار صار و انتهى .. كثر الكلام وش بيفيد ..
ليان:عاجبكم كذا .. الحين جنى راحت عند أختها و متى راح نشوفها أكيد بتقاطعنا فترة ..
وقفت ريتاج بكل ضيق:ليون اعقلي .. تراك صدعتي روسنا ..!!
وقفت أروى:أي والله .. نروح نسولف مع ماريا أبرك ..
مشوا ثنتينهم وراء بعض للمطبخ ..
ريناد بكل حيرة:ليون وش فيك .. أعصابك مررة فلتانة موب من طبعك ..؟!
زفرت بكل ضيق:قبل لا أطلع بغى يشب البيت حريقة ..؟!
فجر بكل خوف:أوف .. أكيد وعد تطبخ ..
ابتسم بتلقائية:لا موب قصدي حريقة حقيقية .. قصدي هوشة ..
ريناد:أكيد زوجة حمد ..؟!
ليان و بعيونها نظرة توهان:وش دراك ..؟!
فجر:هههههههه .. وعد نبهتنا يوم عرسك ..
ليان:صدق ..!
ريناد:ايه والله .. قالت لنا أنها شرانية و كنا بنقول لك .. بس يوم عرسك صعععبة ..
زفرت بكل ضيق:كلمة شرانية قليلة عليها ..
فجر:لازم تتعودين عليها .. لان شكل نفسها طويل ..!

.._.._.._..

نهاية الجزء ..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[32]|ـثاني و الثلاثون ..
..
.
صرخت فيها بكل عصبية:تركني لحالي فـ الشقة و مدري كم مضى من وقت و أنا نايمة .. لو تركي حاط فـ باله يرجع للبيت ظنك بيتركني يعني ..!!
وش بيقول لأهله و أهلي هاااه ..؟! و لو رحت لبيت أهلي أنا وش أقول لهم .. خذاني لشقة لحالي و ربطني مثل المجرمين و لما اكتشف أنه غلطان راح و تركني ..
متخيلة وش حجم المشاكل اللي بتجي من ورا هالكلام ..!
زفرت جمان بكل ضيق:حتى ولو .. قعدتك مع مياف فـ مكان واحد غلط .. و هالكلام كله أنتي أقنعتي نفسك به .. حتى تعذرين نفسك وبس ..
زفرت بكل ضيق و هي تبعد عن السرير:ما راح تفهميني أبد لأنك ما جربتي اللي جربته ..
جمان و هي تهدي نبرة صوتها:غلط يا غزل غلط ..!
بلعت ريقها بكل توتر:طيب هذا أنتي هنا ..!!
جمان:أنا مع ولد عمي موب مثلك غريب ..
غزل بكل صدمة:مياف .. ولد عمك ..!
خذت أنفاسها:ايه .. عمي اللي قلت لكم عنه .. طلع مياف ولده ..!!
رجعت تجلس جنبها على السرير:وشلون .. طيب أمك وينها ليش ما جت معك ..؟!
جمان:أمي توفت من أسبوع ..
غزل و بعيونها نظرة حزن:عظم الله أجرك ..
جمان:أجرنا و أجرك .. –لحظة صمت ...............:تصدقين .. همّ عمي نساني حزني على أمي ..
غزل:ليش أبو مياف وش فيه ..؟!
جمان:ما تدرين .. صار لها أسبوع فـ العناية ..!
غزل بكل صدمة:صدق ..!
جمان بكل استغراب:ما تدرين ..؟!
هزت رأسها بالنفي:ما صار لي غير يومين هنا و ما كمل اليوم الثاني بعد ..!
زفرت بكل ضيق:موب المفروض ترجعين لـ بيت أهلك ..!
تنهدت و خذت نفًسها .. و قبل لا تنطق سبقها مياف بـ طق الباب ..
مشت بكل تردد و فتحت الباب .. ناظرت فيه بكل استغراب ..
مد لها أكياس الأكل:جبت لكم شيء تأكلونه أكيد جوعانين ..!!

.._.._.._.._.._..

صرخ و صوته يرد صداه فـ كل مكان فـ البيت:يعني لو زوجتك هي الغلطانة كان بتسكت ..
رص على أسنانه حتى يمسك أعصابة .. راكان:حمد تعوذ من ابليس و اجلس ..
حمد بنفس العصبية:لا موب ساكت و لا متعوذ ..
راكان:ترا على فكرة زوجتك من يومها شرانية و أنا متأكد من غير ما اسمع أي شيء أنها هي الغلطانة ..
تطايرت شرارة الشر من عيونه:ايه طبعا زوجتي الشماعة فـ هالبيت أي مشكلة تصير غلطتها ..!!
صرخ بكل عصبية يقطع حوارهم الحاد .. أبو راكان:بس أنت وياه ..!! ما تستحون على وجيهكم أنا واقف طول بعرض بينكم و لا لي أي هيبة ..!
وطى راكان رأسه:العذر و السموحة يبه ..
حمد و بنفس مستوى العصبية:يبه ما تسمعه وش يقول يتبلى على زوجتي ..
أبو راكان بكل حدة:قلت بس ..!! .. –خذا نفس:إن جيت للحق زوجتك شرانية .. و زوجة راكان .. أسبوع ما لها حس و حتى الخدم يذكرونها بالخير ..
حمد بكل ضيق:يعني زوجتي هي الحية فـ هالبيت ..
همست وعد بكل ضيق:حيتين بعد ..!
خزتها أمها بكل حدة ..
أبو راكان:زوجتك راعية شر .. و ما في أحد سلم منها ..!!
حمد بكل ضيق:ايه ما ألومها لـ بغيت تطلع من البيت بس الشرهة علي لأني مأخذ بحسابكم و خايف تزعلون ..!
نطقت بصوت عالي .. لعل و عسى يعاندها و يصر على الطلعة:أبركها من ساعة يوم تطلعون ..
صرخت فيها أمها:وعد ..!!
ناظرها بكل حقد:تدرين موب طالع و قاعد على قلبك مثل الهمّ ..
ابتسمت بكل استهزاء .. همست:طيب تطلع و هي تبي تجلس للمشاكل و الغثا ..!
حمد بكل ضيق:شفت عيالك كلهم ضد زوجتي و كل اللي يسونها عشان يطفشوني و يطفشونها ..
زفر بكل ضيق:خلك من أختك .. اسمع أنت وياه .. مشاكل حريمكم بينهم ..
اللي بيجيني و يقول زوجتي و زوجة أخوي يأخذ زوجته بعيد عن هنا ..
زفر بكل ضيق .. و سكت لأنه عارف وش بيجيه من نسرين لـ عرفت أنها بيطلع من بيت أبوه ..
أما راكان عكسه .. زفر بكل راحة .."أهم شيء ليان ما انظلمت و إلا أنا وين و المشاكل وين" ..
خز الكل من أبوه لـ أمه و أخوه و أخته .. و طلع لـ شقته و هو كله حسرة و غيض على موقفه الضعيف ..
زفر أبو راكان و هو يرجع يجلس على الكنبه ..:استغفر الله العلي العظيم ..!
وعد بكل حماس:زين يا ركون تكلمت .. و ما سويت مثل أيام مرام ..-رجع تسكت و هي تحس بنفسها تغلط فـ الكلام ..
أم راكان بكل عصبية:وبعدين معك أنتي .. تبين تتهزئين مثل أخوانك ..
زفر بكل ضيق:رايح أجيب ليان .. سلااام ..-مشى بخطوات ثقيلة لبرا البيت ..

.._.._.._.._.._..

بأحضان سريرها الجديد ..
تنهدت بكل ضيق و هي تتأمل الغرفة الواسعة اللي راح تقضي فيها باقي عمرها ..
لمعة الدموع بعيون جنى و هي تذكر أمها .. و حنانها و خوفها عليها .. مستحيل وقتها يحس أي أحد أنها مو أمها ..!
نفضت المفرش بعيد عنها .. و قررت تتطلع و تتمشى فـ البيت لعل و عسى يرحمها الأرق و يغلبها النوم ..
فتحت الباب بكل هدوء .. مشت بخطوات هادية حتى ما تزعج أختها و بنتها .. نزلت لـ تحت .. و عيونها تحوم فـ المكان ..
أول ما وصلت آخر الدرج لمحت نور خافت جاي من غرفة ما تدري وش ممكن تكون ..!
قررت تستكشف المكان بنفسها .. و بنفس الخطوات توجهت لـ هالغرفة ..
وقفت قريب من الباب و نظرة الاستغراب تملا عيونها .."الجازي سهرانة غريبة .. توقعتها من الناس اللي تنوم من ثمان" ..
..
مريحة جسمها على الكنبة .. و الكتاب فـ حضنها .. هدوء المكان خلاها تستشعر أنفاس جنى ..
رفعت الجازي راسها و التقت عيونها بعيون جنى ..
ابتسم بكل تلقائية و بصوت مبحوح بسب طول الصمت:حياك جنى..
ارتبكت و ارتسمت ملامح الاحراج على وجهها .. دخلت بخطوات ثقيلة:آسفه أزعجتك ..
الجازي:لو كنت مركزة ما حسيت .. بس-سكرت الكتاب:قاعدة أسرح هنا وهناك ..
نزلت عيونها على الكتاب و احتارت وش ممكن تتكلم معها فيه ..
الجازي:ما ودك تعرفين وش اللي مخليني أسرح ..!
ناظرتها بكل حيرة ..
الجازي:قاعدة أفكر وشلون بنقابل أبوي أكيد بيتفاجأ ..
زفرت بكل ضيق:أبو بدر .. قال لي إن أبوي زوجك حتى يتخلص منك ..
ابتسمت و نظرة ألم بانت بعيونها:من كان بيحاسبه ذاك الوقت ..! أبوي صح غلطان بس أمي غلطها أكبر منه ..
حست بالصدمة تلجمها .. طول المدة اللي مضت ما كانت تحس بشيء غير إن أمها مظلومة ..!
الجازي بكل استرسال:يعني لو أمي ضحت بهالحب و تزوجت واحد قدام الناس كان ما اضطر أبوي يزوجني و أنا عمري 11 سنة .. عشان ما ينكشف أمره ..!
خذت نفس بكل عمق رغم قوتها لكن التردد سيطر على نبرتها:بس أمي ذاقت الويل من جدي .. اللي هو زوج أمها .. يعني موب هي السبب ..!
الجازي:اللي صار صار و انتهى المهم بكرة ..
ناظرتها بكل لوم .."أكيد الحق فـ الأخير بيطلع معي ..!!" ..
قطعت تفكيرها:عندي عنوانين .. الأول لأبوي و الثاني لـ خالتي وفاء ..
جنى و بعيونها نظرة توهان:خالتك وفاء ..
رجعت تبتسم:صديقة أمي اللي استئمنت عندها اختنا جواهر ..
جنى:خلاص نروح لها قبل .. على الأقل لما نروح لأبوي نفجعه مرة وحدة ..
اتسعت ابتسامتها .. و الفرحة بقلبها ما له حد .. و أخيرا جنى بدت تدخل و مع أختها ..
كل الحواجز .. قاعدة تذوب .. ذرة .. ذرة ..
استغربت ابتسامتها .. ناظرتها بكل لوم و هي توقف:برجع لغرفتي .. آسفه قطعتك عن شغلك ..
الجازي بكل اندفاع:لاء خلك .. أصلا أنا موب قادرة أركز بالقراءة ..
رجعت تجلس بكل تردد:تعبانة ..؟!
الجازي بكل تعب:ما تعودت أسهر لـ هالوقت .. بس التفكير مسبب لي أرق ..
جنى:غريبة توقعتك مرتبة كل حياتك ..
الجازي:صدقيني ما جا على بالي بيوم و لا واحد بالمية .. إني أنا بنفسي راح ألم شمل العايلة من جديد ..!!
زفرت بكل ضيق:و تتوقعين أبوي راح يتقبلنا ..
ابتسمت:أتوقع أنه يتحرى رجعتنا بحياته على أحر من الجمر ..
جنى:و ليه هالثقة ..؟!
خذت نفس و نظرة التفكير بعيونها:أبوي لو فيه شيء فوق المثالي راح أسميه به .. لهالسبب أنا لحد هاللحظة مصدومة من اللي سواه معي ..!
همست بكل تردد:و أمي ..
الجازي:وش فيها ..؟!
جنى:ما سمعت عنها شيء .. ما تعرفين عنها شيء أكيد ..
هزت رأسها بالنفي:للأسف لاء .. بس الشيء الوحيد اللي متأكدة منه إن أمي قررت تكمل حياتها مع أختنا الصغيرة ..
جنى:ما فهمت عليك ..
الجازي:بطريقة ثانية .. من قبل لا يزوجني أبوي هي كانت خايفة منه .. و أتوقع بعد ما ولدتكم و حملت بأختنا الرابعة قررت تحميكم منه و بدون شك كملت حياتها بعيد عن أبوي حتى تحس بالأمان ..
جنى:و أنتي شلون تعرفين كل هالأشياء و أنتي تركتيها و عمرك 11 سنة ..
الجازي:قبل لا تدخل أمي المستشفى .. عطتني مذكراتها و طلبت مني أحتفظ فيها و كأن قلبها حاس .. أنها ما راح تشوفني من جديد ..
كل مذكراتها عن إحساس الخوف و الرهبة و كيف هي قلقانة من الجاي .. و ضمن المذكرة كان فيه عنوان جدتي .. اللي زرتها من خمس شهور ..
جنى بكل صدمة:خمس شهور .. وين كنت ..؟!
الجازي:كنتي حابسة فـ غرفتك من بعد الحادث اللي صار لك ..
توترت أكثر:يعني لما زرتيها كنت موجودة فـ البيت ..!
الجازي:و ما كان فيه أحد فـ البيت .. بنظرة تفكير يومها كانت ملكة ليان حضرتها لكن ما طولت فيها ..
جنى بكل ربكة:طيب وش صار ..؟!
وقفت و مشت لـ مكتبها بخطوات سريعة .. مدت يدها و سحبت الملف:عطتني هذا ..
جنى و نظرة الحيرة تتعمق فـ عيونها:وش هذا ..؟!
الجازي و هي ترجع لـ مكانها:باقي مذكرات أمي .. من بعد رجعتها للبيت بعد ولادتك .. لحد موعد ولادة أختنا الصغيرة ..
زفرت بكل ضيق:و فيه معلومات ... عن خالتي وفاء اللي هي أعز صديقاتها ..
جنى:طيب و أمي نفسها ..؟!
هزت رأسها بالنفي:قلت لك ما أدري عنها ..!
جنى بكل عصبية:طيب ليه تقولين أنها عايشة مع أختنا الصغيرة ..
الجازي:دورت عليها و راقبت البيت اللي كانت ساكنة فيه .. شهر كامل محد دخل و محد طلع .. من هالشيء استنتجت أنها قررت تبعد عن أبوي حتى ترتاح ..
زفرت بكل ضيق:أنا ما أبي أسمع استنتاجات ..!
الجازي بكل ضيق:طيب آسفه لأني قاعد أتشارك معك استنتاجاتي ..
إحساس بالذنب تملكها .. لكنه ما يوازي إحساسها بخيبة الأمل بعد حماسها لـ موضوع أمها و معرفتها بمكانها ..

.._.._.._.._.._..

تنهدت:يعني المفاوضات مستمرة ..!
رمى شماغه على السرير بكل ضيق:للحين موب جايبتها لـ بر ..!
جوري بكل تردد:إذا طلبت منك تطلقني .. راح تنفذ طلبها ..؟!
ابتسم بكل استهزاء:بالله عليك هذا سؤال ..؟!
جوري بكل خوف:أمس الليل قضيته معها و نهار اليوم بعد .. هالشيء خلاني ..-سكتت و هي تحس بالتوتر يلعب بأعصابها ..
نواف بكل هدوء:دلال قاعدة تماطل لأنها ما عندها شيء .. أنا أبي أعطيها فرصتها حتى ما أكون ظلمتها .. أنتي شايفة شيء غير كذا ..!
هزت رأسها بالنفي:لاء بس ..
نواف بكل حيرة:بس وشو ..؟!
جوري بكل اندفاع:نواف أنا أبي أرجع بسرعة .. جلستي فـ بيت أهلك و أنا كاذبة عليهم .. تحسسني و كأني مرتكبة جريمة ..
قرب منها بكل خوف:جوري بسم الله عليك أي كذب و أي جريمة ..!
جوري و لمعة الدموع بعيونها:سالفة أهلي للحين ما انتهت و إلا نسيت هالشيء ..
هدا من نبرة صوته أكثر لعل و عسى هالشيء يهدي أعصابه:جوري .. إجازتي بقي منها يوم واحد .. يعني بكرة و الجمعة الصبح نمشي .. خلينا نستانس بهاليومين بين أهلي ..
نزلت عيونها على أصابعها المرتجفة:سمعت أختك ليلى تقول أنهم بكرة مجتمعين بعد ..
هز رأسه بالتأكيد:ايه هم يجتمعون كل خميس .. بس يوم الثلاثاء اجتمعوا عشانا ..
زفرت بكل ضيق:طيب .. أنا ما أبي أروح بكرة ..
نواف بكل ضيق:ليش طيب ..!؟
جوري:أنا خايفة و متوترة و الجلسة مع أهلك كلهم توترني أكثر .. يكفي نظرتهم لي ..
نواف:أنا ما أبيك تتركين لهم مجال يتكلمون عنك أو يلقون لك زلة ..-سكت لـ ثواني:على الأقل راعي أمي اللي فرحانة فيك ..
زفرت بكل ضيق و علامات عدم الرضا على وجهها ..
حوطها بذراعه وضمها لـ صدره .. بس ثواني السكينة اللي ابتدت رنة جوال نواف انهتها ..
زفر بكل ضيق و هو يبعد عنها و يسحب جواله ..
فرك جبينه بكل توتر و هو يشوف رقم دلال .. رد بكل ضيق:الو ..
من وراء السماعة:وش فيك من ردك شكلك متضايق ..؟!
نواف:هذا وقت أحد يدق به على أحد ..
دلال:لو كنت مشغول ما رديت ..؟!
تنهد:وش بغيتي .؟!
دلال:أبي نتفاهم الحين ..
نواف بكل صدمة:الحين ..!
دلال:ايه .. فكرت و قررت .. لا يكون متضايق لأنك بتتركها هالليلة .. بس أبذكرك أنها كانت معك طول الثامن الشهور الماضية و أنا يا غافلين لكم الله ..
زفر بكل ضيق:خلاص .. جايك .. جايك ..-سكر الخط قبل لا يسمع كلمة زيادة توتره ..
جوري:دلال ..
هز رأسه بالتأكيد:تقول فكرت و قررت و تبيني أروح لها ألحين ..
ابتسمت:أبركها من ساعة .. لأنك بكرة بتنشغل مع العزيمة و ما نبي نتعطل يوم الجمعة ..!
ضحك بتلقائية:ههههههههه .. أول مرة أحس إنك موب غير عنهم ..
ناظرته بطرف عينها ..
ابتسم لها و هو يسحب شماغه و يطلع ..
بـ ثواني .. رجعت تتلاشى ابتسامتها و بهالثواني غرقت عيونها بالدموع ..
.."بكرة لما يبين من أنا و من أهلي و يطلع مثل ما توقعت أكيد بـ يتخلى عني بسهولة .."
دفنت رأسها بحضن السرير يمكن تنسى شيء من هالأفكار السوداء اللي مسيطرة على فكرها ..

.._.._.._.._.._..

رمت بثقلها على السرير .. يومها من أوله بداء بـ شقى .. و راح ينتهي بزحمة حكي ما راح تتطمن على مستقبلها منه ..
مدت جنى يدها و سحبت شنطة يدها الصغيرة .. طلعت جوال و تفكيرها للحين مع أهلها اللي من وعت على الدنيا هم عزوتها و سندها ..
"ليان توها راجعه و أصلا صعبة أدق عليها بهالوقت ..! .. فجور بعد عمري أكيد تفكر بـ غزل ..! ما لي إلا رنود هي الوحيد اللي فاضية لي إلا إذا كانت مشتغلة غراميات مع رو.. ...
نظرة استغراب ارتسمت بعيونها و هي تشوف عدد المكالمات .."لم يرد عليها" ..
ابتسمت و هي تقراء .."رنود مرتين .. ليان ثلاث مرات .. –اتسعت ابتسامتها"أروى خمس مرات .. لمى .. يا لبى قلبها ما لي غيرها .. ضغطت على زر الاتصال ..
رفعت السماعة و كلها لهفة لـ سماع صوتها ..
لمى بكل حماس ..:واخيرااا ..
جنى:صباح الليل ..
رخت جسمها بوسط سريرها:يالله .. مر وقت طويل من آخر مرة سمعتها ..
اتسعت ابتسامة جنى:ايه والله .. اشتقت لسهرنا أيام الكلية على الجوال و جمعتنا على كل حزة ..-زفرت بكل ضيق ..
لمى:ما ضاقت إلا فُرجت .. هذا أنا أكبر مثال لك ..
جنى و الاستسلامية بصوتها:الأمل بربك كبير ..
لمى:ها بشريني عنك ..؟!
جنى:توقعي وين أنا ..؟!
لمى:يا فـ بيت عمك أبو بدر أو أبو تركي ..
زفرت بكل ضيق:لا فـ بيت الجازي ..
لمى و الصدمة بصوتها:أختك .. لاااااتقولين ..!
جنى:شفتي شلون .. الأيام لعبت فيني ..!
لمى:نصيحة مني خلك عاقلة و حيادية معها ..
جنى:وش قصدك يعني ..؟!
لمى:سوي مثل ما سويت مع زوجة أبوي .. علاقة رسمية و ما أتجادل معها لو كنا مختلفين .. و مع كذا كل يوم تقرب مني أكثر ..
جنى:أول ما دخلت بيتها حسيت إني متضايقة .... بس موب منها من أبو بدر و كل أخواني ..
لمى:قصدك خوالك .. ما عليه مع الوقت تتعلمين بس ليش مضايقينك ..؟!
تنهدت:لو تشوفينه أمس و هو مُصر يخليني أروح مع الجازي .. حسيت و كأني مخطية فـ حقه و هو شايل بقلبه علي ..!
لمى:لما أبوي أخذ ياسر عندي حسيت أنها يبي يحرمني و يبيني أكره الحياة و أنا بعيدة عنه .. بس لما نقلت لـ هنا كل شيء اختلف ..
زفرت و بكل استسلام:حسيت بشيء مثل كذا .. بس ما ظنتي بنسى صوت و ملامح أبو بدر و هو يطردني بطرق محترمة من بيته ..!
لمى بكل لوم:خلي تفكيرك إيجابي ..
جننى بكل ضيق:موب قادرة كل ما قلت هانت أحسها تصعب ..
لمى:ليش وش صار بعد ..؟!
جنى:طلع لي أبو و احتمال أم بعد .. تعرفين شلون تكون لك عايلة جديدة غير ..!
لمى:الانسان هو اللي يتحكم فـ الظروف موب الظروف تتحكم به ..!
جنى:هذا أنا عاجزة كل شيء يسًيرني و لا شيء قاعد يصير بـ رأيي .. كل شيء غصب ..
لمى:موقتا .. بعدها كل شيء بيكون بيدك ..
زفرت بكل ضيق:خلك مني أنتي شـ أخبارك وش أخبار دنياك ..؟!
لمى:اليوم الوضع فوق التمام .. الكل مجتمع حتى عمتي اللي ما شفتها إلا بأيام عزاء ناصر جت اليوم .. و الكل كان مبسوط ..
جنى:حلو .. و أخبارك عقب سلطان ..؟!
تنهدت:آخ يا جنو .. خلصت من سلطان طلع لي ناصر ..
جنى بكل استغراب:ناصر .. من ناصر ..؟!
لمى بصوت أقرب للهمس:ولد عمي ..
جنى:ايه صح جدك اسمه ناصر .. و هذا من وين طلع ..؟!
لمى بكل ضيق:وش فيك نسيتيه ..؟!
جنى و بعيونها نظرة تفكير عميق ..:اممممممممممممم ..! .. قصدك ناصر اللي كان يحبك ..؟!
لمى:ولازال .. و لو موب كذا كان ما خطبني ..؟!
جنى بكل حماس:خطبك ..!! شيء حلو ..؟!
لمى:وين حلو معه .. قبل كل شيء أنا موب متأكدة من مشاعره يعني يمكن تكون مشاعر طفولة و لما رجعت حس بها من جديد ..
و غير كذا .. للحين أحس سلطان باقي فـ عقلي ..
زفرت بكل ضيق:خلاص انسي سلطان ..!
لمى:لو بيدي مسحته من ذاكرتي .. بس شلون ..؟!
جنى تتصنع الحماس حتى تحمسها:خلك فـ ناصر .. أوصفي لي كيف شكله ..
لمى و بصوتها نبرة غيرة:ليه بتتزوجينه و إلا تقنعيني به ..؟!
ضحكت عليها:ههههههههههههههه .. و تقولين تفكرين بـ سلطان و الله شكل ناصر مأخذ عقلك من زمان ..
لمى بكل إحراج:جنوووو ..!

.._.._.._.._.._..

دلال:بروح معك للرياض .. بس طبعا أنا فـ شقة و هي فـ شقة ..
نواف بكل استسلامية:و أنا وش قايل من البداية ..!!
دلال بكل ضيق:هذا مؤقتا يمكن الوضع ما يعجبني ..
نواف و التعب واضح بعيونه:كل اللي تبينه راح يتنفذ ..
دلال:عندي شرط بعد ..
نواف:اللي هو ..؟!
دلال:أبي أشتغل موب أنت مانعني أول الحين أبي أشتغل ..
زفر بكل ضيق:خلاص على هواك ..
دلال بكل عصبية:يعني تبي تفهمني أنك صرت متساهل ..؟!
ابتسم رغم العصبية الواضحة بعيونه:يا حبيبتي أنا أبي أفهمك أني شاريك ..
بس أنتي موب شايفة غير اللي تبينه ..؟!
لفت وجهها بعيد عنه:متى بتمشي للرياض ..!
نواف:الجمعة الصبح ..
دلال:أبي أروح بطيارة ..!
نواف:اللي يريحك ..
دلال:انا و أنت و هي ..
نواف:بس أنا جيت بسيارتي ..
دلال بكل برود:عادي اشحنها مع أي شاحنة ..!
نواف بكل ضيق:و لما أوصل لهناك وش بيودني و وش بيجيبني ..؟!
دلال بكل ضيق:يووه .. على بال ما نوصل تكون وصلت ..
نواف و هو يحاول يمسك أعصابة:السفر بالطيارة للرياض .. يأخذ نص ساعة و بالسيارة يأخذ خمس ساعات .. تقدرين تقولين هالأربع ساعات وشلون بدبر عمري بها ..؟!
دلال:يا الله عليك يا نواف أنتي اللي مصعب الموضوع خذ تاكسي ..
نواف:و التاكسي بيقعد يفتر بي طول النهار ..-ناظرها بطرف عين:أقول نومي أبرك لأن بكرة ورانا عزيمة و قلق ..
ناظرته بنص عين:جاي لـ هنا تنوم ..
وقف حتى بنزل ثوبة:ايه لأني طول النهار ما ارتحت من مكان لـ مكان .. ممكن تخليني أنوم ..؟!
ناظرت فيه بكل غيض:محد ماسكك ..!!

.._.._.._.._.._..

عادل بكل خوف:طيب يا دكتور .. يعني ممكن النتايج تأخذ وقت على بال ما تبين ..؟!
زفر بكل ضيق:قلت لك مدري .. الحين أنا و الدكاترة بنشوف كل شيء ..
قربوا ثلاثة كانوا واقفين عند الباب .. استئذنوا عادل .. ووقفوا مكانه الأقرب لـ بسام ..
نطق بكل توتر:الحين بتفكه ..
الدكتور:ايه .. رجاء بسام لا تتحرك ..
مد يده بكل هدوء و فك الشاش بكل بطء ..
ضم عادل أصابع يده و هو يضغط عليهم بكل توتر ..
لفة .. ثنتين .. ثلاث .. أربع .. و عيون بسام بدت تنكشف ..
غمض عيونه بكل خوف ..
ابتسم عادل براحة .."أكيد حس بالنور" ..
رجع يفتحهم و التوهان واضح عليه ..
الكل ارتسمت ملامح الاستفهام بوجه ..
الدكتور:بسام .. شايف شيء ..؟!
رمش بعيونه كذا مرة .. هز رأسه بالنفي:أحس بشيء مثل الفلاش ينور بعيوني ..
تكلم واحد من الدكاترة و خيبة الأمل واضحة بصوته:هذا من ضغط الشاش لا أكثر و لا أقل ..!
تكلم الثاني:معقولة تعبنا ما جا بنتيجة ..
زفر الثالث بكل ضيق:كلنا عارفين عن نسبة نجاح هالعملية ضعيفه ..
زفر بكل ضيق:بس يا دكتور .. قبل ما كنت أحس بهالشيء ..
الدكتور المسؤل عنه بكل حماس:وش اللي ما كنت تحس به ..؟!
بسام:قبل ما كنت أشوف غير سواد .. الحين أشوف شيء مثل الفلاش نور بسيط .. مدري بس ..!
قاطعه و احد من الدكاترة و هو ينسحب: أكيد من الضغط .. ما يحتاج أعيد كلامي ..
انسحبوا كل الدكاترة .. :نـتركك ترتاح ..
زفر عادل بكل ضيق و هو يقرب من بسام:ما عليه .. الخيرة فيما اختاره الله ..
زفر بكل ضيق:وبن الخيرة فـ ..-رجع يسكت و همس:استغفر الله ..

.._.._.._.._.._..

زفرت بكل صيق و هي تنضم لـ سفرة الغداء .. اللي متجمعين عليها كل حريم العايلة ..
ريم بكل ضيق:يووه ليه حطيتوه غداء و الله العشاء أبرك ..
سارة بكل ضيق:كلي و أنتي ساكته ..
ناظرت فيه بطرف عينها:خير وش قايلة ..؟!
أم نواف:خلصنا ..!!-لفت على جوري:وش فيك يا بنتي ما تاكلين ..؟!
ابتسمت بكل إحراج .. بمجرد ما سألتها أم نواف الكل التفت عليها:بالعكس أكل ..
أم نواف:وين تأكلين الله يصلحك بس أنتي توك والد و صحتك ماهي بـ عاجبتني ..!
بلعت ريقها بكل توتر:ما تعودت أكل كثير ..
أم نواف:لازم أوصي نواف عليك .. ما ينفع كذا .. نبي ثاني و ثالث و رابع .. و أنتي شكلك يقول ما راح تجيبين غير هاللي على رجلك ..
ابتسمت بإحراج ..
..
دلال .. جالسة بآخر السفرة و طول ما خالتها تتكلم .. هي تحرقها بنظرتها الحادة ..
ليلى بكل لوم:الله يهديك بس يا يمة .. احرجتي البنت ..
..
ميلت أخت دلال رأسها لـ جهتها:سوي نفسك ما تشوفين هي أصلا تبي ترفع ضغطك ..
رفعت كأس الموية و بكل عصبية:خالتي موب جايبتها لـ بر بس أنا لها ..
أخت دلال:لا هدي الوضع الحين .. إذا سويتي أي شيء الشرقية كلها يتتكلم فيك .. بس سوي نفسك راضية و ابعدي نفسك عن المشاكل ..
زفرت بكل ضيق:قبل كل شيء نواف يرجع ملكي ..
بكل ضيق:يا الخبلة نواف يبيك و لو كان غير كذا كان طلقك بسرعة ..
ابتسمت باستهزاء .."أكيد ما راح يطلقني بسرعة يخاف من الفشيلة" .. همست:بخليه يطلقها قبل لا يفكر يطلقني ..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


طلعت من الغرفة ركض للحمام .. لحقتها جمان بكل خوف:غزل ..!!!
دخلت الحمام و دخلت وراها .. سكرت الباب ..
وقفت جمان متجمدة فـ مكانها و هي تشوف غزل تسوي مثل اللي تسويه كل مرة ..
غسلت وجهها و التعب هاد حيلها ..
نطقت بكل خوف:وش هذا ..؟!
زفرت بكل ضيق و هي تمسح وجهها بالمناديل:عندي التهاب فـ اللثة ..
جمان بكل عصبية:كل هالدم التهب فـ اللثة هذا ..؟!
غزل بكل ترجي:جمان تكفين ما صدقت سالفتي تهدا ..
جمان بكل ضيق:وين تهدا و أنتي أمس من تعشيتي طالعه داخله ع الحمام .. و اليوم أول ما صحيتي نفس الحالة ..-بنبرة حادة:أنا لازم أقول مياف ..
..
فتحت باب الحمام و طلعت .. رجعت تتسمر فـ مكانها و هي تشوفه واقف قدامها ..
تنهد بكل ضيق:وش اللي بتقولينه لي ..!
خوف .. ربكة .. إحراج .. من دخلت شققته لحد هاللحظة .. ما شافها و لا يعرف ملامح وجهها و بهاللحظة بكل جراءة نطقتها "لازم أقول لـ مياف" ..
..
رغم إحساسها بالحياء .. بس نظرة مياف الغريبة خلتها تتسمر فـ مكانها ..
..
من لحظات كان حاس بالتعب .. و توتره بسبب علاجه من الادمان اللي أتعب أعصابه ..
لما سمع صوتهم طلع لهم يمكن ينسى نفسه ..
بس لما التقت عينه بعيونها .. نسى نفسه فعلا .."يا الله تشبهها كثيير .. ما في أي مجال للشك .. هي .. هي نفسها بس نسخة مصغره .."
تنهد بكل ضيق .."من أكثر من 15سنة كنت عاجز أشوفها و اليوم أحس بها قدامي .. أمي نورة ..!" ..
..
طلعت من الحمام .. و الإرهاق هالكها .. وقفت مكانها و كلها استغراب من منظر مياف و جمان ..
وقفين قبال بعض و كل واحد يعطي الثاني نظر ما لها أي معنى ..!
قربت غزل من جمان و همست:جمان .. وش فيك ..؟!
لفت وجهها بعيد عن مياف .. لفت كلها و كان واضح أنها تبي تستر نفسها منه ..
نزل عيونه بالأرض .. لحظة صمت الكل قعد يلم تفكيره المتبعثر ..!
وكأنه تذكر:ايه .. وش فيك يا غزل ..؟!
غزل بربكة:ما فيني شيء ..
مياف:الحين كملت الثلاث أيام على نفس الموال .. لازم أخذك للمستشفى ..
مشت بخطوات سريعة:وش هالكلام .. أنت تبالغ بس .. أنا داخله أرتاح ..
لحقتها و سكرت الباب وراهم:مياف صادق .. لازم تروحين للمستشفى ..
غزل بكل استهزاء و الغيرة واضحة بصوتها:أشوف اسمه و الوقفة قدامه صارت سهلة بالنسبة لك ..
جمان بكل ضيق:وش هالكلام غزل ..؟!
تعمقت الابتسامة على وجهها:تبيني أروح حتى يفضى لك الجو معه ..!
جمان و بعيونها نظرة صدمة:غززززل ..
غزل بكل ضيق:وش تسمين اللي صار قبل شوي ..؟!
تنهدت:مدري .. بس ما حسيت بالخوف .. و حتى نظرته لي حسيت وكأني أعرفه من سنين ..
غزل و بنفس النبرة:أكيد .. ما تدرين يمكن كنتي حبه الأول ..!
جمان بكل عصبية:أصلا يوم انولدت محد كان يعرف عن أمي غير عمي مسفر ..
رمت نفسها على طرف السرير .. تفكيرها .. أحاسيها . حتى نظرها صار مشوش .. بسبب قلة الأكل و النوم ..
قربت منها و بنبرة أقرب للترجي:غزل حبيبتي .. صدقيني أنا و مياف نبي مصلحتك و انا مستعدة أروح معك و أصير مرافقه لك ..
هزت رأسها بالنفي و صوتها يختنق:ترا موب قصدي اللي قلته .. بس .. بسسسس .. أبي أكرهه .. كل ما فكرت بالمستشفى أحس إنها النهاية بيننا ..!
جمان بكل ضيق:أنتي وياه انتهت قصتكم من زمان .. كل اللي قاعدة تسوين بس تعيدين و مصيركم المحتوم .. أنتي الحين صرت على ذمة تركي و ما يصير تتكلمين فـ غيره و كأنه شيء طبيعي ..!
تنهدت بكل حزن و هي ترمي برأسها على صدر جمان ..
لعل و عسى تخف الأوجاع عليها و ترتاح شوي ..

.._.._.._.._.._..

لبست عبايتها هي و أختها ..
نوف بكل ضيق:يعني بتروحون و تخلوني ..!
الجازي:يالله البسي عبايتك و تعالي معنا ..
نوف بكل تردد:ليه وين رايحين ..؟!
الجازي:وين بنروح يعني .. بنشوف أختنا الثالثة ..
ضحكت بتلقائية:هههههههههههههه .. أخت ثالثة و أخت رابعه و الله أحس إني عايشة بـ فيلم ..
ناظرت فيه أمها بكل حدة ..
لفت على خالتها:اسمعي جنو .. إذا ما طلعتوا بنتيجة من أولها .. ارجعي .. خلينا نسهر و نفلها طيب ..-ابتسمت لها جنى ..
الجازي بكل عصبية:بنت عيب عليك اسمها خالتي جنى ..
"عادي الكل يناديني جنو" .. كتمتها بخاطرها .. ما حبت تقولها و تكسر بخاطر الجازي .. فـ الأخير بنتها و تبي تربيها ..

.._.._.._.._.._..

ريتاج بكل ضيق:رنود خلاص تراك توتريني معك ..!
زفرت بكل ضيق .. و كعادتها رايحة جاية فـ الغرفة:هو قال بتصل و لا اتصل ..
ريتاج:يووه يمكن انشغل ما انتبه للوقت .. يعني لازم أذكرك أنها ما يحس بشيء ..!
ريناد بكل عصبية:ريتاج ..!!!
ريتاج:وش أسوي فيك إذا أنتي موب راضية تفهميني ..!
ريناد:طيب جواله يدق معقولة ما سمع صوته ..!
ريتاج:يمكن .. و يمكن أصلا يكون على الصامت ..
ريناد:طــ ..
قطع كلامها دخلت أمهم عليهم ..:وش فيكم منحشرات فـ هالغرفة .. تقولون ما عندكم أم جالسة لحالها تحت ..!!
ريتاج بكل ضيق:تعالي شوفي بنتك من الصبح مصدعة رأسي ..
دخلت عندهم و جلست على طرف سرير ريناد:وش فيك يايمة .. عسى بس موب الحمل متعبك ..؟!
ريتاج:إلا أبو الحمل هو اللي متعبها ..
أم بدر بكل ضيق:بسام ..! وش فيه بعد ..
جلست ريناد بكل توتر:أدق ما يرد ..!
أم بدر:طيب وش فيها الرجال مشغول مع ربعه .. تراه موب بزر بعد تبين كل دقيقة و الثانية يدق عليك ..!
ريتاج بكل حماس:سمعتي .. نفس كلامي ..
زفرت بكل ضيق:أنا بس انقلقت لأنه قال بيدق ..
أم بدر:خلاص .. متى ما فضى بيدق أكيد في شيء شاغلة ..! ..-لفت على ريتاج:خلنا فـ فيصل الحين ..
ارتبكت ريتاج:فيصل ..! من فيصل ..؟!
ناظرتها بطرف عينها:طيب صدقتك .. فيصل اللي جا يخطبك الاسبوع اللي راح ..
ريتاج تستغبي:ايه وش فيه ..؟!
أم بدر .. تطنش استهبال بنتها:دقت أمه و قالت أنهم موافقين على شروطنا ..
ريناد بكل صدمة:بهالسرعة ..
أم بدر:الرجال شكله مستعجل .. و بعدين كذا أحسن عشان يمديك تسجلين بجامعتهم هناك و تستقرين قبل الدراسة ..
ريتاج بكل توتر:يعني السالفة الحين جد ..؟!
رفعت حاجب و بكل ضيق:السالفة من البداية جد ..
ريناد:طيب وش آخر اتفقاكم ..؟!
أم بدر:بعد أسبوعين يجون يمكلون و يشبكون أختك .. ثم عاد بعدها نشوف يمديها تجهز و إلا لاء .. يمكن نخلي العرس بعد فـ إجازة النصف ..
ريناد:بيكون قدامها شهرين .. تقدر تجهز ..
ريتاج و توترها يزيد:وش شهرين شوي ..!!
أم بدر:ما عليه .. نخلص من الملكة و الشبكة و نتفاهم فـ العرس عقب ..
ريناد:و كم بيعطونها مهر ..؟!

.._.._.._.._.._..

مشاري بكل حماس:وش رأيك نسوي العرس بـ قاعة ** و إلا قاعة ** أكبر ..؟!
بكل برود:براحتك ..
زفر بكل ضيق:نوف وش فيك .. شكلك موب راضية على الزواج للحين صح ..
نوف:موب كذا .. بس هالسوالف بحياتها ما تهمني و لا راح تهمني ..!!
مشاري:بس هذا زواجك و أنتي موب كل يوم بتسوين لك عرس ..!
نوف:انت سو كل اللي تبيه هالموضوع ما يهمني ..
مشاري بكل حدة:يعني وافقتي غصب ..
رجعت نظرة البرود تستوطن عيونها:أصلا موب مهم إذا غصب أو لاء أهم شيء وافقت و بس ..
وقفت:البنات برا ينتظروني ..
دخل عليهم يقطع كلامهم:كأنكم فليتوها ..؟!
رفعت عينها على أخوها:أصلا كنت بطلع ..
راقبها بكل استغراب و هي تطلع .. لف ناصر على مشاري:تهاوشتوا ..؟!
زفر بكل ضيق:لاء .. بس أختك شكلها ما تبي العرس ..؟!
ابتسم باستهزاء:ليه هي من متى تبيه ..
ناظر فيه بكل حدة:أنا قلت إذا هي ما تبي بطلقها .. وش غير الحين ..؟!
زفر بكل ضيق و بكل هدوء:وش فيك صاير عصبي و محد يقدر يتكلم معك ..!
ترا السالفة هينه .. دام نوف وافقت و تزوجتوا برضاها احمد ربك و لا تسوي لك مشاكل ..
و بعدين لا تنسى الهوشات و التحديات اللي كانت بينكم .. يعني كنتوا أعداء .. شوي شوي عليها و بتتعود عليك ..
أما إذا بتشب و كل كلمة بتقولها بتطلع لها الف معنى .. عزا الله شبيتوا حريق فـ كندا ..؟!
تنهد بكل ضيق:أنا بس ما أبي أشوفها متضايقة ..
قرب منه:أخص يا الرومنسي .. اعقل .. ترا نوف موب من هالجو .. و يبيلها وقت على بال ما ترجع بنت زي باقي الخلق .. يعني أول ما تسافر بتحس أنك مع واحد من الربع ..
ارتسمت على وجهه ابتسامة جانبيه .. حاول يصدها:أول مرة أشوف أخو يبي يوقف سوق أخته ..
ناظره بنص عين:أصلا هي زوجتك خلاص ما في مفر منها ..! و بعدين الحق ينقال .. عشان ما تقول غشيتوني ..
زفر بك راحة:الله المستعان ..!

.._.._.._.._.._..

صرخ الضابط فـ وجهه:وبعدين معك يا دكتور .. كل يوم جايب لنا مصيبة ..
عبد الملك بكل ضيق:وين المصيبة في إني أساعد شخص محتاج ..
الضابط بكل ضيق:موب معقول أنت ..؟! أي أحد فـ الشارع تجيبه و تعالجه و أنا و كل قسمي .. نتورط فـ البحث عن أهله و قرايبه ..
زفر بكل ضيق:أولا أنا ما أجيب أي شخص اللي محتاج بس .. و بعدين البنت مريضة ..
قاطعه بكل عصبية:و بعد بنت .. تقولها بقواة عين ..
زفر بكل ضيق:يا حضرة الضابط خلني أكمل ..
الضابط:يا الله اطربني ..
مد له الورقة ..:كتبت كل المعلومات عنها يعني خمس دقايق و ولي أمرها هنا ..
ناظره بكل حد و هي يسحب الورقة:طيب مشكور .. –بعد عنه و هي يسحب الجوال من جيبه ..
..
ناظر فيه بلوم ..
قرب مياف منه و بكل خوف:طيب الحين وش بـ يصير ..؟!
نزل عيونه على الملف:طلبت منهم كل الفحوصات و التحاليل الازمة لها و إن شاء الله نطلع بنتيجة ..
مياف:طيب إذا جو أهلها لهنا وش بتقول لهم ..؟!
غزل:جت برجلها لـ حد هنا .. وش بنقول غير كذا ..
مياف بكل تردد:بس أنا و غزل ما فكرنا وش الحجة اللي بتقولها لهم ..!!
زفر و بكل لوم:و أنت وش دخلك حتى تفكر معها .. هي اللي جت لعندك و لو ما جت عندك كانت بتجي لهنا لأنها مريضة ..
وش صار بينها و بين زوجها هاذي مشكلتها هي موب مشكلتك ..
زفر بكل ضيق:طيب أقدر أجي أزورها ..؟!
وقف و عبد الملك بكل عصبية:مياف ..!
مياف بنبرة كلها ترجي:مليك الله يخليك .. بعد ما تطلع من هنا ما راح أقدر أشوفها ..
مشى عنه .. و لحقه مياف ..
زفر عبد الملك بكل ضيق:مثل المرة الماضية بعد الساعة 12 تقدر تزورها و لا تطول ..
ابتسم:مشكور و ما تقصر ..
ناظره بكل لوم:لو كنت داري أنها هي المرة الماضية كان ما سمحت لك تزورها من البداية ..
بعد عنه و هو يضغط زر اللفت:الله لا يحرمني منك دوم ..

.._.._.._.._.._..

جنى و الحسرة بصوتها:طيب ما نلقى عندك أي عنوان لأقاربها ..
جلس على مكتب و الملفات بيده ..
خذا نفسه بكل تعب .. راعي العمارة شايب وجار الزمن عليه:موب من عادتي أخذ عنواين قاريب اللي يسكنون عندي ..!
الجازي:طيب ما قد سمعت عن أحد يجي يزورها .. يعني الجيران تكلموا عنه أو أي شيء ..
.. زفر بكل ضيق:الشاهد الله أنهم ناس و النعم فيه محد تأذى منهم .. بس مثل ما يقولون الطيب يروح .. و الشقي عمره بقي ..
الجازي بكل حماس:طيب هم توفوا فـ الحادث ما جاء أحد يأخذ أغراضهم ..
و كأنه تذكر:إلا .. إلا وحدة من خوات الزوجة .. لحظة أنا عندي ورقة خليتها توقع عليها عشان محد يسبب لي مشاكل بسبب العفش ..!
اتسعت ابتسامة جنى من وراء النقاب:دور الله يعافيك ..
عقد حواجبه و كله تركيز .. ابتسم اخيرا:ايه هاذي هي الورقة .. -مد لهم الورقة ..:تقدرون تأخذون العنوان و رقم التلفون ..
طلعت الجازي دفترها الصغير و بدت تنقل ..
بنبرة أقرب للتحذير:و الله أنتوا ناس باين عليكم طيبين و ما وراكم مشاكل .. أنا عطيتكم العنوان ثقة فيكم .. الله يعافيكم ما أبي مشاكل ..
جنى و هي تراقب الجازي:لا تخاف يا عم ..كل اللي سويته مأجورعليه إن شاء الله ..
أنت بترجع قطيعة صارت من عشرين سنة ..
ابتسم بكل راحة:الله يجمع بينكم و بين اهلكم و يوفقكم ..
..
.
..
ركبت السيارة بكل تعب ..
جنى:نروح الحين ..؟!
الجازي:لا نرجع البيت ..
جنى بكل ضيق:ليه ..؟!
الجازي:لازم ندق و نأخذ موعد ..
جنى:اوووف .. عادي شكلهم ناس ما عندهم شكليات و ..
قاطعتها:حتى ولو من الأدب نتصل قبل ..
زفرت بكل ضيق و هي تراقب الشارع .. "يارب متى ينتهي هالموضوع و أرتاح" ..

.._.._.._.._.._..

همست ليان:وبعدين ..؟!
وعد بنفس الهمس:ابد .. حمود انطم و طلع لـ شقته ..
زفرت بكل ضيق:يا ربي من البداية صارت مشاكل بسبتي ..؟!
وعد:ما عليك ترا نسرين شرانية .. محد خلا أخوي محمد يسافر للشرقية غيرها ..
ليان:اوف ليش وش صاير ..؟!
وعد:كذا فـ رأسها شر .. كل شيء تسوي مصيبة عليه ..!!
زفرت ليان بكل ضيق:الله يستر لا نلحق أخوك محمد ..
وعد:الله لا يقوله إن شاء الله هي تنقلع و لا أنتي ...
ابتسمت لها ..
أم راكان بكل ضيق:وش عندكم تتساسرون ..؟!
وعد:سوالف بنات يمة ..
ناظرتها بطرف عينها ...:خليني ساكتة أحسن ..
أبو راكان و هو ينزل عيونه على بنته:قومي يا يبه قولي لأخوك و زوجته ينزلون ..
وعد بكل صدمة:نعم ..!
أبو راكان:اللي سمعتيه و من اليوم و رايح .. الغداء و العشاء .. و وقت قهوة أو الشاهي أبي أشوفكم كلكم تحت ..
وعد بكل تردد:بس يبه .. ليان و نسرين ما ينفع ...!
أبو راكان:كل الحمايل .. يعرسون عيالهم و يجتمعون مع بعض .. كل وحدة جلالها على رأسها هذا اللي خبرته طول عمري ..
وعد:طيب يبه خلها وقت ثاني الحين حمد ..
قاطعها بعصبية:قومي نادي أخوك و زوجته ..
وقفت و بكل خوف من عصبية أبوها النادرة:إن شاء الله ..
..
فتح جواله و أرسل رسالة لـ ليان .."ترا أبوي ما يحب حركات البنات حقتكم" ..
فتحت جوالها بكل استغربت .. رفعت عينها ..!
أشر لها ما تناظره و تنزل عيونها .. فتحت مسج جديد و ردت عليه ..
"وش حركاته .. نسولف يعني لو تركنا لكم الصالة بترتاحون ..!!!" ..
زفر بكل ضيق .. و هو يكتب .."حتى ولو أجلوا هالسوالف لـ وقت ما نكون فيه" ..
أم راكان بكل عصبية و هي تراقبهم:أظن عندكم شقة و تجلسون فيها لحالكم ..
ليان و راكان بصوت واحد:نعم ..؟!
خزتهم بنظرة حادة .. و كل واحد فيهم سكت و الإحراج واضح بوجهه ..
نزلت بكل حماس:يقول موب نازل ..
أبو راكان و نبرة صوته تهدا:وشلون موب نازل ..؟!
وعد:حاولت اكلمه .. ما عنده غير كلمتين .. موب نازل ..
زفر بكل ضيق:طيب شغله عندي ..
رجعت تجلس جنب ليان ..

.._.._.._.._.._..

واقف قبال باب غرفته و مسند ظهره على الجدار ..
عادل:طيب و بعدين وش صار ..؟!
من وراء السماعة .. نوف بكل طفش:ابد .. طلعوا من ساعتين و للحين ما رجعوا ..!
عادل:طيب خالتك جنى ذي .. وشلون شخصيتها علة .. راعية مشاكل ..
نوف بكل حماس:لا والله يا لبى قلبها .. تهبل .. عسل و طيبوة و ما لها أي حس ..
زفر بكل ضيق:زين .. طيب أنا بسكر الحين ..
نوف بكل ضيق:عدوول .. ما صار لك غير خمس دقايق مكلمني ..
عادل:يعني أترك الرجال و أقعد أسولف معك ..!
نوف:اووف منك و من هالرجال .. و الله إني طفشانة لو أقعد دقيقة لحالي بنتحر ..
عادل:أعوذ بالله منك ..
قاطعته بكل حماس و عيونها على الباب:هذا هم رجعوا ..
ابتسم:يا الله أجل سلام ..-سكر الخط قبل لا يسمع كلام زيادة ..
تنهد .."يا الله يوم استقرت الأحوال تطلع لنا هالخالة ..!!" ..
مشى بكل هدوء و هو يتأمل الناس حوله .. دخل غرفة بسام اللي تركها من نص ساعة ..
وقف لـ ثواني مستغرب:بسام وش مقومك من سريرك ..؟!
لف عليه .. رمش .. بعيونه مرة .. ثنتين و ثلاث .. همس:عادل ..

.._.._.._.._.._..

وقف سيارته فـ مواقف العمارة ..
مياف بكل هدوء و هو يكلم فـ الجوال:خلاص يا وهج قلت لك جايكم ..
وهج بكل لوم:مياف وش فيك ما صار لنا غير يومين من شفناك .. ليش رجعت تقلب علينا ..!
مياف و ابتسامة عفوية ارتسمت على وجهه:وش هالكلام الكبير ..! أنا بس كان عندي كم شغلة لهتني عنكم و إن شاء الله بكرة أو بعده أجيكم ..
وهج بكل عناد:لا الحين نبي نشوفك ..
نظرة تفكير عميقة بانت بعيونه .. و بعد لحظة صمت طويلة:خلاص الحين .. الحين ..!
ابتسمت:صدق ..!
مياف:ايه بس جايب معي مفاجأة صغيرة ..
وهج:الله يحيك أنت وضيوفك ..
ابتسم:تسلمين .. يا الله باي لأني لازم أنزل لـ ضيوفي ..
وهج:باي يا عمري ..
زفر بكل ضيق ..:ما في شيء يصير على حسب التخطيط .. كل شيء يجي بنفسه ..!
نزل من سيارته و كله حماس ..
..
.
..
فتح باب الشقة ..
من ثواني حست جمان بالطفش من الجلسة لحالها .. طلعت و شغلت التلفزيون اللي ما تعرف فيه شيء ..
لكن قدرت تشغله و الفضل يرجع لـ لغتها الانجليزية .. أول ما سمعت صوت الباب فزت من مكانها ..
لكن ما في مجال للهرب .. بسبب صغر الشقة مياف يقدر يشوفها ..!!
دخل .. و ابتسم أول ما شافها قدامه ..
إحساس بالخوف دب داخلها .. ما تدري وش مصدره ..!
قرب منها و بنبرة كلها جدية:ادخلي البسي عبايتك بنروح مشوار ..
جمان بكل تردد:على وين ..!
مياف:مشوار صغير ..
جمان بكل إصرار:على وين طيب ..!
مياف:ادخلي البسي و بتعرفين ..!
جمان بكل ضيق:موب متحركة من مكاني إلا لما أعرف ..
صرخ فيها:بتدخلين و إلا شلون ..؟؟!
ارتسمت بعيونها نظرة خوف .. دخلت بسرعة ... طلعت عبايتها و لبستها قدامه ..
كانت خايفة من أنه يلحقها على الغرفة ..
خذ نفس بكل راحة حتى يرجع الهدوء لأعصابه ..
ارتجف صوتها:هذا أنا لبست ..
فتح باب الشقة .. و من دون ما ينطق فهمت عليه و طلعت قدامه ..

.._.._.._.._.._..

الشرطي:متى آخر مرة رأيتها فيها ..؟!
مبارك:البارحة .. ارتدت ثيابها و خرجت مع جيمس ...
الشرطي و بعيونه نظرة شك:من هو جيمس ..؟!
مبارك:صديق .. طلبت منه مرافقتها حتى لا تضيع فـ هي جديدة هنا ..
الشرطي:حسنا .. سنسجلها في قائمة المفقودين و سنبداء البحث عنها فورا ..
هز رأسه بالتأكيد:شكر لك .. أريد أن يتم الأمر بشكل سري أي لا أريد أن تتدخل الصحافة فـ الموضوع ..
الشرطي:و لماذا تتدخل الصحافة ..؟!
مبارك:لأنها عربية ..!

.._.._.._.._.._..

عيسى بكل فرحة:صج ..!
لوجين:ايه والله حبيبي .. الاثنين أنا عندك ..
عيسى:شلون بهالسرعة .. أنا قلت شهر بالكثير ..
لوجين بكل غرور:أنا لوجين و أنت عيسى حبيبي ..
عيسى:بعد عمري أنتي ..
لوجين:طيب بيبي أنا ما أبي جيتي تكون ع الفاضي ..
ابتسم بخبث:افا عليك بس .. مجهز لج شيء بحياتج ما تتوقعين تشوفين مثله ..!
اتسعت ابتسامتها:يا حياتي أنت ..

.._.._.._.._.._..

علقت عيونها في البيت .. جمان بكل خوف:وين موديني ..؟!
مياف بقلة صبر:الحين وش مخوفك .. البيت مليان ناس و الأنوار فـ كل مكان مشتغلة ..!
جمان بكل توتر:بس أنت بتنزلني فـ الملحق موب فـ البيت .. الفلة بعيدة عن هنا كثير ..
مياف:اسمعي جمان هو خيار واحد قدامك .. لازم تنزلين الحين ..
بلعت ريقها بكل خوف:موب نازلة ..
فتح باب السيارة و لف لـ جهتها .. فتح الباب:بتنزلين و إلا ..
جمان و خوفها يزيد:قلت لك لاء ..
سحبها من ذراعها .. :انا بنزلك اجل ..
صرخت بكل خوف:مياف حرام عليك وش بتسوي فيني ..؟!
فتح الباب و دخلها ..
اختنق صوتها:ميااااااف ..!!
تلفت حوله .. رمى المفاتيح على المدخل ..
تلفتت حولها .. هدوء المكان زادها خوف .. تراجعت خطوتين لوراء و هي تشوفه يقرب منها ..
همست:مياف وش بتسوي ..؟!
مسك يدها و جرها وراه .. دخلها لـ غرفة النوم ..
رماها بكل خفة على السرير و مد يده ..........

.._.._.._..

نهاااية الجزء ..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[33]|ـثالث و الثلاثون ..
..
.
فتح الباب و دخّلها ..
اختنق صوتها:ميااااااف ..!!
تلفت حوله و شغل الأنوار .. رمى المفاتيح على المدخل ..
تلفتت حولها .. هدوء المكان زادها خوف .. تراجعت خطوتين لوراء و هي تشوفه يقرب منها ..
همست:مياف وش بتسوي ..؟!
مسك يدها و جرها وراه .. دخلها لـ غرفة النوم ..
رماها بكل خفة على السرير و مد يده سحب الصورة من على التسريحة .. و رفعها عند عيونها بالضبط ..
حست بنفسها بخف الريشة و هي تطير من دفعة وحدة من يد مياف الثقيلة .. من على الأرض للسرير ..
غرقت فـ دموعها و هي تدفن وجهها بين كفوف يدها .. و كأنها تحمي نفسها بيدها ..
دقيقة .. ثنتين .. ثلاث .. نزلت يدها المرتجفة من على عيونها و كلها خوف ..
خذا نفس أخيرا .. يرغم انه فـ موقف القوة لكنه أكثر توتر منها ..
..
بانت الصورة قدامها بعد ما كانت الدموع مغشية عيونها .. مدت أصابعها المرتجفة و سحب الصورة ..
همست بكل تلقائية:أمي ..!!!
زفر بكل راحة .. مشى بخطوات هادية و جالس على طرف السرير .. قريب منها ..
زادت ملامح الصدمة على وجهه و عيونها معلقة فـ الصورة ..
خذا نفس من جديد:كانت عايشة هنا .. –بعد تردد واضح:مع أبوي ..
لفت عليه مصدومة:عمي ..!

هز رأسه بالنفي:لاء .. أبوك ..
بلعت ريقها .. و بصوت مبحوح من الصياح:أنت وش تقول ..؟!
مياف و عيونه على الصورة:أبوي كان متزوج من أمك .. صار بينهم أشياء كثيرة ما أعرفها بس فـ الأخير افترقوا .. و سالفة إن أبوي عمك كانت مجرد كذبة ..
جمان بكل توتر:ليه كذب علي ..! و بعدين وش اللي يثبت كلامك ..
مياف:مدري ليه .. بس الشيء اللي متأكد منه إن أبوي غلطان لأنه طول عمره يغلط و بس و محد يحاسبه ..
و يمكن لأنه عارف أنك ما راح تسامحينه استحي يقول لك الحقيقة من أول لقاء بينكم ..
جمان بكل إصرار:ما جاوبت على سؤالي .. وش يثبت لي أنك صادق ..
رجع يوقف .. مد يده لـ درج يسار التسريحة .. سحب الملف و رماه فـ حضنها ..
صور .. عقد زواج .. شهادات ميلاد .. و الكثير ..!!
رخت يدها و الأوراق تنتثر حولها .. ارتسمت فـ عيونها نظرة توهان ..
قرب منها و بـ نبرة هامسة أقرب للترجي:جمان ... أبوي دخل غيبوبة و محد يدري متى بيطلع منها .. إذا تبين ترجّعين حياتك لازم تسمعين كلامي ..
لمعة الدموع فـ عيونها:لا أم و لا أب .. وش الحياة اللي تبيني أرجّعها ..!
زفر بكل ضيق:تبين تعيشين فـ الشارع أجل ..؟!
هزت رأسها بالنفي:أكيد لاء ..
ارتسمت فـ عيونه نظرة تساؤل:أخواني و خوات مجتمعين فـ الفلة .. خلينا نروح ..
بلعت ريقه بكل خوف .. و بكل الأحوال ما بيدها خيار غير أنها تطاوع مياف بكل شيء ..
.._.._.._.._.._..
مشى بكل هدوء و هو يتأمل الناس حوله .. دخل غرفة بسام اللي تركها من نص ساعة ..
وقف لـ ثواني مستغرب:بسام وش مقومك من سريرك ..؟!
لف عليه .. رمش .. بعيونه مرة .. ثنتين و ثلاث .. همس:عادل ..
قرب منه عادل و بكل تردد:بسام .. تشوف ..!
اتسعت ابتسامته:أشوفك بس موب واضح ..
ابتسم و الفرحة تلعثمة:ممممم .. موب .. مهم أهم شيء تشوف ..!!!
رجع يجلس على طرف السرير:مدري يمكن يتهيأ .. لي ..
مشى لعند الباب بكل سرعته:رايح أنادي الدكتور ..
.._.._.._.._.._..
جالسين جنب بعض ..
نوف:طيب وش صار عقب ..؟!
جنى و بصوتها نبرة خيبة أمل:خذينا العنوان و رجعنا ..
نوف:و ليش ما رحتوا على طول ..!
زفرت بكل ضيق:أسألي أمك ..!
الجازي:يعني حلوة نطب على الناس كذا ..؟!
سكتوا ثنتينهم .. محد يقدر يرد .. حتى لو ظلوا يتناقشون معها لـ بكرة هي اللي معها الحق فـ الأخير..
خذت نفسها و هي ترخي جسمها على الكنبة:الظهر بدق عليهم .. و بتفق نزورها المغرب ..!
وقفت و هي ترفع عبايتها معها:أنا رايحة أنوم .. حيلي منهد ..
وقفت نوف مع جنى:و أنا بعد ..
ناظرت فيهم بكل ضيق:أجلس لحالي يعني ..!
ناظروا بعض بكل تردد و رجعوا يجلسون ..
.._.._.._.._.._..
ركضت تفتح الباب لأخوها ..
صرخت فيها دينا:بنت شوي شوي لا تنكسرين علينا .. نبي نسافر فـ هالصيفية ..
ناظرتها وهج بكل لوم:و أنتي هذا اللي همك ..!!
تنحت وسن وهي تشوف أخوها واقف و جنبه وحدة غريبة ..!
ابتسم:وش فيك .. ما تبيني أدخل ..؟!
تراجعت خطوتين لوراء .. دخل مياف و راءه جمان ..
..
وقف الكل متفاجأ .. و محد خطر فـ باله فكرة غير أنها .."زوجته" ..
..
سلمى بكل استغراب:من هاذي مياف ..؟!
ابتسم و هو يقدمها:حياك جمان ..
سكرت وسن الباب وراهم .. و كملت طريقها معهم ..
مياف .. جمان .. وسن .. جلسوا جنب بعض على نفس الكنبة ..
مشاري بكل حماس:مياف ..!-رجع يسكت ..
لف نظرة عليه .. استغرب من ملامح أخوه .. و سكوته فجأة ..
رجع يلف على خواته:هاذي جمان .. أختنا ..
وقف عبد المجيد:اييش .. تستهبل أنت ..؟!
خذا لفة بنظرة على وجوه أخوانه و خواته .. نفسها .. ملامح و نظرة الصدمة ..
كمل بكل خوف:تذكرون .. نورة زوجة أبوي ..
وهج بكل توتر:مياف وش اللي تبيه أنت بالضبط .. لما كشفت السالفة شفت وش صار فـ البيت .. الحين لو درت أمي أنك جبت بنتها لهنا .. متوقع وش بتكون ردت فعلها ..!
دينا:الحمد الله أنها رايحة لـ زواج .. بنت أبو عبد المحسن ..!
نطق أخيرا بعد ما كان نصيبه من كل جلستهم الصمت .. محمد:وش فيكم شبيتوا فـ مياف ..ترا ما له ذنب الغلط غلط أبوي ..
وهج:بس هو جاي يكملها ..!!
مشاري بكل عصبية:يعني نقط أختنا فـ الشارع عشان أمي .. وش هالكلام اللي ما يرضي لا رب و لا شرع ..!
وهج بكل ضيق:يعني كلكم ضد أمي ..
سلمي بتردد واضح:لاء كلنا مع الحق ..
نظرة صدمة و تفاجاء .. وجهتها عيون وهج و دينا لأختهم ..
سلمى:محمد و مشاري و مياف .. على حق .. هي فـ الأخير اختنا و من دمنا .. موب عشان أبوي طايح فراشه و أمي هي اللي تتحكم .. نسكت على الظلم ..
دينا:تدرين لو رجعت أمي و سمعت هالكلام .. أقلها تشب حريقة فـ البيت ..
انفتح الباب بكل هدوء ...
ترقب .. خوف .. قلق .. ملامح شملت وجوه الكل حتى جمان نفسها ..
نزلت أم محمد الطرحة اللي ما غطت غير نص شعرها ..:مساء الخير ..
همس الكل:مساء النور ..
وقفت دينا و بكل قلق:مام .. ما كأنك راجعه بدري ..؟!
زفرت بكل ضيق:زواجهم يطفش و العروس ما شفناها .. أنا وش رايحة لغير كذا ..
عدلت طرف تسريحتها:اووف أنا طالعه لـ غرفتي .. –مشت خطوتين لـ قدام .. رفعت وحدة من رجولها على الدرج ..
لكنها حست بشيء موب طبيعي .. رجعت تلف على بناتها و أولادها و هي تحس بـ خلل فـ عددهم .. طاحت عينها على جمان ..
تسارعت أنفاسها و هي تشوف نفس اللي الإنسانة اللي نغصت عليها عيشتها قبل 18 سنة .. لكنها نسخة مصغرة ..!
ما فكرت كثير و توصلت لـ أنها .."بنتها" .. قربت منهم أكثر:من هاذي ..؟!
ابتسمت وسن بعد ماكنت نظرة التأمل واضحة بعيونها المعلقة فـ جمان:هاذي أختي ماما ..
تعمقت نظرة الصدمة فـ عيونها:نعم ..!
وقف مياف ووقفت معه جمان:أختي جمان .. أختي من أبوي ..
ارتسمت على وجهها ابتسامة استهزاء:أكيد بتكون من أبوك .. بس أنا قايلته .. رجعتك هاذي وراها سر ..؟!
مياف بكل إندفاع:لما دخلت لهالبيت من جديد .. ما كنت اعرف عنها أي شيء ..
قاطعته بكل عصبية:اسمعني زين .. كلها كم يوم و أبوك الهمّ يريحني من وجوده فـ هالدنيا ..
دينا بكل عصبية:مام .. وش هالكلام ..؟!
كملت كلامها و شرارة الشر تطاير من عيونها:أبوك راح يموت و طاري هاللي ما تتسمى راح يموت معه ..-رفعت أصبعها و بكل احتقار:و وجود هالانسانة راح يموت بعد ..
وقف مشاري و أعصابة تتوتر أكثر من كلام أبوه:لو ما صار اللي صار لأبوي ..
كان ألحين هو اللي واقف هنا جنب جمان ..
اتجهت أنظار الكل لـ مشاري ..
كمل كلامه بكل توتر:أبوي زارها هي و أمها من كم أسبوع .. و كان مخطط يجيبها لـ هنا .. بس ما الله كتب ..!
ناظرت فـ عيالها بكل غيض .. الكل ضدها .. محد يفكر يقول كلمة .. يثبت بها وقفته جنبها .. رفعت فستانها الطويل و كملت طريقها لـ فوق ..
راقبت وهج أمها بكل خوف .. دينا بنفس خوفها:لازم أحد يطـ ..
قاطعها محمد و هو يطلع الدرج:خلوها لي ..
زفر عبد المجيد بكل ضيق:مبسوطين حضرتكم ..
مياف .. وسن .. جمان .. سلمى . وجهوا نظرة استغراب لـ مشاري ..
مياف:ليش ما قلت لي ..؟!
مشاري و هو يجلس و الكل يجلس معه:ما كان أبوي يبي أحد يعرف ..حتى محمد ذراعه اليمين فـ الشركة ما كان يدري ..!
وهج:على الأقل قلت لوحدة مننا .. نعرف نتصرف مع أمي لما يجي أبوي لهنا ..
مشاري:و الحين أبوي ما جاء و مياف هو اللي هنا مع جمان .. وروني وش بتسون ..؟!
سلمى بكل هدوء:خلاص محمد بيتفاهم مع أمي .. أصلا ما بيدها شيء هاذي رغبة أبوي الحين و هي تدري أنها ما راح تقدر على شيء ..
دينا بكل ضيق:هذا اللي قدرتي عليه ..-لفت على وسن:و أنتي يا مس وسن .. ساكته ساكته .. و يوم تكلمتي بغيتي تفجرين علينا قنبلة فـ البيت ..
ناظرتها وسن بطرف عينها رجعت تلف على جمان .. و الابتسامة ترتسم من جديد على وجهها:كم عمرك الحين ..؟!
ابتسم بكل إحراج:قريب بدخل الـ 19 ..
وسن بكل حماس:خلصتي الثانوي .. أنا هالسنة خلصت .. ؟!
جمان و الخوف بصوتها من نظرة الكل لها:ايه .. بس مدري عن نتيجة ..
وسن:يوه .. ليه صار لها أسبوع نازلة فـ النت و اختبار القدرات بعد أسبوع ..
مياف بكل ضيق:أمها توفت الأسبوع الماضي ..
ارتسمت نظرة الحزن بعيون وسن .. :سوري ..
إحساس بالذنب تملك .. وهج و دينا و حتى عبد المجبد .."لا أم و لا أب و بعد ما نبي يكون لها أخوان" .. كتمت وهج هالكلمة بخاطرها ..
وسن رجعت تتكلم بحماس:خلاص بعد العشاء .. اطلع لك نتيجتك ..
دينا بكل لوم:يا فضيك يا أختي .. من يفكر بالعشاء بوقت مثل كذا ..
ناظرتها وسن بكل غيض:نموت من الجوع يعني ..؟! ..-رجعت تلف على جمان:عطيني رقم سجلك و إلا ما تعرفينه ..
جمان بكل حماس .. و هي تتناسى وجود الكل:لا حافظته و صمّ بعد ..
طلعت جوالها من جيب بنطلونها .. :أيوه .. عطيني الأرقام ..
جمان:01 ... ****** ..
وسن بكل استغراب:نفس رقمي .. بس الرقمين الأخيرين يفرقون ..
وفر بكل راحة .. مشاري:طبعا لأنكم خوات و مولودين فـ نفس السنة ..
وقف مياف:مشاري بغيتك بكلمة رأس ..
.._.._.._.._.._..
زفرت بكل ضيق .. و سماعة التلفون على أذنها:الله يهديك بس .. روحي نومي من غير وسوسة ..؟!
ريناد بكل خوف:ليان وش وسوسته .. أقولك ما سمعت صوته من الظهر صدقيني فيه شيء ..
فركت ليان جبينها بكل توتر:اليوم كلمني على المغربية .. بس هو ما يبيك تقلقين لأنك طول الوقت تسألينه أسأله توتره و هو خايف يقولك شيء و تقعدين طول ليلك تفكرين فيه ..!!
ريناد بنبرة شك:جد ليون ..؟!
ليان بكل ضيق:أكذب عليك يعني ..
زفرت بكل ضيق:لاء .. بس ..
ليان:شفتي شلون توترين الواحد .. يا ريناد .. بسام محتاج لـ راحة .. و أنتي كذا تشغلينه عليك أكثر ..
زفرت بكل ضيق:خلاص خلاص .. بنوم و أحاول أنسى السالفة ..-بكل تردد:آسفة أشغلتك ..
ناظرت فـ ساعتها:لا عادي .. راكان للحين تحت .. يا الله بسكر لا يطب علي و أنا على التلفون ..
ابتسمت ريناد:تصحبين على خير ..
ليان:تلاقين الخير ..-نزلت سماعة التلفون و بنفس الوقت رفعت جوالها ..
زفرت بكل ضيق و هي تطلب رقم بسام .. هزت رجولها بك توتر"وينك ليه ما ترد ..!!" ..
نزلت الجوال بكل ضيق ..:بكتب له رسالة لو يقراها له صديقه موب مهم .. أهم شيء ما تنكشف كذبتي على ريناد ..!
فتحت مسج جديد .."بسام .. أنا كذبت على ريناد و قلت لها أنك كلمتني و ..
.._.._.._.._.._..
"و قلت لي أنك خايفة تسمعها صوتك وتقلق عليك أكثر طبعا ما صار هالحكي .. بس أبيها تنوم و ترتاح .. لأنها على طول متوترة و أنا خايفة على صحتها و صحة البيبي ..! "
اتسعت ابتسامته و الحروف تتضح قدام عيونه ..
دخل الدكتور بكل حماس:بسااااااام ..!
رفع رأسه:خير يا دكتور ..
قرب منه و هو يشغل .. مصباحه الطبي ..
غمض عيونه بشكل مفاجئي ..
اتسعت ابتسامة الدكتور ..:فيه استجابة ..!
ابتسم:دكتور .. أشوف بس أحس بمثل الضباب على عيوني .. يزيد و يخف ..
ابتسم الدكتور:طبيعي جدا .. بس امش على غرفة الفحص .. أنا لازم أكتب تقريري عنك قبل لا أنهي شفّتي ..
.._.._.._.._.._..
مشى معه لـ يسار الصالة ..
مشاري بكل استغراب:وش اللي عندك و ما قلته قدامهم ..!!
جلس بكل هدوء:وش الأشياء اللي تعرفه عن أم جمان ..؟!
ابتسم مشاري:تصدق شفتها .. نسخة من جمان .. –زفر بكل ضيق و ابتسامته تتلاشى:الله يرحمها ..
مياف بكل استغراب:صدق .. متى شفتها ..؟!
مشاري:المرة الأولى أبوي راح لـ بيتهم و شاف جمان و أمها .. و أنا انتظرته برا ..
بس المرة الثانية زرناها بالصبح و سمح لي أبوي أدخل أسلم ..
مياف:طيب دامك تعرف طريق بيتهم .. ليه ما رحت تطمن عليهم بعد اللي صار لأبوي ..
مشاري بكل تردد:كنت متوتر مع اللي صار لأبوي .. و ما جاء فـ بالي يصير شيء لأم جمان ..
بس أمس رحت و سألت و عرفت أنها توفت و وصلت لـ بيت أم عبد الرحمن .. لكنها طردتني شر طردة ..
زفر بكل ضيق:لو أقول لك وش صار مع هالأنسانة و جمان تكره الدنيا ..!!
مشاري بكل اهتمام:وش صار ..؟!
قطع كلامهم صوت رنة جوال مياف .. رد بكل سرعته أول ما لمح الأسم ..
... مياف بكل لهفة:ها بشر ..؟!
زفر من وراء السماعة بكل ضيق:طلعت التحاليل .. لازم تجي عشان أقدر أشرح لك ..
مياف:خير فيها شيء كايد ..
عبد الملك:ما تقدر تقول .. بس محتاجة لعلاج بأسرع وقت ..!
مياف:طيب تكلم وش فيها ..؟!
تنهد:ما ينفع أبيك تجيني ..
مياف:طيب الحين أنا مع الأهل و جمان معي ..
عبد الملك بكل لوم:سويتها يعني ..
ابتسم مياف:صارت سالفة بس الوضع أهدى من ما توقعت ..
.._.._.._.._.._..
نزلت الجوال بكل توتر ..:يارب يقراها ..
فتح الباب و دخل لـ شقته بكل هدوء ..
وقفت ليان و بعيون كلها ترقب لـ راكان ..
استغرب نظرتها:وش فيك ..؟!
ابتسمت:تأخرت ..؟!
زفر بكل ضيق و هو يقرب منها:حمد قدر يتهرب من أبوي .. و المحاضرة جت من نصيبي ..
زفرت بكل ضيق:تستاهل .. وعد أختك قالت عن كل شيء أنت دايم تسكت .. و تخلي نفسك الغلطان ..
ناظرها بطرف عينه:ترا موب رايق لك .. يكفي ضغط الشغل فـ الصبح و العصر والحين هوشة حمد و أبوي ..!
ليان بنبرة كلها لوم:أنت اللي ضاغط نفسك يعني كان ضروري .. تقبل طلب صديقك ..
راكان:كلها يومين.. و بتخلص هالسالفة ..؟!
رجعت تبتسم:طيب عقب هاليومين نقدر نكمل شهر العسل صح ..؟!
ناظرها بكل استغراب ..:بدري ..!
ليان كلها حماس:اليوم لما كنت فـ بيت أهلي .. كل البنات تجمعوا عشاني و قالوا لي أنهم اتفقوا بداية الأسبوع الجاي يسافرون على الشرقية ..
بلع ريقه بكل توتر:الشرقية ..؟!
ليان:ايه الشرقية ..قريبة و بنفس الوقت نجتمع مع بعض و نستانس ..
راكان:بس هذا شهر عسل المفروض نقضيه لحالنا ..
ليان بكل إصرار:قدامنا العمر كله إن شاء الله .. و بعدين أنا فكرت نروح أنا و أنت و أهلك ..
راكان بكل ضيق:بعد ..!
ليان:ايه .. أبوك رجال كبير وينه وين السفر لحاله مع أمك و أختك ..؟!
و بعدين أنت عندك رصيد إجازات كافي و فوق هذا كله تفرح قلب وعد المسكينة ..
مو معقولة إجازة و تنحبس فـ البيت ..!!
زفر بكل ضيق:بسسس ..!
ليان:لا بس و لا غيره ما لك أي عذر .. حتى الفلوس عندك ..!!
زفر بكل ضيق:خلي هاليومين يعدي على خير ..-وقف:و بعدها نفكر ..-مشى لغرفته و كله أمل هالنقاش ينتهي ..
لحقته و بكل لوم:راكان وش فيك أنت وعدتني ..!!
.._.._.._.._.._..
هزت رجوله بكل توتر:عبد العزيز قم ..
زفر بكل ضيق و هو يبعد المفرش عنه:خير وش فيك ..؟!-رفع راسه للدريشة:حتى الشمس ما طلعت ..!
فجر بكل خوف:الشرطة برا يبونك ..!!
جلس و بكل خوف:شرطة ..!! .. ليه ..؟!
فجر و توترها يزيد:يعني بسأله وش تبي فـ أخوي .. قلت مين قالوا شرطة نبي عبد العزيز الـ**** ..
نفض المفرش بعيد عنه .. لبس ثوب البيت بكل سرعته و طلع لهم ..
فتح الباب و الخوف واضح على وجه:خير ..
..
.
رايحة جاية بالصالة .. من يومين ما ارتاح فكرها و الحين تكمل السالفة مع الشرطة ..!
زفرت بكل ضيق و هي تهمس .."يا رب استرها ..!" ..
..
رجع يدخل ركض لـ غرفته ..
لحقته:عبد العزيز وش صاير ..؟!
سحب ثوبه من على المعلاق:غزل .. يقولون لقوها فـ مستشفى ..؟!
رفعت يدها على صدرها و بكل خوف:وش صاير .. حادث ..؟!
هز رأسه بالنفي:لاء .. يقولون هي اللي رايحة لهم ..-طلع من غرفته و لحقته:أنا الحين بروح و أعرف وش السالفة ..!!
فجر:وين تروح .. انتظرني البس عبايتي ..؟!
زفر بكل ضيق:تستهبلين .. وين تروحين ..؟!
فجر:مستحيل ارتاح إلا لما أشوفها .. ما راح تطلع إلا و رجلي على رجلك ..
عبد العزيز:بكل ضيق:الوقت متأخر و بعدين أبوي يجلس ..
فجر بكل عصبية:أبوي من أمس و هو فـ مزرعة أبو سعد و إلا نسيت ..! .. و الوقت موب عذر ..
همس بكل استسلامية:يا الله استعجلي ...
.._.._.._.._.._..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


صرخت بكل صدمة:الأحد الجاي ..
واقفة قدام التسريحة تمشط شعرها .. نهى بكل برود:ايه .. أجل متى تبينه يتم ..؟!
زفرت بكل ضيق .. نوف:توقعت يطول شوي .. الخميس على الأقل ..؟!
نهى:وش يطول .. مشاري خلص كل أوراقكم .. و بعدين خميس من أحد ما تفرق ..
الحين عطلة و كل الأيام مثل بعض .. و ما عندكم أي حجة أنتي وياه ..؟!
نوف:بس ما شريت و لاشيء ..!!
ناظرتها بطرف عينها:شريت كل شيء ممكن تحتاجينه .. موب أنتي اللي قلتي لي أتقضى عنك ..!
جلست على طرف السرير .. بكل خيبة أمل:بس توقعت عقب شهر أو شهرين ..
نهى و هي تقرب منها:أي شهرين .. أنتي وياه المفروض تكونون هناك من قبل لأن الدراسة هناك تختلف ..
نوف بكل توتر:تتوقعين بتأقلم ..؟!
نهى بكل لوم:ما ظنتي بتختلفين معهم .. انجليزيتك .. فوق التمام من هالأغاني الزفت اللي تسمعينها و غير كذا فيه كثير عرب هناك أتوقع ما راح تلاقين مشكلة ..!
نوف و توترها يزيد:بس شلون بكمل دراستي و أنا للحين فـ الثانوي ..
وقفت:لا تخافين أكيد مشاري تكفل بالموضوع .. قومي ننزل لـ تحت .. نلحق على البنات قبل لا يفقدونا .. ثم خذي لك فـ التأليف ..!
زفرت بكل ضيق و هي تمشي وراها بكل استسلام ..
..
.
..
سهام بكل حماس:حيا الله العروس .. من الحين تغلي و ثقل ..
ابتسمت لها نوف و هي تجلس ..
نهى بكل ربكة:وش تغليه ..! .. أمس سهرنا فـ غرفتنا خذتنا السوالف على قولتهم و اليوم راحت علينا نومة ..
أم سامي:الله يهديكم بس لازم تنظمون نومك و ..-بدت السوالف من قصة النوم إلى ما لا نهاية ..
..
قربت أميرة من عند نوف و همست لها:مشاريوه اشغلني أمس عليك ..
لفت عليه و بكل استغراب:انا ..؟! ليه ..؟!
أمير:مُصر أنك تختارين القصر و كل شيء يخص الزواج ..
زفرت يكل ضيق:قلت له أنا إني ما عندي ميول لهالأشياء ..؟! و لا أعرف شيء ..
زفرت بكل ضيق:ما عليه يكون درس لك .. بكرة لـ تزوجوا بناتك .. ببتوهقين ..
ابتسمت:الله يخلي لي نهوي ..
ناظرتها بكل لوم:خلاص بدبر كل شيء لك و أقول لمشاري أنه ذوقك ..
ابتسمت:يعجبني ذوقك ..
نفخت صدرها بكل غرور:احم .. احم ..
لفت عليهم و بكل فضول .. الجوهرة:وش تتساسرون عليه ..؟!
أميرة تتصنع العصبية:وحدة و مرت أخوها يسولفون وش مدخلك أنتي ..؟!
ناظرتهم بكل غيض:الحمد الله نوف بتسافر و إلا كان بتسحبين علي ..
فجرت ضحكة بكل تلقائية:ههههههههههههههههههههههه .. أنا قايلته جوجو خربت و صارت عربجية مصغرة من نوفا ..
خزتها بكل غيض:لها الشرف تصير مثلي ..
لمى:هههههههههههه .. جنت على نفسها براقش .. الحين نوف على يمينك و الجوهرة على يسارك وش بيفكك منهم ..
أميرة تتصنع الخوف:نوفا بعد عمري مرت أخوي .. جوجو حبيبة قلبي أنتي ..
ضحك الكل على أميرة ..
.._.._.._.._.._..
هزت رجولها بكل توتر:وش هالكلام من أمس و إنا هنا و محد كلمنا ..؟!
زفر بكل ضيق:قال لك الدكتورة يبيلها فحوصات و تحاليل أكثر حتى يتأكدون من اللي فيها ..!!
فجر:كلامها خوفني زود ..
خذا أنفاسه بكل توتر:أرجعك للبيت ترتاحين ..
هزت رأسها بالنفي:مستحيل أرجع من غير ما أشوفها على الأقل ..
..
طلعت الدكتورة من غرفة غزل و الضيق واضح على وجهها ..
قربت منهم:أنتوا أهل المريضة ..؟!
فجر:طمنينا يا دكتورة ..؟!
الدكتورة بكل ضيق:صراحة أنا ما مسكت حالتها إلا اليوم الصبح ..
عبد العزيز:يعني شلون يا دكتورة ..
الدكتورة:أنا بخلي الدكتور اللي مسك حالتها ليلة البارحة يفهمكم على وضعها .. لكن أنا بتابعها من اليوم .. بما أنها رغبتها ..
فجر بكل توتر:طيب وينه الدكتور ..؟!
أشرت لهم على الطريق:من هنا ..
..
.
..
على بعد كم ممر ..
بلع ريقه بكل توتر و الصدمة بعيونها:سرطان ..؟!
عبد الملك و عيونه على الورق:عندنا فـ المملكة أغلب الناس تسميه فقر دم و هو أساس نوع من أنواع السرطان و أقلها فـ مستويات الخطورة ..
لمعة عيون مياف و الخوف بصوته ..:طيب من متى فيها هالشيء ..؟!
زفر بكل ضيق:راجعت ملفها الطبي .. من فترة قريبة دخلت المستشفى و إن ما خاب ظني هذا بداية تحول فقر الدم عندها إلى سرطان .. لكن الدكتورة اللي مسكت حالتها صنفته فقر دم و اكتفت بالمغذيات و الفيتامينات .. كوصفة لها ..
زفر بكل ضيق:طيب وش بيصير لها ..؟!
عبد الملك:المفروض من شهر أو شهر ونص يبدا نقل الدم لها .. يعني مثل عملية تغير الدم .. حتى تجدد صفائح الدم عندها .. بسسس ..-سكت و التردد واضح على وجهه ..
مياف بكل خوف:وش اللي بس ..؟!
زفر بكل ضيق:أنا أفضل أنها تبدا بالعلاج الكيماوي .. اضمن لها لأن المرض انتشر بكل مكان بجسمها .. و تبديل الدم كل نهاية شهر راح يعذبها ..
مياف:طيب ليه لثتها تنزف وش دخلها بالسرطان ..؟!
ابتسم:هاذي من أعراض السرطان اللي قليل اللي يعرفونها .. ع العموم أنا راح أشجع أهلها على العلاج بالكيماوي لأنه الأفضل ..
تنهد بكل حزن:لازم تقنع أهله بهالشيء ..!
عبد الملك بكل حماس:لازم .. عشانك بس ..
ابتسم رغم ملامح الحزن:و علاج الكيماوي كم يأخذ فـ حالتها ..؟!
عبد الملك:أنا موب خبرة فـ هالموضوع .. لكن إذا ما خاب ظني بيأخذ ثلاث أسابيع على الأقل .. غير كم جلسة حتى تتأكد من أنها تشافت ..
زفر بكل ضيق:عبد الملك الله يـ..
قاطعتهم:دكتور لو سمحت ..
لف عليها عبد الملك:خير يا دكتورة ..؟!
زفرت بكل ضيق:أهل المريض اللي استلمتها أمس .. من الفجر و هم هنا يبون يعرفون وش صاير على بنتهم ..!!
عبد الملك:و ليش ما قلتي لهم ..؟!
الدكتورة بكل توتر:أنا بحياتي ما سويت شيء مثل كذا .. و بعدين أنت أكثر خبرة فـ توصيل هالأخبار من غير ما تصدم ..!!
زفر بكل ضيق:طيب هم وينهم ..؟!
ابتسمت بكل إحراج:فـ مكتبك ..؟!
ناظرها بكل لوم:ما شاء الله .. ما في أي مجال للنقاش ..
اتسعت ابتسامتها:طول عمرك الخير و البركة ..
زفر بكل ضيق و هو يبعد .. و مياف وراه ..
.._.._.._.._.._..
جوري بكل لوم:لو أنك مخلينا نروح معها فـ الطيارة كان الحين واصلين ...!!
نواف و عيونه على الطريق:وش هذا .. غيره و إلا ايش ..
ناظرته بنص عين:أنا أغار ..!
ابتسم:طيب نشوف ..
جوري بكل غيض:لا يكون بتسكن معنا ..؟!
نواف يحرق دمها بكل برود:ايه وش فيها .. !!
جوري بكل ضيق:و الله أنا ما أضمن أترك ولدي عندها ..!!
نواف:ليش وش شايفتها سفاحة ..!!
جوري:مرت الابو .. تظل مرت أبو .. و بعدين أنت ما تسمع هالقصص اللي تشيب الراس اللي تذبح و اللي تكب كلوركس ..
نواف:الله .. الله ..!!! .. وش هالكلام الكبير ..!!
جوري:لا كبير و لا مبالغة .. بس أنت موب داري عن الدنيا ..!!
نواف:أنتي مصدقة .. هي أساسا شارطة تكون فـ بيت لحالها ..
جوري بكل تردد:و أنت بتحط لها بيت ..!
نواف:لا طبعا .. شقة صغيرة على قدي و قدها .. أنا ما تعبت نفسي و نقلت هنا عشان أصرف الزيادة فـ راتبي على شقة ..!
ناظرته بنص عين:هذا اللي يتزوج على ثنتين ..!!
نواف بكل لوم:أشوف قناعاتنا تغيرت..؟!
جوري:لا قناعات و لا هم يحزنون .. بس اللي يتزوج أكثر من وحدة لازم يعرف أنه داخل فـ خساير مالية ما لها حد ..
زفر بكل ضيق:من هالناحية صدقتي ..
ابتسمت من وراء النقاب .. دقايق صمت .. صوت المكيف غطاء على الأجواء ..
خذت نفسها بكل حماس و مع كذا التردد واضح بصوتها:أقول نواف ..
نواف و عيونه على الطريق:خير ..!
جوري:أمس دقيت على ليان ..
نواف بكل استغراب:من ليان ..؟!
جوري:صديقتي اللي أم زوجها تصير خالتي ..
نواف:هي موب مسافرة شهر العسل ..!
جوري:لا رجعت من يومين عشان شغل زوجها ..
نواف:اها ..
جوري بكل استغراب:ما سألتني وش المعنى من كلامي ..؟!
زفر بكل ضيق:أكيد خذيتي عنوان خالتك ..
ابتسمت بكل إحراج:ايه ..
نواف:خلاص شوفي يوم فاضي .. أوديك لها ..
جوري بكل تردد:وش رايك اليوم ..؟!
نواف بكل صدمة:اليوم ..!
جوري:ايه .. بنوصل على الظهرية .. و أنت بتأخذ لك ساعة أو ساعتين ترتب وضع دلال و تخلص الكم شغله اللي عندك .. ترتاح ساعتين ثم توديني ..
زفر بكل ضيق:لاء اليوم زحمة ما ينفع ..
جوري:طيب أروح بتاكسي ..
نواف بكل عصبية:وش تاكسيه ..؟!
جوري بكل ضيق:لما كنت فـ الشرقية كنت تخليني أروح و أجي مع التكاسي ..؟!
زفر بكل ضيق:خلاص إذا فضيت وديتك .. و إذا ماحصل خليها يوم ثاني ..
همست بكل استسلامية:إن شاء الله ..
.._.._.._.._.._..
وسن و عيونها على شاشة الاب توب بكل تركيز ..:اممممممممم ..
جالسة جنبها على السرير .. و لابسة وحدة من بيجاماتها .. جمان و الترقب بعيونها:ها بشري ..
لفت عليها وسن بكل صدمة:99 ..!!!
ابتسمت بكل راحة:و الله ... الله يبشرك بالخير ..
نقزت عليها ضمتها:أختي دفررررة ..
اتسعت ابتسامتها و هي تضمها:راح نص الطريق ..
بعدت عنها و بكل حماس:لازم نبداء نذاكر للقدرات ..!
جمان بكل توتر:بس ما حجزت لي مقعد .. أخاف تكون راحت علي ..
سحبت جوالها من على الكامدينة:لا تخافين الحل بيدي ..-فتحت سجل الاتصال و طلبت رقم ..
رنة .. ثنتين .. ثلاث .. من وراء السماعة:هلا و الله و غلا و أخيرا حنيتي علينا ..
وسن:صباحك سكر بيش ..
بشاير:أحلى صباح بصوتك .. أخبارك يالغلا ..؟!
وسن بكل حماس:تمام .. بس خلك مني و من أخباري .. بيشو بغيتك فـ خدمة ..؟!
بشاير:عيوني لك ..
وسن:فيه وحدة .. ما أمداها تسجل قدرات أبيها تختبر معي ..
بشاير:و من هاذي اللي سرقت قلبك مني ..!!
ابتسمت وسن:أنتي وين و أنا وين ..!! .. هاذي أختي ..
بشاير بكل استغراب:أختك .. كل خواتك متخرجات .. و دنو فـ الجامعة ..!
وسن:لاا سالفة طويلة .. لازم تجيني اليوم و أقول لك على كل شيء .. المهم تقدرين تدبرين لها مكان ..
بشاير:يب شور .. تعرفين القاعة اللي راح نختبر فيها مو أي أحد يدخلها .. و أمي قدها .. بس عطيني رقمها أخلي أمي تسجلها ..
وسن:طيب أكتبي عندك .......... ..
زادت نظرة الاستغراب فـ عيون جمان .."من جد ما في شيء يصعب عليهم ..!" ..
وسن:قلبو .. ثانكس سو متش .. أنا اخليك ألحين ..
بشاير:طيب أشوفك العصر ..
وسن:اوووكيه .. يالله باي ..-نزلت السماعة و هي تسكر الخط .. رفعت عيونها على جمان:موضوع القدرات و خلصنا منه ..
وقفت:يا الله خلينا ننزل نفطر .. حدي جوعانة ..
ابتسمت و بكل تردد:لا ما راح أنزل ..
جلست على طرف السرير:ليه ..!؟
جمان بكل توتر:للحين ما اعرف وش راي أمك فيني ..؟!
وسن بكل ضيق:ما سمعتي محمد امس .. قال خلاص لا عاد أحد يفتح الموضوع مع امي و خلوا كل شيء يمشي طبيعي ..
جمان:بس حتى ولو هذا بيتها .. ما لي الحق أجلس هنا ..-بكل لوم:لو إني رحت مع مياف أمس ..!
زفرت بكل ضيق:مياف كلها كم أسبوع و يرجع هنا .. و بعدين هذا بيت أبوك و للمعلومية ترها مو بأسم أمي .. عشان تقولين بيتها و حقها و مدري ايش ..!
هزت رأسها بالنفي:بس حتى ولو .. ما لي الحق أتصرف بحرية تضايقها ..!
وسن بكل ضيق:أووف منك على طول معقدة الأمور ..!
طقت الباب و دخلت:صباح الخير ..
وسن بكل ضيق:صباح النور ..
دخلت دينا و بكل استغراب:وسن معصبة غريبة .. قلت اليوم ما راح نشوف غير الابتسامة دامها لقت غيرنا ..!
وسن بكل ضيق:تعالي شوفي جمان .. تقول ما راح تنزل ..
دينا بكل استغراب:يوه وش هالكلام .. كل أخواني ينتظرونكم تحت على السفرة ..
جمان بكل صدمة:كلهم ..
دينا:مع إننا ما نجتمع على طول .. بس أخواني يقدسون الجمّعة على الاكل طبعا عادت أبوي .. الله يقومه بالسلامة ..
همست:آمين ..
وقفت وسن:يالله قومي ..
دينا بكل حماس:يالله خلونا ننزل ..
.._.._.._.._.._..
واقفين بالمطبخ يجهزون الفطور ..
طيبة بكل إحراج:ما عليه يا وخيتي .. مضيقين عليك أنتي و زوجك ..
عايشة بكل ضيق:وش هالكلام يا طيوب و الله لا أزعل عليك ..و بعدين منصور مرتاح بجلستكم هنا ..
تدرين أمس قاعد يتحمد رب العالمين .. صح إن الحريق شيء كبير بس خلاه يروح مناوباته و هو مرتاح ..
طيبة:صح أنه أغلب وقته برا البيت بس لما يجي لـ هنا .. أحس إننا نكتم حريتكم يكفي وقت الأكل هو مع نايف و أنتي معي ..!!
ابتسمت و عيونها على الصحون:خلنا نأخذ إجازة من وجيه بعض .. و بعدين تغير جو .. و الله قعدتكم معي مونستني و مريحة بال منصور ..
زفرت بكل راحة:الحمد الله .. بس يا خوفي هالوضع يطول ..
عايشة بكل حماس:أبركها من ساعة و الله ..
ابتسمت لها:الله يسلمك .. بس صدق شوفي كم يوم مر و للحين الشرطة ما جابت و لا خبر ..
عايشة:تبين شوري أكتبي خطاب لـ أمير المنطقة أو الملك بكبره ..
طيبة بكل صدمة:من جدك تتكلمين ..ظ!
عايشة:أي والله .. شفتي ماجدة أخت منصور .. لما توفى زوجها كتبت خطاب للأمارة بسبب ديونه اللي تركها وراه .. و الحمد الله عطوها فوق الـ 60 ألف ..
طيبة بكل صدمة:صدق ..!
عايشة:ايه والله .. و يمكن فـ حالتك يعطونك أكثر بما أن نايف مُقعد ..
طيبة:عاد يا خوفي أقدم هالأسبوع و ما يجيني شيء غير السنة الجاية ..
عايشة و هي تقص السفرة:لا والله ماجدة قدمته من هنا أسبوعين إلا و هم مكلمينها .. –رفعت صينية الأكل:بدق عليها اليوم أخليها تكتب لك خطاب و توصله ..
طيبة:بس أخاف نثقل عليها ..!
عايشة:لا وش دعوة .. أصلا هي على طول تقول لي إن احتجتي شيء دقي علي و هذا وقتها .. أكيد بتفرح ..
رفعت صينية الشاي:الله يجزاها و يجزاك كل خير ...
ابتسمت لأختها و هي تتقدمها بالأكل ..
.._.._.._.._.._..
رفع المرايا للمرة العشرين بعد المية ..
ابتسم عادل:ها ما مليت من وجهك ..
اتسعت ابتسامة بسام:موب مصدق ..!
عادل بكل لوم:قلت لك ما ضاقت إلا فُرجت ..
زفر بكل راحة:الحمد الله .. –رجع يتأمل وجهه بالمرايا:أنا لازم أسافر لـ مكة أعتمر شكر لربّ العالمين ..
عادل:يا الله و أنا معك ..
نزل المرايا:لا أنت أرجع لبيتكم .. أحس أهلك كرهوني قبل لا يعرفوني ..
عادل:لا بالعكس .. أمي تفرح من تسمع طاريك و غير كذا مستغنين عن وجودي فـ البيت ..
بسام و هو يرجع يرفع المرايا:الله يصلحك بس وش هالكلام ..؟!
عادل و هو يضحك:هههههههههههههه .. يا ابن الحلال خلاص اعتق المرايا ..
ابتسم:يا أخي أحس وجهي متغير ..
عادل:أصلا الواحد و هو مفتح ما يدقق فـ ملامحه و شلون و هو لما يكون ما شاف نفسه من شهور ..!!
همس و هو ينزل المرايا:الحمد الله على كل حال ..
وقف عادل:يا الله اسمح لي الحين بروح أرتاح ..
بسام بكل لوم:الله يهديك من ساعتين و أنا أزنّ عليك .. بس أنت ..
ابتسم:خلاص هذا أنا رايح .. يا الله فـ أمان الله ..
راقبه و هو يطلع:فـ حفظ الرحمن ..
مد يده لـ جواله و رجع يقرا رسالة أخته بكل فرحة ..
طلب رقم ريناد بعد تردد كبير .. و ما انتظر كثير لأنها ردت بكل سرعتها ..
ريناد بكل شوق و لهفة:هلا و الله ..
ابتسم:هلا بك .. عسى ما صحيتك ..؟!
ريناد:وين تصحيني أنا ما نمت أساسا ..
بكل لوم:يعني كلام ليان صحيح ..
ريناد .."كلامها صدق..!" ..:وش قالت لك ..؟!
بسام:قالت لك أنك مهملة فـ عمرك .. يعني تبين البيبي يروح من بين يدنا ..
ريناد و الضيق يخنق صوتها:بسام وش هالكلام ..؟!
خذا أنفاسه و ابتسم:وش أسوي لازم أخوفك على البيبي عشان تخافين على نفسك شيء ..!!
بلعت ريقها بكل توتر:متى بترجع ...؟!
بسام:امممم .. أنا تقريبا خلصت بس ودي بـ سفره لـ مكة لأني الحمد الله كل شيء كنت أبيه صار و تسهل ..
ريناد بكل ترجي:أبروح معك ..؟!
بسام:بس ..!
ريناد بكل لوم:وشو بعد .. ما تقدر تروح مكة إلا لما تمر على الرياض و إلا كل شيء تسويه لحالك يفرحك أكثر ..!!
بسام:لا والله بالعكس ..
ريناد:خلاص براحتك .. بس كنت ابي أشوف ردك ..!
زفر بكل ضيق:ريناد وش فيك ..!! ع العموم خلاص جهزي نفسك .. متى ما خلصت مريتك و مشينا لـ مكة ..
ريناد بكل خيبة أمل:خلاص .. ما يحتاج تمر .. بعطلك..!
بسام بكل ترجي:رنود حياتي لا تعقدين الأمور .. و بعدين عندي لك مفاجأة صدقيني لو شفتيها راح تنسين نفسك ..
ريناد:ايه ألعب علي من الحين ..
بسام:افا بس افا .. ما توقعت أسمع هالكلام منك ..؟!
همست و صوتها يختنق:بسام أنا قاعدة أموت فـ اليوم أكثر من مرة و أنت موب حاس فيني ..؟!
بسام بكل ضيق:الله يهديك بس وش هالكلام ..؟!
ريناد:ما جبته من عندي .. كل أفعالك تقول كذا ..
بسام بكل همس:أدري مقصر معك بس لما تشوفين صدقيني كل شيء بيتغير ..
بلعت ريقها تضيع عبراتها:طيب يصير خير إن شاء الله ..
بسام:طيب حياتي .. أنا لازم أسكر عشان أنتي ترتاحين و أنا بعد ..
ريناد:ليش ما نمت أنت بعد ..؟!
بسام:لا ما ..
قاطعته بكل خوف:عسى بس ما يوجعك شيء ..؟!
ابتسم و بصوته نبرة لوم:لاء .. كلام ليان أقلقني عليك و خفت أدق فـ الليل و أصحيك .. ما دريت أنك ما نمتي ..
زفرت بكل راحة .. و كلامه يحرك شيء بداخلها:طيب حبيبي أنا بسكر عشان أنت ترتاح بعد ..
ابتسم:مع السلامة يا عمري ..
نزلت الجوال .. زفرت بكل راحة و لا شعوريا غلبها النوم .. شلون ما ترتاح بعد ما سمعت صوته .. !!
.._.._.._.._.._..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


عبد العزيز بكل صدمة:سرطان ..
اختنق صوتها:طيب يا دكتور وش علاجها ..؟!
زفر عبد الملك بكل ضيق:تبديل الدم نهاية كل شهر .. لكن أنا أفضل الكيماوي .. حتى تتخلص من المرض بشكل نهائي ..!!
فجر:بس الكيماوي .. يتعب ..؟!
عبد الملك:و المرض راح يتعبها أكثر ..
زفر عبد العزيز بكل ضيق:و العلاج راح يكلف كثير ..
عبد الملك:أنا ما عندي الخبرة الكافية فـ هالموضوع بس أنا استلمت الحالة أمس و عشان كذا مسئولية إبلاغكم هي مسئولتي ..
خذا نفس بكل توتر:جزاك الله خير ..
وقفت و سبقت أخوها لـ برا ..
وقف سلم على عبد الملك و طلع ... ناظر فـ أخته بكل لوم:وش فيك ..؟!
اختنق صوتها من الصياح:وش بيصير فيني .. عقب اللي سمعته ..!
عبد العزيز:وكلي أمرك لـ رب العالمين .. هذا قضاء و قدر ..
زفرت بكل ضيق .. مسحت دموعها من وراء نقابها:باقي من مهرها كثير .. ينفع نستخدمه فـ العلاج ..
عبد العزيز بكل ضيق:تستهبلين ما نقدر نوافق على أي شيء .. هي متزوجة و على ذمة رجال ..
فجر بكل عصبية:و هالرجال وينه ..!!
عبد العزيز و بعيونه نظرة تفكير:صحيح تركي وينه ..؟!
فجر:أنا قلبي قارصني من اختفوا فجأة ..!!!
زفر بكل ضيق:خلاص الغايب حجته معه .. خليني نطمن على أختك ..
فجر بكل لهفة:من جيت و أنا أبي أدخل بس السسترات ..
عبد العزيز:خلاص قابلنا الدكتور .. امشي معي ..-تنهد بكل ضيق و عيونه تتنقل بين أرقام الغرف ..
.._.._.._.._.._..
أم تركي بكل ضيق:وشلون يعني ..؟!
سلطان بقلة صبر:يعني وش أسوي لك يمة .. قلت لك مابي .. مااااا .. ابي ..!
أم تركي:يعني بتقعد كذا زي بيت الوقف ..؟!
قاطعها بكل طفش .. أبو تركي:يا بنت الحلال خلي الولد على راحته ..
أم تركي:وش على راحته .. البنات كل وحدة تقول الزين عندي .. بيقعد يرفض لين ما عاد يبقلى غير معنسات و عجايز ..
زفر بكل ضيق:لا معنسات و لاغيرهم .. الزواج شيء منتهي من حياتي ..
أم تركي بكل عصبية:ليه .. لمى آخر وحدة أنولدت بهالكون و إلا ما عاد به عقبها بنات ..
سلطان بكل ضيق:الله يهديك بس يمة .. وش جاب طاري هالبنت الحين ..؟!
أم تركي:هي من يوم رفضتك و أنت ..
قاطعت أمها بكل طفش:يمة حرام عليك .. الرحممممممة .. خلاااص ما يبي يتزوج غصب ..!
أم تركي:أنتي اكرمينا بسكوتك ..
زفر بكل ضيق:خلكم من سلطان الحين .. كل ما جلسنا فتحتوا هالسيرة و نسيتوني الشيء المهم اللي أبي أقوله ..
أروى بكل حماس .. حتى تنهي سالفة سلطان:خير يبه ..؟!
أبو تركي:اتفقنا نمشي بكرة للشرقية ..
نطق بعد ما كان كلامهم مسببه الملل .. عامر:صدق يبه ..!
أبو تركي:ايه .. من أمس بقول لكم .. بس نسيتوني ..
وقفت أروى و بكل حماس:بطلع أجهز أغراضي ..
ام تركي بكل ضيق:قدامك اليوم كله .. خلك جالسة لحد ما نتغداء و نخلص ..
أروى بكل ضيق:أي غداء يمة و أنا توني مفطرة ..؟!
أم تركي:بتتغدين يعني بتتغدين موب كل يوم تنحاشين لـ غرفتك ..
أروى و هي تركض للدرج:طيب أشوف وش بأخذ و أنزل ..
راقبتها بكل لوم .. و زفرت بكل ضيق ..
..
.
دخلت لغرفتها بكل حماس .. سحبت الجوال و طلبت رقمها ..
من وراء السماعة:هلا و غلا ..
أروى:هلا بالزين كله هلا بدنيتي و عمري و كلي ..
جنى:الله .. الله ..!! كل هذا لي ..؟!
أروى:يوه مسترخصة عمرك يعني ..!!
جنى:لاء بس ما قد سمعتك تقولين كل هالكلام دفعة وحدة ..!
رمت نفسها بكل ثقلها على السرير:خلك م هالحكي لحين .. عماني كلهم اتفقوا يسافرون للشرقية ..
جنى:و الله حلو .. الله يهني قلوبكم بالعافية ..
أروى:خلي عنك هالكلام .. تراك بتروحين معنا غصب ..
جنى:لا وين .. أنا وين و أنتي وين ..؟!
أوى بكل ضيق:وش قصدك يعني ..؟!
جنى:أنا الحين محتاسة و مشغولة بسالفة أهلي اللي للحين مدري منهم .. و مدري متى بتستقر أحوالي ..؟!
أروى:ليش موب على أساس الجازي عندها كل شيء ...
جنى:ايه عندها كل المعلومات على قولتهم .. بس ما تعرف أي أحد .. اليوم بنروح لوحدة كانت صديقة أمي و هي تعرف مكان توأمي ..
أروى:صدق ..! ونااسة جنو فيه منها ثنتين ..؟!
ابتسمت:جد ما اتخيل أشوف انسانة تشبه لي تماما ..!!
أروى:ياااي وناسة .. طبعا لـ جمعتي خواتك على قولتك لازم تزورونا بعد أبوي خالك و أنا بنت خالك ..!
جنى:ايه أكيد بس يالله تستقر الأمور بعد شهر شهرين ..
أروى:وش هالكلام .. أختكم و اليوم بتعرفون طريقها و أبوك ..!-رجعت تسكت:إلا صحيح عرفتي من هو أبوك ..؟!
زفرت بكل ضيق:كان ودي نزوره اليوم فـ شغله .. بس تعرفين جمعة و الكل مأجز ..
أروى:ايه صح .. طيب ليه ما تروحون له لـ بيته ..؟!
جنى:ما نبي نسوي مشاكل .. أمي كانت الزوجة الثانية يمكن محد يعرف عنها ثم نربك أبوي و نقلب بيته ..!
أروى:لو كنت مكانكم طبيت عليه فجأة .. بعد أنتوا بناته و خاصتن أنتي حالتك .. خاصة اسمك يبيله تعديل و كل شيء فـ حياتك بيتغير و الواحد ما يضمن عمره .. يعني ما تدرين من اليوم لـ بكرة أبوك يجيه شيء ..
جنى:بسم الله عليه .. فال الله فالك ..
أروى:من الحين بدينا ..
ابتسمت:ايه أكيد أبوي بعد ..!
أروى:الله يهنيكم ببعض .. عاد إن شاء الله يتقبلكم و يعترف فيكم ..!
جنى:من ناحية العقل بيسوي كذا .. بس صراحة مدري ..؟!
أروى:وش اللي ما تدرين .. تلقينه الحين شايب رجله و القبر ما يكفيه كل اللي صار لكم بعد ما راح يعترف فيكم ..!!
زفرت بكل ضيق:قلبتي المواجع علي ..
أروى:وش مواجعه .. أصلا هالأمور ما راح يرتاح فكرك منها إلا لما تنتهي ..
جنى:الله يعين ..
رجعت تجلس:على طاري المواجع أخبار لموو صديقتك ..؟!
جنى:وش دخل لمى فـ المواجع ..؟!
أروى:يعني يقال لك ما تعرفين ..؟! .. لمى و سلطان ..
جنى:ايه أخبار أخوك الحين ..؟!
أروى:كأنه عقل .. بس مسكين عاف=كره" الزواج ..
جنى:ما عليه فترة مؤقته و عقبها هو اللي بيجكم و يطلب تخطبون له ..
أروى:تبين الصراحة بعد أمي تزن عليه زن موب طبيعي .. عشانها تدوّر لـ عبد العزيز و كل ما لقت بنت تمنتها لـ سلطان أو عامر ..
جنى:كل الأمهات كذا .. –و كأنها تذكرت:يوه ذكرتيني أخبار عامر .. ؟!
أروى:بدري .. !! يوم عرف أنك رحتي معك أختك عصب علي .. !!
جنى:موب لهالدرجة ..؟!
أروى:ريانوه عصب عليه و طلع حرته فيني ..؟!
جنى:وش دخل ريان ..؟!
أروى:مدري بس اللي فهمته عن عامر و ريان كانوا يبون يطلعون يتمشون معك و اللي فهمته بعد إن ريان بيك فـ موضوع مهم ..
زفرت بكل ضيق:آآخ .. عاد أبد موب فاضية . بس أركد و أخلص من هالدوامة .. أدق عليه أشوف ..
أروى:خلاص .. صح دوبة ما قلتي أخبار لمى ..؟!
فركت جبينها بكل تعب:أمس دقيت عليها .. و الله ما عليها بخير ..
أروى:أكيد نست ألمى ..
جنى:لا و الله بعد عمري .. للحين كل ما ذكرتها تغير صوتها .. بس الدنيا ما توقف عند أحد ..
أروى:الله يرحمها ..
جنى:اللهم آمين ..
أروى:و يوفق هالمو و يجيب لها ولد الحلال اللي يبعدها عن بال أخوي ..
جنى:لا تطمني شكلها بتتزوج قريب ..؟!
أروى بكل صدمة:نعم ..!
ارتبكت:أقول إن شاء الله .. تعرفين الحين صارت بين أهلها عزايم و طلعات يعني أكيد صارت تنخطب كثير ..
أروى:ايه الله يوفقها .. يالله أنا بنزل قبل لا تفضحني أمي ..
جنى:عشان ..؟!
أروى:تبين أتغدا ..
ناظرت فـ ساعتها:يوه احد يتغدا المغرب ..؟!
أروى:ما فطروا إلا 11 قبل صلاة الجمعة بشوي .. المفروض يصير عشاء بعد ..
جنى:بالعافية على قلبك .. يالله حتى أنا بسكر لأننا بنطلع بعد شوي ..
أروى ...:يالله باي ..
.._.._.._.._.._..
ناظرت فـ ساعتها بكل ضيق:وينك يا نواف تأخرت ..!
رخت جسمها على الكنبة:شكلها لهى مع دلال و نساني ..-زفرت بكل ضيق .."هو أساسا قال لي لا تعتمدين" ..
تنهدت و لمعة الدموع بـ عيونها .. "الحين نواف ما عاد هو لـ حالي حقيقي ..
و إذا استمر موضوع أهلي مجهول .. أكيد راح يبداء يحتقرني" ..
مددت جسمها على الكنبة وكلها أمل تغفى مثل ولدها ..
رغم تعبها عقب الطريق لكنها لـ حد هاللحظة ما قدرت تنوم بسبب فكرها المشغول ..
..
.
..
راكب سيارته .. عند باب العمارة .. زفر بكل ضيق و الجوال بأذنه:وبعدين يعني ..؟!
دلال من وراء السماعة:أنتي اللي و بعدين معك .. المفروض اليوم تكون عندي .. شلون تطلع و تتركني ..؟!
نواف بكل عصبية:قلت لك مشوار مهم .. بوصلها و أول ما أرجعها للبيت بجيك ..
زفرت بكل ضيق:ايه من بدايتها أظلمني ..
زفر بكل ضيق:دلال يرحم لي أمك .. أنا خلقه حيلي مهدود من الطريق و الشغل لا تكملين علي ..!
دلال:ايه قلها .. أنا قلق و ثقل عليك .. هذا و أنا توني أول يوم ..
نواف بكل عصبية:ايه قلق و ثقل .. بس أحب أقول لك لو كانت جوري مكانك ما سوت مثلك ..-سكر السماعة فـ وجهها و قفل الجوال ..
ريج ظهره على ظهر كرسي السيارة .."أووف يارب خل هاليوم يعدي على خير" ..
زفر بكل ضيق وهو يفتح الباب و ينزل ..
.._.._.._.._.._..
مدت لها الفنجال:سمّي خالتي ..
أم راكان:الله يكف يدياتك عن النار ..
ابتسمت ليان لها:اللهم آمين ..
ناظرتها و عد و بنبرة صوت كلها غيرة:ايه أنا أجيب لك كل شيء ما فيه غير الله يهديك غصبن عليك و الله يصلحك و إلا يأخذك لـ بيت رجلك و يريحني ..!
ناظرتها أمها بنص عين:تعلمي السناعة من مرت أخوك ثم تعالي كلميني ..؟!
جلست جنب راكان و هي تنزل ترمس القهوة تحت رجلها .. و الفخر يتملكها ..
ابتسم بتلقائية .. كل مرة يفكر بالندم على هالزواج ..
أشياء كثيرة تمنعه .. و أكيد يكفيه أن أمه و أبوه مرتاحين و مبسوطين منها ..
أبو راكان:وين حمد و زوجته ..؟!
وعد و عيونها على شاشة التلفزيون:طلعوا من العصر ..
أم راكان:الله يسهل دربهم وين ما راحوا ..
سكت الكل .. و بانت على وجهه علامة عدم رضا على هالدعوة ..
تكلمت بكل حماس:الله يمة .. شوفي الشرقية شلون تغيرت .. –لفت على أبوها:يبه خلنا نروح لها ..
رفعت أم راكان عيونها على التلفزيون:القناة الأولى .. ايه أكيد بمدحونها لك .. بس حر و رطوبة ..
وعد بكل حماس:حلاتها بـ حرها ..
لف راكان على ليان و بانت نظرة استغراب بعيونه ..
همست:التلفزيون بعد ما قلت شيء ..؟!
أبو راكان:وش عندك يا أبوك أنت و زوجتك ..؟!
راكان:و لا شيء يبه ..
ابتسمت بكل خبث رغم خوفها منه بس إحساس تحدي و حماس خلها تتكلم:صار لي يومين أزنّ على راكان عشان نروح للشرقية كلنا .. بس هو يقول أبوي ما يبي ..
وعد:يا لبيه فديت توارد الأفكار ..
ام راكان:وشووو ..؟!
وعد:يعني أنا وياها نفكر بنفس الشيء ..!
ناظرتها بطرف عينها .. رجعت تلف على ليان:وين يا يمة تروحون و راكان ماسك مطعم صديقة و شغله ما صار له غير يومين رجع له ..
ليان:صديقة راجع بكرة إن شاء الله .. و إجازة العمل للحين ما انتهت ..
وعد:ايه يمة نسيتي ولدك عنده إجازات مجمعة من ثلاث سنين ..!!
أبو راكان:كان خاطركم بـ هالسفرة .. روحوا أنتوا و كملوا ذا الشهر ..
ابتسم راكان بانتصار .. ما نطق بـ ولا كلمة .. لكن رايه هو اللي كان بيمشي لحد هاللحظة على الأقل ...
..
ليان بكل حماس:هو صراحة كنا مفكرين نكمل شهر العسل بالشرقية بس قلنا دامها عطله ووعد المسكينة جالسة فـ البيت ..
وعد:ايه يبه .. بالله ما أنرحم .. ؟!
كلمت ليان:و بعد أنت يا عمي مع خالتي تغيرون جو و خاصتن إن أهلي مسافرين لـ هناك ..
ابتسمت أم راكان أخيرا:صدق من بيروح ..؟!
ليان و بعيونها نظرة انتصار:كل أعمامي .. عمي ابو بدر و أبو تركي و أبوي ..
أم راكان:صدق .. و الله رفقتهم ما تتفوت ..!
أبو راكان:خلاص يا أبوك شورك و هداية الله ..
ناظرها بكل غيض .. ابتسمت له بكل براءة ..
رن الجرس يقطع جو التوتر و الفرحة .. وقفت وعد .. صرخ فيها:على وين ..؟!
وقف راكان:أنا بفتح الباب ..
وقفت أم راكان:أكيد هذولا الحريم اللي دقوا العصر ..!!
.._.._.._.._.._..
وسن بكل ضيق:شفتي كيف ..!
وهج بكل لوم:الله يهديك بس يا جمان .. يعني انتي جاية هنا بتحبسين نفسك فـ الغرفة ..
تلفتت جمان حولها .. "هالغرفة أوسع من البيت اللي كنت ساكنة فيه حتى" .. ابتسمت بكل إحراج:ما عليه ما أبي أسبب لكم أي إحراج .. و أضيق عليكم فـ جلستكم ..
وهج بكل ضيق:يعني تبين مياف يجي و يقلب البيت علينا ..
وسن:ايه و الله .. عشان خاطر مياف على الأقل ..؟!
زفرت بكل استسلامية:طيب بنزل معكم ..
وقفت وسن و بكل حماس:يا الله قدامي ..
جمان:أنزلوا و بلحقكم ..؟!
وسن:لا يا عمري .. تسوين فيني مثل الصبح ..!!
وهج:على الأقل انزلي اجلسي مع وسن وصديقتها ..؟!
ضربت على جبينها على خفيف:أوووتش .. نسيت بيش ..
ناظرتها بكل لوم:دينا معها عشان كذا أنا ساكتة لك ...-رجعت ترفع عينها على جمان:يالله غيري ملابسك و انزلي ..-ابتسمت لها و هي توقف و تنفذ أوامرها ..
.._.._.._..
نهاية الجزء ..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[34]|ـرابع و الثلاثون ..
..
.
جلست جنب خالتها بعد ما قدمت لهم القهوة .. و هي للحين ما استوعبت اللي قاعد يصير ..
أم راكان:ما شاء الله تبارك الرحمن أنتو بنات نورة ..!
ابتسمت الجازي:ايه يا خالة .. أكيد كنتي تعرفين أمنا ..
أم راكان:و الله هي مرتين اللي شفتهم فيها .. بس ما شاء الله كانت على طول تذكر الله ..
زفرت ليان بكل ضيق .."الحين خالتي وش تقرب لهم" ..
جنى:تعرفين عنها شيء ..؟!
أم راكان:من أمكم ..!! لا والله .. بس هي كانت صديقة أختي سمر الله يرحمها ..
الجازي بكل صدمة:توفت ..
همست جنى:الله يرحمها ..
الجازي:طيب ما تدرين شيء عن البنت اللي كانت معها ..!!
أم راكان:قصدكم أختكم ..!
جنى بكل حماس:تعرفينها يعني ..؟!
أم راكان:أكيد بعرفها .. يعني أختنا بتجيب وحدة غريبة عندها و ما يكون عندنا علم ..!
الجازي:طيب وينها الحين ..؟!
أم راكان:سمر توفت من 11سنة .. فـ حادث سيارة على طريق الشرقية .. و محد من الأهل رضى يأخذ جوري عنده ..!
جنى:جوري .. بس هي اسمها جواهر ..!!
زفرت بكل ضيق:سمر الله يسامحها .. غيرت اسمها و سجلتها باسم زوجها الله يرحمه ..
الجازي:طيب بعد الحادث وش صار ..؟!
أم راكان:دخلوها ملجأ أيتام و عاشت هناك بس ..
قاطعتها ليان بكل صدمة:لحظة ..-لفت على جنى:موب هاذي سالفة جوري صديقتك ..
نظرة توهان بانت بعيون جنى ..
طقت وعد الباب بكل هدوء و دخلت .. :السلام عليكم ..
أم راكان:خير وش جايبك ..؟!
ناظرة امها بنص عين:فيه وحدة عند الباب .. سألت عنك و عن ليان ..! –بكل ضيق:اليوم معجبيكم كثير ..؟!
وقفت ليان:أنا بروح أشوف من هي ..؟!
لفت جنى على الجازي:أكيد أنها تقصد جوري صديقتي .. أنا أعرف عنوانها و هي عايشة هنا ..
أم راكان بكل استغراب:ايه صحيح و أنا شفتها بـ زواج ليان ..
جنى:أجل هي ..
دخلت ليان و تنحنحت:احم .. احم ..
التفت الكل عليها مستغرب ..!
ابتسم جوري بكل إحراج:السلام عليكم .. آسفة جيت من غير ما اتصل ..!
.._.._.._.._.._..
بشاير:لا تخافين .. نص ساعة و كل شيء قاضي ..
وسن:يا بعد عمري و الله إني قلته محد غيرك بيخلص موضوعي ..
ابتسمت:افا عليك بس .. كم سوسو عندنا ..-رفعت عيونها جمان:إلا أختك وش فيها ما تتكلم .. – همست:طرمة ..!
ابتسمت وسن:لاء وش دعوة .. بس مستحية منك ..
ابتسمت بشاير:وش تستحين خلاص .. دامني صديقة وسن بصير صديقتك .. و إلا ..؟!
ابتسمت لها جمان ..
بشاير:شكله ما في أمل تنطقين ..-لفت على وسن:ريم مسوية بارتي جامعة فيه البنات بمناسبة نجاحها .. بتجين صح ..؟!
وسن:لااا .. مستحيل للحين ما ذاكرت للقدرات ..
بشاير:وش تذاكرين .. مجنونة أنتي ..؟!
وسن:لا يا عمري .. أنا أبي أدخل الجامعة بمجهودي .. يكفي اللي صار مع ديم بنت أبو صالح ..
بشاير:ايه والله ما يسوى عليها طاحت بيد مراقبة نذلة ..
وسن:المراقبة تسوي شغلها الغلطة غلطت ديم ..
بشاير:خلاص غيري الموضوع لا تسممين أفكاري ..
دخلت عليهم:هاااي ..
ابتسمت بشاير:هلا بالزين كله ..
دينا و هي تتصنع الحياء:يا ربيه مستحيلين وين ما أروح أنمدح ..!
ناظرت فيها وسن بطرف عينه:تجاملك .. موب صدق ..
بشاير و هي تبتسم:يوه حرام عليك خليها تستانس شوي .. ههههههههههههههه ..
ناظرت فيها دينا بكل غيض:دوبا .. ما تستاهلين العزيمة لـ برا ..
بشاير بكل حماس:عزيمة وين ..؟!
دينا:وين برا فـ الحديقة ..
بشاير بخيبة أمل:حسبتك تتكلمين من جد ..
دينا:لا صدق .. وهج مسوي باركينج برا ..
وسن:يا حبها للـ باركينج ..!؟
دينا:ايه و الله أنك صادقة .. بس و الله تغير جو .. اليوم جايبة أشياء عجيبة تشويها ..
بشاير بكل تردد:و أخوانك برا ..؟!
دينا:تستهبلين شايفتنا بيت أبو عبد المحسن ..!!
بشاير:لو علي عادي أجلس مع أخوانك أخوان صديقتي ما فيها شيء .. بس أمي إذا عرفت يا ويلي ..
ناظرت فيها وسن بكل غيض:يصير خير تجلسين معهم ..
دينا:يا الله قوموا كملوا سوالفكم برا .. أمي و وهج لحالهم هناك ..
وقفت بشاير و مشت مع دينا لـ برا:أختك سلوم وينها ..؟!
دينا:ما جت على قولتها موب حلا ..!
بشاير:خسارة مشتاقة أسمع محاضراتها ..
..
وقفت وسن حتى تلحقهم .. :جمون يا الله وش فيك متسمرة فـ الكرسي ..؟!
جمان بكل خوف:مدري ..!
جرتها مع يدها:يوه صرت أحس إن أمي العجوز الشريرة ..؟!
مشت معها بكل خوف:بس و الله خايفة ..
وسن:لا تخافين أمي من النوع اللي بس تحقر .. و صراحة هاذي وحدة من مميزاتها ..
جمان و هي تلمح الجلسة فـ الحديقة ..:وشلون يعني ..؟!
وسن:يعني لما أحد يدوس لها على طرف أو يضيقها تتصرف و لا كأنه موجود .. بس هالشيء حلو لأنها ما راح تتمشكل معك ..
ابتسمت و هي تقرب منهم:هاااااااااااي ...
وهج و عيونها على الشواية:بدري ..!
جلست هي و جمان:وش بدري .. من دقيقة بس طلعت دينا مع بشاير ..
بشاير بكل حماس:واااااااااااو .. شكل الشوي خطير ..
ابتسمت لها وهج .. و رفعت عيونها على وسن:قربت أخلص قومي جيبي البطاطس من جوا أكيد سونيا خلصت منه ..
رجعت توقف وسن:أووك ..
حاولت جمان تبتسم .. حتى تريح ملامح وجهها المشدودة بسبب أعصابها المتوترة .. ما عطتها مجال ..
رفعت عينها على زوجة أبوها .. اللي جالسة بكل هدوء تتصفح المجلة و كأنها بعالم ثاني ..
غير اللي قاعدين فيه بـ هاللحظة ..!
قربت منها دينا وجلست جنبها .. همست:وش فيك تراها موب وحش ..؟!
ابتسمت جمان:ما أحب أكون ثقيلة على أحد ..
دينا:يوه لا تسمعك وهج تعطيك وحدة من محاضرات سلمى ..
خذت نفس براحة .. ابتسمت و هي تحاول تدخل نفسها بجوهم:وش فيكم تتكلمون عن سلمى كذا ..!!
دينا:يا أختي وش نسوي فيها ... المدرسة و المثاليات الزايدة مأثرة عليها .. تحسسك كانها جاية من العصر العباسي .. علماء و أدباء .. تصددددع الرأس ..
ابتسمت جمان:العلم شيء حلو ..
دينا:أوكي ما قلنا شيء بس لكل مقام مقال بعد .. مو معقولة جمّعة عائلية و وناسة و ضحك و تطلع الأخت تعطيك محاضرة ..
ابتسمت بإحراج:فـ هاذي صدقتي ..
رجعت تطلع وسن من البيت و سونيا وراها شايلة صينية الأكل ..
ناظرت فـ دينا بكل غيض:خير وش مجلسك مكاني ..
دينا:لـ صار باسمك تعالي حاسبيني ..؟!
لفت عنها بكل غرور .. نزلت نظرها على جمان:تعالي ساعديني نجهز الطاولة ..
قربت بشاير و سرقت كم حبة بطاطس:الله كل هذا عشان جمان .. شكلي بعتزل ..
ابتسمت وهج:ما عليك عشانها توها جاية .. بكرة هوشات معها و لا لـ صاروا يطلعون السوق مع بعض ..!! بدل ما تكون حرب ثنائية بين دنو و وسون .. بتصر ثلاثية ..
لفت بشاير عليها:ايه والله .. الله يعينك يا وهوج ..
مرت وسن من جنبها و دفتها مع كتفها ..
بشاير بكل غيض:وجع كتفي أبيه ..
ناظرتها وسن بنص عين ..
وهج و هي ترتب الأكل فـ الصحون:و أنتي مصدقة إني بجلس معهم برجع لـ بيتي الله يخليه لي ..
.._.._.._.._.._..
أم بدر بكل ضيق:ما صحت أختك للحين ..؟!
ريتاج بكل طفش:يمة تراك سألتيني عشرين مرة ..
أم بدر:ردي علي و بس ..!
زفرت بكل ضيق:لاء .. للحين ..
أم بدر بكل خوف:كلميها .. هزيها ..!! موب معقولة من أمس للحين نايمة ..
ريتاج بكل ضيق:صار لها يومين ما نامت و اليوم نامت 12 الظهر خلاص خليها ترتاح ..
زفرت بكل ضيق و هي ترفع بيالة الشاي ..
دخل و رمى مفاتيحه على الكنبة بكل ضيق:السلام عليكم ..
أم بدر:و عليكم السلام وين كنت ..؟!
ريان و هو يرمي بكل ثقلة على الكنبة:كنت فـ الشركة ..؟!
ام بدر:بس اليوم جمعة ..!
ريان:رحت اخلص كم شغلة قبل السفر ..!!
أم بدر:و أخوك بدر وينه من ثلاث أيام ما شفته لا على غداء و لا عشاء و لا حتى فطور ..
ريان:قبل شوي شفته فـ الشركة ..!
ريتاج و عيونها على التلفزيون:كل يوم يطلع ثمان الصبح و يرجع ثنتين آخر الليل ..!
أم بدر بكل عصبية:وين يروح ..!
ريان بكل ضيق:أروح و أرجع على الشركة القاها هناك على طول ..
أم بدر و عصبيتها تزبد:معسكر فيها يا ربي لا هو و لا ريناد بيجيبون لي السكر و الضغط ..!
ريتاج:الله يهديك يمة .. بدر من يومه و قلبه على شغلة و ريناد أكيد بسبب الحمل أعصابها متوتر و نومها معفوس ..
تنهدت بكل ضيق:الله يصبر قلبي بس .!!
خذا نفسه بكل تعب .. رفع عينه على أخته:جنى بتروح معنا ..؟!
هزت رأسها بالنفي:كلمتها أروى اليوم قالت موب رايحة مشغولة مع أهلها ..
ام بدر:لقت أهلها ..؟!
زفرت بكل ضيق:لاء .. بس لاهية مع أختها يدورون خواتهم ..
أم بدر:الله يسامح عمتك ..
تنهد بكل ضيق:الله يسامح الجميع ..
وقفت أم بدر:قومي شوفي أبوك فـ مكتبه قولي له بنحط العشاء ..
وقفت ريتاج:إن شاء الله يمة ..
.._.._.._.._.._..
ابتسم عادل:افا بتبيعني ..!
رد له بسام الابتسامة:لا و الله بس الأهـ ..
قاطعه:لا وش دعوة أمزح معك .. أنت سافر مع أهلك و أنا أروح مع اهلي بوقت ثاني ..
بس هاه لا تنسى تدعي لي ..
بسام:افا عليك .. أكيد ما راح أنسى هالشيء .. أصلا دعوتي لك شيء قليل .. أرد به جميلك علي ..
عادل و الإحراج بصوته:الناس لبعضها و الكل بالله ..
بسام:تسلم ..
ريح جسمه على الكرسي:تراني حجزت التذاكر على طيارة بكرة العصر ..
بسام:زين ما سويت ..
.._.._.._.._.._..
جالسة قبالها .. دافنة يد أختها بأحضان يدها ..
بعدت خصلات شعرها عن وجهها الذبلانة .. تأملتها و نظرة الحزن بعيونها ..
..
جالس قبالهم .. يتأمل حالهم .. زفر بكل ضيق و همس عبدالعزيز:فجر خلينا نمشي ..؟!
همست بصوت مخنوق:ما فتحت عيونها ..؟!
عبدالعزيز بقلة صبر:ما سمعتي الدكتور وش قال ..؟! كانت هلكانة تعب شيء طبيعي نومتها كل هالوقت ..!
هزت رأسها بالنفي:مستحيل أتحرك من مكاني و أنا ما سمعت صوتها ..!
عبدالعزيز:فجر و بعدين ..؟!
فجر بكل عصبية اختلط بحزنها اللي خلا دموعها تخونها و تنزل:عبد العزيز حرام عليك .. أسبوع ما شفتها و الحين تعبانة مستخسر فيني هاكم ساعة ..!؟
عبد العزيز بنفس عصبيتها:فجر أنتي اللي حرام عليك ..! الزيارة انتهت من زمان و الدكتور سمح لنا نجلس عشانك ..! خلينا نطلع لا تصير له مشاكل بسببنا ..
مسحت دموعها و بكل ضيق:خلاص بنطلع .. بس خمس دقايق ..
بكل عناد:و لا نص دقيقة ..
تنهدت بكل ضيق .. وقفت و عدلت عبايتها .. غطت أختها زين و طبعت بوسة على جبينها ..
وكلها أمل تشوف عيونها و تسمع صوتها بكرة ..
زفر بكل ضيق و هو يمشي و يراقب خطواتها الثقيلة و هي تمشي قدامه ..
طلعوا من الغرفة أخير ..
زفر بكل راحة:قدامي يالله ..
تنهدت بكل آسى .. تقدمته بتطلع من المستشفى صح .. لكن فكرها و قلبها و كل إحساسها باقي هنا ..
ضغط زر اللفت .. و تمنى يرمش بعيونه و يلاقي نفسه قدام بيتهم .. زقر بكل ضيق و هو يتذكر إن يوم إجازته الوحيد قضاه كله بالمستشفى و من غير أي فايدة ..
انفتح اللفت ..
..
اثنين راكبين اللفت .. كل واحد منهم بزاوية ..
ع اليمين نزل الكاب على وجهه أكثر و نزل و هو يتجنب عيون عبد العزيز ..
لأنه ما يبيه يعرف ملامح .. زفر مياف بكل راحة و هو يتجازو أخت و أخو غزل بكل سهولة .. رغم عدم معرفتهم به لكن إحساس الغلط ما يختلف بأي مكان ..! ..
..
ركبوا اللفت .. فـ يسار اللفت .. دكتور واضح من شكله ..
النظارات الطبية و البالطو ..
كان مندمج فـ القراءة لـ درجة أنها ما انتبه لـ وقفت اللفت .. رفع عينه على رقم الدور ..
لف على يمين:عفوا .. بس ممـ..-رجع يسكت وهو يدقق فـ ملامح الرجال اللي واقف قباله ..
رفع عبد العزيز عيونه .. حتى يعرف وش كان يبي منه الدكتور ..
الدكتور حسن:عبد العزيز ..!
ابتسم بكل تلقائية:حسن ..-قرب منه و سلم عليه بكل حرارة:شـ أخبارك وينك وش الدنيا بك ..؟!
ابتسم حسن:الحمد الله بخير .. عسى ما شر وش تسوي هنا ..؟!
عبد العزيز:أختى مريضة وجينا نزورها ..
حسن بكل خوف:أختك ..؟!
عبدالعزيز:لا تخاف .. أختي الصغيرة ..
ابتسم بكل إحراج:ما تشوف شر ..
وقف اللفت يقطع حوارهم .. حسن:حياك فـ مكتبي ..؟!
عبد العزيز و هو ينزل و فجر وراه:لا أنا من الفجر هنا و بعدين لازم أرجع الأهل للبيت ..
ابتسم:خلاص .. بس لازم توعدني أشوفك مرة ثانية ..
عبد العزيز:لا تخاف أختي مطولة هنا .. أشوفك بكرة إن شاء الله ..
حسن:عطني رقم غرفتها حتى أشوف إذا بيدي شيء أسويه ..
هز رأسه بالنفي:ما تقصر بس اللي فيها بعيد عن تخصصك ..؟!
حسن:ما تشوف شر وش فيها ..؟!
زفر بكل ضيق:سالفة طويلة لما أشوفك مرة ثانية نتكلم فـ هالموضوع ..
حسن:على خير ان شاء الله ..
رفع يد يسلم و هو يبعد عنه:مع السلامة ..
حسن و هو يراقبه يبعد مع فجر:فـ أمان الله ..
..
.
..
قبلها بـ دقايق ..
فـ الدور الثاني و بالتحديد فـ غرفة غزل .. فتحت عيونها أول ما سمعت صوت الباب يتسكر ..
زفرت بكل راحة و هي متطمنة أنهم ما شكوا فيها أنها صاحية .. جلست و هي تحس بدوخة .. زفرت بكل ضيق من هالتعب ..
تنهدت و هي تتذكر كلام أختها .."سمعت الدكتور وش يقول .. سرطان و إلا بالدم يعني يمكن يجي بكرة و ما أقدر أشوفها خلني أجلس بعد ...! "..
همست بصوت مخنوق:سرطان ..!!!!
انفتح الباب بكل هدوء .. ارتبكت و توترت أكثر ..
سكر الباب و دخل .. ابتسم أول ما التقت عيونه بعيونها المترقبة ..
زفرت بكل راحة:مياف ..
قرب منها و بكل ضيق:الحمد الله ما ناموا عندك كان أنتظرت لحد بكرة ..!
ريحت ظهرها على ظهر السرير:حتى أنا تعبت من التمثيل .. أحس بجسمي تصلّب ...-نفضت المفرش و نزلت رجولها ..
مد يده حتى يساعدها توقف:ليش تمثلين ..!
رجعت ترخي يده و تسحبها من أحضان يده .."أصحى وش أقول لهم .. و إلا كيف أبرر لهم غيبتي و غيبت تركي" ..
قاطعها و هو يعلي صوته:غزل فيك شيء ..؟!
هزت رأسها بالنفي:لا بس ما أبي أقوم خلاص برجع أنوم ..-رجعت تدخل لـ سريرها من جديد ..
غطاها زين و قرب كرسيه أكثر حتى يكون أقرب:هااه ما قلتي ليه تمثلين ..؟!
زفرت بكل ضيق و هي تريح رأسها على المخدة:مدري حسيت ما عندي شيء أقوله لو جلست معهم ..
مياف:وش قصدك ..؟!
خذت أنفاسها بكل توتر:سمعتهم كثير يتكلمون عن تركي شكله ما رجع .. خفت لو صحيت و سألوني وش ممكن أقول لهم ..!
مياف بكل ضيق:قولي لهم الحقيقة .. قولي لهم اللي سواه فيك ...؟!
هزت رأسها بالنفي:أنت مستوعب وش ممكن يصير لو قلت اللي صار ..!!
مياف و أعصابه تنشد أكثر:خلهم يعرفون حقيقته هالحقير اللي ما ..
قاطعته:مياف ..!!! .. مهما كان هو فـ الأخير ولد خالي ..!
خذا نفس يهدي أعصابة:للحين موقفة معه ..؟!
غزل بكل ضيق:لا معه و لا مع الحق .. أنا خايفة من المشاكل اللي بتصير ..!
اختنق صوتها:و خاصتن إني ممكن أموت وقتها وش فايدة كلامي ..
زفر بكل ضيق:دريتي ..؟!
اختنق صوتها أكثر و لمعة الدموع بعيونها:سمعتهم يتكلمون ..!
مسح على رأسها بكل حنان:غزل حبيبتي اللي فيك و لا شيء و إن شاء الله أنك راح تتعافين منه ..
هزت رأسها بالنفي:فـ الأخير سرطان ..!
مياف:و من قال لك إن الناس تموت بسببه .. الحين الطب تطور و كل شيء تغير ..
لفت كلها لـ جهته .. قربت رأسها له و كلها أمل توصل لـ صدره ..
سمحت لـ شهقاتها تطلع .. اختنق صوتها:مياف ما أبي أموت ما أبي أموت ..
ضمها له و هو يضعف أكثر بسبب دموعها .. بلع ريقه حتى يضيع العبرة اللي خنقته ..
همس بكل راحة لعله يساعدها تهدى:غزل وش فيك .. كل الدكاترة يقولون حالتك سهلة و علاجك مضمون إن شاء الله ..
دفنت رأسها أكثر و هي عاجزة عن التحكم بعبراتها:محد يعيش بعد السرطان محد ..!!!
زفر بكل ضيق:أذكري الله يا غزل ..
.._.._.._.._.._..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



ساعات طويلة .. أو قصيرة لكنها مرت غير عند الكل ..
سلام الحار و أخذ بالأحضان و الدموع أكثر حرارة ..
ابتسمت و اللون الأحمر يغطي عيونها بسبب الدموع .. جنى بكل لوم:قلت لك أن قلبي كان حاس ..
مسحت دموعها و تحكمت فيه أخيرا .. جوري بصوت مبحوح:الحمد و الشكر لك يا رب ..
اتسعت ابتسامة الجازي أكثر:ايه و الله الف حمد و شكر له اليوم قطعنا نص الطريق ..
مسحت أنفها المحمر بسبب الصياح .. ليان و هي تبتسم:الله يهيدكم بس صيحتونا معكم ..
وعد و دموعها تنزل غصبن عليها:من كان بيتوقع كل هذا ..!!
أم راكان و هي تقاوم عبراتها لأخر لحظة:كلها أقدار ربك ..
وعد:يعني ما لقيتوا غير بيتنا – كملت بكاها بكل تلقائية ..
ضحكت ليان عليها .. محد تأثر قد وعد:هههههههههههه .. وعود يبيلك صورة .. بتطلع إبداع ..
ناظرتها بطرف عينها:الله يسامحك بس ..
الجازي و هي توقف:يالله إنا لازم نمشي ..
جنى بنبرة أقرب للترجي:بدري ..!
الجازي بكل إحراج:أي بدري .. طولنا ..
أم راكان:بدري يا بنتي ؟؟!
هزت رأسها بالنفي:إنا قلنا جاين على قهوة بس .. و الحمد الله تسهلت الأمور ..
و بعدين جوري زوجها ينتظرها برا ..
جوري بكل إحراج:ايه صح نواف واقف برا ..
ليان بكل لوم:الله يهديك بس ليه ما قلتي له يدخل مع راكان و عمي ..؟!
وقفت جوري:لا هو مشغول .. و أنا قلت له بقابل خالتي وهو كم سؤال و بطلع ..
أم راكان بكل لوم:تعشو على الأقل ..!
الجازي:خيركم سابق ..-لفت على جنى:يالله مشينا ..
.._.._.._.._.._..
دخلوا البيت مع بعض .. لحقته و بكل فضول .. فجر:من متى و لك أصدقاء دكاترة ..؟!
ناظرها بنص عين و هو ينزل شماغه:طايح من عينك ..؟!
فجر بكل ربكة:موب قصدي .. بس اللي يسمع سوالفك يقول مرة أصدقاء طفولة ..
قرب منها و نظرة خبث بانت بعيونه:وش رايك فيه ..؟!
فجر بكل خوف من نظرة و سؤال أخوها:وش قصدك ..؟!
عبدالعزيز:يعني كـ زوج مستقبلي ..؟!
فجر:قصدك أنه هوو ...!
ابتسم:ايه هو .. هو اللي خطبك ..
ارتسمت فـ عيونها نظرة توهان ..
همس:عجبك و إلا ..؟!
ارتبكت للحظة:نعم ..! –ناظرته بكل ضيق:ما بعد لقيت لك عروس عشان أفكر .. –ناظرت فـ باب غرفتها:يا الله تصبح على خير ..
عبد العزيز:وين رايحة ما قلتي لي وش رايك ..؟!
صرخت من بعيد:لا تنسى الصبح ترجع أبوي للبيت .. –دخلت و سكرت الباب وراها ..
رفع عيونه للسماء .."يا رب متى أتزوج عشان تتزوج و أرتاح من همها هي بعد .." تنهد بكل ضيق .." ..
مشى لغرفته و هو يهمس لـ نفسه:حتى الزواج مسئولية .. زوجة و عيال آآآخ بس ...!
.._.._.._.._.._..
ريتاج و هي تدخل فراشها:احلفي ..!
واقفة قبال التسريحة تمشط شعرها:أيه و الله ..
ريتاج و هي تريح ظهرها على سرير:بس ما كأنها صعبة تروحون لـ مكة لحالكم ..؟!
ريناد:ليه وش فيها ..؟!
ريتاج:ما فيها شيء .. بس من بيدلكم الطريق و أخاف تضيعون ..؟!
ريناد:ما ضعنا هنا نضيع فـ أطهر أرض ..
ريتاج:حتى ولو لازم تفكرون ..؟!
ريناد:لا تطيرين الروقان اللي فـ مخ ..-لفت عليها:بتنومين من الحين ..
ريتاج:الساعة 11 يا ماما ..!!
ريناد:ايه بدري .. العادة تنومين الفجر ..
ريتاج:هذا إذا ما وراي سفر بكرة .. !!
ريناد:يوووه أنتو بتسافرون الصبح .. و بسام بيجي العصر ..؟!
ريتاج و هي تغطي نفسها أكثر:الله يعينك من أمي بكرة .. اليوم بغت تشب حريقة ... وين ريناد صحوها ..!! و لا تحط الحرة فيني ..!
ريناد بكل لوم:كان صحيتيني ..؟!
ريتاج:أصحيك و أنا ما صدقت أنك نمتي ..!
زفرت بكل ضيق:يبي لي أجهز الكلام من الحين عشان أقنع أمي بكرة ..
ريتاج بنبرة تحذيرية:يا ويلك إن خربتي السفرة و الله لـ أكرهك يا رنود ..
ابتسمت:خفت صراحة ..؟!
ريتاج:عاد أنا حذرتك وأنتي بكيفك ..!-رن جوال ريتاج قطع حوارهم ..
رفعت الجوال و ردت:خير أرواي ..؟!
همست ريناد:عرفت من غير ما تشوف الأسم ..!
علت صوتها ريتاج:حاطه لها نغمة .. ايه كنت أكلم ريناد وش بغيتي .. ...... لا تخافين حطيت .....
ابتسمت و ناظرت أختها بكل لوم .. طلعت من الغرفة و اتجهت للمطبخ على طول الجوع ذبحهاااا ..!! ..
..
.
..
على بعد كم غرفة ..
نزلت كوب الشاي بكل ضيق:يا ذا الشغل اللي ما يخلص ..؟!
أبو بدر:تبون تسافرون و تستانسون خليني أخلص أشغالي بكل هدوء ..
ناظرته بكل غيض .. :الحين أنت مقطع تفسك بالشغل أجل ولدك وش يسوي فـ الشركة ..؟!
أبو بدر بكل استغراب:أي ولد ..؟!
أم بدر:من غيره يعني بدر ..!
أبو بدر:بدر .. وش يسوي فـ الشركة أصلا الحين انتهى دوامه ..
ناظرته بكل ضيق:كل يوميطلع من ثمان و ما يرجع إلا ثنتين ..
تنهد بكل ضيق و همس:هذا اللي كنت خايفة منه ..!
أم بدر بكل فضول:وش اللي مخوفك ..؟!
نزل الاوراق من يده ..:بقول بس ما أبي الخبر ينتشر فـ العايلة ..؟!
ناظرته بنص عين:من متى أنشر الأخبار ..؟!
أبو بدر:أنا أحذرك للحيطة ..؟!
أم بدر:تكلم حرقت دمي ..!
أبو بدر:ولدك يحب و إن ما خاب ظني يبي يتزوج اللي يحبها ..
نظرة توهان ارتسمت فـ عيونها:يحب .. وشلون ما لاحظت و بعدين من هاللي حبها و هو كل يومه فـ الشغل و الباقي فـ البيت ..
أبو بدر:هذا أنتي قلتيها فـ البيت ..؟!
أم بدر بقلة صبر:ترا مخي كلش مقفل من هي ..؟!
أبو بدر بكل ضيق:جنى ..
أم بدر و الصدمة تشل أطرافها:جنى ..!! جنى بنت أختك ..؟!
أبو بدر:و أختي سابقا ..
أم بدر:تمزح صح ..؟!
أبو بدر بكل عصبية:هذا وقت مزح .. و إلا ظنك كلام بدر عنها من قبل كذا من مخه و إلا تسلية ..!
أم بدر:قصدك أنه يبيها تصير بنت خالته عشان يتزوجها ..!! . –بكل اندفاع:لااء و الف لاء .. الناس وش بتقول بتأكل وجهنا من الحكي ..
أبو بدر:عشان كذا خليت جنى تبعد عننا باقرب وقت ..
أم بدر:بس المسكينة طلعت من بيت أبو تركي مكسورة الخاطرة ..-رجعت تعصب:لايكون هي بعد ..؟!
هز رأسه بالنفي:جنى للحين ما استوعبت فكر أنها بنت أختنا شلون تفكر بولدي ..
أم بدر بكل لوم:يا ويل قلبك يا أم بدر .. ولدك طاح و محد سمى عليه ..
أبو بدر:كان ناوي يتهرب من هالسفرة .. بس ما سمحت له و إن شاء الله يسمع الكلام و يجي ..
تنهدت بكل ضيق:يا كبرها عند رب العالمين .. وشلون يفكر فيها و هي عمته ..!
أبو بدر:كان متأكد أنها ما تصير له ..
أم بدر:طيب وش السوات الحين ..؟!
أبو بدر:كلمي ولدك و عقليه و إن ما نفع اخطبي له ..
أم بدر:ما ينفع تبيه يفشلنا مع الناس ..
ابو بدر:ما لك إلا تكلمين جنى ..؟!
أم بدر بقلة صبر:وش أقولها ..؟!
أبو بدر:أي شيء لو تخلينها تكلم بدر و تطلب منه ينسى الموضوع ..
أم بدر:إذا كلمتها بتتفشل منا و يمكن ما عاد تجي ..!!
زفر بكل ضيق:خلينا نفكر .. قدامنا لحد ما تستقر أوضاع جنى ..
أم بدر:و متى بتستقر ..!!
أبو بدر:كلمت الجازي .. و قالت أنها قربت من مكان أختهم .. يومين بالكثير يلقونها و بعدها يروحون لأبوهم ..!
تنهدت بكل ضيق:أنا قايلته هالولد فيه شيء ..!
.._.._.._.._.._..
غطت نفسه بالمفرش الحريري:أحلى يوم مر علي من بعد وفاة الوالدة الله يرحمها ..
قربت وسن و دخلت جنبها:الله يرحمها .. شفتي شلون لو أنك نازلة من تحت من الصبح كان استانستي أكثر ..!!
جمان:لا أكثر من كذا ما أبي ..-رن جوال وسن .. نقزت له و هي تهمس بفرح:ميوف ..-ردت عليه:هلا بالقاطع ..
مياف بكل حماس:وينكم البيت فاضي ..؟!
وسن بنفس الحماس:أنت تحت ..!
مياف:ايه أكيد ..
فتحت الباب و بكل حماس:جاينك ..-نزلت الجوال:قومي مياف تحت ..
طلعت من السرير و لحقتها ..
نزلت بكل حماس و ضمته:وينك انتظرناك كثير ..
مياف:ايه واضح و الدليل أنكم ما نمتوا جلستوا تنتظرون ..
ضربته على كتفه على خفيف:دب .. و الله انتظرناك كثير بس وهج كانت هنا و كانت تبي ترجع لـ بيتها بدري و بعد كانت بيش هنا صعب نتأخر على البنت ..
وصلت جمان اخيرا .. ابتسمت له ..
رد لها الابتسامة و رجع ينزل عينه على وسن:الله بيش للحين عايشة ..
وسن:وش هالفال ..؟!
مياف:خلك منها .. حدي جوعان أبي أي شيء أكله ..!!
وسن:مشاري طلب من ماك وجبتين لك و له .. حقتك موجودة أجيبها ..
وهو يجلس:يالييييييييييت ..
قربت منه و جلست على نفس الكنبة .. راقبت أختها تبعد ..
مياف:هاه .. عساك مرتاحة ..؟!
ابتسمت:الحمد الله ..-شبكت أصابعها و بكل توتر:أخبار غزل ..؟!
زفر بكل ضيق:توني جاي من عندها حالتها صعبة ..
بلعت ريقها بكل خوف:وش طلع معه ..؟!
تنهد بكل ضيق:سرطان فـ الدم ..
شهقت بكل تلقائية .. و رفعت يدها على فمها ..
كمل بكل اندفاع:بس عبد الملك طمني عليها و قال إنه أخف أنواع السرطان و علاجه مضمون إن شاء الله ..
بلعت ريقها و العبرة تخنقها:علاجها أكيد كيماوي ..
زفر بكل ضيق:أكيد هو الشيء الوحيد اللي بيخلصها من هالمرض ..
رجعت لهم و بنفس الحماس:و هذا العشاء ووصل .. نزلت الصينية .. تراني حطيت كل شيء بالمكرويف الحين أنت وحظك ..
ابتسم لها .. لكن ابتسامته ما اخفت الحزن اللي بعيونه ..
تلاشت الابتسامة من على وجه وسن و هي تنقل نظرها بين مياف و جمان ..:وش فيكم ..؟! وجيهكم مو ..
ما قدرت تسيطر على نفسه .. خانتها شهقاتها .. وقفت جمان و طلعت ركض لـ فوق ..
وسن بكل خوف و هي تراقب جمان:وش فيها ..؟!
فرك جبينه بكل توتر:ما فيه شيء ..؟!
قربت منه و بكل خوف:مياف وش مخبين علي ..!
زفر بكل ضيق:صديقتها مريضة ..!
وسن:طيب وش فيها كل الناس تمرض ..!
مياف و صوته يختنق:بس هذا موب أي مرض .. سرطان بالدم ..!
تسارعت أنفاسها من الصدمة .. رفعت يدها على صدرها:بعد عمري توها صغيرة ..!
زفر بكل ضيق .. وقفت و طلعت ركض لـ فوق ..
دف الأكل بعيد عنه .. حماس وسن و ابتسامتها هم الشيئين الوحيد اللي فتحوا نفسه ..
لكن الحين حس بشهية تنقطع عن الدنيا كلها ..!!
.._.._.._.._.._..
منسدحة بأحضان سريرها الواسع مثل كل ليلة .. لكن اليوم غير ..
كل مرة تحط جنى رأسها على المخدة تحس بضيق العالم يسكنها و ما تتهنى بأقل حقوقها النوم ..!
زفرت بكل راحة و ابتسامتها مو قادرة تفارق وجهها .. هز جوالها .. طارت له ..
ردت من غير ما تشوف الرقم:اهليين ..
ابتسمت و هي تهز ولدها:حيا الله بأختي ..
ريحة جسمها من جديد:ههههههه حيا الله أختي الكبيرة ..
جوري:عسى ما صحيتك من نومك ..؟!
جنى:وين يجيني النوم .. أنا بس أتحرى متى تطلع الشمس عشان أشوف أبوي .. أحس خلاص هانت ..!
جوري بكل تردد:ظنك يعترف فينا ..؟!
جنى:اللي فهمته من كلام الجازي و خالي أبو بدر أنه يحب أمي ..!
زفرت بكل ضيق:موب شرط ..-علا صوت بكاه .. رفعت ولدها لـ صدرها ..
ابتسمت جنى:رشود .. يالبيه و الله اشتقت له ..
جوري:الله يصلحه بثر ..
جنى:هههه توك ما مر عليك غير أسبوعين ..!
زفرت بكل ضيق:الله يسهل ..
جنى بكل استغراب:لا يكون نواف عندك و أنتي تاركته ..!
جوري:لا لا تخافين اليوم يومه عند دلال ..
جنى:صدق .. بديتوا فـ الحساب و العدل ..
جوري:أنا ما قلت شيء .. هذا اللي هي تبيه ..؟!
جنى:عاد غبية اليوم راجعين من السفر و كيد مرهق ..
جوري:و الله أنا بالي مشغول عليه .. ما تتصورين وش قد هي مزعجة تخيلي فـ طريقنا لـ بيت خالتي دقت عليه يجي سبع مرات و فـ طريق الرجعة تسع مرات ..
جنى:لا حول و لا قوة إلا بالله من أولها ..-رجعت تبتسم:و أنتي تعدين لها ..؟!
جوري بكل لوم:لا و الله أعد لـ صوت الفرامل اللي كل شوي دايس عليه نواف ..
جنى:ما عليه خلك بفرحتك فينا و انسيها الحين ..
جوري:حتى لو نسيتها هي بتذكرني بوجودها غصب .. بس على قولتك فرحتي بكم بتنسيني إياها و تنسيني الدنيا كلها ..
جنى بكل حماس:وش قال نواف لما عرف ..
جوري:ما تتصورين وش قد فرح .. مع أنه بارد فـ هالموضوع بس فرح كثير لما عرف ..
جنى:الله يفرح قلبك و قلبه دوووم ...
جوري:آمين .. بس في شيء أبي أعرفه ..!
جنى:وش هو ..!؟
جوري:أنتوا وش ناوين تسون ..؟!
جنى:ناوين نروح لأبوي بعد ما نلقاك .. لأن أنا و أنتي الوحيدتين اللي ما تسجلنا باسم أبوي ..
جوري:طيب .. وش اللي صار من البداية .. صراحة ما أذكر شيء من كلام الجازي ..
ابتسمت:اسمعي .. من قبل قبل لا تنولد أمي .......
..
و استمر الليل يعزف على الألحان قصة الماضي اللي مستحيل تموت بقلوب جوري و جنى و الجازي .. و جمان اللي ما يدرون عنها لحد هاللحظة ..!
.._.._.._.._.._..
دلكت وجهها بالكريم للمرة العشرين ..
راكان بكل ضيق:خلاص الكريم نشف ..؟!
ليان:وش فيك الكريم تركيبته كذا ..!
راكان بكل ضيق:أنا هالاشياء تنرفزني ..
ناظرته بنص عين:هذا جزاي يعني ... أتكشخ و أتزين لك ..
راكان بكل استغراب:نعم وين الكشخة ..؟!
قربت منه و جلست على طرف السرير:قصدي أحافظ على بشرتي عشان لـ كبرت ..!
ناظرها بنص عين و رجع ينزل عيونه على الجريدة:يصير خير ..؟!
ناظرته بكل استغراب:الحين أنت تبين أخلص و اطفي اللمبة و الحين تقرا جريدة ..!!
راكان:طار النوم .. بقرا شوي ..
غطت جسمها .. و ريحت ظهرها على المخدة .. جلست تراقبه ..
دقيقة .. ثنتين .. خمس .. قلب الصفحة:على فكر تراني موب تلفزيون ..
ابتسمت:ما في تلفزيون .. خلاص أنت بديل ..
رفع عينه و خزها .. لكن ابتسامته كسرت نظرته و خلته يبتسم غصب ..
بكل لوم:الحين وش سر الابتسامة ..؟!
ناظرته بنص عين:وشو بعد الابتسامة لها مكان بعد ..!
بـ ثواني بسيطته تلاشت الشبه ابتسامة اللي كانت على وجهها ..
تغيرت ملامح وجهها و ارتبكت:راكان .. وش فيك ..؟!
هز رأسه بالنفي و هو يطوي الجريدة:و لا شيء .. الظاهر النوم جاء وقته ..!
ليان:قبل شوي طار ..!
زفر بكل ضيق و هو يغطي نفسه:عاد هو على كيفي ..؟!
نفضت المفرش عن جسمها .. طفت اللمبة و بعد تردد كبير .. طلعت برا الغرفة ..
تنهد بكل ضيق من تحت الغطاء ...
.._.._.._.._.._..
لوجين بكل حماس:ايه يا عمري اليوم الصبح ..
عيسى من وراء سماعة الجوال:صج .. !! مستحيلة أنتي ..
لوجين:افا عليك بس .. عرفت الحين قدرك عندي ..؟!
عيسى:والله من زمان بس كلامج و أفعالج تحيرني ..!!
لوجين بكل دلع:أنا أحب أتدلع عليك شوي ..
عيسى:فديت الدلع و سنينه .. بس ما قلتي لي متى بتوصلون بالسلامة ..؟!
لوجين:اممم .. طيارتنا اليوم الصبح .. مدري ثمان أو تسع مدري متى بالضبط ..
عيسى:طيارة مرة وحدة ..؟!
لوجين بكل غرور:ايه تبيني أتبهذل فـ السيارة و إلا أنتظر دوري فـ قطار ..! موب لوجين الـ*** اللي تنزل لـ هالمستوى ..!!
عيسى:بس يا عمري أنتوا بتأخذون شاليه وش معنى .. موب المفروض بـ فندق و ع البحر ..؟!
لوجين بكل ضيق:لا تذكرني .. هذا اقتراح عمي أبو بدر القروي .. مغير أبو ريتاج ..
عيسى:ما عليه لـ صالحنا حياتي ..
لوجين بكل غباء:وشلون ما فهمت ..؟!
عيسى:أنا أفهمج يا عمري .. لـ صرتي بـ فندق فيه سكيورتي و مراقبة ما راح تقدرين تطلعين معي لكن بالشاليهات و خاصتن مع جمعة كبيرة محد بـ يحس ..
لوجين:جد هاذي الميزة الوحيدة ..
عيسى:طيب حياتي متى نقدر نطلع ..؟!
لوجين بكل حيرة: و الله مدري ..!
عيسى:أنتوا كم عايلة ..!
لوجين:ثلاثة .. أنا و أهلي بنوصل الصبح و عمي أبو بدر مع عمي ابو تركي بيوصلون الظهر ..
عيسى:صج .. قدامنا فرصة الصبح ..
لوجين:بالعكس حياتي .. لما أكون مع أهلي راح يراقبوني و خاصتن لأني لحالي ..
عيسى:ما أتوقع بيوصلون تعبانين و أنتي متعود ع القعدة لـ الظهر ..
لوجين بكل حماس:يب .. خلاص لـ شفت الوضع تمام .. دقيت عليك ..
عيسى:أوك حياتي أكيد أنتظرج ..
لوجين:يا الله قلبو بسكر على بال ما أرتب شنطتي و أخذ لي شاور و أفطر بتطير الست ساعات الباقية على طيارتي ..
عيسى:يا الله حياتي سي يوو ..
ابتسمت:سي ياا يا عمري ..-سكرت الخط و ضمت الجوال لـ صدرها:واخيرااا .. أكيد بيأخذني بأحلى لفة على الشرقية و بيعرفني على أصدقائه ..
سحبت الفوطة بكل حماس .. دخلت الحمام و هي ترقص ..
.._.._.._.._.._..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


بكل ترجي:ريان الله يخليك ..!!
ريان بكل ضيق و هو يمسح يده بالمنديل من بعد ما توضاء:مستحيل .. أنا أنتظر هالسفرة على أحر من الجمر تجين تقولين لي أجلس ..!
ريناد بكل لوم:أفا يعني أنا ما أستاهل ..
ريان:و الله تستاهلين و زود بس أنا محتاج لـ هالاجازة من الشغل ..
زفرت بكل الضيق و اليأس بدا يتسرب لها ..
ريان و تأنيب الضمير يتملكه:طيب كلمي بدر ..!
ريناد:بدر وينه من قبل أمس ما شفته ..؟!
نزل عيونه على ساعته:العادة يرجع ثنتين الفجر بس دامه ما جاء .. أكيد بتشوفينه بعد صلاة الفجر ..
زفرت بكل ضيق:إن شاء الله يرضى ..
سحب شماغه و بعد عنها:يا الله بروح المسجد قبل لا يقيم ..
ابتسمت له .. و جلست و هي تداري على نفسها ... دقيقة ثنتين و ثلاث .. هلك فكرها من كثر التفكير .. بس طلعت بدر للدرج حمستاها من جديد ..
أول لمحته بكل حماس:بدر زين جيت ..
قرب منها و التعب هاد حيله .. رمى بثقلة على الكنبة:بغيتي شيء ..؟!
ريناد بكل خوف:وين كنت طول هالوقت شكلك تعبان ..؟!
بدر بكل تعب:كنت فـ الشركة نمت ساعة و رجعت أكمل الشغل سرقني الوقت و ما حسيت ..
ريناد بكل تردد:طيب أنت تعبانة و حيلك مهدود صح ..!
زفر بكل ضيق و هو يعدل جلسته:اختصري علي .. و الله مخي موب مستوعب أي شيء ..
ريناد:أنت تدري اليوم الظهر رحلتنا للشرقية ..؟
بدر:ايه .. !!
ريناد:بسام كلمني و قال لي أنه راجع اليوم العصر بس أنتوا بتسافرون الظهر .. و أخاف أمي تسوي لي سالفة بسبب جلستي لحالي ..
بدر:طيب سينيثيا بتكون فـ البيت ..؟!
ريناد بكل خيبة أمل:لاء أمي بتأخذها معها .. تقول راح تحتاج .. بدر الله يخليك أجلس معي ..
ابتسم:بس كل هالمشوار عشان اجلس معك .. أجلس معك وش عندي .. وبعدين كم ريناد أنا عندي ..؟!
ارتسمت الابتسامة على وجهها أخيرا:الله يخليك لي و لا يحرمني منك ..
..
انفتح باب الغرفه و طلعوا مع بعض ..
أم بدر:ريناد ..! حمد الله ع السلامة توك تصحين ..
ابتسمت:صباح الخير يمة .. صباح الخير يبة ..
ابتسم و هو ينزل أكمام ثوبه:صباح النور يا أبوك .. – لف على بدر:موب رايح للمسجد ..
وقف بكل سرعته:إلا رايح معك بس أتوضاء و الحقك ..
أبو بدر و هو ينزل:يا الله لا تتأخر ..
لحق أبوه:عن أذنكم ..
قربت من أمها:أقول يمة ..
راقبت ولدها و هو ينزل:وش فيه أخوك كان تعبان ..!
ريناد و هي تراقب بدر مع أمها:ما رجع إلا من شوي .. بس خلك منه الحين ..
لفت عليه:خير وش بغيتي ..؟!
ريناد:بسام اليوم بيرجع ..!!
أم بدر:زين الله يبشرك بالخير .. أنا قلت على ذا الهم و قلة النوم بيرسل لك ورقة طلاقك ..
ريناد:الله يصلحك بس يمة وش هالكلام ..؟!
زفرت بكل ضيق:طيب وش أسوي فيك أنا الحين ..؟!
ريناد:بس هو بيجي العصر ..
بكل عصبية:يعني بتجلسين لحالك ثلاث ساعات ..!!
ريناد و ابتسامة الانتصار على وجهها:لا بدر بيجلس معي ثم يلحقكم ..
أم بدر بكل تردد:لاا لاا .. إلا بدر أنا أبيه يروح معنا ..
ريناد بكل صدمة:ليييه ..!!
أم بدر:ما تشوفين حاله هالك نفسه بالشغل .. أنا أبيه يروح ..
ريناد بكل ترجي:يمه بيلحقكم ..
أم بدر بكل إصرار:قلت لك لاء .. تدرين روحي عند جنى ما فيها شيء بنت خالتك ..
ريناد بكل حماس:جبتيها و الله .-تلاشى حماسها:بس فشلة بيقولون ما جت عندنا إلا لـ مصلحة و بعدين موب من زود الميانة بيني و بين الجازي .؟!
زفرت بكل ضيق:لا تقعدين تسوين فيها رسميات .. خلاص الجازي صارت من أهلنا ..
تنهدت بكل ضيق:خلاص بكلم جنى و أشوف ..
أم بدر بنبرة كلها تهديد:عاد يا تقنعينها .. يا تروحين معنا و ترجعين بعدين لـ زوجك ..!
ناظرت فيها بكل حزن و دخلت لـ غرفتها ..
تنهدت بكل ضيق و هي تراقب بنتها .."لو تعرفين وش بلاء أخوك كان فهمتي .. بس السالفة موب ناقصتك بعد ..!" ..
.._.._.._.._.._..
رتبت الفطور على الطاولة فـ المطبخ ..
استغرب تأخيرها و دخل عليها .. قرب منها و بكل استغراب:بنفطر هنا ..؟!
ليان و عيونها على الصحون:ايه بتفطر هنا ..
لف على يمينها حتى يقدر يشوفها .. صدت عنه ..
راكان:وش قصدك بـ أفطر هنا لحالي يعني ..؟!
مشت لـ عند الفرم و جهزت الشاي .. لحقها و بنبرة صوت كلها قلق:ليان وش فيك ..؟!
هزت رأسها بـ نالفي:ما فيني شيء ..
مسكها مع ذراعها لفها عليه و ثبتها .. تنح لـ ثواني و همس:تبكين ..؟!
نزلت عيونها للأرض:عيوني توجعني ..!-حررت نفسها من بين يده ..
راكان بكل إصرار:ما سويت شيء يضايقك ..؟!
ليان:أنا ما قلت شيء أنت اللي تألف من الصبح ..
راكان:طيب .. أمس ما نمتي و الحين ما راح تفطرين على غير العادة .. بعد عيوني تألف ...!
زفرت بكل ضيق:هذا أنت قلتها ما نمت من أمس و راسي مصدع عشان كذا ما راح أفطر ..-مشت للباب:تمسي على خير ..
جلس حتى يفطر .. حس بشهيته تنقطع .. دقيقة ثنتين ثلاث .. رجع يوقف و توجهه للغرفة ..
..
دخلت و جلست على طرف السرير .. دفنت وجهها بين كفوف يدها ..
همست فـ خاطرها و هي تحس بعبراتها تخنقها من جديد .."ليان وش فيك صايرة حساسة بالمرة .. هو ما سوا شيء .. لاء كل مرة يسوي نفس الشيء ..!
كل مرة أسوي نفسي ما أشوف بس ..-قطع تفكيرها صوت الباب ينفتح بكل قوة ..
رفعت رأسه و مسحت طرف دمعة .. كانت بتخونها لكنها فضحتها ..
تنهد بكل ضيق و هو يشوفها تصد عنه من جديد ..
قرب و جلس جنبها ..
دقيقة .. ثنيتن .. ثلاث .. مرت مثل النص ساعة عليهم ..
كل واحد غارق بـ فكره و مو حاب يعبر عن اللي داخله ..
نطقت أخيرا:أنا تعبت .. تعبت أمثل إني ما أشوف شيء ..
زفر بكل ضيق:وش اللي تسوين نفسك ما تشوفينه ..؟!
رفعت عيونها عليه:أدري أنك تفكر فيها 24 ساعة .. و كل شيء بحياتنا لها دخل فيه ..!!
راكان بكل ربكة:ليان وش ..
قاطعته:لما تبتسم تبتسم لها موب لي .. لما تسولف نفس الشيء .. لما تأكل و لما تشرب حتى لما تنوم .. أنت ما تقدر تشوف غيرها .. كل اللي ناقص أنك تغلط باسمي و تناديني باسمها ..
راكان بكل عصبية:ليان ..!
ليان:ليش تضايقت .. لأنها الحقيقة صح ..! أنت على بالك إني انسانة نازلة من السماء و خالية من الهموم أنا مثلك بعد إنسانة و فـ الأخير راح أنهار ..
بلع ريقه بكل توتر .. وش ينطق .. وش يسأل وش ينهي هالحوار عليه ..!
حيرته فـ كل ثانية تزيد .. بس كل اللي قدر عليه .. ينسحب ..
و يتركها تتخبط فـ همها أكثر و أكثر ..!
.._.._.._.._.._..
زفرت بكل ضيق:اوووف تعب ..
نزلت أم بسام عبايتها و نظرة الانبهار تملاء عيونها:ما شاء الله تبارك الرحمن تطورت الشاليهات كثير ..
لوجين بكل غرور:لو كنا مأخذين فـ شاليها الـ*** ما كان أحسن ..
أبو بسام و هو يرمى بثقله على الكنية:حاولت أحجز لكنها مليانة ..
جلست جنبه:ما شاء الله عاد الاجازة سوقهم ..؟!
لوجين و عيونها تحوم بالمكان:طيب وش نظامكم الحين ..!
أبو بسام:بقي ثلاث ساعات على الظهر يعني باقي كثير على وقت طيارة أبو بدر و أبو تركي ..
أنا بجلس معكم لحد الظهر ..
وقفت أم بسام:أنا منهد حيلي ما تعودت على جلست الصبح ..!-تثاوبت:بروح أنوم ..
لوجين و هي تتصنع النوم:و أنا بعد ..-لفت على أبوها:أنا أقول يبه لو تروح لـ شاليه الرجاجيل و تنوم هناك أحسن ..
أبو بسام:و أترككم لحالكم ..!!
لوجين:يبه عادي نقفل الأبواب علينا .. بعد صعبة عيال عماني يجون و يدخلون هنا و أنت موجود .. قصدي خاف تروح علينا نومة و يدخلون هنا .. صعبة ..!
زفر بكل ضيق و هو يستسلم لـ رأيها:و أنتي الصادقة ..حتى أنا شكلي بنوم ..
ابتسمت لـ أبوها:نوم العوافي يا رب ..-راقبته لحد ما طلع لحقت أمها و شافتها تتمدد على السرير ..
قربت و انسدحت جنبها .. خمس دقايق .. عشر .. وصلت للـ الربع .. تأكد أن أمها استغرقت فـ النوم ..
رجعت تطلع من السرير بكل هدوء حتى ما تحس أمها عليها .. طلعت فـ صالة و قبل لتوصل لـ نصها .. دقت عليه ..
رد بكل حماس:صباح الخير ..
همست:صباح السكر حياتي ..
عيسى بكل استغراب:وش فيج حياتي ..!
لوجين:ما أبي صوتي يصحي أمي ..
ابتسم عيسى:وصلتوا .. حمد الله على السلامة ..
ابتسمت:الله يسلمك .. و الحين أمي و أبوي ناموا .. بتجي تأخذني و إلا شلون ..؟!
اتسعت ابتسامته:ايه يالله جايج .. عطيني العنوان بالضبط ..
لوجين:مدري بس اسمها شاليهات الـ *** رقم شاليهنا **
.._.._.._.._.._..
فتحت لها الباب و دخلت .. ريناد و الإحراج واضح بصوتها:السلام عليكم ..
جنى و هي تأخذها بالأحضان:و عليكم السلام ..
ريناد و عيونها تحوم بالمكان:سوري أزعجتك من الصبح ..!!
جنى:حياك .. وش هالكلام بس .. تدرين من زود الحظ الردي صرت أقوم الصبح بدري من غير منبه ..!
ريناد وهي تنزل عبايتها:و ليه حظ ردي ..!
جنى:قصدي لو كانت أيام دراسة كان الحين فيني نوم ..
ابتسمت:من هالناحية صدقتي ..
دخلتها المجلس:حياك هنا ..
ريناد بصوت هامس:البيت هدوء لا يكون بس جيت بوقت غلط ..
ابتسمت و هي تجلس و تجلّسها:لا بالعكس .. بس الجازي تلقينها فـ غرفتها مع هالاوراق و نوف نايمة خبرك نظام العطلة معفوس ..
ابتسمت ريناد بكل إحراج:عاد اسمعي أنا ما تعودت أكذب بقول لك وش جابني ..
جنى:مو مهم .. جيتك عندي بالدنيا كلها مهما كان السبب ..
ريناد:و الله إني مفتشلة من أختك ما صار لك يومين عندها و جيت أزورك ..
جنى:يا بنت الحلال عادي ..-وقفت:أروح أجيب لك شيء تشربينه ..
ابتسمت لها ..
.._.._.._.._.._..
مسحت على رأسها و بنبرة أقرب للترجي:غزل حبيبتي قومي يالله ..
دقيقة .. ثنتين .. ثلاث .. ما ردت عليها فقدت فجر الأمل من جديد .. زفرت بكل ضيق و هي تمشي للحمام حتى تتوضا لـ صلاة الظهر ..
رن جوالها يستوقفها .. ردت:اهلين ..
ريتاج بكل حماس من وراء السماعة:ويننننك ما عاد بقي شيء على الطيارة أنتي معنا ..!
هزت رأسها بالنفي:لا موب رايحة .. عندي كم شغله مهمة ..!!
ريتاج بكل لوم:وش اللي موب مهم بالحياة .. فجر الله يخليك ارحمي نفسك و عطيها إجازة ..
ابتسمت:ما عليه حياتي جد و الله ما أقدر ..
ريتاج بكل خوف:عسى أبوك ما فيه شيء ..!
فجر:لا هو للحين فـ المزرعة الحمد الله مبسوط و مرتاح هناك ..
ريتاج بكل ضيق:أجل وش عندك ..؟!
فجر:ما عليه لما ترجعون بـ تعرفين ..
زفرت بكل ضيق:بتركك على راحتك موب عشانك عشان بس الطيارة اللي بتقلع بعد شوي ..
..
.
..
على بعد كم طابق لـ تحت .. زفر بكل ضيق:هذا كل اللي قاله الدكتور ..
حسن بكل ضيق:لا حول لا قوة إلا بالله .. هذا ابتلاء من رب العالمين ..
عبد العزيز و الحزن بصوته:وش مصبرنا غير كذا ..!
حسن:طيب ما قلت لي اسم الدكتور المشرف على حالتها ..
عبد العزيز:ما أعرف اسمه نسيته .. بس الحين فيه دكتورة ماسكة حالتها ..
حسن بكل ضيق:الله يصبر قلوبكم و يقومها لكم بالسلامة ..
همس:اللهم آمين ..
قرب منهم و بكل استغراب:عبد العزيز ..! حسن ..!!
رفع الدكتور حسن رأسه:اهلن دكتور عبد الملك ..
عبد العزيز و هو يسلم عليه:ولد حلال توني أقول لـ حسن عنك بس إني نسيت اسمك ..
حسن بكل استغراب:أنت المسئول عن أخت عبد العزيز ..
انضم لهم عبد الملك:لا طبعا تخصصي مثل تخصصك بسأانا استلمت الحالة أول ما وصلت و قاعد أشرف عليها بس ..
عبد العزيز بكل استغراب:يعني أنتو ..!!
كمل حسن عنه:دارسين مع بعض ..
ابتسم:اهاا ..
.._.._.._.._.._..
..:و أنا جاي لك فـ الطريق شفت أخوها ..
الدكتور:متوهم يعني ..؟!
هز رأسه بالنفي:لاء .. أنا متأكد أنه حقيقة .. –بكل ربكة:سألت قالو أنها هنا ..
ابتسم له:و كأن رب العالمين كاتب لك عمر معها .. لازم ترجع لها و توضح لـ ..
قاطعه:مستحيل .. أنا خايف من ردة فعلها أكيد ما راح تتقبلني ..!
الدكتور:أنت أقوى من كذا ... و مثل ما قلت هاذي فرصتك و يمكن تكون الفرصة الأخيرة لك معها ..!
.._.._.._.._.._..
صرخت فـ الجوال بكل عصبية:وشلون يعني موب عندك ..؟!
أبو بسام بكل عصبية:الحين أنا ما تركتها معك ..!
أم بسام:ايه أنا نمت و هي جنبي بس لما صحيت ما لقيتها ..
أبو بسام:شوفيها يمكن برا على البحر و إلا طلعت تتمشى من هنا و إلا هناك ..!
أم بسام:دورت .. ! ما في أحد ..؟!
زفر بكل ضيق:بطلع أدورها حول الشاليهات ..!!
.._.._.._..
نهاية الجزء ..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[35]|ـخامس و الثلاثون ..
..
.
عامر و هو يحاول يمسك أعصابة:يمممممممة ..!
أم تركي بكل عصبية:يعني بتدخل و تحط رأسك و تنام و بنت عمك ما يندرى وين أرضها من سماها ..
عامر بنبرة أقرب للترجي:أنا ما نمت من أمس و ما صار لنا نص ساعة واصلين تبين أفر لك الخبر عشان حضرتها طالعة و من غير ما تقول لـ أحد ..! هاذي وين عايشة ..؟!
زفرت بكل ضيق:البنت ذي ما تعجبني كلش .. بس وش نسوي خالتك المسكينة منهارة جوا .. البنت لا ترد و جوالها فجأة صار مقفل ..
عامر:هذا أنتي قلتيها مقفل يعني هي مقفلته ..
أم تركي:عن السخافة بس و اطلع أنت و ريان دورا عليها ..
عامر بكل ضيق:وين ندور عليه .. هم شارعين اللي نعرفهم هنا تبينا نضيع ..!
أم تركي بكل ضيق:ايه طيب شارعين ..! أقص يدي من فوق كانكم حافظينها بيت بيت ..
زفر بكل ضيق:أصلا إنا ما نجي لـ هنا و أنتي عارفة ..!
زفرت بكل ضيق:يووه منك .. رح دورها و خلاص و إلا أنت ما يقدر الواحد يعتمد عليك ..-تنهدت بكل ضيق:الله يذكر بالخير يا تركي ..!
.._.._.._.._.._..
صرخت فـ الممرضة:قلت لك لاء ..
الممرضة بكل ترجي:الله يخليك خليني أركبه لو تجي الدكتورة و ما تشوف العلاج مركب و الله تسوي لي مشكلة ..
قربت فجر من أختها و بكل ترجي:غزل حبيبتي خليها تركبه لك ..
غزل رغم عصبيتها لكن الرجفة واضحة بصوتها:ما أبي .. ما أبي أتعالج بكيماوي .. مستعدة أسوي أي شيء إلا هذا .. أصلا وشلون توافقون من غير ما تشاوروني ..!
فجر بنفس نبرة الترجي:هذا علاجك الوحيد .. خليها تركبة لك .. شوفي كيف شكله مثل المغذي ..
غزل:بس لونه يختلف و بعدين إنتي ما تسمعين عن اللي يتعالجون به وش يصير فيهم ..؟!
فجر:ما عليه كلها كم أسبوع بتحسين بألم خفيف .. بس ما عليه ضريبة صحتك ..
هزت رأسها بالنفي:ما أبي ..
طقت الباب و دخلت:السلام عليكم .. هاه كيف الـ-علت صوتها بكل عصبية:للحين ما ركبيته ..
فجر:ما عليه أختي خايفة شوي ..!
زفرت بكل ضيق:ما فيه شيء يخوف يا ماما .. و بعدين هذا ..
قاطعتها:ما أبي أسمع شيء قلت ما أبي أتعالج يعني ما أبي ..!
زفرت بكل ضيق:بس أهلك وافقوا و دفعوا تكاليف العلاج .. ما يصير ..!!
قاطعتها فجر:ما عليه دكتورة .. ممكن تتركونا شوي .. أنا بقنعها ..
زفرت بكل ضيق و هي تنسحب مع الممرضة ..
فجر بكل لوم:لهالدرجة حياتك ما عادت تسوى عندك شيء ..؟!
لفت وجهها بعيد عنها ..
فجر:طيب أنتي ما تبين تعيشين ما فكرت فيني وش بيصير عقب عينك ..!
زفرت بكل ضيق:مو محتاجة أسمع هالحكي ..
زفرت بكل ضيق:ما عليه أنا مالي خاطر عندك .. بس على الأقل قدري تعب عبد العزيز حتى يسد تكاليف علاجك .. و فكري فـ أبوي اللي للحين ما يدري عنك ..!!
وش ممكن يجي له من هالخبر .. على الأقل يمكن علاجك يخفف عليه ..
زفرت بكل ضيق .."أبوي ...!!" .. توقف مخها ما فيه و لا ذكرى حلوة لها معه .. كل اللي تذكرة نظرة انكسار ترتسم على عيونه فـ كل مرة تلتقي عيونهم مع بعض ..!
زفرت بكل ضيق:بأخذ العلاج بس بشرط ما أبي أحد يكون معي ..
ناظرتها بنص عين:موب على كيفك ..!-وقفت و فتحت الباب ..
دخلوا من غير ما ينتظرون الدعوة .. طلعت الممرضة الأغراض من جديد ..
و الدكتور وقفت جنبها تراقبها و تعلمها الخطوات ..
دقيقة .. ثنتين .. انغرست الابرة فـ الوريد .. و بدت قطرات العلاج قطرة وراء الثانية ..
و بأجزاء من الثانية .. اختلط العلاج بدم غزل ..
ابتسمت الدكتور:ما راح تحس بأي شيء الحين .. لكن بعد العلاج ضروري يكون أحد معها ...
ابتسمت فجر:ما راح أطلع من هنا إلا بعد ما تخلص و تنوم بعد ..
ابتسمت لها:عن أذنكم ..
رفعت عيونها تراقب الكيس .. ارتسمت نظرة حزن بعيونها:كم وقت بيأخذ ..؟!
فجر و هي تمسح على رأس أختها:شكله مثل المغذي يمكن ,, أربع أو خمس ساعات ..
زفرت بكل ضيق و هي تسكر عيونها و كلها أمل .. تغفى و ما تصحى أبد ..!
.._.._.._.._.._..
تركي بكل تردد:و أنا جاي لك فـ الطريق شفت أخوها ..
الدكتور:متوهم يعني ..؟!
هز رأسه بالنفي:لاء .. أنا متأكد أنه حقيقة .. –بكل ربكة:سألت قالو أنها هنا ..
ابتسم له:و كأن رب العالمين كاتب لك عمر معها .. لازم ترجع لها و توضح لـ ..
قاطعه:مستحيل .. أنا خايف من ردة فعلها أكيد ما راح تتقبلني ..!
الدكتور:أنت أقوى من كذا ... و مثل ما قلت هاذي فرصتك و يمكن تكون الفرصة الأخيرة لك معها ..!
زفر بضيق أكبر:سألت عنها قالوا لي أنها مريضة .. –سكت لـثواني:مريضة بالسرطان ..!
الدكتور:لا حول و لا قوة إلا با الله ..
تركي بكل ربكة و توتر:أنا خايف لما أرجع لها تقول عني أستغل مرضها أكيد و لو كانت بمكان ثاني غير المستشفى كانت بتقول للكل عن اللي صار بيني و بينها ..
الدكتور:و ليه ضامن أنها ما قالت لهم ..!!
تركي:صح إنها وصلت المستشفى أمس على كلام الممرضة .. بس لو كانت قايلة لأخوها كان ما سكت ..
أنا أعرف عبد العزيز طيب و حبوب .. بس عنده الكرامة فوق كل شيء ..-بكل ضيق:و أنا ما قصرت ..
الدكتور:تركي .. أنت الحين تعالجت و لو ما كنت واعي كان ما لجأت للطب النفسي ..
كثير يشوفنه جنون و يكون آخر شيء يفكرون به بس أنت فكرت بعقل بعز محنتك ..
رجعت للشقة متأخر .. بس رحمة من ربك زوجتك وصلت هنا فـ الأخر .. و مثل ما قلت لك هاذي فرصة من رب العالمين .. حتى ترجع كل اللي هديته .. و أحسن بعد ..
هز رأسه بالنفي:كل ما فكرت إني راح أواجهها أحس بالفكرة مستحيلة ..!
خذا نفس عميق:تدري أنت موب خابف منها و لا من نفسك أنت خايف من أهلها صح ..!
تركي بكل استسلامية:مفتشل منهم .. سلموني أختهم أمانة و أنا ..-سكت و هو يحس بعجزه عن التعبير ..
الدكتور:خلاص هذا المهم .. أنك موب خايف من مواجهة زوجتك .. كل اللي عليك تنتظر لـ بعد الزيارة و تروح لها ..
تنهد بكل ضيق:اليوم بيبداء علاجها .. و ما أتوقع أهلها يتركونها أبد ..
الدكتور بكل استغراب:اليوم .. بهالسرعة ..
ابتسم رغم الألم الواضح بعيونه:سمعت الممرضات يتكلمون عن الموضوع قالوا لأنه فيه دكتور له يد فـ المستشفى قدر يعجل علاجها ..!
الدكتور:ما عليه أنا مستعد أدخلك للمستشفى بوقت متأخر .. بس أهم شيء ما تحطم كل تعبك فـ العلاج الأيام الماضية .. صدقني عشانك موب عشاني ..!
زفر بكل ضيق .."يا رب تسهل" ..
.._.._.._.._.._..
رفعت طرحتها فوق رأسها:يا الله أشوفك على خير ..
جنى بكل لوم:وين تو الناس ..!
ريناد:وش تو الناس .. أشغلتك و خسرتك غداء من برا .. وش تبين بعد ..!!
جنى:خلك للمغرب على الأقل ..
ريناد:لاء ما أقدر .. ما عاد بقي غير ربع ساعة و يوصل بسام .. و هذا كله وقت الطريق حد ما أوصل لـ بيت عمي أبو بسام ..
ناظرتها بطرف عين:جاية عندي عشان بسام .. ما رحتي معهم و تشوفين حبيب القلب ..!
ابتسمت بكل إحراج:وش أسوي لك كل ما جيت أقول لك سكتيني ..!
جنى بكل لوم:ما كنت دارية كان عطيتك كم محاضرة .. من زمان عن المحاضرات و الله ..
ناظرتها بطرف عينها:وش عليك جوري صارت أختك ..! الله يرزقنا بس ..
جنى:ههههههههههههههه .. السنة الجاية بتصير ريتاج معك ..
ريناد:ويييييييينك أنتي .. ريتاج أنخطبت ..!!
جنى:أدري ..!
ريناد:قصدي راح تروح تعيش معه هناك ..
جنى بكل صدمة:فـ الشرقية احللفي ..
ريناد:ايه و الله هذا ... إذا تزوجوا قبل الدراسة ..!
جنى:توقعت العكس .. قلت أكيد بيجي هنا ..
ريناد:لا ما يصر الحرمة اللي تتبع زوجها موب العكس ..!
جنى:لا ما فكرت كذا .. قلت دامه خطب من الرياض أكيد بيستقر هنا ..!
ريناد:لا بيروحون هناك .. من كم يوم أمه دقت على أمي و اتفقو على كل شيء .. لما يرجعون من الشرقية الملكة و عقبها يشوفون متى العرس .. بس أظنه قريب ..
جنى:ليه وش معنى هالظن ..!
ريناد:حسيته مستعجل ..
جنى:الله يوفقهم يارب ..
ريناد:آمين .. يا الله بطلع قبل لا أتأخر على زهيد ..
جنى:زهيد ..!!!
ريناد:ايه هو الوحيد اللي ما راح .. عشان الأخ سطام ..!
جنى:سطام ..! وش دخل زهيد فـ سطام و بعدين هو رجع للبيت ..!؟
ريناد:لاء .. بس دايم يدق على خالتي و يطلب السواق و زهيد هو الوحيد اللي ما راح يروح .. و جت من رب العالمين .. عشان يوصلني ..
جنى:يا الله اطلعي قبل لا يفضحك ..
ابتسمت:ايه و الله .. يالله سلام ..
اتسعت ابتسامتها و هي تراقبها تبعد:سلام ...
.._.._.._.._.._..
ريتاج بكل عصبية:وشلون يعني جينا هنا عشان حضرتها تنكد علينا ..
خزتها أمها و بكل ضيق:رتوج ..!!
أروى:ما قالت شيء يا خالتي .. و الله صادقة الواحد يسافر عشان يستانس و هي تطلع و تنكد علينا يومنا كله ..
أم تركي بكل عصبية:و بعدين معك أنتي وياها ..طفشانين هذا البحر قدامكم فارقوا عنا ..
وقفت أروى:من زين هالجلسة عاد .. –طلعت لـ برا و لحقتها ريتاج ..
أم بسام بصوت مبحوح من الصياح:يا ربي وين راحت ..؟!
أم بدر:يا بنت الحلال اذكري الله ما صار لها غير أربع ساعات من طلعت .. أنتي ما قلتي إنها لها صديقات هنا ..!
أم بسام:إلا قالت لي عنهم .. بس ما أعرفهم ..
زفرت أم تركي بكل ضيق:العيال طلعوا يدورون عليها .. وإن ما لقوها بيبلغون الشرطة ..
أم بسام بكل صدمة:الشرطة .. يا فضيحتنا .. عند الناس ..!
أم بدر:أجل وش بيدنا نسوي غير كذا ...!
أم تركي:أذكروا الله و أدعو أنها ترجع سالمة ..!
..
.
..
زفرت بكل ضيق:إن شاء الله ما ترجع أبد ..
ريتاج:حرام عليك على أنها سبب كل مشاكلي و قلقي .. بس حتى ولو ..!!
أروى بكل ضيق:أنا ما صدقت أسافر و أغير جو تطلعي ذي بعد ..؟!
تنهدت بكل ضيق:أنا متأكدة أنها مستانسة الحين .. و لا هي بـ دارية عن الدنيا ..
أروى بكل طفش:وش قصدك ..؟!
ريتاج:قبل لا تنقطع علاقتي معها هي كانت تعرف واحد هنا اسمه عيسى و أكيد هي دبرت كل هالموضوع عشان بس تشوفه ..
أروى بكل صدمة:يعني فوق ما تكلم بعد تطلع ..
ريتاج:ايه و الحمد الله أني ما طاوعتها كان الحين أنا تحت الأرض ..!
أروى:الله يكافينا الشر .. لو يصير معها شيء و إلا تمسكها الهيئة بننفضح فـ المملكة كلها ..!
ريتاج:أنا خايفة منها لما ترجع أخاف تجر رجلي فـ موضوعها ..
أروى:خلاص اللي كنتي تعرفينه و بتأخذينه قريب إن شاء الله .. –بنبرة تشكيك:و إلا تعرفين غيره ..!
ريتاج بكل ربكة:فيه غيره بس كلهم كلمتهم يومين ثلاث و قطعتهم .. حقيرين و واطين ..
ناظرتها بنص عين:الله يستر بس .. ما يطلع هالفيصل ما عنده ما عند جدتي .. يطلع الحين ما يحبك و يبيك عشان ينتقم منك ..!
ريتاج بكل خوف:وش هالكلام وجع .. و بعدين شلون يرضى يتعب أهله فـ مشوار بعيد من الشرقية للرياض .. عشان بس يأدبني أو يربني ..!!!
أروى:و الله الرجاجيل تجي منهم .. غربان ما يحتاج أقول لك ..!
زفرت بكل ضيق:أرووه ووجع .. ترا صدق أخاف ..
ضحكت عليها:هههههههههههههههههه .. من جد خبلة من الحين ما عندك ثقة فيه ..!
ناظرتها بنص عين:بتجيبين لي الاكتئاب و الوسوسة من قبل ما يتملك علي حتى ..
قربت منها:ما عليك مني ..-همست:ما دق عليك و لا شيء ..
ريتاج بكل هجومية:أصلا ما عاد أكلمة و هو ما يدري إني هنا ..
أروى:صدق أجل بكلمه و أعلمه ..
ريتاج و نبرة الغيرة بصوتها:أشوف خذتي عليه و طاحت الميانة بينكم ..!
أروى:هههههههههههههههههههههه .. يا حبي لك يا بنت عمي و الله أنك هبلة ..
دفتها بكل غيض:و يا ثقل دمك بعد ..!
..
.
زفر بكل ضيق:وين نروح بعد ..؟!
ريان و هو يهمس:أحس راعي التاكسي طفش مننا ..
عامر بكل لوم:قلت لك نستأجر سيارة ما طعتني ..
ريان:خلنا نرجع بس .. و سلطان أخوك يكمل الباقي ..
عامر:تستهبل تبي أمي تفضحني ..
ريان بكل ضيق:خلاص يكفي أخوك ..!
هز رأسه بالنفي:مستحيل ..
تنهد بكل ضيق:يا رب .. رحممممتك ..
عامر بكل غيض:حسبي الله و نعم الوكيل فيها من بنت .. و الله ما عاد ألوم أروى على كلامها عنها ..!
ريان بكل ربكة:ليش وش تقول عنه ..؟!
عامر:ما فيه سالفة محددة بس على طول تذم فيها ..
زفر بكل ضيق:عامر خلنا نرجع .. تكففففى ..
عامر بكل استسلامية:خلاص بس أدق على سلطان و أعلمه ..
.._.._.._.._.._..
رفعت الفستانين .. و بكل حيرة ..:البس هذا و إلا هذا ..
زفرت ريناد بكل ضيق:وش دعوة بيكون مهم .. ما راح يشوف لا هذا و لا ذا ..!
رمت بثقلها على السرير و رفعت يدها على بطنها ..:أوف وش فيني ما عاد أتحمل أي شيء على بطني ..
رجعت توقف:لازم أتروش و بس وبس ..-سحبت فستان صيفي خفيف من بين الملابس المسفطة .. و دخلت الحمام ..
..
.
فتح الباب بكل هدوء .. عرف أنها فـ الحمام من صوت الدش .. خذا لفة بنظرة كل زاوية يشوف فيها ريناد ..
دخل و جلس بكل راح على الكنبة .. "أكيد ريناد غيرت فـ الغرفة أعرف ذوق ليان" ..
رجع يوقف مشى لـ عند السرير و رفع الفساتين فوق .. اتسعت ابتسامته:حتى ذوقها فـ الملابس نفسه .. حلو وفخم و بنفس الوقت ناعم ..!!
تملكة الفضول يشوف أشياء أكثر .. لكن ريناد ما عطته مجال ..
..
لفت الروب على جسمها بكل رقة .. ناظرت فـ المرايا ..:عيوني بدت تحمر .. المفروض أنوم .. بس موب وقته .. –زفرت بكل ضيق و هي تغسل عيونها بالموية ..
"بعد هالحمام .. شكلي بـ أدخل فـ نوم عميق .. يا رب يوصل قريب" ..
شدت الروب على جسمها أكثر .. فتحت الباب و طلعت أخيرا ..
رفع عينها عليها بكل صدمة .. ما توقعها تطلع ..
ابتسمت أول ما شفته .. لكن على طول تلاشت ابتسامتها و هي تراقب عيونه الي التقت بعيونها ..
ابتسم:نعيما ..
تنحت لـ ثواني .. او يمكن لـ دقايق .. حاسة بالصدمة تشل كل ذرة فـ جسمها ..
نطقت بكل استغراب:بسام ..!
قرب منها مسك يدها و هو يتفحصهم .. غمض عيونه لـ ثواني .."كل شيء فـ ريناد مثل ما هو" ..
رجع يفتح عيونه و يعلقها بعيونه:ما في حمد الله ع السلامة و لا أي شيء مثل كذا ..!!
ابتسمت و هي ما زالت مترددة بين أنه واقع أو حلم:بسام تشوف ...!!
بسام بكل ثقة:وش رأيك بالمفاجأة ..
لمعت الدموع بعيونها .. رفعت يده على فمها تمنع الشهقات اللي غزتها فجأة ..
بسام بكل خوف:ريناد ..!
نزلت دموعها:شلون ..!
ابتسم:امم .. سويت عملية و بفضل رب العالمين ثم دعوتك الله سهل ..
ضمته و هي لحد هاللحظة مو مصدقة ..!!
اتسعت ابتسامته و هو يضمه أكثر .."الله لا يحرمني منك دوم" ..
.._.._.._.._.._..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


نزلت صينية الشاي و بكل ضيق:وش فيها بالضبط ..؟!
راكان بكل عصبية: و أنتي وش دخلك ..؟!
ناظرته بنص عين و هي تجلس:أمس كانت متحمسة حتى قالت لي أنها بتجهز السلطة فـ شقتها و تنزلها معها فجأة قررت ما تنزل ..
أم راكان بكل عصبية:و تضيقين بعد لما أقولك غبية .. الولد من جلس و هو يقول لك تعبانة ..!
وعد بكل عناد:وش هاللي جاها فجأءة ..
أبو راكان:خلصنا .. لا تقعدون تصدعون روسنا ...-لف على راكان:قم يبه رح لـ زوجتك كان تعبها زاد ودها للمستشفى و إن ما صار فيها شيء خلك عندها يمكن تحتاجك ..
وقف راكان:إن شاء الله يبه ..
رفع عينه على بنته:رحتي لـ حمد ..
وعد بكل طفش و هي تعيد هالكلام للمرة العاشرة:طقيت و طقيت و طقيت و طاحت يدي و أنا أطق محد رد علي ..
أم راكان:يمكن طلعوا ..
أبو راكان بكل ضيق:وشلون يطلعون من غير ما تشوفينهم ..!
أم راكان بكل ضيق:ما تعرف زوجة ولدك ...!
زفر بكل ضيق:قومي صبي لي بيالة شاهي ..
وقفت وعد و توجهت للطاولة:إن شاء الله ..
..
.
..
فتح الباب بكل هدوء و دخل .. زفر بكل ضيق ..

..
ست شهور عاشهم مع مرام .. ما عاش معها قصة حب و لا كان بينهم غراميات قبل الزواج ..
لكن الأيام اللي عاشها معها كانت خرافية لـ حد الجنون .. حبها و تعلق فيها .. و عطاها كل عمره ..
ما يذكر يوم تهاوش معها و لا يعرف كيف يراضي .. زفر بكل ضيق و هو ينزل عيونه على التذاكر .. حتى أسهل شيء موب قادر يقدمه ..
ابتسم بتلقائية و هو يتذكر كل ذكرى حلوة مرت عليه مع ليان .. يمكن أيامهم كلها ما كانت عسل مثل أيامه مع مرام ..
بس للمرة الأولى يحس بمسؤلية الزواج .. و للمرة الأولى إحساس التعب بـ ذكرى مرام يتمكن منه لـ درجة وصل فيها للهلاك ..
رمى بثقله على الكنب .."أنا فعلا كل شيء قاعد أقارنه بينها و بين ليان .. –نزل عيونه على الطاولة و طاحت عينه على الكاس .."حتى كاس الموية لما تقدمه لي أذكرها على طول ..!" ..
خذا نفسه و رجع يستجمع قوته .. وقف و توجهه للغرفة و كله عزيمة .. يبدا من جديد و يكون راكان نفسه .. مو راكان زوج مرام ..!!!
..
إحساس بالطفش خلاها تندم على هوشتها معه الصبح .."أكيد وعد قاعدة تنكت و تضحك .. لو إني نازلة كان أحسن لي من هالاكتئاب" ..
نزلت يدها على بطنها .."يا ربي بديت أجوع .. بطلع أكل أي شيء قبل لا يرجع على الأقل ما يفضحني بطني قدامه" ..
وقفت و توجهت للباب و كلها حماس تطلع و تتمم مهمتها قبل رجعته ..
لكن قبل ما توصل و بـ ثواني سبقها بـ دخوله ..
..
تجمدت فـ مكانها لـثواني .. خانه التعبير و ظل واقف مكانه و كأنه ينتظرها تتحرك ..
تراجعت خطوتين لـ وراء و جلست على طرف السرير بكل هدوء ..
دخل و سكر الباب وراه .. قرب و جلس قريب منها ..
حس بالربكة و التوتر تسيطر عليه .. خاف يغلط و يزيد الطين بله ..
لكن إلى متى راح يستمر هالوضع على ما هو عليه ..!!
خذا أنفاسه و احتار وش ممكن يبداء به:للحين زعلانة ..؟!
رفعت عينها عليه .. نظرة توهان ارتسمت بعيونها .. سؤال ما له أي معنى ..
كمل كلامه بكل تردد:كل اللي قلتيه اليوم موب صحيح .. بس أنا للحين مو مستوعب حياتي الجديدة ..
ليان بكل لوم:ليش خذيتني من بيت أهلي ما دامك موب مستعد ..؟!
زفر بكل ضيق و حس أن السؤال صعب جوابه و يمكن ما له جواب ..
ليان:أقدر أنا أقعد في بيت أهلي و أنت تجلس هنا و كل واحد يحفظ كرامته ..
راكان بكل لوم:ليان وش هالكلام ..!! .. أنا توقعتك مرتاحة هنا ..
ليان:راكان لا تقعد تلف و تدور .. وش اللي جاي تقوله بالضبط ..
زفر بكل ضيق .. حس بالكلمة تغص بحلقة .. يمكن نطقها من قبل و كثير .. بس كل مرة ما يعنيها مثل هالمرة ..!
..:أنا آسف لأني أزعجتك و ضايقتك بـ تصرفاتي .. بس كنت محتاج شوية وقت ..
تملكتها الحيرة .. الحين القرار صار بيدها .. تنهي هالمشكلة أو تستمر .. !!
خذت نفسها:يعني كلامي كان صح ..
راكان و بصوته شيء من العناد:بس موب كله ..
زفرت بكل ضيق:خلاص انسى اللي صار ...-ناظرته بنص عين:بس موب بـ هالسهولة طبعا ..!
ابتسم بكل عفوية مد يده لـ داخل جيبه و طلع التذاكر ..
استغربت:وش هذا ..؟!
راكان:يعني وشو .!
ليان:أدري تذاكر .. بس قصدي لـ وين ..؟!
راكان:للشرقية موب هذا اللي تبينه .. و بعد لي و لك و لأمي و أبوي ووعد ..
ليان بكل حماس:و الله ..!
راكان:يا الله قومي غيري ملابسك و خلينا ننزل تحت الكل قلقان عليك ..
وقفت:ثواني بس ..!-طلعت لها جلابية من الدولاب و طلعت ركض للحمام تبدل ..
زفر بكل راحة .."و الله الموضوع سهل .. أسهل من ما توقعت بكثير ..!" .. اتسعت ابتسامته و هو يذكر ابتسامتها .. "الحزن ما يركب عليها ابد" ..!!
.._.._.._.._.._..
ركبت السيارة بكل ضيق:حرك ..
جنى و هي تناظر أختها بكل استغراب:ليه ..؟!
الجازي:سألت عنه .. قالوا لي أنها فـ المستشفى من أسبوع و أكثر ..
جنى:طيب وش بنسوي ..؟!
الجازي:نرجع البيت ..
جنى بكل صدمة:ليه نرجع ..!!
الجازي:يعني وين نروح ..؟!
جنى:نروح له فـ المستشفى ..
الجازي:مانعين عنه الزيارات ..
جنى:ما قالوا لك وش فيه ..؟!
الجازي:لاء ..
جنى:نروح نتطمن عليه .. أو نروح لـ بيته ..!
الجازي:نروح هناك وش نسوي ..!
جنى:مو مهم .. إنا خواتهم و ما راح يطردوننا ..
الجازي:مستحيل .. ما خططنا لـ كذا ..
جنى بكل إصرار:موب كل شيء نخطط له يصير ..
الجازي:ما ينفع يا جني صد ..
قاطعتها:نجرب .. على الأقل نكون طلعنا اليوم بـ فايدة ..
زفرت بكل ضيق:خلاص أمرك يا آنسه جنى .. و الله يستر من هالتهور ..
ابتسمت اخيرا:يا الله عطي السواق العنوان ..
فتحت شنطتها و هي تزفر بكل ضيق .. علامة لـ عدم اقتناعها ..
.._.._.._.._.._..
همست له فـ الجوال:وينك ..
عيسى و هو يراقب الشاليهات:قدام شاليهكم بالضبط .. اطلعي بسرعة ..
طلعت بكل هدوء .. و هي تتسحب .. ابتسمت أول ما لمحت سيارته ..
همست له فـ الجوال:جاية يا عمري ..
قربت من السيارة و ركبت جنبه ..
عيسى بكل ضيق:وش تسوين ..!
لوجين:وش فيك ركبت ..؟!
عيسى:قومي اركبي وراء لو لمحك أحد و إلا شيء على الأقل تقولين لهم إني سواق ..
نزلت اللثمة من على وجهها:أوكية حياتي ..-بثواني بسيط صارت وراه ..
رفع جواله و رن رنة عليهم ..
دقيقة و يمكن أقل .. انفتحوا البابين .. يسار و يمين لوجين ..
انقبض قلبها و ارتبكت:عيسى ..!
سكروا الأبواب .. همس اللي على يمينها:هلا و الله بـ الغلا كله ..
الثاني:عيسى حررك ..
لوجين بكل ضيق:عيسى ..!
رجع يتكلم اللي على يمينها:حنا ربعه .. لا تخافين بس جينا نستانس وياكم فـ هالطلعة ..
صرخ بكل عصبية و هي تشوف السيار تبعد كثير:عيسى ما كان هذا اتفاقنا ..!!
..
.
طلع نفسه الأخير من السيجارة:بس هذا اتفاقي أنا مع نفسي ..
تلفت حوله الاستراحة فاضية .. رفع محمد رأسه:تكلمني عيسى ..
وقف عيسى و هو يترنح من الشرب:معك سيجارة .. سجارتي خلصت ..!
طلع له وحدة:هاذي آخر وحدة و بكرة تجيب لي بدل هاللي شربتهم كلهم ..
فتحوا الباب و دخلوا .. خوف رهبة .. حتى لونهم مخطوف ..
محمد:هاه بشروا ..؟!
سعد و هو يقرب:رميناها على البحر .. و هربنا ..
محمد بكل صدمة:ع الكورنيش ..!!
سعد:مجنون أنت .. أكيد بيشوفنا احد ..!! رميناها فـ العزيزية ..
عيسى و هو يأخذ نفسه من سيجارته:من هاذي ..
سعد:خلك فـ اللي أنت فيه أبرك ..
محمد:و سامي وينه ليه ما رجع معك ..؟!
سعد:رجع لـبيتهم .. يقول تعبان و أنت بعد تعرف أمه قلق .. و صداع فظيييع ..
محمد و هو يأخذ نفس من الشيشة بكل راحة:الحين الواحد يمخمخ من جديد ..
سعد و هو يغمز:بالله ما مخمخت معها ..!
سعد و ابتسامة الخبث على وجهه:كثيير .. بس الله يقلعها طيرت كل الروقان اللي فـ مخي يوم طاحت علينا ..
عيسى و هو يريح جسمه:اششش خلوني أتفاهم مع سيجارتي لا تزعجونا لو سمحتوا ..
سعد:وش فيه هذا ..؟!
محمد:روقت له مخه ..
سعد:طبعا هو أول واحد بدا فيها .. ما حس بالمصيبة اللي كنا فيها ..!
.._.._.._.._.._..
ريناد بكل لوم:ليش ما قلت لي عن العملية ..؟!
بسام و عيونه كلها شوق و لهفة لـ شوفتها:ما حبيتا شغلك أدري وش قد أنتي حساسة ..
رفع يده و تحسست عيونه:مو مصدقة ..!!
ابتسم:لا يا عمري صدقي ..!-علق عيونه بـ عيونه .. غدر فيها للحظة و طبع بوسة على خدها ..
قربت منه وضمته .. مشتاقه له و منحرجة من تصرفه .. كل شيء صار يختلف بالنسبة لها ..
دقيقة .. ثنتين .. ثلاث .. رجعت همس و هي دافنة نفسها بين أحضانه:بسام الله يخليك قلي أني موب قاعدة احلم ..!!
ابتسم وهو للحين مو مصدق و حاس بصدمة شوفتها معه بعد كل اللي صار بينهم فـ الماضي تتملكه من جديد ..
مسح على رأسها .. همس و فكره سارح بعيد:رنود حياتي ..!
همست:همم ..؟!
بسام بكل تردد:نفسي أشوف البيبي ..
رجعت تسحب نفسها من أحضانه:لاء .. خلها مفاجأة ..!
بسام بكل حماس:ما راح أنتظر خمس أو أربع شهور أكثر ..
ارتسمت نظر حزن بعيونها ..
بسام:ما راح نقول لأحد بس أنا و أنتي .. !
رجعت تبتسم و هي تتأمل ملامح وجهه من أول و جديد ..
.._.._.._.._.._..
كل البنات متجمعين فـ صالة .. شقة نهى و أخوانها ..
الكل مسيطر عليه الحماس .. و كلهم ترقب لـ طلعت نوف ..
طلعت و هي تجر رجولها جرّ .. و للمرة الأولى تحس بالحياء يقطع فيها ..
صدمة .. إنهبار .. مفاجأة ..
هي الوحيد اللي قدرت تتكلم .. الجوهرة:واااااااو .. خطييير من جد فستانك خطيير ..
نهى:احم احم ذوقي ..
لمى بكل انبهار:ما شاء الله جاي حلو و مرتب ..
أميرة:ههههههههه و أهم شيء مناسبها ..!!
خزتها نوف بكل حدة ..
أميرة تتصنع الخوف:آسفه .. آسفه سحبت كلمتي ..
لمى:متى العرس أجل ..!
نهى بكل صدمة:ما تدرين ..! بكرة ..!
لمى:من جدك ..!!!
نهى:الكل يعرف ..
لمى بكل ضيق:محد قال لي ..!!
أميرة:أنتي حلوة .. لو تلبسين خلاقين تطلعين مثل القمر ..
لمى بكل حياء:بعد عمري تسلمين ..
نوف بكل ضيق:أقول لا يكثر أنتي وياها .. من جدك لمو ما جهزتي شيء ..؟!
أميرة:لااااااااء .. يرحم لي أمك روحي غيري الفستان بعدين ارجعي كملي كلامك ..
ضحكت الجوهرة بكل عفوية:هههههههههههههههههههههه ..
خزتهم نوف:لو ما تجون أبرك ..-رفعت ذيل الفستان المنفوش و دخلت الغرفة ..
نهى:ما عليكم منها أكيد متوترة و خايفة ..
أميرة: والله شكله أخوي اللي بيخاف منها ..!!
الجوهرة و هي تمسح دموعها من الضحك:أميرة خلاص ووجع .. !!
لمى:لا جد مصخت ..
رفعت يدها على فمها:خلاص هذا أنا سكت ..
ناظرت فيها نهى بنص عين و رجعت تلف على لمى:يمديك تروحين اليوم دوري لك على أي فستان جاهز ..
لمى بكل لوم:طيب و صديقاتي بيزعلون إذا ما عزمتهم و إذا عزمتهم .. كأني أقول لهم لا تجون .!!
زفرت بكل ضيق:و الله توقعتك عرفتي ..!
وقفت:بروح أكلم أبوي يوديني السوق اليوم ..!!
الجوهرة:لا ما له داعي تتعبين عمي .. أنا بطلع اليوم عندي كم اكسسوار ناقصني .. و السواق بيأخذني خلنا نروح مع بعض ..
أميرة:بروح معكم بعد ..!
الجوهرة:حياك ..
لمى:خلاص أجل بروح أستأذن ..-طلعت و تركت المكان ..
همست نهى:خفوا على نوف ترا والله ما هي بناقصه ..
أميرة بكل اندفاع:و الله أمزح ..!
نهى:أدري .. بس السالفة الحين جد مو لعب و هياط ..
الجوهرة بكل لوم:الله يهديك بس يا أميرة ..
أميرة بكل ضيق:على أساس انك ما ضحكتي ..!!
.._.._.._.._.._..
زفرت و بكل عصبية:اوووف جا الليل و إنا على حالنا ..
أروى بكل ضيق:إن شاء الله ترجع و ما تطلع منها سالمة ..
ريتاج:شلون يعني ..؟!
أروى بكل غيض:عمي يكسر عظامها كسره كسره ..
ريتاج:مصدقة خالتي مو مخليته يلمس شعره من راسها ..!!
أروى:محد مخربها غير أمها .. الحمد الله و الشكر يقال لها الحين متطورة و متفتحة .. !!
ريتاج بكل ضيق:ما علينا منه .. الحين أنا أبي أطلع بموت من الطفش ..
أروى باستهزاء:هذا هو البحر قدامك وش تبين بعد ..؟!
ريتاج:يرحم لي أمك .. طفشت من هالكلمتين ..!
أروى:ما عاد بقي غير يألفون عليها لحن ..-سكتت لثواني وهي تتأمل البحر و الضيق واضح عليها ..
رجعت تتكلم لكن بكل حماس:ليه ما تكلمين أخوك ريان يطلعنا ..
ريتاج:نعم و ليه ما يكون أخوك ..
أروى:توني كلمته قدامك صرخ علي ..!
ريتاج:لاء .. ما أبي يطلع حرتها فيني هم بعد انكرفوا بسببها ..!
أروى بكل ترجي:رتو الله يخليك ..
زفرت بكل ضيق:طيب بس بشرط من أول ما يقول لاء خلاص تنتهي السالفة ..
هزت رأسها بالموافقة:أوكية ..
طلعت جوالها .. و طلبت رقمه .. دقيقة .. ثنتين .. ثلاث ..
رد بصوت كله تعب:خير بعد وش صار ..؟!
ريتاج بكل تردد:رجعتوا ..
ريان بكل ضيق:ايه تونا داخلين .. تبون شيء ..؟!
ريتاج:الحريم ما يبون شيء بس أنا و أروى نبي نطلع ..
ريان بكل عصبية:وين تطلعون بعد ..!
ريتاج بكل ترجي:الحريم هنا قالبينها صياح و نكد طفشنا .. حتى البحر صار يخنقنا ..
ريان:أنا تعبان حدي .. ما نمت زين من أمس و الحين تكمل مع الأخت ..! شوفي بدر توه صاحي كلميه ..
ريتاج:بس ..!
قاطعها:لا بس و لا هم يحزنون .. اسمحي لي آسف يالله باي موب ناقص صداع ..-سكر الخط قبل لا يسمع كلمة زيادة ..
تنح لـ ثواني .."أروى ..!" ضرب على جبينه يا غبائي فرصة و جت لـ عندي .. –رجع يرفع الجوال .."لا ما يصلح أكيد بـ تدق على بدر .. إن شاء الله يرفض و عقبها أسوي نفسي رحمتهم و أرجع أدق يا رب" ..
..
.
أروى بكل حماس:وش قال ..؟!
ريتاج و هي تقلد صوت ريان بكل عصبية:تعبان .. آسف .. شوفوا بدر توه صاحي أنا بنوم .. أوووف ..
أروى:وش تنتظرين دقي على بدر ..!!
ريتاج:مجنونة أنتي .. عقب كل اللي صار تبيني أكلمه ..!
أروى:خلاص .. فيصل و بـ يصير رجلك لا تعقدين الأمور ..
هزت رأسها بالنفي بكل خوف:لااء مستحيل ..
أروى:تكفين رتوج .. لا توقفين فـ طريق طلعتنا ..
ريتاج:راح يرفض صدقيني ..
أروى:جربي ..
ريتاج:لاء ..
أروى:مرة طيب ..
ريتاج بكل إصرار:لاء ..
أروى صرخت فيها:ريتااااج ..!!
ريتاج بكل ترجي:أورى .. الله يخليك لاء ..
أروى:ما عليه بس مرة .. أصلا هو توه صاحي و مروق ..
رفعت الجوال و طلبت رقمه بكل استسلامية:والله لو يجيني شيء لأخليك تنـ ..
رجعت تسكت و هي تسمع صوته الخشن من وراء السماعة:الووو ..
بلعت ريقها بكل توتر:ألو ..
بدر:نعم .. وش بغيتي ..؟!
ريتاج و توترها يزيد:اممم ببببـ ..
بدر:الكلمات المتقاطعة .. اخلصي وش بغيتي ..؟!
همست لها أروى:تكلمي ..!
ريتاج بكل اندفاع:بغيت أنا و أروى نطلع ..-بعدت الجوال عن أذنها خايفة من ردة فعله ..
بدر بكل ببرود عكس توقعها:وين تطلعون يعني ..؟!
رجعت تقرب الجوال و نظرة التوهان بعيونها:هاااه ..
بدر:وين تروحون فيه مكان فـ بالكم ..؟
ريتاج و الصدمة واضح بوجهها:لاء بس نطلع نغير عن جو النكد اللي فـ الشاليه ..
بدر:إلا وش صار على بنت عمك ..؟!
ريتاج:مدري .. كلمت ريان قبل شوي و قال أنه تعبان ما قال وش صار على موضوعها ..
بدر:خلاص .. خلاص هذا سلطان وصل .. خلكم جاهزين .. خمس دقايق بالكثير و أكون بسيارتي ..
ابتسمت:إن شاء الله ..-سكرت الخط وصرخت بكل فرحة:واااااااااااااافق ..
أروى بكل لوم:قلت لك جربي .. قومي قومي نلبس قبل لا يغير رايه ..
..
.
سلم على ولد عمه:ها بشر ..؟!
رمى سلطان بكل ثقلة على الكنبة:ما لقينا شيء فـ الأخير بلغت الشرطة و رجعت ..
بدر بكل تردد:بس عمي قال لا تدخلون الشرطة فـ الموضوع ..!!
سلطان بكل ضيق:وش نسوي يعني .. أنا و عامر و ريان لفينا الخبر كلها .. أكيد إنها عند وحدة من صديقاتها و مو معقولة نطق باب باب بعد ..!
زفر بكل ضيق:صدقت و الله .. بس وش نسوي بالأهل ..؟!!
سلطان:الله يعني بس مدري وشلون بقولهم إني ما لقيتها ..!!
وقف بدر:الله يكون بعونك ..
سلطان و هو يرفع راسه لمستواه:وين رايح ..؟!
بدر:الجلسة هنا تجيب الهم .. بطلع أنا و البنات نغير جو ..
سلطان بكل صدمة:أي بنات ..!!
بدر:يعني من بناته أختي و أختك .. إلا صحيح ليش ما تطلع معنا ..!
رخى جسمه أكثر:لاء حد ما أقولهم وش صار معي و أخمد ..
مد بدر يده:عطني مفاتيحك ..!
طلع المفتاح:حاسب عليها موب ناقص مشاكل تراني مستأجرها ..
سحب المفاتيح:وش شايفني ..!!
و كأنه تذكر شيء:ريان و عامر وينهم ..؟!
بدر:قبل شوي دخلوا يمكن تلقاهم نايمين ..
وقف و بكل ضيق:ما أقول غير حسبي الله و نعم الوكيل ..
ناظره بكل لوم و طلع يشغل السيارة ..
.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



رنوا الجرس بكل توتر ..
همست الجازي:وش بنقول لهم الحين ..؟!
جنى:نقابل أي وحدة من الحريم .. هي اللي بتسوي سالفة و توصلها للرجاجيل ..
الجازي:وش قصدك ..؟!
جنى:يذمتك إنتي بتقدرين تواجهين واحد من عياله .. قصدي أخواننا يعيني ..؟!
الجازي:طبعا لاء ..
جنى:خلاص نقابل وحدة من البنات أو مرت أبونا ..
زفرت بكل ضيق:طيب لو مـ..
قاطعتها الخدامة و هي تفتح الباب:نعم ماما ..
جنى بكل خوف:مدام موجودة ..؟!
سونيا:لاء .. من أنت ..؟!
الجازي:طيب ما فيه أي ماما فـ البيت ..؟!
سونيا:ماما صغير كلو موجود ..
قرب من الخدامة .. محمد:سونيا من عند الباب ..؟!
سونيا بكل توتر:فيه مدامتين يبغون ماما صغيرة ..
تراجع لـ وراء:دخليهم المجلس طيب .. بتضيفينهم عند الباب ..
ارتبكت .. لفت عليهم:تفزل مدام ..
دخلوا وراها و ربكتهم و خوفهم يزيدون ..
همست الجازي:يا ليتني ما طاوعتك بس ..
جنى:يووه ليه ..؟!
الجازي:وش بنقول .. كان المفروض نفكر فـ الموضوع أكثر ..
جنى:ما عليك ندخل و ربك يحلها ..
..
.
..
الدور الفوقي ..
وسن بكل ترجي:خلينا ننزل الحديقة ..؟!
جمان و الحزن مرسوم على وجهها:قلت لك ما أبي ..
وسن:جمان .. اختبار القدرات ما عاد بقي عليه شيء و أنتي حابسة نفسك من غير فايدة ..!
هزت رأسها بالنفي:موب مهم ..
وسن بكل صدمة:مستقبلك موب مهم ..
طقت الباب و دخلت:ماما .. فيه ضيوف تحت يبون انتي ..
وسن:أنا ..!!
سونيا:يقول ماما صغير و بس ..
زفرت بكل ضيق:طيب ضيفيهم على بال ما أنزل ..-رجعت تلف على جمان:قومي ننزل ثنتيننا ..
جمان:محد بيجي عشاني أكيد يبونك ..
وسن:يمكن بشاير و معها أحد .. جمان قومي بليييييييييز ..
هزت رأسها بالنفي:موب متحركة من مكاني ارتحتي ..
وسن لو ما نزلتي معي و الله لا أزعل عليك و لا عاد أكلمك لو العمر كله إن شاء الله ..
ناظرتها بكل لوم:وسن ..!!
.._.._.._.._.._..
مريحة ظهرها على السرير و كاشفه بطنها ..
ابتسمت لها الدكتورة:راح يكون الجهاز بارد شوي .. قلت لك عشان ما تتفاجأين ..
ابتسمت لها ريناد و صفار وجهها زيد من الخوف ..
شد على يدها أكثر و ابتسم لها ..
نزلت الجهاز على بطنها و بدت تمشيه .. الدكتورة بكل استغراب:ما شاء الله توأم ..!
ريناد بكل صدمة:صدق ..-لفت على بسام ..
تعلقت عيونه بالشاشة اللي تغطت بالسواد و البياض الخفيف الواضح فيها .. لمعة الدموع بعينه .. ابتسم و هو ينزل عيونه على ريناد ..
حست بدموعها تخونها و تنزل .. موب فرحة بالحمل ولا بالتوأم ..
فرحتها بـ رجعت بسام لها سالم من جديد .. للحين مو مستوعبتها ..
الدكتورة و عيونها على الشاشة بكل تركيز:واحد منهم واضح أنه ذكر لكن الثاني مو واضح ..
لفت على ريناد و بكل خوف:وش فيك ..؟!
مسحت دموعها بكل خفة و ابتسمت:مشكورة دكتورة ..
ساعدها تجلس .. ما قدر يسألها أو يكفف دموعها لأنه عارف لو نطق كلمة زيادة راح يخربها هو بعد xd .. >> برا ..
.._.._.._.._.._..
زفر بكل ضيق و هو يتمدد على السرير ..
جوري بكل استغراب:وين كنت لحد هالوقت ..؟!
نواف بكل ضيق:أتقضي لـ شقة دلال ..-بكل استهزاء:مو معقولة تقعد من غير أكل ..
جوري:خوفتني عليك .. لي ما ترد على جوالك ..!
نواف:مدري وينه فيه شكلي ضيعته ..!
جوري:طيب أحط لك غداك ..؟!
نواف:لاء تعبان حدي .. بنوم ساعتين ثوم صحيني أكل و أخلص أوراق الشغل ..
زفرت بكل ضيق:إن شاء الله يا عمري ..-سحبت نفسها بكل هدوء و طلعت ..
.._.._.._.._.._..
ابتسمت لهم و هي تجلس بكل إحراج:سوري على التأخير ..
جلست جنبها جمان حاولت تبتسم لكن ما قدرت ..
الجازي:انتو بنات مسفر الـ** ..
وسن:ايه إنا بناته الصغار .. بس وش معنى أبوي يعني .. قصدي شكلك جاية تسألين عنه ..؟!
الجازي:مرينا على الشركة قالوا لنا أنه فـ المستشفى و إن الزيارة ممنوعة .. خير عسى ما شر ..!
زفرت وسن بكل ضيق:نوبة سكر .. تضاعفت عليه و دخل غيبوبة ..
الجازي بكل صدمة:غيبوبة ..!!
جمان و بعيونها نظرة توهان .."يارب قد شفتها .. فـ بيت أم عبدالرحمن .. لا مستحيل .. أصلا شكلها محترمة و بيت أم عبد الرحمن .. اللهم عافنا .. ياربي وين شفتها ..!"
نفس النظرة ارتسمت بعيون جنى .."شكلها صغيرة معقولة معنا فـ الجامعة لاء شكلها بالمدرسة .. وين شفتيها يا جنى وين ..!" ..
وسن بكل ضيق:ايه .. الله يقومه بالسلامة .. للحين موب عارفين وش ممكن يصير معه ..!
الجازي بكل تردد:طيب ما فيه بنات أكبر منكم هنا ..
وسن بكل ضيق:الكبار متزوجات و فيه وحدة أكبر مننا بسنتين بس ... بس أنتوا ليه جايين هنا ..؟!
الجازي:لو قلت لكم ما راح تفهمون لأنـ ..
قاطعتها جنى:لحظة .. –أشرت على جمان بكل صدمة:أنتي صديقة غزل ..!
جمان و اخيرا تذكرت:و أنتي خالتها صح ..!
همست وسن:غزل مغير ..!
الجازي و نظرة التفكير بعيونها:ايه صحيح .. ذاك اليوم كنتي فـ بيت فجر..-نقلت عيونه بين وسن و جمان و بكل استغراب:وش جابك هنا ..؟!
ابتسمت وسن:يمكن التقيتوا من قبل .. بس جمان تصير أختي .. أختي من أبوي ..
و ما عرفناها إلا من قريب ..!!!
صدمة .. مفاجا .. معجزة ما خطرت على بال .. لا جنى و لا الجازي ..
ما قدروا يحسون بـ شيء غير أطرافهم اللي تجمدت و السنتهم اللي انشلت لـ ثواني ..
.._.._.._.._.._..
طاحت الملعقة من يدها:قولي و الله ..
همست ليان:وجع بتفضحينا ..
وعد بكل حماس:راكان وافق .. مستحيل ..!
ليان:اليوم الصبح حجز و ما قال لي إلا قبل لا ننزل بـ دقيقتين ..
وقفت بمكانها تناقز:وناسة .. صدق ليان يا ويلك أن طلعتي تلعبين علي ..!
ليان:و هذا وقت مزح ..!-بنبرة تحذيرية:يا ويلك إن فتحتي الموضوع عنده خليه هو اللي يتكلم ..
وعد بكل ضيق:أقص يدي من فوق إذا ما قال لأمي و أبوي ألحين ..
ليان:ليه وش معنى يعني ..!!
وعد بكل ضيق:ما يحب يشوفني مستانسه ..!!
ليان بكل لوم:حرام عليك وش هالكلام ..
وعد:أنا متأكد لأني بروح صعّب الموضوع فـ البداية ..
ليان بكل صدمة:وعد ..! .. لا تقولين كذا .. راكان بس ما يبي يطيح الميانة معك بزيادة و بيني و بينك أنتي بعد ما تقصرين معه ..
ناظرت بطرف عينها:طبعا زوجك ..!
ليان:امشي .. بس تأخرنا عليهم بالعشاء ..
.._.._.._.._.._..
داخل الحمام .. ترجّع كل اللي فـ بطنها و دموعها تنزل من غير توقف .!
طق مياف الباب عليها بكل خوف:غزل ..!! غزل ..!!!
غسلت وجهها بالموية الباردة .. رفعت عينها ع المرايا .. عيونها الذبلانة و بشرتها المصفرة كان شكلها يألمها أكثر من ألم العلاج نفسه ..
طق الباب للمرة العشرين:غزل ..!
فتحت الباب .. حست بجسمها يضعف و ما عاد يحتمل الوقفة .. جلست عند الباب ..
سندها و رجع يوقفها .. ساعدها توصل لـ سريرها:غزل وش فيك ..؟!
غزل بصوت مبحوح من التعب:هاذي أعراض العلاج ..
زفر بكل ضيق:مو لهالدرجة .. أنتي حتى عشاك ما كملتيه ..
عقدت حواجبها بكل ضيق:هذا تسميه عشاء ..
مياف:ما عليه .. عشان صحتك ..
ريحت ظهرها:تعبانة و أبي و أنوم ..
تنهد بكل ضيق:طيب بجلس هنا لحد ما تنومين ..
زفرت بكل ضيق:ما له داعي ..
مياف:موب على كيـ ..-قطع كلامه صوت الباب ينطق ..
..
.
..
قبلها بـ دقايق .. ممر واحد يفصل بينه و بين غرفته ..
زفر تركي بكل ضيق .."أكيد تعبانة الحين ما راح تطيق شوفتي .. أكيد لما تشوفني بتذكر اللي صار بيننا" ..
تنهد بكل ضيق .."بدخل و اللي يصير يصير ..
.._.._.._.._.._..
رن جواله يقطع السكون اللي ملا الغرفة ..
مرة .. ثنتين ثلاث .. صحى ريان و تلفت يمين و يسار ..
لمح الجوال اللي يرن فوق رأس سلطان .. صرخ بصوته المبحوح من النوم:سلطااااااااان .. سلطااان ..
حرك راسه:هاااه ..
ريان بكل ضيق:جوالك يرن ..
جلس بكل ضيق .. رفع جواله ولمح الرقم الغريب .. رد بكل عصبية:نعم خير ..!
الضابط من وراء السماعة بكل إحراج:آسف ما توقعت أنك نايم بهالوقت ..!
سلطان بكل آسف:أنا اللي آسف بس كنت تعبان من السفر و نمت ..
تنهد بكل ضيق:لقينا بنتكم و نبيكم تجون عشان ..
قاطعه و هو ينفض المفرش عنه:صدق .. !! .. مسافة الطريق و أكون عندك بالمركز ..
قاطعه:لاء موب فـ المركز ..!!
سلطان بكل خوف:وين أجل ..
الضابط .. و هو يغص بالكلمة:فـ مستشفى الـ** عند ..-خذا نفسه بكل صعوبة:ثلاجة الموتى ..
.._.._.._.._.._..
نهاية الجزء ..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الـ|[36]|ـسادس و الثلاثون ..
..
.
واقفة عند التلفون السماعة فـ أذنها و عيونها على الساعة ..
زفرت بكل ضيق:مياف .. رد .. رد ..
.._.._.._.._.._..
ممر واحد يفصل بينه و بين غرفة غزل ..
زفر تركي بكل ضيق .."أكيد تعبانة الحين ما راح تطيق شوفتي .. أكيد لما تشوفني بتذكر اللي صار بيننا" ..
تنهد بكل ضيق .."بدخل و اللي يصير يصير ..-تقدم خطوتين لـ قدام ..
و رجع يوقف و هو يشوف الدكتور يقرب .. يطق الباب على غرفتها و يدخل ..
تنهد بكل ضيق:أكيد جاي يتطمن عليها عقب العلاج .. الظاهر ما لي نصيب بشوفتها اليوم ..
انسحب بكل سرعته و كأنه ينتظر هالفرصه ..! ..
..
.
..
ريحت غزل ظهرها:تعبانة و أبي و أنوم ..
تنهد مياف بكل ضيق:طيب بجلس هنا لحد ما تنومين ..
زفرت بكل ضيق:ما له داعي ..
مياف:موب على كيـ ..-قطع كلامه صوت الباب ينطق ..
ارتبك و ارتبكت أكثر منه .. جلست و حطت الطرحة على رأسها .. ما تدري ليه سوت كذا .. بس كانت عارفة إن هالشيء راح يساعدها ..!
دخل بكل هدوء ..
زفر عبد الملك بكل ضيق:مياف ممكن شوي بغيتك بكلمة ..!
وقف و قرب منه .. مياف بكل عصبية:الله يهديك يا مليك .. جاي بهالوقت و طاق الباب علينا .. خوفتنا و طيحت قلوبنا عشان بس تقول أبيك بكلمة ..!
عبد الملك بكل ضيق:صار لي نص ساعة أدق عليك ما ترد ..
مياف بكل إحراج:شلون ..!! ما انتبهت له ..!!
عبد الملك:امش معي ..
مياف:على وين ..؟
تنهد:أبوك ..!
مياف بكل خوف:أبوي وش فيه ...؟!
عبد الملك:تبي تعرف الحقني ..-طلع و تركه ..
صرخ و هو يناديه:عبد الملك ..-طلع وراه و هو يلحقه طول الطريق ..
..
نزلت الطرحة من على رأسها زفرت بكل ضيق .. "وش صاير .. لله يستر بس" ..
رجعت تريح جسمها على سرير .. أقل من الخمس دقايق و غطت فـ النوم ..
.._.._.._.._.._..
زفرت بكل ضيق و هي تداعب أصابع رجول ولدها الصغيرة .. ابتسمت الجوري ..
"لا الأهل و لا الزوج دايمين .. أنت الوحيد اللي لي بهالدنيا" ..
تنهدت بكل ضيق .."عرفت منهم أهلي بس ما أحس بشيء تغير .. يمكن لـ عرفت أبوي .!.. –زفرت بكل ضيق"أبوي ..! الأب اللي تخلى عني فـ البداية مستحيل يعترف بي الحين ..!"
رفعت عيونها للسماء .."يارب تيسرك و رحمتك" .. – بعدت عن السرير و رمت بثقلها على الكنبة .."حياتي الحين متعلقة بكلامه .. اووف لو دلال تعرف بكل اللي قاعد يصير لي و تنقله للشرقية .. أكيد بتكون نهايتي" ..-نفضت راسها حتى تبعد هالأفكار ..
"بديت تخربطين يا جوري .. قومين نومي أبرك لك من هالوساوس" ..-غطت ولدها و زين و طلعت و هي تتمنى لو تقدر توقف مخها عن التفكير و لو ثواني ..!!
.._.._.._.._.._..
مسحت أنفها المحمر من الصياح .. و حاولت تكتم شهقاتها لكن ما قدرت ..
جنى بكل لوم:الجازي خلاص .. الندم ما ينفع ..!!
الجازي بصوت مبحوح:شفتها و كانت قدام عيوني .. لكن ما عرفتها ..-بكل تردد و نظرة التوهان بعيونها:حسيت بشيء .. بس أنها تكون أمي أبد ما خطر على بالي ..! شلون نسيت ملامحها ..!!
جنى بكل ضيق: أنا كنت معكم و لا حسيت .. مو شرط يعني ..!!
رجع صوتها يختنق:أسبوع واحد .. من أسبوع واحد كانت عايشة .. و كنت أقدر أشوفها ..
جنى بكل ضيق:الله ما كتب لك نصيب بشوفتها خلاص ترحمي عليها ..
الجازي بكل لوم:كله من خالي أبو بدر أنا قايلة له يكلمك بس ما طاوعني ..
كان ...!! –خذت أنفاسها:كان الحين شفنا أمي و شفنا أبوي ..
زفرت بكل ضيق و هي تحس بالتوهان .. فترة قصيرة عاشتها مع الجازي لكن فكرتها عنها أنها قوية و صامدة قدام أي ضغط .. ما تغيرت بالعكس ثبتت فـ مخها ..
و لهالسبب لحد هاللحظة مو قادرة تستوعب انهيارها .. بسبب موت أمهم .. اللي ما استبعدته جنى من بالها أبدا ..
قربت منهم و مدت كوب الموية لها ..
خذته جنى و هي تبتسم بكل صعوبة:مشكورة ..-نزلته لـ الجازي و همست:امسكي ..
تراجعت جمان خطوتين لوراء و جلست قبالهم .. كلمات كثيرة مرت على مسامعها لكن لحد هاللحظة مو فاهمة وش علاقتهم بأمها ..
دخلت وسن و بكل ضيق:ما يرد ..!
جمان:أنتي دقيتي من تلفون البيت .. يمكن لما يشوف رقم جوالك يرد ..!
وسن و هي تجلس جنبها:جربت .. بس نفس الشيء ..!-قربت رأسها لها و همست:الحين عرفتي وش يبون ..؟!
هزت رأسها بالنفي:لاء .. بس شكلهم يعرفون أمك ..!
جمان:طيب ليه دقيتي على مياف .. و ما ناديتي محمد يتصرف معهم ..!
وسن:مياف هو الوحيد اللي كان يعرف أمك ..
..
زفرت بكل ضيق و هي تقطع حوارهم .. جنى:ما عليه ممكن عصير ليمون أو أي شيء يهديها ..
وقفت وسن:إن شاء الله ..-طلعت و تركت لهم المجلس ..
جمان بكل تردد كبير و واضح:الحين أنتوا وشلون تعرفون أمي ..!
جنى بكل حيرة:وشلون أقولك إياها الحين ..!
جمان:نعم ..!
جنى:أنا و الجازي نصير خواتك .. أمنا وحدة .. و عشان كذا الجازي متأثرة بموتها لله يرحمها ..
جمان و نظرة التوهان بـ عيونها:شلون ..!! –حست بدمها يغلي و دقات قلبها تتسارع"هاذي وش تخرف" ..وقفت و هي تصرخ بكل صدمة:أنتي وش تقولين ..!
.._.._.._.._.._..
سلطان بكل خوف:شلون ..!؟
الضابط:التقرير يقول كذا .. لكن نقدر نسوي لها تشريح و نعرف أكثر ما تدري يمكن أحد دسه لها ..
سلطان:البنت سكرانة و متعاطية مخدرات .. هذا كله بيكون عليها .. وين بتكتشفون لو أحد لاعب عليها ..!
الضابط:الحين الجنائية عندنا تغيرت و نقدر نكشف إذا كانت تعاطت هاذي الاشياء بطريقة مباشرة أو غير مباشرة ..
زفر بكل ضيق:التشريح يعتمد على موافقة ولي أمرها و ما أتوقع عمي يوافق على هالشيء ..
زفر الضابط بكل ضيق و هو يلمح أبو بسام واقف بعيد متجمد فـ مكانه و نظرة التوهان واضحة بعيونه ..:الحين أبوها مصدوم من اللي صار بس أنا متأكد لما يجي بكرة راح يصحى من هالصدمة و هو اللي راح يطالب بالتشريح ..!
تنهد بكل آسى على بنت عمه:ما ظنتي يا حضرة الضابط .. بس خلني أكلمه ..
الضابط:تفضل ..
مشى بخطوات هادية لـ عمه .. ارتفع صوت تنهيداته و هو يحس بالعجز عن الكلام ..
نطق أخيرا:عظم الله أجرك يا عمي ..
رمش بعيونه أخيرا:أجرنا و أجرك ..
سلطان بكل تردد:تقرير المستشفى يقول أنهم لقوا نسبة كحول و مخـ..
لف عليه و الصدمة واضحة بعيونه:نعم ..!
سلطان:هذا التقرير ..
أبو بسام بكل عصبية:هذا كلام تقوله عن بنت عمك ..!
سلطان:حتى أنا ما صدقت و الضابط قال نفس كلامي هالشيء مو طبيعي و يبون يشرحون جثتها عشان يعرفون إذا أحد أجبرها أو ..
قاطعه:بتزيد الطين بله يعني ..!
سلطان:ما عليه هو صعب .. بس على الأقل نثبت براءة بنتنا قدام الشرطة و المستشفى و محد بيعرف ..
ابتسم بكل سخرية:قبل كان مستحيل أحد يعرف لكن الحين .. قنوات و جرايد كلها تدور الفضايح ..!!-غص بعبرته:يكفي .. يكفي فضايح ..-اختنق صوته أكثر:أبي أستلم جثة بنتي و أرجع الرياض و أدفنها هناك ..
سلطان بكل ضيق:بس يا عمي ..
قاطعه:هاذي كلمتي الأخيرة و ما عندي غيرها ..
زفر بكل ضيق و هو يلف على الضابط و يناظر فيه بكل خيبة أمل ..
.._.._.._.._.._..
مياف و عيونه تتفحص أبوه:يعني صحى ..
عبد الملك:للحين ما فتح عيونه .. لكنه استجاب حسيا و أتوقع قريب يصحى ..!
زفر بكل ضيق:حمستني على الفاضي ..!!
عبد الملك:ليش تضايقت .. هذا يعطينا أمل ما راح يخيب إن شاء الله ..
مياف بكل عصبية:مو قصدي كذا بس طلعتني من عند غزل ..
قاطعه بهمس:اشششش .. أنا مطلعك من عندها عشان هالموضوع .. بس حبيت تعرف عن أبوك قبل ..
مياف بكل خوف:غزل فيها شيء ..؟!
عبدالملك بكل ضيق:ايه فيها أنت ..!
..
.
..
ريح ظهرها على الكنبة فـ مكتبه:مليك الله يخليك خل عنك الكلام الفاضي ..
عبد الملك بكل عصبية:أي فاضي .. مياف زيارتك لها غلط .. و أنت وياها فـ الأخير راح تفترقون و كل اللي قاعد تسويه تعذب نفسك و تعذبها معك ..
فرك جبينه بكل توتر:بكرة لما تطلع بتطلق و نعيش أنا وياها مع بعض بالحلال ..
ابتسم بكل استهزاء:فـ خيالك هذا ..!
مياف بكل عصبية:عبد الملك ..!!!!
مده يفتح الدرج و طلع الحبوب المهدئة:مو قادر أتفاهم معك بسبب توترك .. كم يوم مر من غير ما تأخذ حبوب ..؟!
مد يده و خذا الحبوب بكل هجومية .. طلع حبة و يده ترتجف أكثر:مدري ..-بلعها أخيرا ارتاح نفسيا لكنه لازال يرتجف ..
عبد الملك بكل لوم:لا تخلي غزل كل حياتك أنتبه لـ نفسك أنت ألحين بمرحلة علاج و محتاج الاستقرار النفسي ..
مياف:راحتي معها ..
زفر بكل ضيق:بقول لك على شيء و أبيك تخليه سر بيننا ..
مياف بكل استغراب:وش هالشيء ..!
عبد الملك:اليوم طاح بيدي ملف من قسم الطب النفسي .. أول ما قريت الأسم توقعت أني متوهم و مشبه لكن لما قارنت تأكد من صاحب الأسم ..
مياف بكل فضول و هو يحس بأعصابه ترتخي:من صاحب الأسم .. –بكل استهزاء:المهم ..!
عبد الملك و عيونه كلها ترقب لـ ردة فعل مياف:تركي .. تركي زوج غزل ..
ارتسمت الصدمة بعيونه لـ ثواني و بكل تردد:الحقير .. موجود هنا .. أنا لازم أشوفه عشان أربيه ..
عبد الملك بكل عصبية:هذا اللي طلع معك ..!! اسمعني يا مياف .. الرجال ممكن يعرف بموضوع زوجته بأي لحظة وقتها بتكون أنت اللي عرضتها للخطر ..
مياف:تبيني أبعد عنها ..!!!
عبد الملك:صلح غلطك و ابتعد ..
مياف بكل هجومية:مستحيييييييل ..
عبد الملك:ما في شيء مستحيل .. أنت مو شاغلك موضوع أختك جمان خلاص خلك مركز معها ..
مياف بكل عناد:ما في أي شيء يبعدني عن غزل ..-وقف و بنرة أقرب للتحذير:غير الموت ..!
زفر بكل ضيق و هو يحس أنه وصل لليأس معه ..
..
مشى فـ الممر بكل عصبية لكنه هداء على طول حس بالمهدئ يسيطر على انفعالاته ..
تلفت حوله حتى يشتت تفكيره اللي مو قادر يتقبل فكرة بعده عن غزل ..
سحب جواله من جيبه .. لعل و عسى يلقى اللي يلهي .. و فعلا ..
وقف بنص الممر مصدوم .."خمس مكالمات من مليك و واحد و عشرين من وسن ..!!" ..
طلع رقمها و دق عليها .. رنة ثنتين .. ردت بكل عصبية:وينك أنت ... طاحت يدي و أنا أدق ..
مياف:وش بغيتي ..؟!
وسن:الحق علي البيت بيطيح على رأسي ..
مياف بكل خوف:ليه وش صاير ..!
وسن:جو لـ عندنا ثننتين سألوا عن أبوي و قالوا لـ جمان أنهم خواتها من أمها .. و ما صدقت صرخت عليهم و سمعها محمد دخل هو و مشاري و عبد المجيد و انعفست الدنيا ..
مياف بكل ربكة:وشو .. وشلون ..!!!
وسن بكل ضيق:مياف أنت لازم تجي الحين أنت الوحيد اللي بتحل هالموضوع .. قبل لا توصل أمي على الأقل ..!
مياف و هو يضغط على زر اللفت:جايك ..
.._.._.._.._.._..
أروى:هههههههههههههههه .. تخيلي . استغفر الله من وصلنا لهنا و أنا وياك حش فيها و بس .. خلصت حسناتنا بسببها ..
ريتاج و هي تبعد مزاز البيبسي عن فمها:ايه و الله ..
أروى:يا حليله أخوك طلع و تركنا .. و الله أنك ما عندك سالفة يوم تقولين عنه ذاك الكلام ..!
ريتاج:يقال له ذوق طلع عشان تأكلين على راحتك .. بس هو أساسا هالأيام شياطينه هاجدة ..!
أروى:يا الله عاد و الله إني حبيته ..
ريتاج:ما عليه برفع له ضغطه قدامك عشان يطلع على حقيقته و بتشوفين ..!!
أروى بكل خوف:أقول اهجدي .. خله يكمل لنا سهرتنا .. ما صدقنا نطلع و نغير جو تبين تنكدين علينا .. !!
طق الباب يقطع كلامهم .. رفعت أروى الغطاء على وجهها ...
دخل بدر و لون وجهه مخطوف:يلا خلصوا أكلكم بنمشي ..
همست ريتاج:إن شاء الله ..-رجع يطلع ..
أروى:وش فيه أخوك ..؟!
ريتاج بكل خوف:شكل شياطينه طلعت قومي قبل لا يعصب ..
أروى:وش شياطينه ..!! وجهه متغير و كأنه سامع شيء موب زين ..!
ريتاج:لا تشتغلين لي محللة أرووه قومي يرحم لي أمك ..!!
أروى:طيب خليني أخلص وجبتي ..
ناظرتها ريتاج بكل لوم .. أروى بكل عصبية:هو قالوا خلصوا و اطلعوا ..!!!
زفرت بكل ضيق و هي تدعي بسرها .. إن الله يستر من اللي جاي ..
.._.._.._.._.._..
تحري الشرطة الجنائية:أنا آسف يا سيد مبارك .. لكنننا لم نتوصل لأي شيء بشأن مقتلها ..!
مبارك و الحزن بعيونه:كيف ذالك و أنتم متخصصون ..!
التحري:السلاح الذي قتلت به غير موجود بقاعدة بياناتنا .. و لا نعرف أيضا أين صنع ..!! هو الشيء الوحيد الذي قد يدلنا على قاتلها ..!
زفر بكل ضيق:لقد فعلتم ما بوسعكم ..!
التحري بكل خيبة أمل:متأسف ..
مد يده يصافحهم:شكرا على كل ما بذلتوه ..
ابتسم له .. سحب يده و طلع من الغرفة ووصل لـبرا المبنى ..
ركب سيارته و طلع الجوال .. فتح رسالة جديدة .."الكعكة وصلت لـ مكانها الأخير شكرا على تعاونك .. و سأعطيك باقي أجرك بعد أن يتم إغلاق الفاتورة" ..
.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


مشاري بكل ضيق:عبد المجيد إهدا ..!
صرخ فيه بكل عصبية:كل هذا بسببك أنت و أخوك مياف .. قبل كنا عايشين بسلام بس كل شيء خرب ..
طلعت لنا هالجمان و الحين كملت مع هالنصابتين ..!
صرخت جنى فـ وجهه بكل عصبية:احترم نفسك لو سمحت ..!!
محمد بكل ضيق:عبد المجيد ..!!
عبد المجيد:موب ساكت لحد يقول لي اسكت .. يكفي كل اللي صار بسببكم .. ممكن تقولون لي الحين شلون بتفهمون أمي .. أصلا وشلون بتصدقهم ..!
مشاري و هو يرص على أسنانه:عبد المجيد أبوي فعلا له بنات من زوجته الثانية و هو كان يدور عليهم بعد ..
عبد المجيد:نعم ..-بكل استهزاء:كملت و الله .. يطلعون ثلاثة مدري من أي داهية جايين يقولون إنهم خواتي و مو بعيدة إذا أبوك راح بكرة يجون يقولون نبي ورثنا ..
طلعت من صمتها أخيرا .. وقفت الجازي و هي تمسح دموعها و كلها إصرار تعاندها و توقفها:لا و أنت الصادق .. أربع بنات .. فيه أخت رابعة لنا و لعلمك ما نبي الورث كل وحدة فينا لها هدفها من هالجية و الفلوس آخر شيء نفكر فيه ..!
عبد المجيد و نبرة السخرية تتعمق بنبرته:و الله .. ممكن تقولين لي وش أسباب جيتكم لهنا ..
الجازي بنبرة صوت كلها حدة:جيت عشان أبوي .. لي كلام معه ..-ناظرته بكل احتقار:لو قلت لك هالكلام عقلك الصغير ما راح يستوعب ..
تعمقت ملامح العصبية بوجهه .. و تطايرت شرارة الشر من عيونه:احترمي نفسك ..-تقدم خطوتين بكل اندفاع ..
استوقفه محمد:عبد المجيد .. مهبول أنت ..!
عبد المجيد بكل عصبية:ما تسمعها وش تقول فـ بيتي و تغلط ..
الجازي بنفس نبرتها الحادة:في بيت أبوي لو سمحت ..!
عبد المجيد:سمعت .. سمعت وش قالت .. جابت طاري البيت يعني طمعانه ..
زفرت بكل ضيق و هي تلف على أختها:الجازي الله يخليك خلينا نطلع من هنا ..
الجازي بكل لوم:تستهبلين أنتي .. دخلتنا لـ هنا ما لها رجعه ..!!
قربت منها و همست:بس هم ما يبوننا ..
الجازي:أنا ما لي حاجة بهالمكان .. أنتي اللي راح تخسرين لو طلعتي من هالمكان ..
جنى بكل ربكة:شلون ..!
الجازي بهمس:محد فيهم بيعترف فيك أبوك بين الحياة و الموت و لازم نثبت أنك بنته و كل شيء بحياتك يتعدل .. غير كذا بـ ..
قاطعهم بكل ضيق:وش قاعدين تتهامسون به هااه ..
مشاري بكل عصبية و هو يجر أخوه:خلنا نطلع برا ..
عبد المجيد و هو يحاول يقاوم:أطلع و أترك لهم المكان مستحييل ..
قرب محمد و جر عبد المجيد مع أخوه .. مد مشاري يده لـ مقبض الباب ..
فتح الباب ... سبقهم بدخلته قبل لا يطلعون ..
صرخ فيه عبد المجيد:شرفت يا وجه المصايب ..
مياف و نظرة التوهان فـ عيونه:وش صاير ..؟!
دفت مياف اللي واقف بـ طريقها .. دخلت وهج و هي تنزل طرحتها:وش فيكم وش صاير ..؟!
وسن و الخوف بعيونها:وهج ..!
مرت من جنب أخوانها و هي تناظر فيهم بكل استغراب:ليه ماسكين عبد المجيد كذا ..!-لفت على الغريبات الموجودات بينهم:من أنتم ..؟!
عبدالمجيد:هذو ..
قاطعه محمد:بسسسس خلاص .. أنت الحين تسكت و بس ..
دف أخوانه عن طريقه .. دخل مياف و عيونه معلقة بـ عيونها .. حس بشيء يجذبه لـ ناحيته ..
كبرت .. ملامح وجهها تغيرت لكن نفسها عيون الجازي .. ما تغيرت ..
قرب منها أكثر و أكثر و هو يشوفها نسخة أقرب لأمها .. همس بكل توتر و خوف:الجازي ..
حست بشي من الرهبة .. إنسان للمرة الأولى بحياتها تقابله .. حتى ملامحه ما تذكرها بأحد لكن حست بشيء بعيونه .. يرجعها لـ واحد و عشرين سنة لـ وراء ..
..
.
طفلة بعمر الثمان السنين .. شالت كل أغراضها من على السرير .. كراسة التلوين .. مقلمة ألوان و ما نست تأخذ البراية معها ..
مرت على أمها فـ المطبخ .. الجازي:ماما .. بطلع أرسم فـ الحديقة ..
قربت منها أمها .. نزلت لـمستواها و هي تداري على بطنها المنتفخ بسبب الحمل:أنا وش قلت لك يا ماما ..!
الجازي و بعيونها نظرة ترجي:بس اليوم ..
تنهدت بكل ضيق:طيب وش رأيك أفتح لك البلاكونة و اجلسي قدامها ..
الجازي:بس ..
نورة بكل إصرار:ما ينفع يا ماما .. سمعتي بابا وش قال لك الطلعة للحديقة ممنوع ..!
الجازي بكل خيبة أمل:ليه ..!!
زفرت بكل ضيق:لحد الحين فيه عمّال يشتغلون .. برا يصير نزعجهم ..؟!
بكل استسلاميه:طيب خلاص ..
ابتسمت له:شطورة حبيبتي .. –مسكت يدها .. طلعتها للصالة .. فتحت باب البلاكونة لها .. جلست جنبها تراقبها لحد ما لاحظت أنها اندمج .. انسحبت بكل خفة و رجعت للمطبخ ..
..
.
على بعد أمتار بسيطة .. المكان الأبعد لـ فلة أهله هو الأريح بالنسبة لـ مياف ..
داخل البيت الكل ينزعج منه .. من تصرفاته الغير محصورة و كلامه الكثير بسبب سنة الصغير .. مكانه الوحيد كـ العادة الحديقة ..
لكن كل حدود الحديقة اللي حول الفلّة هي ملك لأخوانه الكبار و ما له الحق يلعب معهم أبدا ..
و لازم يبعد لآخر الحديقة .. زفر بكل ضيق و هو يحرك الكورة بطرف رجوله .. قمة الملل .. قمة الطفش .. يسيطرون عليه ..
و الأهم من هذا قمة الهدوء يخيم ع المكان .. لدرجة أنه قدر يسمع صوت زن خفيف لـ باب ينفتح .. شد انتبهاه و التفت .. لمح ملحق بيتهم المكان المُحرم فـ داخل أسوار بيتهم لأنه و بكل بساطة ..
"البيت المسكون" بالنسبة للكل و محد يتجرأ يقرب منه .. بسبب خوفهم من الأشباح .. تملكه الفضول .. و بعقله الصغير ما كان يشوف الموضوع غير أنه مغامرة و راح تكون أجمل مغامرة بحياته لأنها الوحيدة ..
تقدم بخطوات هادية .. تفحص الأبواب كلها مسكرة ما في قدامه طريق غير أنه يلف للجهة الثانية ..
زفر بكل ضيق و إحساس الخوف يتسرب لـ داخله .. قرب أكثر ... لمحه أخيرا ..
"الباب المفتوح" .. و لمح طرف الستارة يتطاير من داخله .. قرب أكثر ..
لمحها من بعيد جالسة على الكرسي و تلون بكل تركيز .. ابتسم .."نفس الأشباح اللي فـ الأفلام" ..
حست بخطواته و رفعت رأسها .. تجمد فـ مكانه .. و زاد الخوف بداخله ..
صرخت بكل خوف:ماماااااااااااااااااااااا ..
طلعت لها ركض:خير ماما وش فيك ..؟!
أشرت عليه ..
رفعت نورة عيونها .. بلعت ريقها من الخوف .."أكيد واحد من عياله" .. قربت منه .. ابتسمت بكل خوف:اهلين حبيبي ..
نطق بكل توتر:أنتم أشباح ..؟!
اتسعت ابتسامتها .. من تفكيره .. مدت يدها:تعال هنا ماما ..
نزل عيونه على يدها و نفسها نظرة الخوف بعيونه ..
ابتسمت:لا تخاف إنا مو أشباح ..!
حس بالأمان من نبرة صوتها .. قرب أكثر ..
جرته لعندها .. نزلت لـ عنده:اسمعني حبيبي أنا و بنتي فقراء و على قد حالنا .. ما عندنا بيت نسكن هنا .. عشان كذا أبوك جابنا لـ هنا .. و محد يدري ..
قربته لها أكثر:و أنت واحد شاطر .. و مؤدب .. ما راح تقول لأحد أنك شفتنا هنا طيب ..!!!
مياف بكل حيرة:طيب أنا كل يوم أطفش أقدر أجي هنا ألعب ..؟!
ناظرت فـ بنتها بكل حيرة .. و رجعت تلف عليه .. ابتسمت:عادي حبيبي تقدر تجي ..
وقفت و هي تجره لـ عند بنتها الجازي ..:أجلس هنا ماما ..
جلس بكل استسلامية .. رجعت تنزل لـ عنده:كم عمرك أنت ..؟!
رفع مياف يده و هو يأشر بأصابعه .. سبع ..
نورة بكل حيرة:ما تعرف كم ..؟!
مياف بكل خيبة أمل:كل أصدقائي فـ الفصل يقولون كذا بس أنا ما أعرف كم ..
نورة:هذا رقم سبعة .. دام عمرك سبع سنوات أكيد أنت مياف ..!!
هز رأسه بالتأكيد ..
نورة:هاذي بنتي الجازي و هي أكبر منك بثلاث أرقام .. تعرف كم ..؟!
نزل رأسه و بكل حزن:ما أعرف الأرقام .. علمونا بسسسس ..
رفعت رأسه و هي تبتسم:و لا تزعل حبيبي الجازي راح تعلمك كل الأرقام و الحروف .. -لفت على بنتها:طييب ..!
هزت رأسها بالتأكيد و ابتسمت ..-وقفت أنا راجعه للمطبخ انتبهي له طيب
..
الجازي:إن شاء الله ..-راقبت أمها و هي تبعد قربت من مياف .. و ابتسمت له ..
رد لها الابتسامة ....
.
لمعة الدموع بعيونها .. بلعت ريقها و همست:مياف ..
قرب منها و طبع بوسة على جبينها بكل حب و هو يقاوم عبراته ..
صمت خيم على المكان و ذهول تملك الكل حتى جنى .. قشعريرة سرت بـ جسم وهج ..
منظر بحياتها ما شفته تسمعه عنه كثير .. بس حست بعظمته اليوم ..
بعد عنها و هو يتأمل ملامح وجهها:تغريتي كثير ..
ابتسمت له و دموعها تخونها و تنزل:حتى أنت ..؟!
.._.._.._.._.._..
جالسة على سريرها بالظلمة .. ضامة رجولها لـ صدرها .. و عبراتها تخنقها لكنها مو قادرة تستسلم لها ..
أحاسيس خوف و رهبة بحياتها ما مرت عليها .. و حاسة بالعجز أكثر لأنها مو قادرة تعبر عنها ..
زفرت نهى بكل ضيق و هي تجلس و تشغل الأبجاورة:و بعدين معك ..؟!
نوف و هي مازالت على وضعيتها:خليني بحالي ..
نهى:لا تنومين أصلا أي وحدة بمكانك ما راح تقدر تنوم .. بس انسدحي جلستك كذا فـ الظلمة .. بسم الرحمن الرحيم تخوف ..!
نوف بكل لوم و صوتها يختنق:بس هذا اللي همك .. خليني إن شاء الله كل جن الدنيا يدخل فيني و أموت و أرتاح منكم ..
نهى بكل عصبية:موب أنتي وافقتي بمزاجك ...؟!
نوف و صوتها يختنق أكثر:يعني لو رفضت كانوا بيسمعون كلامي ..!!
نهى:محد بـ يسمعه بس مشاري كان بيسافر و يطلقك و اللي عنده شيء يطلعه ..!!
هزت رأسها بالنفي و صوتها يرتجف:موب صحيح ..
قربت منها بكل خوف:نوف وش فيك ..؟!
لفت وجهها بعيد عنه:قلت لك خليني لحالي ..
زفرت بكل ضيق:أدري أنك للحين موب راضية عن هالزواج .. بس صدقيني مشاري يحبك و راح يسوي أي شيء عشانك .. و بتشوفين عقب وش بيسوي بتندمين على كل لحظة رفضتيها فيها ..
نوف:طبعا بخليني أندم .. و بينتقم فيني كل اللي سويته فيه ..!
نهى بكل صدمة:نوف وش هالكلام ..!
نوف:لا تحاولين هاذي الحقيقة ..
نهى بكل إستعباط:شوفي طول ما أنتو هنا ما راح يضرك بشيء .. بس لما تسافرون بيستفرد فيك برا و الله عينك ..
طيرت عيونه و بكل عصبية:نهووووووووووووووي ..!
ضحكت عليها:ههههههههههه .. و الله أمزح ..-خذت نفسها:يا الله عاد نوافة .. ترا ما يستاهل كل هالقلق .. صار لكم فوق العشر سنين متملكين معقولة للحين ما تعرفينه ..!
نوف بكل خوف:سمعت أسماء تقول إن الرجال مع أهل غير و مع زوجته غير ..
نهى:طيب المفروض تكونين مستانسة .. هذا مشاري مطيّن عيشت أميرة .. و إن شاء الله يكون معك ... عسسل ..
ارتسمت بعيونه نظرة حيرة:لازم أتعب .. أمرض .. لازم يجيني أي شيء ..
نهى:استغفر الله .. وش هالكلام ..!
نزلت رجولها من على السرير .. طلعت ركض من الغرفة .. لحقتها نهى:نويييييف ..
دخلت المطبخ .. خذت لها كأس موية .. و كبته فوق راسها ..
وقفت عند الباب:وش تسوين يالخبلة ..؟!
نوف و هي ترجع تطلع:الحين بوريك ..-رجعت تدخل لغرفتهم ..
لحقتها نهى و صبرها بدا ينفذ ..
دخلت وجهت المكيف لها .. و جلست تقاوم الهواء بكل صمود ..
دخلت نهى .. تفاجأة من فكرة أختها المجنونة .. قربت و بكل عصبية رفعت ريش المكيف ..
صرخت بوجهها:مجنونة أنتي ..!! وش تسوين ..؟!
نوف:هاذي طريقة سمور إذا بغت تغيب .. وخري عن المكيف ..
دفتها بعيد و بكل ضيق:انهبلتي .. يجيك شلل و إلا تشنج ..
نوف بكل برود:كل يوم سميرة تسوي كذا ما صار لها شيء ..!!!
نهى:إذا ما صار اليوم بكرة يصير ..
نوف:وخري عن طريق نهوي ..
نهى بكل ضيق:اسمعيني زين نويف .. أنا سكت لك كثير كله يوم و بفتك من مسئوليتك موب ناقصة هم و غثا زيادة منك ..
تعودت تسمع الكلام الجارح من الكل .. محد كان يتقبلها و محد كان يسمعها .. حست بصاعقة تنزل على مسامعها .." كله يوم و بفتك من مسؤليتك موب ناقصة هم و غثا زيادة منك"..
لمعت الدموع بعيونها و هي تحس بالهمّ داخلها تراكم و صار همين .. همّ زواجها و همّ كلام أختها اللي مستحيل تنساه ..
سحبت نفسها من الغرفة بكل هدوء .. طلعت و هي تلملم بقايا الكرامة اللي بقت لها بهالدنيا ..
رمت بثقلها على الكنبة .. تنهدت بكل ألم و هي ما تسمع غير صدى كلام أختها الأخير ..!
..
.
جلست على طرف السرير .. دفنت وجهها بين كفوف يدها .."يا الله تهورت .. و أنا دايم كذا كل ما جيت بكحلها أعميها ..!" ..
.._.._.._.._.._..
رفعت فستان زواجها و ركضت .. ركضت و استمرت تركض من غير ما تعرف وين رايحة و إلا من ايش خايفة ..
طاحت على وجهها .. حست بألم يحرق جسمها .. جلست و حاولت تقوم لكن حست بيدها تزلق و ما قادرة تثبتها .. رفعتها و لقتها غرقانة دم ..
..
..
جلست مفزوعه من نومها .. للمرة العشرين .. تسارعت أنفاس غزل بكل خوف ..
مدت يدها المرتجفة .. رفعت كاس الموية و شربت منه ..زفرت بكل راحة و هي تستوعب أنه حلم ..
ريحت ظهرها على السرير بكل تعب .. "يا ربي .. محد غيرك أعلم بـ ضياعي .. يا رب ما أبي أموت وأنت غضبان علي ..-تنهدت بكل ضيق .."شلون بيرضى علي و مياف كل يوم عندي ..!!!" ..
ضاق فكرها فيه قدر أنفاسها اللي ضاقت بهالغرفة .. فركت يدها بكل توتر لعل و عسى تبعد هالالم عنها .. ضغطت الزر ..
جتها ركض .. الممرضة بكل خوف:نعم مدام ..!
استوقفتها الكلمة .."مدام ..!!! .."من تزوجت و هي مأخذه و ما زالت تأخذ هاللقب من غير أي وجه حق ..-زفرت بكل ضيق:تعبانة مو قادرة أنام .. أبي مسكن أو مهدئ أي شيء ..!
الممرضة:بس ما ينفع مدام .. أنتي لسه يأخذ مسكن من ساعة و نص بس ...!
غزل:روحي شوفي لي أي الدكتورة ..
بكل ضيق:دكتورة مو موجودة ..!
غزل:أي دكتورة أي دكتور مو مهم ..!
الممرضة:خلاص .. خلاص .. خمس دقايق بس ..-طلعت و تركتها تختلي بنفسها من جديد ..
دفنت وجهها بين أحضان كفوفها .."أستاهل كل اللي يصير .. رحمتك يا رب" ..
رجعت تدخل بكل هدوء .. الممرضة:دكتورة عبد الملك هنا ..
سحبتها الطرحة من ع الكامدينة و غطت رأسها .."ما لقت غيره ..!!!" ..
تنحنح و دخل .. قرب منها ..
الممرضة بكل خوف:ممكن يدك ..!
مدتها .. و بدون أي مقدمات طلع إبرته و غرسها بـ وريدها ..
غمضت عيونها بكل خوف .. ما حست بـ أي ألم ... لكنها صارت حساسة لأي شيء يلامس جسمها حست بحكة خفيفة ..
مد الأبره للممرضة .. جمعت أغراضه و طلعت ..
همس بكل تردد:أقدر أجلس أتكلم معك ..؟!
ضمت ذراعها لحضنها و كلها خوف .. همست بكل برود و هي ترفع طرف الطرحة على وجهها أكثر:تفضل ..
كتم ضحكته .."سبحان الله و كأن مياف محرم لها" ..!! ..
حست أنه طوّل بـ صمته .. لكن ما عندها مانع تجلس تسمعه طول الليل لعل و عسى يلهيها عن تفكيرها .. ما درت أنه راح يزيد الطين بله ..!
خذا أنفاسه بكل هدوء:يمكن ما تشوفين لي حق أتكلم معك بهالموضوع .. لكن مياف أخو و أنتي أخت بعد .. كلنا أخوان فـ الاسلام بس هذا ما يبرر علاقتك مع مياف ..
غزل بكل هجومية:ما في علاقة بيني و بينه كل شيء بيننا انتهى .. و أنا لجأت له لأني ما عندي مكان ثاني أروح له ..!!
زفر بكل ضيق:أدري .. بس أنتي للحين مستمرة معه حتى أتوقع أنك ما فكرتي تطلبين منه يتوقف عن جيتك و كل شيء ينتهي بينكم ..!
تنهدت بكل آسى:ما أقدر ..!
عبد الملك:كل شيء بيدك .. –خذا أنفاسه من جديد:أنا ما جيت أملي عليك قرارتك و لا أشرح لك و أفصل ..! أنا كل اللي عندي كلمتين نصيحة لك ..!
أنتي لازم تنتبهين للي بينك و بين مياف .. عشان أختك و عشان نفسك ..!
غزل بكل خوف:وش دخل أختي فـ الموضوع ..؟!
عبد الملك:اليوم اكتشفت بالصدفة إن واحد من الدكاترة الموجودين .. خاطب أختك..!
تخيلي موقفه لما يكتشف جيت مياف لـ عندك يا أخت خطيبته و زوجته المستقبلية .. وش تتوقعين راح يقول عن أختك ..!
غزل بكل ربكة:بس فجر ما لها داخل ..
عبد الملك:أدري .. بس الناس ما لها إلا الظاهر .. لو أي شخص بالكون عرف عن مياف ما راح يفكر بشيء غير ..-رجع يسكت و هو يحس بالكلمة تغص بحلقة ..
غزل بكل خوف:يعني أنتي بعد شايف علاقتي مع مياف غير ..!!!!! –بكل هجومية:صدقني ما بيني و بينه شيء و ...
قاطعها:أدري .. مياف قال لي عن كل شيء .. و أنا لأني خايف على مستقبلك و مستقبله ما جيت أنصحك ..
زفرت بكل ضيق:ما راح يسمع لي .. أكيد بيتوقع أني أبي أبعده عني عشان ما يشوفني تعبانة ..!
عبد الملك:أنا كلمته و هو معنّد .. أنتي الوحيدة اللي بيدك كل شيء .. –زفر بكل ضيق و هو يوقف:أنتي اللي تقدرين تنهين كل شيء أو تستمرين بالغلط ..-تنهد بكل ضيق:عن أذنك ..
..
طلع و تركها تختنق أكثر .. رمت الطرحة بعيد عنها .. حست بملابسها تخنقها بعد ..
لكن ما بيدها شيء .. حتى الإبرة ما حست بمفعولها ..!
..
.
طلع و سكر الباب وراه .. ضرب على جبينه على خفيف .."اووف شلون نسيت أقول لها عن زوجها ..!".. تنهد .."كان ممكن هالشيء يخليها تقتنع أكثر ..!!" ..
.."يارب تقتنع و تبعد نفسها عن مشاكل هي فـ غنى عنها ..!" .. –كمل طريقه لمكتبه و هو ينزل البالطو .."ياااارب .." ..
.._.._.._.._.._..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


همست بكل ضيق:مدري .. بس حسيتهم كلهم هجدوا لما دخل هالمياف ..!
من وراء السماعة .. لمى بكل استغراب:هو الكبير يعني ..؟!
جنى:لا بالعكس أصغر واحد فيهم .. بس اللي فهمته أنه كان يعرف الجازي لما كانوا صغار ..
لمى:شلون عرفتي ..؟!
جنى:تخيلي أول ما دخل قرب منه و و جلسوا حول الـ خمس دقايق يتأملون بعض .. الكل سكت .. !! و لما قرب منها و سلم عليه .. حسيت بشيء غريب ..!
لمى:وش هو هالشيء ..!
جنى:مدري .. مع أنه سلام عادي .. يعني مثل ما يسلمون أخواني على أمي الله يرحمها ..
قاطعته:قصدك خوالك على جدتك ..
جنى بكل ضيق:للحين ما تعودت ..!
لمى:خلاص .. طلع لك أخوان صدق بكرة تنسين خوالك و اللي جابهم .. المهم وش صار يعني ..؟!
جنى:عرفوا بعض من غير ما يتكلمون .. شوي جلسوا و بدوا يسولفون .. تخيلي .. الشباب اللي كانوا موجودين سحبوا أنفسهم و طلعوا من المكان ..
لمى:أخوانك قصدك ..!!
جنى بعدم اقتناع:ايه ..و هاذي اللي اسمها وهج دخلت المطبخ و ضيفتنا .. حتى أختنا جمان سكتت بعد ما كانت معصبة مثلهم ..
لمى بكل استهزاء:أختنا .. و الله يبيلك كورسات فـ أهلك .. للحين مو معترفة بأحد منهم ..!
جنى بكل ضيق:و الله شكلي بتعود عليهم غصب ..!
لمى:وشلون يعني ..؟!
جنى:أمس رجع ولد زوج الجازي .. لكنه ما جاء على هنا .. سكن بـ فندق ..!
لمى:ليه البيت موب كبير ...؟!
جنى:إلا بالعكس .. يكفي حمولة و زود .. بس شكله ما يبي يضايقني .. بديت أحس إن وجودي هنا قلق .. حتى نوف تضايقت من هالشيء ..!
لمى:يرحم لي أمك .. ما لقيت غير هالخفاش تراقبين ردة فعلها ..
ابتسمت:صادقة و الله .. ما تصحى إلا المغرب و طول النهار نايمة .. –تنهدت بكل ضيق:بس أخوها بعد ..!
لمى:يعني فيه أمل تنتقلين عند أخوانك ..!
جنى:بعد ما يعترفون فيني على الأقل ..
لمى:صحيح .. إذا أبوك طايح بالمستشفى .. شلون بيحلون سالفة أسمك و و أوراقك ..!
جنى بكل ضيق:مدري .. مدري .. أحس ما لي خلق أفكر بهالموضوع أكثر ..!
لمى:يا الله ما عليك .. خليهم هم يتفقون و بكرة يقولون لك أكيد ما راح يطنشون وضعك ..! المهم خلك معي الحين ..
جنى:خير وش عندك مهم ..!!
لمى:نوف بنت عمي ..!
جنى:العربجية ..!
لمى:ايه .. زواجها بكرة ..!
جنى بكل صدمة:و الله ..!!
لمى:ايه و الله .. تخيلي محد قال لي كلهم يحسبوني أعرف .. !!
جنى:ما عليه هم متعودين ما ينشورن الخبر .. الخبر لحاله ينتشر ..!
لمى:هههههه صادقة و الله .. بس جنو جد متأسفه ما عزمتك ..!
جنى بكل لوم:أنا وين و أنتي وين ..!!!
لمى:ايه و الله .. الله يكون بعونك ..!
جنى:على طاري القلق .. أخبارك مع ناصر .. فكرتي بموضوعه ..!
زفرت بكل ضيق:كل ما فكرت أرفضه أحس بشيء يمنعني ..!
جنى:أقول شكلكم لـ بعض ...-بكل حيرة: أنت إستخرتي ..؟!
لمى بكل ضيق:عشر مرات .. و موب قادرة أرفضه ..!
جنى:يعني مرتاحة له .. و الخيرة فيما يختاره الله .. لا تقعدين تجبرين تفسك على شيء أنتي موب حاسة فيه ..
لمى:بس أحس زواجي منه بـ ..
قاطعتها:لا تفكرين بسلطان ..! انسيه خلاص ..
زفرت بكل ضيق:مو قادرة أنساه ..
جنى:ما عليه بكرة لـ صرتي على ذمة ناصر .. تنسين كل دنيتك موب بس سلطان ..
زفرت بكل ضيق:الله يسمع منك ..
خذت أنفاسها بكل تعب:لموو .. أنا بسكر خلاص أحس ضلوعي متكسرة ..!!
لمى:يا الله نوم العوافي ..
ابتسمت:يعافيك ..
.._.._.._.._.._..
صرخ بكل صدمة:شلون ..؟!
سلطان من وراء السماعة:عظم الله أجرك ..!
بسام و الصدمة للحين متملكته:شلون صار هالشيء ..؟!
زفر بكل ضيق:محد يعرف حاولت أقنع عمي بالتشريح حتى يكملون التحقيق لكن للأسف ما رضى ..!
بسام:وش تشريحة .. مستحيل أصلا لوجين توها صغير .. سلطان أنت تمزح صح ..!
زفر بكل ضيق:الموت ما يعرف لا صغير و لا كبير .. الله يصبر قلوبكم .. محد كان ناوي يدق يعلمك ..
بعد ساعة أو أقل كلنا بنرجع و بعد صلاة الظهر راح نصلي عليها .. ما حبيت ما يكون عندك علم ..!
زفر بكل ضيق و هو يستوعب أخيرا:إنا لله و إنا اليه لـ راجعون ..!
سلطان:يا الله أنا مضطر أتركك عشان أطلع الأغراض و يمدينا على الطيارة .. يا الله سلام ...
نزل السماعة من غير ما يرد عليه .. ما كنت بيوم قريبة منه و بعمرها ما راح تكون ..
عدو و يمكن أكثر .. لكنها فـ الأخير أخته .. إنسانة مستحيل يتخيل اختفائها من حياته و بهالبساطة ..!!
فتح الباب و دخلت بكل حماس .. ريناد:يا الله حبيبي الفطور جاهز ..!!!-تلاشت ابتسامة ريناد قربت و بكل خوف:بسام وش فيك ..؟!
رفع عينه و هو يحس بالكلام يغص بحلقه ..
جلست جنبه و بخوف أكبر:بسام ..!
همس أخيرا:لوجين ..!
ريناد بكل استغراب:أختك .. وش فيها ..!
اختنق صوته:ماتت ..
شهقت بكل تلقائية .. رفعت يدها على فمها ..!
.._.._.._.._.._..
سكرت شنطتها بكل حماس ..
راكان و الابتسامة مرتسمة على وجهه:هااه جاهزة ..؟!
ليان بكل حماس:أكيد .. بس بقي لي شنطتي الصغيرة ما راح تأخذ مني وقت ..
راكان و هو يعدل الشماغ:خذي راحتك بقي ساعة و نص على الطيارة ..
ابتسمت له و رجعت تلف على التسريحة .. حتى تأخذ اللي تحتاجه من عليها ..
رن جواله .. ابتسم و هو يقرا الأسم .. رد:حيا الله النسيب ..!-رفعت رأسها بكل استغراب ..
زفر من وراء السماعة بكل ضيق:الله يحيك .. شخبارك راكان ..؟!
استغرب من نبرة بسام الكئيبة:الحمد الله تمام ..
بسام:راكان إذا ليان جنبك أبيك تبعد عنها ..
راكان بكل خوف و هو يطلع من الغرفة:خير عسى ما شر ..
استغربت تصرفه .."ما لي خلق الحقه ثم تطلع مشكلة جديد" .. كملت تجميع فـ أغراضها بكل دقة ..
..
.
جلس على الكنبة و بكل صدمة:إنا لله و إنا إليه لراجعون .. شلون ماتت ..؟!
بسام:علمي علمك اليوم الأهل دقوا علي و كل اللي قالوه أنها توفت .. بعدكم ساعة بيكونون هنا و بعد صلاة الظهر بيصلون عليها ..
زفر بكل ضيق:لا حول و لا قوة إلا بالله .. فـ أي مسجد راح تصلون عليها ..
زفر بكل ضيق:أكيد مسجد ..***** تعرفه قريب من بيتنا ..؟!
راكان:خلاص .. قبل الظهر بـ نص ساعة راح نكون عندكم ..
بسام بكل خوف:راكان شوي شوي على ليان تراها حساسة .. أنا للحين موب عارف شلون راح تتقبل الموضوع ..
زفر بكل ضيق:خلاص إن شاء الله ما يصير إلا كل خير ..-نزل السماعة بعد ما سكر الخط ..
علا صوته و الخوف واضح بعيونه:ليااااااااااان ..
طلعت له ركض:خيرر ..؟!
راكان بكل توتر:تعالي اجلسي ..
زفرت بكل ضيق:راكان وش تفـ ..
قاطعها:تعالي أبيك بموضوع ..
قربت منه و كلها خوف من جديته ..
زفر بكل ضيق:ليان أنتي عارفة الدنيا مو بس حياة ..
قاطعته بكل توتر:راكان أنا موب بزر عشان تقول لي هالمقدمات .. فيه أحد مات صح ..!
راكان بكل حيرة:وشلون عرفتي ..!
ليان:من كلامك .. و بعدين أنا حسيت من طلعت من الغرفة ..!
زفر بكل ضيق:هي وحدة تقرب لك ..
تجمدت أطرافها بكل خوف:من هي ..؟!
زفر:إن لله و إنا إليه لـ راجعون ..-خذا نفسه بكل صعوبة:لوجين .. أختك ..!
ابتسمت و نظرة التوهان فـ عيونها:مستحيل ..!-تلاشت ابتسامته و تحول لون بشرتها للشهوب:راكان تمزح صح ..!
زفر بكل ضيق:هذا شيء ينمزح فيه .. –قرب منها و بهمس كله رجاء:ليان أنتي الكبيرة أهلك راجعين من الشرقية و أمك أكيد منهارة ..
علت صوتها بكل عصبية:راكان لا تكلمني كذا .. ترا جد موب حلوة هالمزحة ..!
بكل تردد:أصلا لوجين توها صغيرة شلون تموت ..!
همس:استغفر الله العلي العظيم ..!
بدا عقلها يستوعب الخبر ..! لمعة الدموع بعيونها .. و بنبرة كلها تشكيك:راكان أنت ما تمزح صح ..!
.._.._.._.._.._..
على ارتفاع أكثر من 500 قدم .. فـ الطيارة ..
همست بكل ضيق:من كان يصدق إنا بنرجع من غيرها ..؟!
أروى و نبرة الحزن بصوتها:و أنتي الصادقة من كان بيصدق أنها بترجع للرياض جثة ..
تنهدت ريتاج بكل ضيق:الله يرحمها و يغمد روحها الجنة ..
زفرت بكل ضيق:ودي أدعي لها بس استغفر الله أحس حتى الرحمة ما تجوز لها ..
ريتاج:لا حول و لا قوة إلا با الله .. ترا الميت ما تجوز عليه غير الرحمة ...
أروى و هي توطي صوتها أكثر و أكثر:أنا سامعة سلطان أمس يقول لأمي لقو نسبة خمر و مخدرات فـ دمها .. يعني شاربة و مأخذة مخدرات قبل لا تموت .. خاتمة سوء الله يحفظنا ..
زفرت بكل ضيق:ما بيدنا غير ندعي لها ..
..
.
على بعد كم كرسي ..
همس بدر:طيب ليه ما أصريت أو خليت الضابط يخترع أي حجة ..!
سلطان:اليوم جبته الصبح عشان يقنع عمي و تعقدت السالفة أكثر ..!!
بدر بكل اهتمام:شلون ..؟!
سلطان:الضابط و هو يدخل شاف عامل نظافة .. سأله إن كان أمس موجود أو لاء و قال أنه موجود .. تخيل لما سأله عن لوجين وش قال ..!
بدر بكل ضيق:سلطان تكلم من غير ألغاز و فوازير ..!!
كمل و الضيق بصوته:قال أنه شاف وحدة تطلع من شالية الحريم اللي حجزناه .. و ركبت مع واحد قدام .. دقيقة و رجعت تنزل وراء .. ثم قربوا ثنين و ركبو جنبها ..!
بدر بكل صدمة:متأكد .. خاف مشبه أو غلطان ..
سلطان:أنا و الضابط مثلك .. شكينا بس الهندي حلف و قسم .. يقول هو أصلا يشتغل بالنهار .. و ما يشوف ناس كثير عشان يضيع ..!!
زفر بكل ضيق:لا حول و لا قوة إلا بالله ..
سلطان و هو يخفض صوته أكثر:شكل عمي عارف بلاوي بنته .. عشان كذا رفض التشريح و قفل ملف قضيتها ..
زفر بكل ضيق .."ريتاج صادقة بكل اللي قالته .. بس رب العالمين انتقم لها و لـ جنى .." –تنهد .."خلص حق هاليتيمة المسكينة .."تنهدت بآسى أكثر و صورة جنى تمر بـ خياله ..
..
تأمله سلطان بكل حزن .. "شكل ما صابني صابه ..!! .. معقولة يحب لوجين .. ما لقى غير هالصايعة .. لا بدر أعقل من كذا ..!" ..
.._.._.._.._.._..
صرخت فيها بكل عصبية:للحين ما قمتي ..؟!
انقلبت نوف على يمينها:يووه أميروة خليني أنوم ..
أميرة بكل عصبية:الساعة 12 الظهر يبيلك ساعتين ثلاث على بال ما يجي دورك فـ المشغل .. ثم ساعتين ثانيات عشان يخلصون منك .. و شوفي متى بتخلصين ..!
نوف و هي تغطي رأسها بالخددية:أوووه ..
..
فتحت الباب و طلعت .. ابتسمت نهى أول ما التقت عينها بعيون أميرة:صباح الخير ..
أميرة بكل لوم:أي صبح و باقي على أذان الظهر عشر دقايق .. شلون تخلينها نايمة لحد هالوقت ..
نهى:صحيتها من ساعة .. و عيت تقوم و أنا فيني نوم رجعت أنوم ..
زفرت بكل ضيق:جيبي لي كاس موية أكبه عليها .. مو راضية تتحرك ..!
نهى و هي تدخل المطبخ:طفي المكيف و تقوم ..
أميرة بكل خبث:و الله ..-ركضت لـ عند المكيف ..
جلست نوف و بكل عصبية:يا ويلك إن طفيتيه .. أميرووه و قسم بتندمين ..
أميرة و يدها على ريموت المكيف:بتقومين و إلا شلون ..!!
نوف بكل استسلامية:خلاص بـ..-قاطعته كحة قوية .. حست بها تطلع من بين ضلوعها:كح كح كححححح ..
أميرة بكل خوف:نوافة وش فيك ..؟!
نوف و يدها على حلقها:يمكن عشاني ما تغطيت أمس ..!
قربت منها و بكل لوم:الله يهديك بس قومي تجهزي على بال ما أجهز لك شيء حار ..
وقفت:طيب ..
وقفت معها راقبتها تبعد و دخلت المطبخ .. ناظرت فـ نهى بكل استغراب:غريبة شكلكم متهاوشين صح ..!
نهى بكل برود:هي اللي بدت ..
أميرة بكل لوم:هذا وقته ..؟!
نهى:خلها عشان لما تسافر ما يضيق صدرها و لا تقعد تسوي لي أفلام هندية ..!
أميرة بكل استهزاء:نوف تصيح .. طيب ..!
نهى:لـ جاء وقت الجد بتشوفين ..!
أميرة:على ايش تهاوشتوا ..
نهى بكل ضيق:الغبية تبي تمرض نفسها .. تخيلي ..! كبت على نفسها موية و وقفت بوجه المكيف ..!
أميرة بكل صدمة:خبلة ..! بس شكلها مرضت صدق ..؟!
نهى بكل خوف:حرارتها مرتفعة ..!
أميرة:لا بس تكح ..
زفرت بكل ضيق:خليني أسوي لها عصير ليمون .. عشان ما يشد المرض عليها ..
أميرة:قلت لها بسوي لها شيء حار ..!!!
نهى:لا الليمون أحسن .. روحي اجلسي معها لا يصير فيها شيء موب ناقصين تخرب علينا هاليوم ..!
مشت لـ برا المطبخ:أووووووووكي ..
.._.._.._.._.._..
دخلت المطبخ و الحيرة تتملكها .. همست الجازي بكل استغراب:جنى ..!
ابتسمت لها بعد ما رفعت عينها من على الفرن:صباح الخير ..
ردة لها الابتسامة:صباح النور .. وش مصحيك بدري ..؟!
جنى:بدري ..!! –نزلت عيونها على الساعة:الساعة 12 الظهر ..!
قربت منها:قصدي أمس ما نمتي إلا الفجر توقعتك ما راح تصحين إلا العصر ..!
جنى:لا خلاص تعودت على قعدت الصبح .. اليوم بعد متأخرة ما صحيت إلا قبل نص ساعة ...! بس أنتي الغريبة ..
الجازي و هي تتفقد المكان بعيونها:انا ليه ..؟!
جنى:العادة تصحين من تسع اليوم نازلة متأخر ..
زفرت بكل ضيق:تبين الصراحة .. ما نمت من أمس ..!
جنى و الصدمة واضحة بصوتها:اوف ليه ..؟!
تنهدت بكل ضيق:صورة أمي ما فارقت بالي أبد ..
جنى بكل لوم:و بعدين معك يا الجازي .. خلاص الموضوع انتهى الحين ..
الجازي و اليأس بصوتها:بالنسبة لي انتهى من زمان ..
جنى بكل ضيق:أنا حسبتك مثلي تبين تلاقين أهلنا ..!! عشان كذا تحمست نروح لبيتهم .. حتى نقدر نتواصل معهم و لو بشكل سطحي .. بسس ..
قاطعتها:البيض لا يحترق ..
نزلت عيونه و رفعت التاوة بسرعة:أووف بغى يروح الفطور علينا ..
ابتسمت:لا تندمجين كثير فـ الكلام .. خلاص الحكي ما عاد منه فايدة ..
جنى و هي تنزل البيض فـ الصحن:طيب الحين وش بنسوي ..؟!
الجازي:ما لنا غير ننتظر أخوانك و نشوف وش بيطلع منهم ..!
جنى:و ظنك يسوو ..-قطع كلامها صوت رنة تلفون البيت ..
الجازي و هي تطلع لـ برا:غريبة محد يدق على تلفون البيت ..! أكيد أحد مهم ..-رفعت السماعة ..:ألو ..
طلعت لـ عند الباب و الفضول يتملكها ..
..
.
من وراء السماعة:ألو الجازي ..؟!
ابتسمت:مياف ..
ابتسم بكل راحة:السلام عليكم ..
الجازي و ابتسامتها تتسع:و عليكم السلام ..
مياف بكل حيرة:لقيت رقمك بسجلك .. آسف ما خذيته منك ..
الجازي بكل استغراب:و أنت شلون وصلت لـ سجلي ..!!
مياف:مصادري الخاصة .-بكل حيرة:دقيت اليوم عشان عندي موضوع مهم ما ينفع يتأجل ..
جلست على الكنبة و بكل اهتمام:اللي هو ..؟!
رفع عينه و التقت بعيون أخوه الكبير محمد:موضوع يخص جنى و توأمها ..!!!
.._.._.._..
نهاية الجزء ..






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الـ|[37]|ـسابع و الثلاثون ..



..



|[ما قبل الأخير .. ^^]| ..



.



فـ المستشفى ..



بكت بكل حرقة:شلون ماتت أنا من يومين شايفتها طيبة و ما فيها شيء ..



راكان بكل عجز:أذكري الله يا ليان ..-زفر بكل ضيق .."وين مفعول هالأبرة الحين.." ..



نفضت المفرش من على رجولها:أنا لازم أرجع للبيت .. لازم أروح أشوف لوجين .. حتى أثبت لك أنه كذب ..



ثبتها و هو يحطوها بذراعة:ليان .. ليان اسمعيني .. أختك الحين تحت الأرض و بدموعك هاذي تعذبينها ..!



همست بكل صدمة:دفنوها ..!-و بثواني تلاشت قوتها و انهارت من جديد ..



زفر و هو يرفعها:لا حول و لا قوة إلا بالله ..



..



.



..



على بعد دورين .. ابتعد عن أخوانه و خواته ..



همس:كل اللي بيننا دورين بس .. لو علي جيتك الحين .. بس وش اللي بيبعد نظر اللي معي عني ..!



من وراء السماعة .. غزل بكل جدية:مياف .. أهلي اليوم ما راح يزوروني .. بنت خالي توفت و أكيد الحين الكل بعزاها ..



همس بكل ضيق:إنا لله و إنا اليه لـ راجعون ..



غزل:بعد ما تخلص من أهلك أبيك تمرني قبل لا تطلع .. ضروري ..



مياف و الخوف بصوته:غزل وش فيك حاسك موب طبيعية ..؟!



غزل:لما تجي بتعرف .. يا ليت ما تطنشني ..!!



مياف:يا حياتي أنا أنسى كل شيء إلا أنتي ..!



زفرت بكل ضيق:خلاص أشوفك بعد ساعة أو ساعة و نص ..!



مياف:تقريبا ..!



..



.



على بعد كم كرسي .. همست بكل حماس:تخيلي أنا للحين مو مصدقة ..!



لمى من وراء السماعة:الحمد الله .. و الله أنتي طيبة و دايم على نياتك عشان كذا ربي مسهل كل أمورك ..



جنى:بعد عمري أنتي ..



لمى بكل حيرة:و جوري أختك ..!



جنى:مدري عنها بالضبط .. بس كأني سمعت الجازي تكلمها قبل شوي ..!



لمى:وش هالكلام .. المفروض كلكم تروحون تسون الفحص مع بعض ..!



جنى:أتوقع تجي بعد شوي .. و أنا أدق عليك سمعت الجازي تكلمها بس مدري وش بغت منها بالضبط ..!



لمى:دامكم رحتوا تسوون الفحص أكيد أبوك صحى من غيبوبته ..!



جنى:لاء ما صحى .. مع إن الدكاترة عندهم أمل كبير ..



لمى بكل صدمة:شلون بتسون فحص الـdna من غير ما تأخذون عينه من دم أبوك ..



جنى:هههههههه .. أنا مثلك حسيت نفسي راح أنهبل حتى أعرف .. بس قبل شوي أخوي محمد شرح للـ الجازي ..



لمى بكل تركيز:ايه .. وش قال ..؟!



جنى:قال إن هالفحص يتطلب موافقة قانونية .. يعني مو شرط صاحب الدم يطلب التحليل و بما أن محمد عنده توكيل عام من أبوي يقدر يتصرف و كأنه بمكانه ..



يعني راح يأخذون عينه من أبوي بموافقة محمد .. و يقارنونها بـ عيناتنا ..!



لمى و حيرتها تزيد:و أبوك متى سوا له هالتوكيل ..!



جنى:من أربع شهور تقريبا .. على كلامه .. حتى لما كان أبوي بصحته كان يعتمد على أخوي محمد كثير ..



لمى و ابتسامة عريضة ترتسم هلى وجهها:حلوة كلمة أخوي .. طالعة منك مثل العسل ..



جنى بكل إحراج:هههه .. من كثر ما أسمع الجازي تقولها تأثرت ..!!



لمى:هذا أحلى شيء سوته الجازي .. يالله حياتي أنا لازم أسكر عشان أروح للمشغل مع البنات ..



جنى:أووك سلمي عليهم و وصلي تبريكاتي للعروسة ..



لمى:يوصل إن شاء الله .. سلام ..




.._.._.._.._.._..




جالسة على سريرها بكل كسل و ممدة رجولها على طوله .. جنبها بالضبط جالسه مثلها و منزلة رأسها على كتفها ..



أروى بكل ضيق:اليوم أول ما وصلنا للبيت غفيت نص ساعة بس ..!-بكل خوف:تخيلي شفتها بالمنام .. كان شكلها يخوف ..



تنهدت بكل ضيق:عشانك تفكرين فيها بس ..!



أروى و الحزن ما زال مرسوم على وجهها:ظنك تتعذب فـ قبرها ..



ريتاج:العلم عند الله .. بقعد أفتي لك يعني ..!



أروى بكل ضيق:وجع .. و الله قلبي قارصني عليها ..



زفرت بكل ضيق:قلت لك الميت ما تجوز عليه غير الرحمة أنتي اللي جلستي تحشين فيها فـ الطيارة ..



دخلت عليهم و هي تفتح الباب بكل قوتها .. ريناد بكل ضيق:تستهبلين أنتي وياها .. العزاء بدا و حضراتكم متسدحين هنا ..!



ريتاج بكل ضيق:ما صار لنا غير ساعتين من وصلنا من بيعرف بخبر موتها و من بيجي يعزي ..!!!



ريناد:تفضلي قدامي و شوفي من جاء يعزي ..!!



زفرت بكل ضيق و هي تطلع من سريرها و تلحقها بنت عمها ..



..



.



فـ الدور الأرضي ..



أم تركي بكل ضيق:ليش ما قلتي لي ..!



فجر بكل خوف:كان بنفس يوم سفركم ما حبينا نضايقكم ..!



أم تركي:يعني حلوة زوجة ولدي بالمستشفى من يومين و محد يدري عنها من العايلة ..



فجر:أنا كنت ناوية أتصل اليوم .. بس صار اللي صار و رجعتوا ..



تنهدت بكل ضيق:و تركي وينه ..؟!



خذت نفسها بكل صعوبة:مدري ..



أم تركي بكل عصبية:وشلون يعني هو ما كان معها ..!



هزت رأسها بالنفي:لاء ..



أم تركي بكل صدمة:ما قالت لكم غزل وينه ..؟!



فجر:لاء ما تكلمت عنه أبد .. و بهاليومين .. كانت أعصابها تعبانة و بالموت تقبلت سالفة مرضها و العلاج بالكيماوي ..



أم تركي بصدمة أكبر:كيماوي ..



فجر:ايه قلت لك يا خالتي ..-حست بالكلمة تغص بحلقها:سرطان ..



تنهدت بكل ضيق:أنا سمعت مستشفى و غزل ما ركزت .. –زفرت بكل ضيق:لا حول و لا قوة إلا بالله .. الحين وش بنسوي .. نقعد بهالعزاء و إلا نشوف أختك و إلا ندور على هالولد ..!



فجر:ما عليك يا خالتي .. أنا قلت لـ غزل محد بيكون معها اليوم .. و هي كبيرة و أكيد راح تتفهم هالموقف ..



أم تركي بكل لوم:بس مهما كان هي مريضة و لازم أحد يكون قريب منها ..-سكتت لثواني بانت نظرة التفكير بعيونها:خلاص أنتي روحي لها .. و موب مهم أحد يعرف سبب طلعتك موب ناقصين يعتفس العزاء .. موب مكفي أنهم مسوينه فـ بيت أبو بدر ..!



تنهدت بكل ضيق:أمرك خالتي ..



..



قربت منهم و بكل خوف:عسى ما شر وش فيكم تتكلمون و أشكالكم ما تطمن ..



فجر و هي تغتصب الابتسامة:ما عليك منا يا رنود .. روحي اجلسي و ارتاحي الارهاق واضح عليك ..



زفرت بكل ضيق:لا لازم أتطمن على كل شيء بنفسي ..



أم تركي بكل ضيق و هي تلمح بنتها تنزل:شرّفتي .. وينك فيه يا عمتي ..!



أروى و هي تنزل الدرجات الأخيرة:الله وش هالعالم شكلهم ما صدقوا إن فيه عزاء ..!



نغزتها مع جنبها بطرف كوعها .. همست ريتاج:موب وقتك أرووه ..!



أم تركي:قدامي على المطبخ شوفي وش ناقصين و وش محتاجين ..!



ريناد:لا ماله دا ..



قاطعتها:ريتاج و أروى ما عادهم بزران كل وحدة طول بعرض و السنة الجاية بيدخلون الجامعة .. خلهم يتدبرون ع المسئولية ..



ريتاج بكل صدمة:أنا وياها ..!



أم تركي بكل إصرار:ايه في غيركم لهم نفس أساميكم ..!



مدت فجر يدها و جرت ريناد بكل خفة:تعالي ارتاحي شكلك تعبانة مررة ..



أم تركي بنبرة حادة:ما سمعتوني وش قلت ..؟!



سحبت بنت عمها .. ريتاج:إن شاء الله خالتي ..



..



.



ساعدتها تجلس ..



ريناد بكل قلق:خليني أروح هالبنتين بيقلبون البيت فوق تحت ثم تضيق أمي علي ..!



فجر:ما عليك ربع ساعة و أروح أشوفهم قبل ما أطلع ..



ريناد بكل صدمة:بتطلعين ..! على وين ..؟!



فجر بكل ربكة:سرّ .. بعدين أقول لك عليه ..!



ناظرتها بنص عين:طبعا أنا موب جنى و لا ليان حتى أكون أول من يعرف ..!



فجر:لا وش دعوة ..؟! موب كذا بس لما تعرفين راح تعذريني ..



ريناد بكل فضول:فجور تكلمي ..!!



فجر:خلك مني .. ما شفت لا ليان و لا جنى .. ما تعرفين عنهم شيء !!



ريناد:جنى مدري عنها .. دقيت على جوالها مشغول يجي نص ساعة .. و ليان الله يكون بعونها ..



فجر:ليه وش فيها ..؟!!



ريناد:تأثرت بموت لوجين كثير .. تخيلي الحين هي بالمستشفى جاها انهيار عصبي ..



تنهدت بكل ضيق:لا حول و لا قوة إلا بالله .. المسكينة أختها بعد ..!!



ريناد:ايه و الله .. الله يكون بعونها ..



تنهدت بضيق أكبر .."جعلني ما أذوق اللي ذاقته .. يا رب" ..




.._.._.._.._.._..




صرخت فيهم بكل عصبية:وشلون يعني ..! كل هذا يصير من وراي .. يوم واحد ..



يوم واحد بس رحت لعزيمة ... ما سافرت و لا طلعت برحلة و انعفس البيت كذا ..



عبد المجيد بكل ضيق:أنا قلت لهم يكلمونك .. بس تعرفين مياف ..! واحـ..



قاطعته وهج بكل ضيق:هذا وقت هالكلام ..!! .. – قربت منها و بنبرة هادية حتى تهديها:ما صار شيء .. هو تحليل بسيط .. إذا ما طلعوا خواتي ما راح نخسر شيء ..!



صرخت فيها:تحليل و إلا غيره أنا اللي يهمني .. شلون كل شيء فـ هالبيت يتحرك من غير شوري و كأني مو موجودة ..



صار لها ربع ساعة جالسة بكل هدوء و تسمع نفس الكلام يتكرر على لسان أمها ..



زفرت وسن بكل ضيق .. مدت يدها و جرت جمان معها:عن أذنكم ..



أم محمد بكل عصبية:شفتي شلون حتى أختك الصغيرة ما عاد تحترمني ..



تنهدت بكل ضيق و هي تمشي خطواتها الأخيرة لفوق .. همست:أنتي أصلا من متى كان لك احترام عندي ..



همست لها جمان:وسن هاذي أمك ..!!!



زفرت بكل ضيق و هي تفلت يدها و تكمل طريقها لـ غرفتها:جمان مو ناقصة محاضرات رجاء ..!!



زفرت بكل ضيق و هي تسمع صوت زوجة أبوها العالي ... لحقت أختها .. دخلت الغرفة و سكرت الباب وراها:مهما كان شوفي وشلون عصبت زيادة ..!



وسن و هي تتصفح كتب المدرسة:هي أصلا ما راح تهداء إلا لما تشوف مياف قدامها و تهزئه و قتها بس بتحس أنها انتقمت من أبوي ..



قربت و جلست على طرف السرير:صراحة أنا موب مقتنعة بسالفة إن أمك تكره مياف عشانه كشف موضوع زواج أبوي من أمي بس ..!



وسن:بعينك سبب تافه بس بالنسبة لأمي .. بنت العز و الدلال و صاحبة المال و الجاه .. اهانه لو مياف مو ولدها كان من زمان مأخذين عزاه ..!



جمان و الصدمة بعيونها:أوف لهالدرجة ..؟!



وسن:و أكثر ..-زفرت بكل ضيق:تعالي نذاكر بس .. ما راح نستفيد شيء من الكلام عنها ..!



تنهدت بكل ضيق .. استسلمت للدراسة صح .. بس تفكيرها ما استقر على الدراسة ..



و ظل بالها يروح و يجي على زوجة أبوها و وش ممكن تسوي لما تشوف مياف ..!




.._.._.._.._.._..




على بعد كم شارع من المستشفى .. واقف عند الإشارة ..



نواف بكل تردد:و بعد كذا وش بيصير ..؟!



جوري:إذا التحليل أثبت أني بنتهم ملزومين يعترفون فيني ..!!



نواف بكل حيرة:و كل شيء بيتغير بحياتك ..



جوري:صحيح ذكرتني .. لازم نغير أسمي بعقد زواجنا ..



نواف بكل ربكة:طيب ظنك أخوانك ما راح يقولون شيء عن زواجنا ..



جوري و نظرة التوهان بعيونها:وش بيقولون يعني ..؟!



نواف و هو يحرك السيارة و القلق واضح بعيونه:تدرين أنتي لو طلع أبوك .. مسفر الـ**** .. راح يكون فيه فرق شاسع بيننا ..!



جوري بكل ضيق:نواف من متى تفكر بهالطريقة ..!



نواف:ما أفكر كذا .. بس أحاول أشوف الموضوع من كل الجهات ..



جوري:ما عليك من أهلي أنا كل اللي أبيه منهم أسم بس .. و إلا ما أتوقع أندمج معهم .. أنت خلك فـ أهلك و فكر وشلون تقول لهم عني ..!



زفر بكل ضيق:طيب بتعرفيني عليهم الحين و إلا بعد ما تطلع النتيجة ..!



جوري:طبعا الحين .. أكيد يعرفون إني متزوجة و شيء ضروري يعرفونك حتى لو ما كانوا أهلي ..!



زفر بكل ضيق ..



جوري:نواف وش فيك .. أنت متضايق لأني بعرف أهلي ..



نواف بكل صدمة:وش هالكلام جوري ..!!-بلع ريقة بكل توتر:أنا بس خايف من سالفة النسب .. تقلب شيء ثاني أنتي الحين تسمعين بقضايا تكافؤ النسب و غيرها ..!



جوري بنبرة كلها راحة:يعني أنت متخيل إني راح أتخلى عنك بكل سهولة ..



زفر بكل ضيق:أنا ما سويت لك شيء غير إني زدت همك همين ..



الجوري:نواف جد بديت أحس إنك شخص ثاني ..! أنت تدري لولا أنت بعد الله .. كان الحين أنا ما وصلت لحد هالموقف .. و لا كنت بهالمكان ..!



زفر بكل ضيق:لا تحاولين تجمليني بعيونك .. أنا خبيتك عن أهلي و كأنك جريمة و الحين جبت زوجتي الأولى عندك ..



جوري:أنت كنت معذور و أنا مقتنعه بهالشيء ..!



نواف:بس ..-قطع كلامه رنة الجوال ..



ابتسمت:محد قالك تجيب سيرتها .. أنا بنزل على بال ما تخلص منها ..




.._.._.._.._.._..




مياف بكل صدمة:شلون ..



غزل و عيونها الذبلانة ترمش بكل كسل:مثل ما سمعت ..!



مياف بكل ربكة:أنا بعتبر نفسي ما سمعت شيء ..!



غزل و صوتها يختنق:مياف افهمني أنا وياك .. ما لنا نصيب فـ بعض من البداية ..



مياف:موب صحيح .. إإنا مع بعض الحين و بعد ما تتشافين بنكون مع بعض ..



غزل:لا هذا اللي موب صحيح .. مياف أنا وياك غلطنا مع بعض كثير .. و كل اللي قاعد يصير لي عقاب من رب العالمين ..



مياف بكل ضيق:أنا وياك ما سوين شيء غلط .. –سكت لـ ثواني:أنتي شايفة حبنا لـ بعض ذنب ..!



غزل:أنا ما أتكلم عن الحب .. أنا أتكلم عن علاقتنا المستمرة من غير داعي .. أنا وياك نكلم بعض و نشوف بعض و كأنه شيء عادي ..



مياف:ايه عادي .. أنتي بكرة بتصيرين زوجتي ..!



غزل:بس أنا للحين على ذمة تركي و لما يطلقني وقتها تقدر تقول هالحكي ..!؟



مياف بكل غيض:أنا عرفت من البداية أكيد عبد الملك هو اللي كلمك ..!



غزل:ولد عمك ما له دخل بالموضوع .. هاذي قناعتي ..!



مياف بكل عصبية:طبعا لازم تقتنعين .. أكيد جاب لك طاري تركي و قال لك أنه هنا ..



غزل بكل صدمة:تركي هنا ..؟!



مياف و صوته يرتفع:ايه لا تقولين ما قال لك .. أنا أعرف أسلوب مليك يستغل أحقر شيء عشان يمشي اللي فـ باله ..-وقف و هو يدف الكرسي برجوله بكل قوته:بس هين .. أنا بعلمه الحين ..-طلع من الغرفة ركض ..



تنهدت بكل ضيق .."تركي ..... رجع ...!" ..




.._.._.._.._.._..




طقت عليها باب غرفتها ..



لمى و هي ترتب أطراف فستانها:أدخل ..!



ابتسمت لها خالتها=زوجة أبوها" و هي تدخل:هاا خلصتي ..!



بادلتها الابتسامة:ايه .. أبوي وصل ..!



دخلت و سكرت الباب و راها:لاء .. باقي له كثير على بال ما يوصل ..



لمى و عيونها ع المرايا تتفحص نفسها:البنات للحين تحت ..؟!



جلست على طرف السرير:لا كلن راح مع أهله .. بقي بس أميرة قالت بتطلع لنا بعد شوي ..



لمى بكل استغراب:غريبة أخت المعرس و آخر من يروح ..!



منى و هي تتأملها:ضيعت صندلها و قاعدة تدور على واحد بداله ..



لمى و هي تقرب و تجلس قبالها:ايه .. قولي كذا ..!



ابتسمت:قلت على بال ما يوصل أبوك أجلس أسولف معك ..



لمى و بعيونها نظرة تفكير:فـ بالك شيء و إلا تبين تقطعين الوقت ..!



منى:لاء فيه شيء أنا ملاحظته عليك بالأيام الأخيرة .. و حبيت أتكلم معك عنه ..



لمى و هي تحاول تخفي توترها:وش هو ..!



منى:قبل شيء مكالماتك لصديقتك بآخر الليل ..! هذا عادة موب زينة المفروض تبطلينها ..



زفرت بكل ضيق:أنا متعودة على هالشيء من زمان .. عشان كذا عادي بالنسبة لي و بعدين أنتي قلتيها صديقتك يعني موب قاعدة أزعج أحد ..



منى:تتوقعين أهلها موب منزعجين ..!



لمى بكل ضيق:أهلها ..! الله يكون بعونها بس ..



منى:ع العموم .. أنا ما كنت ناوية أكلمك فـ هالشيء بس أبوك اللي حب أفتح معك هالموضوع .. و إلا أنا بالنسبة لي هاذي حرية شخصية ما لي دخل فيه ..



زفرت:أبوي ..!



منى:ايه .. أبوك ..



لمى بكل تردد:طيب وش الموضوع اللي بغيتيني فيه ..؟!!!



منى و بعيونها نظرة تفكير:من وقت ما جيت لهنا كل تصرفاتك مكشوفة .. قصدي أعرف متى تكونين متضايقة و متى تكونين زعلانة .. بس هالأيام سرحانك كثر ..!!



لمى بكل ربكة:ليه السرحان جريمة ..!



ابتسمت:لاء موب كذا .. بس حبيت أقول لك إني مثل أمك و إذا فيه شيء مضايقك أنا مستعدة أسمعك ..



سكت لثواني .. و أفكارها تروح و تجيب بها .. نطقت و التردد و اضح بملامح وجهها قبل صوتها:صراحة هو فيه شيء .. بس أنا خذيت قراري خلص و طبعا بعد ما استخرت ..



منى و بعيونها نظرة تفكير:دام السالفة فيها استخارة أكيد معرس ..



لمى بكل إحراج:ايه .. و واحد قريب بعد ..



منى و الاهتمام بعيونها:من هو ..؟!



خذت نفسها بصعوبة:ناصر ولد عمي ..



ارتسمت على وجهها نظرة الصدمة .. ثواني و رجعت تبتسم:و الله .. يا حليلة و الله أنه طيب و يستاهلك ..



ابتسمت:صراحة أنا فكرت أخذ رأيك .. بس نهى نبهتني قالت ما تبي أحد يعرف .. عشان لو رفضته ما تصير مشاكل ..



ارتسمت نظرة لوم بعيونها:ليه على بالك لما تقولين لي راح أنشر الخبر ..! الله يهديك بس ..



لمى:أدري أنك موب كذا .. بس كل مرة تقابلني نهى تنبهني و تحذرني .. و صرت أخاف ..



رجعت تبتسم:ما عليك خلاص .. المهم الحين وافقتي ..



لمى:أمس قررت .. بس للحين ما قلت لـ نهى ..



اتسعت ابتسامتها:الله يوفقك يا رب ..



فتحت الباب و دخلت عليهم .. أميرة و التعب بصوتها:كنت عارفة أنكم هنا ..



لمى:وش فيك .. خربتي مكياجك ..!!



أميرة بكل ضيق:قعدت أدور لي صندل يناسب الفستان .. بالموت حصلته .. تقولين أحد حالف عليه يضيع اليوم ..!!!!



ابتسمت لمى:عاد ما شاء الله عليك كل ألوان الدنيا بفستانك ..!!




.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


مياف بكل عصبية:أنت قاعد تلعب فينا على بالك كل شيء بيدك ..
عبد الملك و هو يسكر الباب:مياف الله يخليك إهداء ..!!
مياف:لا ما راح أهداء .. أنت الحين تصلح غلطك و تروح تقول لـ غزل أن كل اللي قلته كذب عشان تفرق بيني و بينها ..
عبد الملك بكل ضيق:أنا ما قلت لها شيء .. و إذا هي رجعت لعقلها هاذي موب مشكلتي ..
مياف و عصبيته تزيد:تبي تقنعني أنك مالك أي دخل بالموضوع ..
زفر بكل ضيق:مياف أنت خذيت علاجك اليوم ..!
رمى بثقله على الكنبة .. حس بالدنيا تسود بعيونه و فكره يضيق به أكثر و أكثر ..!!
قرب منه:وين الحبوب اللي عطيتك إياه ..
بلع ريقه و هو يحس بأطرافه ترتجف:ما أدري ..
طلع حبة من جيب البالطو:أمسك ..
خذها بكل سرعته .. و تمنى لو هالحبة تقدر تنسيه يومه كله ..
زفر عبد الملك بضيق أكير:مياف لا تخليني أضطر أدخلك المستشفى ..
همس بكل آسى:ما أبي شيء غيرها ..!
تنهد:خلاص أنساها يا مياف .. هي موب لك ..!
.._.._.._.._.._..
زفرت بكل ضيق .. و نطقت بصوتها المبحوح من الكحة:قلت لك ما أبي شيء بس سوي لي بف و ثبتي هالزفت ..-أشرت على الطرحة ..
الكوفيرا:ما ينفع أنتي عروس لازم تسريحة ..
نوف بكل عصبية:غبية أنتي ما تفهمين .. قلت لك ما أبي تسريحة ..
نهى بكل توتر:خلاص سوي لها بف و ثبتي الطرحة بس .. شعرها و هي حرة ..
الكوفيرا بكل ضيق:أووك ..
نوف:وين جوالي ..؟!
نهى:فـ الشنطة .. قفلته خلاص ..
نوف بكل ضيق:هاتيه أبي أكلم ..
نهى:ما فيه .. خليها تخلص منك قبل لا تروح و تتركني أنا وياك ..
نوف بكل عصبية:و الله أنا ما دفعت فلوس و جبتها هنا عشان حضرتها تتأمر علي ..!
نهى و هي توطي صوتها أكثر:خلاص فضحتينا فـ القصر ..
زفرت بكل ضيق:وشو بعد تبيني أسكت و أنا صاحبة الحق ..
نهى بكل ضيق:خلاص وطي صوتك .. صوتك بدا يختفي ..
نوف و هي تبلع ريقها بكل صعوبة:حلقي يوجعني مرااا .. عطيني أي شيء ..!
زفرت بكل ضيق:ما جبت معي .. أصبري أدق على أميرة عشان تجيب لك معها أي علاج ..
نوف:لاء إلا هالسخيفة ما أبي أشوف وجهها اليوم ..!
نهى و بصوتها نبرة استهزاء:على أساس أنه يوم مميز بالنسبة لك .. و بعدين أميرة أخت المعرس شايفتها يعني شايفتها ..
نوف بكل تهديد:اسمعيني زين .. لو تدخل هالانسانة هنا و الله لأخرب عليكم هالعرس ..!
نهى بكل خوف:خلاص بدق على لمى و إلا تدرين الجوهرة أقرب ..
نوف:ما عليه ذا المايعة أهون من الملسونة ..
ناظرتها بكل لوم .."الله أعلم من الملسون ..!"
.._.._.._.._.._..
نزلت الطرحة و بكل ضيق:ما كأنهم ركبوه بدري ..!!!
هزت رأسها بالنفي:لاء أنتي اللي جيتي متأخر ..
تنهدت فجر بكل ضيق و هي تقرب من أختها:ما عليه غزول شدة و تزول ..
بلعت ريقها و بكل خوف:يا خوفي تزول و أروح معها ..!
فجر بكل اندفاع:فال الله و لا فالك .. تفائلوا بالخير تجدوه ..!
دفنت رأسها بالمخدة أكثر:من تزوجت ما شفت الخير ..!!! مدري وش قاعد يصير لي ..
فجر:استغفر الله العلي العظيم بتعترضين على أقدار ربك ..!
غمضت عيونها بكل راحة:فجر خلاص ما أبي أسمع أكثر ..
بكل تردد:قلت لـ خالتي أم تركي عنك ..!
رجعت تفتح عيونها و بكل صدمة:ليه ..!
فجر:الكل لامني .. و بعدين ما قدرت أجلس فـ عزاهم و أنتي هنا محتاجتني ..
غزل:حتى ولو .. ما كان المفروض تقولين لهم .. أنا أقدر أعتمد على نفسي ..
فجر:بوقت العلاج ايه .. لكن بعده .. مستحيل تجلسين لحالك ..
غزل:من قال أمس كنت لحالي ..
فجر بكل لوم:طلبتي مني أروح و أتركك و فـ النهاية خذيتي إبرة مهدئ غير المسكنات اللي تأخذينه طول الوقت ..
غزل:البداية بس صعبة ..!
فجر:أنا جالسة اليوم عندك لحد آخر الليل .. هذا شيء ما فيه نقاش .. المهم ألحين خلينا فـ تركي ..!
حست بالدنيا تدور فيها .. ثاني مرة تسمع طارية اليوم و مجرد ما تمر صورته بخيالها .. تحس بالخوف يوتر فـ أعصابها ..!
كملت فجر:سألتني خالتي عنه و ما عرفت وش أقول لها .. غزل وش اللي صار بينكم .. ليش أنتي الحين هنا و هو مختفي ..!!
سحبت المفرش و غطت نفسها أكثر .. همست:بعدين يا فجر بعدين ..
تنهدت بكل ضيق:بعدين ..!! بعدين ..!
.._.._.._.._.._..
بعد ما كان البيت مليان بصوت صرخاتها و نبرتها الحادة صمّتّ أذون الكل ..
ما عاد بيدها شيء تسويه أكثر .. نطقت بكل صدمة:شلون يعني ..!
محمد:أنا و مياف متأكدين من أنهم خواتي و هاذي مجرد إجراءات قانونية لا أكثر و لا أقل ..
أم محمد:بتمشي كلام أخوك البزر على كلام الكل ..!!!
محمد:يمة الله يهيدك .. هذا الواقع .. أنتي لازم ترتاحين موب عشاننا عشانك .. و عشان أعصابك ..
أم محمد و العصبية ترجع لها من جديد:و أخوك هذا وينه ..؟!
محمد:مدري .. خلصنا الفحوصات و طلع قال بيزور عبد الملك ولد عمي و لا عاد شفته ..
أم محمد:خله يرجع دواه عندي ..
محمد بكل لوم:يمة خلاص يكفي ..!!
أم محمد:لاء موب خلاص .. مو كفاية اللي سويتوه أنت وياه بقي أربيه من أول و جديد .. عشان يعرف شلون يعيش فـ هالبيت و يحترم كل اللي فيه ..
محمد:يمة مياف ما له دخل هاذي كانت رغبت أبوي من البداية ..
أم محمد:و أنت مصدق كلام الخبل مشاريوة ..
محمد:لاء أنا أصدق الأوراق .. !!
أم محمد بكل خوف:أي أوراق ..!!
محمد و هو يبلع ريقه بكل خوف .. قاعد يكذب على أمه بس عشان تقتنع:أبوي كتب كل شيء كان ناوي يسويه و كأنه كان حاس باللي راح يصير له وبعدين ..-رجع يسكت و التردد واضح بعيونه ..
أم محمد:بعدين وشو ..!!
محمد:اليوم الدكتور طمنا على أبوي قال أنه بخير و طلع من غيبوبته لكنه للحين ما صحى ..
ارتبكت:تتكلم من جد ..
محمد بكل لوم:يعني بكذب عليك يا يمة ..!!
زفرت بكل ضيق .. تصنعت البرود:يا ليته يصحى .. عشان نحط النقط ع الحروف و تنتهي كل هالمهزلة ..
وقف:طيب عن أذنك .. أنا تعبان طالع أرتاح فوق ...-توجهه للـ الباب و طلع ..
مسكت يده و همست:محمد ..
رفع يده على صدره:بسم الله الرحمن الرحيم من وين طلعتي أنتي ..!!
جرته وهج بعيد عن المكتب:صدق اللي قلته لأمي ..؟!
محمد:قاعدة تتصنتين علينا ...؟!
وهج:يعني أنتي ما راح تقولي عن اللي صار .. أكيد كنت بتقول لي .. بس ما حبيت أنتظر أكثر ..
ناظرها بكل لوم:وش اللي ما صدقتيه ..!!
وهج:أبوي صحى ..!
محمد بكل حماس:طلع من غيبوبته و فيه استجابات حسية على قولت الدكتور .. بس للحين ما فتح عيونه ..
ابتسمت بكل راحة:الله يبشرك بالخير ..
زفر بكل ضيق:خواتك وينهم ..؟!
وهج:أي خوات فيهم بالضبط .. !!
محمد:يعني من بسأل عنه .. غير وسن و جمان ..!
وهج:فـ غرفة وسن يذاكرون للقدرات ..
محمد:اسمعي .. لازم نعود أمي عل وجود جمان بهالبيت .. و قريب راح تجي جنى معنا ..!
وهج بكل صدمة:الثانية بعد ..!!!
محمد:ايه .. و يمكن أجيبها قبل لا تطلع نتيجة التحاليل .. جنى عايشة مع الجازي و الجازي عندها ولد زوجها عايش معهم من قبل .. بس الحين طلع من البيت بسبب جنى و المفروض ما نسمح بهالشيء ..!
وهج:ليش جنى شرانية يعني ..!!
زفر بكل ضيق:لاء .. بس ما ينفع يكون مع جنى فـ بيت واحد لأنه مو محرم لها ..
زفرت بكل ضيق:الحين بتتعقد الأمور أكثر .. أنت لازم تتنظر نتيجة التحاليل على الأقل و إلا أمي وش يقنعها ..
محمد:كل الأوراق تثبت أنه أختنا و التحاليل مجرد شكليات لا أكثر و لا أقل ..
.._.._.._.._.._..
لمى بكل ضيق:ما راح تزفونها ..!!!
نهى:تستهبلين .. هي من غير شيء شابة فـ هالغرفة .. تقولين غاز و راح ينفجر .. و فوقها تعبانة .. مستحيل نزفها أصلا هي ما راح ترضى ..
لمى:طيب يمكن هالزفة تخليها تتوتر و تهداء ..
نهى:لا حبيبتي هاذي تتوتر ما تستحي .. هاذي تخاف و تعفس الدنيا فوق تحت ...
زفرت بكل ضيق:الله يستر و الله .. كان المفروض ما تحجزون لهم في فندق .. و خليتهم يرجعون معنا البيت خاف تسوي فـ مشاري شيء ..!!
ضحكت بكل تلقائية:هههههههههههههه .. الله هاد حيلها بهالمرض .. و نفس الشيء اللي براسه شر ما يطيح .. بس و الله إني خايفة عليها بعد مشاري موب سهل ..
لمى:لا يغرك طوله و عرض أحس إن قلبه قلب عصفور ..
نهى:هذا اللي يهزمها كل نهاية أسبوع و الله ما ظنتي تعدي هالليلة على خير ..
قاطعتهم بكل ضيق .. الجوهرة:نهى تعالي شوفي أختك .. جننت المصورة ما خلتها تصورها مثل الناس ..
نهى بكل لوم:قلت لك بلاش من التصوير ما طعتي ..!!!
الجوهرة:وش يحلي العرس غير الصور .. –بكل ترجي:تكفين تعالي اقنعيها ..
لمى:أنا جاية معك .. بأخذ لي كم صورة بعد ..
ناظرتهم بكل لوم و هم يبعدون ..
قربت منها أميرة:وش عندهم رايحين يتراكضون ..!
نهى:ابد بيصورون ..
شهقت بكل صدمة:تصوير ...-ناظرتها بكل لوم:روحي الله يأخذك لبيت رجلك ..
نهى:هههههههههههههههه ..
ناظرتها بكل غيض:أنا مدري يعني من زين أختك عشان ما أدخل عندها ..!!
نهى:اليوم كل جن الدنيا عند عيونها .. و كل ما عصبت حطت حرتها فيك شلون لو كنتي قدام عيونها ..
أميرة بكل ضيق:توها الظهر وش زينها ..!
نهى:عاد عين وصابتها وش نسوي ..؟!
أميرة:ما عليه .. بكرة يحدها الزمن علي وين بتروح بصير أخت زوجها ..
نهى:متى يعني بعد سبع سنين ..!!
أميرة بكل ضيق:لو بعد عشر مردها لي ..-زفرت و الضيق واضح على ملامح وجهها .. ابتعدت عن نهى من جديد و انضمت لبنات خالاتها ..
..
ابتسمت نهى وعيونها تحوم على المكان .. الكل مرتاح و مبسوط .. مع أنه أسرع زواج صار على وجه الدنيا بس كل شيء فيه تمام ..
رفعت طرف فستانه الطويل حتى تدخل عند أختها ..
استوقفتها:لو سمحتي ..
لفت عليها بكل استغرب .. انصدمت أول ما شافتها:جنى ..!-رجعت تبتسم لها ..
.._.._.._.._.._..
سندت رأسها على الجدار:طيب و بعدين ..
زفر بكل ضيق من وراء السماعة:مدري .. ما صار لها غير ربع ساعة من صحت أنا خايف أدخل عندها و تنصدم لما تشوفني مفتح ..!
ريناد بكل لوم:بالعكس هالشيء راح يفرحها ..
بسام بكل توتر:قلت لك مدري .. موب عارف وش أسوي بصراحة ..
تنهدت بكل ضيق:بسام إذا ما دخلت عند ليان لازم تجي للبيت الكل فاقدك و الكل يسأل عنك .. تعبت و أنا كل شوي طالعة لهم بحجة ..
بسام:كان قلتي لهم أني عند ليان ..
ريناد:قلت لهم محد عاذرك .. أضطر أزيد فـ الكلام عشان يقتنعون ..
زفر بكل ضيق:خلاص بحاول أدخل عندها إذا ما قدرت .. رجعت للبيت ..
ريناد:أوك .. يا الله أنا بدخل قبل لا يفقدوني ..
بسام:طيب حبيبتي خلي بالك على نفسك ..
ريناد:إن شاء الله حياتي و أنت بعد ..
زفر بكل ضيق و عيونه تطيح على غرفة أخته:إن شاء الله يالله سلام ..
نزلت الجوال و هي تأخذ أنفاسه بكل صعوبة .. جلست على عتبة باب المطبخ ..
حست بالتعب يهد حيلها ..
قرب منها و بكل خوف:ريناد فيك شيء ..؟!
رفعت رأسها و ابتسمت بكل تعب لأخوها:لا بس كنت واقفة .. و الظاهر أتعبتني الوقفة ..
قرب منها بدر أكثر:وش مقعدك عند باب المطبخ ..!!
ريناد:طلعت أشم شوية هواء .. جوا الكأبة جوا يخنق .. و دقيت على بسام أشوف وش صار عليه ..
جلس جنبها:إلا صحيح زوجك وينه ..؟!
ريناد:فـ المستشفى مع ليان .. المسكينة لما عرفت بالخبر طاحت عليهم منهارة ..!!
بدر:المسكينة و هي دايم كذا .. حساسة و أعصابها على على جريف=طرف أو ما تتحمل" ..
ريناد:الله يكون بعونها ..
بدر:و خالتك أم بسام وش أخبارها ..؟!
ريناد:هالمرة متأثرة كثيير .. من جلست بس ساكته و دموعها على خدها ..
بدر:الله يكون فـ عونها هي الثانية ..-سكت لـ ثواني و التردد واضح بعيونه ..
ريناد بكل فضول:فيه شيء ..؟!
بدر:جنى ما جت ..؟!
ريناد:لا محد دق عليها و قال لها ..
بدر بكل صدمة:ليه هي للحين من العايلة ..؟!
ريناد:محد فاضي يفكر بهالشيء .. و بعدين تلقاها الحين محتاسة مع أهلها ..
بدر:ليه وش صار معها ..؟!
ريناد:خبري بها .. بتروح تزور وحدة تقول أنها تعرف أختها التوأم و بعدها بيروحون لأبوها .. هذا الكلام أمس ..
زفر بكل ضيق:حتى ولو هالأشياء تتأجل لكن العزاء لما يخلص ما يرجع ..
زفرت بكل ضيق:بقي يومين على نهاية العزاء و بعدين وقفت عليها .. هاذي ليان فـ المستشفى .. و فجر بعد طلعت .. و الله العالم من بيطلع الحين ..
بدر:و فجر وش فيها بعد ..؟!
زفرت بكل ضيق:غزل فـ المستشفى ..
بدر:لا حول و لا قوة إلا بالله .. المصايب تجي مرة وحدة ..
ريناد:اللي فهمته من خالتي بعد .. أنها فـ المستشفى من يومين أو ثلاثة بس ما قالوا لأحد ..!!
بدر بكل استغراب:ليه سكتوا ..؟!
ريناد:مدري و الله .. بس مخي مو قادر يستوعب كل اللي يصير ..
خيم الهدوء عليهم .. دقيقة .. ثنتين .. ثلاث ..
رجع يتكلم رغم التردد الواضح بعيونها لكن صوته كله ثقة و حماس:أقول ريناد ..
من ثواني ارتسمت فـ عيونها نظرة تفكير .. أول ما سمعت صوته تلاشت ..:هلا ..
بدر:فيه موضوع مهم بغيت أكلمك فيه .. أدري الوقت موب مناسب .. لكن إذا كلفتك به راح تأخذين وقت كبير على بال ما تلقين الفرصة المناسبة ..
ريناد بكل توهان:بدر وش قاعد تقول ..؟!
زفر بكل ضيق:بقول اللي عندي و عقب أشرح لك ..
ريناد و أعصابها تتوتر من طريقة كلامه الغريبة:تكلم وش فيه ..؟!
بدر:أنا نويت أخطب ..
ابتسمت:صدق .. الله يبشرك بالخير .. أكيد أمي بتستانس ..
بدر بكل خيبة أمل:لا ما راح تستانس ..
ريناد بكل خوف:ليه .. من هاذي اللي بتخطبها ..
تنهد بكل ضيق:جنى ..
ريناد بكل صدمة:جنى ..!! أنت تقصد جنى مغير ..
بدر و الإصرار بصوته:ايه جنى بنت عمتي ..
ريناد:بس .. بس هاذي كانت عمتك بيوم من الأيام ..
بدر:لكنه موب عمتي بـ الشرع و القانون حتى ..!
ريناد بكل عصبية:بدر تستهبل أنت ..-رجعت تسكت لثواني:الحين كل المهزلة اللي كنت تسويها مع جنى عشان ...-حست بالكلمات تضيع منها ..
بدر:ايه .. أنا من البداية أحبها و كنت أبيها لي ..
ريناد بكل صدمة:و فرضا ما طلعت بنت عمتك و طلعت عمتك صدق ..!
بدر:مستحيل .. أنا كنت عارف كل شيء .. و إحساسي كان صح من البداية ..
زفرت بكل ضيق:بدر أنت مستوعب اللي تقوله ..-وقفت و بكل اعتراض:أنا بعتبر نفسي ما سمعت شيء و أنت راجع نفسك ..
بدر بكل عناد:اسمعيني يا ريناد أنا كلمتك أول وحدة فـ الموضوع لأني عارف محد يفهمني قدك .. بس إذا من الحين يتسوين كذا أنا بروح أخطبها بنفسي و يصير اللي يصير ..
ريناد و صدمتها تزيد:لا حشى .. أنت موب بدر اللي أعرفه ..
زفر بكل ضيق:العقل ما فادني بشيء .. و غير كذا ما طلبت شيء حرام و لا ممنوع ..
ريناد:طيب فكرت الناس بكرة وش بتقول عنكم .. كيف كنتوا و كيف صرتوا ..؟!
بدر:كلام الناس ما له نهاية و الواحد يسوي اللي يبيه و يرتاح أحسن من أنه يحرم نفسه و بحياته ما راح يرتاح ..
زفرت بكل ضيق و نبرة صوتها ترجع لـ وضعه الطبيعي:خلاص أنا بكلم جنى .. بس أنا متاكدة .. أنها راح ترفض وقته بتعرف وش قد كنت غلطان ..-سحبت نفسها من المكان قبل لا تسمع كلام يسمّها أكثر ..
مو كفاية عليها العزاء و تعب الحمل .. يكملها أخوها بـ همّ و كأنها ناقصة ..!!
..
.
زفرت بكل ضيق:يوووووه منك يا فيصل .. لازم أعيد اللي قلته عشر مرات ..
زفر بكل ضيق من وراء السماعة:مو معقولة تجين للشرقية و تروحين و أنا ما أعرف ...
ريتاج بكل ضيق:يعني متخيل إني بطلع معك و إلا أهلي بيسمحون لك تشوفني .. و إلا وش تفكر فيه بالضبط ..؟!
فيصل بكل ضيق:ليش تفكيرك سلبي كذا .. أنا كل اللي أبيه تتعودين تقولين لي وينك فيه وين طالعه و من وين جاية .. أظن هذا حقي كزوجك ..
ريتاج:بس أنت للحين موب زوجي ..
فيصل:كلها أسبوع و أصير زوجك ..
ريتاج:بنت عمي توفت الحين و مستحيل نسوي الملكة إلا بعد شهر أو يمكن أكثر ..!
فيصل بكل صدمة:مستحيل تتأجل الملكة ..
ريتاج:و الله هاذي موب رغبتي و لا رغبتك .. العادات و التقاليد تقول كذا ..
فيصل:ما عاد فيه ناس تتبع العادات و التقاليد اللي ما لها أي داعي ..!
ريتاج:حتى لو موب عادات و تقاليد .. أنا ما راح أتحمل أفرح و أستانس و تراب بنت عمي ما نشف ..!!!
فيصل بكل غيض:يا سلام موب هاذي لوجين اللي طيحتك فـ مصايبها و كانت تبي.لك الشر لحد آخر لحظة من عمرها ..
ريتاج:حسابها بينها و بين ربها .. بس أنا أحط نفسي مكانها .. لو كنت أنا اللي مت قبل راح أكون محتاجة لـ دعوات الكل لي ..
زفر بكل ضيق:لا حول و لا قوة إلا بالله ..
زفرت بكل ضيق:فيصل أنا بسكر .. مضطرة أنزل كل الأهل تحت .. ما يصير أتركهم كذا ..!
زفر بضيق أكبر منها:أووك .. باي ..-سكرت الخط و نزلت السماعة ..
رفعت أروى عيونها من على جوالها:وش فيك شوي و كنتي بتدخلين له فـ الجوال ..
زفرت بكل ضيق:كان يقدر يقدر شعوري على الأقل .. شفتيه شلون مُصر ع الملكة بوقتها ..
أروى بكل برود:من حقه هو وش دخله بـ لوجين ..!!
ريتاج بكل عصبية:لا تكملينها علي تكفين يا أروى ..
أروى بكل خوف:وش فيك .. خايفة و متوترة و كأن أحد حاط مسدس فوق رأسك ..!
دفنت وجهها بين كفوف يدها:حاسة بمخي موقف .. موب قادرة أفكر بأي شيء ..
أروى:تبين الصراحة ..
رجعت ترفع رأسها:نوريني ...!!
أروى:أنا من أمس و حاستك تتوترين و تعصبين لما يجي طاري فيصل ..
ريتاج بكل لوم:كله منك من جبتي طاري الانتقام أمس و أنا أفكر فـ هالشيء ..!
أروى بكل هدوء:موب يقولون خذ الحكمة من أفواه المجانين ..
ابتسمت بكل تلقائية ..
ابتسمت معها:جد و الله .. دايم أسمع هالكلمة .. بس أحسه تركب على حالتك .."ما بُني على باطل فهو باطل" .. أنتي و فيصل علاقتكم من بدايتها غلط ما ظنتي بتستمر ..!!
ريتاج بكل خوف:أرفضه يعني ..!!
أروى:أنا ما راح أقول لك شيء أكثر .. أنتي فكري فيها لحالك .. –وقفت:قومي ننزل تحت قبل لا نتهزأ ..
وقفت وراها:ما عاد بقي أحد غير أهلنا قصدي محد غريب ..
أروى:ما عليه ننزل .. بكرة الناس بتجي صدق و بتشوفين الزحمة ..
ريتاج و هي تسكر الباب وراها:يا رب تجي ليان .. و الله ما لي خلق لـ هالقلق ..
أروى و هي تنزل مع الدرج:على طاري القلق تراني جبت غيار معي بنوم عندك الليلية ..
ريتاج بكل حماس:و الله ..! أبركها من ساعة .. تغيرين الجو علي شوي ..
أروى:مع إني بنحبس فـ غرفتك بس ما عليه أبرك من جلستي فـ غرفتي لحالي ..!
ابتسمت و هي تهمس:شوفي أمي و أمك شلون يناظرون فينا .. شكلهم ناوين علينا ..
همست لها:الله يعين ..

.._..._.._.._.._.._.._




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


سندت أختها بحضنها و ساعدتها تطلع من الحمام ..
فجر بكل لوم:لو كنت دارية يصير معك كذا كان ما تركتك أمس ..
غزل و التعب بصوتها:لا خلاص .. هاذي المرة الأخيرة .. أمس كانوا الممرضات معي ..
أنا الحين بنوم .. المفروض أنتي ترجعين للبيت ..
ساعدتها تجلس على السرير:وين أروح .. شكلي بنوم معك ..
غزل بكل إصرار:وين تجلسين أبوي و عبد العزيز محتاجينك أكثر ..
طق الباب و دخل .. عبد العزيز:السلام عليكم ..
غزل:جيت بوقتك .. يا الله خذ فجر و امشوا ..
فجر:وين أروح .. أنا موب طالعه من هنا و هذا حالك ..
غزل:أنا كل يوم حالي كذا .. موب معقولة .. كل يوم تنومين عندي عشان كذا ..
زفر بكل ضيق:رحت أعطي أبوي علاجه و أصر يرجع معي البيت شكله حس ..
غزل:خلاص الموضوع ما عاد فيه كلام .. لازم ترجعين للبيت ..
ناظرتها بكل لوم:طيب بجلس عندك لحد ما تنومين ..
تمددت على السرير:دقيقتين و أنوم ما له داعي تنتظرين أكثر ..
همس بكل ضيق:الزيارة وقتها انتهى من زمان .. ما تقدرين تجلسين أكثر ..
فجر:طيب كلم ذاك الدكتور يمـ ..
قاطعها:خلاص شغل الوسطات انتهى .. فجر خلينا نطلع ..-قرب من غزل .. سلم عليها:أجر و عافية إن شاء الله ..
ابتسمت بملامح وجهها التعبانة:تسلم ..
لبست عبايتها .. قربت من أختها و ضمتها .. فتحت شنطتها:هذا جوال جبته لك إذا احتجتي أي شيء دقي علي ..
غزل:ما ينفع اليوم الدكتور حذرني من الجوال ..
فجر بكل خوف:ليه وش فيه ..؟!
غزل:مدري .. بس أهم شيء يكون بعيد عني ..
زفرت بكل ضيق:طيب بقفله و أتركه فـ الدرج إذا احتجتي لأي شيء .. دقي علي طيب ..!
هزت رأسه بالموافقة:إن شاء الله ..
أقل من الدقيقة خلا المكان و ما عاد بقي غيرها .. زفرت بكل ضيق و هي تتأمل حالها .."هالوحدة أرحم من وحدة القبر" ..
زفرت بكل تعب و دموعها تخونها .."يا رب سامحني .. يا رب" ..
.._.._.._.._.._..
جالسة على طرف السرير و تبكي .. إحساسها بالوحدة و الضياع أكبر من إحساسها بـ الخوف و الرهبة من وجودها معه فـ مكان واحد بعيد عن الكل .. و لحالهم ..!!
زفر بكل ضيق:وبعدين معك يا نوف ..!
مسحت دموعها للمرة الخمسين و صوتها يضعف أكثر و أكثر بسبب المرض:ما لك دخل فيني خلني لـ حالي ..
من غير شيء ما يقدر يقاومها و يحس نفسه ضعيف قدامها وشلون وهي يصيح و دموعها ما وقفت .. إن قرب منها صرخت فيه و إن ظل واقف بعيد ما راح يطلع بنتيجة معها ..
مشاري بكل تردد:تبين نرجع البيت مع بعض !! و إلا أخليك تروحين لأختك و أنا بغرفتي عادي محد بـ يقول شيء و لا أحد يسترجي يقول شيء ..
نوف بكل عصبية:من قالك إني أبيهم و إلا أبي أسمع طاريهم حتى ..
زفر بكل ضيق:صار لك فوق الساعة صياح و بس حتى الـ ..
قاطعته بكل ضيق:ايه أنا بزر .. ترا حفظتها ما يحتاج تعيدها .. أنا ما أبيهم و لا أبيك .. خلني لحالي ..!
تنهد بكل ضيق:طيب أنا طلبت عشاء خلينا نطلع نأكل و بعدها سوي اللي تبينه ..
نوف بكل عناد:ما أبي .. وش فيك أنت ما تفهم ..!!
دفنت وجهها بين كفوف يدها .. و تركت شهقاتها تعلا .. يمكن هو بالنسب لها عدو ..
و تصرفها قدامه بهـ الشكل راح يخليها ضعيفة .. لكنها حست بالتعب و ما عاد لها حيل لاي مشاكل و حروب ..
حاسة بالكل تخلى عنها .. و كل اللي تتمناه تموت من ضيقها و قهرها من الموقف اللي هي فيه ..
صوت شهقاتها ما زادة غير حيرة و حزن على حالها .. رغم اهانتها له لآخر لحظة و عدم احترامها له لا كزوج و لا حتى حاط حساب لفرق العمر اللي بينهم ..
لكن يظل قلبه موب ملكه .. قرب منها بكل هدوء و ما قدرت تلاحظ قربه لأنها بعز ضيقها و حزنها ..
جلس جنبها .. حوطها بذراعه و ضمها لـ صدره ..
حست بجسمها يتجمد .. مو قادرة تحس بأي شيء و لا قدرت تسوي أي شيء ..
حتى صوتها حسته يختفى و ما عاد فيها قوة ..!
دقيقة .. ثنتين .. ثلاث .. اختفى صوت شهقاتها و هدت أنفاسها ..
ارتبك قبلها .. و ما حس بنفسه غير و هو ينطق من غير تفكير:قومي غيري ملابسك و اطلعي تعشي .. لا تخافين اعتبري نفسك للحين فـ بيت أهلك هاذي غرفتك و أنا بنام فـ الصالة ..
صدمتها بكلامه كانت أكبر من صدمتها من ردة فعله بعد هالإهانات و التجريح ..
أنواع الكوابيس شافتها ليلة البارحة و كل اللي فـ خيالها من اسوء لـ أسواء .. ارتاحت نسبيا .. و زادت راحتها و هي تسمع صوت الباب يتسكر ..
لكنها عارفة أنها ابتدت فـ طريق طويل ما تقدر تحدد وين و متى راح تكون نهايته ..
.._.._.._.._.._..
نزلت صحون العشاء على الطاولة ...:بس حتى ولو اليوم يومها ..
زفر بكل ضيق:هي تأخذ يومها و يومك .. و بعدين جلستي هناك ما وراها غير الصداع و القلق .. أنا أشك أنها تبيت موتني ..!
ابتسمت الجوري و هي تجلس:وش دعوة عاد .. يمكن بس للحين ما تأقلمت ..
نواف بكل استهزاء:لو هالكلام عنك يمكن لكن هي وش تغير عليها .. من يومها متعودة تعيش حياتها من غير ما تحسب وجودي ..!
جوري:ما عليه .. تبقى هي الزوجة الأولى اللي انجرحت ..
نواف:جوري الله يخليك ما أبي اسمع شيء عنها أنا جاي هنا أرتاح ..
جوري:طيب .. افتح جوالك على الأقل يمكن تحتاجك بشيء ..
نواف:خلاص انتهينا من هالموضوع ..
ابتسمت .. و بانت نظرة تفكير بعيونها:نواف ..
نواف و هو يأكل بكل استماع:همممم ..!
جوري:اليوم لما كنا بالمستشفى .. شكلك سولفت معهم و دخلت جو ..
نواف بكل استعباط:من هم ..!!
جوري:من بتكلم عنه ..-ترددت أكثر و هي تنطقها:أخواني ..
ابتسم:شكلك أنتي اللي شاكة فيهم موب هم ..
جوري:لا جد نواف .. وش حسيت به من كلامهم ..-بكل تردد:ارتاحوا لك .. موب مرتاحين ..!!!
نواف:لا لا .. بالعكس .. طول الوقت يتكلمون بثقة .. بكرة لما تطلع النتيجة بنروح للأحوال المدنية و يصير و يصير و يصير .. مخططين لكل شيء ..!!!
جوري:صدق ..!!
نواف بكل حماس:ايه و الله .. حتى دخلوني فـ الجو على طول لازم نشوفك و لازم تجيبها ..
ابتسمت بكل راحة:الله يبشرك بالخير ..
زفر بكل ضيق:دام سالفة أهلك عدت على خير .. فكري معي بأهلي ..
جوري بكل لوم:قلت لك أنتظر لحد ما تخلص سالفة أهلي لكن أنت ما طعتني ..!!
نواف:اللي صار صار و انتهى ..
جوري و هي توقف:ما في أحسن من الصدق قل لهم كل شيء ..
نواف و هو يعلي صوته حتى تسمعه:شلون يعني ..؟!
دخلت المطبخ شبت على بريق الشاي و طلعت:يعني .. قل أن أهلي ما طلعوا أهلي و سألنا و استفسرنا و لقيت أهلي و تغير أسمي .. بس طبعا بالتفصيل ..
زفر بكل ضيق:شورك و هداية الله ..
.._.._.._.._.._..
لبست عبايتها:بروح لبيت أهلي ..
راكان بكل لوم:ما ينفع العزاء خلص خلينا نرجع للبيت و ارتاحي و لـ جاء بكرة .. روحي لهم ..
ليان:مستحيل أنوم من غير ما أشوف أمي ..!!
راكان:أصلا أمك فـ بيت عمك أبو بدر و العزاء هناك .. و الحين أكيد نايمين ..
زفرت بكل ضيق:راكان الله يخليك بروح لهم ..
تنهد بكل ضيق:ما ينفع .. تدرين بسام هنا .. من الظهر بس خاف يدخل و تنهارين أكثر ..!
ليان:بسام هنا .. وينه ليه ما دخل ..!!
زفر بكل ضيق:قلت لك يبي يدخل .. بس أنتي ..
قاطعته:وينه أبي أشوفه ..!!!
راكان:خلاص طيب .. اجلسي هنا بناديه لك بس عندي شرط ..!!
ليان بقلة صبر:وش هو ..؟!
راكان:ما فيه روحه لبيت أهلك ..
ليان بكل عصبية:أبي أشوف بسام ..
زفر بكل ضيق:خلاص طيب ..- طلع لـ برا و فـ دقايق رجع و معه بسام ..
دخل بكل خوف .. من انهيارها من جديد ..
ابتسمت أول ما شافته:بسام ..
قرب منها .. سلم عليها:شـ أخبارك الحين ..؟؟!
تلاشت ابتسامتها و هي تركز أكثر فـ عيونه همست بكل تردد:بسام أنت تشوف ..!!
.._.._.._.._.._..
مسحت دموعها بكل حرقة:راحت معه ..!!
لمى بكل لوم:نهوي وش فيك ..!!
ضحكت عليها جنى:هههههههههههههههه .. لهالدرجة قلبك رقيق ..
نهى و هي تحاول تمسح دموعها ..:ما تخيلت نفسي أعيش من غيرها .. شلون برجع لـ غرفتنا .. شلون بعيش فـ البيت لحالي ..
لمى:لا تخافين نوف بتروح و انا بجي عندك ..
رفعت نظرها عليها بكل صدمة:شلون ..
جنى بنفس الصدمة:وافقتي ..!!
لمى بكل ربكة:وش فيكم .. بس بنوم الليلة معها ..!!
زفرت جنى بكل راحة:تحمست ع الفاضي ..
نطقت بكل تردد:صراحة فكرت و أنا موافقة ..!!
ابتسمت بكل فرحة .. نهى:صدق و الله ..!!!
هزت رأسها بالتأكيد:ايه من جد ..
جنى:مبروك الف الف مبروك .. إن شاء الله أكون أول من بارك لك ..
لمى بكل إحراج:عقبال ما أبارك لك بعد ..!
جنى:لاااء .. توني بدري بـ..-قطع كلامها رنة جوالها ..
ابتسمت و هي تلمح اسم أختها ع الشاشة:عن أذنكم ..
رفعت الجوال لأذنها:هلا ..
الجازي:خلصتي و إلا توك ..
جنى:خلاص طلعت العروس .. بس بجلس شوي مع لمى و بنت عمها ثم أطلع ..
الجازي:لا .. لازم تطلعين الحين ..
جنى بكل خوف:ليه وش صاير ..؟!
الجازي:لازم تطلعين عشان تجهزين أغراضك ..!
جنى بكل صدمة:وشلون ..!!
.._.._.._.._.._..
مشى بخطوات هادية .. دخل غرفتها بكل هدوء ..
رغم أنها مغمضة عيونها و معلقة بين الواقع و المنام .. لكن حست بصوت أنفاسه المضطربة ..
تحركت غزل بكل إنزعاج .. و تمنت أنها كابوس ينتهي قبل لا يبدا ..
قرب منها أكثر و إحساس الذنب يزيد بداخله و هو يتأمل ملامح وجهها الباهتة ..
نزل يده و تحسس ملامح وجهها بكل ألم و آسى ..
ما عاد فيه مجال للشك .. حست بالضيق و هي تتخيله مياف ..!!
فتحت عيونها و بكل عصبية:أنت ..-رجعت تسكت و نظرة الصدمة ترتسم بعيونها .. همست:تركي ..!!!
.._.._.._.._.._..
نهاية الجزء ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الـ|[38]|ـثامن و الثلاثون ..
..
|[ الأخير .. T_t]| ..
.
حركت إسفنجت البلاشر على خدها بكل خفة .. ابتسمت لنفسها بالمرايا ..
و بثواني رجعت تتلاش ابتسامتها ... زفرت بكل ضيق و هي تنزل عيونها على فستانها الأبيض المنفوش ..
رجعت رهبة هالليلة تتملكها من أول و جديد .. بعد ما كانت معجبة بنفسها من ثواني ..
..
فتحوا الباب و هم يتزاحمون من تدخل أول ..
رفعت جنى يدها على صدرها:بسم الله الرحمن الرحيم ..
تنحوا ثنتينهم لـ ثواني ..
همست وسن:واااااااااااووو ..
قربت جمان و بكل حماس:طالعه تجنين .. بسم الله ما شاء الله عليك ..
جنى بكل توتر:صدق و إلا تجاملوني عشاني أختكم ..
رفعت وسن الكاميرا و بدت تصورها ..
جنى بكل توتر:وسن لاء لا تصورين موب الحين ..
وسن و هي مركزة فـ شاشة الكام:من قال لك أنه لك هاذي ذكرى لنا ..
جنى بكل ضيق:طيب اصبري .. أجلس زين و أعدل فستان ..
وسن:يا زينك كذا ..
دخلت عليهم و هي تقلّب داخل كيس بيدها .. وهج بكل ضيق:ما جاب غير كيك .. –مدت الكيس لها ..:خذي كلي مو مهم أهم شيء تتغذين ..
ابتسمت لها بوجه مصفرّ:قلت لك موب جوعانة ..
وهج:شوفي وجهك كيف باهت ..!! -لفت على جمان وسن:خلكم عندها و أكلوها غصب .. أنا بطلع أرتب الوضع برا مع جوري ..
قربوا منها و جلسوا اخيرا .. جمان بكل انبهار:صراحة القاعة مرررة خطييرة ..
وسن بكل لوم:فيه وحدة أحلى منها بس خسارة ما لقينا لها حجز ..-ناظرة فـ جنى بطرف عينها:العريس مستعجل ما فيه صبر ..
بلعت ريقها بكل خوف:موب وقته تذكريني فيه ..!!
جمان و هي تفتح لها الكيك:ايه و الله .. يلا شطورة كلي لو حبة ..
جنى بكل توتر:ما أبي موب مشتهية ..
جمان:عاد هو على كيفك .. موب على كيفك بسرعة تأكلينها الحين ..
جنى بكل توتر:ما أبي أكل ..-زفرت بكل ضيق:كان نفسي بذيك السندويتش اللي طلبتاها أمس من كنتاكي بس مدري من أستلمها ..
ناظروا بعضهم بكل خوف ..
رفع عينها عليهم و ناظرتهم بكل شك:أنتوا اللي مأخذينها صح ..!
وسن بكل خوف:يعني ما نعرف ندق و نطلب ..
زفرت بكل ضيق:و الله كنت مشتهيتاها ..!!
جمان:لا تقعدين تصرفين .. كلي الكيك و انسى هالسندوتش .. كلي قبل لا ترجع وهج و تفضحنا ..
وسن و هي تتفرج على الصور فـ الكام:ايه و الله هاليومين موب طبيعية أبد .. كله معصبة و بس ..
طقت الباب عليهم و دخلت .. ابتسمت و هي تدخل:السلام عليكم ..
جمان بكل حماس:نوف جيتي بوقت ..
نوف و هي تنفخ صدرها بكل غرور:أدري ما تستغنون عني و لا عن خدماتي ..
رفعت وسن الكام حتى تصورها:واااو .. شكلك خطيير ..
نوف بكل إحراج:الله يسلمك .. من ذوقك و الله ..
ناظرتها جمان بنص عين:من ذوقك أجل ..! تعالي بس شوفي خالتك بلشتنا=ورطتنا" مو راضية تأكل ..
نوف و هي تقرب:أفا بس أفا .. وش هاللي قاعدة أسمعه ..!!
جنى بكل ضيق:موب رايقة لـ ولا وحد منكم ..!!
قربت منها و بنبره كلها لوم:وش فيك جنو هدي أعصابك ترا كلنا حولك .. –بكل حماس:أنتي بس شوفي خوالي و هو متجمعين حولك و الله كأنهم بودي جارد ..-بحالميه:يا قلبي على خالي مشاري و الله لو أنه موب خالي خطبته ..
وسن:ههههههههههه بعلم عليك أمك ..
نوف و هي تناظرها بنص عين:يعني ما نتغزل لا فـ خلق الله و لا فـ محارمنا وش تبين أنتي بعد ..!!
جمان:هههههههههههههه .. و الله إني حسبت أروى صديقتي أخبل وحدة فـ الكون ما دريت أنك فيه ..
نوف بكل حماس:أروى صديقتك يا حليلاها .. أذكر كلمتها مرة ..
وسن و هي ترفع الكام تصور من جديد:أقول نويفة ترانا جايبينك تهدين جنو مو تصدعين لنا روسنا ..
لفت على جنى و بنفس الحماس:يووه يا جنو .. شفت زوجك ذاك اليوم خطيير .. و الله ياحظك به ..
جمان:هههههههههههه .. إذا جتك عين ترا منها على طول تعالي لها ما يحتاج تروحين لأحد هاهه ..!!
نوف و هي تكلم بكل حماس:أخو رجلك يهبل امدحيني عنده تكفين ...
صرخت فيها:نويفة لو ما تبعدين عني ترا بـ تندمين طول عمرك ..
نقزت و هي تبعد عنها:بسم الله الرحمن الرحيم .. وش فيها أختكم ..
وسن بكل لوم:قلت لك معصبة ما صدقتي ..!!
..
.
شيكت على الكوشة للمرة الثلاثين .. قربت منها أختها ..
وهج بكل لوم:الله يهديك يا جوري كم مرة طلعتي ع المنصة ..
جوري و عيونها تتفحص المكان:كل شوي اكتشف شيء غلط .. وش رايك حلو ..!!
وهج:تهبل ما عليك منها الحين .. فيه ناس توها وصلت و تسأل عنك ..
جوري بكل استغراب:عني ..!!
لفت وراها:شوفيهم هناك ..-اشرت وهج عليهم ..
ابتسمت جوري:هذولي أهل نواف .. تعالي أعرفك عليهم ..
وهج بكل حماس:صدق .. يا الله ..-نزلوا من ع المنصة مع بعض ..
..
قربت و سلمت عليهم بكل حماس:هلا و غلا ..
ضمتها ريم بكل حرارة:حيا الله مرت أخوي القاطعة ..
جوري و هي تسلم على سارة:ما لي دخل تفاهمي مع أخوك ..-لفت على وهج ..:هاذي أختي الكبيرة ..
قربوا ثنتينهم و سلموا عليها ..
جوري بكل استغراب:وين الباقي و خالتي وينها ..!
ريم:محد جاء غيري و سارة .. من البنات يعني .. و أمي جالسة هناك على طاولة بالأخير ..
وهج بكل إحراج:الله يحيكم نورتو المكان .. بس عن أذنكم مضطرة أروح ..
ابتسمت لها سارة:أذنك معك ..
ريم:يا حليلها أختك مؤدبة ..
سارة و هي تدفها حتى يمشون:هذا الايتيكيت يا حظي ..!
ريم بكل إعجاب:نواف لما قال لنا عن أهلك .. ما توقعتهم أغنياء كذا ..
جوري و ابتسامتها ما فارقتها:ليه وش الغريب اللي شايفته ..؟!
ريم بكل انبهار:أي غريب .. قولي وش اللي مو غريب ..!!
سارة بكل ضيق:وجع فشلتينا ..
ريم بنفس الضيق:وش فيك .. جوري منا و فينا ..!
ابتسمت:عادي عادي .. تعودت عليكم و فاهمة قصد أختك ..-قربت من طاولة خالتها .. توجهت لها و سلمت عليها ..
..:حمد الله على سلامتكم ..
أم نواف:الله يسلمك يا بنيتي ..
جوري بكل آسف:شكل الطريق تعبك ..!
أم نواف و هي ترجع تجلس:و الله لو أنتي موب عزيزة و غالية كان ما تعنيت=تعبت نفسي" .. و صلت لهنا ..
جوري بكل امتنان:تسلمين لي يا خالتي .. –ناظرت لـ قدام و بكل تردد:أنا حاجزة لكم طاول بأول القاعة ..
ريم بكل حماس:و الله وناسة ..
جوري و ترددها يزيد:ما عليه بتعبك يا خالتي .. بس هناك أحسن و أريح ..
وقفت سارة و ساعدت أمها:ما عليك هي تدلع شوي ..
جوري و هي تأشر ع الطريق:حياكم .. أنا مرتبة كل شيء لكم هناك و ما عليه بروح عنكم شوي .. مثل ما أنتو شايفين ما في غيري و وهج أختي نرتب العرس ..
ابتسمت لها سارة:ما عليك مسموحة و أنا أختك ..
مشت معهم لحد ما تأكدت أنهم وصلوا المكان الصح .. ابتسمت براحة و هي تشوفهم يجلسون .. :يا الله أنا بروح بحاول أرجع لكم بس أمانة لا تطلعون إلا لما تعلموني عشان أجيب لكم رشود ..
ريم بكل حماس:رشود هنا .. يا قلبي عليه أبي أشوفه ..
جوري:تاركته مع الخدامة جوا ..-تلفتت حولها:لـ شفت وحدة من خواتي الصغار روحتها لك تأخذك له ..
ريم بكل حسرة:وش بيصبرني .. أكيد مشى الحين ..!!
اتسعت ابتسامتها:لا وين توه أبو أربع شهور بس طلع صوته و صار مزعج ..
ريم:ههههههههه من يومه قلق طالع على أبوه ..
جوري:هههههههههههههههه .. يا الله عن أذنكم ..
سارة و هي تراقبها تبعد:أذنك معك .. –نزلت عيونها على أمها فرق بين زواج أخت جوري و منور أخت دلال ..
أم نواف و عيونها تحوم على المكان:ايه و الله ما شاء الله لا إله إلا الله عليهم .. وش هالزين كله .. صراحة ما توقعتهم كذا ..!!
ريم بكل حماس:ايه مرة .. أخوك نواف يقول أغنياء بس مو مرة هذولا أكيد يعرفون أمراء ..
سارة:يا حبيبتي أبوها رجل أعمال .. نص الاقتصاد السعودي يعتمد عليه ..
ريم و هي تمد يدها للحلا:يرحم لي أمك لا تبدين بنشرتك الاقتصادية ..!!
أم نواف و هي مندمجة مع جو العرس:بس صراحة ما يتقارن بين عرس أخت جوري و منيرة ..
ريم:يمة تكفين لا تقارنين ما في أي مجال ..!!
سارة:ايه أكيد الوضع المادي يختلف ..!
ريم:خلي الفلوس على جنب .. تذكرين يوم عرس منور .. قعدنا بآخر القاعة و لا أول ما وصلنا ما حصلنا كراسي ..! يرحم لي أمك يكفي الذوق و الأخلاق ..
زفرت و هي تهمس بكل استسلامية:فـ هاذي صدقتي ..
..
.
## .. نزلت يدها على بطنها .. حست بالجوع يعذب فيها .. زفرت أروى بكل ضيق و هي تنزل عينها على بنت عمها .. همست:رتوج قومي ..
عطتها ظهرها .. غطت نفسها و رجعت تغط فـ نومها ..
أروى بكل ضيق:بنزل تحت و لـ شافني أحد ترا ما لي دخل ..-سكت دقيقة .. ثنتين . ثلاث ..
ظلت تنتظر الرد لـ خمس دقايق .. لكن ريتاج .."لا حياة لمن تنادي" ..
لبست شبشبها و توكلت على ربها .. طلعت من غرفة ريتاج و هي تتتسحب ..نزلت بخطوات هادية لـ تحت .. وصلت للمطبخ أخيرا .. ابتسمت بانتصار و مراده قرب تحقيقه ..
دخلت و عفست الدنيا فوق تحت .. حتى تسوي ليها أي لقمة تسد جوعاها ..
..
.
زفرت بكل راحة و إحساس الشبع يزيد من سعادتها .. لمت كل حوستها و رفعت كأس الموية حتى تطلع ..
لفت و انصدمت من وجوده .. تجمدت فـ مكانها و هي تشوف نظرة الصدمة فـ عيونه .. طاح الكاس من يدها .. و تناثر القزاز حولها ..
..
بلع ريقه بكل خوف .. لف بيطلع .. لكن رجع يوقف .."هاذي فرصتك يا ريان .. جنى الحين واسطة مستحيلة بالنسبة لك ..!!"
..
رفعت يدها على صدرها بكل خوف .. انتظرت يتقدم خطوتين و يختفي لكنه تسمّر فـ مكانه ..
نطق بكل تردد:أروى ..
حست بنبضاتها تتسارع من الخوف و هو ينطق اسمها .. جرئتها .. مغامرتها و حتى صوتها كل شيء اختفى بهاللحظة ..
كمل حاول يتكلم بسرعة حتى ينهي هالموقف .. لكنه حس بالكلام يضيع منه ..
نطق بكل خوف و توتر و هو لحد هاللحظة معطيها ظهره:فيه موضوع من فترة كنت أبي أفاتح جنى به .. لكن مثل ما أنتي شايفه جنى الحين صارت بعيدة محد يعرف متى بترجع تزورنا على الأقل .. –سكت لثواني:و هالموضوع أنتي طرف فيه ..
همست بخاطرها بكل عصبية .."قنبلة إن شاء الله تطيح فوق راسك و تفكني منك .. فاضية لك أنا و إلا لمواضيعك أنا وش دخلني بـ جنى ..-حست بدقات قلبها تتسارع .."يوه لو تنزل ريتاج و إلا مرت عمي و إلا عمي بكبره .. يا ويلي ..!!" ..
خذا نفسه و بكل اندفاع ..:أنا أبيك بالحلال .. و ما كنت أبي الموضوع يصير رسمي قبل لا أعرف رايك ..!!
تنحت لثواني .."أنت يا ريان" ..
زفر بكل ضيق:آسف على الإحراج اللي سببته لك ..-طلع بكل سرعته و انسحب لبرا البيت ..
حست بأطرافها تتجمد .. "من جده ذا .. أنا أخذه وين ..-هزت رأسها"شكلي أحلم أو أهلوس .." ..
همست بكل ضيق:مهبول أجل وشلون برد عليه ..
.
..
قربت من المطبخ و هي تجر رجولها .. صرخت:أرووه وش سويتي ..!!!
بلعت ريقها بكل خوف:بسم الله الرحمن الرحيم وين طلعت منه ..!!!
ريتاج بكل ضيق و عيونها تتسكر غصبن عنها:سمعت صوت القزاز قلت أنزل أشوف وش هببتي ..
أروى و هي تتلفت حولها و بكل ربكة:ايه الكاس طاح من يدي و أنا طالعه ..
ريتاج بكل عصبية:المكنسة وراء باب المطبخ بسرعة لميه و أنا بنتظرك فـ الصالة اخلصي علي ..!!
...
خذت نفس عميق و هي ترجع لواقعها .. على صوت ريتاج ..
ريتاج بكل ضيق:الحين موب أخت جنى صديقتك دقي عليها أنا وياك ما جينا بدري عشان ننطق هنا مثل كل هالضيوف ..!
ابتسمت بكل توهان:كيف ..!
ريتاج بكل ضيق:وش كيفه .. صار لي ساعة أكلمك .. لا تقولين سرحانة ..!
ابتسمت بإحراج:ما سمعتك إزعاج ..
ناظرتها بطرف عينه:ايه طيب ازعاج .. صار لك مدة و أنتي موب عل بعضك ..
وقفت أروى:قومي قومي .. أنا قبل شوي شفت أختها الكبيرة تطلع من ذاك الباب خلينا نروح أنا وياك موب غربّ ..!
ناظرتها و بكل لوم:ايه صرفيني مثل كل مرة .. و أنا بمشيها بمزاجي هااه ..!
ابتسمت لها و هي تمشي معها .. تنهدت و هي تتذكر اللي صار معها بالسيارة .."طول ما كنا بالسيارة ما نزل عيونها من علي أكيد ينتظر ردي ..-اتسعت ابتسامتها .."أول مرة أكتشف أن ولد عمي مزيون و مملوح كذا" ..
صرخت فيها:أي باب ..!!
فزعت من صوتها:خير وش فيك صراخ وبس ..!!
ريتاج بكل ضيق:أنتي اللي وش فيك حشى منتي بـ صاحية .. الحين مدخلتنا لهنا و بتصير لنا مشكلة بسبب ثقتك الزايدة و سرحانك اللي ما له داعي ..
زفرت بكل ضيق:نطق الأبواب و ندخل .. يعني بذمتك فيه عريس يوصل بهالوقت للقصر ..!!
ريتاج بكل خوف:طقي أنتي .. أنا مالي دخل ..
ناظرتها بنص عين:من يومك خوافه ..
ردة لها النظرة و بكل حدة:أحسن من السرحانة أربع و عشرين ساعة ..
..
.
قربت من طاولتهم .. زفرت بكل ضيق .. وهج بنبرة أقرب للترجي:وحدة تقوم معي موب حلوة جوري تلف معي و أهل زوجها هنا ..
سلمى و هي تنزل يدها على بطنها:اسمحيلي أول بيبي لي و مو مستعدة يصير لي شيء ..!
نزلت عيونها على أختها دينا:و أنت وش عذرك بعد ..
دينا:و الله أنا ما كنت ناوية أجي من الأساس مو كفاية عليكم غصبتوني بعد تبوني أشتغل معكم ..
وهج:الحين أبي أعرف وش هالعداوة لها ..!
دينا:أنتي تعرفين إني مع مام من البداية ..
زفرت بكل ضيق:و أمي وينها فـ البيت ..!! و بعدين ما أبيك تدورين بس خلك عن السيرفس و تأكدي من انتظامهم و ترتيبهم ..
دينا بكل حيرة:بس ..
قاطعتها بكل ضيق:خلاص .. خلاص الشرهة علي أطلب مساعدة منكم ..-بعدت عنهم و تنهيداتها تزيد .."الحمد الله إن أهل زوجي مسافرين و إلا كان تورطت صدق ..!" ..
سلمى بكل لوم:ليه ما قمتي .. حجتك مو عذر أبد ..
دينا:و الله الزواج مليان من الناس اللي تعرفهم أمي مو فاضية وحدة منهم تنقل خبر وقفتي معهم ثم تسوي لي مشاكل ..
سلمى:وين الغلط إنك توقفين بزواج أختك و بعدين مو هاذي جنى اللي من نقلت عندنا ساكنة بغرفتك و كل يوم سوالف و سهر و فلة للصبح ..!
دينا بكل تردد:ايه داخل الغرفة محد يعرف و بعدين أنا فهمتها من البداية ..
سلمى بكل ضيق:هذا يسمونه نفاق .. أنتي قاعدة تنافقين أمي ..
دينا بكل عصبية:وش هالكلام الكبير ..! أنا بس ما أبي أتعب أعصابها و أمرضها مثلكم ..
سلمى:لا يا حبيبتي أنا و أخوانك نعامل خواتك من أبوك باللي يرضي رب العالمين .. و رضا رب العالمين فوق رضا الوالدين ..!
دينا بكل لوم:بس هم يعرفون إني أحبهم بس كذا ماما ..
قاطعتها:أنتي اللي عودتي أمي تستسلمين لها بكل شيء .. خلك كذا .. لحد ما تخطط لك مستقبلك و تمشيك على كيفها .... و أنتي تعرفين أمك وشلون تسيطر على اللى يحبونها ..!!-زفرت بكل ضيق و عيونها تحوم فـ المكان:فاهمة الحب غلط ..
وقفت اخيرا و ضميرها يأنبها:بقوم معهم و الله يعينني على هالليلة ..!
ابتسمت و هي تراقب أختها تبعد .. رفعت جوالها و دقت على أختها:هاذي هي دينا جاية لك فـ الطريق .. عليك بها هاااه ..
..
.
فـ قسم الرجاجيل ..
مياف و هو يعدل المرزام:تهقى لو دخلت أرقص عند الحريم يخطبوني ..
مشاري:هههههههههههههههههههههههه .. حلوة يخطبونك ..
عبد الملك و هو يضبط الياقة و بكل غرور:و الله صارت لي بزواج أختي ..
مشاري بكل صدمة:صدق ..!
عبد الملك:ايه و الله وحدة قالت لأختي كانه يبي يعرس ترا عندنا عروس جاهز وش معناها يعني ..!!
مياف بكل حماس:أقول مشينا بس .. بندخل نرقص لنا شوط ..
مشاري:ههههههههههههههههه اصبري لحد ما يجي المعرس و يزفونها معه عقبها أدخل ..
مياف:لا زوج أختك ما راح ينزف معها ..
عبد الملك بكل استغراب:غريبة موب دايم يسون كذا ..!!
مياف:عاد هو ما يبي .. راح تنزف لحالها ..
مشاري بكل حماس:بس داخل داخل ..
و انفجرو الثلاثة ضحك .. ههههههههههههههههههههههههههههههههههه ..
.._.._.._.._.._..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


خذت لفة على نفسها و علامات عدم الرضا واضحة على وجهها ..
واقف وراها .. ضحك عليها و هو يعدل شماغه:تهبلين و الله العظيم ..
ليان و هي تعقد ملامح وجهها:شف شلون كرشتي خمس أمتار قدامي ..!!!
ابتسم و هو يحاول يكتم ضحكته:يا عمري هذا جنين .. إنسان كامل وين تبينه يروح ...!!
لفت على جنبها الثاني و عيونها معلقة بالمرايا:شفت شلون ...! الحين يبي لي كرسين ..! واحد لي و الثاني لهالكرشة ..!
انفجر ضحك بشكل هستيري على ليان و حساسيتها الزايدة من شكلها ..
ناظرته بكل لوم:ايه اضحك موب أنت اللي بتمشي بين الناس بهالبطن ..!!
حوط خصرها بذراعه و ضمها له:يا عمري وش بيدك تسوين يعني ..!
ليان بكل ضيق و عيونها على يد راكان اللي محاوطتها:شف حتى يدينك ما توصل لبعضها ..
مد يده بالقوة:لا يا عمري شوفي أصابعي تلمس بعض ..
زفرت بكل ضيق:تووء أفف الحين أنا توني بالشهور الأولى بعدين وين بيوصل هالبطن ..!
راكان و هو يناظره بالمرايا و بكل جدية:ليون .. ترا جد بديت أخاف عليك .. و موب مخليك تروحين لهالزواج .. موب ناقصين حسد و عيون اللهم يا كافي ..!!
بعدت يده عنها .. مشت بخطوات ثقيلة و سحبت العباية من على طرف السرير:إلا زواج جنو .. لو يقولون لي اليوم موعد ولادتي رحت .. !!
رجع ينفجر ضحك عليها:هههههههههههههههههههه .. طيب ..-خذا نفسه:طيب اسبقيني لتحت على بال ما الحقك بتكونين توك فـ نص الدرج ..
ناظرته بنص عين:ترا اللي فـبطني عيالك .. للمعلومية يعني ..-مشت لبرا و هي ترفع الطرحة فوق رأسها ..
راقبها و هي تطلع و الابتسامة ما فارقت وجهها ..
..
.
وصلت للدرجات الأخيرة أخيرا .. ركضت لها وعد:ليه ما ناديتيني أساعدك ..
ليان بكل ضيق و نفسها يضيق بها:لاحقة بتجي أيام ما را ح اتحرك من مكاني ..
أم راكان بكل لوم و هي تراقب بنتها و زوجة ولدها:أنتي يا المطفوقة شوي شوي مرت أخو بالموت تمشي ..
جلست ليان أخيرا:اووف يبي لي ربع ساعة أرتاح .. سوري مأخرتكم ..
رفعت البلاك بيري .. و عيونها معلقة فيه:عادي عادي خذي راحتك ..
أم راكان بكل ضيق:من شرت ذا البلاء و ما عاد ترفع راسها .. الله لا يعافي اللي صنعه ...
ليان:ما عليه يا خالتي توها شاريته .. بكرة تطفش و تقطه ..
ام راكان:ما ظنتي و أنا أمك !!! ..
لحظات قصيرة خيم الصمت ع المكان .. رجعت تتكلم و بكل تردد:أقول ليان ..!
لفت عليها:خير يا خالتي ..
أم راكان و الإحراج واضح على وجهها:عزمتوا حمد و مرته ..
ليان:أيه أكيد .. ركان بيده موصل الكروت لبيتهم ..
أم راكان بكل تردد:أدري أنها ما تستاهل و هي ما تعرف الواجب مع الأهل .. بس عشان نبعد عن المشاكل ..
وعد و عيونها على شاشة جوالها:لا تخافين زوجة ولدك سوسة .. بتجي العرس عشان أهل جنى آل***** ..
أم راكان بكل ضيق:أنتي خلك ساكتة أحسن ..-رجعت تلف على زوجة ولدها .. و تنزل عيونها على بطنها:متعبك ذا الحمل ..!
ابتسمت بتعب:يعني ..
زفرت بكل ضيق:حملك غريب و الله ..
ليان:الله يسهل ..-زفرت بكل ضيق .."مدري أفرح و إلا يضيق صدري ..!!
أفرح إني حملت و افتكيت من كلام الناس و إلا أزعل لأن حملي طلّع حمد و زوجته من هنا ..
-زفرت بكل ضيق .."أصلا وجودهم زي العدم .. بس أكيد خالي و خالتي شايلين بخاطرهم علي لأني السبب" ..
أم راكان:الله يسهل لك يا رب .. عاد لازم تتعودين .. يبيلك تجبين ثلاث أربعه وراء بعض ..
ليان بكل صدمة:وش دعوة يا خالتي ..!
أم راكان بكل حماس:ايه دامك مسكتي طريق الحمل مرة وحدة ..
بلعت ريقها بكل توتر .."من جدها ..! أخاف بكرة تكلم راكان بهالسالفة و يقتنع لازم أتفاهم معه أنا وين أحمل ثلاث مرات وارء بعض حشى و لا قطو" ..
نزل و هو يتفقد مفاتيحه ..:جاهزين ..
وعد بكل ترجي:بس دقيقة أخلص سالفة مع صديقتي ..
ناظرها بنص عين:يا الله أنا بشغل السيارة و اللي موب جاي يقعد موب لازم يروح ..
ناظرته بكل حدة و هي تلبس عبايتها .."أكرهك"..
.._.._.._.._.._..
##.. صرخت فيها بكل صدمة:ريناد أنتي تستهبلين ..!
زفرت بكل ضيق:تدرين فـ البداية كنت أفكر مثلك .. لما فتح بدر هالموضوع معي من شهر صرخت عليه مثلك الحين ..
بس لما فكرت فـ الموضوع و خاصتن بعد ما استقريتي الحين و اسمك صار باسم أبوك .. حسيت أن هالشيء طبيعي ..
جنى بكل عصبية:أنا عايشة معه عشرين سنة هو ولد أخوي و أنا عمته .. شلون يجي فـ باله واحد بالمية أنه يفكر يتزوجني ..!!!
ريناد:بدر كان واثق من كلامه من البداية .. عشان كذا ما تردد فـ حبك ..!
جنى و عصبيتها تزيد:أي حب هذا .. هذا حب شيطاني عاميه عن الدنيا ..
ريناد:جنى وش هالكلام الكبير فـ الأخير أنتي بنت عمته و هو ولد خالك ..!
جنى بكل ضيق و نبرتها تهداء:حتى ولو المفروض ما يفكر فيني ابد ..
تنهدت بكل ضيق:ما عليه أنا ما راح أخذ أي شيء من كلامك و بتركك تفكرين لو إن شاء الله سنة أهم شيء تفكرين قبل لا تأخذين قرارك ..
جنى بكل إصرار:لا سنة و لا شهر و لا حتى ساعة .. ريناد هالموضوع تنسينه كلللش و أخوك بعد لازم ينساه ..
خذت نفسها:ما عليه لما تجين تنومين راح تفكرين غصب .. و حطي فـ بالك أن بدر يحبك و شاريك ..
لا تنسين كلامك لي .. الوحدة تأخذ اللي يحبها .. أحسن من أنها تأخذ واحد تحبه و تعيش مذلولة له ...!
زفرت بكل ضيق:هذا الحب الطبيعي .. موب الحب اللي جاية تتكلمين عنـ..
قاطعتها:عطيني سبب واحد يمنع زواجك من بدر أنا من الحين أدق عليه و أقول له ينسى الموضوع ..
جنى بكل عناد:يكفي إني طول عمري معتبرته ولد أخوي و محرم لي ..!
زفرت للمرة العشرين:موب سبب مقنع و عشان كذا .. أنتي ملزومة تفكرين و أنتظر رايك لو بعد سنة ..-وقفت ..
جنى بكل خوف:على وين ..؟!
ابتسمت:لها لا تخافين موب زعلانة هالموضوع بينك و بين بدر أنا بس مرسال .. بس لازم أمشي مو معقولة أتاخر على بسام ..
جنى:طيب أجلسي لو نص ساعة مع خواتي ...!! كلهم متحمسين لشوفتك ..
ابتسمت:ما عليه مرة ثانية ....
.
رفعت الحلق الثاني لأذنها اليسار و الابتسامة مرتسمة على وجهها ..
..
لبس الثوب و عدل ياقته بيده .. رفع عينه عليها:ريناد ..
ما ردت عليه .. لحد هاللحظة عشرات الذكريات تروح و تجي على بالها ..
علا صوته أكثر:رنوووووود ..
لفت عليه:هلا حبيبي ..
أشر على أزرار الثوب ..
رجعت تبتسم و هي ترفع طرف فستانها و تمشي لعنده .. قربت منه و تلقائيا مدت يدها و سكرت له أزرار ثوبه ..
ناظرته بكل لوم:خلاص لازم تنسى الدلع ..
بسام بكل صدمة:ليييه ..!!
ريناد:الحين صار فيه ثنين .. و دلعك و دلعهم ما يجي مع بعض ..!!
عقد ملامح وجهه و بنبرة بانت فيها الغيره:يعني بتخليني أندم لأنه صار عندي عيال ..؟!
ريناد و بصوتها نبرة ترجي:حياتي أنا ما أقدر .. أنت صاير مرة تدلع .. و عيالك فارس و فراس ما يقصرون ما بعد يكملون الشهر و كل واحد فيهم لسانه أطول من الثاني .. !!
بسام: و المربية اللي جبتها وش فايدتها ..؟!
ريناد:جبتها حتى تساعدني موب عشان أعتمد عليها اعتماد كلي .. مهما كان فـ الأخير هذولا عيالي ..!-بكل لوم:وعيالك بعد ..
زفر بكل ضيق:طيب طيب .. شكلي برجع لحياة العزوبية من جديد ..
رجعت تبتسم:طيب خلاص لا تسوي لي أفلام هندي .. بسحب كلامي الحين و برجع أقوله له الفجر ..!
ابتسم غصبن عليه .. هالنقاش بالنسبة له عقيم .. مهما صار مستحيل يتنازل عن ريناد و لو دقيقة وحدة حتى لو كان عشان خاطر عياله ..
يمكن يكون يتعبها بطلبه لها تكون متواجدة قريب منه .. بس وش يسوي إذا قربها هو الشيء الوحيد اللي يحسسه أنه عايش ..
زفرت بكل ضيق و هي تبعد و ترفع شنطة يدها:كلمت خالتي ..!!
بسام و بعيون نظرة تأمل فيها:نفس الشيء .. مُصره على الجلسة فـ البيت ..
مشت لـ عند المعلاق حتى تنزل عبايتها:موب معقولة فوق الأربع شهور مرت من توفت أختك الله يرحمها .. و للحين حابسة نفسها فـ هالبيت و مانعه نفسها من الطلعات هذا اسمه جزع موب زين ..!!
تنهد بكل ضيق:وش أسوي فيها موب راضية تقتنع .. بس تعرفين أمي لا كلمة رب العالمين و لا قضاء و قدر تأثر فيها ..!!
زفرت بكل ضيق:أنا خايفة هالشيء يأثر على دينها و شـ ..
قاطعها:خلاص .. ما له داعي نفتح هالموضوع للمرة المليون من جديد ..-لف و سحب شماغة من على الكنبة .."ما وقفت على الجزع أمي من يومها مسلمة بالأسم ...!" ..
قربت منه وهي تلبس عبايتها و بنبرة أقرب للترجي:طيب دق على سطام أخوك يجي مع زوجته و يجلس معها ..
ابتسمت بكل استهزاء:كلمته موب فاضي لنا عمي ..
زفرت بكل ضيق:حتى أخوك قاطع رحم ..
زفر بضيق أكبر منها:الدنيا دوارة .. و مصير اللي قاعد يسويه فـ أمه و أبوه يرجع له من عياله ..
-خذا نفسه من جديد:روحي شوفي العيال و خلينا نمشي راح نتأخر على العرس بسبب هالسوالف اللي ما لها داعي ..
رفعت طرحتها و هي تمشي لـ الباب:طيب .. طيب ..
رمى بثقلة على الكنبة .."أنا ما أبيكم خلاص تزوجت و بديت حياة جديدة حتى شركة أمي بتركها لكم و لو بيدي أغير اسمي و أتبرا منكم كان سويتها بس الظروف حدتني استحمل هالشيء" ..
تنهد بكل ضيق و هو يذكر آخر شيء سمعه من أخوه ..
ارتسمت نظرة خيبة أمل و هو يذكر ابتسامته الساخرة منه .. وهو يستهزء بـ رجعت شوفه له بدل ما يبارك له ..!!
.._.._.._.._.._..
##.. جلست بكل خوف لمت المفرش على نفسها و كأنها راح تحمي نفسها به منه ..
خذا نفس بكل عمق و تكلم رغم أنه حضّر لـ هالموقف من قبل لكنه حس بالتوتر يضيع الكلام منه ..
نطق تركي أخيرا:أنا آسف يا غزل ..
رفعت عيونها الذبلانة عليه:وش تبي مني ..!
بلع ريقه بكل صعوبة:أنا كنت مشوش و ما كنت عارف وش أسوي .. مريت بظروف ما يعلم بها إلا الله .. بس صدقيني سويت المستحيل عشان أقدر أرجع لك ..
ارتجف صوتها:متوقع إني برجع لك عقب اللي سويته ..؟!
نزل عيونه و بكل إحراج من نفسه قبل لا ينحرج منها:أدري غلط و قلت لك إني معترف ..-رجع يرفع عيونه:و تأسفت لك ..
غزل بكل خوف:وش المستحيل اللي سويته عشان أصدقك وما أكون شاكة أنك تبي ترجعني لك عشان ..-رجعت تسكت و هي تحس بالعجز فـ العبير .. مو قادرة تلاقي الكلام المناسب .. كل اللي قاعدة تسويه بحياتها انجراف وراء مشاعرها وبس ..!
نزل عيونه من جديد.. حس بتوتر خوف .. كل شيء ممكن يخليه مشوش من جديد و يرجع للي كان فيه ..
تعمقت نظرة الخوف بـ عيونها مدت يدها لـ زر النداء لكنه ما ضغطت عليه .. قررت تعطيه فرصة وحدة بس حتى يقول اللي عنده ...
نطق و الضعف بصوته:أنا رحت لدكتور نفسي ..
رخت يدها و هي تحس بالصدمة تخدر بأعصابها .."دكتور نفسي ..!" ..
تركي و هو يحاول يبرر .. :أنا كنت تعبان فيه ضغوطات كبيره تعرضت له و ما كانت قادر أثق بأحد حتى أكلمه .. و لما تزوجتك كنت محتاج أغير جو .. بس أنتي بصدك لي و تعبك ..-بكل تردد:فكري راح فيني بعيد و ما كنت أقدر أفكر بأي شيء ..-نطقها و صوته يتلاشى لا شعوريا:كنت تعبان .. تعبان و محتاج أحد أفضفض له ..!
حست بعبراتها تخنقها .."حتى أنا تعبت .. تعبت من وجوده بقربي و أنا عارفه إني ما راح أكون له ..-خانتها شهقاتها و طلعت .. دفنت وجهها بين كفوف يدها .."هو الوحيد اللي أقدر أفضفض له .. لـ صار هو همّي من أفضفض له ..!" ..
قرب منها و بكل خوف:غزل .. غزل وش فيك ..!
علا صوت شهقاتها .. من ثواني بس كانت خايفة منه و الحين تحس أنه هو الوحيد اللي راح يتكتم على خوفها ..
جلس جنبها .. حوطها بذراعه .. همس و الخوف بصوته:غزل وش فيك ..؟!
همست و هي للحين دافنة وجهها بين كفوف يدها:حتى أنا تعبت .. تعبت من كل شيء ..
ضمها لـ صدره .. مسح على رأسها:أدري اللي سويته فيك موب شيء سهل .. و مرضك بعد شيء أصعب ..
بس صدقيني راح أعوضك عن كل لحظة تعيسة عشتيها بسببي .. و راح أخليك تطلعين من هالمرض و تنسينه بأذن الله ..
هزت رأسها بالنفي و صوتها يختنق أكثر:لا خلاص .. أنا راح أموت .. أنا ما أستاهل أعيش ..!
شد عليها و هي بحضنه:الدكتور يقول فيه أمل و الأمل برب العالمين كبير ..
خوف .. توتر .. ضيق .. كل إحساس سلبي بداخلها تلاشى .. كل اللي كانت تحتاجه شخص يكون قريب منها تفضفض له و يساندها ..
ما كنت تقدر تشوف هالشيء فـ مياف لأنه تدري أنه أكبر ذنب بحياتها و لا كانت بلحظة راح تتوقع أنه هالشخص راح يكون تركي ..
لكنها ارتاح له و بالعكس عطته المجال يقرب و يحتويها .. لسبب واحد راحة و طمأنينة من رب العالمين تملكتها .. لأنه شيء يصير بأذنه و شرعه ..!!..
.
نظرة توهان ترتسم بعيونها .. لمعة الدموع فجأة و هي تتذكر حالها من شهور ..
قرب منها و فاجأها و هو يضمها من وراها ..
ابتسمت رغم ملامح الحزن اللي ارتسمت على وجهها ..
تركي و هي معلق عيونه بعيونه المنعكسة ع المرايا:ما قلنا ننسى شيء اسمه دموع .. وش فيك ما تبين تروحين لزواج جنى ..؟!
رمشت بعيونه حتى تضيع الدموع:لاء بالعكس .. أنا الحين تحسنت كثير و محتاجة إني أطلع و أشوف الناس ..
ابتسم:و أنا وش أقول من الصبح ..؟!
بلعت ريقها بكل توتر:بس تذكرت أيام المستشفى ..
تنهدت و بكل لوم:ما قلنا ننسى أيام المرض ..!
خانتها دموعها .. حاولت تبتسم:موب قادرة ..
لفها عليه:غزل و بعدين معك ..؟!
نزلت عيونها للأرض:أنا خايفة الأيام اللي راحت ترجع ...!
مد يده لطرف ذقنها و رفع رأسها:الدكتور طمنا عليك و قال أني شفيتي من المرض .. أنتي بس شوفي وجهك كيف منور .. !!
مسحت طرف دموعها:خلاص ما راح أفكر بهالشيء مرة ثانية ..
زفر بكل ضيق:موب أول مرة تقولين هالكلام لي ..
نزلت يده من على كتفها و مشت لعند السرير حتى تأخذ عبايتها:غير خوفي بسبب المرض .. أنا مشتاقة لفجر و فاقدتها كثير ..
قرب منها و رجع يحوط كتوفها بذراعها و مشى معها لـبرا الغرفة:بس مشتاقه له .. خلاص بكرة أول طيارة على بريطانيا راح نكون أنا و أنتي عليها بأذن الله ..
ابتسمت و بكل حماس:صدق تركي ..!
ناظرها و بكل لوم:أنا قدر وعدتك بشيء و أخلفته ..!
.._.._.._.._.._..
طلع من الغرفة و لحقته .. لمى بكل ترجي:ناااااااااااااااااااااصر ..!!
جلس على الكنبة و حط رجل على رجل:ما ودي أطلع اصبري نص ساعة ..
جلست جنبه و بكل ضيق:ناصر حرام عليك هاذي ثالث مرة تقول نص ساعة موب معقولة صديقتي بتطلع من القصر ما شفتها ..!
مد يده لها ..
ناظرته بكل ضيق:خير ..!
ارتسمت نظرة غرور فـ عيونها:بوسي يدي ..
لمى بكل عصبية:لا يا شيخ ..
ناظرها بنص عين:يا سلام عليك لما تزعلين حضرتك ما ترضين غير بـ بوسة و أنا حرام علي ..!!
ناظرته بكل ضيق .. سحبت يده .. و باستها ..
مد الثانية .. زفرت بكل ضيق و باستها بعد ..
أشر على خده:و هنا بعد ..
وقفت و ضربت رجلها بالأرض:تدري ..! إن شاء الله عمري ما رحت ..-لفت حتى ترجع لغرفتها ..
مسك يدها بكل سرعته .. وقف و ابتسامة الانتصار على وجهه:خلاص .. خلاص .. روحي جيبي عباياتك ..
ناظرته بكل حدة:تدري لو رحت و لقيت جنى طالعة من القصر برجع على شقة أبوي على طول .. و بجلس عنده أسبوع كامل ..!
نفخ صدره بكل غرور:طيب نشوف ..!!
ناظرته بنص عين و دخلت تجيب عبايتها .. راقبها لحد ما دخلت .. رفع يده للسماء ..:يارب ما تكون طلعت .. أنا ويني وين أصبر عنها أسبوع ..!!-اتسعت ابتسامة الانتصار المرسومة على وجهه ..
..
.
فـ الدور الثاني .. صرخت:نهووووووووووووي ووجع .. اخلصي علي ..
نهى و هي بداخل الغرفة:جاية جاية ..-طلعت و هي تلبس عبايتها:وش فيك طايرة ..؟!
أميرة بكل ضيق:يعني أنا اللي بعلمك عن أخوك .. ما تدرين أنه شراني و عادي يروح من غيرنا ..
نهى:يوم تدق علي لمى قبل شوي .. قالت أنه ضايق منها و يبي له نص ساعة على بال ما يروق ..
أميرة بكل ضيق:ايه طيب يروق .. أنت تعرفين ما له دوا غير لمى .. الحين يطير ينزل وياها و يمشون عنا ..
زفرت بكل ضيق:أنا أفتك من نويفة تطلعين لي ..
أميرة بنبرة تحذيرية:سكتي بس تراك فـ غرفتي .. لا أخليك اليوم تنومين فـ الصالة ..
ناظرتها بكل غرور:نايمة على سرير أسماء و الشقة ذي لـ عمي موب لك ..-بكل ضيق:أنتي الحين وارك ما رحتي مع أبوك و فكيتيني منك ..!!
أميرة بكل ضيق:يعني ما تعرفين الحوداث السعيدة اللي تصير بالأوقات العصيبة ..
نهى و هي تجلس و تلبس صندلها:ههههههه وش ضيعتي بعد ..!
أميرة و هي تراقبها و الضيق واضح بعيونها:تخيلي الشال .. حست عليه الدنيا فـ الأخير طلع الخياط الله يأخذه شابكة مع الفستان ..!
نهى:هههههههههههههههههههه .. وش يحس به شكله تخربط بينك و بين فساتين بنت أبو حمد ..
أميرة:ايه أنا قلته حركة تشبيك الشال مع الفستان حركت سوير بنت جارنا أبو حمد .. بس خليت الخياطة ما لي خلق أقعد أمسك فـ هالشال ..
نهى:و الله أنها فكرة سوداينة خطيرة ..!!
أميرة بكل حماس:اسمعي صوت باب شقتهم .. بسرعة بسرعة قدامي .. أخوك بعد ..!!
وقفت و هي ترفع الطرحة فوق رأسها:طيب بطلع بس ترا الحوسة اللي فـ الغرفة بتضفينها لما نرجع ..
غطت وجهها بطرف الطرحة:ما عليه خلينا نرجع عقب نتفاهم ..!!
.._.._.._.._.._..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



في كنـدا ..
زفرت بكل ضيق و هي تقرا المسج .."ما عليه حووبي ما راح أكلمك اليوم ... بطلع الحين لزواج جنى صديقة لمى و لما أرجع حد ما أخمد .. لما أصحى بيكون عندكم نهار اليوم الثاني مدري الليل .. متى ما صحيت برن لك رنة .. حبيبتك غصبن عليك نهى" ..
ابتسمت نوف بكل عفوية و هي تقرا توقيع أختها آخر المسج ..
مشاري بكل فضول:فرحينا معك ..
ناظرته بنص عين:مسج من أختي وش تبي ...؟!
مشاري:أعوذ بالله .. الردود جاهزة عندك ..!!
ناظرته بنص عين .. و رجعت تنزل عيونها على الجوال ..
مشاري:طيب تعالي اجلسي و لا ما تحسين أنك تقرين مسج إلا لما توقفين عند الدريشة ..
قربت منها و جلست جنبه:أنا متعمدة أقراها هناك عشان ما تقرا وش أرسلت لي ..!
ناظرها بنص عين:على أساس أنك ما تعلميني بعدين ..!
نوف بكل غرور:أقول لك بس موب كل اللي فـ المسج ..
ابتسم على تفكيرها اللي بحياته ما راح يكبر:المهم قلتي لها عن البيبي ..!
هزت رأسها بالنفي و الإحراج يتملك ملامح وجهها:لاء .. ما جاء الوقت المناسب ..
مشاري بكل ضيق:نوف تراك طولتيها جد .. أكيد أهلي يبون يسمعون هالخبر من زمان و أنتي إلا أختك تعرف قبل الكل .... ولا ..!! مدري متى بتقولين لها بعد ..!
زفرت بكل ضيق:وش مستعجل عليه أصلا أنا للحين ما كملت الشهر الأول بعدين أنت حلفت ما راح تقول لأهلك قبل لا تعرف نهى ..!
زفر بكل ضيق:لحظة غباء ..
نوف بكل هجومية:ايه كمل .. يوم زواجنا لحظة و غباء و يوم سفرنا لحظة غباء أنت ما عندك غير الغباء تقط عليـ ..
قاطعها و هو يمد يده و يسكر فمها به ..:خلاااااااص سحبت كلمتي ..!
ناظرته بنص عين و تكلمت بصوت مكتوك بسبب يده:نزل يدك ..!!-سحب يده ..
نوف بكل عصبية و هي رافعه حاجب:طيب انزل جب لي مانجا مشتهيتها ..!
مشاري بكل صدمة:أمس جايب لك كيس ..!
نوف بكل برود:كليته و أبي غيره ..
ناظرها بنص عين:على بالك إنه ..
رجع يسكت و هو يلمح نظرتها الحادة ..:على أمرك .. نازل أجيب لك ..
وقف سحب الجاكيت و طلع .. سند رأسه على باب شقتهم ..ابتسم بكل عفوية .."ما يهم إذا أنا الخادم و هي الأميرة .. دامها رضت بالواقع و رأسه اليابس لان ..
ما يهم إذا طولت لسانها و صغرت عقلها أكثر ..! ..-اتسعت ابتسامته"أصلا هي وش محليها غير هالشيء ..!!"..
..
ريحت رأسها على ظهر الكنبة .."كل يوم أدق على نهى و أسمعها موشحات و الله فشلة شلون بقولها اني حامل ..-نزلت يدها على بطنها .."لو جبت عشر اسلوبي ما راح أغيره ..!
سحبت خددية و غطت وجهها به .."و الله العظيم فششششلة ..!" ..
.._.._.._.._.._..
تلفتت حولها و هي تراقب الصبابات و الخدامات اللي جابوهم خواتها حتى يساعدون ..
واقفة قبالها و تتكلم بكل حماس ممتزج بالدلع:هو طاير يبي الزواج يتم اليوم قبل بكرة .. بس وش أسوي ما بعد أخلص من جهازي .. تدرين .. أنا ناوية أشتري كل فستاني من باريس بس كل ما قلت خلاص قضيت و بسافر تطلع لي ست آلآف شغله ..
ابتسمت لها دينا و الضيق واضح عليها:الله يعينك .. زين أجلتوا الزواج كم شهر بعد عشان يمديك ..
الهنوف بنفس حماسها:أمس كلمني بروك و هو مرة يا قلبي عليه مشتاق لي .. و وده أكون اليوم عنده قبل بكرة بس وش أسوي مو بيـ..
قاطعتهاو هي تقرب:سوري قطعت عليكم كلامكم ..-ابتسمت بشاير:بس بغيت دينا ضروري ..
الهنوف بكل ضيق:لا عادي .. أنا بروح أجلس لـ خلصتي .. أنا هناك يا دنو أوك ..
ابتسمت لها:أوكية ..
راقبتها بشاير و هي تبعد:هههههههههههههههههههه .. لو تشوفين وجهك و أنتي تسلكين له و الله تضحكين على نفسك ..!
زفرت بكل ضيق:لاحظتي ..
بشاير:مرررة .. شكلك قرفانة منها ..
قلدتها بكل دلع:بروك و بروك .. جاب لي حط لي .. و نيويورك و واشنطن-بصوتها الطبيعي بكل عصبية:تقولين زوجها أول سعودي يسافر لأمريكا و يشتغل هناك ..!!
بشاير:من قدها بتأخذ مبارك ولد الـ** ..
عقدت حواجبه بكل ضيق:اوووووف .. –خذت نفس بكل راحة و بنبرة كلها استهبال:ظنك يناسبني ..!
بشاير:ههههههههههههههههه .. وش تبين فـ واحد نص حياته برا أكيد أعوذ بالله متأثر فيهم و ما يعرف الدين ...!!
ناظرتها بنص عين:على أساس اللي هنا يعرفون الدين ..
بشاير:و الله أنا وحدة مقتنعة بالمثل اللي يقول الطيور على أشكالها تقع .. و أكيد هالمبارك واحد حقير مثل الهنوف ..
دينا:من ناحية أنها حقيرة صدَقتي .. تخيلي ذاك الشهر كانت مسوية حفلة عزوبية وحدة من الخدم .. كسرت صحن و هزئتها قدامنا .. جد رحمتها ..
بشاير:يووه عاد أنتم مرة عندكم الخدامة صديقتكم ..
دينا و ابتسامتها الخبيثة تتسع:أول ما كان فـ البيت غيري أنا و وسن كنا نطفش و نتمصلح معها ما عندنا غيرها نسهر و نسولف معه .. لكن الحين جحدنها جحده ..!
بشاير:أكيد أنتي و وسن جحدتوها بس جنى و جمان ما تجي منهم ..
دينا بكل لوم:تدرين يا دوبا صرت أشك أنك من العايلة ..
بشاير:وش أسوي يا أختي أحبكم و خواتكم كلهم وسيعين صدر و يردون الروح .. على طاري خواتك جوريه .. وينها ..؟!
دينا: أنا متزفته و واقفة هنا من عشانه .. عشانها حضرتها جالسة مع أهل زوجها ..
بشاير:خسارة و الله .. ما شفتها فـ بيتكم غير مرة وحدة و ما أمداني أتعرف عليها .. قلت الزواج بيكون فرصتي .. بس يا الله الأيام جاية ..
دينا و بعيونها نظرة تشكيك:و الله شكلك ترسمين على قعدة أبدية في بيتنا ..
بشاير و الجدية بصوتها:شوفي أخوك محمد شايب .. و عبد المجيد أخلاقه زفت مشاري مزيون بس ماش ما يعجبني ..
ناظرتها بنص عين:قولي من البداية مياف و فكيني من هالمشوار ..
ضحكت بشكل هستيري:ههههههههههههههههههههههه .. أقول ديناووه ترا أمزح معك موب تصدقين و تفتحين هالسافة مع أخوك ..!
ناظرتها بنص عين:و الله تناسبون بعض هو خبل و أنتي أخبل منه ..
ناظرته بكل حزن:هذا رايك فيني مشكورة يجي منك أكثر ..
زفرت بكل ضيق:أقول بيش فارقي عن سماي و الله واصلة معي من ذا الهنوف ..
بشاير:ما عليه الشرهة علي جيت أنقذك منه .. علميني بس من وين طريق غرفة العروس خلني أروح هناك أكيد .. وسن الشينة و جمان و نويفة هناك ..
دينا:اكيد .. شوفي هذاك الباب ..
..
.
..
همست له فـ الجوال:مستحيييييييل ..!!
فـ قسم الرجاجيل بعد عنهم أكثر .. همس فـ لجوال بكل ضيق:أنا قلت لك أنا اللي بوصلك بس أنتي ما رضيتي ..
تلفتت حولها و بكل خوف:عامر أنت تدري أن محد يعرف إني أكلمك .. ما أبي أحد يسمعني و أنفضح ..
بكل عصبية:وش هالكلام ريتاج .. أنتي و أنا متزوجين على سنة الله و رسولة ..
بلعت ريقها و بكل تردد:بسس ..!
طلعت من غرفة العروس قاطعتها بكل ضيق:مطولة غراميات مع روميو حقك ..
همس له فـ الجوال:آآخ لو إني جنبك ..
عقدت ريتاج حواجبها:أروى ..! وش طلعك خلك معهم ..
أروى:سكري .. قدامكم الليل كله أبيك بموضوع ..
عامر بكل ضيق:قولي لها تأكل تبن و تنقلع ..
ريتاج بكل ترجي:ما عليه أروى بعدين لما تطلع جنى ... بجلس معك لآخر الزواج ..
دخلت القسم .. ريناد و هي تعدل خصلات شعرها:السلام عليكم ..
همست له فـ الجوال:ريناد هنا باي ..-سكرت الخط من غير ما تسمع رده ..
أروى:وينك جنى طول الوقت تسأل عنك أنتي و ليان و أنتوا الثنتين تأخرتوا ..
ريناد بكل لوم:صدق ..! وش أسوي بهالعلل اللي معي ..
ريتاج:يووه حرام عليك كل شيء إلا عيالي ..
أروى:يووه ذكرتيني فيه سؤال يصرقع بمخي موب لاقيه له جواب ..
لفت ريناد على مرايا موجودة على يمينها:اخلصي وش هو ..!
أروى:الحين وش بيسمونك أم فارس و إلا فراس ..!
ريناد و هي تعدل فستانها و تمشيء لـ غرفة العروس:فارس أكبر بدقيقتين ..!-دخلت لجوا و سكرت الباب وراها ..
زفرت ريتاج بكل راحة:اشوا ما انتبهت إني سكرت السماعة بدخلتها ..
أروى:أختك جنية هذا وجهي إن ما سألتك بعدين ..!
ريتاج بكل توتر:أوووف بعد أخوك يا هوو نشبة ..
أروى:أدري ندمت إني عطيته رقمك و ما خليته يتأدب يوم أنه نسى و ما عطاك رقمه ..!
ريتاج بكل توتر:يبي يشوفني ..!
أروى بكل برود:عادي أنتي زوجته الحين ..!
ريتاج بكل صدمة:حتى ولو ما ينفع .. و بعدين وين يشوفني ..!!
أروى:ما عليك فـ الرجعه أنا و أنتي نرجع مع عامر وش رايك ..!
ريتاج بكل حيرة:و ريان أخوي ..!
أروى بك تردد .."من جد مشكلة .. ما راح أشوفه" ..
ريتاج:أرووه وين رحتي ..!!
مسكت يدها و سحبتها لـ لوسط القاعة ..
ريتاج بكل استغراب:أروى وين موديتني ..!!
أروى بكل تردد:أبيك بموضوع ..
ريتاج:هنا وسط الزحمة و الازعاج .. ايه ما أبي أحد يسمعنا ..
جرتها و طلعت لـ عند الحديقة .. أروى:لا ما ينفع ..
جلست على طاولة:الكل جوا ينتظر العروس تنزف محد حولك .. أروه أنتي ما تصيرين خوافة و جدية كذا إلا إذا صار الموضوع يستاهل ..!
بلعت ريقها و بكل خوف:بقول لك بس أمانة ما تقولين لأحد ..
ريتاج و بعيونه نظرة شك:أكيد واحد ..
أروى و الخوف بعيونها:ايه بس لا يروح فكرك بعيد ..
ريتاج:قولي كلي أذان صاغية ..
أروى و التوتر يلعب بأعصابها:ريان أخوك ..!
ريتاج بكل صدمة:ريان ..!!!
أروى:أمانة لا يروح فكرك بعيد .. –بكل ربكة:تذكرين يوم عزاء لوجين اليوم اللي نمت فيه عندكم ..!
ريتاج و بعيونها نظرة توهان:ايه وش فيه ..؟!
..
.
..
فتحت الباب بكل تعب .. دخلت و هي تغتصب الابتسامة:السلام عليكم ..
جنى بكل عصبية:بدري توك تجين و ريناد توها داخله ..
سحبت نوف الكرسي و قربت لـ عند ليان ..
ابتسمت لها ليان:جزاك الله خير ..!
جنى بكل ضيق:أمحق من صديقات ..!!
أمحق=مثل ما كان العشم >> شلون يطلع لها تفسير ذي ^^" .."
نوف و هي تناظر فـ جمان و وسن:أقول بنات الجلسة الحين صارت للمتزوجات فقط .. خلنا نطلع بس ..
وسن بكل حماس: يا الله بروح أشوف الرقص ..
جمان و هي تمسك بيد جنى:ربع ساعة و راجعين لك لا تخافين موب تاركينك تطلعين بسهولة هااه ..!-ابتسمت و هي تبعد و تفلت يدها ..
ابتسمت بكل خوف لها ..
راقبتهم وهم يطلعون .. سكروا الباب التفتت ريناد على جنى:وش فيك كأنك بزر أختك اللي أصغر منك أعقل منك ..!!
جنى بكل توتر:أنتي عاد آخر وحدة تتكلمين مأخذه واحد تحبينه و يحبك ..
ليان بكل لوم:و أنتي بتأخذين واحد وجهك بـ وجه عشرين سنة مدري وش اللي يفرق ..!
جنى بكل خوف:الزواج غير ..!
ريناد و هي تناظرها بطرف عين:شايفة أخوي وحش ..!!
تنهدت بكل ضيق:محد فاهمني منكم ..!
ليان بكل لوم:و الله كلنا معك بس أنتي متوترة و موترة الكل معك ما يصير كذا ..
ابتسمت ريناد تطمنها:و بعدين لا تخافين أبوي و ريان بيكونون معك لما يدخل عندك ..
ليان:و غير أخوانك بعد .. بس أنتي مكبرة الموضوع ..!!
زفرت بكل خوف:حتى ولو .. أنا أفكر بعد ما نطلع من هنا ..
ناظرت فيها بكل ضيق:جنوو خلي عنك حركات البزران ..
دخلت و هي تقطع كلامهم .. وهج بكل حماس:يا الله جنو عريسك وصل ..!
وقفت ريناد:أنا بدخلها عنده ..
ابتسمت تحاول تريح أعصابها لكن مو بيدها .. غصبن عليها تتوتر و تخاف ..!
..
.
ريتاج بكل صدمة:و الله .. ريانوه السخيف تطلع منه هالحركات و الله أنه موب سهل ..
أروى بكل توتر:و الله العظيم ما رفع عينه علي ..
ريتاج و هي تناظرها بكل لوم:ايه طيب .. و أنا أقول وش سر هالنظرات لك فـ السيارة .. أنتظره يتكلم يقول شيء أثره كلمك و خلص ..!
أروى بكل خوف:ريتاج أنا قلت لك عشان تساعديني ..!!
ريتاج و بعيونها نظرة فضول:و أنتي وش رايك بأخوي .. يناسبك و إلا ..
نزلت عيونها للأرض بكل حياء و بكل عفوية .. تغير لون وجهها للأحمر ..
ضحكت عليها:يووه شف البنت استحت .. لا يكون حبيتيه ..!
أروى و جرائتها ترجع لها على شوي شوي:تبين الصراحة فـ البداية كنت كارهته و ناوية أرفض .. بس مع الوقت و أنا أشوفه دايم بوجهي .. أحس إني اقتنعت به ..
ريتاج بكل غرور:و الله ريانوه على بثارته بس مزيون طالع علي ..
ناظرتها بنص عين:ايه طيب عليك .. لو يشبه لك ما ترددت ورفضته ..
ريتاج بكل غيض:دوبااااااا ..
همست أروى:قفلي ع الموضوع رنود جاية ..
لفت على أختها و ابتسمت:حيا الله أم فارس ..
ردة لها ريناد الابتسامة:الله يحيك ..
أروى بكل استغراب:غريبة توقعتك بتجلسين عند جنى لحد ما تدخل عند بدر ..
ريناد و هي تقرب و تجلس:ايه دخلّتها عنده و طلعت عشان أخوانها بيدخلون ..
أروى بكل صدمة:و الله .. بدري ..!!
ريناد:وين .. بدري .. شكل بدر ينتظرني أجي ..
وقفت أروى:بروح أدخل عندها الحق أصور معها و أسلم عليها قبل لا تطلع ..
وقفت ريتاج:خـ..
قاطعتها ريناد:أجلسي أبيك ..!
جلست و بكل خوف:خير وش بغيتي ..؟!
راقبت أروى و هي تبعد .. و رجعت تلف و هي تناظرها بنص عين:وش رايك يعني وش أبي منك ..!!
ريتاج بكل توتر:رنود .. وش فيك ..!
ريناد بكل ضيق:تحسبيني ما لاحظت ربكتك و تسكيرك للجوال و أنا أدخل ..-بنبرة كلها تشكيك:للحين تكلمين فيصل ..!
زفرت بكل راحة:طيحتي قلبي .. وش فيصله أصلا من رفضته و علاقتي انتهت آخر شيء مسج أرسله لي يدعي لي بالتوفيق ..!
ريناد:مدري قلت يمكن حنيتي له ..! و بعدين من كنتي تكلمين .. ؟!
ريتاج بكل خوف:كنت أكلم عامر ..
زفرت بكل راحة:ايه أشوا ..
ريتاج بكل توتر:عادي أكلمه ..
ناظرته بكل ضيق:زوجك .. وش هالسوال الغبي ..
ريتاج بكل توتر:لا قصدي محد يعرف من أخواني إني اكلمه ..
ريناد و هي تفتح شنطتها و تطلع علبة البودرة المضغوطة:عادي خلاص لو تطلعين معه عادي ..
ريتاج بكل حماس:جد و الله .. ما راح يقول أبوي شيء ..
ريناد بكل ضيق:يوووه .. عادي الاسبوع اللي راح تملك عليك .. يعني زوجك و هو ولد عمي يعني أمان ..
ريتاج بكل ربكة:مزعجني كل شوي يدق يقول أبي أشوفك و أروى فكرت بخطة و هي إني أرجع معها مع عامر .. !!
ريناد:لا خلي أروى و أرجعي مع عامر لحالك ..
ريتاج و هي تحس بالصدمة:من جدك رنود ..؟!
ريناد و هي تعدل مكياجها:عادي بيرجعك موب ماكلك .. و بعدين أنا برجع مع ريان ..
ريتاج:ليه موب راجعه لبيتك ..!
ريناد و هي توقف:مجنونة الحين ثلاث ساعات و مدري كيف بتحملهم بعيدة عن عيالي تبيني أنوم فـ مكان ثاني بعيد عنهم ..
وقفت معها:أجل ليش بـ ترجعين مع ريان ..!
ريناد:بخليه يوصل أروى و يوديني لبيتي .. بسام بيجلس هنا لحد وقت العشاء عقبها بيطلع لزواج واحد من ربعه و بيكمل سهرته هناك و طبعا موب راجع إلا متأخر و أنا ما أبي أتأخر هنا ..
ريتاج و هي تمشي معها:اهااا ..
..
.
..
قبلها بدقايق .. دخلت لجوا ركض .. مشت بين الطاولات بكل سرعة و مرونة ..
استوقفتها و هي تعلي صوتها:أروووووووى ..
لفت وراها مستغربة من ممكن يناديها ابتسمت أول ما لمحتها ..:لمووووو ..
رجعت لوراء قربت منها و سلمت عليها بكل حرارة ..
لمى بكل ربكة:سوري شكلي بعطلك بس أبي أشوف جنو ..
مسكت يدها و جرتها وراها:تعالي .. دخلت عند زوجها .. خمس دقايق بيطلع .. حد ما نسلم و نصور معها و تطلع معه ..
لمى و هي تدخل الممر بكل استغراب:ليه موب زافينها ..!!
أروى:لاء .. تخيلي متوترة موت و صايرة عصبية لو نطلعها عند الحريم و الله لـ يغمى عليها ..!
لمى:أوف .. أوف لهالدرجة ..!
قربوا لـ عند وسن و جمان أروى:و أكثر ..-رفعت عيونها على وسن:طلع بدر ..
وسن:لا ننتظره يطلع ..
جمان:اشش تراهم يسمعوننا ..
همست لمى:أخبارك و أخبار أمك ..؟!
همست لها أروى:الحمد الله تمام ..
لمى:ذكريني عقب ما نطلع من هنا أسلم عليها ..
أروى:إن شاء الله ..-سكتت لثواني:أخبارك أنتي مع هالزواج ..
ابتسمت باحراج:الحمد الله كل شيء تمام ..
أروى:مرتاحة معه أهم شيء ..
ارتبكت من سؤالها:الحمد الله .. على قولتهم يوم لك و يوم عليك هاذي هي الحياة .. !!
أروى:الله يعينك و الله ..
ارتبكت و هي تفكر تسأل عن سلطان .. لكنها تراجعت و فضلت الصمت ..
سمعت أصوات التبريكات تجي من وراء الباب .. رجعت تنزل رأسها و تهمس لأروى:إلا وش صار على فجر ..؟!
أروى:يووو قديمة أنتي .. عقب ما تزوجت .. سافرت هولندا شهر عسل و عقبها راحت لبريطانيا زوجها يكمل رسالة الدكتوراة هناك ..!
لمى:ما شاء الله .. هو دكتور صح ..
أروى بكل ضيق:ايه .. و دكتور كبير بس ناس فاضية تحب وجع القلب يبي يأخذ مرتبة الدكتوراة ..!!!
لمى:الله يوفـ ..
قاطعتهم جمان بكل حماس:طلعوا أخواني .. الحين بتصور معه و يطلع ..!!
قربت المصورة و سكرت الباب بقوة ..
وسن:وجع ليه سكرته ..؟!
أروى:ههههههههههههههه .. الحين أخوانها انطردوا من عندها تبين أنتي تتفرجين ..
وسن بكل ضيق:ما عليه بكرة نشوف الصور ..!
جمان:اسكتوا الحين هدوء أكيد بيسمعونا ..
..
.




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



زفرت بكل ضيق و هي تنزل الكاميرا ..:أقرب منها أكثر ..
شد على خصرها و قربها منه أكثر ..
نزلت عيونها للأرض و ارتبكت أكثر و هي تحس بأنفاسه الحارة تلامس خدها ..
المصورة بكل ضيق:لا حول و لا قوة إلا با الله ارفعي عينك بعينه ..
بدر بكل إحراج:ما عليه .. مو لازم هالصورة ..
المصورة:أنا هالشيء ما لي دخل العروس جت لعندي و اختارت وضعيات الصور أنا كل اللي علي أنفذ طلبها و أصور ..
بلعت ريقها و بكل توتر:موب أنا اللي اخترت ..
المصورة بكل ضيق:أنتي .. أختك .. وحدة من قرايبكم هاذي موب شغلتي .. !!
بكل خفة لف جنى .. و ضمها من وراها:خلاص خذي الصورة كذا ..
جنى بكل ربكة:لاء وش هذا ..!!!
بدر:يعني ما تبينا نتصور و إنا متقابلين و لا كذا بعد ..!
بعدت عنه .. كلمت المصورة بنبرة أقرب للترجي:ممكن تتركينا لحالنا شوي ..
استغرب من طلبها و استغربت نفسها أكثر ..! .. أقل من الدقيقة و اختلا المكان فيهم ..
بدر بكل توتر:جنى وش فيك ..؟!
رفعت عينها بعينه أخيرا:بدر أنا موب قادرة أصدق اللي قاعد يصير ..
بكل خوف:وش هالكلام جنى ..؟!
جنى بكل توتر و ربكة:سوال واحد بس بسألك اياه ..
بدر و الخوف بتملكه أكثر من تصرفاتها الغريبة:وش السؤال ..؟!
جنى بكل خوف و مليون سؤال سألته نفسها من قبل يجي فـ بالها ..
بس لقت أكثر واحد حيرها ..:لما مسكتني الهيئة كنت أكثر واحد معصب و متأثر .. إذا كنت موب واثق فيني شلون بتثق فيني الحين و ولو كنت تحبني ليش شكيت فيني من البداية ..؟!
قرب منها و بكل هدوء و راحة ..:من قال لك إني شكيت فيك أنا كل اللي كان شاغل بالي الموضوع يكبر ..
و أبوي يعرف بعدها راح يكون زواجنا مستحيل أنتي تعرفين نظرة الناس للي يصير معهم كذا حتى لو كنتي مظلومة محد كان بيصدق ..!!
بلعت ريقها بكل خوف .. حاسة بالاقتناع لكن رهبتها و خوفها يزيدون ..
قرب منها أكثر:جنى أنا أحبك ومستحيل أتخيل نفسي عايش مع غيرك .. !!
نزلت عيونها بكل إحراج و ارتسمت على شفاهه طيف ابتسامة ما قدرت تأخذ النصيب الكبير من ملامحها ..
نظرته .. نبرة صوته .. مجرد وجوده يحرك السكون اللي بداخلها .. إحساس بحياتها ما حسته اتجاه أي أحد ..!
همس بكل تهديد:بتخلينا نخلص تصوير و إلا أتهور هنا ..
..
كل مرة تفكر فـ بدر .. تحس بأفكار مجنونة تخالط أفكار عقلها ..
يمكن صعب عليها تتقبله كـ زوج بعد ما كان ولد أخوها و عدوها اللدود ..
بس بمجرد ما يطري على بالها إن كل اللي كان يسويه هو حب و عشق فيها مغلف بكبرياء كله خوف عليها...
تحس بجنونها يدفعها له و يخليها تتمنى تكون قريبة منه و تكون معه للأبد ..!
..
.
.
أجواء تقليدية تخالطت بمشاعر ما هي غريبة على أي أحد ..! ..
لحظات التقاط الصور .. لحظات ما راح تتكرر من جديد .. الكل يتملكه الحماس ..
و الكل يدعي لـ جنى بالتوفيق .. و الكل باله مشغول عليها و كيف راح تكون بعد الزواج ..!
محد يقدر يسيطر على فكره و محد يقدر يتخيل المستقبل اللي ممكن يصير لـ جنى ..!
و .. ودعوها أخيرا .. محد قدر يحبس دموعه أكثر لكن بكل الأحوال هاذي سُنة الحياة ..
..
.
مسحت طرف دمعتها و هي تبعد عن الغرفة و الناس اللي تجمعت حولها ..
جمان بكل لوم:يوووه دنووو وش فيك ..؟!
بلعت ريقها و حاولت تبتسم:و الله البيت بيفضى عقبها ..
ابتسمت:قصدك غرفتك اللي بتفضى .. بس ما عليه شهرين بالكثير إلا أنتي وراها ..
بلعت ريقها و بنبرة مزح تضيع حزنها:هو وينه بس عريس الغفلة ..!
قاطعتهم و هي تأخذ أنفساها بكل سرعة:جنى طلعت ..!
جمان بكل صدمة:غزل ..!! وينك تو الناس ..!
زفرت بكل ضيق و هي تحاول تهدي أنفاسها المتسارعة:مو وقتك جنى وينها ..؟!
جمان:راحت خلاص ما تركناها إلا عقب ما ركبت معه ..!
تنهدت بكل ضيق:خسارة ..!
دينا بكل لوم:العريس يقرب لك يعني بتشوفينها كل جمّعة مو مثلنا ..!
غزل بكل ضيق:كان ودي أشوفها ..
قربت منها جمان .. مسكت يدها و بنبرة آسف لـ دينا:عن أذنك دنو ..
ابتسمت لهم .. و التفت وراها بعد ما سمعت إزعاج خواتها و بنات خوال جنى ..!
..
.
مسحت طرف دمعتها و هي ترجع تجلس على طولتها ..
أم تركي و الابتسامة على وجهها:راح ..؟!
ابتسمت لها أم بدر:الله يحفظهم راحوا ..
أم تركي بكل لوم:الحين وشو له الدموع .. ترا ولدك هو المعرس ..!
أم بدر:و الله للحين موب مصدقة أخيرا أعرس ..
أم تركي و التردد بعيونها:أنا اللي موب مصدقة أنها خذا جنى ..!
أم بدر و هي ترفع كأس الموية:على أننا موب راضين بها .. بس هذا الولد و هاذي رغبتها و أنتي تعرفين الشباب و عنادهم ..
أم تركي بكل ضيق:ايه و الله .. أسأليني عن هالشيء ..!
أم بدر و هي ترجع تنزل كأس الموية:إلا وش صار على سلطان للحين ..؟!!
أم تركي:و أنا طالعة فتحت معه السالفة مرة ثانية .. و قال لي أخطب له .. بس يا خوفي يورطني ..!!
أم بدر:ما عليك بكرة لـ صارت بنت الناس عنده بـ ينسى كل العناد اللي كان فيه .. أصلا كله طيش شباب ..!
أم تركي و هي ترفع عينها على المنصة:الله يسمع منك ..
.
..
جلست وياها على طاولة بزاوية القاعة ..
جمان:طمنيني عنك كيفك الحين ..؟!
ابتسمت بعد ما تملكتها الرهبة لـ ثواني:الحمد الله صرت أحسن بكثير ..
جمان و بعيونها نظرة تفقدية لـ غزل:أول كنتي نحيفة الحين اختفيتي صدق ..
غزل و الابتسامة ما فارقتها:على قولت الدكتورة شهرين بالكثير وأرجع مثل ما كنت و يمكن أسمن بعد ..!!
جمان:يااالييت ..
غزل:حرام عليك .. تبيني أصير دوبا ..
جمان:ما عليه كل شيء يهون عند صحتك ..
غزل:ما عليه الحين الكل بدا ينسى سالفة المرض و آخر مرة رحت فيها للدكتور قالت لي ما يحتاج أراجعها من جديد .. بس طبعا بروح احتياطا يعني ..
زفرت بكل راحة:الله يطمن قلبك ..
غزل:بعد عمري و الله ..-تلاشت ابتسامتها و بانت نظرة التردد بعيونها ..
جمان بكل خوف:غزل فيك شيء ..؟!
غزل و هي تبتسم بكل إحراج:لا بس .. بغيت أسألك عن مياف ..-بكل اندفاع:بس ما أبيك تفهميني غلط ..
جمان:أدري قصدك تسألين عن علاجه ....-زفرت بكل ضيق:بعد عمري تعذب موت إن شاء الله أنه يكون أجر و عافية ..-رجعت تتكلم بكل حماس:الحين خفت زياراته للدكتور.. الله يثبته و ما يرجع لحاله قبل ..
ابتسمت بكل راحة:إن شاء الله يا رب ..
جمان:و أنتي و تركي .. شلون الأوضاع بينكم ..؟!
ابتسمت:كل شيء تمام يعني يوم لك و يوم عليك .. عايشين مثل الخلق الحمد الله ..
جمان:الله يوفقكم يا رب و إن شاء الله ما تدور السنة غير و بزرك معك ..
اتسعت ابتسامتها:يووه صرتي تدعين مثل العجايز ..
وقفت جمان:الشهرين الأخيرين قابلت أروى و ريتاج كثير أحس إني تأثرت بهم ..
وقفت معها:الله يعني عليكم ثلاثتكم الحين ..!!
جمان و هي تمشي:ريتاج عقلت عقب ملكتها .. الدور و الباقي على أروى .. ثم تخيلي لما تفتكين منهم ثنتينهم وقتها أصير نسخة منهم و فـ نفس شطانتهم ..
غزل و هي تمشي معها:الله لا يقوله .. تكفين لا تفاولين ..
.._.._.._.._.._..
تلفتت حولها .. "الشوارع فاضية و كأنهم متعمدين يتركوننا لحالنا ..!"
فركت ريتاج يدها بكل توتر .."يا خبلي يوم أسمع كلامها ..! وش بسـ.."
قطع تفكيرها و هو يمد يده و يشبك أصابعه بـ أصابعها:الجو زين تحبين أطفي المكيف ..!
هزت رأسها بالنفي ..
عامر و الحيرة بعيونه:وش فيك تفركين يدك إذا موب بردانة ..؟!
زفرت و بكل توتر:عامر الله يخليك ودني لبيتنا على طول ..
عامر:الحين أنا مأخذك و على قولتهم مجازف عشان أوصلك بس ..
ريتاج بكل خوف:ليه وش تبي يعني ..؟!
ترك يدها و بانت نبرة خوف بصوته من تفكيرها:ما أقصد شيء بس حبيت أعوض يوم ملكتنا الخميس اللي راح ..
ما أحس إني سولفت معك و لا جلسنا مع بعض زين ..!
ريتاج و صوتها يتلاشى شوي شوي:سولف طيب ..
تكلم بصوت هامس:تدرين ريتاج .. أنا من زمان كنت أبيك و أشتغلت بس عشانك ..!
و كنت خايف تضيعين مني .. بس الحمد الله ربي على قد نيتي عطاني و خذيتك لأني بجد أحبك ..
ابتسمت بكل حياء .. حست بشيء غريب يتسرب لداخلها .. ما تدري وش هو بالضبط .."يمكن اللي يسمونه الحب ..!"
.._.._.._.._.._..
دقايق الصبح الأولى بدت خيوط الشمس الخافته تطلع ..
جالسين أربعتهم فـ الحديقة .."مياف ... وسن .. جمان و دينا" .. تعالت صوت ضحكاتهم ..
وسن و هي تحاول تقاوم ضحكتها:و الله العظيم ما أنكت بس جد رحمتها ..
جمان:ههههههههههههههه .. فشلت عمرها المسكينة ..!
دينا و هي تمسح طرف دمعة نزلت بسبب الضحك:خلاص حرام عليكم من جلستوا و أنتوا تحشون فـ البنات اللي كانوا بالزواج .. يكفي خلصت حسناتكم ..!!
مياف و هو مبتسم:و الله إن زواج الحريم .. أحسن من زواج الرجاجيل ..
جمان:هههههههه لما يجي زواج دينا .. تنقب و أدخل عندنا ..
دينا بكل جدية:أقول لا يكثر بس ...
وسن:نممممممزح وش فيك صدقتي ..!
جمان:جد خبلة .. هههههههههههههههه ..
..
طلع من جوا البيت .. ابتسم و هو يقرب منهم ..
وقفت و مشت له ركض .. جمان بكل لوم:الله يهديك يبة وش مطلعك بهالوقت ..؟!
اتسعت ابتسامته و هو يقرب معها لـ عند باقي عياله:أنتوا اللي ما شاء الله وش مقعدكم هنا .. ما أنهد حيلكم من العرس ..!
وسن و هي تساعد أبوها يجلس جنبها:لا و الله بالعكس للحين متحمسين ..
جمان:المسكينة وهج و جوري هم اللي تعبوا صدق .. شالوا العرس على رأسهم ..
أبو محمد:الله يجزاهم كل خير ..
وسن:و الله أنا ما أعرف أدبر شيء .. كان ساعدتهم ..
ابتسم لـ بنته:وش كنتوا تسولفون فيه صوت ضحككم واصل لآخر الدنيا ..
مياف:بناتك يبون يذبحوننا قاعدين يسولفون عن البنات اللي كانوا بالزواج ..
أبو محمد:ايييه .. خلو عنكم الحش ما لقيتوا بنت كذا و إلا كذا ..؟؟!
وسن و دينا بكل صدمة:نعم ..
أبو محمد:هههههههههههههههههههههههه .. موب لي لأخوكم .. أنا ويني وين العرس ..!!
جمان و هي تناظر مياف بكل لوم:و الله البنات كثير و كل وحدة تقول الزين عندي .. بس ولدك يأشر ..
مياف:بتستلموني يعني .. بس عشان ترتاحون خلاص معطيكم الإشارة الخضراء دوروا لي ..
وسن بكل حماس:صدق مياف ..!
..
.
.
.
..
شهووور .. شالت الكثير للكثير .. و قليل هم اللي ما كان لهم نصيب فيها ..
متجمعين حول أبوهم كعادتهم كل نهاية أسبوع .. لكن هالمرة مو كلهم ..
رفع ولد بنته فـ حضنه:رشوود .. يا حليله كبر ..!!
جوري و ابتسامة عريضة ارتسمت على وجهها:الحين صار يمشي .. خلني أخذه عنك لا يرفس فيك ما عاد يحب أحد يشيله ..
مده لـ بنته:الله يصلح ذا الراشد يهبل بس حركي .. !!
سلمى و نبرة الغيره بصوتها:ايه ولد جوري كل الدلع له و ولدي من ولدته للحين ما شلته ..
وسن بكل هجومية:أنتي اللي حاطته فـ محمية .. لحد يلمسه لحد يبوسه لا حد يشيلة ..
ناظرتها بكل حدة:وسنووه ..
مدت يدها لـ راشد:ما قلت شيء غلط تعال يا روح خالتوووو ..-ركض لها ..
جمان و نظرة الغيره بعيونها:ايه روح خالتو و أنا لوحة عنده ما يشوفني ..
جوري:يا ربي .. شكلي بجيب واحد ثاني عشان بس ترتاحون ..
أبو محمد و هو يوقف:يا الله أنا بمشي مع العيال للمزرعة و أخلي لكم البيت مع عزيمتكم ..
سلمى بكل لوم:و كالعادة وهج المسكينة هي اللي تجهز داخل البيت هااه ..؟!
جمان:دينا معها ..!!
وسن و هي تبوّس فـ راشد:و الخدامات بعد ..
قربت جوري من أبوها حتى تسلم عليه:درب السلامة ..
أبو محمد:الله يسلمك .. –وكأنه تذكر شيء:تراني دقيت على نواف و لزمت عليه يجي معنا ..
جوري بكل فرحة:صدق .. زين ما سويت و الله خله يطلع من جو الشغل شوي ..
أبو محمد:ايه .. يعني الليلة بتنومين هنا .. هو بيروح معنا و كلنا بـ نوم هناك ..!
.ارتبكت جوري .."الله يستر لا تنفجر دلال-رجعت تبتسم"بس نواف يعرف يطنشها ..!!" ..
وسن بكل حماس:واااااااااااااااناسة رشود بينوم معي الليلة ..
جمان بكل غيض:بتنومين معه فـ الصالة ..!
وقفت سلمى تسلم على أبوها:يا الله روحوا عند الضيوف بدل الهذرة الزايدة ..
وسن:بلعب مع رشود قومي .. تراهم أهلك بعد ..!!
..
.
..
فـ صالة بيت أبو محمد .. قمة الإزعاج .. قم القلق .. لكن الفرحة غامرة قلوب الكل ..
جنى و هي تناظر فـ جوري بكل لوم:لا كان رحتي معه المزرعة بعد ..؟!
جلست جنبها:حرام عليك ترا ما أشوفه إلا كل نهاية أسبوع ..
جنى بكل ضيق:يعني أنا اللي أشوفك كل يوم ..
جوري بكل لوم:ما تشوفيني كل يوم .. بس حضرتك كل يومين عندهم موب مثلي ما لي غير يوم بالأسبوع ..!!!
جنى:اللهم لا حسد ..
ضربتها على كتفها على خفيف:وججع .. أختك بعد بحسدك ..!!
فركت كتفها:آآح وش فيك أنا الحين دلوعة ما أتحمل ..
دفتها بكل خفة و هي ترجع توقف:دلوعة على زوجك موب علينا ..!
ابتسمت و هي توقف و تلحقها:جوررررررريه ..!!
..
.
جمان:و الله مبروووووووووووك .. متى العرس ..!
أروى بكل صدمة:وش عرسه .. الملكة للحين ما حددناها ..
جمان:لا تقولين بتطولين ..!!
ريتاج:بتجيب المرض لأخوي قبل لا تروح له ..!
أروى و هي تناظرها بطرف عين:على أساس أنك ما أجلتي الزواج مرتين .. و مجننه أخوي ..
رمشت بعيونها و بكل غرور:محد قال له يحبني ..!
أروى:مالت عليك بس ..-لفت على وسن:خلي البزر يروح ..
وسن:هذا ولدي لا أحد يقول لي شيء ..!
لفت ريتاج على غزل:غزوول وش فيك ساكتة ..؟!
وسن و هي تناظرها بنص عين:صدقت نفسها .. بعد كم شهر بتصير أم و بتثقل علينا من الحين ..!
غزل و هي توزع ابتسامتها على الكل:حرام عليكم .. بس ما عندي شيء أقوله ..
أروى:و تبوني أتزوج بسرعة .. خلوني أرجعها مثل أول بعدين أترك لها البيت ..
جمان:لا خلاص ما لك أمل فيها .. الوحدة لما تتزوج تعقل ..
ناظرت ريتاج فـ أروى:ما ظنتي هالقاعدة تمشي ع الكل ..
خزتها بكل حدة ..!
.
..
ليان و هي تبتسم لـ خوات جنى الكبار:الله يحيكم و الله ..
الجازي:وش فيكم قاطعين ترا كلنا نصير بنات خالات ..
وهج و هي تقدم الحلا:ايه و الله دايم أقول لجنى توصل لهم هالحكي .. بس ما في فايدة .. !!
دينا بكل حماس:خلاص من اليوم و رايح .. كل نهاية شهر نجتمع يا عندنا أو عندكم ..!
ريناد:أبركها من ساعة و الله ..
..
.
رن الجرس يقطع ع الكل حوراتهم الحماسية ...
ركضت جمان لعند الباب:بشووور ..
همست وسن:هاذي خطيبت مياف ..
ابتسمت غزل بكل راحة:من ..؟!
وسن بكل حماس:صديقتي بشاير ..
ريتاج بكل حماس:صدق .. يا حليلها و الله أنها حبوبة ..
أروى:الله يوفقهم يا رب ..
وسن و هي تهمس بنبرة تحذيرية:بس ترا للحين كلام .. لا تفتحون الموضوع قدامها و إلا تشوتني جمان ..!
شهقت بكل صدمة .. أروى:جمانووه ما تبينا نعرف ..
وسن:لاااااااااع .. بس بشاير للحين ما ردت علينا فـ ما ندري وش ممكن يصير ..
ريتاج:لا تخافين بتوافق .. هي تحبكم و أنتوا تحبونها ..!
وسن:اششش وصلت لعندنا ..
..
.
..
بمكان ثاني برا هالبيت لكن بحدود الرياض .. لكن نفس الإزعاج و نفس الفرحة بقلوب الكل ..
الجوهرة بكل توتر:وش سووويتييي خربتي الطاولة ..
أميرة بكل ضيق:يووه .. فـ النهاية كل واحد بيأخذ اللي يبيه و يجلس محد متجمع على الطاولة ..! تراك أشغلتني ما يسوى تراها جمّعت عايلة موب عزيمة ..!
نهى بكل ضيق:اوووص خلاص .. من الصبح و أنتوا مناقر ..!!!
أميرة بكل ضيق:وش أسوي فـ ذا الدلوعة كل ما سويت شيء ما عجبها ..؟!
الجوهرة بضيق أكبر منها:أنتي اللي ما تعرفين تسوين شيء ..!
قاطعتهم و هي تدخل و تنزل عبايتها .. أسماء:السلام عليكم ..
قرب الكل يسلم عليها ... أسماء:وين عماتي و وين لموو ..؟!
أميرة:تلقين نصور العلّة ناشب فيها و عماتي .. كل وحدة بغرفتها ..
لفت على نهى:ما تدرين متى بيوصل مشاري و نوف ..؟!
نزلت عيونها على ساعتها:المفروض هنا بس مدري وش بلاهم ..؟!
رن الجرس .. ركضت أميرة:وصلووووو ..-طلعت لبرا ..
..
دخلت عليهم العمة نور:يووه نمت ..!!
قربت منها أسماء و سلمت عليها:صح النوم أجل ..
العمة نور و هي تسلم على أسماء:أخبارك يا عمري ..؟!
أسماء:تمام و الله مع انـ ..
قطعتهم و هي تدخل بحماس:نوووف وصلللللللللللللللللت ..
ابتسمت لهم و هي تنزل الطرحة من على رأسها ..
ركضت لأختها و ضمتها:نواااافة ..
سلمت عليهم بكل شوق و حرارة ..
الجوهرة:نااحفة كثير ..!!
أميرة:شعرك طااال ..!!
العمة نور:اجلسي شكلك تعبانة من السفر ..!!
نهى و هي تجلّسها و تجلس جنبها .. بكل قلق:أخبارك و أخبار جلستكم هناك عسى ما أتعبتك السفرة ..!
مدت لها الجوهرة كأس الموية:خليها تأخذ نفسها ..
ابتسمت لبنت عمها:مشكورة ..
أسماء:ايه و الله عاد أكيد منكتمة عقب الطريق من المطار لهنا .. –لفت على أميرة:خذي منها عبايتها ..
نزلت عبايتها بتوتر أكبر ..
صرخت أميرة و هي تلمح بطن نوف المنتفخ:حاااااااااااااااااااااااااااامل ..
نهى بكل صدمة:نوف ..!
قربت منها العمة نور و ضمتها من جدي:مبرووك ..
أميرة بكل ضيق:يالشينة و أنا و نهى شايلين همك كل يوم أبي أرجع و ما ابي أقعد هناك و أنتو فـ..
قاطعتها أسماء و هي تقرب:الف الف مبروك يا عمري ..-رجعت تناظر أختها بكل لوم ..
الجوهر و هي تقرب و تجلس عند رجولها:يووه بطنك كبير ..-بكل حماس:نوفااا بتصيرين أم ...!!
ضمتها نهى لـ صدرها:يا بعد عمري أنتي ..-خانتها دموعها و نزلت ..
دخلت أم مشاري:مشاري وصل و ما نديتوني ..!!!
أميرة بكل حماس:يمممة الحقي نوف حامل ..
قربت منهم أكثر:و الله ..!!-وقفت نوف تسلم عليها ..:بعد عمري مشاريوه وينه ..؟!
أمبرة:برا فـ مجلس الرجاجيل ..
نزلت أم مشاري عيونها على نهى:يووه وش فيك أنتي بعد ..!
ابتسمت و هي تمسح دموعها:لا ما فيني شيء ..
جلست جنبها الجوهرة:دموع الفرح يا خالتي ....
.._.._.._..
النهاااااااااااااااية .. ^^

