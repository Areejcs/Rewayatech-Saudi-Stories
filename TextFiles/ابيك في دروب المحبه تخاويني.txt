

عيال الجده "حصه"

مها "ام سلطان"
عبير"ام نواف"
نوره"ام علي"
خالد"ابو عبدالله"
ساره:ممرضه باحد المستشفيات

هذه البدايه .. ومع الاجزاء القادمه بذكر كل عائله بالتفصيل ... و المشاكل اللي تصير في كل بيت والمعروفه في مجتمعنا ..

الجـــزء (1):

يوم الاربعاء , في بيت ام سلطان كانوا البنات قاعدات بالصاله يتابعون فلم ..
قالت هديل:بكره بنروح لبيت جدتي
هند:اكيد ولا شرايك..
هديل:والله زهق كل خميس مجتمعين .. ودي يمر خميس اطلع لمكان غير بيت جدتي .. من جد مليت
هند:ومين يسمعك يا حظي ..مره قلت لامي ليش ما يكون خميس نروح وخميس لا قالت:لا هذه امي لازم كل اسبوع اشوفها ولا وش تبين يقولون علي خواتي
هديل:يا ذا الخوات اللي ازعجونا ..
دخل عليهم سعود:وين امي
هند:راحت السوق مع خالتي جواهر..
سعود:احمد ربي اني كنت بالنادي ولا تورط فيهم
هند:بروح اذاكر لي كم كلمه اكيد بكره ما يمديني اسوي شئ
سعود يستهزء فيها:ايييي يا الدفرررره .. حركااااااات
هديل:هههههههههههه ما يمدينا ..هههههههههه

هذه عائله "مها"ام سلطان..اكبر عيال الجده حصه:تشتغل مديره مدرسه ابتدائيه
سلطان:يدرس اخر سنه بجامعه البترول والمعادن
هند:تدرس ثالث سنه بالجامعه ..قسم تغذيه
هديل:اول سنه بالجامعه..حاسب
سعود:ثاني ثانوي
علي:اخر العنقود .. يدرس بسنه ثالث ابتدائي

على الساعه 10 ونص رجعت ام سعود مع جواهر" ام عبدالله" زوجه اخوها خالد
ام سلطان:السلام عليكم
هديل + سعود:وعليكم السلام
ام سلطان:سعود قم ودي خالتك لبيتها ... لان خالك بالدوام و الوقت مو زين تروح مع السواق بلحالها
قام سعود بملل..وخذا معه اخوه علي ..
ام سلطان:وين هند .. بغرفتها اكيد
هديل:يس...تذاكر 
ام سلطان:فاتكم السوق اليوم في اشياء مره حلوهـ .. 
هديل :انا بروح بس بروح بدوم ما احد يخاويني ..
نزلت هند على جمله اختها وهي تضحك:هههههههههههه وانتى الصادقه ... << كانوا يقصدون زوجه خالهم
ام سلطان فهمت قصد بناتها:هههههه الله يهديكم بس ... 

وصلت جواهر لبيتها ..
_سعود اذا ما عليك امر طلع الاكياس فوق ... ظهري يألمني
سعود :انشاءالله
دخلت بيتها وصوت التلفزيون لاخر شئ ..ازعاج وحوسه ما كأن فيه بنت كبيره وفاهمه
جواهر تنادي:عهــــــــــود..عهوووود 
طلعت عهود من غرفتها وكانت حاطه ماسك بوجها:نعم
جواهر:وش ذا الازعاج ما تشوفين البيت شلون حوسه
عهود:والله كل ما ارتبه جو عيالك وخربوه...
جواهر بتافف :استغفر الله العظيم ..
قصرت على صوت التلفزيون وخلت عيالها يرتبون الحوسه ..طلت على عهود مره ثانيه
قالت:على الاقل قومي جهزي لنا العشا ... 
عهود:طيب... بس ينشف المناكير واقوم
تركتها جواهر لان مو بيدها شئ ... ان صارخت عليها زعلت واشتكت ابوها وان تركتها على هواها ما سوت شئ ولا تحركت وهي بنفسها ما يعجبها الوضع

بيت خالد"ابو عبدالله"
زوجته الاولى جاب منها بنته"عهود"بعدين طلقها وانفصلوا عن بعض ..تزوجت ام عهود برجال ثاني وتركت عهود مع ابوها
تدرس عهود بمعهد انجليزي..خلصت الثانوي بمعدل ضعيف ومالقت لها جامعه او كليه
زوجته الثانيه"جواهر"
عيالها..
عبدالله:ثاني متوسط
سحر:خامس ابتدائي
ريم:ثالث ابتدائي

جواهر لها مواقف غريبه مع اهل زوجها ... مو عاجبتها العيشه ودايما تشتكي زوجها وتتذمر مع انها على غلط .. ومن جهه ثانيه خوات زوجها مو معبرينها ..محترمينها شوي بس علشان اخوهم خالد .. دايما في صراع معها ومشاكل .. يمكن اللي معطيتها وجهه هي ام سعود علشان كذا دايما مخاويتها في كل شئ.
**********************************

في بيت الدكتوره عبير"ام نواف"
نواف"طيار مدني ..يشتغل بمطار الملك فهد..اول سنه له بالشغل
مشاعل:اول سنه بالجامعه... تصميم داخلى
احمد تؤام لمشاعل:يدرس هندسه بجامعه الملك سعود في الرياض وعايش في بيت ابوه
عبدالرحمن:اول ثانوي
فهد:اول ابتدائي

عائله راقيه بحكم شغل الابو والام ... ومختلفين عن الباقي ...كل شئ متوفر لهم السفر والترفيه ..رغم كذا متواضعين مع اهلهم ومو رافعين راسهم , ام نواف منفصله عن زوجها و عايشه مع عيالها بينما الابو تزوج من وحده ثانيه وعايش بالرياض لذلك احمد ساكن عنده فتره دراسته

بعد العشا ... تجمعوا على التلفزيون مستعدين لفيلم السهره على قوله فهد
قال فهد بكل براءه:يارب يكون فلم السهر حلوو وما يخوف
عبدالرحمن:لا انشاءالله يطلع مرعب علشان ما تنام الليل..
فهد:لااااااا ...ماما شوفي دحوو
احمد:اص انت وياه بدا الفيلم
بعد لحظات من السكوت قامت مشاعل
عبدالرحمن:على وين ما ودك تتفرجين الفيلم
مشاعل:لا ... في ممثل ما احب تمثيله وكله اكشن بروح اقرا لي قصه اصرف لي
ام نواف:بكره قومي بدري وخلصي اشغالك لاننا بنروح عند جدتك من زمان عنها
مشاعل:تيب

ام نواف تختلف عن اختها ام سعود باشياء كثيره..
مو كل اسبوع تروح عند امها بحكم نظريتها .. تبي تخلي مجال لامها واختها"ساره" ياخذون راحتهم بنهايه الاسبوع .. وحتى هي تقعد تشوف عيالها واشغالها في البيت..
لانها طول الاسبوع مشغوله بدوامها.. واحيانا اذا كانت فاضيه تزور امها مع ولدها الصغير فهد زياره بسيطه تسلم عليها وتشوف اخبارها..
دق جوالها .. وانفزعت من صوته ..
شيخه البنات يتصل بك
ردت مشاعل:هلا
عهود:هلا بك شعله عسى ما ازعجتك
تجاملها مشاعل:لا عااادي..
عهود:بكره جايين بيت جدتي
مشاعل:أي..بغيتي شئ
عهود:ممممم وش بتلبسين
مشاعل:وش بلبس؟؟.... مدري ما طلعت وش بلبس
عهود:اهاااااا... طيب بكره جيبي معك فلم if only
مشاعل:اوكي...يالله باي
عهود:وشفيك مستعجله ..دقيقه 
مشاعل:نعم
عهود:تصبحين على خير
مشاعل وهي تضحك على سخافه بنت خالها:وانتى من اهل الخير.سي يا

سكرت من عهود وبدت شغلها المعتاد .. متعوده كل ليله تسوي غرفتها جو رومانسي ..سكرت اللمبات الا من الاباجوره الصغيره .. وشغلت موسيقى بصوت واطئ مره ..بوسط البرد متلحفه بالبطانيه وماسكه روايه "اني راحله" للكاتب المعروف يوسف السباعي داخله جو مع الاحداث.
*****************************************

يوم الخميس...


ام علي بالمطبخ تغسل مواعين الغدا وبنتها ملاك ترتب باقي الاشياء.دخل علي 
_يمه..انا اليوم منب رايح معكم بيت جدتي ..عندي طلعه من الشباب
ام علي:طلعه؟؟ على وين انشاءالله
علي:مشوار ..بنروح نتمشى
ام علي:ايه....تروح تتمشى وتوسع صدرك بعدين تصير مشكله وتطيح على راسي انا
علي:كلها ساعه وراجعين ...بعدين انا مليت من روتين الخميس كل اسبوع مجتمعين ما صارت هذه
ام علي:قول لابوك ان رضى روح...وش اسوي لك
طلع وهو فرحان ...امه ماهمها الموضوع ..الركه على ابوه انشاءالله يوافق
ملاك:انشاءالله ما يوافق على طلعته
ام علي:وش عليك منه انتى
ملاك:تدرين انتى دايما طلعاته وراها مشاكل..فشلنا قدام الناس 
ام علي:اخوك مراهق ومو اول واحد يكون له مشاكل
ملاك:مراهق بس يتادب ويتعلم الصح والغلط
رجع علي لامه:يمه حاولي في ابوي ..عيا يخليني اروح مع الشباب
ملاك:احسن شئ سواه.
علي:انتى اسكتي ولا كلمه
ام علي:خلاص ما دام ابوك عيا انا مالي دخل
علي:يمااا حاولى فيه ..روحي كلميه
ام علي:............
علي:يمااااااا ..يالله عاد....يمااا
ام علي:طيب خلاص بروح بس اخلص اللي في يدي.

خلصت اللي كانت تسويه وبالفعل راحت تكلم زوجها وتقنعه يخلي ولده يطلع مع اصدقاءه
ابو علي:قلت لا...انتى ما تعرفين المشاكل اللي من وراه
ام على:بس هو وعدني انه بيبطل هالحركات ويعقل
ام علي:يلعب عليك بكم كلمه وانتى تصدقينه...قلت مهب رايح مع عيال الشوارع ..وبيروح معك بيت اهلك مثل الناس..يقعد مع خواله احسن له من اللفه والدوران بالشوارع وقله الحيا
ما قدرت ترد عليه ..والتزمت بأمره...يروح معها يعني يروح
اول ما طلعت من عند الابو سالها علي وهو مستبشر خير
_هاه وش قال
ام علي:لا...بتروح معنا لبيت جدتك
علي باقوى ما عنده قال:اوووووووووووووف ..الله يقطع الساعه اللي انولدت فيها ..ما صارت حياه ...كل شئ يتحكم فيه
طلع ابوه...وبسرعه سكت وبلع لسانه خاف لا يكون سمع كلامه
ابو علي يوجهه كلامه لولده:بتروح مع اهلك سامع ولا لأ...وترجع وقت ما يرجعون ماعندي دوران بالشارع ع الفاضي
علي بخوف:انشاءالله..

هذا الحدث صار ببيت ام علي المسكينه ..اسيره الاحزان والشقا ..ربي بلاها بزوج مهمل كثير في عياله وحياتهم ... ما ينظر بعين الواقع للمستقبل وكل شئ عنده بسيط .. يشوف الناس غلط وهو صح..وعلى ذلك عياله طلعوا ضعاف و لهم مشاكل كثيره لا هو يحلها ولا يمنعها ويحافظ على عياله
ام علي:ربه منزل
ملاك:اكبر عيالها ..خلصت الثانوي وما كملت باي جامعه ..صارت تشتغل سكرتيره بمستوصف اهلى
علي:2 ثانوي ...ومثل ما ذكرت سابقا مراهق له مشاكله
بدر:1 ثانوي
ثامر:خامس 
ام علي تقريبا هي اقل وحده حظا بين خواتها من جميع النواحي ..وهي الله يهديها ما حاولت تعدل من وضعها والامر بمقدورها انها تسوي وتفعل بس ما حاولت,واتكلت على الغير
*******************************************

بعد صلاه العصر والكل بغرفته يجهز للطلعه..احتارت هديل وش تلبس كالعاده دايما في حاله حوسه طلعت نص الدولاب وكل ما شفات لبس ما عجبها ..مع ان الروحه لبيت الجده وتقابل اهلها مو ناس غريبين بس هي طبعها كذا
اخيرا استقرت على تي شيرت ابيض و ازرق فاقع ومصرقع وجينز برمودا ..كان ستايلها بناتي ومكياجها بعد فيه صرقعه شوي بحسب شخصيتها .. مرت امها من الغرفه وشافت هديل بهالشكل
ام سلطان:هذا اللي لبستيه
هديل:أي..يالله لقيت لبس مناسب ..شوفي هالحوسه كلها علشان ادور شئ زين
ام سلطان:بس انا اشوفه مو مره ..لونه قوي وصارخ مره الموديل حتى المكياج كثير خففيه
هديل:يمه حنا رايحين بيت جدتي ..يعني عادي ..بعدين هذا لبس البنات ما يكون رسمي
ام سلطان:على الاقل خففي شوي..غيري البلوزه 
طلعت الام وقعدت هديل على طرف السرير وهي متضايقه..اوووف من هالحاله ..هذه انا ستايلي كذا..غصب يعني اغيره.. وبعدين حنا بنات اذا مالبسنا كذا وش نلبس تنوره وجاكيت ابو قصه..رسمي في رسمي.
مره كانت هديل منزعجه من تصرف امها خاصا في اللبس ... اكيد ام سلطان تبي بناتها يكونون باحس صوره واحسن شكل وهي نظرتها تختلف عنهم ..مهما كان كل واحد له نوع وطريق باللبس..ما قلنا شئ لو تنصحها في بعض الاشياء بس مو في كل شئ تجبرها تسويه.
********************************

صوت ام نواف تنادي على عيالها:يالله يا عيال ما خلصتوا
نزلت مشاعل مع فهد:الا ماما ..خلصنا بس مين بيودينا ترا ما كلمت السواق 
ام نواف:لا احمد بيودينا بيدخل يسلم على امي وبعدها بيرجع يذاكر يقول عنده اختبار الاحد
احمد:يالله جاهزيين...
مشاعل:يالله مشينا 

كانت مشاعل ما تتغطى بس تتحجب ..بحكم نص حياتهم برا المملكه وابوها كانت متساهل نوعا ما..

شافهم احدى الجيران من النوعيه اللي 24 ساعه عند الباب يراقب الرايح والجاي
كانوا شابين واقفين ..شافوا احمد وعائلته طالعين بالسياره..
قال واحد:شف شلوون اخته طالعه بدون غطا...ابد مهوب رجال
قال الثاني:وش دراك عنه...قعدت معه
الاول:لا ..ولا افكر 
الثاني:استغفر ربك..هذا احمد قعدت معه كم من مره عرفت ان في الدنيا في ناس لها احساس .. خليت الرجوله لك ..
الاول:وش قصدك
الثاني:ولا شئ ..انا اقوم امشي واخليك مع شغلك مراقبه العالمين والحش على كيف كيفك

هذه حاله بعض الناس رجال كانوا او نساء ..شغلهم مراقبه الناس ومعرفه تحركاتهم..هذا وين راح ومن وين جا ..وش لبس وش سوا
بس يحكون ويحشوون بالعالم وما يشوفون نفسهم ولا يدرون عن اهلهم اللي ربي برحمته ساتر عليهم.
*****************************************

على الساعه 5 ونص الكل موجود في بيت الجده ..وكانت ام نواف توها واصله مع عيالها.دخلت وسلمت على الجالسين
ام نواف:يمه .. ترا احمد برا يبي يسلم عليك
الجده:الله يحيه..خلي البنات يتغطون بطرحهم وخلوه يدخل من زمان عنه 
دخل احمد:السلام عليكم..هلا جده شلونك وشخبارك
الجده:الحمدلله والشكر انا بخير وبصحه وعافيه..انت شلونك يماا وشلون امك واخوانك
احمد:الحمدلله كلنا بخير دامك بخير

الجده:شلون دراستك ...عساك ماشي فيها
احمد:والله تمااام كل شئ بخير...دعواتك لنا
الجده:الله يوفقك ويسهل طريقتك انت واخوانك كلهم <<< تقصد كل احفادها
سلم على باقي خالاته ..وتطمن عليهم ..بعدها طلع .. وهو عند الباب بيركب سيارته , ساله سعود:على وين ..تو الناس
احمد:والله ودي اقعد بس عندي كم شغله لازم اسويها تعرف الجمعه بمشي الرياض
سعود:الله يعينك
احمد:بكره انشاءالله بمركم وبسلم على سلطان من زمان عنه
سعود:الله يحيك..فمان الله
احمد:مع السلامه
كل اللي صار قدام على وشاف ولد خالته بسيارته .وعلى هواه يقعد مع اهله او ما يقعد ..اللي يبيه يسويه مو زيه مغصوب على كل شئ وحياته يحكمها اهله.



هذا لجزء الاول ..كله تعريف بشخصيات القصه بشكل عام..والاحداث بينهم عاديه ..انشاءالله القادم يكون احلى واكثر تشويقا.
الجزء(2)



في مطار فينيسيا في ايطاليا ..هبطت طائره الخطوط السعوديه ..نزلوا الركاب والكابتن ..
استلم نواف وصديقه الكابتن حسين اغراضهم ..وطالعين من المطار
حسين:وشرايك بدل ما تستأجر لك شقه تقعد عندي هالفتره .. خالي هنا وعنده بيت صغير يوسعنا 
نواف:والله ما قصرت بس ما ودي اكلف عليكم
حسين:لا كلافه ولا شئ انت اخوي .. ترا خالي لوحده ما عنده عائله وراعي فلااااات بتستانس معه
نواف انحرج من صديقه فوافق على عرضه .. واتجهوا لبيت خال حسين..

*************************************

بنفس الوقت في الدمام سالت الخاله ساره عن نواف:اخبار نواف ..وشلون الشغل معه
ام نواف:والله الحمدلله تماااااام ...مسافر ايطاليا .. يسلم عليكم كلكم ويعتذر على القصور
الجده:الله يوفقه ويستر عليه ..
ام نواف:امييين ..اجمعين انشاءالله....بس بيني وبينكم ودي ازوجه ...والله اخاف عليه من هالسفرات

بهاللحظه كانت ملاك تتكلم الا سكتت ..سمعت شئ عن نواف وشئ مو سهل 
بيزوجونه ما يصير وهو توه متخرج ...تمنت انها تكون سمعت غلط او انها تحلم بس تكلمت خالتها وتبين لها ان اللي سمعته صدق
ام سلطان:هذا اللي كان ودي اقولك اياه...زوجيه احسن واستر له..الدنيا مالها امان وما تدرين برا وش يصير من بلاوي
الجده:بس نواف ماشاءالله عليه محترم ..اعرفه هذا ولدي وما شفت منه الا كل خير
ساره:يمااا هو محترم ورجال ..بس الخوف من الحريم هالجنس الناعم وراه بلاوي تشيب الراس
ام سلطان:وانتوا الصادقين صرت اخاف على عيالي اكثر من خوفي على البنات
ساره:البنت قدامك ودايم معك بس الولد هو اللي ما تقدرين تحكمينه
ام نواف:الله يحفظهم من كل شر
الجده:اليوم كلمتني فايزه ..تسلم عليكم ..وقالت بتجينا اليوم تسهر معنا
ام سلطان:الله يحيها والله من زماان عنها 
الجده:لاهيه مع بناتها ..6 بنات شئ مو سهل...بس تراهم حليوات ... بتشوفونهم اليوم.

كانت ملاك تحب شئ اسمه نواف ..تتمنى وتحلم انه يكون من نصيبها .. كل شئ فيه كامل والكامل الله ...جمال وعلم وفلوس ما شاءالله رجال ولا كل الرجال..ياما ايام تحلم انها معه وانها بجمبه ومحد في الدنيا يشوف الا هي وبس...لاكن عقب ما سمعت هالكلام ضاق صدرها وحست ان فتى احلامها بيضيع منها وبتصير احلامها سراب.
عهود:هاه مشاعل جبتي الفلم
مشاعل:أي جبته بشنطتى ...
فتحتها وعطتها السي دي
عهود:حلووو
مشاعل:اكثر من حلو مررره رومانسي و يحزن 
عهود:اجل بقعد عليه اليوم ...
مشاعل تلتف على هند:شو اخبار صديقتك مرام 
هند:والله تماااام ... انخطبت من ولد عمها
مشاعل:يا حركااااات ...وش عندهم الناس قاموا يتزوجون لا يكون الموضه
هند+هديل:هههههههههههههه
هديل:اذا الموضه كذا اجل بتزوج خخخخخخخخ
مشاعل :عااد انتى ام الموضه ورا الخيل يا شقرا
هديل:على طاري الموضه ... مدري وش عندهم هالايام البنات طالعين بحركه في النقاب تلبسه وتنزله لنص الخشم تشوفين الفتحه كنها شارع..ابد افغانيه كاشخه
مشاعل:هههههههههههههههاااااااااااااي..حلووووه 
هديل:أي والله ..شفتهم مره بالجامعه على بالي رحت لافغانستان ادرس هناك بالغلط
مشاعل:يختي هذه الموضه مثل ما قلتي ... يعني ما تتلثم الا تنزل النقاب..بصراحه عليهم حركات غريبه
هند:مرررررررره..وليت انها صافيه بلا الوان وشوائب الا والله عرس والوان الطيف على العيون
دخلت عهود بالسالفه:وش تحكون عنه...موضه النقاب النازل..وش فيها
هديل:مالها داعي ..يا انها تغطى زين ولا تكشف مو تسوي لي تموويه
عهود:انا اشوف مافيها شئ... احسن من اللي تكشف <<< دقه لبنت عمتها مشاعل
هند:لا يا قلبي انا عندي تكشف بدون الزحمه اللي بوجها ولا انها تتنقب وكل المكياج بعيونها
هديل:لا يكون تسوينها بس
عهود بارتباك:هــاه؟؟!! انا اسويها لا من قال ..بس عادي مافيها شئ
التفت مشاعل على ملاك:ملاك شو فيك ماعم تتكلمى
ملاك بملل وضيق:ما فيني شئ...

وطلعت برا الصاله
هند:وش فيها 
مشاعل:ما اعرفش
عهود:تلاقين مشاكل مع ابوها الغريب
هند:اششش لا يسمعونك خالاتي والله لا يقصفون رقبتك
مشاعل:أي لكاااان شو هالحكي عهود ما تخجلي انتى 
هديل:هههههههه وش عندك على الشامي ..ارحمينا بس
مشاعل بدلع مصطنع:يختي ما تعرفين انا مين ..ترا لي عرق لبناني 
هند+هديل+عهود:هههههههههههههههههههههه
هديل:ههههه كنك فتون وهي تتكلم البراطم رايحه يسار يمين ..يقالها دلوعه

هذه عادته البنات يجتمعون مع بعض ويسولفون منها يغيرون جو ويتعملون من بعض ..احيانا تصير بينهم حساسيات بس تزول بسرعه لان مصيرهم بيرجعون لبعض بنات خاله ما بينهم شئ..
ما ندري مع مرور الايام بتغيير هالعلاقه ولا لأ..الانسان اذا كبر زياده وعرف الحياه من جميع نواحيها ..يتغيير وتصير صفاته غير مو بعيده يكره اللي يحب ...ويحب اللي يكره.

********************************* 




في فينيسيا..

وصلوا بيت الخال..دق حسين الباب وفتح خاله مهند
مهند:هلاااااااا والله ...مرحبا مليون
سلم عليه حسين سلام حار لان له فتره ما شافه
حسين:اعرفك صديقي و اخوي الكابتن نواف..نواف هذه خالي مهند
مهند:هلا والله بنواف ..كيف الحال
نواف:هلا بك يا الغالي..والله تمام وانت شلونك
مهند:بخير دامكم بخير حياكم ..تفضلوا
كان بيته صغير وانيق نظامه قديم والديكور اثري وحلو ...فيه لوح قديمه وبعض التحف اللي تزين الاركان..
مهند:نورتوا فينيسيا ... 
حسين:منوره بوجودك..حبيبي..كيف الحياه هنا وش الدنيا بك يا القطوع
مهند:عال العال والحمدلله... 
مهند ماشاءالله عليه رجال نشمي وباقي على تقاليد بلده والقيم....رحب بضيوفه واكرمهم ..اجتماعي ياخذ ويعطي مع الناس ويرتاح له الواحد من اول مره
مهند:هاه نواف شلونكـ وشلون الاهل؟؟ اهم شئ حسين شلونه معك تراه جني اعرفه
نواف:هههههه الله يسلمك كلنا بخير ... حتى حسين ماشي حاله مع انه له حركات بالرحله بس الله يستر عليه
حسين:نواااف!! يا نووواااف..لا ترمي السالفه علي مو انت اللي قلت لي سوي كذا ولا تسوي كذا
تفاجئه نواف من كلامه وفتح عيونه وعلى وجهه الضحكه:لااااااااااا حرام عليك والله انى برئ....لف على مهند:لا تصدقه ترا والله ما سويت شئ
حسين ميت ضحك:هههههههههههاااااي ..يا حليلك اثاريك خواف وانا اخوك طالع علي
مهند:ههههههههه الله يقطع ابليسكم وش مسوين من بلاوي انت وهو
حسين:يا ولد الحلال الله يستر علينا ..كلها شيطنه شباب ..
نواف:هبلنا بالناس في المطار ..ههههههههههههه ..والله اننا مجرمين
مهند:وش مسوين قول انت وياه
حسين:وحنا ماشيين شفنا ام وعيالها ..كان ولدها الصغير معه بيبسي ...وفرحان فيه ..قمت انا من الحرص والخوف عليه لان البيبسي مضر وانا خييك
مهند يعلق باستهزاء:أي نعم..صدقت يا الفيلسوف
كمل حسين:وحنا ماريين من جمبه قمت بخفه حركه واضرب علبه البيبسي وطاحت ..المشكله ما طاحت ع الارض ..طاحت على شنطه اللاب توب 
مهند:حراام عليك 
حسين:انت لوتشوف شكل الام مفتحه عيونها مو مصدقه لابها"اللاب توب" منكب عليه بيبسي..وهاك هواش للولد..مسكين تفشل
مهند:ههههههههههه حرااام عليك والله تهزا الولد..اجل وش دخل نواف تورطه معك
حسين:هو اللي نبهني ع الولد..قال شف ذا اللي يشرب بيبسي شكله متحمس
نواف:هههههههههههههههه ...
مهند:هههههههههههههه امحق كابتن انت وهو ... هههههههههههههههههه

استمتعوا بجلستهم الثلاثه وتعود نواف على الخال مهند ..اخذ راحته في البيت , وما حس بالغربه لوجود حسين وخاله الطيب مهند.

************************************


ساره تسأل:نوره وش فيك ..وش تفكرين فيه
ام على:ابد سلامتك والله ما فيني شئ
ساره:وش اللي ما فيك شئ ..ما سمعنا صوتك اليوم
ام خالد:لا يكون ابو علي مسوي لك شئ
ام علي:لا يمه ما سوا شئ....
ام خالد:اجل وش فيك ... صاير لكم شئ..شوفي حتى بنتك مو مع البنات مدري وين راحت
ردت ام علي بنوع من القسوه شوي:قلت ما فيني شئ وبعدين ملاك مهب صغيره يمكن راحت الحمام.
سكتت الجده بعد رد بنتها القوي ..شكلها طفشانه وواصله حدها ... كان الهودء يعم المكان الا من همسه عهود للبنات:شفتوا ما قلت لكم صاير شئ
مشكله وطاحت فيها بدون ما تحس ..سمعوها عماتها وجدتها..وكلهم التفتوا عليها بنظرات مالها معنى "عتاب وانتقاد..ونظره زوجه ابوها جواهر نظره غير ..ظلت تناظرها وكنها تهددها وتتوعد فيها"
خافت عهود وتفشلت مرررره... خافت لا تتهزا من جدتها او عمتها تاخذ على خاطرها وتقوم مشكله على راسها..
وسط ماهي تحاول تلملم قطع وجهها المفتشل وتبي أي شئ يلهي وينسي الجالسين من اللي قالته..دخلت ملاك:الضيوف جو
قامت ام سلطان و ساره يحيونهم ...والباقي يرتب المكان ع السريع 
كانت فايزه وبناتها السته ماشاءالله عليهم ..كل وحده احلى من الثانيه..دخلوا وسلموا عليهم.
على شاطئ البحر في كورنيش الخبر .. سلطان ومعلق الجوال بأذنه ..

سلطان:سموره يا قلبي ..شفتي البحر اللي قدامي هذا اقل قدر لحبي لك
سمر:ههههه والله؟! ......... احرجتني يا سلطان 
سلطان:أي والله ترا حبي لك اكبر من الكون كله ... لو علي لاصرخ واسمع كل العالم انى احبك
سمر:طيب اطلب منك طلب
سلطان:امري يا قلبي
سمر:ابيك تصرخ وتقول احبك يا سمر
سلطان:ممممم والله طلبك قوي بس ابشري ... دقيقه بس اتفحص المكان اللي حولي...اشوه الناس بعيده يالله ..اسمعيني من بيتكم مو من التلفون 
سمر:يعني صوتك بيوصل لجده
سلطان:بيوصل للمريخ وبتشوفين ..يالله
وقف على الكرسي اللي قدام البحر ورفع يده لفوق وصرخ باعلى صوت له وباقوى قوه"احـــــــــــــــــــــبـــــــــــــــــــــ ـ ـــــــــــــــــك يــــــــــــــــاااااااااااااا ســـــمـــر"
ماتت سمر من الحيا ما تدري وش تسوي تضحك ولا تسكت...
سلطان:اااااااهـ يا قلبي ... حبالي الصوتيه راحت 
سمر:ههههه فداك حبالي انا...
سلطان:تسلميلي يا قمر
صدفه وبلا سابق انذار حس سلطان بان احد يحط يده على كتفه ... وقتها تجمد من الخوف وعلطول سكر التلفون..التفت ولقى المفاجئ اللي ما كان يتوقعها
احمد ولد خالته
سلطان باستغراب:احمد؟؟؟؟؟
احمد:شلونك
سلطان:الحمدلله بخير
احمد:كيف الدراسه
سلطان:بخير
كانت ردوده مختصره من الارتباك والخوف ما قدر يتكلم زين
احمد:شلون الحب معك
وقتها تقلب وجهه سلطان .. كل التعابير ارتسمت على وجه"خوف واحراج و ارتباك 
سكت سلطان ما رد..واحمد كمل كلامه بين الضحك:ههههههههههههههههههههههههههههههههههههه الله يغربلك يا سليطين ههههههههههههههههههههههههههههههه ابصم بالعشره انك مجنون ابد منت عاقل
وش ذا ..على بالك انت برا ..والله لو سمعوك ربعنا لاشرشحوك بالحكي والنقد
سلطان:هااااه..كان صوتي عالي
احمد:الا ال ال عالي<<< ال تضاف للكلمه عند المبالغه القويه
سلطان:في احد غيرك سمع...يعني العالم كلها سمعت
احمد:هههههههههههههههههههه أي انت صارخت واكيد الناس بتسمع
التفت سلطان يشوف الناس .. وقال:لا شكل محد سمع..شوف كلهم مشغوليين انت اللي قاط اذنك علي
احمد ومستمرفي الضحك:ههههههههههههههههههههه والله انى ما كنت معك كنت اذاكر الا واسمع صوت واحد يصرخ بكلمه غريبه ...يوم التفت الاقي ولد خالتي الوقور ..يعلن ويصارح بحبه لسمر..ههههههههههههههههههههه وش الطاري 
سلطان:الله يقطع ابليسك.. قول امين
احمد:ياخي وش فيك مرتبك ومنت على بعضك
سلطان:منحرج ...متفشل منك الله يقطع ذا الوجه وش خلاك تجي الكورنيش اليوم ...
احمد:ههههههههههههههههههههههههههههههههههه
والله انك تحززززن ..كل ذا احراج
سلطان:اقول حمود..الله يستر عليك لا تفضحنا بلييييز
احمد:وشدعوه عاااد اروح اقول للعيال سلطان سوى كذا وكذا.. بالنسبه لي عاادي حب واعشق واكره بس لا تتهور حبيبي طيب...ولا لا يكون كلمه حبيبي محجوزه لغيري بعد
في البدايه ما فهمه سلطان..ضل يفكر بكلمته ..شوي فهم قصده ان كلمه حبيبي محجوزه لسمر بس تقولها:
هههههههههههههههههههههههه ... يا ربييييي ...الحين بتقعد تحشرني وتذلني بكلماتك وتعليقاتك الماصخه
احمد:عادي ياخي الحياه كذا ..
سلطان:المهم لك وحشه يا الدب انا عازمك على قهوه امش خلنا نسولف ونعرف وش اخبارك

***************************

في كتابتي ما ذكرت ازواجهم "ابو سلطان و ابو نواف"وذكرت ابو علي بموقف واحد
تقريبا رجال عاديين مالهم أي فعاليه بالقصه..اعرفكم عليهم بشكل عام
ابو سلطان:موظف بشركه ... وظيفه والحمدلله زينه وراتب قوي
ابو نواف:ضابط .. مطلق زوجته ام نواف ومتزوج من حرمه ثانيه وساكن بالرياض....مثل ما ذكرت من قبل ,صارت له مشاكل مع زوجته فانفصلوا وترك عياله لها ..
ابو علي:عسكري ...برتبه عاديه .. مثل ما ذكرت اول مهمل نوعا ما بعياله..يمكن راح اذكره بعده مواقف اكثر من غيره.

*****************************************

في مقهى د.كيف ..داخلين جو مع ريحه القهوه , وماخذتهم السوالف
سلطان:الا وشلون اهلك كلهم انشاءالله بخير..خالتى عبير اخبارها ..
احمد:والله كلنا بخير الله يسلمك..وشفيك هذه الف مره تسال عن اهلي..صاير شئ وانا مدري
سلطان:لا يا بوووي ما صار شئ..خالتى وعيالها لازم اتطمن عليهم
احمد:الله يسلمك ما قصرت
لحظات من الصمت ..تكلم سلطان:ابسالك شلون الحياه من دون ابوك...ماشين ولا فقدتوه
احمد:اقولك اياها وبكل صراحه فقدنا ابوي في بدايه الايام ..يعني الشهور الاولى يوم تركنا كنا حاسيين بالتغير اللي طرا علينا ومتأزميين مررره..بس الحين والله عادي 
كل امورنا تمام ..
سلطان:احس صعبه ..امك واخوانك بدون رجال في البيت انت في الرياض ونواف دايما يسافر..وعبدالرحمن توه مو قد المسؤوليه
احمد:وانت صادق احيانا تكون صعبه ..بس تعودنا وكلن شايل نفسه ..يمكن فهد هو الصغير وبيكبر بعدين بس حنا موجودين وانتوا ما تقصرون معنا بكل وقت...
يوم ابوي طلق امي كنت باول ثانوي وقتها كنت مراهق ما اتحمل أي مسؤوليه ..عايش حياتي كذا عندي ابو وام يلبون لي طلباتي وكل اللي ابيه ..بس بعد ما ابتعد ابوي عنا..تغير كل شئ ..شديت على نفسي بدراستي وكانت هي همي الاول..عرفت اني بواجهه حياه صعبه ودنيا وناس غريبه..ان ما كنت قوي ومعي شئ يسندني ما راح اعيش وامشي..امي بيجي لها يوم وبتتعب ..بعدين من اللي وقتها يساعدها ويدعمها مالها الا حنا عيالها وسندها بالدنيا...
والحمدلله ربي سهل علي و وفقني بدراستي لين خلصت ودخلت الجامعه صح انى بعيد عنهم ومصاريفي اكثر ..بس وش اسوي كلها كم سنه وانشاءالله ارجع بشهاده ترفعني وترفع راسي امي...اهم شئ راحتها وراحه اخواني ..اوكي اتعب انا بس هم يرتاحون ..وما حد قواني وساعدني بالمواقف الصعبه الا اخوي نواف..كل كلمه ونصيحه كان يقولي اياها ما نسيتها للان في بالي..هو بعد شد حيله وتعب علشاننا 
الفلوس مهب قاعده. اليوم عندنا راتب امي ونواف ونفقه ابوي والمكافأه بس بكره بتضمنها؟؟..لا طبعا .. ما تضمن الا شهادتك معك وين ما رحت ..الناس ما تحترمك وتقدرك الا بالشهاده..الحياه مهب لعب اكل ونوم ومباريات ومغازل بنات مثل ايام اول ..لا الحين كل شئ تغيير ... مثل ما يقولون"كل يوم نتعلم بهالدنيا دروس..في هذه الدنيا لا ماحد خلق عالم"
انبهر سلطان من كلام ولد خالته ..ماتوقع ان واحد بعمره وبوضعه هذا يفكر بهالطريقه... دبدوب ونكتى خفيف دم ..لاكن عاقل ..مخه براسه يبدي مصلحت اهله على غيره..
وين بزمنا هذا شباب مثل كذا يفكرون لبعيد وللمستقبل الا قليل...صحيح الواحد ما يدري عن الغيب و وش اللي بيصير بكره بس يحط احتمالات ..يرسم ولو بشكل بسيط مسيرت حياته ..يخطط اولوياته عشان يرتاح ..

********************************

الحريم ما خذتهم السوالف ... والبنات نفس الشئ ما خلوا شئ الا وتكلموا فيه
عهود تسأل وحده من بنات فايزه:انت تدرسين؟
البنت"فاطمه":أي ..ادرس جفرافيا بكليه البنات...ثاني سنه
عهود بأشمئزاز ... كليه البنات ..وععع ما احبها
فاطمه:عاااد وش اسوي مالي الا هي ... 
هند:اهم شئ انك تدرسين ويصير معك شهاده محترمه ..مو تقعدين كذا 
فاطمه:وانتى صادقه .. وانتى عهود وش تدرسين
عهود:معهد انجليزي
فاطمه:اهاااااا...طيب الكليه احسن من المعهد
عهود:لا لا انا ما اتحمل كرف الكليات وغثاهم
هند تطالع مشاعل بنظرات معروفه بينهم ..وكان قصدها عن عهود
شافتهم هديل والبنت ذي جريئه ما يهمها شئ ..ضحكت وقالت بصوت واطئ:يا سبحان الخالق..ناس عجيبه.

*************************

جا العشا وقاموا البنات مع خالتهم "ساره" ونوف يحطون السفره..بينما جواهر تسحبت وراحت تكلم بالجوال...
في المطبخ .....
ساره لــعهود:وين عمتك <<< تقصد جواهر
عهود:مدري 
طلعت تشوفها وين علشان تساعد بالحط ... مو تقعد وتفشلهم قدام الضيوف..مرررت وسمعتها تتكلم 
جواهر:انا مليييييت .. كل وحده اخس من الثانيه..زهقت من القعده معهم
دخلت عليها ساره بكل قوه:ترانا نحط العشا..ياليت تتفضلين وتساعدينا
جواهر:يالله اجل ...اكلمك بعدين عيوني.مع السلامه
قامت بكل ثقل ويالله تمشي ..
ساره تتكلم في نفسها : جعل هالرجلين بالكسر ...

ساره طيبه و مسالمه يوم سمعت كلام جواهر ما حبت تكبر السالفه فسكتت وسوت نفسها ما سمعت .

دق جرس الباب ...وكان سلطان و احمد جايين بيتعشون مع اهلهم..دخلوا خيمه الرجال"بيت الشعر"
_السلام عليكم
الكل:وعليكم السلام ورحمه الله وبركاته
سلموا على خوالهم والعيال وقعدوا يسولوفون...الا ما جهزت السفره
سعود للجالسين: حياكم العشا
عند الحريم ...
هديل:على طاري السرقه ..انتبهوا هالايام طالعه ناس مسوين فيها طرارين عند الصرافات وهم حراميه 
الخاله ساره:لاااا..زين قلتي لي عاد راتبي توه نازل
عهود:فضحتي عمرك عمتى ... لو مر حرامي وسمع والله لايترصدك في كل مكان
ساره: أي والله ...لا خلاص امزح ..امزح
الكل:هههههههههههههههههههههههههههههههههه

***************************************



اذا في ردود راح نكمل مع بعض أوكيشن 
لكم سلامي 




الجزء(3)

يوم الجمعه .. رجعوا من الصلاه .. وهم على على طاوله الاكل يتغدون
ام نواف:انتبه لنفسك ولدراستك .. ولاتنسى ربك اهم شئ الصلاه يمه
احمد:انشاءالله ...لا توصين حريص 
عبدالرحمن:متى بتمشي
احمد:العصر عشان اوصل بدري واترب اغارضي
مشاعل:عاد لا تطول علينا ... اول ما تخلص اختباراتك تعال
احمد:اكيد ..وانا اقدر ابتعد عنكم
دق التلفون ورد عبدالرحمن:هلاااااااااا ابو فهد ..عاش من سمع صوتك
الكل قاموا حول التلفون ..كان نواف اللي داق عليهم
عبدالرحمن:الحمدلله كلنا بخير ..انت شلونك وشلون ايطاليا ... ماما أي هنا
ام نواف:يا هلا بولدي ..شلونك عيوني وش اخبارك...حنا بخير دامك بخير ..كل اخوانك تمام يسلمون عليك انت اهم شئ شلونك .... هاه تاكل زين وتنام 
مشاعل:ماما عطيني بكلمه ..لا تسكرين منه
ام نواف:دقيقه انتى ...اي نواف يمه انتبه لنفسك زين ولا تنسانا ..
خذت مشاعل التلفون :هايات باخوي الكبير ..هلا والله ازيك يا عم...والله تماام جدتي وخالاتي كلهم يسلمون عليك..اقول نواف شلون الايطاليين حلوين ..
ام نواف:شف البنت!!
احمد:هاتي بس بلا لعب عيال
مشاعل قالت بسرعه قبل لا يسحبون منها السماعه:نواف احجز لي واحد زين عيونه خضر وشعره كيرلي حلو
خذا السماعه احمد وكلم اخوه ...
مناك فهد يصارخ ابي اكلم ..ابي اكلم ..وعطوه هو بعد كلم نواف ع السريع ..كل اللي طلبه العاب سيارات ..
سكروا منه ورجعوا يكلمون اكلهم ..كل واحد منهم يتذكر نواف والايام الحلوه اللي مرت معه..كان يحلي الجلسه بتعليقاته وضحكته على انه هادي بس قعدته ما تنمل ..
****************************************

من طبع جواهر "ام عبدالله" تحب الكلام مع زوجها واي شئ يصير تقوله و طبعا تبهر السالفه على كيف كيفها
ام عبدالله:فاتك امس وش صار
ابو عبدلله:؟؟ وش صار 
ام عبداللهر:اسمع السالفه بالتفصيل الملل.. كانت اختك ام علي ساكته الحرمه ما عندها شئ تتكلم فيه ..الا ساره تحب الهذره سالتها وش فيك ساكته..ردت ام علي ما فيني شئ.امك وخواتك الحوا على ام علي تقولهم وش فيها وزوجها وش مسوي لها ..قالت وهي معصبه مافيني شئ ...حلو
ابو عبدالله:طيب وبعدين
ام عبدالله:قمنا سكتنا ..الا بنتك هالملسونه قالت للبنات شفتوا ما قلت لكم ان زوجها مسوي شئ..عااد سمعناها و سمعتها ام علي ويا انها خذت كم هائل من النظرات اللي احتقرتها ..يعني كانت ام علي بتهب على بنتك وتلعن شكلها بهالكلام وزين ان ملاك ما كانت موجوده ولا كان صارت علووم ..عاد ملاك ما يحتاج وحش كاسر 
قام او عبدالله بعد ما سمع السالفه :والله ما عندك سالفه..قلتي لي عهود تكلمت هاه
ام عبداللهر:أي ...وين رايح لا يكون بتضربها ترا انا ما قلت شئ .. مالي دخل
ما رد عليها خالد وراح لغرفه بنته..كل اللي كان يبي منها يقعد معها ويهاوشها على الكلمه اللي قالتها وان لازم تحترم نفسها وتحسن الفاضها ..بطبيعه خالد بارد و يوقف الغلطان عند حده .. بس احيانا يكون تفكره غريب ويقهر

طق طق ..
ماسمعت عهود الباب لانها حاطه الهدفون وقاعده تتفرج على الفلم اللي عطتها مشاعل
فتح ابوها الباب .. وشاف اللي قاعده تشوفه ..كان في الفلم لقطه مو زينه وجت على دخلته وشافها
صرخ:عهود
شالت الهدفون بسرعه وهي خايفه من صوت ابوها :نعم
سكرت الشاشه بسرعه
ابو عبدالله:وش ذا الفلم اللي تشوفينه
عهود:هاااه ..
ابو عبدالله:من وين جبتي هالفلم..انا اكلمك ردي علي
مع صوت الابو العالي ركضت جواهر لغرفه عهود تشوف وش السالفه..
عهود:هذا فلم عادي والله عادي مو اللي في بالك
ابو عبدالله:اجل وش اللي شفته 
عهود:يبه هذا شئ فلم عادي مثل اللي بالتلفزيون بس ....
ابو عبدالله:بس وشو تكلمي 
عهود:يعني في لقطات مو زينه زي أي فلم
ابو عبدالله:وليش من الاساس تشوفينه
عهود:مشاعل ..اي مشاعل عطتني اياه وقالت حلو 
ابو عبدالله:نعم ؟؟ مشاعل عطتك اياه
عهود:أي مشاعل يوم الخميس جابته وعطتني 
ابو عبدالله يحاول يهدي نفسه :استغفر الله ..هاتى السي دي
بكل بساطه طلعت الشريط وعطته ...
نسى الابو الشئ اللي جا يكلمها عنه بعد ما شاف الفلم ..مع انه كان فلم عادي مثل افلام التلفزيون في لقطات مو زينه ..وهو ما طاحت عينه الا على الشين
طلع وراحت وراه جواهر عشان تعرف السالفه من اولها
قعدت عهود ع الكرسي وخذت نفس عميق ..
_اووووووف الحمدلله فكيت نفسي ..بعدين وش دخله بهالوقت .الحين لا كملت الفلم ولا بيرجع لمشاعل...بس والله حلو .... يا زينهم هالشقران

***************************************

في فينيسيا.....

طلعوا الثلاثه يتمشون ويتفرجون على الطبيعه والجمال..دخلوا اشهر منطقه للتسوق اسمها"Mercerie" انبهروا من تصميمه و ابداع الديزايين...عند احد المقاهي مرت شابه جميله وناااعمه ابتسمت للخال وليد..وهو رد الابتسامه لها
وليد:عن اذنكم ..راح عندها 
حسين:من ذي الحلوهـ ... و بعد يعرفها خالي 
نواف:يمكن صديقه دراسه او عمل 
رجع وليد مع البنت وعرفهم فيها
وليد:هذه "كين" صديقتي وحبيبتي
فتحوا حسين ونواف فمهم وعيونهم مو مصدقين اللي يسمعونه
ابتسمت كين وحيتهم ..
رد نواف التحيه بحروف متقطعه وابتسامه باهته..اما حسين مع الارتباك رد:هلاا ا ا بــ ح ب يب ت خالي..<<قالها بصوت يالله ينسمع
شافت كين مدى تفاجئم فيها ورد حسين المضحك :ههههههههههههههههههههههههه<<ماتت ضحك عليهم ..ولفت على وليد وقالت كم كلمه ايطاليه
وليد يترجم لهم:تقول انكم كيوت وفيكم تناحه شوي
حسين :قالت تناحه ..وشو أي كلمه بمعني تناحه
وليد:هههههههههههههههههههههه ..ما قالت كذا بالحرف يعني قريب منها..خذوا هذه الخريطه تدلكم على الاماكن الزينه وانا بروح مع كين نتمشى واذا بغيتوا شئ دقوا على او ارجعوا البيت
نواف:بتطول؟
وليد:يمكن..بس انتبهوا لا تسوون حركات نص كم ..يالله باي
ودعتهم كين بحركه بسيطه من يدها
بعد ما ابتعدوا واختفوا عن الانظار..تنهد حسين وقال:شفت...شفت شلون الجمال والرقه .ياربيييي 
نواف:انا ما خقيت الا ع الابتسامه ... صدقت اختى يوم قالت لي جب لي واحد ايطالي 
التفت حسين على صديقه وكنه سمع شئ غريب:اختك قالت كذا
نواف:هااه..لا ولاشئ ..امش بس لا نطلع الفضايح اكثر

*************************************
قاعده ع اللاب توب وتسولف مع "Bring me to life"
كان اسمها "هوا"
قال:وش هالصوره...!!
هوا:مو عاجبتك
Bring :يعني بس لو تكون صورتك احسن
هوا:هههههههه انشاءالله عمي بغيرها الحين
وحطت صوره قمر في السما وقالت :هذه انا
Bring :يووه ع الثقه ..ارحمينا بس
هوا:ههههههه..بالعقل يعني بحط صورتي 
Bring :وليش لا...لنا سنه مع بعض واتوقع صرنا اكثر من اصدقاء وكم مره وريتك صورتي 
هوا:مممممم افكراشوف 
Bring :باقي تفكرين ..طيب على راحتك ..المهم غيري السالفه

وبالفعل غيروا السالفه وبدوا يتكلمون عن الرياضه والانديه .. هديل لها سنه وهي تكلم "bring me to life" واسمه الحقيقي..(سعد)..كانت علاقتهم كاي علاقه بالنت سوالف وضحك واذا في أي استفسار عن برامج .. مع مرور الايام حست هديل بانه اول شخص ترتاح معه واقرب واحد لها مع انه ما تعرف اصله ولا شئ عنه وكل المعلومات اللي عطاها مو اكيد تكون صح..

من جهه ثانيه دخلت بنت خالتها مشاعل كان اسمها "غربه الروح"
غربه الروح:هاي يا هوا يا بنت
هوا:هايات ...
غربه الروح:what's up
هوا:تمام..
مرت بينهم لحظات من السكوت
غربه الروح:وشفيك ساكته مشغوله؟
هوا:يب..قاعده مع سعد فديت عمره
غربه الروح:اهااا وانا اقول ليش حاطه ذي الصوره مسويتلي رومانسيه والله ما درى عنك
هوا:لا يكثر بليز 
غربه الروح:اوكي اخليك يامال العرس
هوا:c ya
غربه الروح:c ya
سمعت مشاعل صوت اخوها احمد يناديها ..
مشاعل:يب 
احمد:يالله انا بمشي الحين
مشاعل:ليه تونا 
احمد:وش اللي تونا الساعه 4 ..صح النوم
مشاعل:خساره بفقدك والله يا اخوي
احمد:لهدرجه انا مهم
مشاعل:لا مو مره بس لازم ارفع معنوياتك شوي وادلعك
احمد:كان كملتي المجامله وقلتي ايه...
ام نواف:انتبه لنفسك ولا تسرع بالطريق امشي حبه حبه
فهد داخل عرض:ههههه حبه حبه حبو ابو كاس تحبو
ام نواف:اول ما توصل عطنا خبر ..اوكي
احمد:انشاءالله ...عبدالرحمن حط بالك على ماما واخوانك والبيت..
عبدالرحمن:اوكي توصل بالسلامه
احمد :الله يسلمكم
سلم على اهله وطلع بسيارته متجه للرياض
بعد ما راح جلس فهد على الكنب وحاط يده على خده وهو حزين
مشاعل:شفيك فهووود ؟
فهد :البيت كبير وفاضي احس انى بضيع
طاحوا كلهم ضحك:ههههههههههههههههههههههههااااااااااااااااااي
عبدالرحمن:عليك احساس خطييييير
فهد:ماما ..اليوم راح احمد ومن زمان راح نواف ليش حنا بعد ما نروح
ام نواف: حبيبي وين نروح 
فهد:امممممم نروح عن على الصغير ابي العب معاه وانتى اقعدي مع خالتي اشربوا قهوه وتكلموا
ام نواف:امس ما لعبت معه
فهد:الا بس ما كفانا الوقت
ام نواف:مره ثانيه انشاءالله ..انا بطلع بالحديقه اقعد وانت تعال اسبح شرايك
فهد بفرح:يالله..
راح يركض يجهز العابه للسباحه وعبدالرحمن طلع لغرفته قاعد على البلاي ستيشن كالعاده..تطمنت مشاعل ان الصاله فاضيه قالت لامها:ماما ..اليوم بطلع مع شمس للظهران مول
ام نواف:اليوم ؟ليش وش عندكم وبكره سبت وكل الايام الجايه اختبارات
مشاعل:طيب ايام الاختبارت ما يمدينا نتطلع للسوق وبعد الاختبارات راح يكون زحمه وكل شئ زين راح ...
ام نواف:حتى لو ما اضمن 
مشاعل:وش اللي ما تضمنين ..شمس وتعرفين امها بنروح مع سواقهم وشغالتهم كلها ساعه ونرجع
سكتت امو نواف تفكر...
مشاعل:هاه وش قلتي 
ام نواف:متى رايحين
مشاعل:بعد المغرب 
ام نواف:لا
مشاعل بدلع :ماما..يالله عااد ....ماما
ام نواف:تعالي بعد نص ساعه وتعرفين ردي
مشاعل:هههههه حشا كنى جايه اخطب..خلاص بجيك بعد نص ساعه عاد مو تخيبين ظني
طلعت لغرفتها تكلم القصه اللي كانت تقراها...
صوت فهد من بعيد:ماااااامااااااااا يالله انا جاهز للسبااااااااحه
ام نواف:يالله انا جايه 

************************************

طلع خالد ابو عبدالله بعد ما خلص اشغاله مر على بيت امه ..
ابو عبدالله:السلام عليكم
ام خالد"الجده"وعليكم السلام هلا يمه شلونك ..شلون عياك انشاءالله بخير
ابو عبدالله:الحمدلله كلنا بخير انتى شلونك وش مسويه
ام خالد:بخير دامك بخير قبل شوي كلمت اختك مها وقالت لي عن الرجال اللي جا يخطب ساره
ابو عبدالله:أي سالت عنه في عده اماكن طلع ولد حلال بس انه ما يشتغل
ام خالد:وهذه المشكله شلون يجي يخطب وهو ما يشتغل من وين بيجيب مصاريف العرس والبيت
ابو عبدالله:المهم انه طيب والشغل يقول قاعد يدور وقريب بيلقى
ام خالد:وتظمن انه بيلقى ..لا يا خالد انا ما ارضى واحد ياخذ بنتي وما عنده شغل من وين بيعيشها 
ابو عبدالله:وساره الله منعم عليها بوظيفه وراتب زين..تقدر تمشي حياتها فيه
ام خالد:ومن متى الحرمه هي اللي تصرف على زوجها حتى لو هي موظفه مو معناه انه ما يشتغل ويعيش على فلوس زوجته
ابو عبدالله:يمه ما قلت انه لا يشتغل .. بس مو عيب تساعده لو شوي
ام خالد:انت الحين شايف زوج اختك نوره يشتغل ومو قادر يشتري لهم بيت كل سنه يتنقل من بيت لبيت الايجار قص ظهره..اجل شلون هذا اللي ماله شغل خلقه..لا يا خالد ما ارضى فيه 
خالد:الراي راي ساره نسالها ونشوف
ام خالد:اسالها بس انا مو عاجبني هالرجال قلنا طيب ما يخالف بس بطالي بدون شغل لا 
ابو عبدالله:يمه لا تدققين مره ترا خواتى اللي في عمرهم لهم عيال وكبار بعد 
ام خالد:ادري هالشئ وان خواتك متاخرين بالزواج بس هذا نصيبهم ..وبرضوا ما نرميهم لاي واحد بحجه انهم كبار .
ابو عبدالله:انتى قولي لساره الموضوع ونشوف ردها .. 




°•.?.•°

هذاك لو قال ((الشتا )) صيف .. عرقت
ولو قال صيفي(( برد)) .. شبيت ناري

°•.?.•°


سمر:الله وش هالكلام الحلو ..طالع من لسانك عسل
سلطان:انتى بس تامرين ... 
سمر:يعني بتبطل تدخن
سلطان:انشاءالله ..بحاول
سمر:ابي قول وفعل ..مو تسكتني
سلطان:لا ابشري والله بحاول 
سمر:كذا ريحتني
سلطان:الا ما قلتي لي شلون امك وشخبارها
سمر:ااااهـ يا سلطان ..الحمدلله على كل حال..
سلطان:راحت المستشفى
سمر:أي راحت وليتها ما راحت .. 
سلطان:افاااا ..ليه وش قال الدكتور
سمر:بعد ما فحصها قال عندها فقرات الظهر متلاحمه لازم يسوون لها عمليه ومو اكيد تنجح
سلطان:لاااااااااا من جدك
سمر:واللي خوفني اكثر عمتى تقول يمكن ما تنجح ويصير لها شلل
سلطان:اعوذ بالله وش هالكلام .. يا عمري هونيها انشاءالله خير لها ..انتى لا تسمعين كلام الناس اللي كاتبه ربك بيصير
سمر:أي بس هذه امي لازم اشيل هم الشئ مو سهل
سلطان:الله يخليها لكم .. مالك الا تدعين ربك يخفف عليها .. اذا احسن لها العمليه خليها تسويها وانشاءالله مثل ما قلت لك مهب صاير الا المكتوب ..
سمر:خايفه مره من بعد كلام عمتى
سلطان:ترا في ناس تكبر السالفه وما تقول شئ خير المفروض تهديكم و تطمنكم .. ادعي لها ان العمليه تنجح..
سمر:الله يستر
سلطان:ومتى بتسويها
سمر:بعد اسبوع ..يعني بتدخل المستشفى السبت الجاي
سلطان:الله يعينها ويعينكم...

*************************************
قبل سنه سافر سلطان مع اهله لجده .. يغيرون جو وهناك تعرف على سمر باحد الاسواق 
كان يمشي مع اخوه سعود ..وسمر قدامهم مع اختها الصغيره ..بالغلط لفت وصدمت في سلطان وانكب العصير اللي معها على ثوبه
سلطان شهقت من بروده العصير
سمر بارتباك وخجل:اسفه والله اسفه ما كان قصدي
سلطان بعصبيه:ما تشوفين .. الحين وش ينفع الاسف
سمر:والله ما كنت ادري ..
بعفويه خذت منديل ومسحت اللي على ثوبه... 
سلطان:وخري عني مو محتاج مساعدتك
حست سمر انه يهينها او يحتقرها بفعلتها ذي
قالت:ياربي على غرورك .. تراك مو اول شخص يتوسخ ثوبه في السوق
سلطان:نعم...غلطانه وتتكلمين
سعود يهدي الوضع:سلطان بس يالله نمشي 
سحب اخوه قبل لا تكبر السالفه وفي قلبه حررره عل سمر ..وهي ودها تكفخه على اسلوبه المتكبر..
كملت تسوقها مع اختها ..وانتهى اليوم على خير 
بعد كم يوم راحت لملاهي الشلال ..واقفه عند المطعم ..وبالصدفه شافت سلطان وهو شافها..طالعها بنظره باهته ولف وجهه
تكلمت سمر تطلب الاكل اللي تبيه
قال سلطان:انتبهي بس لا تكبين العصير على احد غيري
سمر:لا ياشيخ ..ومن انت علشان تنبهني
سلطان:انا سلطان ..عندك شئ
سمر:لا ما عندي شئ لك يا سلطان ...
لفت وجهها للجهه الثانيه وقالت لاختها:اووف يقهر
سمعها ورد:مو اكثر منك
سمر:نعم؟؟
سلطان:هههههههههه ولا شئ ..باي 
طلع وترك لها المطعم وهي تحترق قهر من ضحكته ..
بعد ساعه تقابلوا عند احد الالعاب وكانت زحمه .. البنت بحالها شافته وسكتت الا هو غصب يضايقها ويرفع ضغطها
سلطان:لو سمحتى
لفت سمر على بالها احد ثاني غيره
سلطان:لا بس كنت ابغى اشوف اذا معك شئ واقولك لا ينكب .. عاد لو ركبتي مع العصير في الملاهي وانكب على الناس كلهم مشكله كبيره<<<قالها وهو يبتسم
سمر :استغفر الله ..يعني لازم تذكرني ...اوف غثيث
سلطان:مره كنت اقهر والحين غثيث وبعدين وش اصير
سمر من القهر تبي تضحك على اسلوبه ..الا يتميلح لها غصب
سمر:ههههه والله عالم غريبه تتلزق غصب
سلطان:أي بتلزق غصب عندك مانع
سمر تقلده بالكلام: أي بتلزق غصب عندك مانع
مات ضحك سلطان على حركتها :هههههههههههههههههههااااااي..الله يرجك وش ذا التقليد
لفت وجهها ومشت من عنده<<< يعني اني ثقل..
قالت وهي رايحه:اللهم طولك ياروح ... 
سلطان:دقيقه وين رايحه ..
مشت وهي مطنشه ... ولاكنها سمعت وش قال..والاخ مشى وراها ..
سلطان:دقيقه يا فتاه العصير
سمر ودها تضحك بس ماسكه نفسها ومطنشه..جا قدامها
_دقيقه يا فتاه العصير ..بغيت اقولك شئ
سمر:خلصنا وش تبي
سلطان:اخلصكم ليه انتوا مين ..انا بس اشوفك انتى
سمر:هههه ..غبي
سلطان:ما عليك زود 
سمر:نعم؟؟
سلطان:الله ينعم بحالك بس ما قلتي لي شو اسمك عصيره ولا سائله 
سمر:ما قالوا لك انك ثقيل دم ..تقههههر
سلطان:هههههه طيب ليش معصبه ريلاكس..والله اشتري لك عصير يهدي اعصابك
عطته نظره جامده..
سلطان:اوه نظرتك جامده لا خلاص ببطل واصير ما اقهر ..
سمر:وش تبي الحين
سلطان:امممم .. رقمك علشان اعرف اسمك بس .. مو اكثر 
سمر:هيهيهيه ..
سلطان:هههههه عليك ضحكه حلوه مثلك
سمر وهي ماشيه :.....050
قالته على السريع وتركته
سلطان:دقيقه ...وش اخر رقم...4 
هزت راسها لا..
سلطان:6 ..5..7..1
سلطان:واحد
هزت راسها بــ"أي"

وبكذا تعرف عليها اكثر وكانت بدايه ايامهم كلها عاديه ضحك وهواش وكل واحد يستفز الثاني .. بس كان سلطان معجب فيها وبخفه دمها وغبائها .. وسمر رافع ضغطها هالانسان بس عاجبها حتى كانت تسميه "ثقيل دم"وهو يسميها " كوكتيل"

::التقينا ومدري كيف احنا التقينا...صدفه حلوه اجتمعنا وبعدها بدينا السوالف والقصيد..وصار كلن يحكي عن قديمه والجديد..ومن حكى صابني شئ غريب..وقلت في بالي جاب لي ربي حبيب...صدفه لقيته بدربي واجتمع قلبه وقلبي..ومن عرفته صارت دنيتي جديده...ومن نظرته صارت ايامي سعيده...

**************************************

دخلت ام على على بنتها ولقته قاعده على سريرها تفكر بشئ
ام علي:ملاك وش فيك ؟؟
ملاك:ما فيني شئ
ام علي:لا يكون تعبانه ..مسخنه
ملاك:لا ما فيني شئ
ام علي :اجل قومي معي نطلع نتمشى شوي
ملا:وين نروح؟
ام علي:نروح أي مكان .. بنده مثلا
ملاك:مالي خلق ... 
ام علي:براحتك انا باخذ اخوانك ونطلع..تبين شئ
ملاك:لا
طلعت وتركتها في ضيقتها وحيرتها ..
_معقوله نواف بيتزوج ويصير لوحده ثانيه طيب وانا وين اروح اصير لمين .. بس الموضوع مو اكيد خالتى قالت كلمه ومو اكيد تسويها..ياربي وش ذا اللي انا فيه...مشاعل ما حست اني ابي اخوها ياما تكلمت عنه واسالها عنه لهدرجه مخها جامد ما تفهمها وهي طايره...اوووف يا ذا الحب من طرف واحد شئ يجيب المرض
***********************************************

نزلت لامها بالحديقه وهي متامله خير
مشاعل:هاه مماتي شو قلتي اروح مع شمس
ام نواف تصرف السالفه وتحرق اعصاب بنتها:اقول مشاعل ابي ازوج نواف .. دامه صار يسافر كثير بصراحه خايفه عليه
مشاعل:اممممم ..انا معك بهالفكره ... نزوجه ونستر عليه احسن بس مين بتاخذين له
ام نواف:اول نشوف البنات اللي بالعائله..
مشاعل:لاااااااا الا هم ..مره بنات خالتي يقولون وعععع زواج الاقارب لو يخلصون رجال الدنيا ما ناخذ من اهلنا ..
ام نواف:من جدك!! من قال كذا
مشاعل:عهود وهديل 
ام نواف:ايييه..ما عليك منهم بياعات كلام..شرايك ببنات فايزه اللي شفناهم يوم الخميس
مشاعل:والله بنات حلال بس في غيرهم احسن
ام نواف:ليه وش فيهم كاملات والكامل الله
مشاعل:أي ما عليهم شئ بس ما يناسبون نواف ...هو يبيله وحده متعلمه مرره تفكيرها زي تفكيره .. وكشخه بقوه مو تكون وحده عاديه زيهم
ام نواف:أي يعني تبين وحده كشخه وراعيه طلعات ولبس وما تعرف شئ في البيت
مشاعل:لا مو لهدرجه بس في بنات راعيات بيت و نفس الشئ كشيخات ويعرفون الزين..يمه خلي ذا الموضوع على جمب وانشاءالله خير ما قلتي لي اروح؟؟
ام نواف:اه منك لحوحه..اي روحي بس انتبهي لنفسك 
مشاعل:اوكيك..وانتى لا تشيلين هم بفتح عيوني زين وادور لك عن بنت زينه لنواف
ام نواف:قبل لا تروحين ترا اول اسبوع من الاجازه في عرس "سلمان"ولد رنا ..بنروحه انشاءالله
مشاعل:سلمان ولد امه بيتزوج يا حليله كبر الولد.. دام عرس لعيال خالتي رنا اكيد بروح هي كل عروسها وعزايمها زينه..

**************************************
بعد المغرب
وصلت شمس لبيت مشاعل ونزلت تسلم على ام نواف
نبذه صغيره عن عائله شمس
ابوها"فايز" تاجر كبير ومعروف بالشرقيه ..امها "زينه" اماراتيه واهلها بالامارات
سيف : موظف في احد البنوك 
شمس:تدرس مع مشاعل .. وما تعرفت عليها الا عند تسجليهم بالجامعه وبالصدفه التقوا مره ثانيه بعد ما انقبلوا

دخلت شمس للصاله:السلام عليكم ..شحالتج خالتي
ام نواف:وعليكم السلام ورحمه الله ..الحمدلله بخير يا بنيتي انتى شلونك وشلون الوالده واهلك
شمس:يسرتج الحال ..والله كلنا بخير .. 
مشاعل:يالله ماما ..انشاءالله محنا مطولين على العشا بنرجع
ام نواف:توكلوا على الله وانتبهوا لنفسكم

شمس:انشاءالله خالتي ..يالله مع السلامه
مشاعل:بدك اشئ مماتي
ام نواف:سلامتكم..
مشاعل:سي يو..

***************************************

في السياره..
شمس:اووف ياربي متى تخلص السنه ونفتك
مشاعل:ليه وش عندك مستعجله
شمس:ابى ارتاح ابى اشوف حالي ..اسافر واغير جو
مشاعل:وين بتسارفون
شمس:اول شئ الامارات نسلم على اهلي بعدين بنروح لباريس 
مشاعل:ونااسه اجل .. فليها وغيري جو
شمس:اكيد ما يبيلها كلام...شرايتج نمر جيان ونعبي لنا عربيه بالحلويات والتشبس ترا مشتهيه اكل هالفسافيس 
مشاعل:الحين مو تقولين تبين تنحفين وتسوين دايت وش اللي غيرك..
شمس:والله تعبت اشوف الاكل جدامي وما اكله ..وسيف معذبني بالبيت كل بعد كم يوم يسوي لنا شئ مره "باربكيو بارت"..ومره مدري وشو ..خرابيطه كثير
مشاعل:ليش يعرف يطبخ
شمس:يطبخ اذا كان مروق ومشتهي شئ يبدع فيه... وانا اكل واتورط .
مشاعل:ههههههههه بالعافيه عليكم.

******************************************
وصلوا المول ونزلوا ..كان اقل زحمه لانه جمعه والناس مشغوله تجهز ليوم السبت ..مروا كم محل وخذوا اللبس اللي يعجبهم وبعض المحلات ما خذوا منها شئ ..
في محل زهور الريف..
اللبناني:مرحبااا ... تفضلوا
شمس:لو سمحت وش اخر عطر نزل عندكم
اللبناني:تفضلي ..هيدا برفان بريحه التوت كتيير حلوو وهادي ,بيدل على الانوثه
شمس لمشاعل:شرايتج مو حلووو
مشاعل:اييي ريحته مميزه
اللبناني:اختى انتى ما بدك شئ <<< يقصد مشاعل
عندنا كوكلشن لعطور خاصه بالجسم "شامبو .. و لوشن"كتير حلوو بيناسبك انتى بالذات
مشاعل:اناااا؟؟ ..طيب اشوفه
عطاها عينه منه وشمتها ..بس ما عجبها
مشاعل:مممم أي حلو<<< تجامله
اللبناني:شوو ما عجبك ... طيب شو رايك بهيدا ..ريحتوو احلى وبيجذب كمان
زهقت مشاعل منه وحبت تنهي السالفه:حلووو .. اوكي اجيك مره ثانيه الحين مستعجله
اللبناني:على وين لسى بدري...في عندي مجموعه كتير بتعجبك وتناسب نعومتك
مشاعل:طيب شكرا ..سحبت شمس وطلعوا
شمس:وشفيتج على الريال... قاعد يوريتج اشياء زينه وانتى مو عايبنتج
مشاعل:ما يستحي احرجني ..ما شفتي نظراته شلون
شمس:هههههه حركات ياللي يستحي ...

****************************************


علي جالس مع الشباب في احد زوايا الشارع ...
حمد:واقولكم .. لحقناها للبيت وعرفنا من هي والله لاتندم على الحركه اللي سوتها مو انا اللي ترمي الورقه بوجهي
علي:انت الغلطان ... شفتها من الاول ما تعطيك وجهه اتركها في غيرها كثير
حمد:والله ما اخليها .. على مين رافعه راسها ..لانزله بالتراب وتشوف 
طلع سامي من جيبه بكت دخان وعطى حمد:خذ بس وهدي اعصابك الدنيا ما تسوى
حمد:مشكور
وجهه لعلي سيجاره ثانيه..
علي:لا شكرا ما ابي
سامي:خذ بلا حركات بزارين..خذ ياخي وعيش الجو
خذا علي السيجاره وهو ما وده ياخذها بس ما حب يتفشل قدام الشباب ومسوي فيها رجال .. لو اهله دروا باللي قاعد يسويه كان ما خلوه .
****************************************

قاعده ام خالد مع بنتها ساره تكلمها بموضوع الخطبه
ام خالد:انا قلت لازم اقولك لان الموضوع خاص فيك ..بس لو تبين راي انا مو عاجبني هالرجال مدري شلون بيتزوج وهو ما يشتغل
ساره:طيب ان رفضته في غيره؟
ام خالد:الرجال مليين الدنيا..يروح هذا يجي غيره
ساره:يمه وانتى شايفه الرجال طابور على بيتنا يوم تقولين كذا ... في السنه نعمه لو جا واحد يخطب..
ام خالد:براحتك يا بنيتي الامر بيدك فكري وشوفي

***************************** 




الجزء(4)





بغرفتها وهي داخله جو مع "Bring me to life"
Bring:اقولك يوم الاحد بدخل المستشفى بسوي عمليه "لوز"
هوا:من جدك؟؟!! سلامتك والله ما تشوف شئ
Bring:الله يسلمك..والله خايف ..ما احب المستشفيات
هوا:لا انشاءالله سهالات..طيب ومتى بتطلع
Bring:مدري والله يمكن ما اطلع واموت
هوا:لا تقول كذا ..الله يطول بعمرك
Bring:انتى ما تسمعين بقصص دكاتره البنج..احيانا ما يضبطونه زين ويدخل المريض بغيبوبه 
هوا:بسم الله عليك يا سعد ..
Bring:اطلب منك طلب بس ما ترديني فيه
هوا:امر ...
Bring: بصراحه انتى غاليه على قلبي .. ومن جد حبيتك يا هديل ..ابي قبل ما ادخل المستشفى اسمع صوتك
تفاجئت هديل من طلبه ... وترددت بالرد
هوا:...........سكوت
Bring:وينكـ يا قلبي
هوا:هنا معك
Bring:هاه وش قلتي؟!
هوا:بصراحه طلبك صعب يا سعد
Bring: وش اللي صعب فيه ..خذي رقمي وياليت ما تنطشيني ترا محتاج اسمع صوتك............0503
هوا:اوكي..
كملوا المحادثه بسوالف وضحك ..وللاسف سجلت هديل الرقم بجوالها ... لعب بعقلها الشيطان وعلى بالها كل من قال "حبيتك" تكون الكلمه طالعه من قلبه
*************************************************

في الصاله كانت ام نواف قاعده مع عيالها عبدالرحمن ..وفهد يلعب بالعابه..
دق جوال عبدالرحمن ورد:هلا...الحمدلله بخير ..اخبارك انت....ايه بكره لا منب رايح بغيب..لا والله تعبان شوي مره ثانيه..انت بتروح مع مين..اهااا..يالله اجل مع 
السلامه

ام نواف:سلامات وشفيك تقول تعبان
عبدالرحمن:لا مو تعبان بس اصرف الولد ما ابي اروح
ام نواف:بكره عندكم شئ بالمدرسه
عبدالرحمن:أي ..في رحله لنادي الاتفاق..
ام نواف:طيب روح وسع صدرك مع العيال وش عندك في البيت
عبدالرحمن:ما ابي اروح ..زحمه وناس كثير ..خليني في البيت احسن
ام نواف:بكيفك..

ما استغربت ام نواف من حركه ولدها لانه كان انطوائي وما يحب يقعد مع الناس .. دايما بغرفته قاعد على البلاي ستيشن او يقرا بالقصص..ماله بالناس والطلعات الكثيره.. من يوم وهو صغير كان يخاف و متعلق بامه كثير .. كان السبب المشاكل اللي مروا فيها مع ابوهم ..ما نساها ودايما تتكر في باله..

************************************************

على اطراف الرياض ... وهو يشوف اللمبات من بعيد اخيرا وصل احمد بالسلامه ..بعد ربع ساعه وهو واقف عند باب البيت وينزل اغراضه ... كان ابوه توه طالع 
احمد:السلام عليكم
ابو نواف:وعليكم السلام ..هلاا والله .. الحمدلله على السلامه
احمد:الله يسلمك شلونك يبه
ابو نواف:بخير والحمدلله..انت شلونك وشلون اخوانك انشاءالله كلهم بخير
احمد:تمااااام يسلمون عليك

ابو نواف في بيته ملحق برا وفاضي فخلاهه لولده اللي يدرس عنده..ما كان قريب منه ولا بعيد .. يعني لاهي بشغله وزوجته وعياله اللي عايش معهم اما عياله من ام نواف مو مرره مرتبط معهم..
دخل احمد غرفته وعلطول دق على امه يطمنها
احمد:هلاا يمه شلونك
ام نواف:بخير الله يسلمك هاه وصلت 
احمد:أي ..الحمدلله 
ام نواف:الحمدلله على سلامتك يا الغالي...عااد الحين صلي العشا وتعشى ونام ريح نفسك 
احمد:انشاءالله ..شلون اخواني كلهم بخير
ام نواف:ماشي حالهم ..مشاعل توها جايه من برا كانت مع صديقتها
احمد:وش يطلعها ذي ما كفاها الخميس طالعه..يمه قولي لها مو يوم غاب القط تلعب يا فار..لا تكثر الطلعات وانتبهي لها تكفين
ام نواف:انشاااءالله ..لاتشيل هم وانتبه لنفسك ولدراستك..
احمد:يالله فمان الله
ام نواف:مع السلامه.

*****************************************

رجع علي البيت وقابلته امه بالاسئله:وين كنت ؟ ومع مين ؟ وش سويت كل ذا الوقت ؟ ما تفكر ان وراك اهل يتنطرونك؟ولا ما تسمع كلام ابوك كم مره قالك لا تتاخر؟
رد علي :رحت مكان من الاماكن والحين رجعت لمكان الهم والضيق .
ام علي:الهم انك تقعد مع اهلك والضيق انك تشوف وش يبون وتلبي حاجاتهم .. 
علي:اوووووف
طلعت ملاك على كلمه اخوها
ملاك:هيه انت وش عندك نافش ريشك ورافع راسك علينا ..امي لما تكلمت ترد عليها بادب 
علي:لو سمحتي لا تتدخلين بشئ ما يخصك ولا بيجيك شئ ما ترضين فيه
ملاك:وش بيجيني يعني ..شوف حبيبي انفخ عضلاتك برا البيت مو هنا.. هذا انت برا البيت مثل القطوه تلحق وراهم والحين متفرعن علينا
قرب منها ورفع ده..
ملاك:يالله اضرب اشوف ..وريني شطارتك..لحظه وش هالريحه ..تدخن؟؟
علي بارتباك:نعم وش هالكلام انا ما ادخن
ام علي قربت منه تشمه:ريحت سجاير ..لايكون تدخن
علي:يمه وشفيك صدقتي تسمعين كلام هذه 
ام علي:والله ابوك لو درى لا يلعن شكلك سمعت 
علي:قلت لكم ما ادخن ..اووووف 
مشى وتركهم ضغطهم مرتفع والام ضايق صدرها على حركاااته..مسكتها ملاك وقعدتها على الكنب
ملاك:يمه ما عليك منه ... هدي اعصابك تراه ما يسوى
ام علي:هالولد بيذبحني تعبت معاه تعبت وطقيت منه..ما يسمع الكلام ولا يعبرنا ابد
ملاك:الله يهديه.

***************************************

الساعه 12 بالليل الكل نايم من تعب اليوم الا وحده بغرفتها تتقلب على السرير مو جايها نوم ..وبالها مشغول بسالفه مهمه لها وتحدد مستقبلها وحياتها
ساره "ياربي تعبت وانا قاعده عند اهلي ملييت من هالحياه .. تعبت من كلام الناس ونظرتهم يعني لمتى بظل كذا عانس مثل ما يقولون 
اااااهـ .. هالكلمه تقتل القلب و تجرح بقوه.. عيال خواتي كلهم بيتزوجون وانا قاعده بمحلي لا جديد ولا أي شئ..
يقولون الرجال طيب و ولد حلال بس ما يشتغل.. طيب وشفيها خلاص بوافق عليه وافتك من كلام الناس وحكيهم ..
ياخوفي اخذه ويقعد طول عمره بلا شغل ..وقتها اتورط من جد
استغفر الله العظيم ... يارب ساعدني و اكتب لي الخير في كل مكان.
انا تعبت والله تعبت افكر ومحتاره بامري .. اللهم اني سلمت امري اليك.
نامت وسلمت امرها لله.

************************************************** ****
صباح السبت سيف ينادي على اخته ويستعجلها
شمس:زين زين جيت
سيف:اخرتينا شوفي الساعه كم 7 ونص يالله نوصل
وهم في السياره..
سيف:وش ذا اللي معتج كنتج بياعه
شمس:بياعه مره وحده حرام عليك ..هذا اكلنا انا و مشاعل امس شارينه من جيان وبنفلها اليوم
سيف:ربيعتج هذا ما امداتج تتعرفين عليها حتى صرتوا تتسوقون مع بعض
شمس:البنت طيبه وتنحب علطول..مابلقى مثلها بهالوقت
سيف:عالعموم انتبهى لا يغرتج الانسان من الظاهر
شمس:ليش كل هالحرص تخاف علي
سيف:اكيد اخاف عليتج مو اختى الصغيره والوحيده
شمس:يووه ما توقعتك خواف لذي الدرجه
سيف:هذا يزاي اني اخاف عليتج مالت على هالويهه .. يالله انزلي وخلصينا
شمس:ادري اني بوحشك يا خوي بس مو بيدي وراي دراسه ومحاضرات..يالله بااي
سيف وهو يضحك على هبالها و خفه دمها 

داخل الحرم الجامعي...
قابلت شمس طالبتين لها معرفه بسيطه بهم 
نوال:شمس تعالي ..تعالي ابيك
شمس:هلا..بغيتي شئ
نوال:من جيتي معه اليوم ... ذاك الحلو اللي بالسياره
شمس:جيت مع اخوي ليش تسالين
نوال:واااااااااااو يهبل ..ملامحه مررره حلووه.. 
شمس:الله يقطع ابليسج ... غضي بصرتج عن الرياييل
نوال:ااااااهـ تكفين بس..ما قلتي لي وش اسمه
شمس:وش عليتج من اسمه تراه ما درى عنتج ولا عن هوا دارتج..يالله عن اذنتج
نوال تكلم صديقتها:اووووف مغرورهـ مالت عليها من بنت

مشاعل من بعيد:وينكـ يا بت الايه ...سنه ادور عليك
شمس:نشبت لي نوال..قال شو ..اخوتج يهبل شو اسمه
مشاعل:هههههههه حركات البنات المعروفه ..اذا دروا ان عندك اخو حليوو لصقوا فيك..امشي بس نلحق ع المحاضره قبل ما تبدأ.
*****************************************

دق جرس الباب , قامت ام علي مخترعه من اللي بيدق في هالوقت ..فتحت الباب وكان ولدها ثامر راجع من المدرسه
ثامر:السلام عليكم ادري انك مستغربه وش عندي راجه بس المدرسه مقفله ما فيها احد بس الحارس 
ام علي:مقفله؟؟ ليه وش عندهم اجازه 
ثامر:سالت الحارس يقول في صيانه داخل الكهرباء خربانه والعمال يشتغلون فيها
ام علي: وبس انت اللي ما كنت تدري بهالشئ ولا حتى غيرك من الطلاب , يعني يوم رحت في طلاب مثلك راحوا ورجعوا
ثامر:أي في كثير ..مو مصدقه اسالي اللي بتسالينه 
ام علي:بدل ملابسك وارجع نام ..
بكل برود دخلت غرفتها ورجعت نامت وخله ولدها اللي كالعاده تغافل امه وطلع برا البيت راح للمطعم فطر و لف كم لفه بالشارع ثم رجع ...كله صار الصبح والام نايمه على بالها ولدها في البيت ونايم.
*****************************************

طبعا الكل عرف بالرجال اللي جا يخط ساره ..الجده وام نواف ما عجبهم الوضع خصوصا انه ما يشتغل ..اما الباقي كانوا مؤيدين ويحتجون بانها كبيره واللي في سنها المفروض انها ما ترفض وتتعجل بالزواج.


********************************************
يوم الاثنين في بيت الجده "ام خالد" ... جالسه مع ولدها خالد وبنتها ام سلطان وكانت ساره معهم يتناقشون بسالفه الرجال ..
ام سلطان:هاه وش قلتي .. ترا حنا نبي مصلحتك يا ساره و الامر بيدك
ساره:يمه وشرايك
ام خالد:تعرفون راي راضيه فيه الا سالفه الشغل
ابو عبدالله:يمه الله يهديك لا تدققين على كل شئ خلاص انشاءالله يشتغل ويمشي اموره
شافت ام خالد ان كلاهما يضايق عيالها ومو مسموع فحبت ما تكثر كلام 
ام خالد:خلاص اللي تشوفونه والله يكتب اللي فيه الخير 
ابو عبدالله:يعني ارد على الرجال واقوله انك موافقه علشان الاربعاء يجي وتصير خطبه رسميه
ساره: اي

********************************************
طق الباب ودخل على هديل
سلطان:سلااااام
هديل: وعليكم السلام ....هلا
سلطان:تحتاجين اللاب توب تبعك
هديل:لا ...ليش
سلطان:ابيه لان حقي عند المهندس و عندي شغل مهم 
هديل:اوكي ... 
خذا سلطان جهازها وطلع وهي لحقته نزلت تحت عند اختها هند لقتها قاعده على التلفزيون تتابع برنامج التفاح الاخضر..
هديل:اووووف تغذيه هنا وتغذيه بالجامعه خلاص ارحمينا
هند:لا اله الا الله .. وش عليك منى 
هديل:يختي غيري شوفي أي فلم أي شئ صاحي ..طفشت
هند:انتظري دقايق لين يخلص 
استسلمت هديل لامر اختها ورضت باالحاله اللي هي فيها ..مسكت جوالها وارسلت مسج يقول
"سجلت في خافي الضماير تعابير"
"وكتبت على هاتفي حلو المعاني"
"ودعيت الله خالق الناس و الطير"
"يحفظك من شرور الزماني "
"وعسى تكون ايامك كلها خير"
"ويجعل ربي السعاده والفرح لك تهاني"

دخلت ام سلطان كانت توها جايه من بيت امها "ام خالد" ..سلمت على بناتها و سالت عن اخبارهم واخبار البيت بغيابها , ثم طلعت تبدل ملابسها ..
اما هديل دخلت المطبخ تصلح القهوه والشاهي ..

طلعت هديل وهي شايله الصينيه..
هند: تدرين ان خالتي ساره انخطبت
هديل: والله؟؟ على البركه وش دراك
هند:سمعت امي وهي تكلم جدتي على التلفون وما تشوفينها اليوم راحه عندهم اكيد علشان سالفه الخطبه
هديل: الله يوفقها ما بغت تنخطب .. يا خوفي اكبر واصير مثلها عانس
هند:استغفري ربك , هذا وانتى قريبه منها تقولين كذا اجل شلون البعيد
هديل: ما قلت شئ يا بنت الحلال .. الله يوفقها ويستر عليها ويرزقنا
هند: اششش امي جت ولا تقولين لها شئ , لين ما هي تقولنا
نزلت ام سلطان وقاعده مع بناتها وعيالها يتقهوون الا سلطان كان بغرفته يشتغل على الكمبيوتر ..
بعد دقايق صوت سلطان من فوق ينادي على امه :يماااا..يماااا 
قاموا كلهم يحسبون فيه شئ صاير
ام سلطان:بسم الله ... وش فيك تصارخ
سلطان:يمه تعالي بسرعه ابيك
طلعت الام ولحقوها البنات
سلطان:انا قلت امي بس انتوا مالكم دخل
في غرفه ..
سلطان:تعالي شوفي بلاوي بنتك ..اقري وشوفي

المشكله الكبيره اللي صارت وهديل ما تدري عنها , ان كل المحادثات اللي كانت تدور بينها وبين صديقاتها و سعد في الماسنجر مسجله بالكمبيوتر وطلعها سلطان ..
قراهم كلهم وما انصدم الا بعد محادثه هديل وسعد اللي كانت تحوي على كم صوره له ورقم تلفونه..

كانت ام سلطان مصدومه و مو مستعوبه اللي تقراه: سلطان وش ذا الكلام من وين جبته
سلطان:هذه بنتك هديل داقه صداقه مع رجال غريب سوالف وضحك وصور واخرتها ارقام , شوفي رقمه كاتبه لها 
ام سلطان:حسبي الله عليها من بنت حسبي الله عليه , انت متاكد انها هي
سلطان:يماا الجهاز جهازها وش تبين اكثر من كذا .. 
ام سلطان: وينها قليله الادب 
طلعت تنادي على هديل ... وبكل براءه جت ما درت وش اللي ينتظرها فوق
هديل:نعم يمه..
ام سلطان:تعالي ..تعالي .. من هذا اللي تكلمينه
واشرت على اللاب توب
قربت هديل من الشاشه تقرا المحادثه وتستوعب اللي قاعد يصير
سلطان : سالناك منهو ذا 
بعد الورطه و المفاجاءه اللي طاحب فيها هديل ما عرفت تصرف نفسها او ترقع السالفه
قالت:مدري ... والله مدري منهو ذا 
سلطان:هديل تكلمي زين وقولي منهو ذا 
هديل:والله مو انا هذه مشاعل ..اي مشاعل يوم جت عندي دخلت المسن وجلست تسولف انا مالي دخل
سلطان:اليوزر نيم حقك و اسمك مكتوب في المحادثه تستهبلين علينا
هديل:والله العظيم انا مالي دخل , قسم بالله , لو تبوني احلف بالقران واقولكم مو انا 

طبعا اللي بحاله وموقف مثل هديل ممكن يسوي أي شئ علشان يبري نفسه .. للاسف حلفت واقسمت وهي تدري انها كذابه واللي تسويه ما يجوز بس الظروف تخلي الواحد خروف

ام سلطان:حسبي الله عليك من بنت .. مو متربيه ويبيلك تربيه من جديد , هاتي الجوال اشوف..هاتيه
مد يده سلطان لها وخذا الجوال , فتح الاسماء لقى اسم bring me to life 
وفي المكالمات مالقي أي مكالمه صادره او وارده لنفس الاسم .. اما في الرسائل لقى رساله له في الرسايل المرسله ..
من القهر خذا سلطان كف وطبعه على خد هديل , وكانت الدموع اقرب شئ لها جلست وتبكي وتتمسكن عند امها 
هديل:يمه شفيك علي قلت لك انا مالي دخل .. انتوا اسمعوا السالفه كامله بعدين احكموا, ليش ما تصدقيني ..والله مو انا
ام سلطان:اص يا حقيره يا كذابه تحلفين انه مب انتى وكل شئ يدل انك انتي , من بعد اليوم يا هديل لا جوال ولا كمبيوتر وان شفتك قاعده عليه لاقص يدينك ورجولك فاهمه
سلطان :انقلي عن وجهنا ..اطلعي برااااااا
على طلعتها من غرفه سلطان قابلت هند جت على صوت صراخهم وشافه حاله اختها و وجها الاحمر كله دموع 
دخلت عليهم :يمه شفيكم وش صاير
ام سلطان: ما صار شئ ... فكيني انتي الثانيه
طلعت وتركت عيالها اللي بقهر واللي بحيره
هند تسأل سلطان: سلطان وش صاير هديل شفيها 
سلطان:شوفي بلاوي اختك الله لا يوفقها .
جلست تقرا المحادثه و مثل البقيه انصدمت من الكلام وما توقعت اختها تكون لهدرجه ..
خذا سلطان الجوال والكمبيوتر حطه بغرفته وقفل عليها وطلع من البيت يشم نفس ويزيل الضيقه اللي فيه

******************************************** 




في بيت ام علي على الساعه 8 المسا , ملاك وامها قاعدات بالصاله يتابعون مسلسل خليجي على احد القنوات .. الا يدق جوال ملاك وكان المتصل صديقتها بالشغل " حنان "
ملاك:الـــــــــــو ..هلا حنان
حنان:هلاااااااا والله بهالصوت شلونك يا دبه اخبارك
ملاك: والله بخير ..انتى شلونك كيف الدوام اليوم
حنان:ماشي مثل كل يوم كرف وتعب الا ما قلتي لي ليش غايبه اليوم عسى ما شر
ملاك:الشر ما يجيك بس تعبانه شويه ومالي خلق للدوام
حنان:تعبانه ؟! من وشو وانتى امس مثل الحصان ماشاءالله 
قامت ملاك من الصاله لغرفتها حتى تاخذ راحتها بالكلام ..
ملاك:والله يا حنان ضايق صدري مررره , تعبت وانا افكر فيه
حنان:لا يكون نواف 
ملاك:في غيره متعبني
حنان:يا بنت الناس لا تكبرين السالفه , الامر مو جديد انك تحبينه وهو ما يدري عنك نص بنات السعوديه كذا 
ملاك:انتى ما تدرين وش صار اصلا
حنان:وش صار بعد ..هاتي وش عندك
ملاك:لك خلق تسمعين
حنان:أي تكلمي

وحكت ملاك لصديقتها حنان كل شئ .. تقول كلمه وشوي تسكت العبره خانقتها وتبي تبكي بس تقاوم
ملاك:تخيلي يا حنان الانسان اللي تحبينه يكون لغيرك
حنان:طيب انتى متاكده من الموضوع يمكن بس كذا امه تتمنى وماراح يصير شئ 
ملاك:حتى ولو , خايفه يروح عني ويكون لغيري انتى ما تدرين وشكثر احبه , اموووووت فيه يا حنان, و لما اسمع احد جاب طاريه يفز قلبي , ولي اكثر من سنه ما شفته مشتاقه له والله مشتاااقه
حنان: يا حياتي عورتي قلبي .. انا اشهد ان الحب عذاب , طيب ما حاولتي تلمحين لاخته انك تحبينه او تبينه 
ملاك:حاولت بس اخته ثوره ما تحس 
حنان:ههههه , شدعوه ما تحس تلاقينها داريه بس مطنشه ترا بنات هالايام عبيطات
ملاك:طيب وش الحل , ساعديني تكفين ... ابي اهله يدرون انى احبه وابيه , وابيه يكون لي وبس لو بأي طريق تكفين يا حنان قولي لي وش الحل
حنان:امممممممم ... اسمعي انتى هدي نفسك وريحي بالك انا بفكر وانشاءالله القى حل واقولك بكره
ملاك:لا تخيبين ظني ترا متعلقه فيه مره
حنان:ولا يهمك ...يالله ما اطول عليك ..مع السلامه
ملاك:هلا والله حياك.

************************************
في نفس البيت وبمكن ثاني ..
جا ابو علي وقعد مع زوجته
ام علي:تدري ان ثامر طول هالاسبوع كل ماراح المدرسه يلقاها مقفله والحارس يقول في صيانه داخل
ابو علي:وش صيانته بعد 
ام علي:يقول كهرباء ومكيفات بس مو معقوله طول الاسبوع اجازه , روح بكره واسال وش السالفه
ابو علي:فاضي له اروح اسال , قلك الولد فيه صيانه داخل خلاص .
ام علي:الله يستر بس من هالعيال , ما وراهم الا المشاكل
ابو علي: خليها على ربك المهم اسمعي الخبر ذا , صاحب البيت يبينا نطلع من بيته
ام علي وهي مفتحه عيونها من الدهشه:نــــــــــعم !! نطلع وين نروح
ابو علي: ما ادري وين نروح لا تساليني , بس هو قالي اليوم اطلعوا من بيتي لانه بياجره بسعر اعلى 
ام علي: ما يكفيه , من قبل كم شهر رافع الايجار والحين بيرفعه زياده
ابو علي: انا بصراحه ما اقدر ادفع المبلغ اللي طلبه , فمن الحين ندور على مكان ثاني وقولي لاخوانك يدورون لنا 
ام علي:وش دخل اخواني بالموضوع , يا زيني وانا اقولهم دوروا لنا بيت 
ابو علي:أي وشفيها مو اخوانك , ماشاءالله كل واحد بوظيفه ومكان زين اكيد يعرفون منا ولا منا
ام علي: يا شماتت امي واخواني فيني وش بيقولون عني 
ابو علي: ماراح يقولون شئ , لو انهم طيبين وعيال حلال ما يخلون اختهم وزوجها وعيالها كذا , قولي لهم وبس 
حل السكوت بينهم المسكينه ام علي مشاعرها متضاربه ما تدري وش تقول او وش تفكر فيه بعد كلام زوجها الغريب
ابو علي ينادي:ملاااك ..ملااك
ملاك: نعم يبه
ابو علي: سوي لي كاس شاهي راسي مصدع .

هذه بس حالته ياكل ويشرب وينام , ما يهتم بمشاعر واحاسيس غيره , يجرح او يحطم انسان كل شئ عادي عنده , مصدق انه الرجال والابو يعني الكل ينقاد له وما يرد له طلب ولا يتجادل معه باي موضوع , خبروه بسالفه ولده ما اهتم و لا فكر لو لحظه بالموضوع , يجي يرمي كم خبر وكم امر لزوجته وعياله ويقعد كانه ما سوا شئ.. رجال غريب ما يعتبر انسان.
********************************************


طالع بسيارته يدور في الشوارع من مكان لمكان , يحس انه متضايق و مخنوق 
"سلطان" معقوله يا هديل يطلع منك كل ذا وانا اللي كنت اشوفك بريئه وطيبه على قد نياتك ما توقعت منك ذا الشئ تكلمين واحد من ورانا وبينك وبينه حب وغرام ...
قطع عليه حبل افكاره صوت الجوال وكانت سمر اللي داقه
اووف وش تبي ذي الحين مو وقته
رد بثقل:هلا سمر
جاه صوتها بعيد و الحروف منها يالله تطلع 
سلطان:سمر شفيك
سمر:سلطان امي ...... امي ماتت
سلطان:من جدك ... لا اله الا الله سمر تتكلمين جد
سمر:أي امي ماتت وخلتنا 
سلطان:الله يرحمها ... عظم الله اجرك يا سمر
سمر:الله يجزاك خير ... لها يومين وهذا الثالث
سلطان:وليش ما قلتي لي وقتها
سمر:كنت بحاله ما يعلم فيها الا ربي , حتى نفسي ما ادري عنها
سلطان:الله يعينكم انشاءالله , شلون ابوك واخوانك
سمر: البيت كله مو على بعضه مصدومين وكننا بحلم
سلطان:يا قلبي هذه الحياه ناس تجي للدنيا وناس تروح عنها , كلنا رايحين ولنا يوم نموت فيه مالك الا تدعين لها بالرحمه والمغفره وانشاءالله تكون ارتاحت من هم الدنيا
سمر:الله يرحمها , بس شلون بعيش حياتي من دونها ما اقدر يا سلطان اذا تعبت او بكيت من يكون حولي 
سلطان:استغفري ربك , ابوك واخوانك وانا كلنا لك ..محد بيتركك انتى بعيونا يا سمر وبقلوبنا , امك الله يرحمها مهما سويتي ماراح ترجع لك 
وبدت سمر تبكي و تبكي تبي تطلع اللي في قبها من حزن والم .. وضل سلطان يهدي فيها الين ما سكرت منه
ورجع لافكاره مره ثانيه..
هذه الدنيا كلنا رايحين , مسكينه سمر الله يصبرها على ما ابتلاها.

كل اللي صار قدامه و كلامه مع سمر ما ربط بين حركاته وحركات اخته , ما جا في باله ان وضع اخته مثل وضع سمر تكلم واحد غريب من ورا اهلها وبدون علم احد , وما حط في باله انه مثل سعد هذا اللي رفع ضغطه و كرهه من يوم ما درى انه بعلاقه مع هديل ..
"كما تدين تدان" هذه العباره كثيييير ناس ما تحسب لها حساب ولا تفكر فيها ابد.

*******************************************


بعيد عن الحزن والكابه وضيقه الصدر ..كانوا احلى ثلاثه مستمتعين بالحياه وناسيين نفسهم من الوناسه 
وليد و حسين و نواف في "(piazza san marco)" ساحه كبيره حلووووه وتشرب فيها كوفي و فيها مطاعم وجنبها محلات وفيها مباني حلوه.
على احد الطاولات كانوا قاعدين وياكلون بكل راحه 
حسين:وااااو وش ذا الاكل الزين تسلم يد من سواه
وليد: لانك جوعان تقول كذا , ترا ما يحلي الاكل الا المكان والقعده الحلوه بين الناس
نواف:وانت صادق تنفتح نفسك من جد العالم حولك تضحك ومرتاحه مطنشه الدنيا بقوووه
حسين:خلاص انا قررت اصير رحاله وانتقل من بلد لبلد
وليد:أي هين علشان اختي ترتكب فيك جريمه 
حسين:امي الله يجزاها الجنه وحشتني والله , تراها طيوبه قولها كم كلمه وتصدق
وليد:حتى لو تركت على هواك بتظل وراك وراك 
نواف:ياحبي لهم الامهات , ينحطون على الجرح يبرا
حسين لوليد: ما سمعت خوينا وش يقول.. مايبي يتزوج الا وحده مثل امه
وليد:ههههههه ترا كلنا كذا ما نبي غير وحده تشبه الام والبنات ما يبون الا رجال مثل ابوهم 
حسين:بصراحه مع وجود كل هالحلوات اللي حولي بتزوج 4 واذا طفشت بطلق وحده واخذ بدالها وهاك تغيير
نواف:والله انك قليل خاتمه 
وليد:اذا هذا تفكيرك عساك على القوه
حسين:ليه وشفيكم علي الشرع حلل اربع
وليد:قم بس نتمشى ونهضم الاكل 
نواف:دقيقه باخذ لي عصير تبون
حسين:ما عندهم سوبيا ؟!
وليد + نواف:هههههههههههههههههههههههههههههههههههههههههه
نواف:الله يغربلك وش سوبيته في ذا المكان
وليد:يلعن ام الشفااااحه يا ناااس
حسين:لا اله الا الله , عين الحسود فيها دود مدري عود .
************************************** 




الجزء (5)



في وسط الضلام والبرد كانت مشاعل غاطسه بالنوم وتحلم ... وجوالها يدق ويدق كان على الصامت فما سمعته و الشخص اللي يدق عليها كان محتاجها مررره .. ما يأس ودق على تلفون البيت .. قامت ام نواف من نومها متضايقه و متخرعه من التلفون خافت لايكون احد من عيالها او اهلها فيهم شئ
ردت:الوو
جاها صوت هديل :الووو .. خالتي شلونك
ام نواف:الحمدلله بخير , مين هديل
هديل:أي 
ام نواف:خير انشاءالله احد صاير فيه شئ
هديل:لا كلنا بخير , خالتي ممكن اكلم مشاعل ابيها ضروري
ام نواف مستغربه:مشاعل والله نايمه الحين يعني تبينها ضروري
هديل:الله يعافيك أي والله ضروري
راحت ام نواف تقوم بنتها ...
مشاعل:نعم ... وش تبي الحين
ام نواف:مدري عنها شكلها تبيك في شئ مهم قومي شوفي البنت
قامت بكسل واتجهت للتلفون اللي في الصاله ... و ام نواف ما تطمنت للموضوع و رفعت السماعه الثانيه من غرفتها
مشاعل: الووو
هديل:مشاعل اسفه ازعجتك بهالوقت بس في سالفه كبيره طاحت على راسي
صحصحت مشاعل وسالتها: وش صار 
هديل: امي و سلطان دروا عن سعد ... 
مشاعل:من جدك انتى وش دراهم
هديل: انا الحين اكلمك في المجلس و السالفه طويله بعدين اقولك بس في شئ اكبر من كذا
مشاعل:وشو بعد
هديل:انا قلت لهم ان انتى اللي تعرفينه مو انا.. والله ما كان قصدي ومالقيت حل غير هذا تكفين لا تفشليني عندهم .. مشاعل ساعديني
مشاعل: وانا وش دخلني فيك وفيه ليش تقولين انه يعرفني 
تقاطعها هديل: والله ااااسفه بس وقتها ما ادري وش اسوي , مشاعل طلبتك لو امي سالتك قولي أي والله لو ثبت الموضوع انه انا لا يذبحني سلطان
مشاعل: حسبي الله عليك ... قلوا التصريفات ومالقيتي الا انا تحطيني بهالموقف , طيب خالتي وامي و اهلي كلهم وش بيكون موقفهم مني ما فكرتي الا في نفسك ونسيتي غيرك
هديل وبدت تصيح نادمه على اللي سوته ومنحرجه من بنت خالتها.. كسرت خاطر مشاعل وقامت تهدأها 
_خلاص هديل لا تبكين والله كسرتي خاطري .. روحي نامي وبكره يصير خير 
هديل:ما راح انسى لك هذا الجميل الله يخيلك لي
مشاعل:اوكي..يالله تصبحين على خير
سكرت منها و متجهه لغرفتها بتكمل نومها .. طلعت ام نواف وجهها متغيير 
سالت بنتها: وش تبي هديل؟
مشاعل بارتباك: موضوع غبي اقولك بعدين ..تصبحين على خير



كل اللي دار بين مشاعل وهديل سمعته ام نواف و عرفت القصه كلها بدون ما تقولها بنتها .. انصدمت من كلام هديل و ما توقعت يطلع منها ذي السوالف... وما حبت تكبر الموضوع في الوقت المتاخر اجله اسئلتها ونقاشها مع مشاعل لوقت ثاني.
***********************************************

ثاني يوم ... 
الكل قام واستعد للمدارس و الدوامات
في بيت ابو عبدالله .. صوت الاستشوار من جهه وصوت ريم تصارخ من جهه
_عهوووود اربطي لي جزمتي ... عهوووووود
سكرته والتفت عليها: اوووف نعم خير وش تبين
ريم:اربطي لي جزمتي
عهود:وين سحر خليها تربطها لك
ريم:سحر نايمه مهب رايحه 
عهود:استغفر الله ... تعالي اشوف... خلصنا يالله مع السلامه
طلعت ورجعت عهود للاستشوار .. خلصت وبدت تحط الميك اب وتسبحت بالعطر 
خلصت بعد ساعه كالعاده وطلعت للسياره اللي تنتظرها برا , كان سواق خصوصي ياخذها مع البنات للمعهد 
عهود:صبااح الخير
ردوا:صباح النور
قالت وحده منهم : كيفك عهود
عهود:تمام <<< كانت ما تطيقها علشان كذا حتى ردها يالله تقوله
البنت:ريحه عطرك ماشاءالله تصك الراس
عهود:نعم .. تكلميني
البنت:تعرفين هالشئ حرام
عهود:وش المطلوب
البنت:حبيت انصحك وانبهك على الغلط اللي انتي فيه
عهود:محد طلب منك تنصحين ...اوووف
لفت وجهها على الجهه الثانيه
البنت:الله يهديك بس..

****************************************
على الساعه 10 تقريبا تقابلت مشاعل مع هديل بالجامعه 
شهقت مشاعل وقالت: الله يقطع ابليسك وليش تاخذين الرقم من اول
هديل:والله ما كان قصدي شئ خذيت الرقم بس حتى ما كلمته ولا سمعت صوته وهو وعدني ما يدق علي الا اذا قلت له
مشاعل:تستهبلين انتي.. ياما شفنا بالمسلسلات وسمعنا قصص عن هالبلاوي اللي تصير .. وما نتوب بعد.. الناس اللي انتى عايشه معهم و تعرفينهم يخونون وما تامنينهم شلون بتامنين بواحد ما تعرفين عنه ولا شئ 
هديل:طيب الحين صار اللي صار تكفين ساعديني والله خايفه
مشاعل:الحين خفتي بعد ما ورطي نفسك و ورطيني معك .. بامانه انا وش دخلني وش اللي خلاك تقولين اسمي في مشكلتك قلوا الاسماء والتصريفات
هديل:قلت لك وقتها والله مدري وش اسوي لو انتى بمثل موقفي كان سويتي اكثر
مشاعل:وش قالوا لك خبله اكلم واحد غريب ... 
هديل:مشاعل !! مو علشان لجات لك تذليني
مشاعل:ما قلتي لي هند وش سوت
هديل:هند ما تدري عن السالفه مدري عاد اذا امي قالت لها او لا.. اصلا ما كلمت احد من امس
مشاعل:استغفرالله العظيم ..
سكوت بينهم لمده ثواني .. تكلمت هديل
_الحين وش اسوي .. تكلمي قولي شئ
مشاعل:وش اقول هااه .. ما اقول الا الله يستر..يالله انا بروح عندي محاضره بعد دقايق
هديل:تكفين لا تقولين لخالتي بالسالفه ولا لاحد ثاني 
مشاعل:يصير خير ... مع السلامه.

***************************************
في احد المستوصفات الاهليه بالتحديد في غرفه الموظفات
حنان:هاااه وش مسويه
ملاك:ماشي الحال ... انتى كيفك
حنان:الحمدلله بخير...كل ذا طفش وضيقه ترا الدنيا ما تسوى
ملاك:ااااااهـ يا حنان .. بس في غير الدنيا يسوون العالم كله
حنان:اها قصدك نواف
ملاك:أي .. قولي لي وش اسوي والله تعبت
حنان:السالفه ما تسوي كل اللي تسوينه ... في مليون واحد غيره يتمنونك
ملاك:وانا ما ابي المليون واحد ابيه هو .. يا حنان افهمي احبه و اموووت فيه بشكل ما تتصورين 
حنان:خلاص يا ملاك تعبتي قلبي شكلك يحزن ... دامك تحبينه مررره ابشري وانا اختك بلقى لك حل وانشاءالله ينفع
ملاك :والله !! وعد يعني
حنان تهز راسها:امممم ... تقريبا
ملاك بفرح:اسمعي لو ساعدتيني وصار اللي ابيه والله لك اللي تبينه بس يكون نواف لي

*******************************************

لهدرجه الحب يسوي .. يخلي العاقل مجنون وتفكيره صغير , غريبه ملاك العاقله الكبيره تتصرف بتصرفات مراهقين ..وتحط امل كبير بان نواف بيكون من نصيبها, ولا يمكن تصرفها سليم و طبيعي بحكم مقدار حبها لنواف و عشقها له ..
راح نشوف بالاجزاء القادمه .. مصير الحب الجنوني من طرف واحد ..
**********************************

شمس: طيب باتشر وش عندتج تعالي عندي نفلها
مشاعل: ما عندي شئ .. بس الاربعاء دايم اكون كسلانه وابي ارتاح
شمس:الا ذا الاربعاء ما ابيتج ترتاحين تعالي عندي يا بنت الناس ترا مليت من زمان وانا اعزمتج و ترفضين
مشاعل:هههههه خلاص ولا يهمك بقول لمماتي وارد لك خبر بس مو اكيد 
دخلت ام نواف على بنتها الغرفه ..
مشاعل:اقول شمووسه اخليك الحين ... بدك اشئ
شمس:سلامتج .. سلمي على الوالده
مشاعل:يوصل .. يالله سي يو
سكرت من شمس و التفت لامها 
_هلا مامي ازيك
سكرت الباب ام نواف وقعدت على طرف السرير
_بخير .. انتى اخبارك شلون الدراسه وشمس
مشاعل:ماشي الحال .. ترا شمس عازمتني بكره عندها
ام نواف:يصير خير .. عندي موضوع ابي اتكلم معك فيه وابي الصراحه لاني سمعت كل شئ
خافت مشاعل من اسلوب امها و طريقتها بالكلام 
كملت ام نواف كلامها: وش قصه هديل و التلفون اللي امس
مشاعل بارتباك: هديل !! 
ام نواف:أي هديل ولا ما تعرفينها
مشاعل:كانت عندها مشكله وتبيني اساعدها 
ام نواف: وليه هي ما عندها ام و اخت تتكلم معهم ولا انتى الاستشاريه الاخصائيه لها
مشاعل:هي ترتاح لي و افهم عليها مو اكثر من كذا
ام نواف:ممكن اعرف وش مشكلتها
مشاعل:................... "سكوت"
ام نواف: تراني انتظر ك تتكلمين
استسلمت لطلب امها وقالت السالفه من اولها لاخرها .. وهي مالها دخل باللي صار 
ام نواف بعصبيه: وش معنى انتى اللي قالت اسمك وعلقت الموضوع عليك ... ليش ما اختارت عهود ولا ملاك ولا أي بلوه ثانيه
مشاعل: مدري عنها والله انا مالي دخل في اللي صار 
ام نواف:لانك طيبه بزياده كل من غلط سحبك معه الحين وش بيقولون عليك وعلي اختى وش بيكون فكرتها عنك لانها اصلا ما تدري انك مالك دخل بالموضوع 
مشاعل:قلت لهديل ذا الكلام .. وقلت وقلت لين ما تعبت .. طيب وش اسوي
ام نواف:انا اعرف وش تسوين قومي البسي عبايتك 
مشاعل باستغراب: ليه وين بنروح
ام نواف:عن خالتك .. قومي البسي وكلمي السواق يطلع السياره

طلعت ام نواف مع بنتها ..متجهيين لبيت الخاله ام سلطان 
ام نواف: اسمعي تقولين كل شئ صار وكل حرف قالته لك هديل , سمعتي ولا لا
مشاعل:انشاءالله
ام نواف:بعد ... هذا اللي ناقص يطيحون بمشاكل وغصب يدخلونها فيها 

عند باب بيتهم واقف جمب سيارته .. وكان يكلم سمر يشوف اخبارها , وصلت ام نواف لبيت اختها ونزلوا 
سلطان لسمر:عمري اكلمك بعدين يالله باي
نزلت ام نواف و مشاعل .. 
ام نواف:السلام عليكم شلونك سلطان
سلطان:وعليكم السلام هلا خالتي ..شخبارك انشاءالله بخير
ام نواف:الحمدلله بخير ..امك داخل 
سلطان:أي حياك تفضلي
كان سلطان مستغرب من جيتهم وطريقه خالته بالكلام جامده شوي .. وهو ماخذ موقف من مشاعل و تغيرت نظرته لها بعد ما قالت هديل ان لها يد بالسالفه اللي صارت.
في الصاله ...
ام سلطان تحي اختها:هلا والله تفضلوا 
ام نواف:الله يحيك كيفك وكيف العيال وابوهم
ام سلطان:كلنا بخير والحمدلله . انتى شلونك وش مسويه 
ام نواف:بخير دامك بخير .. وين البنات ما اشوفهم
ام سلطان: في غرفتهم اللي تذاكر اللي نايمه
ام نواف:اقولك يا اختي ادري جيتي مو مناسبه بس الموضوع اللي صار ما ينسكت عليه 
ام سلطان ودرت ان اختها تقصد بموضوع هديل و مشاعل وكان ظنها ان كلام بنتها صح عن مشاعل
قالت: انا بعد ما صدقت اللي صار يعني هذه نهايتها بناتنا يكلمون رجال من ورانا كل هالتربيه ما نفعت فيهم
ام نواف:تقصدين بنتك ... ياليت تنادينها علشان يبان كل شئ
ام سلطان:ليه صاير شئ ثاني بعد
نزلت هديل و وراها هند وماكانوا يدرون ان خالتهم موجوده
انصدمت هديل يوم شافت خالتها ومشاعل بالصاله مع امها اكيد علشان سالفتها .. واليوم اكييد بتروح فيها 
هند: السلام عليكم
الكل:وعليكم السلام
ام سلطان تنادي :هديل
هديل بتردد: هلا خالتي شلونك
ام نواف ما ردت و وجهت كلامها لاختها: اسئلي بنتك منهو الرجال اللي تكلمه وشلون عرفته .. 
التفت ام سلطان على بنتها ورجعت التفت لاختها : انتى ما تدرين ان مشاعل لها يد بعد 
ام نواف:لا تستعجلين اسمعي القصه كلها من اول
ام سلطان لهديل بصرخه: تكلمي ... قولي وش السالفه 
بدت هديل تبكي و ما قدرت تتكلم .. تحس انها مخنوقه و الموقف صعب عليها لدرجه انها ما تدري وش تسوي تمنت وقتها انها تطيح مغمى عليها او تموت مره وحده .
ام نواف:اللي صار ان بنتك المحترمه ........
كبت العشا كله و قالت كل شئ سمعته من بنتها مشاعل لا زادت ولا نقصت 
شهقت ام سلطان من اللي سمعته و مسكت شعر بنتها : يا حقيره تكذبين علي انا كنت شاكه في البنت و قلت ما خربك الا هي طلعتي انتي اساس البلاء يا قليله الادب ... والله ما عرفت اربيك يا هديل 
ركضت هند لامها تهديها وتبعد اختها منها , ومشاعل كانت بتروح تبعد هديل الا امها مسكت يدها وناظرتها بنظره قويه
ام نواف: والله ما توقعتها ابد يا ام سلطان , هذه نهايتها مشاكلكم تحطونها على راسنا 
ام سلطان: حسبي الله على هالبنت , تدرين هالحيوانه حلفت واقسمت ان مشاعل هي اللي تكلمه و قالي سلطان .... قالي لا تصدقينها كذابه وقليله ادب هي و الثانيه لاكن ااااااهـ يا حرتي ...ااااهـ يا قلبي.. الله لا يربحك يا هديل ولا يوفقك 
كان سلطان برا ويسمع ازعاج بالداخل .. وتاكد ان الصراخ بسبب هالمشكله وقاعد على احر من الجمر يبي يعرف وش صار

طلعت هديل لغرفتها و هي منتهيه من البكا , اما هند ركضت للمطبخ وجابت كاس مويه لامها يهديها شوي 
ام سلطان: اعذريني وانا اختك والله مالي حق باني اشك ببنتك وهالحقيره كل شئ من وراها 
ام نواف: صح اللي سوته بنتك غلط ويمكن بنتي تكون بنفس الموقف بس مو ترمي المشكله على غيرها وتخلف وتقسم بانها بريئه .. جيتي هذه مو علشان افضح بنتك و اسبب مشكله في بيتك انا جيت علشان بنتي اولا واخيرا .. ابرئها من اللي صار , لان مو بعيده بكره أي شئ يصير يطيح براس واحد من عيالي .
ام سلطان: حسبي الله ونعم الوكيل .. حسبي الله ونعم الوكيل.. امسحيها بوجهي يا عبير حقك علي وانا اللي ما عرفت اربيها 
ام نواف :الله يعينك اجل .. انا استاذن مع السلامه
سحبت بنتها وطلعت من بيت اختها للسياره
دخل سلطان البيت ولقى امه بتطلع لغرفتها ..
_يمه ..يمه
التفت له وردت بصوت بارد:نعم وش بغيت
سلطان: وشفيكم .. وش اللي صار مع خالتي 
ام سلطان: تكفى مو فاضيه اقولك وش صار فكنا من شرك
تركته وطلعت لغرفتها ترتاح .. اما هو لقى اخته هند وراح لها
_هند وش صار اصواتكم طالعه للشارع
هند: حسبي الله عليها .. فشلتنا الحيوانه طيحت وجيهنا قدام العالم 
سلطان: ليش في شئ جديد بعد... قولي وش صار
هند:........
سلطان:تكلمي
وحكت له كل اللي صار بين امها وخالتها.. وهو دمه يفور ويغلي من قهره من اخته..

*****************************************
في هذه اللحظه ..انسانه تعيش في مدينه الحزن بدموعها و احزانها .. تحطمت وانجرحت من اقرب ناس لها .. و انسانه مقهوره .. مصدومه ومنحرجه من الدنيا على موقف مفاجئه..وغيرهم في انسانه فرحانه و خايفه من بكره وبعده وبعده..

ساره في غرفتها منسدحه على السرير .. تفكر في يوم الاربعاء وهو موعد خطبتها رسمي .. اخيرا ما بغى يجي ذا اليوم .. اخيرا في رجال فكر فيني انا بالذات وحب يرتبط فيني .. مو مصدقه اللي قاعد يصير احس اني احلم .. يارب اكتب اللي الخير و يسير لي اموري
****************************************
ننتقل لبيت اخر و نتعرف على شخصيات اخرى .. في بيت شمس
كانت سهرانه و قاعده في وسط غرفتها حولها كتبها وملازمها حقت الدراسه ومن جهه ثانيه كتب الطبخ .
ذاكرت لها كم درس علشان اختبار الاحد صعب و طويل , بعد ما ملت و تعبت فتحت كتب الطبخ تدور اكله حلوه تسويها بكره لمشاعل اذا جتها
صوت مسج جوالها فتحته وكان من مشاعل تقول فيه " صباح الليل يا عسل ما حبيت ازعجك بس بقولك ما اقدر اجيك بكره ..... اكيد الحين مرتفع ضغطك و زعلانه بس ولا يهمك بغيير راي وبجي ... سي يا "
ابتسمت شمس من خفه دم صديقتها و تقليعاتها الغبيه 
طق .. طق 
كان سيف يدق الباب.. ودخل 
شمس:هلا 
سيف:السلام عليكم 
شمس: وعليكم السلام حياك خيوو
سيف يتلفت في ارجاء الغرفه ويشوف الحوسه اللي اخته عايشه فيها 
سيف:بالله عليتج هذه غرفه بنت
شمس:شف شلون الزمن لعب بحسبتي
سيف:شو مسهرتج لهالوقت المتاخر بكره ما وراتج جامعه
شمس: نمت طول النهار وقمت الليل اذاكر ... 
سيف: وش ذا ... كتب طبخ ليه عندكم ماده طبخ
شمس:هههههه الله لا يقوله .. بس ادور على طبخه حلوه اسويها باتشر , عازمه مشاعل وهي اول مره تزوني لازم اتفنن لها
سيف:اهااا ... كل ذي الزحمه علشان صديقتج ... يا حظها لقت من يفكر فيها ويعمل لها حساب
شمس:يالله مناااك بس .. انت ما تدري انك اخويا واختى وكل دنيتي
سيف:احم .. احم
شمس:لا يكبر راسك مرره ترا اجامل
سيف: من صدقتج !
شمس ماتت ضحك على اخوها: هههههههه لا شدعوه .. انت اخوي عزوتي بهالدنيا , المهم تعال ساعدني وش اسوي باتشر.
جلس سيف بجمبها و خذوا يتفرجون على الاكلات ... قضوا جلستهم بين السوالف و الضحك كل واحد يعلق على الثاني هذه حالتهم .. 
سيف ولد وحيد ماله اخوان يتسلى معهم و صديقه مو دايما يكون فاضي له .. نفس الشئ شمس البنت الوحيده و اخوها هو الشخص اللي يفهمها و قريب منها كثير , احيانا تقعد مع امها بس يبقى اخوها بالنسبه لها كل شئ 
سيف: اوووف خلاص تعبت و احس انى جوعان ابي اكل شئ
شمس: قم سوي لك شئ .. ساندويتش جبنه ولا اندومي
سيف يناطرها بنص عين و على وجه ابتسامه على الجنب: الحين اقولتج جوعان يعني قومي سوي لي اكل , تقولين قم سوي لك ... مالت على هالوجه
شمس:هع هع هع ... اصبر لباتشر وتاكل من يدي احلى طبخه
سيف:مابي .. زعلت خلاص بروح انام
شمس: تصبح على خير
سيف: لعنبوتج جاملي قولي تعال اراضيك .. كلش ما عندتج رومانسيه
شمس:هههههه .. احسن 
طلعت لسانه لها و تحرك حواجبها لفوق وتحت .. تستفز اخوها
سيف : كش عليتج يا السنكوحه.. تصبحين على خير
شمس: وانت من اهل الخير .. احلام سعيده خيوو 




الجزء (6)




بعد المعمعه اللي صارت و القلق في بيت ام سلطان هدت الامور نوعا ما لاكن ظلت معاملت ام سلطان لبنتها هديل متغييره ومو مثل اول .. ونفسها هديل صايره كارهه البيت و القعده مع اهلها طول الوقت بغرفتها اما تسمع في ذا الاغاني او تفرغ ما بداخلها في دفترها.

***************************************
العصريه كالعاده قاعده ام نواف في حديقه البيت مع كوب الشاهي اللي يمخمخ الراس ويهدي الاعصاب , و عيالها عبدالرحمن يسقي الزرع و الورود و الصغير فهد يلعب بالسيكل حقه ويدور, نزلت عندهم مشاعل 
_السلام عليكم
ام نواف: وعليكم السلام .. صح النوم
مشاعل: والله ما كنت نايمه ذاكرت لي كم كلمه عشان اختبار الاحد
ام نواف: ليش صعب 
مشاعل: تقريبا , المنهج طويل 
ام نواف: الله يوفقك انتى و اخوانك .. ترا نواف يسلم عليكم كلمني قبل شوي
مشاعل: الله يسلمه شلونه القاطع والله له وحشه
ام نواف: الحمدلله بخير يقول قريب انشاءالله وراجع تقريبا نهايه الاختبارات
مشاعل: حلووو .. يقعد معنا الاجازه .. 
ام نواف: متى رايحه عند شمس
مشاعل: العشا علطول لاني ما ابي اتاخر عندها كله بس تغيير جو
ام نواف: زين اجل لاني بروح مع فهد عند جدتك اليوم .. في واحد جاي يخطب خالتك ساره وجاي مع اهله 
مشاعل: على البركه .. الله يسير لها 
ام نواف: امين ... اقولك سالفه هديل لا تطلع لاي احد خاصا جدتك وخالاتك لا يدرون .. 
مشاعل: انشاءالله يمه
ام نواف: اااااهـ الله يهديها هالبنت ما كان ودي احط اختى بمثل هالموقف صعب والله .. صعب
مشاعل: الله يعينهم 

******************************************
ابو عبدالله : وين ثوبي جاهز خلاص ومكوي
ام عبدالله: ليه وش عندك اليوم .. زواج او عزيمه
ابو عبدالله: لا ذا ولا ذا , في خطاب جايين لساره 
ام عبدالله بتعجب : صدق !! واخيرا ما بغوا يجوون
ناظرها زوجها بنظره حاده ... وهي حست فيها و رقعت الموضوع
_ أي .. الله يوفقها و يسير لها امورها ... الا الرجال من الاهل ولا من بعيد
ابو عبدالله: لا مو من الاهل بس انه ولد ناس محترمين
ام عبدالله: يعني من برى العائله .. غريبه وانت كنت اول واحد رافض هالشئ وش اللي غيرك
ابو عبدالله: ساره مهب صغيره علشان نتشرط .. اللي يجي فيه الخير والبركه
ام عبدالله: ليت كلامك ذا كان من اول .. كان الحين هي ام لعيال
ابو عبدالله: كل شئ مكتوب ومقدر .. خلينا نسمع الاخبار

**************************************
سلطان كان يمشي بسيارته توه طالع من محل الكمبيوترات واخذ جهازه الاب توب .. الا يدق جواله 
"swetty يتصل بك "
تضايق يوم شاف الرقم و ما وده يرد مو بالعاده يحتويه هالشعور اذا دقت سمر الا هاليومين صاير مو طايقها مدري ليه
رد بثقل: الووو 
سمر: هلااا سلطان كيفك
سلطان: الحمدلله بخير انتى كيفك .. كيف اهلك
سمر: ماشي الحال تمام.. وينك من زمان عنك
سلطان: اعذريني هالايام مشغول .. 
سمر: اهااا وكل ذا الشغل يلهيك عني وعن السؤال علي
سلطان: لا والله بس الشئ مو بيدي مشاكل مع الاهل و قلق يعني نفسيتي كانت مو مره
سمر: اهم شئ انك بخير
سلطان: بخير دامك بخير ... انتى كيفك .. وش مسويه
سمر بتنهيده : ااااهـ الحمدلله ماشيه 
سلطان: دووم 
عم بينهم السكوت و المحادثه بينهم بااارده ..
سمر: شفيك ساكت 
سلطان: سلامتك مافيني شئ
سمر: سلطان بقولك شئ انت ما مليت
سلطان: من وشو امل ؟!
سمر بتردد : يعني ... من الدنيا و الوضع هذا
سلطان يستغبي عليها: تقريبا مليت بس ما فهمت قصدك بالوضع هذا
سمر: يعني لمتى بنقعد كذا .. بعيدين عن بعض 
سلطان: ومن قال اننا بعيدين انا ما اشوف كذا
سمر: بس يا سلطان اوقات تمر علي ابي اتطمن عليك واعرف اخبارك ما اقدر يعني قلبي دايم يعورني لو ما سمعت صوتك او كان فيك شئ
سلطان: يا عمري انتى ارتاحي ولا تعورين قلبك بشئ .. انا بكون بخير اذا انتى بخير
سمر وبدت تعصب عليه لانه ما فهمها
_ سلطان افهمني .. ابيك تكون لي قربي و حولي .. تعبت وانا بعيده عنك 
قاطعها سلطان: دقيقه .. شلون يعني تبيني افهمك سمر تكلمي بوضوح قولي وش اللي بقلبك
مره لحظه سكوت ثم قالت سمر : متى بنتزوج
وقتها رفع سلطان حاجبه و لوى فمه كنه الموضوع ما عجبه .. 
كملت سمر: متى اكون جمبك و قبالك اصحي وانام وانا حولك ... ما ودك هالشئ يصير
سلطان: الا اكيد ودي بس يا سمر انتى مستعجله تدرين انى هالسنه واخلص دراستي وعلى ما توظف و اقدر اوفر شئ للزواج بعدين انتي وش فكرك بهالموضوع مو كم مره قلتي لي عن الزواج وقلت لك اصبري .
سمر: اصبر لمتى الين ما اصير لغيرك .. تدري امي الله يرحمها و ابوي مسكين وكبير في السن يعني أي واحد بيتقدم لي بيوافق خوفا علي
سلطان: يا سمر .. يا عمري لا تحطين هالشئ في بالك انا احبك وبيجي اليوم اللي بدق بابكم واطلب يدك .. كل شئ بوقته حلو يا حلو
سكتت سمر و كن الكلام عجبها نوعا ما و رضت به .. مع انها متخوفه من النهايه .. المشكله يا كثر هالقصص و المسلسلات اللي نقراها و نسمعها وبعد نشوفها عن علاقات الشاب مع البنت و المماطله و اللف والدوران الا ان اللي " تحب" يروح عن بالها هالامور و تصدق كل شئ يقوله حبيبها و هي في يوم من الايام كانت تنتقد اللي يصدقون الشاب .. مثل ما يقولن " الحب اعمى"
*****************************
نغيير شوي عن عائله ام نواف و ام سعود .. ونجي عن ام عبدالله 
قامت العمه عهود من نومها و صحصحت بعد ما خذت لها شور ينشط .. جت للصاله وقعدت على التلفزيون مع زوجه ابوها ام عبدالله .. هم بالعاده ما يتهاوشون كثير ولا يمونون على بعض كثير اوقات تصير بينهم خلافات و اوقات يرضون على بعض .. يعني هيك وهيك
عهود : للحين ما خلصت سنوات الضياع
ام عبدالله: لا توها ... الا قولي نور اللي للحين ما خلصت والله وفيهم الخير يوم عرضوا هالمسلسلين غيرنا جو من كئابه الخليجيين و قله حيا المصاريه 
عهود: انا اتابع نور ويكفي لو شفت سنوات الضياع بتلخبط بينهم ... الا وين ابوي ما اشوفه
ام عبدالله: قبل شوي طلع .. راح يشوف العمال و البيت ... ما دريتي عن عمتك ساره
عهود بحذر : بسم الله عليها شفيها
ام عبدالله: اليوم بيجونها خطاب ... و ابوك على غير عادته موافق عليهم رغم انهم مو من الاهل
عهود بفرح: لااااااا ... مبروووك يا حياتي يا عمتوو .. الله يوفقها يارب 
ام عبدالله: اميين والله انها تكسر الخاطر .. عمرها في الثلاثين وللحين ما تزوجت
عهود: الله يسهل عليها ويارب يكون ولد حلال .. اجل اليوم الحبيبه مستانسه
ام عبدالله: اهم شئ تتزوج وترتاح تدرين لو انها مكانها كان جتني حاله نفسيه 
عهود: من وشو
ام عبدالله: اول شئ بحس اني منبوذه ومحد يبيني غير كلام الناس كل ما رحت مكان بيقولون " عانس" وتخيلي نظرتهم لي ان اكيد فيني بلاء ... يوووه الله لا يقوله لبناتي 
عهود: مو شرط .. اللي واثقه من نفسها ما همها كلام الناس ونظرتهم , والله لو مشيتي على كلام الناس منتب عايشه .. شوفي ان تزوجت البنت وتوفقت حسدوها على زواجها الزين وان ما توفقت تشمتوا فيها , غير كذا ان ما تزوجت قالوا اكيد و بصموا على العشره ان فيها شئ ومحد يبيها .. يووه على هالناس ما يخلون احد في حاله.
ام عبدالله: اتركيك من الناس الحين الا الغريبه ابوك شلون موافق على الرجال وهو من برا .. تذكرين تفكير ابوك اول شلون كان يرفض أي واحد من برا العائله حتى عمتك عبير سمعت انها بالقوه تزوجته
عهود: وش بعد بتشرط الحين خلاص معد ينفع وزين انه غير هالنظريه ولا كان رحت فيها انا وخواتي .. بصراحه ابوي تفكيره غلط ليش ما يبي الا من العائله افرضي جا واحد من برا وماشاءالله عليه رجال بعلم و مال و الزمن يشهد على افعاله ويرفظه .. اصلا غلط في غلط ذا التفكيير
ام عبدالله: غلط وبس .. حنا اللي طحنا فيها والله 
عهود ترفع حواجبها باستغراب: يعني ما كان ودك تتزوجين ابوي لانه من العائله
ام عبدالله: لا يا بنت الحلال مو قصدي كذا .. بس يعني هاه .....
سكتت وما كملت كلامها 
عهود: يعني وشو !!
ام عبدالله: اقول اسكتي خليني اتابع المسلسل ما بغى يجي بعد سنه من الدعايات 

*****************************
بعد المغرب في بيت ام خالد " الجده" ريحت البخور تملى ارجاء البيت و النور مشع في كل مكان .. 
وصل ابو عبدالله وسحبته امه تتكلم معه 
ابو عبدالله: هلا يمه وش بغيتي
ام خالد: اسمع وانا امك .. ابيك تسال الرجال عن كل شئ بالتفصيل الملل , وين بيسكن و هل هو بيشتغل ولا لا .. و هل قد تزوج من قبل .. وكل شئ لا تخلى شئ ما تعرفه عنه ..هذا زواج مو أي شئ
ابو عبدالله: انشاءالله يمه يصير خير بس انتى لا تسوين زحمه
ام خالد: الحين هذا وانا خايفه على اختك وابي لها الخير تقولي زحمه
ابو عبدالله: لا يمه ما اقصد شئ الله يجزاك الجنه يارب ..
وصلوا بناتها ام سعود وام نواف .. وتركوا عيالهم الصغار " علي و فهد" يلعبون في غرفه الالعاب ..
ام سعود راحت عند امها تتكلم معها ببعض الامور , و ام نواف طلعت لاختها ساره في غرفتها
طق .. طق
دخلت ام نواف بابتسامه: السلام عليكم
ردت ساره: وعليكم السلام هلا عبير حياك
ام نواف: شلونك وشخبارك
ساره: الحمدلله طيبه اتى كيفك وشلون العيال
ام نواف: والله كلنا بخير يسلمون عليك... هاه مستعده
ساره: انشاءالله
ام نواف: توكلي على الله .. وهدي نفسك واعصابك انشاءالله خير بيجون وبنقعد مع اهله نشوفهم ونعرف كل شئ عنهم بعدين بتدخلين عليه يشوفك وتشوفينه الشوفه الشرعيه .. امور بسيطه بتعدي باذن الله
ساره بتنهد: الله يستر 
ام نواف : هاه طلعتي وش بتلبسين !! ولا اختار معك
ساره: لا ما طلعت .. ابي رايك 

من طبيعه ام نواف قلبها طيب وحنونه كثير .. دايما مبتسمه و تتلكم بالخير الا وقت ما تعصب تتغير و ما تسكت عن حقها وحق عيالها مثل ما سوت في سالفه هديل .. كانت محبوبه اكثر من قبل امها و خواتها .. ماشاءالله عليها كريمه وما تبخل على احد بشئ على كثر ما تشوف من اشياء ما تعجبها احيانا تعديها و تسوي الخير.
تقريبا ام سعود نفس طبيعتها بس اشد .. وحازمه اكثر .. لاكن كل وحده منهم فيها الخير.

****************************
في المستوصف وكان دوامهم الثاني " ليلي / مساءي"
حنان: بشرى ساره ..
ملاك: هاه لقيتي لي حل 
حنان: أي حل يا بنت الحلال .. اسمعي المدير طالع شرايك نسحب ونروح لبيوتنا 
ملاك: .... سكوت ما ردت
قعدت جمبها حنان وحطت يدها على كتفها وقالت:
_ امس مدري وش جابك على بالي كنت اشوف مسلسل مصري و البطله نفس حالتك تحب واحد مو داري عنها تخيلي وش سوت .. سحرته 
التفت عليها ملاك بدون ما تعلق او تتكلم..كملت حنان
_ سحرته المجنونه علشان يحبها , والله هالمسلسلات ما خلوا شئ , وقتها علطول ذكرتك قلت الله يستر من هالجنيه ملاك لا تسويها 
ملاك : وبعدين وش صار
حنان: ما كملته قمت ونمت .. سخافه يا بنت الحلال وش ذا الحب اللي يخلي الوحده كذا 
ملاك: الحب يسوي اكثر انتى ما جربتيه
حنان: الله لا يقوله اجربه .. ذا جنون مو حب .. يالله بس عن الهذره وتضييع الوقت ترا كلمت " شفيق " وقلت له يجي ياخذنا الحين بنلطع دام محد ورانا واليوم اربعاء ابي اروح ارتاح 
ما عقبت ملاك على موضوع الطلعه من الدوام لان بالها كان مشغول باللي سمعته من صديقتها و حركت بطله المسلسل المجنونه.. 
******************************************
مشاعل وشمس في قمه الوناسه و الافتلال
شمس: حيا الله شعوله .. نور البيت 
مشاعل: منور باهله .. تسلمين يا قلبي
دخلت ام سيف عليهم تسلم على صديقه بنتها
ام سيف: حياالله مشاعل شحالتج عيوني .. شلون اهلتج
مشاعل: الله يحيك خالتي والله الحمدلله كلنا بخير .. امي تسلم عليك.. .. انتى اخبارك وش مسويه
ام سيف: بخير دامتج بخير ... شلون الدراسه معتج و الاختبارات انشاءالله سهالات
مشاعل: والله ماشيه ... ما بقى شئ ونخلص ..
ام سيف: الله يوفقكم جميع و يسهل عليكم 
شمس+ مشاعل: امين
ظلت ام سيف كم دقيقه مع البنات يسولفون بشكل عام .. وهي معجبه بشخصيه مشاعل و مرحها ونعومتها .. بعدها قامت عشان تخليهم على راحتهم
مشاعل: يا حليلها امك .. قعدتها ما تنمل
شمس: الله يسلمتج كله من ذوقتج ... الا ما قلتي لي وش مسويه بنت خالتج بعد ذيك السالفه
مشاعل: سالفه طويله .. الله يستر عليها 
شمس وفهمت ان مشاعل ما ودها تقول 
_ الله يعينها في هالدنيا مافي احد مرتاح
كملوا سوالفهم و ضحكهم ... بين القهوه والحلى ثم الشاهي مع المعجنات و البيتزا ... كانت مسويتها شمس بعد عناء طويل واللي ساعدها في الاختيار سيف .. اختار لها البيتزا وكانت بطريقه مختلفه عن البيتزا العاديه وطعمها حلو .. اما حلى القهوه سوته مشاعل و جابته معها لان امها عودتها اذا بتروح لاحد ما تروح ويدينها فاضي على الاقل تاخذ شئ بسيط ..

دخل سيف البيت وتوه راجع من القهوه .. لقى امه بالصاله تتابع الاخبار.. سلم وقعد معها شوي 
سيف: اجل شمس مع ربيعتها بالمجلس
ام سيف: أي يا حليلاتهم .. مستانسات اسمع ضحكهم 
سيف: تبين شئ من المطبخ بروح ادور الاكل اللي سوته بنتج المحترفه ابى اذوقه 
ام سيف: ههه بيعجبك تلقاه بصينيه يم المايكروويف

****************************************
*ملاك و حبها الجنوني لنواف , ما نتيجيه؟*
* رجعه نواف من فينيسيا وما الجديد في حياته؟*
*هل سلطان بيوفي بوعده و يتزوجه حبيبه القلب سمر؟*
*هديل و حياتها المميته ما نهايتها؟*
*كيف علاقه شمس بمشاعل هل بتتغيير ام تبقى على ما هي مجرد صديقات؟*
*سارهـ و الحدث الجديد في حياتها , خطبتها و زواجها كيف راح يكون؟
***************************** 

الجزء(7)


ملت من قعدتها بالغرفه لساعات طويله فنزلت للصاله تغيير جو , مالقت احد الا اخوها سعود و اختها هند طالعه من المطبخ مع كوب عصير لها ولسعود , جت هديل وقعدت معهم بدون ما تتكلم , وهم يتابعون التلفزيون بصمت جا سلطان
_السلام عليكم
الكل رد: وعليكم السلام
سال اخته هند: وين امي بغرفتها
هند: لا راحت بيت جدتي 
سلطان: وش عندها رايحه الابعاء
هند: في خطاب جايين لخالتي ساره
سلطان:اهااا .. على البركه ... 
قعد معهم وما عبر هديل .. سال هند وسعود عن دراستهم الا هديل مطنشها , حست هي بهالشئ و حز بخاطرها انها مهمشه في البيت
سلطان: بكره شرايكم نطلع نتغدى برا 
سعود بفرح: اكيد أي .. نبي البحر
هند: اوكي ما يخالف ... وش رايك هديل
ما امداها تقول رايها الا تكلم سلطان وقال: مين تسالين انتي , في احد غيري انا سعود تكلمينه , اذا امي وافقت خلاص نطلع
حست هديل بالدنيا تدور فيها ,, و الدموع بعينها شوي وتنزل ,, من متى صارت ولاشئ بالبيت ومن متى صاروا اهلها يكرهونها ,, كرهت اليوم اللي انولدت فيه ولا تكون عاله و غثه على غيرها
قامت واتجهت لغرفتها بقلب مكسور و روح مجروحه.. بعد ما اختفت عنهم قالت هند
_ سلطان وش ذا الكلام , حرام عليك 
سلطان: وش سويت قلت الصح محد غيرنا الثلاثه قاعدين .. سعود انت تشوف غيرنا بالصاله
سعود سكت ومارد هو بعد تفاجئه من اسلوب اخوه و كلامه القاسي
هند: ولو , ما تقول هالكلام هي ما اكفرت ولا قتلت احد 
سلطان: واللي سوته شئ سهل بنظرك
طبعا سعود ما كان يدري بالضبط وش القصه و اخته اقرب وحده له ما توقع يطلع منها أي شئ.

*****************************
في غرفتها راميه نفسها على السرير و غرقت بدموعها ... . تشهق من كثر البكا وتتمنى ان روحها تطلع وترتاح .. ما توقعت انها في يوم من الايام بتكون في مثل هالموقف عله على اهلها و موقعها في البيت ولاشئ .. حتى الشغاله احسن منها على الاقل لها صوت مسموع اما هي مافي فرق بينها وبين الجدران اللي حولها كل هذا لانها تعرف واحد غريب وحتى ما صار بينهم شئ كبير .. بس الزمن ما يرحم يا هديل .. اللي غلط يتحمل غلطه وهذه القدر مكتوب يصير كذا .
*********************************

وصلت ملاك للبيت , دخلت على هواش وصراخ ابوها يصرخ وامها تصرخ كل"ن" يرفع صوته على الثاني , سلمت ولا احد عبرها اعصابهم ما تسمح لهم بالانتباه للي جا البيت .
دخلت غرفتها وهي واصله حدها مو كفايه جايه من دوامها وتعبانه تبي ترتاح تلقى اهلها يتهاوشون..
ابو علي: خلااص انا قلت كلامي ونهايه اختبارات العيال يكون كل شئ جاهز لا تفشليني عند الرجال
ام علي: هذا هو اهم شئ نفسك اما انا عادي اتفشل قدام الخلق و الكل يتشمت فيني 
ابو علي: والله مشكلتك عااد .. عمى فيك عيشه تقصر العمر 
طلع وسكر الباب باقوى ما عنده , مسكين على باله رجوله الصراخ .. ما امداه ابو علي يطلع الا فتح علي باب غرفته وطلع متجه هو الثاني للباب 
ام علي لمحته و قالت: على وين انشاءالله دجه وصياع وقله حيا
علي: مانيب رايح مكان هنا بس عند الباب .. البيت كله ملل وصراخ بطلع اشم هوا نقي 
طلعت ملاك : هوا نقي انت و وجهك ولا تشم هالسم و تدخن
علي: وش عندك انتى داخله عرض السالفه بيني وبينها , وانتى مالك دخل فهمتى ولا لا << قالها وهو يرفع يده في وجه اخته
نزلت ملاك يده بقوه وصرخت فيه : اولا نزل يدك جعلها الكسر وثانيا هذه اسمها امي وتاج راسك .. على مين رفعه الراس ونفخه الصدر ترا كلك كلك حشره 
عصب علي وارتفع ضغطه من كلمه اخته .. حتى عيونه شوي وتطلع من مكانها ... اخذ كف و وجهه لملاك بلا سابق انذار 
شهقت ام علي وملاك من حركته ومن الصدمه ما يدرون وش يسوون .. قال علي: هذا اقل شئ اسويه , وقعده في البيت ما نيب قاعد 
طلع وملاك من وراه تصارخ عليه : بحريقه جعلك ما ترجع يا حمار 
وخانتها العبره وبدت تبكي .. مصدومه من حركه اخوها و الموقف اللي كانت فيه .. اما ام علي قعدت على اقرب كنبه وحطته يدها على راسها كالعاده , هذه هي كل بعد مشكله تاخذ ذي الوضعيه قعده ومسكه راس ..
ملاك بصوت مخنوق: شفتي شلون ذا الحيوان وش سوا قدامك وساكته بعد ما تقولين شئ 
ام علي : .............. سكوت
ملاك : لو ما قدرتي توقفينه عند حده وتكلمينه على الاقل هديني واسيني مو تسكتين , محد في هالبيت يحس كلكم عديمين احساس .. تجرح ذي الكلمه بس هي الصدق .. حياه كلها هواش و صراخ و جفا .. ودي لو لحظه احس بالحنان واحد يكون حولي .. دام كذا لا تلوميني لو سويت أي شئ .. زين
زوج يهاوش و يلوم .. و ولد يصارخ ويفرد عضلاته .. في نهايه المطاف بنت تتشره و تتذمر .. هذا اللي مر على ام علي باقل من ساعه .. و تقريبا مثل هالمواقف تمر عليها كثير بحياتها .. يعني متعوده ..
بكل بساطه دخلت غرفتها و بدت تبكي بصمت , تطلع مافي قلبها يمكن تطفي نار مشتعله بداخلها ناتجه من قهر و ندم غير الحزن و الهم و الخوف من بكرهـ .

اقول يمكن تنفرج في المقابيل
ولا ادري الا الارض تحتي تهايل
و بعد التعب و الهم و الحط و الشيل
توى عرفت ان البخت كان مايل

فهد المساعد..
*****************************

على الساعه 9 و نص سواق مشاعل و معه اخوانها عبدالرحمن والصغير فهد و اقفين عند باب بيت شمس .
مشاعل عند الباب الداخلي للبيت تودع شمس وامها
_ كثر الله خيركم الله يعطيكم العافيه , عاد زورونا يا خاله
ام شمس: الله يعافيتج , انشاءالله الجيات اكثر ونشوفتج يا عمري , سلمي على الوالده و الاهل
مشاعل: انشاءالله يوصل
شمس: نورتي يا دبه , قعدتج ما تنمل 
مشاعل : تسلمين .. يالله مع السلامه
في هذه اللحظه وهي طالعه نازله من الدرجات الصغيره ومتجه للباب الخارجي , كان سيف قاعد في خيمته اللي برا و مستعد يطلع ويدخل البيت بياخذ له شئ , لاكن دق جواله ورجع لمكانه يرد على المتصل , اما مشاعل كملت طريقها وطلعت لاخوانها برا .. بلا أي تصادم بينها وبين سيف كالمعتاد في القصص..
********************************
في السياره..
مشاعل: وش عندكم طالعين كلكم بهالحماس
فهد: يختي بناخذك من بيت صديقتك ولا تبين تنامين عندها 
مشاعل: هههه يا حلوك انت وتفكيرك
عبدالرحمن: بناخذ عشا من هارديز 
مشاعل: كوووول , بس لا يكون بنروح نقعد وننتظر لين يخلص الطلب
عبدالرحمن: لا قبل لا نطلع من البيت سوينها الاوردر .. اذا رحنا لهم بيكون جاهز 
مشاعل: أي اشوه .

******************************************
بعد هذا اليوم الاربعاء .. مرت الايام عاديه بلا احداث مهمه .. وكان وقت اختبارات نهائيه للطلاب بدوا الجامعات وبعضهم خلصوا والمدارس بقى لهم اسبوع ..
بيت ام سلطان كان الجو بااارد .. تطنيش لهديل و ام سلطان صارت اكثر شده وحزم مع الكل .. سلطان طفشان من حياته و الدنيا بشكل عام بالاضافه لسمر اللي معتبرها "شئ" يبهر و يزين حياته فيعا ويغيير جو معها .
اما بيت ام نواف .. بين الفرحه من قرب رجوع نواف و احمد , والخوف من الاختبارات و النتائج .
عند ابو عبدالله ... شويه تصادمات بين ام عبدالله و عهود و غرابه ابو عبدالله "خالد" ..
وبيت البائسه ام علي .. مشاكل × صراخ و كابه خوف من المستقبل و اللي بيصير بعدين
اما ساره الحالمه .. غارقه باحلامها و افكارها بخطيبها .. زوجها المنتظر .
***************************************
خلصوا مشاعل وشمس اختباراتهم .. فقررت مشاعل تسوي حفله دي جي في بيتها وتعزم شمس و صديقاتهم ..

يوم الثلاثاء وهم يسولفون على التلفون بكل انواع السوالف .. حش في الناس و ضحك شوي شكوى .. صدق حريم

مشاعل: المهم يوم الخميس هذا بسوي حفله دي جي وبعزم البنات شو رايك
شمس: ونااسه .. احسن الخميس قبل ما يسافرون الناس
مشاعل: اجل بعزم شله اسيل و خلود 
شمس: لاتنسين امونه تراها حلى القعده 
مشاعل: اكييد هذه اول وحده .. يا حبي لها ذي البنت تنسيك هموم الدنيا و مشاكلها
شمس: زين وش بتقدمين من اكل ..
مشاعل: بسوي بوفيه و بحط معظم انواع الاكل حالي و مالح غير المشروبات و السلطات
شمس: اوكي انا علي السلطات والمشروبات وان لقيت شئ ثاني حلو بجيبه
مشاعل: لا تعبين نفسك يا سكره .. يكفي جيتك
شمس: لا تعب ولا شئ مو انتى ربيعتي
مشاعل: ربيعتك ونص 
شمس + مشاعل: هههههههههههههههههههههههههههه
*********************************

ام سلطان قاعده بالصاله بلحالها , شوي نزلت هند وقعدت معها ..
هند: يمه بتكلم معك بشئ
ام سلطان: تكلمي 
هند: ترا ما يصير اللي تسوونه مع هديل هي صح غلطت وعرفت غلطتها خلاص .. وبحركاتكم هذه انتى وسلطان راح تتمرد اكثر , يعني شوفي كم لها وهي ما تقعد معنا الا على الاكل و ساكته حتى باوقات قهوتنا و سوالفنا ما تنزل , تدرين كم مره ادخل عليها الاقيها تبكي شكلها يكسر الخاطر . اصلا حرام اللي تسوونه لها
ام سلطان: خلصتي كلامك... اختك اللي سوته مو سهل غير انها تكلم غريب كذبت علينا و فشلتنا قدام العالم , ولا تبيني امسح على شعرها واقولها خلاص يا قلبي ولا تبكين , هذه بنتي وانا اعرف اربيها .
في هالوقت نزل سلطان من غرفته وسمع النقاش الحاد بين امه واخته , دخل بالسالفه وقال
_ وش عندك انتى بعد عاجبك اللي سوته اختك , قله حيا و كذب .. تحمد ربها ما قطعت لسانها هالكلبه
قامت هند وهي منقهره من اسلوبهم .. صرخت فيهم 
_ هذا انتوا .. ناس ما عندكم احساس تشوفون نفسكم صح والباقي غلط .. قال نخاف عليكم .. أي تخافون علينا ..انا اعرف اللي يحب انسان يحتويه و يحن عليه مو يرميه ويطنشه عشانه غلط ترا كلنا نغلط 
سلطان : هيييييه انتى احترمي نفسك ولا ترا قسم بالله تشوفين شئ ما عمرك شفتيه.. انقلعي على غرفتك اشوف

عطتهم ظهرها و طلعت لغرفه هديل .. دقت الباب و دخلت
هند: وش تسوين .. مشغوله بشئ
هديل: لا ما عندي شئ حياك
هند: كيفك
هديل ببرود: تمام
هند: سمعتي الحرب اللي صارت تحت
هديل: أي سمعت .. مو شئ جديد
هند: ولا يهمك يا هديل .. لو طنشوك امي وسلطان انا موجوده .. بكون صديقتك اكثر من اختك .. صح اني كنت بعيده عنك ذيك الايام وبدايه المشكله بس لا تشيلين هم انا موجوده .. تكلمي معي واشكي لي وطلعي كل اللي بقلبك ..
هديل: بس صعبه انك تشوفين امك ما تكلمك ومو معتبرتك شئ في البيت
هند: ادري انها صعبه .. بس هذا اللي صار يمكن اختبار من ربي ولازم تصبرين وتدعين ان يحنن قلب امي عليك .. اما سلطان ما عليك منه .. اهم شئ انتي هونيها وتهون.. بدت الصيفيه و ملكه خالتي ساره قريبه فليها يا بنت و اطلعي من غرفتك ترا اغراضك تشكي تقول مليت من وجه هديل
ابتسمت هديل.. وكملت هند: أي كذا اضحكي تضحك لك الدنيا .. شرايك تقومين معي نشوف مسرحيه لطارق العلي ترا تموووووت من الضحك
هديل: وين اذا بالصاله منب طالعه
هند: لااا عندي بالغرفه .. يالله امشي 




الجزء(8)



بدت الاجازه و الكل مستانس من الفرحه محد ينام وسهر بالليل و المطاعم شغاله و الاسواق زحمه .. وكل يوم زواج و حفل تخرج .. سبحان الله وين كانوا الناس زحمه دراسه واختبارات وهم وخوف .. والحين نسوا شئ اسمه دراسه و قومه صبح .. 

*********************************
رجع احمد للشرقيه واهله فرحانين فيه خاصا انه نجح والحمدلله .. ويومها طلعت ام نواف و عيالها للراشد يغيرون جو .. خذت الشغاله " فهد" وراحت معه للالعاب , احمد و عبدالرحمن نازلين تحت بالعاب الشباب , اما ام نواف و بنتها مشاعل يدورون بالمحلات ,, عاد تعرفون الحريم اذا راحوا السوق ينسوون نفسهم .. من الحماس الزايد دخلوا محل " الدو للاكسسوارات" 
مشاعل بجهه و امها بجهه يتفرجون , منهبلين على التشكيله الجديده..
مشاعل تهمس : ماما ..تعالي لا يفوتك 
ام نواف: وشو لقيتي شئ
مشاعل: شوفي هالحلق مررره يجنن مناسب مع فستانك الاصفر
ام نواف: وانتى الصادقه رووعه .. باخذه 
مشاعل: وانا باخذ هذا اللي لونه احمر
ام نواف: اشوف .. لا مب زين يشبه حقي ..خذي شكل ثاني
مشاعل: لااا و الله عشانه يشبه حقك اغيره .. ما ابي باخذه
ام نواف: لا تاخذينه ولا ما اشتريلك الجوال اللي تبينه
مشاعل ودها تضحك : يمه تستهبلين .. ترا انا اللي وريتك ذا الحلق ..
ام نواف: ههههه الله يغربلك من بنت خذيه يا الدبه 

هذه حاله ام نواف وبنتها مشاعل مراات كنهم صديقات كل وحده تستهبل على الثانيه .. خاصا بالسوق انوااع الزحف فيهم ..
طلعوا من المحل ورايحين باتجاه اليمين .. ويقابلونهم رجالين المشكله كبار بس عندهم مراهقه متاخره
قال الاول : يا حظي الليله .. القمر يمشي بالارض
الثاني: الا قمرين مو واحد .. فديت الاسمراني يا ناااس
مشاعل: ماما سمعتي وش يقولون .. 
ام نواف تسحب بنتها : تعالي منا .. انتبهي من ذولا الكبار تراهم مجانين
الاول: على وين يا حلوو .. بس كلمه يا الغلا

زادت حالتهم و كثره كلماتهم و تعليقاتهم .. طفح الكيل بام نواف والتفت عليهم
قالت: يقطع ذا الوجه , شايب منتف ما تستحي على وجهك يا حقير
الرجال الثاني: فديت المعصب .. يا زينه والله
مشاعل تهدي امها و تبعدها عنهم .. وام نواف تسب و تهاوش .. الين ما صار الشئ اللي محد توقعه لا الرجاليين ولا مشاعل .. فسخت ام نواف جزمتها" وانتوا بكرامه" رفعتها و نزلتها باقوى ما عندها على جبه الرجال الاول .. 
انصدم الكل من حركتها .. وخافوا اكثر بعد ما شافوا الدم يسيل على وجهه .. اما الثاني لف على الجهه الثانيه وباسرع ما عنده رااح بعيد عنهم ..
صرخ الرجال المضروب: ااااااااااااهـ .. حسبي الله عليك يا المجرمه ..
ام نواف: تنقلع ولا ازيدك وافقع عيونك
مسكت مشاعل امها بقوه وشدتها لها : يمه تعوذي من ابليس وامشي بسرعه 
مشوا وتركوه يوون من الضربه و متفشل من العالم اللي حوله .. << عسى يستاهل .

على اقرب كراسي قعدوا يرتاحون شوي من اللي صار لهم .. وشربت ام نواف مويه تهدي اعصابها شوي 
مشاعل وفيها الضحكه: والله انك خطيره .. تعجبيني
ام نواف: عمى بعينه قليل الادب و التربيه .. شايب منتهي الله لا يوفقه 
ما قدرت مشاعل تتحمل شكل امها وضحكت:هههههههههههههههههههه
ام نواف: تضحكين هاه .. ولا تساعديني كان فسختي انتى بعد وكملتي على الثاني
مشاعل:ههههههههه .. والله يمه تعجبيني .. حبتييين يا شنباات
ام نواف: شنبات بعينك امشي بس نكمل .. عكر مزاجي المتخلف .

**********************************

ما اختلفت عنهم جواهر ام عبدالله هي وعهود طلعوا للسوق يتقضون , ام عبدالله لانها بتروح عند اهلها فشرت ملابس وهدايا لهم اما عهود شرت لمكله خالتها وحفله مشاعل الدي جي وكم قراشيع واكسسوارات ..
ام عبدالله: يقلعهم هالناس ما جوا السوق الا يوم جينا شوفي الزحمه شلون كننا بحج
عهود: وانتى صادقه اهم شئ انتبهي لشنطك لا تنخطف .. ولا ابوي بيخطف راسك ترا اليوم معطيك فلوس
ام عبدالله: اص و قص بهاللسان قال يخطف راسي ليه وش شايفه ابوك ذباح 
عهود:هههههههه .. تدرين احلى ما في الدنيا يوم تعصبين
ام عبدالله: يالله بس منااك يا الحشريه .. 
****************************************

دخل بكل قوه وعصبيه ..
ابو علي: ابشرك لقيت بيت وبسعر زين .. حسبي الله عليهم كل البيوت اجارها غالي ما يرحمون غيرهم
ام علي: وين لقيته انشاءالله قريب بس وبحي زين
ابو علي: تتشرط بعد , احمدي ربك لقيته .. المهم يكون بعلمك نهايه الاسبوع وحنا مسلمين ذا البيت
ام علي: نعم !! .. وش نهايه الاسبوع باقي ما جهزنا البيت الثاني ولا نظفناه متى يمدينا انشاءالله
ابو علي: يمديكم ونص المفتاح عندي ومن بكره الصبح العمال بجيبهم يعدلون بعض الاشياء فيه ..
ام علي: الله يعيننا
ابو علي: قوم انت واخوانك على غرفتك ابي اكلم امك 
قامت ملاك وعلي وسحبوا اخوانهم 
ام علي: خير انشاءالله وش صاير بعد
ابو علي: ترا محتاج لفلوس , انتى عارفه توني مستاجر بيت جديد و تعديلات وكل شئ يبيله فلوس وانا بصراحه مطفر هالايام
ام علي: وش المطلوب مني
ابو علي: اخوانك الله لا يهينهم اطلبي منهم .. وانشاءالله ان فتحها ربي علينا نرجع لهم حقهم, اعرفهم ما يقصرون
ناظرته ام علي بنظره غريبه وقالت: وهذا انا بس اطلب منهم ولا اعطي .. 
ابو علي: تراهم اخوانك ليش تحطين بينك وبين سد .. كم مره اقولك اللي مافيه خير باهله مافيه خير بالناس
ام علي: طااح وجهي خلااص مليت اطلب واسال وهم ملوا يعطوني , اللي فيهم يكفيهم 
ابو علي: استغفر الله العظيم اقولها شئ تقولي اشياء .. المهم اطلبي منهم وقولي لهم ضروري ولا يخافون حقهم بيرجع .. سلام

************************************

هديل وهي تمسح دموعها : هههههههههههههههههههههههه الله يرجه كلامه يموت ضحك 
هند: هههههههه من جد .. عليه اسلوب يضحك .
هديل: تصدقين من زمان ما ضحكت بذي الطريق
هند: دووم انشاءالله تضحكين 
دخلت عليهم امهم 
_ انتي هنا .. تعالي ابيك 
قامت هند لامها وتركت اختها هديل بحاله ضحك مع طارق العلي و حركاته.

هند: هلا 
ام سلطان: في موضوع ابي اتكلم معك فيه .. وخاص فيك وابيك تركزين معي
هند بخوف: خير انشاءالله وش فيه 
ام سلطان: في ناس جايين يخطبونك لولدهم .. ويمكن يزورونا الاسبوع الجاي 
تفاجئت هند بالخبر و ما استوعبت اللي سمعته .. فتحت عيونها بتعجب وقالت: ناس يخطبوني انا .. مو خالتي ساره
ام سلطان: هيه فتحي عقلك زين خالتك ساره موضوعها غير و ملكتها قريبه .. الناس اللي بيتقدمون لك غير .. 
هند:ومن هم يمه
ام سلطان: ام فايز "ابله نوال" اللي معي بالمدرسه
هند: ...... سكوت وحيره .. مو مصدقه تحس انها تحلم
ام سلطان: ناس والنعم فيهم .. بيجون الاسبوع الجاي انشاءالله و يصير خير , انا ما اجبرك على شئ شوفي اللي يريحك بتشوفين الولد وبعدها استخيري و اللي فيه الخير يصير
هند: يمه بس انا ابي اكمل دراستي .. واحس الزواج و الدراسه صعبه شوي
ام سلطان بعصبيه خفيفه: أي صعبه .. ولا تبين تعنسيين .. يا كثرهم اللي تزوجوا و هم يدرسون وماصار لهم شئ وقفت عليك انتى .. انا ما ابيك توصلين لمرحله مثل خالتك ساره وتعنسيين ويقلون الخطاب وقتها من جد بتندمين .
هند سكتت بعد كلام امها و هزت راسها بالموافقه و الاستسلام .. قامت بطلع لغرفتها
الا قالت امها: نسيت اقولك الموضوع لا يطلع برا البيت .. بنات خالاتك لا يدرون الين ما يوضح الموضوع
هند: انشاءالله يمه

عند هديل
هديل: لا يكون هاوشتك علشاني
هند:لااااااا ولا جابت خبرك .. تخيلي يا هدوول .. في ناس بيخطبوني
فتحت عيونها هديل من المفاجئه وشهقت : ااااحلفي !!
هند: والله العظيم والاسبوع الجاي بيجون 
هديل بابتسامه : يا حليلك يا هنوووده والله وكبرتي ..
ضمتها من الفرحه و هم يضحكون بهدوء ..
كملت هديل: على البركه والله يوفقك 
هند: امين .. 
***********************************************


طلعوا من الراشد وهم بالسياره رايحين للبيت
قال عبدالرحمن: فاتكم شفنا واحد راسه مفلووق ويصب دم . شكله متهاوش مع احد
التفت مشاعل تناظر امها وهي بعد بادلتها النظره بابتسامه
احمد: مسكين المشكله كبير في السن مدري منهو اللي ضاربه 
ما قدرت تتحمل مشاعل وضحكت.. 
عبدالرحمن: وش يضحك ؟ ؟
احمد: شر البليه ما يضحك
فهد بصوته الصغير : وبعد ضحكتها شريره يمكن هي اللي ضاربه الرجال ترا تسويها اختكم المراءه الحديديه 
وقتها ما قدروا يكتمون شئ وماتت ام نواف وبنتها ضحك لدرجه عيونهم دمعت
والباقي مستغربين من ضحكهم 
عبدالرحمن: خير انشاءالله
احمد: شكلهم مسويين شئ 
ام نواف: تدرون انا اللي فلقته بجزمتي هههههههههههه يستاهل قليل الحيا
احمد + عبدالرحمن: اااااااااااحلفي
فهد بكل حماس : امااااااا .. ماما اكيد تستهبلين صح

مشاعل: والله صدق .. قاعد يستخف دمه علينا ويقط كلمات فورينا شغله
ام نواف: شايب مقحطط .. ما يبيله الا قص لسان وفقع عيون
احمد: اجل يستااااهل .. وليش ما ناديتوني
عبدالرحمن: يقطع شكله ... الغبي
مشاعل: أي نناديكم انا اصلا ما كنت حاطه في بالي ان بيصير كذا ما وعيت الا على صرخه الرجال والدم يصب منه
ام نواف: والله قهرني .. ما لقيت الا هالحل .. خليه عبره لغيره من المتخلفين
مرت ثانيه سكوت .. العيال مستغربين ويقلبون السالفه براسهم .. شوي الكل انفلت يضحك و يتذكرون شكل الرجال وهم ميتين ضحك .


*******************************************
طبعا الكل في بيت ام سلطان داري بالناس اللي متقدمين لهند .. ابو سلطان وسلطان وهديل ..
و باقي افراد العائله دروا بموضوع ام علي ونقلهم لبيت جديد و ضيق حالتهم فما قصروا اخوانها ومدوا يد العون لخاطر عيونها مو لخاطر زوجها ..
والخاله ساره تنتظر على احر من الجمر يوم ملكتها , المسكينه طااايره من الفرحه .. ما بغت الفرحه تجيها من كم سنه وهي تنتظر..
وبيت ام نواف هم بعد ينتظرون رجعه نواف على احر من الجمر ... مشتاقين له حييييل..

********************************************

يوم الخميس .. وصلت شمس عند مشاعل بدري عشان تساعدها بالترتيب قبل ما يجوون البنات ..
مشاعل: يسلموو يا الدبه .. تعبتك معاي
شمس: لا شدعوه مو تعب ولا شئ ..
دق جوال شمس وكان سيف المتصل , ردت عليه 
_ هلا سيف
سيف: افااا يا الخاينه عندتج حفله ولا تقولين لي 
شمس: خخخخ عسى فيك .. خلصني شو بغيت
سيف: ابى اجي .. عادي
شمس تكلم مشاعل وتقولها : سيف يبي يجي ؟
مشاعل: قولي له لا , ما نبيه 
وسمعها وهي تقول ما نبيه , رجعت شمس له وقالت
_ سمعت وش قالت ما تبيك
سيف: انا اللي ما ابي اجي , المهم شو اسم العطر اللي بغيتيه
شمس: روك اند روز 
سيف: هذا هو يا قدمتج . انزين تهنوا بحفلتكم الخايسه
شمس لمشاعل : يقول حفلنا خايسه
مشاعل بصوت عالي: ااااي اشتغل القهر .. والله مشكله
شمس: ههههههههههه شفت وش قالت تستاهل اللي يجيك
سيف: يالله بس مناك .. باي يا العنزات
شمس:ههههه باي .
مشاعل: اخوك منسم ما توقعته كذا على بالي رزه وثقل
شمس: ما عليتج منه تجي هفوات يستخف .

على الساعه 9 ونص والبنات جايين , ومن ظمنهم كانت عهود معزومه اما هند هديل وملاك ما جوا ..
كانت قعدتهم في "البيسمنت" القبو .. مطفيين اللمبات الا من ضوء ملون يدور ومشغلين الاستريو باعلى صوت بالاضافه للسماعات وهاك رقص و حركات يسار ويمين واللي ما يعرف يرقع دام الجو ضلام ومحد ينتبه ..
حطت شمس على اغنيه عبدالمجيد عبدالله"عسى دايم نكون احباب" 

من الدنيا وش المطلوب سوا راحه فكر وقلوب 
وخل"ن" في هواه تذوب وهو مثلك بحبك ذاب
عسى دايم نكون احباب

وعليها اغنيه غربيه ثانيه .. والكل قام يرقص عليها و يستهبل .
مره الجو كان حلو .. الكل يحس انه بعالم ثاني وناسي الدنيا .. 
بعد ما رقصوا وتعبوا راحوا ياكلون .. الجوع له دور .. غير السوالف اللي ما تخلص حتى بوقت الاكل ..
مرت الساعات وهم في قمه الوناسه و الفله .. تقريبا على الساعه 12 ونص والكل راح
سيف واقف عند الباب ينتظر اخته تطلع , وهي داخل تضحك مع مشاعل 
مشاعل: هههههههههههه يا التحفه اخوك بنتظرك برا
شمس ميته ضحك: ههههههههه خليه يولي .. اقولك عاد ما صدقت يوم انشغلوا بالاكل و اا .... 
ما قدرت تكمل الضحك غلبها ومشاعل معها 
سيف: يقطع شكلها اكيد قاعده تهذر ..
دق عليها وعطته مشغول 
سيف: اووووووووووووف .. الحريم حاله مستعصيه 
بعد خمس دقايق طلعت وعيونها حمر من الضحك , وركبت السياره
_السلام عليكم
سيف: وعليكم.. بدري كان ما طلعتي 
شمس فيها الضحكه: والله مشاعل ماسكتني فاتك اللي صار ونااسه
سيف يناظرها بنظره حقد وحرك المفتاح بيمشي 
شمس: دقيقه مشاعل تدق علي ... الو
مشاعل وكان صوتها طالع من الجوال لهدوء السياره
_ لا يكون رحتي , ترا شنطتك عندي 
شمس:يوووء صح نسيتها .. سيف دقيقه بروح اخذها 
طنشها سيف وما رد .. دعس على البنزين ومشى 
استغربت منه شمس و قالت: هيه شو بلاك انت اقولك بروح اخذ شنطتي
سيف: تركيها بعدين فاضي لك انا
رجعت شمس للتلفون تكلم مشاعل: شعله سيف معصب يقول تركيها بعدين
مشاعل: هههههههههههه يا هوووو يا معصب , خلاص اجل مره ثانيه مثل ما قال عمنا سيف
شمس: اوكي باي
سكرت منها و التفتت عليه : شكلك مو شئ وانت معصب
ناظرها سيف وقال: عاد من زينتج وانتى تتميلحين 
بهالكلمه سكتها و حست وجهها تفشل وصار كبر النمله .
الجزء (9)



سلطان واحمد تقابلوا باحد القهاوي اللي في العزيزيه " تجمع الشباب" .. 
سلطان: اخبار نواف .. بيجي قريب
احمد: أي بكره انشاءالله
سلطان: الله يجيبه بالسلامه
دق جواله وكانت سمر فما رد عليها وعطاها مشغول وهو يتافف
احمد يساله: شفيك .. لا يكون الحبيبه
سلطان: أي ازعجتنا يا خي
احمد: افااااا وش ازعجتك , خبري فيك تحبها
سلطان: كنت احبها بس صارت ممله و تلح على الزواج ما تفهم اقولها اصبري علي تقول لا في واحد بيتقدم لي
احمد: يعني ما صرت تحبها ولا بتتزوجها
سلطان: مجنون اتزوجها .. لا ما ابيها صح ان لي وقت طويل معها بس كذا اتسلى واغير جو لاكن لو جيت للصدق ما اتزوجها
احمد: طيب ليش المشاوير تكلمها و تعلقها فيك بعدين تسحب عليها
سلطان: كذا ابي اجرب 
احمد: يوم انك تجرب وتكلمها ما تخاف غيرك يكلم خواتك ويسوي نس اللي تسويه
هنا نزل سلطان كوب الشاهي اللي كان يشربه و تغييرت ملامحه بكلمه ولد خالته
_ نعم !!
احمد: مو بعيده ترا واحد يكلم خواتك ويلعب عليهم .. انا ما اقولك علشان تشك فيهم وتروح تسوي معهم استجواب وتفتش جوالاتهم بس هذا الصدق " كما تدين تدان"
سلطان ظل دقيقه ساكت يفكر باللي صار لاخته هديل .. غريبه ما جت هالفكره براسه وما حط في باله انه مثل ما يكلم سمر في غيره بيكلم خواته.
احمد: زين انك اعتقتها من الحين .. فيك الخير بس غيرك الله يكفينا شرهم
سلطان تنهد: استغفر الله العظيم .. بيني وبينك مليت من روتين حياتي .. طفش هالدنيا
احمد: كلنا طفشانين و واصله حدنا من الحياه بس الحين اجازه وفلها على قد ما تبي .. شرايك بعد ملكه خالتي ناخذ لنا شاليه نقعد فيه و نعيش حاله اقلاع
سلطان: ههههه حلوه ذي حاله اقلاع ,اوكي ليش لأ.. 

هذه نهايه العلاقه بين سلطان وسمر .. خبرها بقراره الاخير وانه في اسباب تمنعه طلبت منه تعرف لاكنه ما جاوبها .. تركها في حال سبيلها وتزوجت البنت اما هو كمل حياته عاادي ولا كانه صار شئ ..
ورجع نواف من ايطاليا و نور البيت برجوعه .. من الفرحه صار فهد ينام عنده بالغرفه و يقوم نفس الوقت اللي يقوم معه وكل طلعه طلعها لحقه كنه ابوه ..
ام علي وعيالها بدوا ينقلون الاغراض لبيتهم الجديد .. المسكينه نحفت من الهم والتعب و صارت ضعيفه مابيدها حيله ...ماغير ملاك الا ترد روحها شوي و قفه اخوانها معها فيها البركه.

************************************************** **********

في بيت ابو عبدالله .. قاعد بالصاله يقرا جريده و زوجته وعياله يتفرجون على المسلسل..
ام عبدالله: صدق اختك نوره نقلت من بيتها
ابو عبدالله: أي الله يعينهم
ام عبدالله: وهم كل سنه في بيت ... حتى اللي اغنى منهم ما سووا كذا .. ناس عجيبه
نزل ابو عبدالله الجريده وناظر فيها : احمدي ربك انك في بيت ومستقره مو كل فتره في مكان غير المشاكل الكثيره اللي بهالدنيا ... انتى وش تتعبين عليه لا شغل ولا مشغله بس قاعده في البيت على التلفزيون وتتكلمين في الناس 
ام عبدالله: بسم الله وشفيك اكلتني ما قلت الا الصح
تنهد ابو عبدالله: استغفر الله العظيم .. 
عهود: يبه متى ملكه خالتي ساره
ابو عبدالله: الاسبوع الجاي نهايته
ام عبدالله: يعني الاربعاء ولا الخميس
ابو عبدالله: الخميس
عهود: حلووو , يمديني اجهز
ام عبدالله: طيب متى حجزت لي انا والعيال
ابو عبدالله:توني انشاءالله بروح بروح احجز لكم ..
بطبيعه الحال عهود ما تروح مع زوجه ابوها لاهلها .. تقعد عند جدتها وخالتها ساره .. ومراات تقضي كم يوم عند هند وهديل او عند مشاعل .. تغير جو اما ملاك مو مره معها .. والله تحزن هالبنت مالها احد << وش تبين انتى ..
هع هع هع 

*******************************************


رجعوا من الصالون وهم خالصات من الميك اب و التسريحه ما بقى الايلبسون الفساتين" ام نواف وبنتها" لان اليوم عرس ولد رنا ..
ام نواف كان فستانها "كحلي وفيه درجات الازرق وموديله بسيط بدون نكلف , بس حطت حيلها و كشختها بطقم الالماس اللي لبسته"
و مشاعل فستانها"بنفسجى بنقشات فضيه , و موديل فيه حركات بناتي مو ساده .. غير الاكسسورات اللي لابستها محليتها اكثر"

فهد: ماما طالعه حلوهـ .. لا تلبسين عبايه اطلعي كذا عشان ما يخرب شكلك
سمعه عبدالرحمن وقال: أي علشان تصير علووم
احمد يكمل: وتفصخ كعبها وتفلق واحد من اللي وراها
الكل تذكر الموقف و تسدح ضحك..
مشاعل: اسكتوا ترا كحلي بيسيل
نواف وهو ما يدري وش السالفه: وش صار .. أي كعب واي رجال
احمد: اقولك بعدين ..امك طلعت قوويه 
ام نواف: الله يرجكم .. مسكتوها علي. اوريكم

خلصوا من تزينهم وراحوا الزواج .. وصلوا الساعه 11 واستقبلتهم ام المعرس رنا و نادت بنتها تسلم عليهم
ام نواف بانبهار: هذه لميس ماشاءالله عليها .. شلونك عيوني
لميس بابتسامه: الحمدلله خالتي ..انتى شلونك
ام نواف : بخير دامكم بخير مبرووك على اخوك وعقبالك انشاءالله
لميس: الله يبارك فيك ..
والتفت على مشاعل تسلم عليها 
بعدها اتجهوا للطاوله اللي محجوزه لهم وكان فيها بعض المعزومات تعرفهم ام نواف ..
قربت ام نواف من بنتها وهمست لها: فتحي عيونك زين ودوري لاخوك ترا هذه فرصتنا
ردت مشاعل بضحكه: هههههه انشاءالله بس وش رايك في لميس مو تجنن
ام نواف: الا تاخذ العقل .. انتى بس شوفي احتياط وانا امك

حالتهم صعبه ام نواف ومشاعل ... عااد هذه وظيفتهم مناظر و تحليل للي تمر قدامهم ..كانت ام نواف تركز على اسلوب و حركات البنت اما مشاعل على الشكل واذا شافتها طويله ناظرت تحت تشوف طول كعبها .. مرفعها مرره ولا يعني .. اما نواف خذا اخوانه وطلعوا للكورنيش يلعبون كوره ولا هو داري وش ينتظره ....

**************************************************
فهد قاعد على الطرف وياكل ايسكريم من ماك .. وكل شوي تمر من جمبه ذبانه تضايقه وهو يتحرك يسار ويمين .. الا ان طفح الكيل وصرخ " يا غبيه روووووحي عننننني" .. وقفوا اخوانه العب و التفتوا عليه 
عبدالرحمن: وشفيك
فهد في عيونه دموع: ذبانه غبيه بتاكل ايسكريمي
احمد+ عبدالرحمن:هههههههههههههههههههه
نواف يكتم الضحكه : خلاص كله بسرعه وان جت انا بتفاهم معها
كملوا لعبهم و هو سمع كلام اخوه وكلا بسرعه .. يوم خلص قرب منهم ودخل ساحه اللعب .. شافه احمد وقال : لا يفوتكم شكله
الكل طاح بالزرع:ههههههههههههههههههههههههههههه
كان فهد مع وجهه الصفير حول فمه كله ايسكريم وبخشمه شوي .. ويدينه مرفعا فوق لا يوسخ ملابسه 
_ احد يغسل لي
اخذه عبدالرحمن لدوره المياه وغسل وجهه ويده .. ورجعوا يكلمون اللعب بعد الفاصل المضحك من تمثيل فهد.

************************************************** *******
شمس بغرفتها تتفرج على فلم , ودخل عليها سيف من الطفش يبي يضايقها 
سيف: شو تسوين عنوني
شمس وعيونها معلقه على اللاب توب: اتفرج فلم
قرب سيف: أي فلم 
شمس:هذا
وبحركه نذاله منه سحب سلك البطاريه من اللاب وطفى 
شهقت شمس و صرخت : يااااااااااااااااا حيوااااااااااااااااااااان
طلع وهو يركض وينزل من الدرج بسرعه ويضحك 
الابو و الام قاعدين تحت بالصاله وسمعوا الحرب اللي صارت .. شوي جاهم سيف وقعد جمب امه 
ابو سيف: وش سويت لها
نزلت شمس وجهها احمر معصبه 
_شفتوا ولدكم العبي طفى على الجهاز وانا قاعده اتابع الفلم 
ام سيف: كل ذا علشان الفلم على بالي قص شعرتج ولا شئ 
سيف: هههههههه فكره ليتني قاصه
ابو سيف: خلاص ولا يهمك انا اتفاهم معه , سيارته مهب مغيرها لمده سنه
سيف:عااادي ابدلها مع سيارتك او استاجر سياره
شمس:هذا مو حل 
ابو سيف: اقطع عنه اشتراك اوربت
سيف: عادي اروح بيت واحد من الشباب
ام سيف: انا علي الحل .. ازوجه غصب
سيف:لااااااا الا ذا الحل ترا بطلع من البيت
شمس بحماس : احسن 
وطلعت لغرفتها منقهره منه ومن حركاته الصبيانيه 
ابو سيف: حراام عليك والله رفعت ضغطها
سيف:ياخي مليت ابي اسوي جو في البيت
ام سيف: انت تزوج وبيضير لك اجواء في بيتك انشاءالله
سيف: أي تريني "انتظريني" وانا ولدك
ابو سيف : بغيت اكلمك بموضوع 
تعدل سيف بقعدته :هلا يبه
ابو سيف: ما ودك تبدا تبني بيتك .. ترا البنا ياخذ وقت وانشاءالله على ما يخلص يكون تزوجت
قال سيف بعد تفكير : فكره حلوه انشاءالله 
ابو سيف: شوف لك مقاول زين و شركه زينه وتوكل على الله 
ام سيف: سيف ما ودك ادورك بنت الحلال, ترا عمرك الحين زين لا تتريا اكثر من جذي ومثل ما تعرف البنات يالله يتحصلون كل وحده شروطها اكثر من الثانيه
سيف :...........سكوت
ام سيف: وشفيك ساكت يعني موافق
سيف: يمه تكفين خلي الموضوع ذا مو الحين .. خليني ابدى بنا البيت بعدين يصير خير 

**************************************
ريحه البخور ممليه البيت والمجلس وكل شئ جاهز القهوه و التمر .. طلعت هند من الحمام "وانتوا بكرامه" بعد ما خذت لها شور بسيط استعدادا للضيوف اللي بيجوون اليوم ..
طق طق 
دخلت هديل : هند وش بتلبسين
هند:ما ادري تعالي ساعديني 
بعد بحث بسيط استقرت هند على تنوره زيتيه "ميد" و تي شيرت برتقالي بحركات ونقوش زيتيه , وحطت ميك اب خفيف " شدو برتقالي خفيف مع كحل وقلوس وردي وبلاش لونه على مشمشي"

وصلوا الظيوف واستقبلتهم ام سلطان و بنتها هديل << اخيرا عبروها المسكينه وعطوها دور في البيت.
وفي المجلس الثاني الرجال قاعدين يتقهوون ويباشر عليهم سعود وشوي سلطان ..
كان الولد اسمه"تركي"موظف بارامكو بشغله زينه وراتب قوي ماشاءالله محترم و فاهم وطيب .

دخلت هند تسلم على امه وخواته .. الكل انبهر من حلاتها ونعومتها , وهي من الحيا ما تدري وش تسوي داخلها افكار كثير .

مر الوقت و بعد العشا ..قاعدين بالصاله كلهم , قال سلطان
_قررنا انا واحمد نحجز يوم نروح فيه الشاليها نغيير جو شرايكم
ابو سلطان: فكره حلوهـ , شوفوا الوقت المناسب وحنا جاهزيين
سعود: نبي يومين او ثلاث مو اقل
ام سلطان: خذوه بعد ملكه ساره 
سلطان: اكيد انتوا ولا يهمكم كل شئ علينا انا واحمد لا قلنا يالله يالله ..

وفي غرفه هند كانت هديل قاعده معها سهرانيين ..ويتكلمون عن اللي صار اليوم والناس اللي جوا 
هديل: طيب يوم شفتيه شلون كان شكله 
هند: امممم حليوو ماعليه يعني وسيم و مملوح .. 
دخل عليهم سلطان, علطول سكتوا 
قال : خذي 
ومد الجوال و اللاب توب لهديل , كمل كلامه : يليت بس تنتبهين من الناس و تحسبين لنا حساب قبل أي شئ تسوينه
قال كلامه وطلع .. 
هديل: غريبه وش صاير
هند: احمدي ربك رضوا عنك , تلاقينهم عرفوا غلطهم وشافوا حركاتهم وتطنيشهم معك ماله فايده
******************************************* 




مر الاسبوع واليوم الاربعاء مرت مشاعل على عهود و بيطلعون يتمشوون شوي ملوا من القعده
مروا على بيت شمس بتعطيها شنطها ابطت عندها عقابا لها ولنسيانها

كانت قاعده مع اهلها بالصاله يتقهوون و جوالها التحفه ناسيته بغرفتها ما درت ان مشاعل جايه اليوم
مشاعل: اووووف اكيد جوالها بعيد هالبنت باذبحها
عهود: مالك الا تنزلين وتدقين الباب
مشاعل: هذا اللي بسويه
نزلت وطقت الباب .. بعد دقايق فتح سيف
مشاعل بارتباك : السلام عليكم
سيف ومستغرب منهي ذي اول مره يشوفها ..رد: وعليكم السلام 
مشاعل: لو سمحت عطها لشمس 
سيف باستغراب: شمس؟؟ هذه لها .. من اقولها
مشاعل واستغربت انه ما عرفها : هذه شنطتها نستها عندي
سيف:اهااااا أي تذكرت .. انتى مشاعل
مشاعل بابتسامه: أي .. سلم عليها اوكي.. يالله باي
سيف: هلا والله مع السلامه
ركبت سيارتها وراحت وهو دخل البيت و مدري وش يحس فيه .. متجه لداخل البيت ويفكر بداخله
شلون ما عرفتها وش اللي جاني .. والله اني متنح صدق بعدين ما توقعتها كذا حليووه يقطع وجهها على الهبال اللي فيها البنت مملوحه و تجنن ... عيونها ولا ابتسامتها حتى صوتها لابق لها ..
دخل وساله ابوه :مين عند الباب
سيف لشمس: هاتج يا السنكوحه شنطتج جابتها ربيعتج 
شمس: يووووء نسيت ارجع اخذها ... تعبتها والله
ام سيف: الله يهديتج دايم ضايعه وكل اغراضتج منثره في كل مكان
كملوا قعدتهم بين السوالف و التلفزيون ...

في السياره..
عهود: هذا اخوها شكلها يجننن يا حظ اللي بتاخذه
مشاعل وتايدها : أي والله حلو .. الله يرزقنا واحد"ن" مثله
عهود: لا محجوز انتى دوريلك غيره
مشاعل: ههههه حلوه محجوز سياره على غفله

وصلوا للكوفي شوب ونزلوا ..

************************************************
حنان شهقت: انجنيتي صح 
ملاك: أي دامي احبه فانا مجنونه
حنان: هيه انتى وش ذا التفكير حراام عليك ترا ما يسوي تسوين كل ذا علشانه
ملاك: الا يسوى و نص انتى ما تعرفين وشكثر احبه اموووت فيه ومستعده اسوي أي شئ علشانه
حنان: قلنا أي شئ بس لهدرجه ... اولا حرام وثانيا ما يجوز اصلا
ملاك: بتساعديني ولا لا... 
حنان : ما برد عليك لانك اكيد مجنونه
ملاك: انتى بس لو يكون عندك جزء من مشاعري نحوه ساعتها بتعرفين صح وش معنى الحب
حنان: الله لا يحوجني احب اذا كانت النهايه كذا.
ملاك: طيب مشكوره يا حنان هذا وانا توقعت تساعديني وتكون يدك بايدي
حنان: اساعدك ايه بس مو في سالفه مثل هذه ... اللي بتسوينه يا قلبي مشكله كبيره بدل ما يكون حل 
ملاك: بنشوف في الاخير وش بيصير صدق ... انا اذا حبيت وحطيت الشئ براسي يصير على هواي
************************************************** *****
الجزء(10)


الصبح الساعه 9 .. يا حلو الجو .. هوا طراوه واشعه الشمس منوره الدنيا وعاكسه نورها على البحر .. عصافير و طيور .. والعالم مرووقه و مرتاحه نفسيا بقدره الله ونعمه ..

في حديقه البيت قاعده ام نواف تفطر مع ولدها نواف .. هي تقرا الجرايد وهو على اللاب توب يشوف الاسهم ..
نزلت الجريده وشربت من الحليب شوي ..ثم قالت : يمه ابي اكلمك بموضوع مهم
نواف: هلا يا الغاليه وش بغيتي
ام نواف: اسمعني زين يا نواف ... ماشاءالله عليك كبرت وصرت رجال تعتمد على نفسك بكل شئ , امشي وانا رافعه راسي فيك .. انت معي
سكر الجهاز ولف عليها: أي معك ..
ام نواف: طيب ما ودك تتزوج مو في بالك وحده اروح اخطبها لك
نواف : يمه الله يهديك تونا وشفيك مستعجله
ام نواف: وش اللي تونا بتصك الثلاثين وتقول تونا ... اخاف عليك يا نواف من هالسفرات اللي تروحها.. ابيك تتزوج واشوف عيالك قبل موتي
نواف: يماااا لا تققولين هالكلام ... جعل يومي قبل يومك والله يطول بعمرك بس انتى لا تشيلين هم وانشاءالله الوقت اللي احس فيه اني ابي اتزوج بقولك
ام نواف: لا يا نواف اسمح لي .. لمتى بتقعد كذا .. اللي بكبرك عرسهم قرب وانت توك.. جيتك هنا بخطب لك فيها 
نواف: يماا عااد وش ذا .. قلت لك مو الحين
ام نواف: وش اللي يمنعك هاه .. طالب ولا في احد يصرف عليك والفلوس مو بيدك
نواف: يا يمه افهميني مو وقته الحين 
ام نواف بعصبيه : الا وقته ولا لا يكون متعرفلك على وحده هناك ورافض الزواج علشانها
نواف: وش ذا الكلام يمه حرام عليك مو متعرف ولا شئ 
ام نواف: اجل بتتزوج يعني بتتزوج
نواف:.....سكوت
ام نواف: لميس بنت ام سلمان ما في احسن منها جمال و اخلاق وشهاده عاليه ما شاءالله وين بتلاقي مثلها في هالوقت 
نواف: يمه اسمعيني .. انا الحين في بدايه شغلي وبسافر كثير ما بكون مستقر وصعبه اسحبها وراي والله صعبه غير كذا توني ما كونت نفسي الله يهيدك بس
ام نواف: الله يهدينا جميع ... اسمع لو تبيني اكون راضيه عليك تتزوج البنت خلاص ماعندي كلام غير هذا
قام نواف من مكانه معصب من حكم امه و امرها بس ما يقدر يرفض ويردها هذه الغاليه .. طلع بسيارته برا البيت يدور بالشوارع ويفكر باللي جاي في المستقبل القريب...
امه تخاف عليه من هالزمن الشين وتبي له الستر و الراحه ما راعه شعوره ورفضه للموضوع .. وهو بعد نواف ما فهم قصد امه و كثر خوفها عليه .. ما عرف قلب الام شلون يكون على عيالها لو صاروا اطول منها و بشوارب بتظل تخاف عليهم وتتمنى لهم كل خير .

*****************************************
طلعوا سلطان واحمد من مكتب الحجز خلاص الحمد لله تمموا حجز الشاليه يوم الاحد ..
احمد: وش ذي الزحمه كنهم مو شايفين خير 
سلطان: اييييه تعرف الصيف والحر ما لك غير المسبح او البحر
احمد: وش عندك الحين 
سلطان: ولا شئ .. بغيت شئ
احمد: اجل معزوم على الفطور .. 
سلطان: تسلم يا حمتوو 
طلع سيجاره و ولعها .. 
احمد: ما تعبت من هالسم اللي تشربه
سلطان: كل شئ بالدنيا تعب وقفت على ذي
احمد: الله يعينك بس ... اعضاءك تشكي تقول ارحمني يا سلطه
سلطان: هههههههه حلووووه بس لا تعيدها .... ياخي اسرع تراني جوعان
احمد: ههههههههه انشاءالله 
دق جوال احمد .. ابو نونو "يتصل بك"
رد عليه وكان نواف يساله وينه فيه ... قاله مع سلطان بيروحون يفطرون وعزمه معهم ...
****************************************

مرت الساعات و على سفره الغداء في بيت ام علي ... وهذا اول غدا لهم في بيتهم الجديد
ابو علي: متى ملكه اختك ؟
ام علي: بكره الخميس 
ابو علي: زين لاني الجمعه بسافر لقطر عندي شغل
فجاءه وقفوا عن الاكل مستغربين من قرار ابوهم المفاجئ .. ام علي تناظر بنتها ملاك وملاك تناظرها وشاركهم علي النظرات ... على وجوههم علامه استفهام .
ام علي: قطر ؟؟ وش شغله اللي هناك
ابو علي: شغل وانتهينا .. ولا ماتبون اصير بزنس مان و اجيب لكم فلوس علشان تعيشوون زي الناس
سكتوا كلهم .. ما لهم أي كلمه او تعليق بعد اللي قاله ابوهم " الرجل الغريب" ... 
ام علي: يعني عندك فلوس علشان كذا بتسافر
ابو علي: أي الحمد لله .. تكفي للسفر بعدين منب مطول كلها 3 ايام و راجع
ام علي: زين اليوم نبي نروح السوق نتجهز لمكله اختي
ابو علي: وانتوا كل مناسبه لازم شئ جديد .. تراها ملكه مو عرس
ام علي: ولووو حنا من متى ما رحنا عرس حتى يكون عندنا فساتين , صرفناهم يوم جينا ننقل مره من المرات
ابو علي: خلاص طيب ... خلي ولدك يوديكم انا مو فاضي 
علي: متى بتروحون
ام علي: بعد المغرب

شئ غريب مو ؟! كم مره يقول ما عنده فلوس و يطلب زوجته تتسلف من اخوانها ثم يجي ويسافر 3 ايام .. اجل من وين له ولا يمكن قام من نومه ولقى تحت مخدته فلوس مثل الخيالات ... ويحسب نفسه بيتوفق بحياته " اللي ما فيه خير لاهله .. ما فيه خير للناس"... الله يصبرك يا ام علي انتى وعيالك على ما بلاكم ربي من ابو غريب.
*************************************************

مشاعل: هلا يا الدبه
شمس: مرحبا الساع عنوني شلونج
مشاعل: منيحه عم بزقح ..
شمس: هههههههههههههه دووووم مو يووووم
مشاعل: يدوم عزك ... انتى شلونك عامله ايه
شمس: والله بخير الله يسلمتج .ز مشكوره يا الغلا على الشنطه والله منحرجه منتج نسيتها انا ويهي
مشاعل: العفو يا دبه ... عااادي الكبر في العمر له دور وانا خيتك
شمس: ههههههههههه بسم الله علي توني شباب اهبل
دخل سيف بكل حماس : شموووسه وين الــ ــ ـــ ـــ ـــ" سكت يوم شاف اخته تكلم "
شمس تكلمه: نعم شو تبا
سيف: خلصي اول ... الا من تكلمين
شمس: ربيعتي
سيف يستهبل: منهي ... عمشه 
شمس: هههههههههههه مشاعل اسمعي سيف يسميتج عمشه
مشاعل : انااا عمشه ؟؟ اجل هو وشو ... هو صعفق
شمس: ههههههههههههههه تقولك صعفق
سيف: يالله بس خلصي انتى وهي .. كسبتوا الاتصالات 
دخل وسكر الباب وقعدت على طرف سريرها 
شمس: خير 
سيف: انتظرك
مشاعل : شعندك مشغوله مع صعفق
شمس: لاااا ما عليتج منه .. ايه بكره شو بتلبسين
مشاعل: طلعت لي فستان قصير احمر مع جاكيت فرو اللي وريتك اياه مثل حق الموديلز اللي باغنيه " مشيتي خلاص لوائل جسار"
شمس تحاول تتذكر : مممممممم أي عرفته .. مره حلوو ناعم حيل
مشاعل: أي ما ابي اتكلف .. ملكه و انتهينا الوعد بالعرس
شمس: يالله عبالتج
مشاعل: يصير خير 
شمس: ليه ما تبين تتزوجين 
مشاعل: اكيد أي بس ما ابي اتحمس وافكر في الزواج كثير 
شمس: احسلتج .. اللي يكتبه ربي فيه الخير .. يالله اجل قلبي اخليتج الحين
مشاعل: اوكي ... take care
شمس: u 2 …. C ya
مشاعل: c ya

سكرت ولفت على سيف : نعم 
سيف:بس هذه سوالفكم طلعات و زواج 
شمس: لا و الله بس ملكه خالتها باتشر و اسالها شو بتلبس .. بعدين انت وش دخلك بسوالف الحريم
سيف: طيب ... شلون هي مشاعل ؟!
شمس : شووو ؟! وش ذا السؤال 
سيف حس ان سؤاله غلط , قال: لاااا اقصد شلون هي وش تحب يعني 
شمس: خخخخ عادي ما تحب شئ ... بنت عاديه مثل أي بنت بالعالم
سيف: لا بس امس يوم شفتها غير ... شكلها دلوعه
شمس: لاااا لا دلوعه ولاشئ بس نعومه وحبوبه .. الا وش عندك انت تسال
سيف: اسال وبس .. حرام !!
قام وطلع من غرفتها 
شمس: اجل وش عندك جاي ما تبي شئ
سيف: نسيت وش كنت ابي ..
لحقته شمس: سيووف شرايك نطلع
سيف : وين نطلع بهالحر و الشمس
شمس: أي مكان لو سوبر ماركت ابي اغير جو
سيف: زين البسي عبايتج ويالله 
وبالفعل طلعوا بالسياره يغيرون جو .. الشوارع هاديه نوعا ما لانه ظهر واجازه الناس نايمه من بعد سهر الليالي ..
مغلين الراديو على MBC FM
شمس: يارب يجيبون اغنيه لعبدالمجيد 
سيف: ليه طلع شريط
شمس: اييييه ما سمعته.. يجنننن يا خذ العقل
سيف: لا ما سمعته ... اذا عندتج اغانيه عطيني اياها

المذيعه: اعزائي المستمعين اترككم مع يارا "صدفه"
شمس: يووووه قهر ...

"صدفه ومن بين كل الناس علقني .. من يوم شفته وعيني جات بعينه .. حسيت شئ بعيونه حيل يجذبني .. لما ابتسم بانت بوجهي تلاوينه"

شمس: مليت من هالاغنيه كل العالم طايحه فيها 
سيف: انا مثلك بس الحين ما اظن
لفت عليه شمس مستغربه " شلوون؟!
سيف بارتباك: هاااه .. لا ولاشئ .

معقوله يعني يا سيف ... بنظره وحده وموقف ما دام اكثر من 15 دقيقه ... تفكر فيها و تعيد اللي صار بينكم من كلام .. يا كثرهم اللي قابلتهم وصارت بينك وبينهم مواقف الا هذه يعني غير 
صدقوا يوم قالوا " القلب وما يهوى"
************************************************** *


الخميس .. العصر الكل مشغول .. من البنات اللي تحط مناكير و اللي تستشور شعرها وغيره , اما العيال سلطان راح ياكد للصبابين يجون اليوم ويمر المطبخ علشان العشا .. نواف طالع من امه راحت لمحل الحلويات تجيب الحلا اللي طلبوه للملكه .. اما ام خالد طلعت مع السواق و حفيدها سعود رايحه تودي صدقه لعائله فقيره تكفلت بهم كل شهر .. وهي في الطريق راجعه كان زحمه 
ام خالد: وش ذي الزحمه مو وقتها الحين
سعود: شكله في حادث 
ام خالد: الله يستر 
وهم ماريين شافوا 3 سيارات متصادمه و الناس متجمعين على سياره يطلعون المصاب اللي فيها , فجأءه صرخ سعود 
_ وقف .. وقف <<< يقول للسواق
ام خالد: بسم الله وشفيك 
سعود: هذه كنها سياره علي ... الا هي 
نزل بسرعه وراح لمكان الحادث وبالفعل كان علي اللي صادم بسيارتين بس الحمدلله ما صابه شئ...رجع سعود لجدته يطمنها
ام خالد: هاه علي فيه شئ
سعود: لا ما فيه شئ بس دايخ شوي .. خلاص انتوا روحوا البيت وانا بقعد معه وبكلم احد العيال
ام خالد: حسبي الله ونعم الوكيل .. انتبه لنفسك، يمه
راح السواق وظل سعود مع علي وكلم اخوه سلطان و نواف ... كان نواف اسرع بالوصول من سلطان وجا المرور 
الشرطي : كلكم على القسم بسرعه
علي ينافخ وبكل وقاحه: انا مو غلطان هو اللي لف علي و ارتبكت وقتها ... دفع وتصليح منب دافع 
الشرطي يناظره بنظرات غريبه و مستحقره على حركاته
نواف: يالله بس قدامي ولك وجهه تتكلم بعد ..
في البيت ... محد يدري باللي صار الا الجده
ام خالد: السلام عليكم
الكل: وعليكم السلام
ام سلطان: هاه يمه لقيتي الناس
ام خالد: أي الحمدلله عطيتهم فرحوا مرره المساكين
ام سلطان: الله يجزاك الف خير 
ام خالد تسال بنتها : الا انتى معطيه علي مفتاح السياره 
ام علي: أي قال بيسمع شريط بالسياره وعطيته ليه 
ام خالد: ما شفت السياره عند الباب
ام علي: يمكن راح ياخذ له لفه منا ومناك
ام خالد بضحكه استهزاء:لفه .. هههه ... وانا جايه شفنا حادث 3 سيارات و ولدك من ظمنهم
الكل شهق من الخبر اللي سمعه ..
كملت ام خالد: هذا اللي بيسمع شريط بالسياره راح وصدم له وخرب سياره ابوه ...
ام علي: لا يمه من جدك..صار فيه شئ
ام نواف تهدي: صلوا على النبي انشاءالله ما يكون فيه شئ
ام خالد: مدري عنه شفت الناس يطلعونه وخليت سعود عنده 
شوي دخل احمد وكان داري بالسالفه
ام نواف: احمد شلون علي ... وينه فيه
احمد: بمركز الشرطه مع نواف .. تطمنوا ما فيه شئ 
ام علي: حسبي الله عليه من ولد ..قالي يمه ابي المفتاح بسمع شريط بالسياره هنا عند الباب ومنب متحرك وش اللي خلاه يسوق ويمشي مدري عنه ... حسبي الله عليه
على صوتها طلعوا البنات وساره معهم 
ساره بخوف : خير وش صار 
ام خالد: علي صادم له سيارتين وبمركز الشرطه
ملاك: صار فيه شئ
ام علي: ليته ميت ... ليته ميت ومريحني حسبي الله عليه .. الحين وش اسوي هاه يالله لقينا هالسياره تودينا وتجيبنا وجا الحيوان و صدم فيها
مسكتها ام نواف: لا تقولين كذا لا تدعين عليه مهما كان هذا ولدك
ام علي: الا بدعي عليه .. الله ياخذه و لا يوفقه ... اللي مثله ما ينبغى 
طلعت ساره و البنات الا ملاك قعدت مع امها ينتظرون اخر الاخبار عنه...
في الغرفه 
ساره: عمى بعينه من ولد ما لقى يسوي هالشئ الا بيوم ملكتي نكد علينا الله ينكد عليه
عهود: الله لا يبلانا ... وجهه اصلا شؤوم على اللي يشوفه
هند: حرام عليك ... تلاقينه طلع يتمشى واحد دخل عليه
هديل: واللي يرحم والديك لا تدافعين عليه معروف انه ولد مطفوق و ارج منه مافي .
مشاعل: الله يعين خالتي تحززن 
ساره: مشكلتها هي اللي ما عرفت تربي عيالها ... اووف احتريت شغلي المكيف 
عهود: وحده غيري تشغله يديني فيها مناكير
هديل: ياااي يا المناكير .. اذا نشفت تعالي حطي لي 

نرجع للدور اللي تحت ... 
ام سلطان: كلمي ابوه خليه يجي 
ملاك: عاااد كن بيهمه الامر والله لا يسكر بوجهنا التلفون
ام خالد: بنت .. عيب تتكلمين على ابوك كذا
ملاك: جده الله يعافيك لا تلوميني كلامي صح
ام خالد: ولو هذا ابوك .... قله حيا ..بنات اخر زمن يسبون اباءهم قدام الناس
ام علي: الحين وش اسوي قولوا لي وش اسوي .. تعبت اهاوش تعبت اضرب واسب لاكن مافي فايده زي الحيوان ما يفهم ... يدري ان ابوه مب مليونير حتى يغير السياره ويدري انه ولد مرجوج ليش يسوقها اجل.. ما اقول الا الله لا يرده من ولد ولا يرجعه للبيت ياااارب
ام نواف: استغفري لا تقولين كذا عليه ... الله يهديه
*******************************
في مركز الشرطه ...
علي و رجاليين صاحبين السيارات المصدومه ... ونواف معهم 
الشرطي: انت اللي غلطان سرعتك عااااليه و المشكله الشارع مب سريع حتى تاخذ راحتك
علي: وش مسرع فيه اقولك هم وقف فجاءه قدامي
الشرطي: ولا تنسى ان رخصه ما عندك , يعني الغلط راكبك راكبك .. ما تدري انه ممنوع احد يسوق بلا رخصه قياده
علي: ادري بس كنت مضطر
الشرطي وبدا يعصب : وش مظطر فيه هاه... غلطان و تعلي صوتك على الاقل احترم اللي واقفين تراهم كبر ابوك
تكلم واحد من الرجال: على فكره انا بقولكم من البدايه تنازل منب متنازل غلط ويتحمل غلطه ... في شئ اوقعه لاني مستعجل
تكلم علي: خير انشاءالله ...
قاطعه نواف بصوت جامد : عـــلي...
التفت له ..وشافه يحط اصبعه على فمه "يعني اسكت"
علي: ما تسمع وش يقول
نواف: قلت لك اسكت 
طلعوا الرجال وبقى علي ..اما انه ينحجز او يطلع بكفاله... بطبيعه الحال كلم نواف ابو علي علشان يدفع له و يكفله ويطلع .. لاكنه بكل ببساطه قال: فلوس ما عندي .. تعرف حالتي يا نواف 
تفاجئ نواف من رده و حز بخاطره " وش ذا الابو " ... اظطر انه يكلم خالته ... وردت انه يقعد بالحجز وما يطلع ومحد بيدفع له لين يتادب
علي: من جدكم اقعد بالحجز
نواف: هذا اللي طلبته امك
الشرطي: اللي ما تربي حنا نربيه ... يا عسكري .. خذه للحجز الين ما يحلها ربي
علي: نواف من جدك بتخليني , اليوم ملكه خالتـــ .....
قاطعه وقال: توكل على الله واذا مكتوب انك بتطلع بتطلع .
بعد ما راح ..قال الشرطي: وش يقرب لك
نواف: ولد خالتي
الشرطي: انتبهوا له .. قول لابوه ينتبه له ويربيه من جديد والله ما راح يقدر يكمل حياته بهالاسلوب 
نواف: ياما قلنا وياما نبهنا بس خلها على ربك 
الشرطي: الله المستعان ... ما يربون عيالهم زين واذا غلطوا ومسكناهم " جاك الابو ينافخ طلعوا ولدي وانتوا بس تاخذون فلوس الناس بالكفاله اللي حاطينها " 
نواف: الله يعينكم ... هذا رقمي واي شئ صار تقدرون تدقون باي وقت
الشرطي: انشاءالله .
******************************************

ام سلطان: بتخلينه بالحجز يوم ملكه خالته
ام علي: خليه لين يخيس ومن محتاجه اصلا... 

رجعوا العيال وطلعت ام نواف للحوش تكلم ولدها وتشوف وش سوى
نواف: كلمت ابوه علشان يكفله ويطلعه قال ماعندي فلوس
ام نواف: استغفر الله العظيم ... هو هذا مواله ما عندي فلوس طول عمره ما عنده ... اجل حجزوه عندهم
نواف: ايه ..لين ما يكفله احد
ام نواف: وكم المبلغ
نواف: 5 الاف.... زين شلون خالتي يوم كلمتها صوتها رايح فيها
ام نواف: الله يكون بعونها مررره متضايقه منه ..الله يهديه ابد ما يريح امه ..عله و العياذ بالله
خالك خالد درى 
نواف: أي بيخلص شغله ويجي 
ام نواف: زين اذا بغيت شئ دق علي او على مشاعل
**************************************
هديل: يختي خلصي بكوي ثوبي 
مشاعل: زين حطيه بكويه مره وحده ...
عهود: هاكم حقي بعد ... تراني مشغوله
هديل: اجل لا صارت ملكتك وش بتكونين "سوبر مشغوله"
عهود :ياااارب الله يسمع منك
مشاعل: الله كل ذا تحمس 
عهود: وفي احد ما يبي يتزوج
هديل ناظرت اختها وفيهم الضحكه .. ثم قالت: طيب اقولكم شئ ما تصدقونه 
عهود + مشاعل: وشو ؟؟!!
هديل: احم ... اختى وحبيبتي هند انخطبت
الكل : وشوووووووووووو انخطبت
عهود: احلفي
مشاعل: اووووخص يا حركااااااااااات
هند بحيا: أي صدق 
عهود: و توك تقولين يا الدبه ... مبرووووك عقبالي يارب
هند: الله يبارك فيك
مشاعل: هنا هنا ضمه يا اختاه .. مبروووووك يا قمر
هند: الله يبارك فيكم وعقبالكم
طلعت خالتهم ساره وكانت سامعه باللي صار 
_ مبروك يا هند <<< قالتها ببرود
هند: الله يبارك فيك 
كانت ساره حاسده هند بالحظ ... ما خلصت دراستها وانخطبت وهي اللي بالثلاثين توها تملك ... هذا اللي صار ولا تبينها ترفضه لخاطر عيونك ...والله !! 
********************************************

مر الوقت وبعد العشا تجهز الكل ولبس .. الخاله ساره مع هند بالصالون تسوي التسريحه و الميك اب
قربوا يخلصون ويرجعون للبيت علشان توقع على العقد ..
في الحوش واقفين نواف وسلطان يدخن كالعاده .. جاهم احمد
_ يا شباب .. قولوا امين
نواف+ سلطان : امييين
احمد: عقبالكم يارب اشوفكم بمثل هاليوم بجمب الملاك توقعون على العقد
سلطان: الله يسمع منك
نواف وتذكر طلب امه ورد ببرود: يصير خير 
سلطان: وشفيك تقولها كذا ما ودك تعرس 
نواف: ااااايه قلت يصير خير
احمد: مسوي لي ثقل ومهب ميت على العرس .. وش وراك عندك شئ تسلي نفسك فيه سفر و رحلات .. اقلااع لابعد درجه
سلطان: هههههه وانت صادق ... مريح خوينا
نواف: ارحمونا تكفون سكروا ع الموضوع 
احمد: ليش وش مضايقك فيه 

بهاللحظه دق جوال ملاك وكانت حنان اللي داقه تبي تعرف موقع البيت بالضبط لانها معزومه ... عن الازعاج و الزحمه طلعت للحوش ترد عليها ...
ملا: أي حنان .. وينك الحين 
حنان: انااا عند الشاطئ مول وين اروح يسر ولا يمين
ملاك: روحي يمين من بين المول و الفندق بعدين خذي .............
سكتت يوم شافت عيال خالتها الثلاثه واقفين يناظرونها وبينهم نواف ... دخلت بسرعه وقلبها بيطلعم من مكانه من الخوف , حتى نست صديقتها اللي على التلفون.. اكيد بتنساها شافت حبيب القلب بعد سنوااات من الغياب
حنان: الووووو .... ملاك وينك يابنت
ملاك: أي معك ..وين وصلتي 
كملت لها الوصف و هي مو على بعضها مرتبكه من الموقف اللي صار .. اما الشباب متفاجئين منها
سلطان: منهي ذي 
احمد: كنها ملاك 
سلطان: وراها احلوووت كذا اذكرها متوحشه وهي صغيره 
احمد: ههههههه اكيد بتتغير ولا تبيها على ماهي الله يرجك قال متوحشه اجل انت وشو أليف
نواف: ههههههههههههه والله انكم ما تستحون كليتوا البنت .. امشوا بس قبل لا يطلع احد غيرها 

مسكينه هي في احلامها غارقه و مو مصدقه انها شافته وشافها واكيد الحين يفكر فيها و قلبه يدق مثلها و مو قادر يوقف على رجوله ..
ملاك وبخاطرها : اااااااااااااهـ يا قلبي ما بغيت اشوفه .. يا زينه وياحلوه بالثوب .. اخيرا كحلت عيني بشوفته فديتك والله يا نوااف الله لا يحرمني من شوفتك وعقبالنا يارب نكون بمثل هاليوم.

رجعت الخاله ساره من الصالون وتمت مراسيم الملكه .. صورت مع زوجها(مشاري) و مع امها و خواتها والبنات .. كانت ميته من الفرح الدنيا مو شايلتها من الوناسه حست انها ملكه العالم كله واسعد وحده في هاليوم , محد قدها بعد انتظار لسنوات اخيرا كتب لها ربي وتزوجت ...
مبرووكـ يا ساره .. الله يتمم عليك السعاده 


هذا اللي صار بيوم ملكتها " فرح من جهه و ضيقه صدر لام علي على ولدها و اللي سواه و برود ابوه .. غير كذا سعاده ملاك بشوفه نواف .. وسعاده الباقي بخطبه هند "


عطني السعاده لو ثواني قليلات.. واعطيك انا عمري وباقي حياتي
عطني ولو لحظه من الذات للذات.. يعاده تمحي بها ذكرياتي
تعبت انا مليت من كثر الاهات.. وتعاستي خايف تعجل وفاتي
عمر البشر محسوب في بضع ساعات.. ولو فاتت الساعات فات الفواتي

الشاعر ناصر المري 




الجزء (11)


ام سيف : على وين ..
سيف: بغيتي شئ طالع استقبل مهند اليوم بيرجع من استراليا
ام سيف بفرح : لااااا الحمدلله على سلامته ... يا حليله خلص دراسته
سيف: أي ماشاءالله عليه 
ام سيف: الله يوفقه اجل سلملي عليه .. وانتبه لنفسك
سيف: اوكي بغيتي شئ يا الغاليه 
ام سيف: لا كنت بروح للصالون بس اخذ " سفرجل " واروح مع شمس 
يمديكم على اسم السواق "سفرجل" هع هع هع 
سيف: اوكي فمان الله
ام سيف: مع السلامه

هذا مهند صديق سيف من ايام التمهيدي ... يتيم الام والابو وكان عايش مع عمه وماشاءالله عليه يوم خلص الثانوي طلع وكمل دراسته برا في استراليا.. وام سيف كانت له مثل الام والاخت تحبه مثل عيالها وتغليه علشان كذا فرحت مررره برجوعه على الاقل يكون مع سيف وقريب منهم.

نزلت شمس بعد ما قامت من النوم
ام سيف: صح النوم .. كان كملتي للصبح
شمس: لاااا خلاص شبعت نوم و اكتفيت من الاحلام... وين سيوووف الصرقوووع
ام سيف: راح يستقبل مهند من المطار 
شمس: وااااااااااااو اخيرا رجع المغترب .. له وحشه الدب
ام سيف: أي والله يا حليله هالولد ... الله يوفقه ويبارك له بدراسته 
شمس: بنروح الصالون اليوم
ام سيف: أي كلمي سفرجل قولي له يطلع الموتر بعد ما يصلي العشا
شمس: وترا بمر شوكلا متشهيه تشوكلت 
ام سيف: عيل لا تجين وتقولين لي ابي اسوي دايت 
شمس بضحكه شريره: هاهاها حسنا اماهـ
**************************************
ابو علي: قلنا لكم الف مره ما عندي فلوس و اليوم بسافر .. فكينا عاااد
ام علي: شلون تسافر وولدك بالحجز رامينه حرام عليك ... اجل سفرتك علشانه هذا ولدك اهم من الشغل
ابو علي: حسبي الله عليكم انتى و ولدك المعتوهـ .. وين خواله ليش ما يدفعون له مو ولد اختهم .... هذه اخر مره اتكلم فيها او خليه يخيس بالحجز لين ارجع من السفر مو ضاره شئ
ام علي وفقدت اعصابها : الله ياخذك وياخذ ولدك .. كرهتوني الحياه ذبحتوني .. خلاااص يكفي ..يكفي 
طلعت ملاك تركض لامها ودقات قلبها سريعه .. خايفه لا يصير فيها شئ ... 
قالت وهي ماسكتها: يمه خلااص هدي ... ريحي اعصابك يمه تكفين 
ام علي: ذبحوني قتلوني وانا حيه ... حشى منب ام ولا انسانه 
التفت ملاك وبعيونها دموع على جهه ابوها وشافته واقف زي الجدار حتى مافي قلبه رحمه يهدي زوجته وهي بهالحاله ... تافف من الموقف وطلع برا البيت
ملاك: يمه علشان خاطري هدي نفسك ما يسوي تسوين بنفسك كذا 
ام علي: ااااااااهـ يا قلبي تعبت ... والله تعبت يا ملاك ابي اموت وارتاح من هالغثا 
ملاك: لا تقولين كذا الله يطول بعمرك يمه ....خليهم بحريقه هو وياه انتى اهم .
****************************************

بمكان ثاني ونفس الحاله يتناقشون بسالفه حجز علي 
ام سلطان: ومتى بيطلعونه للحين ابوه ما دفع الكفاله
سلطان: لا يقول ماعنده فلوس واليوم بيسافر
ام سلطان: نعم ؟! بيسافر و ولده يتركه كذا
سلطان: عاااد شفتي التفكير شلون
ابو سلطان: هالرجال معروف هو بطريق و الخير بطريق ... الله لا يبلانا ... الا متى طلعتكم للشاليه بكره
سلطان: لا الاحد
هند: لا يكون بناجلها علشانه 
سعود: لا مستحيل ... عاد ما صدقنا نلاقي طلعه معتبره
سلطان: محنا ماجلين شئ علشان خاطر عيونه ... خالي خالد قال يمكن يدفعها له 
ام سلطان: لا حول ولا قوه الا بالله ..

*******************************************
ام خالد: ومن متى هو عنده فلوس 24 ساعه مطفر
ابو عبدالله يهدي الوضع: خلاص انا بدفع له واطلعه ... لمتى يعني بيقعد بالحجز 
ام خالد: الله يجزاك خير ويبارك فيك 
ابو عبدالله: يقولون الشباب الاحد حاجزيين بالشاليهات
ام خالد: أي سمعت خلنا نروح نستانس ونغيير جو ... وبعد اختك تطلع من الضيقه اللي فيها عقب حركه ولدها
ابو عبدالله: يالله اجل انا طالع تبين شئ
ام خالد:سلامتك ... يعطيك الف عافيه
********************************************
وهم في السياره طربانيين على اغنيه محمد عبده

هلا بالطيب الغالي ..عزيز و شوفته منوه
ترا ما جا على بالي .. اشوف عيونك الحلوه

مهند: الله الله كل هذا لي
سيف: وكم مهند عندي انا .. ياخي والله لك وحشه من زمااااان عنك 
مهند: وانت بعد وحشتني يا الدب ... وحشتني سواليفك 
يكمل سيف: وحشتني شوفتك اكثر
مهند : ههههههههههههه وش عندك صاير شاعر لايكون تحب
سيف تغيرت ملامحه يوم سمع "تحب" ..قال: انا ..ههههه مدري والله بس ما اتوقع
مهند يغمز له : علييينا ..ما تتوقع ... 
سيف:هههههههههههههااااي الله يرجك وش جاب هالسالفه في بالك
مهند: عيونك فاضحتك
سيف بجديه: احلف .. من جد
مهند مااات ضحك:ههههههههههههههههههههههههههههههههاااااي ... والله الحين ثبت لي انك تحب وشفيك ارتعت كذا 
سيف: اقووول خوينا في الله ريحنا ... ولا تفضحنا قدام العالم , استعد لشوفت الوالده ازعجتني بالاتصال
مهند:انشاءالله عمي روميو ..ههههههههههههههههه
سيف:هههههه روميو بعينك 

****************************************

معلقه السماعه باذنها وداخله جو مع مشاري 
سارهـ:ههههههههه من جدك انت
مشاري: أي والله ...قلت لهم ابي وظيفه زينه انا على وجهه عرس قالوا مافي الا "حارس امن"
ساره: لا كله ولا حارس امن 
مشاري:اقول عيوني دوامك بالمستشفى متى يخلص
ساره: 4 العصر اطلع
مشاري: الله!! من 8 الصبح لــ 4 العصر اجل نص يومك برى البيت
ساره: تقريبا أي 
مشاري: اجل ما يصير كذا شوفي مديركم كلميه خليه يقصر من ساعات العمل.. ما يصير تكرفين للناس وزوجك بالبيت لوحده
ساره : أي انشاءالله بشوف
مشاري: تقولين بتطلعون يوم الاحد للشاليها
ساره:أي بتجي
مشاري: اكيد مو صرت من العائله
ساره :هههههههههه الله يحيك
دخلت عليها امها ... وتعذرت من مشاري وسكرت
ام خالد: هذا مشاري
ساره بخجل: أي ..يسلم عليك بعد
ام خالد: الله يسلمه ... وش سوى لقى شغل 
ساره: يقول قاعد يدور ... يمه شفيك عليه الرجال طيب وما صدقت على الله لقيته تبينه يطير 
ام خالد: وليش يطير شايفتني الحقه بعصا و اهججه منك ..لا يا قلبي انا ابي لك الخير انتى واخوانك.. اذا كان كلامي يزعلك ويضايقك العذر و السموحه , سوي اللي يعجبك والله يوفقك وياه

طلعت المسكينه ام خالد وتحس انها ثقل على عيالها وهم مو فاهمين انها تبي الخير لهم ..هي عاشت سنوات وايام بهالدنيا دارستها صح .. بحلوها وبمرها وما تبي عيالها او احفادها يطيحون بمشاكل و مصاعب الدنيا اللي ما تخلص ... 
"افعل خير وقطه في البحر" <<< مدري المثل صح ولا لأ

**********************************************
في مركز الشرطه .. الساعه 6 يوم السبت ...
الشرطي لابو عبدالله: الله يبارك فيك ويكثر من امثالك
ابو عبدالله: تسلم والله ..خلاص يطلع معي الولد
الشرطي: أي يقدر يطلع دامه وقع على التعهد .. بس يكون بعلمكم اصحاب السيارات المتضرره للحين ما تنازلوا عن التعويض
ابو عبدالله:يصير خير 
الشرطي: قلت ابوه مسافر ... متى بيرجع انشاءالله 
ابو عبدالله يهز كتوفه : علمي علمك 
الشرطي: اهااا ... الله يعينك يا خالد ويعطيك الف عافيه على اللي سويته.

في السياره 
علي: اسف ادري اني الغلط راكبني .. وتعبتكم معاي ..
ابو عبدالله: تاسف لامك مو لي .. المسكينه اللي مالها احد بهالدنيا غيرك تطالع الله ثم انت .. تنزل الحين تتاسف لها وتحب راسها ..ياعلي انت منت بصغير حتى نكون وراك بكل شئ اللي مثلك رجال شايلين بيوت وعوايل ., فهمت وش اقولك
علي: انشاءالله 
*******************************************
عهود داقتها سوالف مع مشاعل ومو راضيه تسكر
مشاعل: اقول يا بت اخليك الحين بروح اكل جوعانه
عهود : عنااد فيك ما بسكر بقعد ...
مشاعل: يعني عنااد .. طيب اوريك يا الدبه 
عهود: اقول صديقتك شمس بتجي بكره
مشاعل: لا ..ليش تسالين
عهود: ابد سؤال وبس .. تدرين ان ابوي طلع علي من الحجز 
مشاعل: زييين يعطيه العافيه ... احسن من غيره
عهود: من جد الله لا يقوله اتزوج واحد مثل ابو ملاك ..شري اعوذ بالله
مشاعل: عهود ..عهود يا مال العرس انشاءالله 
عهود: خلااص فهمت اوكي روحي كلي بالعافيه ..واشوفك بكره 
************************************************** ********
دخل علي البيت و منزل راسه .. لقى امه طالعه من غرفتها .. علطول اتجه لها وسحب يدها يبويها ويتاسف لها و الدموع على خده 
علي: يمه انا اسف والله اسف تكفين سامحيني ... ما قصدت اسوي كذا ولا اسف 
ام علي و ضايق صدرها على هالموقف المؤلم و دموع ولدها .. مسحت على راسه وقالت: مسموح يا علي والله يهديك ..انا يوم رفضت يطلعونك من الحجز وقتها كنت ابيك تاخذ درس باللي سويته و تتعلم ان اللي سويته اكبر غلط مو معناه اني اكرهك انت مهما تكون ولدي
رفع راسه وقال: اخر مرره اسويها بس تكفين سامحيني .. ادري اني غلطان واني تعبتك انتى واهلي كلهم بس سامحوني.
ام علي: الله يهديك يا علي و يصلح من شانك و يصبرني .. الله يهيدك.

************************************************** *****
طلعت من المطبخ مع صحن "كلوب ساندويتش" و قعدت مع امها بالصاله

مشاعل: ازيك يا الغاليه .. وين اخواني ما لهم حس
ام نواف: احمد و عبدالرحمن نايمين لانهم مواصلين من امس و نواف طلع مع فهد من ساعه يقول بيمر محل الكمبيوترات بيغير لاب توبه
مشاعل: هاه الطلعه بكره اكيدهـ .. ترا عهود متحمسه لابعد درجه 
ام نواف: هههه يا حليلها قولي لها أي اكيد .. وعلي ولد خالتك طلع اليوم من الحجز والحمدلله
مشاعل: أي زين .. قالت لي عهود 
صوت الباب تسكر ودخل فهد يركض بفرح 
فهد: شريت قايم بوي جديد احسن من حق دحوووم
مشاعل: وين حقك القديم لا يكون رميته
فهد: لا خرب وعطيته علي الصغير <<< ولد ام سلطان
مشاعل: يعني غشيته 
فهد: لااا وش تحسبيني مثلك 
دخل نواف وهو يضحك على قوه فهد : تعجبني ... خلك شديد معها .. السلام عليكم جميعا
الكل: وعليكم السلام 
مشاعل: ما جبت لي شئ
نواف: كنت بجيب لك فلاش مومري بس قلت لا خساره فيك تستاهلين شئ اكبر
مشاعل: أي اشوه على بالي بتتهزا فيني
ام نواف: الله جابك ... بكره وحنا رايحين للشاليه بتمر على خالتك نوره وتاخذهم لان ابوهم مسافر .. وسواق جدتك مهب رايح 
نواف: اجل مع مين بتروح خالي خالد
ام نواف: أي ... خذ الرانج وبتروح معك مشاعل .. واحمد بياخذ المرسيدس
نواف: اوكي ترا بنمشي الساعه 9 و خليهم يجهزون من بدري 
ام نواف: مشاعل كلمي السواق خليه يطلع السياره بعد العشا بروح لكارفور اخذ اغراض للطلعه
مشاعل: برووح معك بس ابي جيان 
ام نواف: بلا جيان بلا خرابيط ادري فيك بتمرين على كليرز و طقته ..لا بنروح لكارفور
مشاعل: ومن قال بروح لكليرز انـــ ....
قاطعها فهد: الا بتلفين عليه وشوي بتلفين على المطاعم وتاخذين بوب كورن بالكرميل 
مشاعل وكاتمه الضحكه: انت وش دخلك ... يالله مناك بس يا صاحب الراس الصغير
نواف: هيييه لا تغلطين على عمك فهد هذا شيخ البيت 
ام نواف: والنعم فيه 
فهد يطلع لسانه لمشاعل : احسسسسن فشلوكـ يا الدبه
قامت مشاعل وعطته ضربه خفيفه على راسه: لا يكثر بس
************************************************** *****
ام عبدالله تنادى عهود:عهوووووووووووود..عهوود وينك يا الصقهه
عهود: نعم نعم خير وش فيه
ام عبدالله : استحي على وجهك وتعالي ساعديني شوي ... على الاقل رتبي اغراض اخوانك للسباحه و طلعي ملابسهم 
عهود: اوووف و بنتك وينها ما تسوي هالاشياء
ام عبدالله بعصبيه: قلت لك انتى تسوينها وما ابي اكرر اللي قلته .. ما تشوفيني حايسه بالمطبخ اسوي لاهلك شئ يبلعونه ولا تبينهم يلوموني مثل كل مره على تقصيري اوووف منكم 
عهود: اجل اذا خلصتي رتبي اغراضك .. انا مو فاضيه
وطلعت لغرفتها تاركه زوجه ابوها تصارخ وتسب فيها
ام عبدالله تتحلطم: حسبي الله عليك من بنت ... ما فيك خير ابد

الجو تكهرب بين ام عبدالله وعهود وصاروا ما يكلمون بعض .. عهود مستمره على عنادها وما سوت الشئ اللي طلبته زوجه ابوها , وام عبدالله حاقده وزعلانه على حركاتها و وقاحتها معها .
************************************************** *****************
الجو هااادي و النفسيات مرتااااحه والحمدلله ... من بعد طلوع علي من الحجز و قعدته في البيت ما طلع كادته يدور بالشوارع و غيبه ابوهم وبعدهم عن الصراخ و الهواش ..
ام علي: ترا بكره بيمرنا نواف ونروح للشاليه .. ما قصرتك خالتكم الله يعطيها العافيه
ملاك وقلبها دق يوم سمعت اسمه وحست بالفرح خاصا انه بيمرهم 
علي: اشوه اننا بنروح على بالي بيسحبون علينا
ام علي: فيهم الخير
ملاك: نواف و مين معه
ام علي: والله ما ادري ... 
ملاك وتكلم نفسها : ياااااي وناااسه اخيرا بشوفه من قريب وبقعد معه في نفس المكان الحمدلله يارب ان ابوي سافر ولا ما كان صار هالشئ ... متى يجي بكره والله مشتااااااااااااقه لك يا نواف .

**************************************************
سعود نازل من الدرج بسرعه و حمااس ينادي الشغاله 
سعود: ساااااااموو سااامو 
سامو: نئم اس فيه
سعود: وين سروالي حق السباحه ... 
سامو: ما ادري انتا اخر مره يروح نادي ما في انا يشوفه
سعود: يوم رجعت من النادي علقته وين وديتيه
هند: خير وش عندك تصارخ
سعود: ادور سروالي حق السباحه ضيعته ذي 
هند: ما ضاع ولا شئ .. شفته بغرفه الغسيل روح شوفه هناك
سعود: وبعد تقول ما ادري ... يالله بس وخري عن وجههي
هند تتحلطم: الحمدلله والشكر من الوناسه مستخف و مسوي لي فيها .

في مكان ثاني غرفه هديل حوسه و اغراض مرميه بالغرفه ... فوق السرير شنطتها و حولها قرابيع ملابس سباحه ونظارات و زحمه اشياء اللي يشوفها يقول رايحه للغوص .. ومشغله المسجل على اغنيه 
لــ b2k 

دخلت هند على امها : هاه يمه وش تسوين 
ام سلطان: ارتب اوراق المدرسه برمي اللي ما ابيه ... جهزتي لبكره
هند: أي وخلصت .. باقي هديل و سعود حايسين
ام سلطان: ترا بنقعد يومين خذي كل اللي تحتاجينه
مرت بينهم لحظه صمت ثم قالت ام سلطان وكنها تذكرت شئ
_ الا ما قلتي لي عن الناس اللي جوا قبل فتره شرايك بالولد واهله
هند بتردد: والله ما ادري بالضبط .. بس محتاره وخايفه
ام سلطان: انتى استخرتي اول
هند: أي 
ام سلطان: خلاص دامك استخرتي انشاءالله بيبان لك ان كان خير ولا لأ ... انا من ناحيتي ما اجبرك على شئ الولد واهله طيبين وناس حلال بحكم قعدتي مع الام
هند: ..... سكووت
ام سلطان: ومحد بيجبرك على شئ انتى ما تبينه بس لا تحطين في بالك انك بترفضين علشان الدراسه ترا كثير ربي وفقهم بالدراسه وهم معرسين مع عيالهم
هند تتنهد : اوكي .. اللي تشوفينه 
ام سلطان: ابي رايك انتي مو اللي انا اشوفه..
هند: طيب خلاص
ام سلطان: وشو خلاص يعني موافقه عليه
هند تهز راسها بهدوء "أي"
ام سلطان: الله يوفقك ويكتب لك الخير ... وبرضوا لا تنسين الدعاء و حسن النيه .
************************************************** *******
هذا اليوم الكل فرحاان ومتحمس لثاني يوم وطلعتهم للشاليه الجماعيه ...احمد وعبدالرحمن ما قاموا الا ساعه متاخره من الليل علشان يواصلون للصبح و سعود شاركهم السهر بس في بيته ومتواصلين بالمسن .. ملاك هي بعد من الفرحه و الانتظار لشوفه الحبيب ما جاها النوم وطول الليل تحلم وتفكر فيه ... اما سيف ومهند سهرانين ويسولفون ما خلوا شئ ما تكلموا فيه كل الاحداث اللي صارت لهم بالماضي وهم مو مع بعض من احزان ومن افراح وناسيين الوقت و الدنيا
الجزء (12)



الساعه 8 وصوت منبه الجوال يدق ..سكرته وشوي دق جوالها (كريزي قيرل يتصل بك) ردت وكانت هديل اللي داقه قامت قعدت على السرير تصحصح . كل ذا علشان عهود تقوم من نومها و تستقبل يوم الاحد من اوله ..تذكرت ان المسبح والشاليه ينتظرها وتخيلت لونه الازرق ..فزت من سريرها واتجهت على الحمام" وانتوا بكرامه" ..

*******************************************

احمد يدخل غرفه مشاعل ويصارخ : قومي قومي يا بت الحته الصباح جا و يالله بنروح الشاليه ..قومي يا الدبه 
مشاعل بتافف: اووووووووف وش ذا الازعاج ما تعرف تقوم بهدوء 
احمد ويفتح ستاير الغرفه : لا ما اعرف يالله فزي بلا كسل

من جهه ثانيه دخل عبدالرحمن على فهد يقومه : فهووووود قوم يالله بنسبح , قام فهد ونط على ظهر اخوه تعلق فيه وطلعوا من الغرفه 
********************************************

سعود يطمر الدرجات ومعه المفتاح ..راح يشغل السياره و يحط الاغراض فيها و بكامل نشاطه .. هديل وبعد ما لبست وجهزت خذت كريم واقي الشمس وبتحطه على وجهها الا تدق عليها عهود
هديل: هااااه وش تبين
عهود: اسمعي جيبي كريمك واقي الشمس ..حقي خلص
هديل: استغفر الله العظيم الا تقلدين مع وجهك .. توني بحطه يوهـ
عهود: هههههههههه وش اسوي احبس يا بعد تسبدي
هديل: حبك برص ...

*****************************************
ملاك واقفه قدام المرايه تتكحل و تعدل حواجبها ... وماخذه احلى عطر تعطرت به ..على بالها عروس في صباحيتها 
_ وهـ ياربي ما بغى يجي ذا اليوم ... ونااااسه بشوفه ..
وجلست تغني وتدنن على اغنيه احمد الهرمي 

في قلبي شئ بقوله وابي تسمعني للاخر 
انا كل لحظه لك اوله تعب قلبي وهو صابر 
يا كل منااي هنا دنياي
انت يا كل منااي هنا دنياي


كل هالرجه في البيوت و النشاط الصباحي علشان الطلعه ..سبحان الله الانسان عليه طلعاات في اوقات الفرح ما ادري وش تبي .. يستخف وينسى نفسه ..لو عليه يطير او يرقص او يسوي أي شئ يعبر عن فرحه وراحته .
**************************************************

على الساعه 8 ونص تحركت السيارات وقرروا يتقابلون عند احد الاماكن علشان يمشون مع بعض .. بس قبلها طلع نواف ومشاعل لبيت خالتهم نورهـ
وهم عند الباب 
علي: يمه يالله نواف جا 
ام علي: انشاءالله انتوا اطلعوا بس بقفل الابواب..
بعد ما قفلت كل شئ وشيكت على البيت ركبت ومشى نواف 
ام علي: شلونكم ..اخباركم
مشاعل: الحمدلله بخير انتى كيفك 
ام علي: والله تمام الله يسلمك... الله يعطيك العافيه نواف تعبناك
نواف بضحكه بسيطه : ويعافيك لا تعب ولا شئ انتوا اهل 
ام علي : اخبار عبدالرحمن وفهد اكيد مستانسين زي الشعب اللي عندي<< تقصد عيالها
مشاعل: اااااوهـ ما ناموا من امس 
نواف: لو عليهم كانوا راحوا بالطياره

ملاك وانوااااع الاحاسيس داخلها ... والافكار توديها وتجيبها وهي تتامل في نواف من تحت غطاها
_ ياربييييييي وش ذا الزين فديتك يا نواف ما الوم اللي يتعلق فيك حلو و هادي حتى ابتسامتك تجنن اهـ بس ليتك من نصيبي والله لاحطك بعيوني واسكر عليك .. بشيلك على راسي و ببعد الناس عنك انت لي وبس ... الله لا يحرمني من شوفتك ..
وهو ولا داري عن هوا دارها ولا يفكر فيها ابد .. كان باله في صديقه حسين مدري ليش جا على باله فجاءه وحس انه مشتاق له .. وسبحان الله وقتها دق جواله 
شاف المتصل ورد بسرعه
نواف: هلاااا واللله عاش من سمع هالصوت
حسين: عاشت ايامك يا الغالي وين الناس يا القاطع وحشتني والله
نواف: هههههههه الله يسلمك والله موجود بس انشغلت شوي والحين انا برا مع الاهل
حسين: للاااااا وش عليك فالها .. اجل اكلمك بعدين لا فضيت 
نواف: اوكي ابو حسنين ..... فمان الله
حسين: مع السلامه .

ورجعت ملاك في زحمه افكارها: من ذا اللي كلمه لا يكون وحده ويصرفها ..لا بس لو وحده ما يرد عليها قدامنا بعدين انا وش هالتفكير نوافي ما يسوي كذا محترم ورجال عن الف رجال .. لو اعرف رقمك بس ااااااااهـ يا قلبي .. احبكـ .
***************************************

في سياره ابو عبدالله ..كان ماخذ امه واخته ساره
ام خالد: المكان بعيد؟!
ابو عبدالله: تقريبا بس الصبح مافي زحمه بنوصل بسرعه انشاءالله
ام خالد لفت على عهود : تعرفين تسبحين ولا اعلمك
عهود رفعت حواجبها مستغربه من كلام جدتها: نعم !! أي اعرف
ام خالد: بس مهب مثلي انا ماهره في السباحه من يوم ما كان عمري 4 سنوات وانا اغوص مع البنات في البركه
عهود: ههههههههههه من جدك ..صدق واللع تعرفين تسبحين
ام خالد: أي اعرف وش على باللك ... كنت اجي من بعيد واطب داخل البركه وهاك سباحه بس الحركات البهلوانيه ما اعرفها.. والحين يوم كبرت خلاص رجولي يالله تشيلني حتى تخليني اسبح
عهود: هههههههههههههه اثاريك منت بسهله .... 
ام خالد : اعجبك 

ماتت عهود ضحك على اسلوب جدتها الزاحف ..تمر عليها اوقات تصير فله و مقلعه على غير العاده ...
دق جوال ساره وكان مشاري اللي يتصل.. استحت وما ردت عليه ورجع مره ثانيه دق وعطته مشغول ..تقريبا ثلاث مرات او اربع وهي مطنشه ..استغربوا منها الكل وسالتها امها
ام خالد: من ذا اللي يدق عليك ردي شوفي يمكن شئ ضروري
ساره: لا يمه هذا مشاري
ام خالد: اييييه ..مشاري وش عنده من الصبح
ساره: يمه الله يهديك وانا وش دراني شفتيني رديت عليه 
ابو عبدالله: انا عزمته على الشاليه اليوم ..يمكن يسال وين مكانه
ام خالد: ولو بيسال ليه ما يدق عليك ... مو انت اللي عازمه 
ابو عبدالله: مدري عنه
ساره وما عجبها اسلوب وكلام امها عنه ... تضايقت وحطت جوالها على الصامت لا يدق مره ثانيه و ترجع امها وتتكلم .
************************************************** *

بعد نص ساعه وصلوا واول ما دخلت السيارات داخل وقفت ..نزلوا العيال يركضون .. شله المراهقين (علي واخوانه..سعود وعبدالرحمن و عبدالله) كان احمد وده يطير معهم بس مسوي لي ثقل قدام خالاته وهو من جمبها والجده ام خالد تصارخ ( سموا بالله يا عيال شوي شوي على نفسكم )..

دخلوا ورتبوا الاغراض اللي بالمطبخ واللي بغرفه الجلوس وفي اشياء ثانيه عند الرجال حاطينها..عند السيارات لقى سلطان شئ غريب يخاف منه نواف وهو صرصور كبير لعبه بلاستيك .. شاله وجا عند نواف
سلطان: كابتن نواف .. ولد خالتي وحبيبي
نواف مستغرب من حركاته الشيطانيه..رد: نعم وش عندك يا السوسه
مسكه من طرف التي شيرت حقه وطلع الصرصور بيده الثانيه على وجهه وقتها نواف صرخ
_ااااااااااااااااااااا يا حيواااان 
وحط رجله يركض بعيد عنه ..وسلطان ميت ضحك على خوفه ,احمد شاف اللي صار و مسك الكيميرا يصور فلم الرعب الكوميدي اللي قاعد يصير 
من جهه ثانيه ملاك شافت كل اللي صار لحبيب قلبها وطااااارت مدري هو من الفرحه ولا من الخوف المهم انها بلمت مكانها وقاعده تطالعه وتشوف كل تحركاته صراخه وضحكه وهي داخله جو معهم وكنها بتركض معه وتتعلق فيه 
نواف من بعيد يصارخ: والله يا سلطه لو جبته لا تزعل قسم بالله مالك داااعي
سلطان: ههههههه ياخي وشفيك صرصور لعبه بلاستيك يهبل ...تعال المسه شوف وشلون نعومته
نواف: حسبي الله عليك من شيطان ... ترا تزعل لو جبته عندي اقلعه عن وجهي الحين
سلطان :هههههه عناد فيك بخليه قدامك ياخي هو يحبك حس فيه 
نواف يتكلم وهو صاك على اسنانه من القهر: سلطه يلعن شكلك شيله .. فشلتنا قدام الاهل شوف خالاتي شلون يناظرون
سلطان: عاادي يا ابن الحلال خلهم يشوفون خوفك 
نواف: من قالك اخاف منه بس اتقرف ... وانت واحد وسخ شلون تمسكه
سلطان وتغافل نواف ورماه عليه من بعيد .. ونواف ركض للجهه الثانيه سكر سيارته وراح عند خاله علشان يبتعد عن السوسه سلطان.

عهود شافت ملاك واقفه عن الباب ...
_وش تسوين ودك تطبين معهم
ملاك وكنها صحت من حلم : هااااه... لا مافيني شئ وين البنات
عهود: هونيك ..امشي خلينا نصور للذكرى بنسوي جلسه تصوير
***********************************
برا الغرف عند الحديقه حقوا طاوله وفوقها الاكل ساندويتشات و عصيرات للي يبي ... والشغالات قاعدات حول مسبح الصغار ينتبهون لهم ..
والكل قاعد داخل لان برا حر وخالد "ابو عبدالله" معهم .. مافي احد غريب

هديل تسال البنات: وين خالتي ساره ما شفتها
مشاعل: شفتها تكلم بالجوال
عهود: حركتااات يا الحب والله حاااااله !!
************************************************** *

اذن الظهر وقامت شمس على الم في بطنها ما تدري من وشو ... خذت لها شور ثم نزلت بتاخذ مسكن الم .. وبرضوا ما نفع
ام سيف : شمس وين سيف ما لقيته بغرفته
شمس ببرود: ما ادري عنه 
وقعدت على الكنبه وضامه نفسها من الالم
ام سيف: بسم الله عليتج ..تعبانه
شمس: بطني يعورني 
ام سيف: زين كليتي شئ ما زان لتج 
شمس: لا من اول ما قمت على ذا الالم
ام سيف: خلاص بسوي لتج عصير ليمون انشاءالله يهدي الالم
دخل ابو سيف توه راجع من المسجد وشاف شمس منسدحه في الصاله ..بعد السلام
ابو سيف: يالله ما لبستي بنطلع نتغدا برا
شمس: انتوا روحوا ما اقدر بطني يعورني
ابو سيف: سلامتك وش كليتي
شمس: ما كليت شئ
طلعت امها بالعصير وعطتها تشرب علشان يخف الالم
ام سيف: ما ادري وش فيها من اول ما قامت والم ببطنها
ابو سيف: ما تشوفين شر..خلاص نخلي المطعم بعدين
**********************************************
مر الوقت و خلصوا الغدا ... قاعدات يسولفون وكل وحده قدامها بياله شاهي اخضر اممم الروقااااان..
ويتناقشون بامور عديده .. من ظمن كلامهم
ام نواف: انشاءالله قبل لا يسافر نواف بروح اخطب له ...
الجده(ام خالد): ماشاءالله تبارك الرحمن .. ومن بتاخذين له
ام نواف: لميس بنت رنا ..بنت حلال واهلها ناس محترمين 
كانت قاعده معهم ام عبدالله المراءه الصامته ..في وسطهم وساكته تسمع كلامهم وتجمع واذا راحت بيتها خرت كل شئ ..

****************************************
ساره بترجي: مشاري يا قلبي لا تزعل و الله ما كان قصدي اسكر بوجهك بس كنت قاعده وسط اهلي شلون تبيني ارد عليك
مشاري: يعني مستحيه و متفشله مني مو هذا قصدك
ساره تتافف بداخلها وتحاول تهدي الوضع: لاااا يا مشاري من قال هالكلام والله انك غالي وما تدرين شكثر فرحتي يوم اشوف رقمك يدق
مشاري: مو انا الحين زوجك و الكل عارف بهالشئ ليش ما تردين علي قدامهم .. ادق وتعطيني مشغول وادق وادق .. كله مشغول .. لو صديقتك كان رديتي 
ساره: يا عيوني يا قلبي اااسفه حقك علي ومره ثانيه برد عليك لو كنت نايمه بس لا تزعل مني ..
مشاري: خلاص خلاص مسموحه .. ما قلت لك تراني بجيكم بكره من الصبح ..وابي اشوفك عاد لا تقولين ما اقدر اهلي موجودين انتي زوجتي ومن حقي اشوفك و اقعد معك 

******************************************
البنات طفشانيين يبون يسبحون و العيال مطولين 
عهود: اوووف مليون ساعه وهم يسبحون ما تعبوا 
هند: شرايك نتهور ونطب معهم
هديل: أي علشااان سلطان يتعشى فينا اليوم
مشاعل: هههههه من جد ... تخيلوا والله نطب ..يكونون مندمجين مع السباحه و المويه الا يشوفون اشكال غريبه و لبس ملوون نطت بالمسبح 
هديل :هههههههههههه عااد يقوم واحد منهم يصارخ(اطلعوا برا لا اشطب وجهكم) ... وجدتي مناك تدعي علينا (واخزيااه اطلعوا يا مال الضعفه انتى وهي )
الكل مات ضحك على كلام هديل:هههههههههههههههههه
ما مرت ربع ساعه الا طلعوا وتركوا لهم المسبح بما حمل ..خخخخخخ
********************************************
والبنات ما صدقوا غيروا ملابسهم ونزلوا في المويه ... بكل حماااس 
ما بقى الا ملاك وهند .. ملاك ثقيله دم وطول الوقت بالها مع نواف و هند بارده .. وكانت واقفه عند المسبح ومتررده تنزل ولا لأ... وبدون ما تدري طلعت مشاعل بخفه وراحت من وراها 
مشاعل: هنووده
التفت عليها : نعم !!
ودفتها على المسبح ... غاصت وطلعت تهاووش: يا غبيه ..تخيلي مت وش بتسوين وقتها 
تهاوش وفيها الضحكه ..ما قدرت تكتمها و ضحكت 
مشاعل: خلي البروود ينفعك وخري بس بطب .
من جهه ثانيه الانسانه الحالمه قاعده تتفرج عليهم و بالها معه تفكر فيه وتتخيله .. طلعت ام عبدالله من داخل ولقت ملاك قاعده 
ام عبدالله: وش عندك ما تطبين معهم .. 
ملاك: مالي نفس 
ام عبدالله: احد يشوف المسبح ويقول ماله نفس
ملاك: ............سكووت
ام عبدالله: ماشاءالله عليهم كلهم بيتزوجون ساره وملكت وهند انخطبت و نواف بيخطبون له قريب .. شكلها موضه هالسنه
وقتها ملاك دارت بها الدنيا وحست ان قلبها وقف والدم تجلط بجسمها .. وش ذا اللي تسمعه من جد ولا تحلم ..لا يكون زوجه خالها تمزح او تستهبل ..نواف بيخطبون له وحده غيرها وهي اللي تحبه .
ملاك: ومن قالك هالكلام
ام عبدالله: بسم الله شفيك صايره كذا ..امه بعضمه لسانها قايله ما الفت كلام
تركتها في حيرتها و حاله صدمه كبيره .. 

بشروني عنك ما يدرون عني .. ما دروا باللي شغل فكري و ظني
اتسمع للحكي بك و اتحفظ .. خايف"ن" دقات قلبي يفضحني
كل ما سموك باسمك فز قلبي .. و المسامع و المدامع شاغلني

الامير خالد الفيصل
*************************************************
الى الساعه 12 بالليل والم بطنها ما خف ..ما غير تتلوى وما نفع فيها حبوب ولا مسكنات
ام سيف: قومي البسي عباتج ويالله بنروح المستشفى 
شمس: وش بيسوون لي ..اخاف عمليه
ام سيف: انشاءالله خير بس نشوف وش سالفه ذا الالم ..يالله بسم الله
طلعوا مع سيف وراحوا للاسعاف وهناك استقبلهم الطبيب المناوب و بعد الكشف والتشخيص قال ان عندها الزايده ولازم يشيلونها بعمليه بسيطه ما تخوف 
في البدايه خافت شمس وسوت زحمه ماتبي عمليه و بتقعد تاخذ في المسكنات ..لاكن الدكتور نببها اذا تهاونت فيها يمكن تنفجر وتسبب لها اضرار كثيره بالجسم فاستسلمت للعمليه ..
وكتبولها دخول "تنويم" و العمليه انشاءالله ثاني يوم ..

***********************************************
عند العيال تعشوا من كثر جوعهم وتعبهم بالسباحه ... وكلهم مخدرين خلاص فيهم النوم الا تذكر نواف فنيلته الداخليه مضيعها 
احمد: وش تدور ضايع لك بزر 
نواف: لا فنيلتي فسختها ومدري وين حطيتها
احمد: يمكن عند المسبح ولا بمكان ..
نواف: يا شين كذا اكره اغراضي تضيع 
فر المكان وحاسه ولا لقى شئ ... طنش الموضوع وراح نام يريح جسمه من عنااء اليوم .. وبكذا انتهى اول يوم لهم بالشاليه .. وشمس المسكينه قضت ليلتها بالمستشفى وحيده يسليها الم بطنها. 




مر الوقت و خلصوا الغدا ... قاعدات يسولفون وكل وحده قدامها بياله شاهي اخضر اممم الروقااااان..
ويتناقشون بامور عديده .. من ظمن كلامهم
ام نواف: انشاءالله قبل لا يسافر نواف بروح اخطب له ...
الجده(ام خالد): ماشاءالله تبارك الرحمن .. ومن بتاخذين له
ام نواف: لميس بنت رنا ..بنت حلال واهلها ناس محترمين 
كانت قاعده معهم ام عبدالله المراءه الصامته ..في وسطهم وساكته تسمع كلامهم وتجمع واذا راحت بيتها خرت كل شئ ..

****************************************
ساره بترجي: مشاري يا قلبي لا تزعل و الله ما كان قصدي اسكر بوجهك بس كنت قاعده وسط اهلي شلون تبيني ارد عليك
مشاري: يعني مستحيه و متفشله مني مو هذا قصدك
ساره تتافف بداخلها وتحاول تهدي الوضع: لاااا يا مشاري من قال هالكلام والله انك غالي وما تدرين شكثر فرحتي يوم اشوف رقمك يدق
مشاري: مو انا الحين زوجك و الكل عارف بهالشئ ليش ما تردين علي قدامهم .. ادق وتعطيني مشغول وادق وادق .. كله مشغول .. لو صديقتك كان رديتي 
ساره: يا عيوني يا قلبي اااسفه حقك علي ومره ثانيه برد عليك لو كنت نايمه بس لا تزعل مني ..
مشاري: خلاص خلاص مسموحه .. ما قلت لك تراني بجيكم بكره من الصبح ..وابي اشوفك عاد لا تقولين ما اقدر اهلي موجودين انتي زوجتي ومن حقي اشوفك و اقعد معك 

******************************************
البنات طفشانيين يبون يسبحون و العيال مطولين 
عهود: اوووف مليون ساعه وهم يسبحون ما تعبوا 
هند: شرايك نتهور ونطب معهم
هديل: أي علشااان سلطان يتعشى فينا اليوم
مشاعل: هههههه من جد ... تخيلوا والله نطب ..يكونون مندمجين مع السباحه و المويه الا يشوفون اشكال غريبه و لبس ملوون نطت بالمسبح 
هديل :هههههههههههه عااد يقوم واحد منهم يصارخ(اطلعوا برا لا اشطب وجهكم) ... وجدتي مناك تدعي علينا (واخزيااه اطلعوا يا مال الضعفه انتى وهي )
الكل مات ضحك على كلام هديل:هههههههههههههههههه
ما مرت ربع ساعه الا طلعوا وتركوا لهم المسبح بما حمل ..خخخخخخ
********************************************
والبنات ما صدقوا غيروا ملابسهم ونزلوا في المويه ... بكل حماااس 
ما بقى الا ملاك وهند .. ملاك ثقيله دم وطول الوقت بالها مع نواف و هند بارده .. وكانت واقفه عند المسبح ومتررده تنزل ولا لأ... وبدون ما تدري طلعت مشاعل بخفه وراحت من وراها 
مشاعل: هنووده
التفت عليها : نعم !!
ودفتها على المسبح ... غاصت وطلعت تهاووش: يا غبيه ..تخيلي مت وش بتسوين وقتها 
تهاوش وفيها الضحكه ..ما قدرت تكتمها و ضحكت 
مشاعل: خلي البروود ينفعك وخري بس بطب .
من جهه ثانيه الانسانه الحالمه قاعده تتفرج عليهم و بالها معه تفكر فيه وتتخيله .. طلعت ام عبدالله من داخل ولقت ملاك قاعده 
ام عبدالله: وش عندك ما تطبين معهم .. 
ملاك: مالي نفس 
ام عبدالله: احد يشوف المسبح ويقول ماله نفس
ملاك: ............سكووت
ام عبدالله: ماشاءالله عليهم كلهم بيتزوجون ساره وملكت وهند انخطبت و نواف بيخطبون له قريب .. شكلها موضه هالسنه
وقتها ملاك دارت بها الدنيا وحست ان قلبها وقف والدم تجلط بجسمها .. وش ذا اللي تسمعه من جد ولا تحلم ..لا يكون زوجه خالها تمزح او تستهبل ..نواف بيخطبون له وحده غيرها وهي اللي تحبه .
ملاك: ومن قالك هالكلام
ام عبدالله: بسم الله شفيك صايره كذا ..امه بعضمه لسانها قايله ما الفت كلام
تركتها في حيرتها و حاله صدمه كبيره .. 

بشروني عنك ما يدرون عني .. ما دروا باللي شغل فكري و ظني
اتسمع للحكي بك و اتحفظ .. خايف"ن" دقات قلبي يفضحني
كل ما سموك باسمك فز قلبي .. و المسامع و المدامع شاغلني

الامير خالد الفيصل
*************************************************
الى الساعه 12 بالليل والم بطنها ما خف ..ما غير تتلوى وما نفع فيها حبوب ولا مسكنات
ام سيف: قومي البسي عباتج ويالله بنروح المستشفى 
شمس: وش بيسوون لي ..اخاف عمليه
ام سيف: انشاءالله خير بس نشوف وش سالفه ذا الالم ..يالله بسم الله
طلعوا مع سيف وراحوا للاسعاف وهناك استقبلهم الطبيب المناوب و بعد الكشف والتشخيص قال ان عندها الزايده ولازم يشيلونها بعمليه بسيطه ما تخوف 
في البدايه خافت شمس وسوت زحمه ماتبي عمليه و بتقعد تاخذ في المسكنات ..لاكن الدكتور نببها اذا تهاونت فيها يمكن تنفجر وتسبب لها اضرار كثيره بالجسم فاستسلمت للعمليه ..
وكتبولها دخول "تنويم" و العمليه انشاءالله ثاني يوم ..

***********************************************
عند العيال تعشوا من كثر جوعهم وتعبهم بالسباحه ... وكلهم مخدرين خلاص فيهم النوم الا تذكر نواف فنيلته الداخليه مضيعها 
احمد: وش تدور ضايع لك بزر 
نواف: لا فنيلتي فسختها ومدري وين حطيتها
احمد: يمكن عند المسبح ولا بمكان ..
نواف: يا شين كذا اكره اغراضي تضيع 
فر المكان وحاسه ولا لقى شئ ... طنش الموضوع وراح نام يريح جسمه من عنااء اليوم .. وبكذا انتهى اول يوم لهم بالشاليه .. وشمس المسكينه قضت ليلتها بالمستشفى وحيده يسليها الم بطنها. 




مر الوقت و خلصوا الغدا ... قاعدات يسولفون وكل وحده قدامها بياله شاهي اخضر اممم الروقااااان..
ويتناقشون بامور عديده .. من ظمن كلامهم
ام نواف: انشاءالله قبل لا يسافر نواف بروح اخطب له ...
الجده(ام خالد): ماشاءالله تبارك الرحمن .. ومن بتاخذين له
ام نواف: لميس بنت رنا ..بنت حلال واهلها ناس محترمين 
كانت قاعده معهم ام عبدالله المراءه الصامته ..في وسطهم وساكته تسمع كلامهم وتجمع واذا راحت بيتها خرت كل شئ ..

****************************************
ساره بترجي: مشاري يا قلبي لا تزعل و الله ما كان قصدي اسكر بوجهك بس كنت قاعده وسط اهلي شلون تبيني ارد عليك
مشاري: يعني مستحيه و متفشله مني مو هذا قصدك
ساره تتافف بداخلها وتحاول تهدي الوضع: لاااا يا مشاري من قال هالكلام والله انك غالي وما تدرين شكثر فرحتي يوم اشوف رقمك يدق
مشاري: مو انا الحين زوجك و الكل عارف بهالشئ ليش ما تردين علي قدامهم .. ادق وتعطيني مشغول وادق وادق .. كله مشغول .. لو صديقتك كان رديتي 
ساره: يا عيوني يا قلبي اااسفه حقك علي ومره ثانيه برد عليك لو كنت نايمه بس لا تزعل مني ..
مشاري: خلاص خلاص مسموحه .. ما قلت لك تراني بجيكم بكره من الصبح ..وابي اشوفك عاد لا تقولين ما اقدر اهلي موجودين انتي زوجتي ومن حقي اشوفك و اقعد معك 

******************************************
البنات طفشانيين يبون يسبحون و العيال مطولين 
عهود: اوووف مليون ساعه وهم يسبحون ما تعبوا 
هند: شرايك نتهور ونطب معهم
هديل: أي علشااان سلطان يتعشى فينا اليوم
مشاعل: هههههه من جد ... تخيلوا والله نطب ..يكونون مندمجين مع السباحه و المويه الا يشوفون اشكال غريبه و لبس ملوون نطت بالمسبح 
هديل :هههههههههههه عااد يقوم واحد منهم يصارخ(اطلعوا برا لا اشطب وجهكم) ... وجدتي مناك تدعي علينا (واخزيااه اطلعوا يا مال الضعفه انتى وهي )
الكل مات ضحك على كلام هديل:هههههههههههههههههه
ما مرت ربع ساعه الا طلعوا وتركوا لهم المسبح بما حمل ..خخخخخخ
********************************************
والبنات ما صدقوا غيروا ملابسهم ونزلوا في المويه ... بكل حماااس 
ما بقى الا ملاك وهند .. ملاك ثقيله دم وطول الوقت بالها مع نواف و هند بارده .. وكانت واقفه عند المسبح ومتررده تنزل ولا لأ... وبدون ما تدري طلعت مشاعل بخفه وراحت من وراها 
مشاعل: هنووده
التفت عليها : نعم !!
ودفتها على المسبح ... غاصت وطلعت تهاووش: يا غبيه ..تخيلي مت وش بتسوين وقتها 
تهاوش وفيها الضحكه ..ما قدرت تكتمها و ضحكت 
مشاعل: خلي البروود ينفعك وخري بس بطب .
من جهه ثانيه الانسانه الحالمه قاعده تتفرج عليهم و بالها معه تفكر فيه وتتخيله .. طلعت ام عبدالله من داخل ولقت ملاك قاعده 
ام عبدالله: وش عندك ما تطبين معهم .. 
ملاك: مالي نفس 
ام عبدالله: احد يشوف المسبح ويقول ماله نفس
ملاك: ............سكووت
ام عبدالله: ماشاءالله عليهم كلهم بيتزوجون ساره وملكت وهند انخطبت و نواف بيخطبون له قريب .. شكلها موضه هالسنه
وقتها ملاك دارت بها الدنيا وحست ان قلبها وقف والدم تجلط بجسمها .. وش ذا اللي تسمعه من جد ولا تحلم ..لا يكون زوجه خالها تمزح او تستهبل ..نواف بيخطبون له وحده غيرها وهي اللي تحبه .
ملاك: ومن قالك هالكلام
ام عبدالله: بسم الله شفيك صايره كذا ..امه بعضمه لسانها قايله ما الفت كلام
تركتها في حيرتها و حاله صدمه كبيره .. 

بشروني عنك ما يدرون عني .. ما دروا باللي شغل فكري و ظني
اتسمع للحكي بك و اتحفظ .. خايف"ن" دقات قلبي يفضحني
كل ما سموك باسمك فز قلبي .. و المسامع و المدامع شاغلني

الامير خالد الفيصل
*************************************************
الى الساعه 12 بالليل والم بطنها ما خف ..ما غير تتلوى وما نفع فيها حبوب ولا مسكنات
ام سيف: قومي البسي عباتج ويالله بنروح المستشفى 
شمس: وش بيسوون لي ..اخاف عمليه
ام سيف: انشاءالله خير بس نشوف وش سالفه ذا الالم ..يالله بسم الله
طلعوا مع سيف وراحوا للاسعاف وهناك استقبلهم الطبيب المناوب و بعد الكشف والتشخيص قال ان عندها الزايده ولازم يشيلونها بعمليه بسيطه ما تخوف 
في البدايه خافت شمس وسوت زحمه ماتبي عمليه و بتقعد تاخذ في المسكنات ..لاكن الدكتور نببها اذا تهاونت فيها يمكن تنفجر وتسبب لها اضرار كثيره بالجسم فاستسلمت للعمليه ..
وكتبولها دخول "تنويم" و العمليه انشاءالله ثاني يوم ..

***********************************************
عند العيال تعشوا من كثر جوعهم وتعبهم بالسباحه ... وكلهم مخدرين خلاص فيهم النوم الا تذكر نواف فنيلته الداخليه مضيعها 
احمد: وش تدور ضايع لك بزر 
نواف: لا فنيلتي فسختها ومدري وين حطيتها
احمد: يمكن عند المسبح ولا بمكان ..
نواف: يا شين كذا اكره اغراضي تضيع 
فر المكان وحاسه ولا لقى شئ ... طنش الموضوع وراح نام يريح جسمه من عنااء اليوم .. وبكذا انتهى اول يوم لهم بالشاليه .. وشمس المسكينه قضت ليلتها بالمستشفى وحيده يسليها الم بطنها. 




الجزء(13)

الساعه 7 الصبح و الدكتور في غرفه شمس مع الممرضه خلاص بياخذونها لغرفه العمليات , وهي ميته خوف وماسكه يد امها 
شمس: يمه تكفين ادعي لي
ام سيف: الله يقومتج بالسلامه...انشاءالله تعدي على خير كلنا معتج يا الغاليه
الدكتور: لا تشيلين هم العمليه صغيره ما تاخذ وقت ..وبتقومين بعدها مثل الحصان
ام سيف: توكلي على الله يمه ..
شمس: سلمي على ابوي وسيف ومشاعل اخاف اموت
ام سيف: وش هالكلام بعيد الشر عنتج ..
ودخلت غرفه العمليات بقلب يرجف حتى دقاته مسموعه .. و امها برى تدعي لها وتنتظر ابو سيف يجيها .. اما سيف كان عنده دوام فما قدر يجي المستشفى .
***********************************************
قامت على صوت مويه وسباحه و تبع الصوت ضحكته من قلب
نواف:ههههههههههههههههههههههههههههههههه يا الاحول من ذي الجهه
سعود: عيوني فيها كلور والله تعور

داخل الغرفه قامت ملاك و قفت عن الشباك تناظر نواف وتشوف سبب ضكته و راحته على الصبح وهي تتمنى انه يضحك معها في يوم من الايام ..

بعد الفطور .. على الساعه 9 
عهود: الا شلون صديقتك شمس ليش ما كلمتيها تجي معنا
مشاعل: انشاءالله تكون طيبه امس ارسلت لها مسج و ما ردت يمكن مطفره وجوالها مفصول
غيرت هديل الموضوع وقالت: قررتوا موديل فستان لزواج خالتي ساره
عهود: ايييي و اخترت اللون بعد من الحين اقولكم اصفر محجوز لحد يقلد
هديل: وانا بنفسجي 
هند: وانتى مشاعل وشو
مشاعل: والله مدري بشوف الموديل اول بعدين اللون
هند: حتى انا مدري وش افصل
عهود: انتى وش عليك مخطوبه الاخت ... الا دقيقه وافقتي عليه 
هند بعد تفكير بسيط: تقريبا 
عهود: شلون تقريبا أي ولا لأ
هند: ما ادري
عهود: طيب هو وش اسمه وش يشتغل ولا كل ذا ما تعرفينه
مشاعل: خير انتى كنك محقق خلي البنت بحالها ..
عهود: ابي اعرف كيفي
مشاعل: اوووف جد حريم ..يعشقون اللقافه و الحشره
تطلع عهود لسانها لمشاعل: يالله بس اقوووول ... أي هنووده قولي وش تعرفين عنه
هند:اسمه تركي و يشتغل مهندس بارامكو و ...
قاطعتها عهود: واااااااااااو ارامكو اممم الكشخه .. لو انا منك والله لا اوفق وعيوني مغمظه
الكل سكت وناظرها بنطرات يعني وش ذي الرجه اللي عايشتها ... مو لهدرجه متحمسه للزواج
عهود حست فيهم وقالت: وشفيكم تناظروني كذا قلت شئ غلط
هديل: أي
مشاعل: الحمدلله و الشكر 
عهود وعلامه استفهام على راسها : وشوووووووو؟
هديل: افرضي وحده سمعت وش بتقول مصفوقه هالبنت .. مو شايفه خير
مشاعل: بصراحه لو بنت قالت كذا قدامي ما اخطبها لاخوي
عهود: وليه انشاءالله يام الذوق و الرقه
مشاعل: بقول وش ذي خبله على الزواج ما تستحي ..حتى لو انك بين بنات استحي شوي لا تتحمسين مره
عهود: تدرين الله يعين زوجه اخوك ..احسك بتكونين حماتها مو اخت زوجها ..تحبين الزحمه و الدقه في كل شئ و المثاليه ..ياربييي منك
طلعت لهم ملاك من الداخل ولقتهم قاعدات لى الطاوله برى .. وجت قعدت معهم 
ملاك: السلام عليكم
الكل: وعليكم السلام
عهود: وينك انتى مختفيه عن الوجود
ملاك : ابد موجوده... وش تسولفون عنه
جت هديل بتقول لها الا قاطعتها عهود بسرعه: ملاك ابي رايك في هالشئ هذه الانسانه مشاعل مو تحب الزحمه و المثاليه يعني الله يعين زوجه اخوها صح
وقتها ملاك تجمدت ملامحها و عبست ... كنها سمعت شئ غريب ومو عاجبها ( زوجه اخوها) طيب مين قصدها نواف ولا احمد .. 
سالت : أي اخو لك 
عهود: نواف طبعا ..ولا احمد هالصغير يتزوج
ملاك بهدوء وحاله حزن : ليه نواف بيتزوج؟
مشاعل:لا من قال لا تصدقين ذي الغبيه 
عهود: اقووول مثلا يعني مو صدق ..وشفيك قلبك طار كذا 
هديل: اوووف يختي ازعجتينا وبعدين يعني ..غيروا هالسالفه 
هند: من جد .. اقول مشاعل وش اخر قصه قريتي
تركوا سالفه هديل البايخه و ملاك في حزنها و خوفها من كلام عهود ... ودخلوا في سالفه القصص و الروايات اللي يقرونها لان هند و مشاعل ادماااان قصص ...<<< الحال من بعضوا خخخخخخ
************************************************** ********
الدكتور: الحمدلله على سلامت شمس ... استئصلنا الزايده وتمت العمليه بنجاح
ابو سيف :الله يسلمك ويعافيك ما قصرت دكتور وكثر الله خيرك
الدكتور: العفو ..بس ما اوصيكم انتبهوا لها خاصا بالاكل وحنا بالصيف يعني لا تكثر من اكل المطاعم و الحاجات اللي من برى و مكشوفه ..
ابو سيف: ولا يهمك دكتور انشاءالله

في الغرفه ..شمس نايمه ما فاقت من البنج و حولها ابوها وامها و سيف ..
ام سيف: خلاص انتوا روحوا البيت ريحوا وانا بقعد معها .. وانشاءالله اول ما تقوم بخبركم
سيف: يمه ما تعبتي ... هنا ما في راحه ناس داخله وطالعه
ابو سيف: وهو صادق ... ازعاج المستشفى
ام سيف: لا عاادي اهم شئ اكون حول بنتي.. وما عليكم كلها كم يوم ونطلع 
ابو سيف: اوكي لا قامت طمنينا و تحمدي لها بالسلامه.

**********************************************
مشاعل بتذمر: اووووف وينها ذي من امس لا حس ولا خبر ..
عهود: منهي شمس..يمكن مسافره
مشاعل: لا قالت لي بتسافر نهايه الشهر ... بدق عليها اشوف 
"جاي الاتصال بــ (شموسهـ ) .. و انتظرت ثواني على ما ترد ..

في بيت شمس بعد ما وصل ابو سيف وسيف كل واحد راح لغرفته يرتاح الا مر سيف من غرفه اخته وسمع جوالها يدق .. دخل بسرعه وخذا لقى الاتصال قطع وفيه 3 مسد كول.. و 3 رسايل ...
سيف يكلم نفسه: من ذي المزعجه ما تدري ان شمس بالمستشفى ... جا يرجع الجوال لمكانه الا دق مره ثانيه 
"مشمش" يتصل بكـ
ومن لقافته وحبه للاستطلاع رد ... وقبل لا يقول الو بس عرفت مشاعل ان شمس ردت تكلمت وقالت: بدري كان ما رديتي لي سنه وانا ادق وارسل مسجات وانتى مطنشه يا الخايسه .. مالك داااعي والله خفت عليك ..
قطعها سيف علشان لا تتهور اكثر وتنحنح: احـــم 
سكتت مشاعل بعد ما سمعت صوت رجالي ولاهو صوت شمس 
مشاعل تستفسر: شمس؟!
سيف: وعليكم السلام ..لا مو شمس انا سيف 
مشاعل وصار وجهها مثل طمامه في مراحل النمو اصفر..اخضر ..احمر...قالت: السلام عليكم 
سيف : قلت وعليكم السلام 
مشاعل: شمس موجوده
سيف: لا والله شمس بالمستشفى تعبت و وديناها
مشاعل: نعم ؟! ... من جدك ولا تستهبل قبل امس كانت بخير وش فيها
سيف: ما استهبل بس التهبت عندها الزايده وراحت المستشفى واستئصلوها ..هي الحين بخير ما فاقت من البنج
مشاعل: يا عمري عليها ..والله توني ادري ..طيب شلونها الحين اكيد بخير
سيف: أي الحمدلله بخير 
مشاعل: سلامتها والله وما تشوف شر ... طيب اسفه على الازعاج 
سيف: الله يسلمك ..لا عادي خذي راحتك
مشاعل: اوكي ..باي
سيف: مع السلامه.
سكرت منه وهي متفشله منه ومن اسلوبها معه ورجتها ..ونفس الوقت بالها مع صديقتها شمس و ودها تطمن عليها اكثر .

خذا سيف جوال شمس لان البطاريه ضعيفه وراح لغرفته ... وهو على السرير يفكر باللي صار قبل دقيقه..
يا ذي البنت غريبه اللي يسمعها يقول شئ واذا شافها يقول شئ ثاني ... ناعمه وتهبل بس اسلوبها ام الفله ... لهدرجه تخاف على شمس اجل ما الومها يوم اتعلقت فيها هالقد ... قال تستهبل مدري وش تحسبني اخوها ولا اصغر عيالها ..هههههههه الله يرجك يا مشاعل .

*************************************************
جهز العشا و كان باربيكيو "شوي على الفحم" لانواع اللحم والدجاج ... والرجال حطوا لهم سفره برى تحت ضوء القمر و الحريم داخل ... والكل سم بالله وبدا ياكل
الجده"ام خالد" : متى رايحين للبيت سمعت ان القعده ليومين 
ام سلطان: الفجر انشاءالله بنمشي .. اسبقوا العيال ورحوا اسبحوا اخر سبحه 
هند: ههههههه بنات شرايكم نسوي اللي قلناه نطب معهم
البنات:هههههههههههههههههااااااااي
عهود: علشان تصير ذكرى يشهد لها الزمن
ام نواف: الله يعافيهم على هالطلعه غيرنا جو و استانسنا 
ام خالد: أي والله .. مافي احلى من جمعه الاهل و الطلعه ..
************************************************

عند الرجال وكان معهم زوج ساره مشاري وهو اكثر واحد يسولف عن التجاره و الشغل و الطموح العالي ... والباقي يسمعون له ...
كان سعود متحمس مع الاكل ويبي يقطع اللحمه وهي شوي قاسيه وهو في حرب معها الين ما انقطعت ومن القوه طارت عند احمد وهو بسرعه فز على باله صرصور او حشره ..الكل التفت عليه وساله سلطان : وشفيك قمت 
احمد: جاني شئ كنه حشره 
مناك سعود درى ان لحمته اللي طارت وطاااح ضحك ..
نواف: شفيك تضحك 
سعود بعيون مدمعه: هذه لحمتي اللي طارت 
الكل تسدح ضحك :ههههههههههههههههههههههههه
واحمد وجهه صار صغيييير كبر النمله من الفشله , وده ياخذ راس سعود ويفركه بالتراب
احمد وبعصبيه مصطنعه: تضحك بعد ...ما تعرف تاكل زين انت وجهك
ابو عبدالله: اقعد بس كمل اكلك واحمدربك بس حنا الموجودين والله لو في عزيمه كبيره سويت كذا لا تصير نكته ..ههههههههههههههههههههههههه
مشاري: هههههههههههههه أي والله ...
وطول الوقت وكل شوي يتذكرون الموقف اللي صار ويضحكون .. واحمد يطالع سعود يهدد ويتوعد له بعد العشا .
************************************************** *

بعد الفجر جهزوا اغراضهم ومشوا بيوتهم يرتاحون وشمس فاقت من البنج و اهلها حولها يتحمدون لها بالسلامه ..اليوم اللي بعده عرفت مشاعل من ام شمس المستشفى اللي هي فيه و رقم الغرفه واستاذنت من امها بتروح تزور صديقتها ...
عند المستشفى .. وهي طالعه من الاصنصيل" الاليفيتور" وتدور رقم الغرفه ..طلع سيف وكان نازل ياخذ شئ من سيارته وتقابلوا عند الزاويه شافته مشاعل ولا انتبهت انه سيف اما هو عرفها ..
سيف: مشاعل!!
مشاعل: مين سيف ..هلا..شلون شمس 
سيف: الحمدلله احسن 
ومشت مشاعل تاركه سيف ..لحقها وقال: رقم الغرفه ...
قبل لا يكمل قالت: اعرف مشكور 
وراحت من عنده لغرفه شمس وهو واقف مستغرب من ردها ليش تفشله وتسكته ... تذكر الغرض اللي يبيه من السياره ونزل ياخذه وطول الطريق يفكر فيها بشكلها و طريقه كلامها ..

مشاعل : السلام عليكم
ام سيف+ شمس: وعليكم السلام 
ام سيف: حياتج الله ..تفضلي 
مشاعل: اخبار الحلوين الف الحمدلله على السلامه
شمس: الله يسلمتج 
ام سيف: الله يسلمتج ويعافيتج انتى شلونتج وشلون الوالده
مشاعل: الحمدلله كلنا بخير وامي تسلم عليكم وتتحمد لشموسه على السلامه
ام سيف: الله يسلمها ويدوم مقدارها ما قصرت 
وقعدت مشاعل معهم تطمن على صحه شمس و تغيير لها جو المستشفى ... 
برى عند كراسي الانتظار قاعد الشاب الحالم سيف .. ينتظر طلعت مشاعل ويرجع لاهله .. وهو يفكر فيها و مستغرب من نفسه ليش مهتم فيها كذا ... وكل ما جاء طاريها قعد يفكر بالطول والعرض ..وش معنى هالبنت اللي متعلق فيها اكثر من غيرها من البنات اللي مروا بحياته سواء بالصدفه او بالشغل وغيره .. وش اللي فيها غير وزياده عن الباقي ... شكلها الحلو ولا اسلوبها ولا وشو بالضبط ... ترك التفكير بعد ما تعب ومالقى نهايه له .. كان معه جوال اخته شمس وبيعطيها ..شاله وفتح الرسايل الثلاثه اللي قبل كم يوم جتها وكانت من مشاعل وحده قصيده و ثنــتــين تسال فيهم ..
بعد ربع ساعه سمع خطوات مشي من جهه غرفه شمس وكانت مشاعل طالعه بتنزل
سيف ورجع يتميلح مره ثانيه :هاه اخيرا شفتيها وارتاح قلبك
مشاعل: أي ... بس تطلع من المستشفى وارتاح اكثر ...يالله مع السلامه
انقهر منها ما تعطيه وجهه وكلامها مختصر ورسمي غير طريقتها مع شمس ... التفت عليه وقالت:
انتبهوا لشمس زين ... تراها غاليه 
سيف يهز راسه: انشاءالله .. و انتى بعد انتبهي لنفسك 
ما ردت عليه ونزلت .. وهو منقهر منها ومن نفسه شلون قدر يقولها انتبهي لنفسك وليش يبي يطولها معها وهي قصيره..
دخل عند اهله و تذكر جوال شمس لاكن ما طلعه خلاه بجيبه ... واللي منعه فكره جت في راسه ...
******************************************


في بيت الجده زارهم مشاري وضيفته ساره ..وقاعدين بالمجلس 
مشاري: شلون اهلك انشاءالله كلهم بخير
ساره: والله كلنا تمام الله يسلمك ... 
مشاري: وكيف الشغل كلمتي المدير على اللي قلت لك عليه
تغيرت ملامح ساره وقالت: لا والله بس ترا شغلي كذا يعني ساعات الدوام من 8 الى 4 العصر ما اقدر انقص او ازيد 
مشاري: اجل وش بتسوين لا تزوجنا ..تراني ما احب اكل المطابخ واللي من برا وابي حرمه مكانها في البيت تنظف وتشتغل و تطبخ لي ..يعني تشتغلين برا للناس وانا بقلعتي
ساره: لا يا مشاري وش هالكلام , انشاءالله يصير خير انت لا تشغل بالك 
مشاري: شلون لا اشغل بالي وزوجتي تشتغل مع رجال
ساره: اتوقع انك تدري اني اشتغل بالمستشفى من قبل لا تخطبني ... و كنت داري بكل شئ عني والحين تجي تقول ما ابي وحده تشتغل مع رجال 
مشاري: لاني بغيتك .. الحين انا جاي مشتاق لك وابي اكحل عيني بشوفتك تقابليني بهالكلام و الاسلوب القوي
ساره: اوكي اسفين ...

سكتت و حست بالذنب لانها تكلمت معه بصدق مع انه هو الغلطان يعني داري انها ممرضه وتشتغل بمستشفى من قبل لا يملكون و وافق على كل شئ خاص فيها والحين يجي ويقول ما ابي وحده تشتغل بالمستشفى ... على باله الموضوع لعب وعلى كيفه كل شئ ... المشكله انه ما يبي وحده موظفه و هو ما عنده شغل يعني بالعقل مين بيصرف عليهم الجمعيات الخيريه ..
******************************************

دخل ابو عبدالله بتذاكر الطياره 
ام عبدالله: هاه حجزت لنا متى أي يوم
ابو عبدالله: رحلتكم يوم الخميس هذا الساعه 4 العصر ... 
ام عبدالله: زييين كثر الله خيرك ...
طلعت عهود يوم سمعت بسفره زوجه ابوها واخوانها لاهلهم بالشمال 
عهود: الله يوديكم بالسلامه متى بترجعون
ام عبدالله: اكيد نهايه الاجازه .. الا عهود وين بتوديها
عهود: ابي عند خالتي عبير بقعد مع مشاعل 
ابو عبدالله: بتروحين عن جدتك احسن لك ولا تثقلين على غيرك 
عهود: من قالك اثقل عليهم كل الاجازه بقعد مع مشاعل الله يخليك يبه 
ابو عبدالله: لا .. بتقعدين عند امي وخلصنا

سكتت وما كثرت معه الكلام لانه تعبان ويمكن لو طلبت منه مشاعل بيوافق ..

**********************************************
علي: ابوي متى بيرجع من السفر
ام علي: قالي هالاسبوع بس مدري عنه ..يرجع متى ما يرجع 
ملاك: طيب وش صار على سالفه الغرامه اللي علينا في السيارات اللي صدمها علي
ام علي: لا تسالوني عن شئ ما ادري ...اذا جا ابوكم يصير خير .

قامت ملاك من عندهم وراحت لغرفتها وطلعت فنيله نواف وضمتها ...تشم فيها ريحته وتحس انه قربها و طيفه حولها .. دقت على صديقتها حنان وقعدت معها حول النص ساعه يسولفون و تسالها اسئله غريبه مرات تنصدم منها حنان وتهاوشها و مرات تسكت وتأيديها .. يا ترى وش يتكلمون عنه وش تخطط له ملاك.
******************************************

مر الوقت و الساعه 12 بالليل قاعد سيف مع صديقه مهند ..... على البحر ... وصوت الامواج يسليهم بالجو الهادى 
لهم دقايق ساكتين كل"ن" يفكر باللي شاغله 
كسر صوت مهند الصمت وقال: وشفيك ساكت وش تفكر فيه
سيف يتنهد من قلب: اااااااااااااااااااهـ يا مهند هالانسانه مو راضيه تروح من بالي
مهند: أي انسانه ؟! وش تتكلم عنه 
سيف: مشاعل يا مهند مشاعل شاغله بالي مدري ليه
مهند: اهااا صديقه اختك ... ليه وش فيها البنت من شئ خلاك تتعلق فيها كذا
سيف: حلوه وملامحها ناعمه غييير كل شئ فيها غير , حتى صوتها وكلامها مع انها تعاملني برسميه حتى ما تعطيني وجهه
مهند: شلون تبيها تعطيك وجهه .. اختك وصديقتها وانت وش تقرب لها علشان تطيح الكلافه
سيف: مو قصدي كذا .. يعني ثقيله وما تعطيني فرصه اتكلم معها ..تتوقع بحياتها احد؟!
مهند: اوووووهووو ... بدا التفكير الشين علشان البنت ثقيله معناها تحب ... طبيعي بتكون ثقيله معك ..سيف ترا مالك حق بهالكلام و تتشره انها ما تعطيك وجه وفرصه للكلام
سيف: اااه يا مهند ... لو تشوفها تعرف معنى كلامي وليش متعلق فيها ... حتى جوال اختى ما عطيتها فكرت اخذ رقمها 
مهند: نعم .. تاخذ رقمها صاحي انت!! طيب افرض درت عنك وانك سيف اخو صديقتها وش بتكون ردت فعلها 
سيف: مابقولها اني انا سيف بس ابي اكلمها.. اسمع صوتها ع الاقل 
مهند: اقوول اعقل وخل عنك التفكير اللي يودي بداهيه .. تحبها ياخي تزوجها و قصر المشوار ليش العنا وانا خييك
سيف: اتزوجها ؟! ...
مهند: أي تتزوجها ليش قلت شئ غلط ولا تقول توني ما كونت نفسي .. ماشاءالله عليك موظف و بيتك بتبدا تبنيه وش ناقصك
سكت سيف وما تكلم ..فقط اكتفى بنظره للبحر و تفكير بكلام صديقه وحياته ومشاعل .
************************************************

طلعت شمس من المستشفى و زارتها مشاعل وامها يتحمدون لها بالسلامه ... وابو علي رجع من قطر ورجع لنكده و هواشه بالبيت وكل ما جابوا له طاري الغرامه يصرف الموضوع ويالف الف حجه وعذر .. ملاك في يوم من الايام طلعت لبيت صديقتها حنان ومناك طلعوا لمشوار مهم على قولتهم وكان الموضوع اللي بينهم سر و محد يعرفه غيرهم .. نواف عانده الزمن وراحت امه وطلبت يد لميس لولدها و البنت كانت حليله ما عليها كلام و حليوهـ ... بس نواف لا حط الشئ براسه يسويه اذا قال لا ..يعني لا .. الا ذي المره ما قدر يكسر كلام امه وطاعها علشان لا تزعل و رضخ للامر الواقع .. ابو سلطان و ولده سلطان جاري البحث و التحقيق والسؤال عن تركي اللي يطلب يد هند و يستفسرون عنه في شغله وبين اصدقاءه ومعارفه طلع ولد حلال و انسان محترم ماشاءالله عليه ... قال واحد من الرجال اللي سالوا عنده( لو عندي بنت كان زوجتها له) و قالت هند رايها وكلمتها الاخيره موافقه عليه .. ويوم الخميس سافرت ام عبدالله مع عيالها لاهلها .. ومن حظ عهود ان خالتها عبير طلبت ان عهود تقعد عندها و تتسلى مع مشاعل و ابوها رضى لطلب اخته ... اما العاشق الولهان سيف محتار في مشاعره تجاه مشاعل و خايف ... ما يدري ليش يحبها ومتعلق فيها وده يعرف عنها اكثر و يدخل لعالمها و حياتها بس ما يدري شلون خاف يسال اخته ويفتح معها الموضوع وفكر مليون مره بكلام مهند و العواقب اللي بتجيه من جراء فعلته اللي فكر فيها .. هل بيضل اسير لافكاره و تايهه في حبه ولا بيلقى حل ونهايه للي هو فيه ..
************************************************** ****

مشاعل تنادي عهود بحماس: عهوووود يا مال فرقى عيني بسرعه تعالي شوفي 
جت تركض وفي يدها مشروب البايسون و صحن البوب كورن : هاه وش فيه
مشاعل: تعالي شوفي اجمل واحلى رجل بالعالم كراق ديفد وهـ وهـ يهببببل
عهود: هذا ..وووع من زينه ..شكله مو شئ مغرور
مشاعل: هيه لا تغلطين عليه مغرور بعينك بالعكس ياخذ العقل ... عنده كرامه وعزه نفس
عهود: هع هع هع قال عزه نفسك وش دراك عنه انتى .. شغلي بس الشريط خلينا نشوف الفلم 
مشاعل: ترا احمد يقول يخوف مررره ... بتحلمون فيه 
عهود: ليه وش يحسبنا مثله خوافين نخاف من قطعه لحمه ونحسبها صرصور
مشاعل: هههههههههههههههههههههه ..لا يسمعك ترا يتوطى ببطنك ..امشي اقعدي بس .
وسط ما هم يتفرجون على الفلم ...والساعه تقريبا 12 ونص دق جوال مشاعل برقم غريب اول مره تشوفه ...
مشاعل: وش ذا الرقم ... غريب
عهود: ردي شوفي مين
مشاعل: لا يمكن واحد فاضي ويبي يتسلى
عهود: طيب وش دراك ردي ..اون كان واحد لعاب هزئيه ..ردي بسرعه
ردت مشاعل بحذر: الــو
سيف بكل هدوء و قلبه يدق من الخوف : الو السلام عليكم
مشاعل: وعليكم السلام ..نعم
سيف ما قدر يكمل وسكت .. 
مشاعل: نعم بغيت شئ...الووو ...الوو
عهود تسالها: مين
مشاعل: مدري واحد شكله بلع لسانه
عهود: هههه الله يقطع ابليسك لا يكون صدق صار له
مشاعل باستهبال: خخخخخخ ... 
قالت مره ثانيه الو ولاكن ما رد عليها بس قعد يسمع صوتها و كلامها مع عهود .. ثم سكرت منه وكملت الفلم... 
اما سيف من سكرت الجوال وقلبه ضل يدق و يتذكر صوت مشاعل وضحكتها مع اللي معها ..
مين اللي معها و سهرانيين مع بعض يمكن وحده من بنات خالتها ..يا حظها والله ... اااهـ يا مشاعل كل شئ فيك حلو لا شكل ولا صوت .. حتى ضحكتك تجنن ... 

************************************************** **
في نفس الوقت هند وهديل سهرانيين ..هند على التلفزيون تتابع فلم مصري قديم على روتانا زمان وهديل قاعده ع الاب توب ...
هديل: تتوقعين مشاعل وعهود صاحيين للحين
هند: اكيد ابصم بالمليون انهم سهرانات 
هديل: اجل بدق عليهم ..ودقت على مشاعل وكل وحده فتحت على السبيكر يسولفون
هند: بناات انا مليت من الاجازه ابي شئ ابي اسافر
مشاعل: أي والله ..شرايكم نسافر كلنا لاي مكان انشاءالله لافريقيا 
الكل:ههههههههههههههه
عهود: افريقيا روحي لحالك .. حنا ما ودنا 
هديل: اقول انتى وياها ما تحسون انكم تسولفون على حسابي
مشاعل:يالله على الطمع يالله بس ما نبي نكلمك صح عهود
عهود تفشل مشاعل: الا انا ابي هاتي الجوال
هند+ هديل:هههههههههههه
مشاعل: عاااادي اصلا الحساب عليك يا قلبي 
هند: اقول اسمعي انتى وياها شرايكم نقول لاهلنا الكرام نسافر سوا ... والله مليت من القعده 
مشاعل: أي نبي نسافر فرنسا 
عهود: أي علشان شمس ...
مشاعل: والله وناااسه نتقابل معها ترا البنت حبوبه وتجنن
عهود: أي من جد سكره
هند: خلاص نقولهم بكره ونحاول فيهم 
هديل: طيب انا ما ابي فرنسا ..ابي ايطاليا
عهود:لا تتحمسون مره .. شلون بنروح كلنا وخالتي نوره للحين بمشكله ولدها 
هند: أي والله صح .. وزواج خالتي ساره بعد كم شهر
مشاعل: اجل امسحوا الفكره من راسكم ... واقعدوا في ديرتكم احسن ... مافي احلى من رطوبه الشرقيه
عهود: من قال ...انا احلى منها
مشاعل: اكيد طالعه علي 
هند: ههههههههههههههه و الله انكم منسمات من قلب
عهود: ما عليك زود حبيبتي
هديل: اوكي خلاص يكفي حكي ... يالله باي 
مشاعل:ههههه وانا اقول ليش ساكته تبينا نخلص ...طيب يا دبه يالله تصبحون على خير 
هند+ هديل: وانتي من اهل الخير 
************************************************** **********
ثاني يوم بالدوام ملاك وحنان يتكلمون بهمس ما يبون احد يسمعهم
حنان: طيب هو متى قال نروح له ..اي يوم
ملاك: بكره بنروح له واخر مره موعد معه بعدها انشاءالله بيمشي كل شئ تمام 
حنان: تخيلي ما يصير شئ كل الفلوس بتطير في الهوا
ملاك: لا انشاءالله ... الله لا يقوله يارب يصير كل شئ مثل ما ابي وبتشوفين.
********************************************

دخل سيف البيت وقعدت مع اهله بالصاله 
ابو سيف: ما خذيت اجازه ..ولا عندك شغل 
سيف: لا ما خذيت بخليها بعدين ...الا بقولكم ترا خلاص السبت بيبدون العمال بالشغل و تصميم الفله نفس اللي وريتكم اياها قبل فتره 
ام سيف: بفرح والله ...زين اجل تبدا من الحين على ما تخلص وتجهز تكون تزوجت
شمس: حلووو اذا بتكون على نفس التصميم اللي وريتنا 
ابو سيف: بس انتبه للمهندس و العمال .. الفلوس عطهم على دفعات بعد كل فتره وانشاءالله يصير كل شئ زين
سيف: انشاءالله 
شمس: تذكرت شئ ..تراني عازمه مشاعل بكره ابي نجتمع مع بعض قبل ما اسافر 
ام سيف: الله يحيها ...
سيف وفز قلبه يوم ذكرت اسم مشاعل ..قال: مشاعل؟!
شمس: أي مشاعل اول مره تسمع بالاسم ...
سيف:لا ..
وقام من مكانه قبل لا يقول شئ ثاني ويورط نفسه وينفضح عند اهله .. 
الجزء(14)



في بيت الجده ام خالد كانت قاعده مع ولدها ويتكلمون بسالفه علي و تصريفات ابوه عن دفع الغرامه اللي عليه
ام خالد: والحل الحين ... هو ما يستحي على وجهه بهالحركات اللي يسويها
ابو عبدالله: قلتيها ما يستحي على وجهه وبعد اخر مره كلمته وقالي ماعندي فلوس انتوا ادفعوها وانا بعدين ارجع لكم فلوسكم .طااح من عيني وقال كلامه غيره ...
ام خالد: الله يعين اهله عليه ..واذا ما دفع وش نسوي
ابو عبدالله: محنا مسوين شئ ... يكفي يوم طلعنا ولده لامنا وقال ليش طلعتوه كان خليتوه يخيس ..يكفي اذا سوينا لهم معروف نكروه ..خلاص الشرطه تتفاهم معه وتوقفه عند حده ان ما دفع اللي عليه بيسجنونه 
ام خالد: لا حول ولا قوه الا بالله ...ما يصير والله ما يصير وعياله وش يسوون
ابو عبدالله: والله الدنيا ما ترحم ..هو ما احترم نفسه من الاول خليه يستاهل اللي يجيه انا شلت يدي من كل شئ يخصه ..
توه خلص ابو عبدالله كلامه الا دق الجرس ودخلت ام علي و ولدها علي ووجها متغيره ملامحه 
ام خالد: بسم الله ..خير انشاءالله وشفيك 
ام علي بصوت شوي وتبكي: الشرطه خذت ابو علي من البــ....... ما قدرت تمسك نفسها وبدت تبكي 
ام خالد: لا حول ولا قوه الابالله ..... 
مسكتها وقعدها على الكنب ترتاح وقالت لولدها : الله يعافيك روح وراهم شوف وش السالفه
ابو عبدالله: وين اروح وراهم انا قلت لك ان ما دفع مابيخلونه ..
ام خالد تاشر له بعيونها على اخته : على الاقل شوف القصه وخذ معك علي 
طلعوا من البيت لمركز الشرطه و وقتها نزلت ساره هي بعد متضايقه من مشاري لاكن ما تفاجئت من جيت اختها وقعدتها تبكي قالت اكيد عندهم مشكله ثانيه 
ام خالد: ساره الله يعافيك جيبي مويه لنوره
وبعد ما جابت لها المويه وهدت شوي ..قالت لهم كل اللي صار ..انها من كم يوم تلح عليه يروح يدفع اللي عليه ويجاوبها انه ما يقدر بحكم المبالغ كبيره جدا وهو ما يقدر حتى على اللي اقل ... وفجاءه دق الباب وكانت الشرطه طلبته يروح معهم للمركز 
ام علي: يا خوفي لو سجنوه عندهم انا وعيالي وين نروح
ام خالد: لا انشاءالله ..الله لا يقوله ..انتى هدي بس 
سالتها تبي تغير الجو : شلون ملاك واخوانها ..كيفكم بعد المسبح 
ام علي: الحمدلله كلنا بخير 
ام خالد: دووم انشاءالله هونيها يا بنتي و ربك رحيم 
كانت ساره قاعده معم من الجهه الثانيه وساكته معصبه ومتضايقه نزلت تبي تشكي امها عن مشاري ولقت اختها نوره هي بعد جايه تشكي وتفضض اللي في قلبها ..والام بقلبها الطيب تستقبل هموم عيالها ومشاكلهم وكل ما يخصهم من اخبار سواء كانت حلوهـ او مرهـ ...
ساره : يمه انا ما ابي مشاري 
التفت عليها امها واختها وعلى وجهم علامه استفهام 
قالت ام خالد: نعم ..!! ما تبينه ليه ؟
ساره: متسلط ومعقد ويحب التامر والتشرط .. والمشكله مغرور 
صرخت فيها ام خالد: مو هذا اللي تبينه وهذا اللي اخترتيه وكل ما قلت لك شئ زعلتي وحسبتيني ابي اخرب عليك 
ساره: الحين انا جايه اشتكي لك وانتى تتشمتين فيني اجل البعيد وش يقول ..وماشاءالله جايه نوره كل بعد كم يوم تشكي وتبكي وانتى تاخذينها بالاحضان وتمسحين على راسها 
ام خالد: ساااره ..انا ما فرقت بينكم وبين بعض كلكم عندي سواء صغير كان او كبير ..وش هالكلام اللي تقولينه 
ساره: أي مره واضح انك ما تفرقين .... وش معني نوره اول ما جا زوجها يخطبها وافقتي علطول و عبير وعيالها تعتبرينهم ملوك وامراء و مها ذراعك اليمين وعيالها قمه الاخلاق و الادب ..اما خالد حبيب امه لحد يكلمه وكل كلامه صحيح و زوجته هالسنكوحه على انها فاشله الا حاطتها فوق راسك وانا وين رحت ... ولا علشاني عانس وموصله الثلاثين وللحين ما تزوحت يعني ناقصه او فيني بلا ... هاه .عندك رد لكلامي ...وانتى سيده نوره عند رد وتفسير 
صرخت الجده فيها وصوتها بدا يهتز من كلام بنتها و وجها احمر من الصدمه 
قالت: هذه نهايتها يا بنت ابوك ...بعد ما ربيت وعلمت وكبرت تقولين هالكلام يا النتفه ...انقلعي عن وجهي ...
طلعت ساره وفي عيونها دموع من الضيقه و ام خالد وجهها محمر ومكتومه لان الضغط ارتفع عندها وبجمبها بنتها نوره تهديها ..
ام علي: خلاص يمه ما يستاهل تعصبين لهدرجه 
ام خالد : شفتي شلون هذه نهايتها بعد عمر طويل اربي واعلم تجيني هذه وتطول لسانها علي بكم كلمه 

في غرفتها بعد ما تركت جرح في قلب امها شالت جوالها ولقت فيه مسج يوم فتحته كان (كول مي من مشاري) يطلبها تكلمه وهذه عادته يرسل كول مي بحكم ما عنده رصيد او فلوس علشان يشحن ..دقت عليه ورد
ساره بعصبيه وصوتها باين انها كانت تبكي: نعم 
مشاري ببرود: نعم الله عليك وشفيك تبكين لايكون احد داس لك على طرف ولا زعلك 
ساره: حتى اسلوب ما عندك ولا حنيه و احساس ... انت من وين جااي من أي كوكب
مشاري: اقول لا تكثرين علينا كلام .... اسمعي
قاطعته ساره: انت اللي اسمعني زين ..انا ما ابيك زين وما ابي اعيش مع واحد مثلك معقد و مريض نفسي طلقني الحين
مشاري: نعم !! اطلقك وعلى كيفك الموضوع 
ساره: تقدر تعيش مع انسان ما يبيك ..انا ساره ما ابيك يا مشاري .. ويوم فرحي اللي بنفصل عنك
مشاري ويبي يستفزها: هيه انتي مو زين لك الطلاق يكفي انك عانس وبعدين مطلقه وش بيقولون الناس
ساره: يقولون اللي بيقولونه .... المهم انا ما ابيك
مشاري: اوكي ما تبيني خلاص عادي ترا اطلق ما عندي أي مشكله ..اطلق اليوم وبكره اخطب غيرك ..ولا مين يبغى وحده قضى عليها الزمن و عجوز متشببه
وصلتها حدها من كلامه و لو عليها تدخل من التلفون وتقتله ..قالت: اصلا انت واحد ا....
قطع كلامها وسكر التلفون بوجهها ..ما صدقت اللي قاعد يصير و المشاكل اللي هي فيها ,رمت نفسها على السرير ودخلت في نوبه من البكاء بصوت مسموع .. 
بكت وبكت الين ما صفى راسها وبعدها خذت الجوال ودقت على اختها ام نواف وقالت لها تحي الحين ..وام نواف حست بضيقه اختها وان صاير شئ فطلعت مع احمد يوصلها لبيت اهلها
دخل نواف البيت ومالقى احد ...اخذ ينادي مشاعل وجته
نواف: وين امي ... مالها حس
مشاعل: راحت بيت جدتي
نواف: ليه وش عندهم 
مشاعل: مدري مشاكل صايره مدري من وين جايه
نواف: وش مشاكله بعد ؟!
مشاعل: خالتي ساره مدري وشفيها وخالتي نوره زوجها ما خذينه الشرطه 
تنهد نواف وقعد على الكنبه يرتاااح 
مشاعل: بغيت شئ
نواف: لا ....
شاف اختها لابسه كنها بتطلع ..سالها : وين رايحه 
مشاعل: عند شمس انا عهود بنروح لها قبل لا تسافر
نواف: اوكي لا تتاخرون 

طلعت مشاعل تكمل زينتها و تحط الميك اب .. ونواف ظل في الصاله يفكر باللي قاعد يصير بالدنيا ..هو جاي وكله قوه بيقول لامه انه ما يبي يتزوج لميس وما همه ردت فعل الكل ..هذه حياته وهو ادرى فيها لاكن بعد ما سمع اللي صاير في بيت جدته وروحه امه لهم سكت واجل الموضوع لين وقت ثاني . 




سيف: هلا مهند 
مهند: وينك ياخي .... لا يكون مشغول بشئ
سيف: لا والله قاعد في البيت مالي خلق اطلع اليوم ... خليها مره ثانيه
مهند: افااااا وشفيك لا يكون تعبان
سيف: لا بخير دامك بخير ..بس بقعد في البيت ابي اريح شوي
مهند: اوكي حبيبي ..اشوفك على خير

شمس :غريبه منت طالع اليوم مو من عوايدك
سيف: الدنيا حر وابي اقعد في البيت .. عندك مانع
شمس: لا ما عندي .. شفيك واصله معك ويالله تتكلم 
سيف: ما فيني شئ 
قام طلع لغرفته يهدي اعصابه يحس انه متوتر و مو على بعضه من يوم ما درى ان مشاعل بتجي لاخته ... وهو باله مشغول ويفكر باشياء غريبه مالها داعي ..يبي يشوفها ويبي يكلمها لو على الاقل كلمه بس ما يدري باي طريقه.
انسدح على سريره ويحاول يسترخى ..على الحان اغنيه محمد عبده


تعال وانظر في خفوقي وسارع
الصبر طال وخايف يتلفه ياس
عجزت وانا مع خفوقي اصارع
حبك ولذة شوفتك واجمل احساس
شديت احساسي بأسلوب بارع
وخليتني في الناس ماني من الناس

سمع صوت جرس الباب وفز من سريره ... ينزل من الدرج بسرعه ولمح اخته بتتجه عند الباب 
سيف: بنت...ارجعي انا بفتح
شمس مستغربه من تصرفاته : هذه مشاعل توها مكلمتني قالت انها وصلت 
سيف: حتى ولو انا بفتح يمكن يكون واحد 
وطلع للباب وهو داري انها مشاعل وفتح 
مشاعل : مساءالخير 
الجو حار و تاهت الحروف بلسانه حتى نظراته وعيونه موجهه عليها مو قادر يغض بصره ..قال بتردد: مساء النور
شافت شمس صديقتها وجت عندها 
شمس: هلا مشاعل حياتج 
ناظرت اخوها نظره قويه علطول دخل للخيمه تاركهم..وشمس متفشله منه قدام البنات..

""انا وش سويت ليش فتحت الباب وليش نزلت من غرفتي ...اوووف يا ربيي وشفيني صاير كذا ليش هالحركاات .."" قعد سيف يلوم نفسه و ضميره بانبه على اللي سواه من حماقات ..ما قدر يصبر دق على مهند علشان يمره ويطلع معه يفضض له شوي..

************************************************
وصلت ام نواف لبيت جدتها ولقت امها قاعده مع اختها ام علي ينتظرون ابو عبدالله يجيهم باخر الاخبار ..
ام نواف بعد السلام : وين ساره بغرفتها فوق
ام خالد: أي منقلعه فوق لا بارك الله فيها
طلعت لساره تشوفها .. وبعد ما دقت عليها الباب ودخلت سلمت وقعدت بجمبها على السرير 
ام نواف: وشخبارك ..وش مسويه 
ساره: الحمدلله تمام .. امي قالت لك شئ
ام نواف: لا ..وش صار مشاري فيه شئ
ساره: ايه انا ما ابيه وطلبت منه يطلقني معقد و متخلف لابعد درجه تخيلي يبيني اقدم استقالتي من الشغل 
ام نواف: طيب هو لقى شغل ولا من وين بيصرف عليكم
ساره: مدري عنه يستهبل ويستخف دمه بطلباته الغبيه واسلوبه وقح لابعد درجه وطرار وصلت فيه انه يرسل لي كول مي واذا خلصوا يدق علي من جوال احد اللي معه ويقول دقي علي ..معليش لحد هنا وخلاص هذا مو انسان
ام نواف مستغربه من اللي تسمعه يعني مو لهدرجه توصل القصه ..
_ وش قله الادب هذه طلباته وبلعناها اما يدق عليك برقم واحد رجال وغريب هذه قويه ما يغار ماعنده دم ... 
ساره: قلتيها ماعنده دم وابيه يطلقني اليوم قبل بكره
ام نواف: خالد يدري ؟!
ساره: لا توه ما درى مشغول بالسيد ابو علي مخلوق بالمشاكل الله يغربله
ام نواف: استغفر الله العظيم ..قبل كم يوم كنا نهبل مرتاحين ولله الحمد ..والحين قلبت الدنيا علينا و المشاكل كثرت
لحظه سكوت ..ثم كملت ام نواف: انتى الحين متاكده من طلبك ..يعني اكيد تبين تطلقين منه 
ساره: أي متاكده 
ام نواف: يجي خالد ونقوله وقتها نشوف عااد ... 

***********************************************
في مركز الشرطه وهم في جدال ومعركه بخصوص الغرامه
ابو علي: قلت لكم ما عندي المبلغ اللي تبونه لو عندي كان عطيكم ما ببخل عليكم تفهمون وش اقول
الضابط : انت اللي ابيك تفهم اللي اقوله لك اكثر من اسبوعين او ثلاثه وبيمر الشهر وحنا نلاحقك ونطالبك بحق عليك لازم تدفعه وان ما دفعته بنحجزك عندنا وهذا اخر كلامي .. نسايبك ما قصروا طلعوا ولدك و كانوا ورا السالفه اما انت بعيد مشغول بدنياك ولاهي فيها وكثير مثلك ما عندهم مسؤوليه ابد
ابو علي: اووووف استغفر الله العظيم 
وناظر اخو زوجته يستنجد فيه لاكن ابو عبدالله سوا نفسه ما انتبه له واستاذن من الظابط يطلع من المركز مع علي لان مافي فايده من قعدتهم ..وطلعوا تاركين ابو علي مع مناقشاته واعذاره المزيفه..

**********************************************
بعد ربع ساعه وصلوا للبيت والكل درى باللي صار ... نزلت ساره يوم سمعت صوت اخوها رجع 
ام نواف: يعني مايعطونه فرصه ثانيه 
ابو عبدالله: لا ما يعطونه ..لو عطوا كل واحد فرصه محد تادب وعرف غلطه 
تكلمت ساره بكل قوه و وقاحه : اسمعوا كلكم انا طلبت من مشاري يطلقني مالي قعده معه بعد اليوم
الكل تفاجئ منها ما عدا ام نواف اللي ما عجبتها طريقه كلامها وخاصا بهذا الوقت 
ابو عبدالله: نعم..!! طلاق انتي تبين تطلقين من مشاري 
ساره : أي ابي وطلبت منه اليوم بلساني
صرخ ابو عبدالله: وليه انشاءالله ... شايفه نفسك صغيره و الخطاب طابور عند الباب علشان تطلقين
ساره وتصرخ اكثر: ما ابي اعيش مع واحد معقد غبي وطرار بوجه مغسول بمرقه ما عنده دم واحساس
ابو عبدالله: وليش وافقتي عليه من البدايه كان رفضتي قبل هالزحمه اللي سويناها و الملكه ولا على بالك السالفه لعب وعلى كيفك الدنيا
ساره: ما كنت ادري انه كذا وقح وقليل ادب .. انت لو تدري وش يسوي
ام نواف: ساره مو وقته الحين
ساره: الا وقته بقول كل شئ ..تخيل يا اخوي جواله مفصول وكل مره يرسل كول مي زين ومرات يدق علي من رقم واحد من اصدقاءه ويقولي دقي علي ..من الرجال الصاحي يسوي مثله هذا ما يغار ما يحس 
بعد اللي سمعه خالد "ابو عبدالله" فاار دمه وارتفع الضغط عنده 
ساره تكمل: غير كذا مغرور على باله هو اللي صح ..ويوم درى بحادث علي قام يتشمت ويقول عليك اهل مدري شلون جايين ..يرضيكم هذا الشئ يصير ..سكت كم مره يهزئني فيها و اقول خلاص يمكن يعقل واعديها لاكن ما قدرت الوضع زاد عن حده .. عيشه معه مانيب عايشه ابي اتطلق
عم السكوت في المكان بعد كلام ساره القوي محد توقع هذا الشئ يصير ولو بالحلم يعني وش هالوقاحه يسب اهلها قدامها وهم ما سووا له شئ ... في هالدنيا ناس غريبه .
قامت ام خالد لغرفتها وسكرت الباب وراها بدون ما تقول أي كلمه وخالد طلع راح لبيته وهو متضايق لابعد درجه من اللي شافه وسمعه اليوم .. ام علي خذت ولدها ورجعت لبيتها مكسوره .. راحت ام نواف لغرفه امها تطمن عليها بس رفضت تستقبل احد وقالت انها بتنام .. فكلمت ولدها وجا خذااها ..اما ساره قعدت بالصاله وحيده ..حزينه .. بدمعه حايره في عيونها ما تدري ليش تبكي على حالتها ولا على حظها اللي بالدنيا .. ما حولها احد لا حبيب ولا صديق حتى القريب و الاهل راحوا .. ما غير صوت دقات الساعه تحاكيها بصمت تعزيها على موت مشاعرها وتواسيها بجرح قلبها ..

************************************************** **
ناس حزينه وجرحها تغلب عليها وناس منصدمه من الدنيا و الاحداث اما سيف محتار مو على بعضه قاعد على الكرسي ويهز رجله بتوتر 
مهند: لحووووول وشفيك متوتر احكي وش صار
سيف: سويت شئ غبي ..تخيل يا مهند وقفت قدامها متنح ما ادري وش جاني ما قدرت اتكلم ولا انطق بحرف ..عيوني عليها ما قدرت انزلها ... الله يقلع الحب يا شيخ
مهند وفيه الضحكه على شكل صديقه بس كتمها وقال: انت مكبر القصه وهي ما تستاهل .. يمكن كل اللي صار لك البنت ما انتبهت ولا حطت في بالها 
سيف: اوووف ياربييي ... طيب قولي وش اسوي تعبت يا مهند مو قادر اتحكم بنفسي طول الوقت افكر فيها واتصرف تصرفات ما ادري وش تبي
مهند: قول لا اله الا الله
سيف: لا اله الا الله محمد رسول الله
مهند: اشرب العصير وانشاءالله ترتاح وبعده خل نقوم نمشي شوي ابي اشتري غرض 
سيف: يالله اجل مشينا ما ابي اشرب 
طلعوا من الكوفي شوب وقاموا يتمشون بالمول ..مهند يحاول يضحك سيف بمزحه وتعليقاته لاكن سيف مو معه ويبتسم بس يجامله مو اكثر 

***********************************************
كانت هديل قاعده بالصاله اللي فوق وتتفرج على برنامج اغاني ... جتها هند تركض عندها سالفه خطيره
هند: هديل اسمعي وش صار
هديل: وشو .... بكره بتملكين
هند: لااااا انا وين وانتى وين ..تخيلي سمعت قبل شوي امي تكلم خالتي عبير واظاهر ان خالتي ساره بتنفصل عن مشاري
هديل: اااحلفي .. من جد
هند: أي والله سمعت كذا بس ما ادري وش السبب
سمعهم سلطان دخل معهم بالحكي : بيني وبينكم احسن هالرجال انا ما ارتحت له و واحد ما يصلح نناسبه 
هديل: اصلا يفشل شفتوه بالملكه شلون مرجوج مو شايف خير
هند: بس خالتي ساره تكسر الخاطر 
سلطان: هذا نصيبها 
تركهم و نزل للمطبخ يدور له اكل لانه جوعان وتوه صاحي من النوم .. اما هم كملوا كلامهم
هديل: اجل ما في عرس يعني بخلي فستاني لعرسك ولا شرايك
هند: بس هذا انتي تفكيرك اعراس و لبس وكشخه ...
هديل: أي ولا تبيني اصدع راسي بمشاكل كبيره ... اوووف من الهم والضيقه 
هند: اللي قلت عليه لا يطلع يمكن مو اكيد 
هديل وترجع تتابع التلفزيون: اوكي ..خلاص خليني اتفرج 
************************************************** *****
اقولها ولا ما اقولها طيب اذا قلت لها ما ابي البنت بتسالين ليش ما عندي سبب مقنع لرفضي وان وافقت وتزوجتها ..طيب انا ما ابي اتزوج مو مستعد ياربي وش هالمصيبه اللي انا فيها يعني هذه حياتي انا حر واقرر على كيفي ليش في احد يحكمني ويتامر علي ...
هذا اللي كان يدور براس نواف ويفكر فيه ... محتار شلون بيقول لامه عن رفضه للزواج من لميس نفسها مع انه يوم شافها كانت برائيه حلوه ومقبوله ..
************************************************** *********

اما ملاك بعد رجعه امها واخوها باسى وحزن ... ضاق صدرها على ابوها وخافت لا تطول السالفه وتكبر اكثر غير كذا كانت ما خذه هم الموضوع اللي سوته مع حنان وخططوا له من فتره هل بينجح ولا ..بيخذلهم الحظ ويفشلون عاد وقتها تفقد عقلها وتخط نواف بكبره.

**********************************************
كل"ن" رقد و اخفى على جسمه لحاف
وانا همومي طول ليلي لحافي

************************************************
مرت الايام بحلوها عند البعض وبمرها عن البعض الاخر ... اول الاحداث تطلقت ساره وانفصلت عن مشاري وكل"ن" رجع لحياته مثل ما كانت قبل ..
ابو علي للحين بالحجز ما يطلع لين يدفع اللي عليه باي طريقه ... الدنيا مو لعبه وعلى كيفه الغلطان ياخذ جزاه ..
نواف كلم امه بقراره وزعلت منه لاكن ما قدر على زعلها فرضى بطلبها ورغبتها بانه يتزوج وسلم امره لله ..
اما ملاك للحين عندها امل انه يكون لها وبيجي اليوم اللي يكون نواف قدامها بعيونه وضحكته يتامل فيها و يرفعها فوووق عن الكل ويطير بها في الاحلام..
سيف في معركه مع مشاعره قرر يرسل لمشاعل ويقولها عن حبه لها لاكن خاف انها تقول لشمس وتشوف ان الرقم رقم سيف .. وخاف ان مشاعل تكون مسلمه قلبها لغيره وفي حياتها واحد مرتاح وعايش في هواها ..
ام سلطان وعيالها حجزوا لمصر بيقضون باقي الاجازه هناك بعد ما هدت الامور و انفصلت ساره عن مشاري يعني مافي لا عرس ولا شئ وباقي على الدراسه فتره طويله..

************************************************** **
يوم الثلاثاء ..على طاوله الطعام يتغدون 
نواف: ترا الجمعه تنتهي اجازتي وعندي سفره السبت لــماليزيا 
ام نواف: لاااا مسرع خلصت اجازتك يا سبحان الله الايام تمر بسرعه .. والله ما شبعنا منك
نواف: وانا بعد ودي اقعد معكم اكثر بس وش اسوي الشغل ما يرحم
احمد: يا حظك سفر وسياحه والله شئ
نواف: لو جيت للواقع ترا تعب مره .. وقلق .. احمدربك انك مستقر بمكان واحد مو مشتت نفس حالتي
ام نواف: الله يوفق ويوديك بالسلامه وترجع لنا سالم غانم
عبدالرحمن: وش رايكم نروح
احمد: أي والله يمه شرايك
ام نواف: لا ما اقدر عندي شغل .. الاسبوع الجاي عندي اجتماع في جده لازم اروح
نواف: الاسبوع الجاي ... الله يعين 
ام نواف: أي والله ..الله يعين ويسهل
فهد: ماما بروح معاك
ام نواف: يا قلبي ما اقدر اخذك هذا شغل واجتماع دكاتره انشاءالله اذا كبرت تروح 
فهد: خلاص اذا كبرت بصير دكتور علشان اروح معك
احمد:هههههه تخيلوا عاد رجال بطول وعرض مع امه في الاجتماعات
ام نواف: وليش لأ ..فديته فهوودي بعد قلبي
عبدالرحمن: فهد وش تبي تصير دكتور اش؟1
فهد بعفويه: دكتور حريم علشان ماما اذا تعبت اعالجها
الكل:هههههههههههههههههههههههههههههههههههههههههه
احمد: والله انكـ خطييييير ..ام التفكير اللي انت عايشه
نواف: هههههه ... منت بسهل يا ولد امك يا الدلوع
عبدالرحمن: اشوه اني منب حرمه ولا رحت فيها منك
ام نواف وهي تضمه: هووو وشفيكم على ولدي ... هذا عمكم كلكم و تاج راسكم فهد
**************************************************
في غرفه مشاعل كانت هي وعهود نايمين وغارقين بالاحلام ... الا قامت مشاعل على صوت جوالها يدق ونفس الرقم الغريب اللي قبل كم يوم... ما انتبهت له وردت بصوت ناايم وهاادي
مشاعل: الووو
سيف ويحاول يمسك نفسه: الوو اسف على الازعاج
مشاعل بتذمر: نعم .... مين تبي
سيف: مشاعل ممكن تسمعيني شوي
فتحت عيونها واعتدلت في جلستها بعد ما سمعت اسمها ينطقه رجال غريب
قالت: نعم من معي
سيف: ممكن تسمعيني زين وتفهميني ....
مشاعل: مين انت ... شكلك غلطان
سيف: لا مو غلطان ..مشاعل انا احبك
هو قال احبك وهي توقف الزمن عندها لحظه مصدومه ومستغربه من اللي قاعد تسمعه ... منهو ذا وليش يحبها ومن متى وكيف و وش القصه بالضبط ...اسئله و استفسارات تدور براسها وقلبها عايش بلحظه خوف و ضرباته زادت واطرافها ترتجف 
حس سيف بتغيرها وخوفها فقال: والله احبك يا مشاعل وتعبت من حبك ... تعبت افكر فيك وتعبت شلون اقولك .. صدقيني ما العب ولا جاي اتسلى 
مشاعل بعصبيه مصطنعه وصوتها يرتجف من الخوف: لو سمحت انا مو فاضيه للخرابيط اللي قاعد تقوله ومو ملزمه اصدق التمثيليه اللي تسويها ...اووووف
وسكرت السماعه بوجه
بعدها النوم طار من عيونها وقعدت تفكر باللي يقول انه يحبها ويفكر فيها ... يعني هي كانت بعالمها لاهيه و مشغوله بناسها واصحابها وغيرها في شخص يفكر فيها وتعبان من حبه لها... التفت جهه عهود لقتها نايمه وحاولت انها ترجع تنام مثلها لاكن ما قدرت صوته وكلامه يتردد على مسامعها .. 
"" هالصوت مو غريب علي قد سمعته بس وين !! صوت سلطان لا ولا هو صوت سعود او علي طيب مين .""" جلست تفكر وتحاول تعرف صوت مين اللي سمعته ولا جاء ببالها سيف ابدا .تعبت من التفكير و قامت من فراشها تاخذ لها شور تصحصح فيه.
************************************************** ********
ام سلطان: اليوم رتبوا شنطكم علشان ما تنسون شئ ضروري ولا تعبونها ترا كلها اسبوع وراجعين
هديل: بس رايحين مصر محنا لافين على بيروت
هند: لا ما نبي بيروت ... نروح المغرب احسن
ام سلطان:لا بيروت ولا المغرب من مصر على هنا ... 
سعود: ترا اليوم عندي طلعه مع العيال يعني مشغول 
ام سلطان: مع مين بتروح ولوين
سعود: انا و عبدالرحمن وعلي و صديقي فيصل والشله... نتمشى ونتعشى
ام سلطان:زين انتبهوا لانفسكم وعن المشاكل مع خلق الله
هديل: يا حظكم ودي انا بعد اليوم نطلع
هند: أي والله ..شرايكم نروح البحرين
سعود: لا البحرين اذا انا كنت موجود لا تروحون بدوني
هديل: لا و الله ومن حضرتك انت
ام سلطان: شوفوا سلطان اذا ما عنده شئ يروح معنا ما ابي اروح مع السواق
سعود: يارب ما يوافق ويكون مشغول
هند: بروح اقوله وانشاءالله يرضى 

راحت هند لاخوها وطلبت منه يطلعون على البحرين يروحون للسينما و يتعشون ..وافق على طلبهم و انقهر سعود منهم فكر يأجل طلعته مع العيال .. لاكن ما صار و بيروحون بدونه.
***********************************************
دخلت ملاك على امها باغرفه ولقتها قاعده على سجادتها توها مخلصه صلاه العصر وتستغفر..
جت وقعدت جمبها لين تخلص
قالت ام علي: ملاك ادعوا لابوكم ان الله يسير عليه بهالمصيبه ويسهل ... مهما سوا ومهما فعل هذا ابوكم يحبكم ويخاف عليكم 
تهز راسها ملاك بالموافقه ..كملت الام : ولا تتكلمين على ابوك و تضهرين مساؤه قدام اخوانك لو وش صار هم صغار وممكن أي كلمه عن ابوهم تبعدهم عنه شوفيهم امس عادي عندهم الوضع ولا كان اللي بالحجز ابوهم وعلي اليوم بيطلع مع عيال خالتك يتمشى ... شفتي شلون قلوبهم ميته مو على ابوهم
ملاك: طبيعي راح تكون ردت فعلهم مثل كذا اللي سواه ابوي مو سهل هواش وصراخ على الفاضي والمليان
ام علي: ولو ..قلت لك مهما سوا لو يقتل واحد منكم بيضل ابوكم انتوا سووا الواجب اللي عليكم طاعته و البر اليه وادعوا له ان ربي يهديه ويحنن قلبه ...
ملاك: الله يعين ..انشاءالله يمه .... الا شلون خالتي عبير 
ام علي: الحمدلله بخير تقول نواف بيسافر الجمعه خلصت اجازته
ملاك: بيسافر ...مسرع توه جاي
ام علي: أي هذا شغله ما يرحم ..وخالتك مها هي بعد بتسافر مع عيالها لمصر ..الكل يسافر يغير جو الا حنا مكانك سر... الحمدلله على كل حال
ملاك وبعد ما جابت امها طاري نواف وبالها مشغول ... طلعت من عندها وراحت تكلم صديقتها حنان
حنان: هلا والله كيفك
ملاك: تمام ...اسمعي وش اخر الاخبار
حنان: هاه طلعت النتائج
ملاك: لا .. تخيلي نواف بيسافر الجمعه ..بيرجع لشغله 
حنان: لااااا ... 
ملاك: أي والله ... وللحين ما صار شئ لا حس ولا خبر
حنان: اصبري كم يوم ترا باي على الجمعه يومين 
ملاك: خايفه والله
حنان: وش خايفه منه ..حتى لو سافر مصيره بيرجع واهم شئ انه ما صار اللي تبيه امه من خطبه 
ملاك: أي ما سمعت احد قال انه خطب ..اشوه ..يعني في امل
حنان: أي فيه لا تستعجلين بس ..... شلون ابوك
ملاك: ما ادري عنه .... هالموضوع يعور الراس خليه على جمب انا يهمني موضوعنا مع نواف 
حنان: ااااهـ منك ... لا بغيتي الشئ سويتيه غصبا عن الزمن
************************************************** ******
قاعده بالحديقه تفكر باللي صار لها قبل ساعه وفهد يسبح مع احمد بالمسبح ... فكرت تقول لعهود بس ما تظمنها عهود فضيحه بجلاجل ... وتسوي من الحبه قبه ,,اما شمس مسافره لو موجوده كانت قال لها وهند وهديل لابعد المستحيلات تقولهم علشان الخبر علطول عند امهم وامها .. ما لها الا شمس تنتظر لين ترجع وتقولها بكل اللي صار .... في وسط تفكيرها جاء عبدالرحمن مسرع ويناديها 
عبدالرحمن: مشااااعل مشاعل 
فزت من جيته : بسم الله علي خوفتني يا غبي
عبدالرحمن:خخخخخخخ احسن 
مشاعل: خير نعم 
عبدالرحمن: تعالي سوي لي شعري 
مشاعل: نعم ؟! ليع عندك عرس الليله 
عبدالرحمن: تستهبلين مع وجهك ..لا بطلع مع سعود والعيال ..قومي سوي لي ...ابيه فلافل
مشاعل: يوووه منك ..قال فلافل ..امش قدامي
طلع احمد راسه من طرف المسبح وقال: انتبه لا يحسبونك صحن فلافل مسروق من مطعم هاشم
عبدالرحمن: هي هي هي ..اسكت بس
فهد والا ويتدخل ..قال بالمصري : قرب يا ولد قرب الفلافل والطعميه هنا هو ببلاش ما يفوتكش
مشاعل+ احمد:ههههههههههههههههههههههههههههههههه
عبدالرحمن: فهد احسلك اعقل 
مشاعل: والله رهيب هالولد يحكي مصري بعد
فهد بصوت صغير ورافع يده : اعجبكـ 
عبدالرحمن: مالت عليك يالله بس مشينا
************************************************** ***
كانت ام خالد قاعده بالصاله على التلفزيون تتابع مسلسلاتها كالعاده ..عااد الحريم حتى وهم كباار ما يخلون المسلسلات و التماثيل , نزلت لها ساره وقعدت معها 
ساره: يمه انا اسفه بكل اللي صار وكل اللي سويته ... والله ما تدرين وش الي كان بقلبي من ضيقه وخوف ... مرت علي ايام الله لا يرجعها لدرجه ما انام الليل من التفكير 
ام خالد ببرود: مسموحه 
ساره تقرب لامها : لا يا يمه ابيك تسامحيني صدق من قلبك لاني بالفعل كنت غلطانه واسلوبي مو شئ مع الكل ..اسفه يا الغاليه 
وباستها على راسها 
قالت ام خالد: مسموحه يا ساره مستحيل الام تشيل بقلبها على عيالها ... حطي في بالك الام تخاف على كل ولد من اولادها صغير كان او كبير و ماترضى تشوفه يتعذب بهالدنيا و يتبهدل .. انا يوم كنت مو موافقه على مشاري ترا مو لاني ما ابيك تتزوجين بالعكس اتمنى هاليوم ..بس كنت مو مرتاحه له يعني شوفي حركاته اول من يوم جا يخطب واهله قشرين لابعد درجه خفت عليك شلون بتعيشين معهم ..ويوم شفتك راضيه فيه واخوانك مو عاجبهم كلامي سكت وشلت نفسي من الموضوع..
ساره: احمدربي وصلت لهنا وما صار العرس ...
ام خالد: أي والله الف الحمدلله ..وعسى ان تكرهوا شئ وهو خير لكم ...الله يعوضك يا بنتي بالرجال الصالح ..وربك ما ينسى احد وكل"ن" بالدنيا بياخذ نصيبه

************************************************** **********
تجمعوا الشباب في الكورنيش عند مطعم ماكدونالدز... تقريبا كانوا 7 ... سعود وعلي وعبدالرحمن والاربعه الباقيين اصدقاءهم 
سعود: ما ودكم بايسكريم 
فيصل: الا بس على حسابك 
سعود: اوكي يالله
خذوا لهم ايسكريم وطلعوا يمشون ويسولفون وهاك ضحك على الناس واستهبال .. كان اهداهم عبدالرحمن 
مروا من عندهم مجموعه بنات شكلهم بالمتوسط صغار وعليهم حركات مراهقين المعروفه
علي: لا يفوتكم ام التميلح الا غصب كشخه
سعد: يا شينهم هالسلق ... لو علي لانسفهم كلهم 
سعود: لا يفوتكم ..بسرعه شوفوا
وكان يقصد عبايه وحده من البنات من ورا عليها صوره بنت مغطيه وجها بشعرها 
فيصل: لا يكون صورتها
سعد: اجل ليش تغطي دام رازه الصوره ورا
علي: شرايكم نلعن خيرهم ونعلمهم من حنا 
سعود: لا تتهور يا ولد
فيصل: لا عادي يالله ... تعال علي
ومشى فيصل مع علي قدام وقربوا منهم
عبدالرحمن: وش بيسون ذولا لا يورطونا ما نبي مشاكل
سعود: الله يستر

البنات يضحكون بميوعه ودلع مصطنع و علي و فيصل جمبهم يسمعونهم ... وللحين ما سووا شئ ... من بعيد في ناس يلعبون كوره وبالغلط واحد شاتها بقوه على جهتهم وطارت على ايسكريم علي وعلطول صقعت بالبنت وطبع الايسكريم على عبايتها
صرخت البنت: يا حيوااان وش هذا 
علي وفيصل موقفين مكانهم من الصدمه و الولد ابو الكوره مناك متفاجئ من اللي صار والناس كلها انتبهت للي صار وحطوا الغلط على علي وكانه يقصد الحركه ..شوي سمعوا صوت رجال يصارخ 
_تعال يا ولد والله لا اادبك يا قليل الادب
التفتوا على جهه الصوت ولقوا ابو جاي مع ولده مسرعين شكلهم اهل البنات 
صرخ سعود: اركضوا يا عيال 
والكل حط رجله واللي رمى الايسكريم ...ركضوا باقوى ما عندهم والرجال يناديهم ويصارخ 
فيصل: الله يغربلكم وش ذي البلوه 
سعد:هههههههههه خل نوصل للسياره بامان اول
واخيرا وصلوا لسيارتهم وكل واحد يلهث من الركض و ضربات قلبه سريعه 
عبدالرحمن: مويه ابي مويه 
سعد: بروح اخذ لي مويه تعال 
وجابوا مويه على القد من أله البيبسي ... ركبوا السياره يرتاحون من الكابوس اللي عاشوه قبل دقيقه
سعود: حسبي الله عليكم من عيال ... خربتوا علينا الطلعه 
علي:ههههههههههههه والله الموقف ونااسه جت من ربي تستاهل
فيصل: أي والله ...وين تبون تروحون غير ذا الحر و الرطوبه
عبدالرحمن: أي مكان نلعب بلياردو
سعد: أي والله اهم شئ ابي اكل تراني جعت مع الركض
سكتوا شوي بعدين الكل ضحك تذكر الموقف اللي صار وشكل البنت منخرعه وابوها يهدد ويتوعد.

************************************************** ******
بعد العشا البيت فاضي الكل طلع نواف بالقهوه مع صديقه حسين و احمد مع امه وفهد للسوق ما بقى الا مشاعل وعهود يسبحون بالمسبح ... دق جوال مشاعل و عرفت انها شمس لان النغمه نغمه شمس الخاصه فطلعت بسرعه ونشفت المويه على السريع وردت
مشاعل: هلا والله عاش من سمع هالصوت
شمس : عاشت ايامتج ... شلونتج يا قمر
مشاعل: والله تمام انتى كيفك شلون دبي
شمس: الحمدلله كلنا بخير بكره بسافر لفرنسا ...وحشتيني
مشاعل: اجل انا وش اقول وحشتيني اكثر ... الله يردك بالسلامه ..لا تطولين 
شمس: الله يسلمتج ..انتبهي لعمرتج يا الغلا وسلمي على امتج وعهود
مشاعل: يوصل ..مع السلامه
سكرت منها وجت بترجع الجوال لمكانه الا شافت مسج ..فتحته وكان من الرقم الغريب يقول فيه..
مساء الخير ... ممكن اكلمك شوي 
دق قلبها ورجع لها الخوف مره ثانيه .. هذا الانسان ملزم عليها الا ويبي يكلمها و يقلب حياتها ..الا بيعيشها بخوف و حذر احتارت ما تدري وش تسوي تقول لعهود بس تراجعت عن قرارها و حبت تكتم الموضوع احسن 
عهود: يالله وشعندك واقفه
مشاعل وتعبت من السباحه: خلاص بطلع تعبت 
عهود: اوك انا بقعد استرخي

طلعت لغرفتها تغير ملابسها ... وهي تطالع الجوال وتفكر 
منهو ذا ياربي ..كلامه صدق ولا يبي يتسلى ..طيب شلون عرف رقمي واسمي من وين جايه .ياربي وش هاللي انا فيه اكره ما عندي افكر بموضوع زي كذا ... وليتها ما طالعت الجوال الا دق وكان سيف
"يووه دق وش يبي ..ادر ولا ما ارد ..ان رديت بيدري اني ابي اسولف وان ما رديت يمكن يكون صادق ويحبني حرام اصده..خلاص برد "" غلبتها الافكار الشيطانيه وردت ..بس ما تكلمت وسكتت
سيف : الوو السلام عليكم ..قبل لا تسكرين في وجهي بقولك مشاعل انا سيف 
وش تتوقعون مشاعل وقتها وش كانت حالتها وشعورها .. تجمدت مكانها و عيوني شوي وتطلع من مكانها من المفاجئه الكبيره واللي ما توقعتها ولا بالاحلام غير كذا الاحراج و الخوف باللي يصير لها
كمل سيف: مشاعل ابيك تسمعيني انا مو قصدي العب او اتسلى بس
قاطعته مشاعل: من وين لك برقمي 
سيف: انا خذيته من جوال شمس يوم كانت بالمستشفى وهي ما تدري وقت ما رديت عليك ترا هي ما تدري باللي يصير ومالها يد بالموضوع 
مشاعل: ...سكوت ما عرفت وش تقول 
سيف: شفتك كم مره و عجبتيني وصرتي تجين على بالي كثير ودايم افكر فيك والله حبيتك يا مشاعل
سكرت الجوال بوجهه بعد ما سمعت هالكلام اللي ما يدخل العقل وش اللي شفتك ومدري وشو كلام مسلسلات و احلام مراهقين ... ليش يحبها وشلون وهو ما يعرفها زين بس بنظره وشوفه كم مره ..معقوله يكون حبها الا لو كان يتوهم بالحب فهذا شئ ثاني ..
سجلت رقمه عندها باسم (حلم) ... وحولت جوالها على الصامت وخلته بدرج مكتبها علشان ما تاخذخ عهود وترتاح منه ..
*******************************************
ركب مهند السياره وكان معه اثنين باربيكان ...
مهند: يالله على هالرطوبه اللي تذبح ..
تنهد سيف وهو يناطر الشباك من جهته ..التفت عليه مهند يوم ما سمع صوته وقال
مهند: هيه وين رحت يا الحبيب
سيف: معكـ ما رحت بعيد
مهند: أي معي وانت تتامل بالدنيا وتفكر بمدري وشو وناسينا 
قام يغني مهند "" يا ناسينا يا ناسينا وش اللي ذكرك فينا ..ترانا ما توقعنا بعد هالغيبه تجينا""...شفيك ياخي اضحك تضحك لك الدنيا 
سيف: مهند كلمتها وقلت لها كل شئ 
فتح مهند عيونه من الصدمه وقال: وشو كلمتها ؟؟! متى وش قالت
سيف: قبل شوي قلت لها اني سيف واني احبها واختي مالها دخل 
مهند: وربي انك مجنون ومسطل درجه اولى عيب عليك ...زين وش قالت
سيف: سكرت بوجهي
مهند: تستاهل انت صاحي يوم تسوي كذا ..سيف اصحى من اللي انت فيه ما تدري البنت وش بتقول عنك وش بتسوي بعد اللي شافته وسمعته منك
سيف: تسوي اللي تسويه بس اهم شئ قلت لها باللي في قلبي ما اقدر يا مهند احبها تعرف شلون كلمه احبها 
مهند : يضرب الحب شو بيذل ...اجل تحمل اللي بيجيك ..اشهد انك مو صاحي
سكتوا ومحد تكلم سيف يفكر باللي سواه شوي يلوم نفسه وشوي يحس بالرحه انه قالها ...اما مهند مو عاجبه حالت صديقه واخوه يتعذب بشئ اسمه الحب بوحده ما تدري عنه ولا تفكر فيه .. 
الجزء(15)

دخل علي البيت وهو ينادي على امه باعلى صوت , طلعت ام علي مخترعه لا يكون صار شئ
_ وشفيك تصارخ خير انشاءالله
علي: باركي لي لقيت شغل براتب زين
ام علي بفرح: مبرووووك ... الف مبروك يا علي وين لقيته
علي: بشتغل في ستار بكس اللي بالظهران مول 
ام علي: زييين اهم شئ تقضي وقتك 
علي: واساعدكم بعد .. وين ملاك بروح ابشرها 
ام علي: بغرفتها نايمه 
طلعت يوم سمعت اسمها 
_ انا هنا توني قمت
علي: باركيلي اشتغلت 
ملاك: مبرووك يا موظف .ههههههههههه
علي : الله يبارك فيك ... وانشاءالله بالفلوس اللي اخذها من الشغل ندفع غرامه السيارات ويطلع ابوي 
ملاك: ذكرتني انا بعد اليوم استلمت راتبي وسحبته 
دخلت لغرفتها طلعت الفلوس من شنطتها وعطها لامها
_هاك يمه ادري ما تكفي بس تغطي شوي
دمعت عيون ام علي لحاله عيالها و هدايه علي..قالت بصوت مبحوح : الله يبارك لكم في حياتكم و يوفقكم 
ملاك: ليش تبكين حتى بالفرح دموعك قريبه ... خلاص يا الغاليه ترا ما يسوى
علي: افااا تبكين وانا جايب لكم الاخبار الزينه ... انا اشم ريحه حلوه من المطبخ
ام علي: أي سويت لكم كيك ..ذاك اللي تحبونه
علي: والله!! تسلم يدينك ...بروح اهجم عليه 

بعد مراهقت علي و تمرده في البيت اخيرا عقل وصار يعرف ان الدنيا مو لعب و على كيفه ..هذا هو شد على نفسه و صار مسؤول ودور على وظيفه بسيطه يملي فراغه في الصيف الا ان تبدا الدراسه ..ومنها يساعد اهله ويساهم في دفع الغرامه اللي هو سببها ..
******************************************** 




فتحت باب غرفتها ولقت عهود ماسكه جوالها وبجمبها الدرج مفتوح 
مشاعل تسحبه منها بقوه وتقول: من سمح لك تاخذينه
تفاجئت عهود من اسلوبها القوي : وشفيك ابي اشوف الرسايل اللي عندك 
مشاعل: جوالي مالك حق تمدين يدك علي ... تبين شئ قولي لي وانا اعطيك
عهود: مشاعل!! وشفيك معصبه ترا مو اول مره اخذ جوالك 
مشاعل: هذاك اول عادي تاخذينه بس الحين لا
ابتسمت عهود ابتسامه على الجمب وغمزت لها وقالت: هاااااه وشعندك تخبين علي ..اعترفي
مشاعل: ما عندي شئ .وجوالي لعد تاخذينه بدون علمي ..زين
مرت ام نواف وسمعت اصواتهم ..دخلت غرفه مشاعل تستفسر
_ وش صاير اصواتكم طالعه برا
عهود: مدري وشفيها عصبت علي يوم خذيت جوالها
مشاعل: مو من حق احد يفتش جوالي من غير علمي ..
ام نواف: اخبركم عادي جوالاتكم مع بعض وش الجديد الحين
مشاعل: هذاك اول اما الحين لا ... مو بس جوالي حتى غرفتي كلها ما ابي احد يفتش فيها انا اخواني وانتى ما تفتشون فيها علشان تجي هذه تفتش " واشرت على عهود" ثم طلعت 
استغربت عهود وام نواف من عصبيه مشاعل و كلامها مو من عوايدها تهزئ بذي الطريقه 
قالت ام نواف تهدي عهود: يمكن تعبانه او متضايقه ما عليك منها شوي وترجع مثل اول
بعد ما طلعت ام نواف جلست عهود وهي زعلانه وماخذه على خاطرها من كلام بنت عمتها ... وحست بالفعل انها مضايقه عليهم و طفشوا من وجودها بينهم ... خذت جوالها ودقت على ابوها يجي ياخذها لبيت جدتها و على السريع لمت اغراضها بدون علم احد في البيت..
احمد: ما سمعت الاقامه ..
نواف: الا الحين بقوم
احمد: وشفيك متضايق و واصله معك 
نواف: مافيني شئ ..اووف
قام ودخل الحمام وسكر الباب بقوه ..
احمد: وشفيه ذا معصب ما قلت شئ وفار علي 
استغرب من نواف وقعده على السرير يفكر وتاخره على المسجد مع انه اول واحد يطلع يصلي الا هالمره ولا كانه يسمع الاذان ..

************************************************** *******
الجده"ام خالد" تطلب من شغالتها تنظف وحده من الغرف الفاضيه
ساره: ليش في احد بيجي
ام خالد: أي عهود راح اخوك يجيبها
ساره: غريبه مو هي قاعده عند عبير وش يجيبها
ام خالد: مدري عنها كلمته وقالت له يجي ياخذها بعد الصلاه بيمرها
ساره: اييي تلاقينهم ملوا منها ومن لقافتها ... قاعده في بيت الناس احترمي نفسك الا تقط نفسها بكل شئ ,,الله يعينا
ام خالد: مسكينه البنت مالها احد امها تركتها وراحت و ابوها مابيكون نفس حنان الام .
ساره: لها الله ..هي تبطل خبالها وتكون بخير ...يمه شرايك نطلع نتعشى برا ما مليتي من القعده
ام خالد: والله فكره زينه وبعد نمر علي نوره وعيالها نفرحهم دام ولدها علي اشتغل
ساره: يوووووووهـ هذا اللي ما ابي نوره في كل شئ تدخل لا بالحزن ولا بالفرح ... وبعدين أي شغل اللي اشتغله علي
ام خالد: لقى له وظيفه بوحده من المقاهي احسن من دوارته بالشوارع
ساره: أي زين ..بس محنا ماريين احد , مو كل مره بنطلع الا ونمر على احد 
ام خالد: تبين تستانسين خلي غيرك يستانس .. بيقعدون على قلبك
ساره: وانشاءالله من اللي بيدفع العشاء
ام خالد: انا ادفعه لا تخافين ... 
ساره: طيب ..كلميهم قولي لهم بعد ساعه يكونون جاهزين
************************************************** ******
ابو عبدالله: السلام عليكم
عبدالرحمن: وعليكم السلام ..هلا خالي حياك
حيت ام نواف اخوها وعلى بالها جاي يسلم لا اكثر بس شوي نزلت عهود مع اغراضها 
ام نواف مستغربه: عهود على وين
عهود ببرود: بروح بيت جدتي 
ام نواف: افاااا ليش .. يا بنتي اقعدي كملي الاجازه عندنا سهر و وناسه مع مشاعل
سكتت عهود ما تكلمت وقال ابوها
_ ما ودنا نثقل عليكم ... الفتره اللي قعدت فيها كافيه المره الجايه انشاءالله 
حست ام نواف ان عهود زعلانه وماخذه على خاطرها من كلام مشاعل واسلوبها القوي 
ابو عبدالله: يالله انا استاذن سلمي على نواف و اخوانه
ام نواف: انشاءالله ... مع السلامه 

واول ما طلعوا من البيت راحت للحديقه كانت مشاعل قاعده فيها 
ام نواف: عاجبك اللي سويتيه
مشاعل: وشو
ام نواف: البنت زعلت من كلامك و كلمت ابوها جا خذاها
مشاعل ببرود: انا ما قلت شئ يزعل كلامي صح ..اغراضي ما ابي احد يفتشها.. حلووه والله ناس تزعل من الصدق ولا تبيني اقولها تفضلي الغرفه كلها فتشي و حوسي على كيفك
ام نواف: بس اسلوبك معها كان قوي ... البنت ما توقعتها منك وانتى اقرب وحده لها , هذه هي راحت حتى ما شفتيها او سلمتي عليها
مشاعل: الجيات اكثر 
ام نواف: معصبه وتطلعين حرتك فينا ..خير انشاءالله
مشاعل: طبيعي بعصب طفش و زهق كل يوم نفس اللي قبله وما تبوني اعصب ... ودامي معصبه ليش تكلموني خلوني بروحي
احمد كان توه راجع من المسجد ..
_السلام عليكم
الكل: وعليكم السلام
احمد: وشفيها معصبه العالم كله معصب اليوم وش السالفه
ام نواف: مدري عنها طالعه شياطينها تنافخ على كل صغيره و كبيره
احمد: حتى نواف معصب ومو على بعضه ...وش ما كلين او وش شامين 
ام نواف: اخوك فيه شئ
احمد: مدري عنه ... يالله يرد علي و متغيير عن اول
ام نواف: بروح اشوفه .. وش قصه الاخلاق الشينه هذه 
احمد: وين عهود روحي اقعدي معها يمكن تهدين
ناظرته مشاعل وعيونها فيها شرار
احمد: بسم الله الرحمن الرحيم ..والله ولا عيون انسان ..كنك شيطان مقعد
مشاعل: احمد ترا مو فاضيه لك ... وخر عني احسلك
احمد: طيب طيب يا ابو عنتر لا تنفجرين بس

بعد ما راح الكل وتركوها بحالها .. ظلت تفكر وتحس بتانيب الضمير على عصبيتها لعهود واهلها وانهم مالهم ذنب باللي هي فيه ..كانت معصبه من سيف وسخافته و اعصابها متوتره .. وخايفه و الافكار الشيطانيه تجيها وتروح ..مرات تقول ان شمس لها يد بالموضوع ومرات تقول انها ما تدري عن اخوها ..كل اللي بداخلها انعكس على تصرفاتها مع اللي حولها.
يعني سيف لا ارتاح ودايم يفكر فيها .. ولا مشاعل ارتاحت ودايم تفكر فيه .. 
************************************************** **

ام نواف: شفيك يمه وش متضايق منه
نواف: مافيني شئ ..انتوا اللي شفيكم كل ما شافني احد سالني
ام نواف: طيب ليش تنافخ انا اكلمك بالطيب
نواف: ما ابي اتكلم طيب .. انا طالع

طلع من البيت بكبره تارك امه في حيرتها من حالت عيالها و عصبيتهم الغريبه ... و اخذ يدور بالشوارع ما يدري وين يروح ... حتى ما فكر يكلم صديقه حسين او ولد خالته سلطان .. ضاايق صدره مررره و يحس انه بيختنق ..اخرتها مسك خط جسر البحرين وراح هناك بدون أي تفكير .
***********************************************
في السياره 
ابو عبدالله: غريبه تبين تقعدين عند جدتك وانتى من اول طلبتي تقعدين عند مشاعل
عهود: ما ابي اثقل عليهم
ابو عبدالله: ليش صاير بينكم شئ
عهود: لا 
ابو عبدالله:اسمعي ترا محد بيتحملك غير امك وابوك وامك مو معك يعني مالك الا انا ... الناس يالله تتحمل نفسها مو مستعده لغيرها .. ولازم تعرفين بهالدنيا ان في حدود ما تتعدينها سواء كان مع أي شخص قريب لك او بعيد .
عهود تتنهد بعد كلام ابوها وقالت: انشاءالله
ابو عبدالله: يالله وصلنا ..خلي اغراضك انا بنزلها 
نزلت ودخلت بيت جدتها لقت خالتها ساره نازله من الدرج بعبايتها ..وبعد السلام 
ساره: يالله امشي معنا طالعين نتعشى برا
عهود: طيب بس ادخل اغراضي للغرفه
شافت جدتها وسلمت عليها وبعد كذا طلعوا لبيت ام علي ياخذونها مع عيالها ويروحون للمطعم .

************************************************** ***
مرت الايام وسيف بمشاعره المتضاربه و توتره بعد فعلته مع مشاعل .. ومشاعل نفش الشئ خايفه و افكارها توديها وتجيبها ..
سافر نواف ورجع لشغله كالعاده بروح متغييره مررره عن قبل وباسلوب غير مع الكل حتى مع اقرب اصدقاءه "حسين" 
داخل الشقه في ماليزيا , طلع حسين بصحن ساندويتشات سواها بيدينه له ولنواف
حسين: يالله مد ايدك وكل .. وجهك اصفر وصاير كنك في مجاعه
نواف: ما اشتهي كل انت
حسين: اقول عن الدلع وكل ربي جسمك وعضامك 
نواف: اووووف 
حسين: شفيك منت على بعضك من اول ما بدينا الشغل ,, ترا كلنا ما شبعنا من الاجازه بس وش نسوي هذا الشغل
نواف: مو سالفه اجازه او شئ ..تخيل امي تبي تزوجني 
حسين: مبررررررررررروك عقبالنا
نواف: بس انا ما ابي ..رافض هالشئ وبقوه... رافض البنت ورافض فكره الزواج اصلا
حسين: ليش فيها شئ مو عاجبتك
نواف: البنت ما فيها شئ بس انا ما ابيها ولا ابي اتزوج الحين
حسين: طيب وش يمنعك وظيفه والحمدلله متوظف و رجال الكل يتمناه خلاص توكل على الله
نواف: اوووف
حسين: طيب قلت لامك انك ما تبيها وما تبي تتزوج
نواف: قلت وصرخت في النهايه زعلت .. مو بيدي شئ وافقت علشانها بس 
حسين: والله مدري وش اقولك ... هونها وتهون 
************************************************** **
في مصر ...
سعود: اليوم نبي السينما في فلم لهنيدي
ام سلطان: وووع يا شينه ذا الانسان اليوم بنروح السوق بلا هنيدي و بنغالي
هند: أي نبي السوق
هديل: لا السينما .. السوق لاحقين عليه
سعود: ترا من جينا وانتوا سوق ..سوق و في الخبر سوق سوق خلاااااص ارحموا نفسكم
هديل: وشرايكم انا وسعود نروح السينما وانتوا روحوا سوقكم 
سعود: أي احسن بعد
ام سلطان: لا اخاف تضيعون ولا يخطفكم احد
سعود: ما عليك هنا الامبراطور سعود ولد ابو سلطان اعجبك
هند: ارحمنا يا الامبراطور
ام سلطان: ولو ..تعالوا معنا السوق والسينما مره ثانيه
هديل: يمه .. هذا فلم ما ينعاد الا بعدين , الله يخليك يمه نبي السينما
ام سلطان: طيب ... بس انتبهوا لنفسكم و من السينما للبيت علطول بدون لف و دوران
هديل و سعود يناظرون بعض : انشاءالله 
طلعوا مع بعض هديل وسعود راحوا للسينما و ام سلطان وهند وعلي للسوق ... 
في وسط الزحمه و القلق ناس منا تشتري وناس تبيع كنهم بحراج .. 
هند وامها يمشون الا مر بجمبها واحد يركض جاي من بعيد و خطف شنطتها 
من الصدمه وقفت وصرخت : شنطتي ..شنطتي
ام سلطان ما كانت اقل منها خوف: حراامي الشنطه خطفها
والتفتوا حولهم يبون أي احد يساعدهم لاكن الكل مشغول يشتري ولا احد يمهم , انتبه لهم واحد شكله خليجي قال:
_ وانتى صاحيه تمشين في مصر جذي بدون ما تيودين شنطتج زين.. محد يقدر يلحقه خلاص راح يعوضتج ربي
هند وشوي بتبكي اول مره تكون بموقف مثل هذا 
_ الله يحرق قلبه ولا يوفقه يارب يموت قبل لا يوصل لبيته حيوان
ام سلطان: حسبي الله عليه من ولد ... جعله بالضربه ..كم فيها شنطك عسى مو كثير
هند: فيها 100 ريال وجوالي و عطري ذاك الزين
ام سلطان: حسبي الله عليه ... مالك الا تدعين عليه هالحقير امشي نكمل بس الوقت يمشي علينا و كل شئ بيرجع لك انشاءالله
*************************************************
شمس اول ما ردت مشاعل رحبت فيها باحلى ترحيب 
_ عاش من سمع هالصوت ...شحالتج يا الغاليه
مشاعل ببرود: هلا بك ..انا الحمدلله بخير انتى شلونك
شمس: منيحه ..ابشرتج رجعت للخبر امس 
مشاعل: الحمدلله على السلامه شلون اهلك في الامارات
شمس: كلهم بخير و بنات خوالي يسلمون عليتج 
مشاعل: الله يسلمهم 
شمس: زين يا قلبي حبيت اسلم عليتج ولو انتج قاطعه ..وسلمي على الوالده 
مشاعل: الله يسلمك
شمس: اشوفتج على خير..مع السلامه
مشاعل: باي

سكرت منها و تمدت على الكنبه تفكر " شفيني يالله اتكلم معها وهي اعز صديقاتي واقربهم و الانسانه الوحيده اللي اثق فيها .. يمكن مالها دخل بسالفه سيف وهو اللي خذا الرقم بدون علمها ..ويمكن لها دخل وهي اللي عطته , بس شمس ما تسويها اعرفها لا ما تسوي هالشئ ... استغفر الله العظيم ..خلاص يكفي شكوك في البنت اهم شئ اني صديته وكل شئ راح يبان في الايام الجايه"
*****************************************
في الظهران مول , علي يشتغل بالكوفي شوب بكل راحه , كان اللي معه واحد طيب و متعاون علشان كذا ماشيين مع بعض , جت بنت بتطلب منه
علي: تفضلي اختي
البنت: مساء الخير
علي: مساء النور تفضلي 
البنت: اثنين كابتشينو ..الحجم العادي
علي: اوكي 20 ريال
وبعد ما جهز طلبها وسلمها الكوفي مدت له واحد
_ هذا لك عزمتك عليه
متفاجئ علي من حركتها الوقحه: نعم !!
البنت: شفيك مستغرب هذا لك وبليز لا تردني
علي: مشكوره بس انا ما ابي
البنت بدلع: افااااا ترد ريمي ..
علي متضايق منها : مشكوره بالعافيه عليك
شافه صديقه "محمد" بوضع محرج وكان يعرف يتفاهم مع هالنوع من البنات جاء وخذاه بابتسامه
_تسلمين والله 
بعد ما راحت قال علي: وش قله الادب ذي اللي ترمي نفسها علي
محمد: مشي ياخي هذولا هم صاروا يمشون وراك و غصب تلزق ...اذا مرت عليك وحده مثل ذي خذ الشئ و ارميه بعد ما تروح
علي: والله خووش تطورنا 
محمد: ههههههه يا حليلك توك ما شفت شئ 

وهو صادق محمد ما شاف شئ ... حركه البنت بسيطه وتهون عن غيرها من الحركات الثانيه .
************************************************** **
طلعوا سلطان و احمد يلعبون بلياردو في احد الاماكن الخاصه بتجمع الشباب ... وداخلين جو مع اللعبه و كل واحد يتوعد الثاني بالهزيمه , في نفس المكان كان سيف ومهند يلعبون 
فاز مهند على سيف : ياهووووو كذا اللعب ولا بلاش معك الفنان 
سيف: مبرووك تراني اليوم مو شئ احمدربك لو اني مروق كان هزمتك انت و هالشله اللي حولك 
مهند: أي نشوف المره الجايه 
وقعد سيف يشرب له عصير وكمل مهند اللعب مع غيره ... وبالغلط كان احمد ماشي من جمب سيف و ضرب بالكاس طاح وانكسر
احمد: العذر و السموحه يا اخوي 
سيف يناظره بنص عين: الله يخلي لي عيوني
احمد: نعم !!
سيف يعلي صوته ويرفع راسه: قلت الله يخلي لي عيوني ... ما فهمت وش قلت
احمد: الا فهمت ليه وشايفني باكستاني البقاله
سيف: مدري عنك انت احكم
احمد: اقول احترم نفسك
شاف سلطان الجو تكهرب وقرب منهم 
_ هيه شباب ما صار الا خير انكسر الشر 
احمد: شفته شلون نافخ صدره مدري على وشو 
سيف: أي انفخ واصرخ عندك شئ
مهند: سيف وشفيك طاير علشان شئ بسيط اذكروا الله 
الكل: لا اله الا الله
سلطان: يالله مشينا 
مشى احمد وهو يناظر سيف من فوق لتحت وسيف نفس الشئ يبادله النظرات وكل واحد عيونه طالعه منها شرار 
عند الباب صرخ سيف
_انتبه الباب
لف احمد وعطاه نظره اقوى من اللي قبل ورجع له 
_اقوول هيه ترا مصختها انت و وجهك وبعدين يعني تبيني اعلمك شلون تتعامل معي
وقف سيف: ومن حضرتك علشان تعلمني ... ورني عرض اكتافك اشوف
كل من سلطان و مهند حاولوا يهدون الموقف ومسكوا احمد وسيف بعدوهم عن بعض
سلطان يهمس لاحمد: والله ما يستاهل نظره منك امش فكنا
احمد: مثل ما قال ما تستاهل نظره مني 
وطلع خلا له المكان لاكن سيف مع عصبيته الزايده طلع لحقه ومهند وراه ..
مهند: اقصر الشر يا سيف خلاص انتهينا
سيف: لا ما انتهينا انا اعرف كيف اادبه الكلب 
وركب سيارته لحق احمد وسلطان ...
في سيارتهم
احمد: كان خليتني عليه هالحيوان انتف شنبه اللي باز فيه 
سلطان: هدي اعصابك والله واحد مثله ما يستاهل شئ ... انت اعلى من كذا 
ناظر سلطان من المرايه يشوف السيارات اللي وراه علشان يلف وبالصدفه لمح سياره سيف ومهند 
سلطان: يووووووه ... ربي بلانا بواحد عربجي شفه ورانا
التفت احمد: زين .. علشان اعرف اتفاهم معه زين .. وقف على جمب
سلطان : اقوووول اعقل وانا خييك وش اللي اوقف ... خل الليله تعدي على خير
احمد: بتعدي على خير ان قتلت هالحشره
سلطان: استغفر الله ... مانيب موقف طيب
احمد: اوكي بيلحقنا و بتوقف عند البيت وانزل له الكلب 

ظل سيف ورا سياره سلطان من شارع لشارع ومن لفه للفه وهو متوعد في احمد لا يوريه الشغل زين , كان معصب و واصله معه الاخلاق فاي شخص قدامه يطلع حرته فيه وما يدري ان احمد اخو مشاعل ولا لاحظ الشبهه بينهم .
مهند ومل من الحاله: اووف خلاص ياخي فكنا وين حنا فيه تنتقم منه لشئ بسيط 
سيف: اذا مو عاجبك انزل .. انا اليوم فيني شئ ابي اطلعه هالنتفه اللي قدامك لاوريه نجوم القايله
مهند: خير انشاءالله معصب ومتضايق من نفسك تطلع حرتك في غيرك ..سلاماااات
سيف: الله لا يسلمكم زين ..
حس مهند بقوه الرد و تضايق من اسلوب سيف , ما نزل وحب يكون مع سيف يشوف وش نهايتها لانه مجنون ممكن يسوي أي شئ اذا عصب.
************************************************** **
رجعوا للشقه و الكل فرحان الا هند ضايق صدرها على شنطها المسروقه
هديل: وشفيها هنووده متضايقه لايكون شفتي شئ حلو وماشريتيه اعرفك
سعود: أي والله وشفيك مبرطمه خيتووو
هند: شنطتي انسرقت
هديل+سعود: ااااااااااااش ..احلفي !!
هديل: شلون انسرقت؟
سعود: وين انسرقت؟
هند: كنا نمشى بالسوق الا جا واحد طاير وخطف الشنطه وفيها فلوسي والجوال وعطري 
هديل وسعود فيهم الضحكه على شكل اختهم ..
هديل: كم فيها
هند:100...المشكله عطري ذاك ابيه 
سعود: اشتري غيره 
هند:قديم يالله القاه...الله يقطع يدينه هالحرامي 
سعود: كان ركضتي وراه
هديل: أي والله وصرختي تعالا يا ولا تعالا
الكل ضحك حتى هند اللي متضايقه ضحكت من اسلوب اختها 
ام سلطان : ادعي عليه وربي مابيضيع حقك
************************************************** *******
حسين له دقيقتين وهو يدخل غرفه نواف يصحيه من النوم ولا يقوم .. 
حسين: نواااف ..نوااف قوم ما صارت نومه قوم صلي 
نواف:همممم ..خلاص اطلع بقوم الحين
حسين: منب طالع الين ما تقوم .. لا تفوت الصلاه اهم شئ
نواف:لا حوووووول خلاص قلت لك بقوم
حسين: طيب قوم اقعد على السرير ابي اشوفك 
نواف وهو قايم :هاه قمت خير
حسين: قم صلي
نواف: طيب اطلع اول فكني ياخي
حسين: طلعه منب طالع ..قوم <<< قالها بصراخ
وسمع له نواف وقام للحمام
حسين: ناس ما تجي الا بالعين الحمرا...لا تطول بسرعه ورانا طلعه

طول الفتره اللي هم بماليزيا كانت علاقه نواف بحسين متغيره كلها هواش و صراخ من قبل نواف ومرات برود وكسل .. احتار حسين بامره واستغرب من اسلوبه الجديد ما صار نواف الاولي اللي يضحك ويمزح وراعي سوالف و وناسه .

************************************************** *****
وصلوا لبيت احمد وقف سلطان , نزل احمد بسرعه علشان يستقبل سيف ويتفاهم معه... اما سيف اول ما لف وراهم شاف ان الحي مو غريب عليه و صفت البيوت قد مر من قدامها بدا يخفف السرعه ويتلفت كانه يدور على شئ 
مهند لاحظه وقال: وشفيك 
سيف:لحظه ..هالشارع مو غريب علي مره جيته
يوم التفت لمكان سياره سلطان وقرب منها شاف احمد واقف عند باب بيتهم ومكتف يده ينتظره ينزل وسلطان بالسياره ما تحرك يبي يشوف نهايتها مع هالاثنين المجانيين 
سيف يكلم نفسه بصوت شبه مسموع: وين ياربي وين 
ومهند يناظره باستغراب الين ما اخترع من شهقت سيف
_معقوله ..لا مستحيل
مهند:وشفيك خوفتني
سيف:لحظه شوي 
ونزل لعند احمد ..مهند يصرخ عليه: سيف ارجع تعوذ من ابليس
سلطان وهو في سيارته يتمتم: الله يستر وفتح الباب مستعد للنزول
قرب سيف من احمد بهدوء وقال
_هذا بيتك
احمد: لا بيت الجيران وشرايك يعني
سيف: لا ولا شئ ...
ناظره بهدوء وراح , وقتها ارتاح مهند وسلطان من هدوء اعصابهم , ركب سيف السياره دعس على البنزين ومشى بسرعه والكل مستغرب من حركته وتغييره المفاجئ
وسلطان بعد ما تطمن على الموقف مشى لبيته ودخل احمد يرتاح .
في السياره..
مهند: أي قولي وشفيك
سيف: تخيل هذا بيت مشاعل
مهند:نعم !! من جدك انت
سيف: أي والله بيتها تخيل بس..اذكر مره وديت اختي لها هو نفس البيت ونفس الباب ونفس كل شئ
مهند: زين ما تهورت اكثر ... يعني هذا اخوها
سيف: اكيييد...الله يقطع الشيطان يا شييخ
مهند: الف الحمدلله انه اخوها ولا كان ارتكبت فيه جريمه .. كل هدوء الاعصاب ذا علشان الشئ يخص الحبيبه 
سيف: هذه مشاعل مو أي شئ
مهند : اوووخص وش ذا التطور هع هع ... كل ذا حب هذا وهي صادتك اجل شلون لا حبتك ..اااهـ منك يا حب عذبت قلوب الناس. 




الجزء(16)

اخيرا و الحمدلله اكتمل المبلغ المطلوب لدفع الغرامه وخروج ابو علي من الحجز وكله كان بفضل الله ثم شغل ملاك وعلي البسيط .. يوم شافت الجده اهتمام احفادها بابوهم رجعت لهم نص المبلغ الخاص فيهم وحطت الباقي و دفعوه وطلع ابو علي ..
بعد اسبوع رجعت ام سلطان وعيالها للسعوديه بعد فتره من التغيير و الترفيه عن النفس قبل الدراسه و الكرف مره ثانيه .. 
**********************************

حنان: دووم فرحانه وش الطاري
ملاك: يدوم عزك يا عمري انتي ... فرحانه لشيين اولهم طلعت ابوي من الحجز 
حنان: الحمدلله على السلامه ... اخيرا قرت عينكم بشوفته
ملاك: الله يسلمك ..اسمعي الثاني و الاهم 
حنان: هاتي اشوف
ملاك: نواف ..
حنان: وشفيه جا خطبك
ملاك:لاااا بس شكل النتايج بدت تظهر تخيلي رجع امس وسمعت خالتي تقول غريبه رجعته وهو ما عنده اجازه
حنان:لاااااا... يا حركااات عقبال ما يدق بيتكم ويطلب يدك
ملاك:اميييييين الله يسمع منك ... ما تتصورين شكثر انا فرحاانه بتشقق من الوناسه 
حنان:هههههههههه يا حبي لك وانتى مروقه ومستانسه تهبلين
ملاك: يووووه يا حنان ما تتصورين قد اش اعشق هالانسان واتمناه تعبت احلم انه يكون قربي 
حنان: بتكمل فرحتك وانتى جمبه انشاءالله
ملاك: انشاءالله يارب

صحيح كلام ملاك ان نواف رجع للخبر مع انه ما وعد اهله برجوعه وماله وقت طويل .. كان تعبان و مو على بعضه فاضطر ياخذ اجازه اضطراري كم يوم ورجع لاهله 
*******************************************8
ام نواف بفرح: دام نواف رجع ما بفوت علي الفرصه 
مشاعل: ليه وش بتسوين
ام نواف: نسيتي انه خاطب لميس و انا حددت مع امها أقرب اجازه له يجي فيها يملك على لميس و يصير العرس هو اللي بقى لنا
مشاعل: والله فكره حلوه ... قلتي له
ام نواف: بقوله لا قام من النوم و ان وافق كلمت رنا وخبرتها ... يارب يسهل عليه انا ما بيرتاح قلبي لين يتزوج او على الاقل يملك
مشاعل: ماشاءالله العالم كلها بتتزوج حتى هند مدري متى بتملك
ام نواف: الله يوفقهم ..اهم شئ ولدي يستقر 
********************************************
داخله جو مع دقات الاغنيه وتستشور شعرها بعد الشور اللي خذته ... دخل سيف وطفى الاغنيه وقفت شمس الاستشوار و التفت عليه
_اهلين خيو كيفك
سيف: شو عندتج تحرقين في هالشعر عازمه احد
شمس:لا مو عازمه احد بس توني متسبحه لا اكثر 
سيف: الا شلون ربيعتج مدري وش اسمها نسيت <<< مسوي لي نسى مشاعل 
شمس:منهي مشمش ..مشاعل من زمان عنها
سيف: أي مشاعل ...ليش هي مسافره
شمس: لا موجوده بس مدري من فتره ما كلمتها تقريبا اسبوع 
سيف: مالتج خاتمه دقي شوفيها يمكن تعبانه او فيها شئ .. هي ما قصرت يوم كنتي بالمستشفى زارتج هناك وبالبيت
شمس: اوك ..بكلمها باتشر 
سيف: اقولتج شئ ما تصدقينه صار لي قبل اسبوع
شمس: شو صار 
وحكى لها سالفته مع احمد اخو مشاعل اللي صارت له بمحل البلياردو الين ما وصل لبيته 
شمس: من جد ... زين ما تهورت اكثر وذبحته كان انا وهي بنفترق
سيف: اقولتج ما صدقت يوم شفت نفس البيت ويوم سالته قال أي ... حسيت اني احلم
شمس: شفت الصدف شلون باتشر اذا كلمتها بقولها اكيد اخوها قالها 
سيف: عااد لا تزيدين الموضوع قولي ان اخوي ما كان يدري انه اخوها و وقتها كنت معصب و الاخلاق شينه 
شمس: طيب ... الحين ممكن اكمل شغلي 
سيف: هاتي انا بسوي لتج تراني خطير بهالامور
شمس: لااااا اخاف تحرق شعري تراه غالي واحبه
سيف: عاادي ينحرق اليوم بعد ساعه نحلقه لتج على الصفر وبعد شهر يطول خخخخخخخخخخخ
شمس: بسم الله علي .. ما ابيك تسوي شئ هات
***********************************************
ابو علي: من صدقك انت تشتغل بمقهى 
علي: أي قلت بدل ما اقعد بطالي و الوقت طويل ما عندي شئ اسويه اشتغل احسن لي
ام علي: و الشغل مو عيب
ابو علي: بس مو بياع في مقهى ... انا يوم قالوا لي تشتغل على بالي شغل زين 
علي: يبه تدري انا حتى ثانويه ما خلصت انشاءالله السنه الجايه اخر سنه , ما عندي الا شهاده متوسط و الشغل اللي انا فيه مو دايم بس فتره الاجازه
ابو علي: ياخوفي تتعود على هالشغل ويعجبك وقتها عاد تترك الدراسه و تتفرغ له
علي: لا انشاء الله بكمل دراستي و برفع راسكم بالمعدل الزين
ابو علي: نشوف مع اني ما ضنتي انت خلقه فاشل

بعد هالكلمه سكت علي ونزل راسه ضل يفكر بكلام ابوه ياما تمنى أي كلمه حلوه او تشجيع له منه بس للاسف لسانه طول ما تكلم وهو ينتقد او يحطم ... الشغل مو عيب ويحمد ربه ان ولده عقل و صار يحس بالمسؤوليه ويعتمد على نفسه مو كفايه هو نفسه ضايع يبي يضيع عياله بعد .
************************************************** ******
في بيت الجده ام خالد كانت قاعده مع بنتها ساره وحفيدتها عهود ماعندهم شئ غير التلفزيون و ساره على اللاب توب تحوس بالنت 
عهود وهي تقلب مرت على قناه مغربيه فيها طبخ ... طلبت ام خالد توقف عندها
عهود: ما نفهم شئ كلامهم معجن
ام خالد: خليه نشوف اكلهم شكله زين .. 
عهود: يوووه حطت بصل كثير ... عااد ما احبه 
ام خالد: هو حلى الاكل 
عهود:الحين لازم بصل في الاكل 
ام خالد: أي معضم الاكل الا الحلى وفي اكلات ثانيه بدون
عهود: فاضيه والله اقعد اطبخ الله يخلي المطاعم
ام خالد:لا والله... المطاعم مو دايمه لك عيوني ... والله بكره لا تزوجتي و اعتمدتي على المطاعم ابشري ثاني يوم بحرمه ثانيه في بيتك
يوم سمعت ساره كلمه زواج التفت عليهم وقالت
_ انتى بتتزوجين ؟! 
عهود:هههه لا من قال
ام خالد:شفيك اخترعتي ..اقول لو تزوجت وانشاءالله تتزوجين وافرح فيك انتى و الباقي
قالت عهود بنفسها:امين يارب ..الله يسمع منك اليوم قبل بكره
تغيرت ملامح ساره بعد دعوت امها و ضاق صدرها على حالتها المحزنه .. تحس ان كل عيال خواتها بيمشون بحياتهم ويتزوجون الا هي بتقعد في بيت ابوها ولا احد داري عنها .
******************************************
دخلت ام نواف بابتسامه حلوه على ولدها:صح النوم
نواف: هلا يمه ... حياك
ام نواف: هاااه عساك ارتحت
نواف: أي الحمدلله 
ام نواف:زين قبل لا تطلع بغيت اقولك شئ 
نواف: امري
ام نواف:دامك جيتنا هالايام وما عندك شئ والناس باجازه للحين شرايك تملك على لميس وما يبقى لنا الا العرس
ما تفاجئ نواف من كلام امه لانه كان داري ان جيتها لذا الموضوع .قال ببرود:
_ يمه ليش مستعجله
ام نواف: ابي اتطمن عليك والله اخاف عليك من هالغربه تضيع .. بعدين انت كامل والكامل الله املك الحين ويمديك تجهز البيت و حنا نجهز حفله الزواج ترا منا للعيد باقي وقت ولا شرايك .. عندك كلام ثاني 
نواف: لا ما عندي كلام ثاني اللي تشوفينه
ام نواف: ترا الموضوع خاص فيك وهذه حياتك أي شئ في بالك قوله
تنهد نواف وقال بنفسه" وااضح ان الموضوع خاص فيني و الدليل بتزوج غصب"
قال: لا خلاص يصير اللي تبينه 
ام نواف: زين الله يوفقك و يسهل عليك يمه وعقبال اخوانك يارب... يالله اخليك بروح اكلم ام لميس واقولها
طلعت ام نواف فرحاااااانه من موافقت ولدها وما تدري انها كل يوم تقتله اكثر وهو يتالم بصمت .. صاير هادي و بارد واحاسيسه ميته تجاه الكل مدري شلون بيكمل حياته ويتزوج ويعيش ... يمكن يتغير بعد الزواج او يمكن يظل نفسه .. غير كذا يمكن ما يصير اللي تبيه امه ويظل مثل ما هو او يتقدم لملاك ويتحقق حلمها..
كلها احتمالات و احداث مو اكيد تصير فقط توقعات .. محد يعرف وش يصير بكرهـ ..
************************************************** **
هند بالمطبخ تقلي السمبوسه اشتهتها ام سلطان وقامت هند سوتها .. دخل سعود 
_يمممم في ريحه اكل ومو أي اكل ... لايكون رمضان بكره
هند: لا امس شرايك
سعود:باخذ هذه باكلها
هند: تستخف دمك هذه توها ما انقلت شوفها لينه
سعود:اووووه الجووع اعماني ..خلاص برميها في الزيت
هند: لا ترميها ترا يطش الزيت حطها شوي شوي
سعود: لا تخافين وانا اخوك شوفي المهارات ولا الشيف اسامه 
ورمى السمبوسه في الزيت .. وطش على يد هند .. رمت اللي بيدها وصرخت من حرارته
_ااااااااااااااااااااااهـ يدي يا غبي ااااي
سعود بخوف:يووه والله ما ادري ..حطي لها مويه 
مسك يدها وهي بعدته عنها :
_وخر عني ... عاجبك اللي سويته
دخلت ام سلطان بعد ما سمعت الصرخه : وشفيك عسى ما شر
هند: ولدك الغبي حرقني ..اااااي
ام سلطان:يووء بسم الله عليك ... روح جيب مرهم الحروق
سعود بتناحه:وين مكانه 
ام سلطان: بالصيدليه اللي بالحمام بسرعه تحرك
هند: ااااااااي و الله يعور 
بدت عيونها تدمع من الالم و الحراره هذا زيت مو أي شئ 
رجع سعود يركض:هاك 
ام سلطان:انشاءالله بيخف بعد المرهم
جت هديل وشافت الحادث البسيط اللي صار وشاركتهم عمليه الاسعاف , وبعد ما خلصوا هزئت سعود على جرح لاختها العزيزه
هديل: مو علشانك اخوي وصديقي في هالبيت بسكت هذه اختي العزيزه هند ما ارضى عليها
سعود: قولي قسم ..على بالي العزيزه تريزا ... جايتلي تدافع بعد ..فكيناا زين
هديل: عمتك هديل اذا تكلمت تسكت وتسمعها بدون ما ترد
سعود: عمتى طل ... الا شفيق غسال السيارات
طلعت ام سلطان وهند من المطبخ تاركين المهبل هديل و سعود يتهاوشون ..
ثاني يوم مشاعل جاها اتصال من شمس وردت عليها .. وبين السوالف قالت شمس لمشاعل عن سالفه اخوها سيف واحمد
مشاعل: أي قالي احمد بس ما كنت ادري انه سيف 
شمس: الا هو كان وقتها معصب و اخلاقه شينه ...اقوله زين ما ارتكبت جريمه في الولد كان انا وياتج افترقنا
مشاعل: أي صح 
وطول المكالمه وبالها مو مع شمس كانت تفكر بسيف وحركته مع احمد تحاول تحلل الموقف هل كان متعمد الحركه ولا ما يدري عن احمد ..
**************************************************
يوم الاربعاء ..الساعه تقريبا 12 الظهر .. رجعت ملاك من دوامها و بعد ماسلمت على امها دخلت غرفتها ترتاح شوي ومن كثر فرحتها برجوع نواف ما جاها النوم قعدت تتسمع في اغاني الحب و تحلم فيه ..
دخلت امها بسرعه وبفرح وعلطول اتجهت لدولاب ملاك حق الملابس , فتحته وكانها تدور على شئ 
ملاك تسأل: يمه وش عندك تحوسين بالملابس عندك طلعه ولا شئ
التفت لها بابتسامه على وجهها :لا ادور لك لبس حلووو علشان عزيمه اليوم
ملاك: أي عزيمه ..وش السالفه
التفت عليها مره ثانيه وقالت: ما تدريتي اليوم ملكت نواف 
ورجعت للدولاب تدور على لبس لبنتها اللي من لحظه سمعها للخبر واستيعابها للي قاعد يصير اغمى عليها 
ام علي : وشرايك بــ
التفت ولقت ملاك طايحه على الارض..صرخت تنادي عيالها
ام علي: ملاك شفيك ...بسم الله عليك يمه وشفيك
علي: وش صاير شفيها ملاك
ام علي: ما ادري وشفيها شغل السياره بناخذها لاقرب مستشفى 
وطاروا فيها للمستشفى وهم متازميين من حالتها المفاجئه بلا أي مقدمات 
كشف عليها الدكتور و طلع يطمن اهلها
الدكتور: الحمدوولله حالتها كويسه دلوئتي بس تعب وارهاق بسيط مع انخفاض في الضغط .. ركبنالها المغزي << "المغذي" وكلو كم ساعه وتخرج بالسلامه

جلست ام علي على اقرب كرسي لها ودمها متحجر بمكانه مستغربه من طيحه بنتها المفاجئه و خايفه لا يكون السبب في حالتها شئ كبير ... ما رضت ترجع البيت وقعدت بجمب ملاك اللي فاقت بعد دقايق ومنسدحه على السرير بعيون حايره
ام علي: الحمدلله على سلامتك ما تشوفين شر يا الغاليه
علي بابتسامه:خوفتينا عليك ... ما تشوفين شر
حست ملاك انها تحلم وقامت تلتفت حولها تتفحص المكان وسالتهم
_انا بالمستشفى ليش
ام علي: خوفتينا عليك يا بنت ...
قاطعت امها و قالت: نواف وشفيه
ردت ام علي بعفويه ولا تسالت عن سبب هالسؤال :
_مافيه الا العافيه اليوم ملكته وكلنا معزومين عليها عقبالكم يارب
تجمعت الدموع بعيونها و هي تحاول تمسك نفسها عن البكاء قدام اهلها .. ودقات قلبها مرات تتحرك بقوه ومرات توقف , ما ادري وش تحس فيه اندهاش من الخبر اللي سمعته و خوف و انكسار للروح .. ودها تصرخ وتبكي بصوت عالي والناس كلها تسمع وتفهم حبها لنواف .. ما تدري ليش الحظ معاكسها كل ما قالت شئ صار شئ ثاني وكل ما قربت للشئ يبتعد عنها و امورها دايما بلا نهايه ..
********************************************
هي تعبانه و ضايق صدرها من حركه الزمن و غدره .. وهو اكثر منها تعب وضيقه من حالته قاعد حول الناس ببرود وهم رايحين وجايين يجهزون لليله 
جاء عبدالرحمن يسال اخوه عن ابوهم
_نواف..ابوي بيجي اليوم
ناظره نواف ببرود وقال
_لا ..كلمته و وافق على كل شئ ..يمكن مشغول
عبدالرحمن: اييي مو شئ جديد ... الشغل عنده اهم من عياله
نواف: عن الهذره الزايده و رح كمل شغلك 
نزلت له مشاعل بفرح وقعدت جمبه 
_يا حبي لك يا نونو ...اليوم من قدك عريس 
اكتفى نواف بابتسامه بارده على جمب 
قالت: اسمع مني شويه نصايح علشان تكبر بعين لميس , اذا قعدت جمبها ناظرها بنظرات الاعجاب و بين لها كانها ملكه وانت منبهر من شكلها و جمالها و لا تصير مستحي من اللي حولك اعرف في الملكه كل الحريم حول العريس حتى لو ما يقربون له بس حشره و زحمه زايده .. اوكي وبعد اذا شربتها العصير قولها هني على قلبك 
التفت عليها نواف وعلطول سكتت 
مشاعل: وشفيك تناظرني ..اكمل
نواف: اقول اذلفي عن وجهي مو ناقصك 
مشاعل: وشفيك ياخي هذا جزاي لاني احبك واتمنى لك الخير 
نواف: لا يكثر بس
مشاعل: من متى ونواف يهزئ بهدوء ..شكلك تتدرب عن برود الاعصاب علشان تقضي على التوتر حاسه فيك يا اخوي 
عطاها نظره قويه خلتها تسكت وتتركه لحاله .. تحت غيمه الكابه اللي حلت عليه .
*******************************************
طول الوقت وام نواف تدور ..تجهز وتسوي ومعها احمد كان انشط واحد فيهم ويحب الفزعات وخاصا اليوم ملكت اخوه لازم راسه يكبر .. بيسوون الملكه في بيت لميس وبتكون بسيطه تقتصر على الاهل من الطرفين و بعض القرايب و الاصدقاء .
************************************************** ********
انواااع الضيقه و القهر اللي عايشتها ساره .. كل بعد دقيقه تتأفف و مكشره وجهها و مرفعه حواجبها 
ام خالد: لا اله الا الله ..وشفيك كاره نفسك و الدنيا
ساره: مافيني شئ اووف
عهود: يالله خالتي ما خلصتي نبي نروح للصالون الحين قبل الزحمه
ساره: يختي ازعجتينا تبين تروحين روحي بلحالك 
عهود: طيب وشفيك معصبه كذا ما قلت شئ
ساره: كيفي ابي اعصب كييييفي
ام خالد لعهود: خليها يا بنيتي طالعه شياطينها اليوم وما كانه ملكه ولد اختها 
ساره: ما يكفيكم حضوري ولا تبوني انط واصرخ من الفرحه ... ملك اليوم مبروك ما تدرون عن بكره يمكن يطلق
ام خالد بعصبيه: فال الله ولا فالك, وش هالكلام اللي تقولينه والله ان سمعتك اختك لا تقص لسانك ..عمى بالحسود 
احتقرت عهود حركت خالتها وكلامها , مو علشانها ما توفقت بزواجها تدعي على غيرها وما تتمنى لهم الخير ..
يعني بيوم الفرح والكل مستانس ممكن يكون شخص زعلان ومتضايق و ممكن يكون شخص حاقد وما يتمنى الخير ... اللي قلبه ابيض , ابيض مهما صار واللي قلبه اسود حتى بالفرح شري..
************************************************** **
سيف: على وين الليله اسمع امي تقول معزومين
شمس: ما دريت الليله ملكت نواف اخو مشاعل
سيف:لاااااااا؟! زين والله , هذا اخوها الكبير
شمس: أي اكبر واحد .. عقبال ما نفرح بكبيرنا بعد 
سيف: زين من بيوديكم
شمس: اكيد سفرجل ولا مين بعد الا لو تبيني اسوق عطني الليسن وموترك ما اعدمه ابد
سيف: لا لا الا انتى ..خلاص انا بوديكم 
شمس: اوكيك ..وشرايك تقعد تبارك لهم وبالمره يطيح الحطب اللي بينك وبين احمد يمكن شايل بقلبه شئ
وكان الفكره عجبت سيف ..قال
_اوكيكيين ليش لا 
******************************************
طلعت ملاك من المستشفى على العصر ودرى ابوها بتعبها 
ابو علي: اكيد من قله الاكل لايكون مسويه رجيم
ملاك: لا مو مسويه
ابو علي: اجل كلي وتغذي ....
التفت على زوجته وقال 
_ اطبخي لهم اكل خلهم يتغذون زين شوفي كل واحد منهم اضعف من الثاني 
ام علي: و انت كل ما صارت مشكله حطيتها براسي 
ملاك: يمه خلاص , يكفي هواش و كلام كثير
ام علي: اللهم طولك يا روح .. روحي غرفتك ارتاحي على ما يجي وقت الروحه للعزيمه
ابو علي: أي عزيمه , بتطلعون من وراي
ام علي: لا من وراك ولا من قدامك , اليوم ملكت نواف ولد اختى 
ابو علي: اهااا وش عندهم اهلك كل بعد فتره ملكه وزواج 
ام علي: الله يوفقهم ويبارك لهم بحياتهم 
تركت زوجها الغبي بكلامه الفاضي ودخلت لغرفتها ما تبي صداع وتعب زياده اللي فيها كافيها .
************************************************** **
مرت الساعات بسرعه على عكس ما يتمنى نواف و الكل اجتمع من اهل ومعازيم .. بجمب الشيخ كان قاعد نواف وبالجهه الثانيه ابو لميس يوقعون العقد , مسك نواف القلم ويده تهتز وقلبه يرتجف يحس بالجو حار وعيونه ما صار يشوف فيها زين 
الشيخ: توكل على الله و وقع 
اخيرا وقع وبعدها الكل قام يبارك له ويهنيئ و الرجال حوله يسلمون عليه .. كلمات التهانئ كانها كلمات عزا و مواساه له , هم فرحانين و يضحكون وهو وده يطلع اختنق من الجو و ريحه البخور ..
**********************************************
عند الحريم يسلمون على لميس اللي كانت مثل الورده بفستانها الوردي و الذهبي وميك اب يبين انوثتها و اللي محليها اكثر ابتسامتها و غمازاتها 
عهود تهمس للبنات: مو تهبل 
هديل: أي ماشاءالله تاخذ العقل.. يا حظ نواف فيها 
وقتها ملاك ودها تمسك البنت و تقتلها تخرب عليها كل شئ .. راحوا الكل يسلم عليها الا هي لانها بتتهور ويمكن تتهمها بالحراميه اللي سرقت حبيبها منها وتخرب الليله ... 
دخل نواف بعد اصرار امه على لميس علشان يلبسها الشبكه و يصورون مع بعض .. وجهه مكتم وممسوح منه الابتسامه و النور 
وقت التصوير وهم بجمب بعض مشاعل تاشر له علشان يبتسم شوي و جاملها و ابتسم من دون نفس ..
ملاك اللي ما قدرت تتحمل اللي تشوفه تركتهم وراحت للحمام تبكي وتطلع اللي في قلبها ..وبهاللحظه ساره رجعت بها الذكرى يوم كانت مكان لميس وبجمب مشاري والدنيا موشايلتها من الفرح ... ما صدقت ان الايام مرت و تطلقت من مشاري ورجعت لحالتها الاولى من الوحده و الملل. 
**************************************************
عند الرجال ..
احمد اسعد واحد ومن عيونه واضحه السعاده و الراحه .. شافه سيف واتجه له
سيف: السلام عليكم ... 
تفاجئ بجيته ورد السلام 
سيف: الف مبروك على نواف 
احمد: الله يبارك فيك 
سيف: شلونك بعد ذاك اليوم ..اعذرني كنت معصب و اخلاقي شينه ما دريت ان خواتنا صديقات
احمد: هههه لا عادي ما صار بينا شئ ... فرصه سعيده تعرفت عليك
سيف: وانا اسعد ... يالله اخليك الحين اشوفك على خير
احمد: خذ راحتك ..حياك 

***********************************************
رمزت بحرف حرماني على صدر الألم ليتك 
تحس بلوعه المجروح يوم انك تجاهلته
كتبت اخر قصيده حب "بحر خداع" سميته
انا العطشان و اغراني سراب لاح ما طلته
********************************************
ثاني يوم من الصبح طفت ملاك جوالها ما تبي تكلم أي احد ولا تسمع أي شئ ... طول وقتها قاعده بغرفتها تندب حظها و كل ما تذكرت اللي صار بالامس وصوره نواف وهو قرب لميس ينقبض قلبها اكثر والدنيا بعينها مظلمه وقاسيه الكل شايل نفسه يفرح لنفسه ناسي ان في غيره يتعذب و مجروح .
*******************************************
هند وهديل وامهم قاعدات بالصاله يتقهوون و يحللون اللي صار امس
هديل: شفتوا هذيك اللي لابسه احمر ...فستانها خطيررررر
ام سلطان: أي يقولون اخت لميس... ما شاءالله عليهم كل وحده احلى من الثانيه
هند: بس نواف متغيير شكله مدري وشفيه
هديل: يمكن مستحي , ومرتبك 
ام سلطان: الله يوفقهم كانت ليله حلوه 
هديل: أي والله دايم عزايم خالتي عبير حلوه ولها طعم 
ام سلطان: لانها طيبه وعلى نياتها ربي يوفقها .. ما تتكلف ولا تحب المظاهر ابسط شئ تسويه يطلع حلو بعين الكل .. هذا الانسان الطيب ربي يوفقه اما اللي قلبه اسود لو شرا اغلى و واحلى الاشياء ما بيتوفق و بيظل بسواد قلبه .
هند: وانتي الصادقه يمه ..
هديل: طيب وهند متى تملك 
ام سلطان: قررنا قبل الزواج بفتره قصيره لاني ما احب فتره الملكه تكون طويله 
هديل: ومتى الزواج؟
ام سلطان: في الاجازه بين الترمين والملكه قبلها
هديل: يووووخ باقي كثير
هند: احسن يكون خلصت لان باقي لي ترم واحد 
ام سلطان: وبعدين تعالي كان الموضوع لاختك .. واسئلتك يا كثرها
هديل:خخخخخخخخ ابي اعرف وبس ... دامه الموضوع خاص باختي انشاءالله بيكون احلى عرس وبقوم وبقعد عليه
هند: ههههههه فديتك والله 
ام سلطان بابتسامه : الله يخليكم لبعض .. زين يا هند عندك اختك شيطانيه تاخذ حقك وتخاف عليك اكثر منك
هديل: احم ... اعجبكم 
*************************************************
طلعت من المطبخ بصينيه فيها قهوه تركيه لها ولامها .. يوم شافها فهد شهق وفتح عيونه
قال: يوووء ساحره زي اللي في التماثيل السوريه ...
مشاعل: أي بسحرك واخليك واحد دبي ما تدخل مع الباب 
فهد: اتحداااك لو انك رجاله تسوينها
مشاعل:ههههههههههه رجاله بعينك ..طير مناك شف دحوم ينتظرك عند المسبح
وقعدت مع امها يتقهوون ويعدلون المزاج .. نزل نواف وقعد معهم بصمت
ام نواف: شلونك بعد امس 
نواف: تمام
مشاعل: تبي قهوه تركيه ترا حلوه من ايدي
نواف: لا ما ابي مشكوره
التفت ام نواف على بنتها وتتسال وش فيه نواف يتكلم من طرف خشمه
ام نواف: نواف وشفيك 
نواف: مافيني شئ
مشاعل: شكله رافع خشمه علينا بعد ما ملك من قده الاخ
ام نواف: لا ولدي ما يسويها ما يرفع خشمه على اهله .. بنت خلي اخوك بحاله
نواف: وين احمد؟!
ام نواف: للحين نايم مسكين امس ما قعد لين بعد الفجر 
مشاعل: ههههه شفته امس كانه ابو المعرس 
تنهدت ام نواف وقالت: كلمت ابوك
نواف: أي من قبل امس كلمته بارك لي ويسلم على اخواني 
ام نواف: زين ..لا تقطعونه في الايام العاديه و المناسبات لازم تسالون عنه و يدري بكل شئ يصير لكم
تذكرت مشاعل شئ وطلعت جوالها 
_ نواف .. ترا رقم لميس عندي ما تبيه
نواف: نعم !! وليش ذا السؤال
مشاعل: مو لشئ بس خذيته مو هي صارت زوجه اخوي .. افتح جوالك خذه
فتح عيونه وقال: من جدك انتى
مشاعل: أي علشان تسلم عليها وتطمن ولا ما تبي تسمع صوتها
نواف: اوووف ..طيب هاتي 
ام نواف: يا حليلها لميس امس طالعه قمر ماشاءالله عليها مرره تجنن
مشاعل: تجنن وبس العالم خق عليها ...فستانها نعوم لايق عليها
ام نواف: حتى نواف كان رزه و يهبل ...شكلك وانت جمبها انما اييه ..ولدي اعرفه امير
مشاعل:ههههههههههه اوخص يا نونو امي تمدحك ... وحنا سفطه على جمب
ام نواف: من قال انتى سفطه ...انتى بس تزوجي وبتشوفين الدلع شلون
مشاعل:احم ..احم 
نواف: خلاص بيتقطع حلقتك 
ام نواف +مشاعل:هههههههههههههههههههه
ام نواف: متى بتسافر 
نواف: الثلاثاء برجع للشغل 
ام نواف: الله يعينك 
التفت لمشاعل وقالت: هاتي التلفون بكلم امي اسلم عليها .
دقت ارقام امها وبدت تسولف وهذره معها ..نواف قام بدل ملابسه وطلع برا البيت يغير جو , اما مشاعل طلعت تسبح مع اخوانها . 




الجزء(17)


في دوامها وقت البريك قعدت ملاك بوجه حزين وروح ميته , جتها حنان 
حنان: وشفي الحلو زعلان 
ما ردت ملاك وظلت ساكته 
حنان: ياهووو عبرنا ... 
ملاك: تدرين وش صار يوم الاربعاء
حنان: لا وش صار ..اكيد عن نواف وشفيه ؟
بدت عيونها تدمع وقالت : كانت ملكته 
حنان:من جدك انتى ولا تمزحين ... زين وانتى وين رحتي
ملاك: انا رحت ملح ..تصوري بعد كل اللي سويته ودفعته علشان يكون لي صار لغيري وقدرت تاخذه بكل سهوله 
حنان: وهو موافق عليها يمكن مغصوب 
ملاك: لو مغصوب يرفضها ليه ما عنده لسان يتكلم يقول ما ابيها ... انتي لو تشوفين شكله وهو جمبها يصورون مع بعض وياكلون مع بعض ..اااااهـ يا قلبي والله قهر 
حنان: تتوقعين لعب علينا الرجال
ملاك: مدري عنه .. ولا المفعول توه ما بدا..وانشاءالله ما يستمر معها وينفصلون لان نواف لي انا ومحد بياخذه مني
حنان: يا عمري عليك والله تكسرين الخاطر .. قلت لك من اول لا تتعلقين فيه مره ما تضمنين الزمن يجي على الكيف
ملاك: خلاااص طيب لا تلوميني الحين ... صار الشئ وانتهينا اووووف 
*******************************************
دخلت غرفتها وخذت جوالها تشوف اذا البطاريه امتلت ولا توها تشحن .. لقت 2 مسد كول و رساله وحده 
المسد كول كان من هديل و الثاني من سيف ... اما الرساله بعد كانت من سيف 

احبك كثر ماضمت مياه البحر شاطيها
احبك كثر ساعتي ودقايقها وثوانيها
احبك كثر ايامي كثر ماكنت اداريها
باختصار: 
ترى الدنيا بلا صوتك يتم الحزن يطويها
مثل غيمه ابت تمطر على الدنيا وتحييها

رمت مشاعل الجوال بعصبيه وهي منقهره منه ومن حركاته السخيفه
" وبعدين يعني ما يكفي اني طنشته ورجع يدق ويرسل كلام فاضي ... ما عنده أي ادب واحترام هالسخيف , اووف يا ربي وش اسوي ان قلت لشمس يمكن تصير مشكله كبيره وان قلت لاخواني بتكون كارثه , هذا لازم له واحد يوقفه عند حده "
جلست تفكر بالمصيبه اللي جتها و لزقه سيف شلون تفتك منها ..بالاخير كلمت شمس تعزمها على بيتها اليوم الثاني .
*******************************************
مهند: ما مليت من القعده شرايك نسافر نغيير جو
سيف: وين تبينا نروح 
مهند: مممممم أي مكان لو دول الخليج ..عمان مثلا نكلم الشباب ونجتمع ونروح والله بتكون سفره حلوه
سيف: طيب 
مهند: وشفيك بالك مو معي بس تسكتني 
سيف: افكر
مهند: لحوووووووووووول ..ترا مليت من كثر تفكيرك اللي لا يودي ولا يجيب , خلاص درينا انك تحب و حبيبتك ما تعطيك وجهه مو اول واحد بالدنيا يصير له كذا 
سيف: ادري اني مو اول واحد وتحصل عند العوائل السعوديه .. بس انا غير وحبي غير زين , سفر مانيب مسافر تبي تروح روح مع السلامه 
قام وخلى له المكان ...طلع من المقهى وركب سيارته ومشى 
ما تفاجئ مهند من حركته لانه يعرف صديقه اذا عصب او تضايق ... ينسى نفسه و الناس كلهم ولا يحط اعتبار لاي شخص كان .
*******************************************
خلصت ام خالد صلاه العشا وتسمع صراخ صوت ساره تهاوش عهود , بسرعه طلعت تشوف وش صاير
ام خالد: خير انشاءالله وش عندك تصارخين
ساره: شوفي حفيدتك هذه ازعجتني و غثتني , شوفي لك صرفه معها انا معد اتحمل
عهود: والله ما سويت شئ كل اللي قلت لها ان بكره في زواج وشرايك نروح الا عصبت علي وقامت تهاوش
ام خالد: تعالي يمه عهود خليها بحالها تصارخ مثل ما تبي ثم تهدأ ..ما ادري وش فيها عقب ملكه نواف وهي طالعه شياطينها اعوذ بالله
ساره: أي روحي لها وانتى خميها واحتويها وانا بالطقاق جعل حريق تشب فيني عادي عندك
طنشتها الجده وخذت عهود يقعدون بالصاله ويفكون عمرهم من صراخها .

من عقب ملكه نواف وهي متغييره كل شوي تتذكر ايامها ولحظاتها مع مشاري وكيف انخدعت فيه وتعقدت منه وحطت في بالها ان الرجال مثله و الحريم محد يفهمها .. ومنقهره من العالم اللي عايشه فيه ليش هم يستانسون وهي مثل ماهي , مع ان محد مانعها ..بيدها تسوي اللي تبيه وتريح نفسها وغيرها .

ام خالد: خلاص كلمي بنات عماتك وشوفيهم ان كان بيروحون ولا لأ , واتوقع عمتك مها تدري بالعرس 
عهود: اوكي ... بروح اكلم هديل واشوف 
كلمت هديل وافقت تروح معها هي وهند وامهم , اما مشاعل اعتذرت لانها عازمه شمس ثاني يوم 
***********************************************
على الساعه 11 سكروا الكوفي شوب و كل واحد مستعد يروح لبيته يرتاح .. في طريقهم طالعين من المول بلبس الشغل ..علي ومحمد يمشون الا في شباب يتحرشون فيهم ويرمون كلام
_ اااااي يا الشغال ما عندكم تخفيضات على الكوفي
_ واحد سنبون و2 موكا بليز 
_ههههههههههههههههههاااااي
محمد: خلهم المتخلفين كثرانيين هالايام لا شغل ولا مشغله شاطرين بالتحرش و الذب لو فيهم خير كان شغلوا مخهم بشي ينفعهم
علي: المشكله شف الاشكال لاهم عيال ولا بنات..جنس غريب
محمد:هههههه وانت صادق فالحين بقله الادب وبس 
علي: هذا حنا نعييب و نضحك على كل شئ صغير كان او كبير
محمد: ونحطم ..قليل تلقى من يشجعك ولا الباقي طل .تدري يوم دروا اني اشتغل بمقهى ما شفت شلون لدرجه واحد يقول صارت ريحتك قهوه محمصه
علي: يا سخفه و ثقاله دمه 
محمد:كنت اول ازعل وارد وتقوم هوشه بس الحين صرت اطنش ما علي من احد بسوي الشئ اللي يريحني ويعجبني ..لو بطلت الشغل و سمعت كلامهم بكره لو اهلي احتاجوا شئ ورحت اطلبهم كل واحد بيسكر الباب بوجهي ..ليش السؤال ومدت اليد اشتغل وريح نفسك
علي: وانت صادق .. الله كريم وانا اخوك 
************************************************** ***
على سفره الغدا و الكل مجتمعين ياكلون الا سعود وعلي نايمين 
سلطان: اليوم وانا طالع من السوبر ماركت قابلت تركي خطيب هند
ابو سلطان: شلونه وشلون اهله
سلطان: الحمدلله ..شفت وجهه متغيير و حزين .سالته سلامات وشفيك , قالي ان ابوه توفى الفجر
ابو سلطان: لا اله الا الله ..الله يرحمه 
ام سلطان: انا لله وانا اليه راجعون ... الله يرحمه ويغفر له 
سلطان:اميين ..
ابو سلطان: هو كان مريض قبل 
ام سلطان: أي مريض بالقلب .... الله يصبر اهله ويغمد روحه الجنه
ابو سلطان: زين قلت لي بروح اعزيهم ...
ام سلطان : وانت رايح خذني انا والبنات معك نعزيمهم ونصبرهم على ما ابتلاهم ربي 
************************************************
على المغرب وصلت شمس لبيت مشاعل , رحبت فيها وقعدوا بالمجلس 
شمس: من زمان عنتج يا الشينه لتج وحشه
مشاعل: أي والله الاجازه لهتنا 

بين السوالف و الحكي قالت مشاعل 
_ في واحد مزعجني على التلفون يدق ويرسل مسجات ..غثني وفي الاخير يقول انه يحبني 
شمس: ااااايه ما عليتج منه لعاب ولد لعابه ... الحب صاير موضه هالايام 
مشاعل: المشكله يعرفني واعرفه , يعني اهلنا يعرفون بعض وقريب مني
شمس: لاااا ... من اهلتج يعني !!
مشاعل: تقريبا بس مو مره قريب لاكن اعرفه حتى قال اسمي وقال اسمه انه فلان
شمس: وش اسمه
مشاعل بتردد: اسمه خالد 
شمس:هو قال احبتج يا مشاعل
مشاعل: أي قال انا خالد احبك يا مشاعل 
شمس: غريبه وهو من اهلك ما يخاف تفضحينه 
مشاعل: هذا اللي انا مستغربه منه ... طنشته وللان يدق ويرسل 
شمس: وين رسالته اشوف 
مشاعل تتهرب : انا بقراها لك ..اسمعي 
وبعد ما قرتها وخلصت 
شمس: الله .. الله كل حب العالم سطره بهالرساله 
مشاعل:طيب قولي لي وش اسوي ..والله خايفه
شمس: لو كان صادق بكلامه ويعرف اهلتج و اكيد يدل بيتكم ليش ما يجي يتقدم لتج ويقصر المشوار 
مشاعل: أي صح
شمس: هذولي هم. شباب الحين كذا مسويلي فيها حب و رومانسيه وما يقدر يتخلى عن حبيبته , زين تعال تزوجها وخل العالم تعرف بحبك لها ... ولا يجيك بذيك الاعذار توني ادرس او ما كونت نفسي ومدري شنو
مشاعل: طيب مو حلوه اقوله دامك تحبني تعال اخطبني ..خييير!!
شمس: لااا عاد مو تقولين له , بس طنشيه ولا تردين عليه يمكن يختبرتج ويشوف هل انتى خبله مثل بعض البنات وتنجرين ورا أي كلمه ولا لأ
مشاعل: تتوقعين كذا
شمس: أي اكيد ... خليتج من هالكلام الفاضي من اول ما انولدت وحنا في مسلسل احبك وما اقدر اتخلى عنتج وبعد الزواج تشوفينه ولا يعرف وش معنى الحب غير انه كلمه من حرفين .. لو فيهم خير وقلب واحساس كان كل واحد احتوى زوجته و حطها فوق راسه لاكن من يسويها بس شوفيهم بالصيف يطامرون من بلد لبلد وكل واحد يستخف ويطير عقله عند الشقر ... مالت عليهم
مشاعل:هههههههههههههه ..طيب مساكين مالقوا من يداريهم في البيت علشان كذا يدورون الحنان برا
شمس: أي ممكن ..عااد لا جتك وحده 24 ساعه في المطبخ ولدها متعلق بضهرها و المشط بكشتها , يد ماسكه العصا و يد تقطع بصل و الولد الثاني قاعد يسمع لها محفوظات , يجي زوجها البيت ولا هي داريه عنه .. اكيد بيسحب عليها ويدور وحده تنتبه له
مشاعل: أي والله في حريم هم السبب في هروب ازواجهم تلاقينها بس تبي يدلعها ويجيب لها و يوديها لو انشاءالله المريخ علشان فلانه راحت مع زوجها ... حشى بس هات وجيب ودي هو بعد يبي منك اشياء .. الحياه كلها خذ وهات .
شمس: خليها على ربتج .. ااهـ من هالناس يدرون عن الغلط وين بس كل واحد يسوي نفسه ما شاف ولا انتبه ويستمرون بالحياه .
كملوا سوالفهم بين الضحك و الاكل .. ونست مشاعل امر سيف وسمعت لكلام صديقتها انها تنطشه ومابتوقف الدنيا عنده .
********************************************
طق ..طق
هند: نعم
فتح سعود الباب ودخل 
_مشغوله
هند: لا بغيت شئ
مد لها كيس حلو وداخله هديه
هند: وشو ذا ..هديه لي
سعود: أي اكيد بتعجبك 
يوم فتحتها كانت عطر نفس عطرها اللي انسرق بمصر ويدري سعود انها تحبه مره 
هند: وااااااااو ... تسلملي على الهديه , بس وش المناسبه
سعود: احم ... لسلامتك من الحرق ذاك اليوم
ناظرت هند يدها ثم اخوها سعود وابتسمت :يا حليلك يا سعيدان طلعت ولد اصول و حنون .وهـ فديتك والله
سعود: اهم شئ تعجبك الهديه ...عاد وريها الشعب الكريم وقولي لهم سعود جابها لي علشان اكبر بعينهم
هند: انشاء الله والحين نازله اوريهم 

نزلت هند وماسكه سعود والعطر
هند: شوفوا وش جاب لي الامبراطور سعود ... في احد منكم يقدر يسويها 
هديل: اشوف .. هذاا مثل عطرك اللي انسرق
هند: أي يدري اني احبه فشرى لي واحد مثله
هديل:واااااو ليت اغراضي تنسرق
ام سلطان: فيك الخير يا سعود ...
سلطان: وش المناسبه 
هند: لانه ذاك اليوم انحرقت في يدي بالزيت وهو السبب 
هديل:اهاااااااااا..يعني يتاسف
سلطان:هههههههههههههههههههه اوووخص يا رومانس لا يدرون عنك بنات الخبر يتذابحون عليك
سعود: احم ..اعجبهم
الكل:ههههههههههههههههههههههههههههههههههههه
هديل: لا والله فيك الخير ... الله يرزقنا يارب
هند: مرره شكرا سعيدان ... اوعدك بالهديه اللي تسرك
ام سلطان:يا حليلكم يارب دوووم مع بعض 
سلطان: وشمعنى سعود خلاص انا بعد بجيب لكم هديه ... العشا علي 
هديل: خليه بكره , اليوم عندنا طلعه 
سلطان: اوكي بكره بكره ننتظر وش ورانا
************************************************** *******
مرت الايام وانتهت اجازه نواف ورجع لشغله ...في الصباح وهو في مطار الملك فهد جاته رساله على جواله فتحتها وكانت من لميس .. تطلبه اذا وصل يطمنها عليه وينتبه لنفسه في السفره.
كانت مو اول رساله منها له , قبل كذا صار بينهم كلام و رسايل بس نواف للحين بارد معها ويقطر الكلام من فمه تقطير وكل اللي يسويه معها علشانها وعلشان لا يحط اهله بموقف محرج مع البنت .
************************************************** ****
يوم من الايام عزمت ام سلطان امها وخواتها في بيتها .. اجتمعوا يغيرون جو ويستانسون 
هديل: بنات ما مليتوا من السوالف و القعده قوموا نلعب
مشاعل: الا انا مليت ونص ... دبري لنا أي شئ نسويه
عهود: نبي شئ خطير وفيه مغامره 
هند: انا عندي راي ... جيبوا لي علبه مويه فاضيه ونسوي حلقه وندور العلبه ..اكيد عرفتوها السؤال و الجواب او امر 
عهود: أي حلوه ...يالله 
هديل: برب بروح اجيب العلبه
مشاعل: تيت 
هند: تلاقينا بالصاله اللي فوق بعيد عن ازعاج الحريم 
وطلعوا للصاله اللي فوق ولحقتهم هديل بعلبه المويه
هديل: يالله نبيها اوامر وكل وحده لازم تنفذ الامر .... اتفقنا
الكل: اتفقنا
كانوا البنات كلهم مع بعض الا ملاك قاعده مع خالتها ساره تحت يسولفون .. ما تحب تقعد وتشوف مشاعل قدامها تضحك ومستانسه تحس هي وحده من الاسباب اللي بعدتها عن نواف .

بعد كم حكم بسيط .. جاء دور عهود و مشاعل .. 
عهود:انا بحكم .. تلبسين عبايتك وتطلعين برا البيت ترقصين في الشارع
مشاعل:لااااااااااااا مستحيل اسويها تبينهم يذبحوني ..لااا
عهود: الا بتسوينها ... محد بيدري وحنا بنراقب المكان 
هند: قوووويه مررره تخيلي احد شافها من الجيران
عهود: لا محد بيشوف يالله قومي
هديل:هههههههههههه حلوووه .يالله ميشو عن الدلع وقومي 
مشاعل:لا ما ابي
عهود: بسرعه قبل لا يصير شئ ثاني 
رفضت مشاعل و عهود وهديل يصرون عليها الين ما استسلمت ونزلت بهدوء خذت عبايتها وراحوا كلهم عند الباب
عهود: هند انتى راقبي اللي داخل خلي عيونك على باب الحريم ... وهديل على ملحق الرجال وانا بشوفها ترقص
هديل: لا انا ابي اصور 
عهود: اوكي نبدل انا وياك ...مشاعل سوي الحكم بسرعه 
مشاعل : اوكي ..وجعلنا من بين ايديهم سدا ومن خلفهم سدا فاغشيناهم فهم لا يبصرون ..
هند: ههههههه توكلي على الله يا فتاه 
مشاعل: حسنا اختاه .. هيا الى ساحه المعركه 

وطلعت مشاعل بعبايتها و بدون غطاها سحبته منها عهود و بوسط الشارع لفت على هديل 
اشرت لها تبدا .. وبدت ترقص وتستهبل وهديل ميته ضحك وهي تصور 
هديل بهمس: دوري .. وحركي شعرك
ومشاعل تنفذ طلبها 
شوي لمحت لمبات سياره جايه و تركض على البيت , دخلوا وسكروا الباب وهم ميتين ضحك 
هديل: خبله وربي ..شكلك يضحك مووووت
عهود: حركاااات يا جرئ ... مابننسى هاليوم 
وقتها طلع سلطان من الملحق وهند اللي كلفوها تراقب المكان ما انتبهت وكانت تضحك معهم, استغرب سلطان من وقفتهم عند الباب ومشاعل بعبايتها
صرخ سلطان : بنت 
يوم سمعوا صوته كل وحده حطت رجلها و هربت على الباب الداخلي وهم يتزاحمون من تدخل اول ..
ظل سلطان مكانه مستغرب منهم ومن حركتهم , خذا جواله ودق على هند
هند بخوف: سلطان يدق علي وش اقوله
مشاعل: لا تقولين الي سويناه والله لا يذبحنا
هديل: قولي وحده من البنات جت ..لانه اكيد شاف مشاعل مع عبايتها
عهود: أي قولي صديقتي توها تجي ورحنا نستقبلها
هند: طيب ..بسم الله 
وردت عليه..بحذر:هلا سلطان
سلطان بشده: وش كنتوا تسوون عند الباب
هند: هاااااه ..مين حنا
سلطان: اجل مين انا.....اي انتوا يا البنات شفتكم واقفات عند الباب وش عندكم
ارتبكت هند ظلت تتحرك يسار ويمين من التوتر 
_سشمه ..اااااا كانت وحده من البنات توها جايه ورحنا نستقبلها
سلطان: وشو ؟! ...اي بنت مو كلهم جايين مع اهلهم
هند:ااااااي بس هذه صديقتي امها ما جت انا عزمتها البيت وتوها تجي
سلطان: زين ليش هربتوا بطريقه كنكم مسوين شئ
هند:لاااا ما سوينا شئ ... بس خفنا يوم شفناك
سلطان: وش قالوا لك وحش ...زين مع السلامه
سكر منها و هو يرجع الموقف اللي صار ويتذكر شكلهم وهم يركضون .. ضحك من قلبه يوم تذكر شكل مشاعل بالعبايه وعلى باله صديقه هند مثل ما قالت..

هند: حسبي الله عليكم طيحتوا قلبي ....ونشفتوا حلقي بروح اشرب مويه
عهود:ههههههههههههه وناااااااسه يالله امشوا نشغل المقطع ..بشوف كيف
مشاعل: والله لا اوريك يا عهود ...لاحكم عليك بحكم اخليك تبوسين يدي علشان ماتسوينه
هديل: فسخي العبايه لا ننفضح اكثر .

رجعوا لمكانهم وشغلت هديل المقطع حق رقص مشاعل .. الكل مات ضحك على خبالها ... و كل شوي يعيدون المقطع , بعده رجعوا يكملون اللعبه وللاسف ما جا دور مشاعل تحكم على عهود لانها غيرت مكانها وجت بجمبها 




الجزء(18)

اخر اسبوع من الاجازه ..ملوا الناس من الراحه و السفر و القعده بدون دوامات و قومه الصبح ... رجعت ام عبدالله وعيالها لبيتها و رجعت عهود ..
و الكل استعد لفصل دراسي جديد ..


في بيت ام نواف ...
احمد: يوووووهـ مالي خلق ارجع للرياض وللدراسه والله ما شبعت من الاجازه
مشاعل: بالعكس انا طقيت وصلت معاي خلاص ع الاقل الدراسه فيها احداث و ايام تختلف عن بعض
عبدالرحمن: لا من قال اخس شئ الدراسه ...كرف وتعب
نزلت ام نواف بعبايتها: يالله احمد ..انا جاهزه
مشاعل: على وين انشاءالله
ام نواف:بروح لمحلات الاثاث اشوف شئ حلو لمجلس بيت نواف
مشاعل: ولا تقولون لي ..دقيقه بروح معكم 
احمد: بسرعه لا تتاخرين

طلعت غرفتها غيرت ملابسها بسرعه ونزلت مع امها واخوها مشوا لمحل الاثاث ... كانت متفقه مع ام لميس تختار المجلس و الصاله و لميس بذوقها تختار غرفه النوم و المطبخ ... ولان ايام الدراسه الكل مشغول فحبت تخلص من الحين و على ما يجي ولدها نواف تكون نص الاشياء جاهزه .

رجع سيف بعد سفره دامت 3 اسابيع مع مهند و بعض اصدقاءهم .. اقنعه مهند بتغيير جو فرضى وراحوا عمان ثم تركيا و اخيرا مكه ياخذون عمره ...
دخل البيت وكان هدوء خالي من أي همس ... دار الدور اللي تحت مالقى احد وطلع فوق لقى امه منسجمه مع المسلسل وما انتبهت لدخول سيف ومشيته ... جاها بهدوء من واها وحط يده على عيونها 
ام سيف: شمس وخري زييين ... خليني اتابع الله يغربلتج يا بنت وخري
نعم صوته سيف ويحاول يقلد شمس: يمه من انا <<< حس ان جملته غلط وتقليد الصوت واااضح 
ضحكت امه وضربته على يده وقالت: سيوووف يا الخبل عرفتك
سيف:ههههههههههه شحالتج يا الغاليه
ام سيف: هلا والله ...عاش من شافك .... تومانور البيت
سيف: منور باهله ...
باس راسها وقعد جمبها , يتطمن على احوالها واحوال اهله في غيابه
طلعت شمس وشافت راس امها وبجمبها راس مو غريب عليها ومتعوده تضربه ..عرفت انه سيف جت تركض 
_سيووف حبيب ألبي ..مرحبا الساع خيوو
سيف: مرحبتين خيتو .. ولك اشتئت لك 
شمس:ههههههههههه سيف لا يكون تزوجت شاميه اعترف
سيف:لاااا شو هالحكي .. بنات ديرتي يسوون الف منهم 
شمس: هيه هالرمسه اللي تستاهل عليها بوسه
جلست امهم تضحك على حركاتهم و جمع اللهجات في كلامهم 
قعد مع امه واخته يسولف لهم عن سفراته ومغامراته ..ثم طلع هدايه لهم ..جاب لامه قماش حلو من عمان .. و من تركيا تحفه حلوه على شكل "معبد آرتيميس " ولشمس عطر وميداليه من تركيا 
شمس:وااااااااااااو احلى ميداليه بالعالم
سيف: عاد اتحدى بتلاقينها عند احد بالسعوديه .خذي هذه لربيعتج مشاعل اكيد نص اغراضكم مثل بعض
شمس:يسلمووووو اكيد بتفرح ..الله يخليك لي يا احلى اخ بالدنيا 
سيف: وين ابوي ..بعطيه هديته 
كانت هديه ابو سيف سبحه بخرز نادر وثمين من عمان و عطر انيق من تركيا ...
ام سيف: قول امين .. الله لا يحرمنا منك و يوفقك ويارب اشوف اليوم اللي معرس فيه
شمس: اميييييييين يارب
سيف: خلوا عنكم هالكلام ... ابي اكل تراني ميت جوع 
ام سيف: انت تامر بقوم اسوي لك شئ 
سيف: تسلمين يا الغاليه ...قومي ساعدي الماما
شمس: اوكيشن ترا برجع لك وبسحب منك كل السوالف ..

معلقه الجوال بأذنها و ما خذتها السوالف ..دقت ام خالد الباب
ساره: لحظه يا عمري .... 
_نعم ...
دخلت ام خالد: ساره وش تسوين , وراك ما تنزلين تقعدين معي تحت ترا مليت من الوحده
ساره: وخواتي محد منهم جا اليوم
ام خالد: لا , كل وحده مشغوله ببيتها .. تعالي وخل عنك الوحده والقعده هنا
ساره: زين الحين نازله 
طلعت ام خالد وكملت ساره كلامها بالجوال
حمد: مشغوله 
ساره: لا هذه امي تبيني اقعد معها 
حمد:اهااا ..اجل اخليك واذا فضيتي عطيني خبر
ساره: اوكي ..باي

بتتسالون من هذا "حمد" .. واحد ألف قصه صغيره وقدر يلعب فيها على ساره وقال انه معجب فيها من زمان و انه كان يشتغل معها بالمستشفى وهي ما تدري عنه , والحين فصل من شغله وصار بالتجاره .. اساساً هو من اصدقاء مشاري حفظ الرقم عنده بعد ما دق مشاري على ساره من جواله , ويوم درى ان مشاري انفصل عن ساره جاها و بدا يمثل تمثيليته عليها وهي مع الضغط النفسي و الملل اللي عايشه فيه صدقته .

ام عبدالله: ما قلتي لي وش سويتوا بملكه نواف ..شلون العروس حلوه
عهود: والله وناااسه , رقصنا وتعشينا و لميس مررره تهبل ماشاءالله عليها , ياحظ نواف فيها 
ام عبدالله: انشاءالله بشوفها في العرس ..شلون فستانها كان؟
عهود: لونه وردي و فيه اشياء بالفضي ناعم و حلو هي اللي محليه الفستان.
ام عبدالله: هذه عمتك عبير موظفه براتب عالي وعيالها كل واحد يدرس بتخصص احلى من الثاني حتى اختارت لولدها وحده تاخذ العقل ... ماخذه الحظ الزين
عهود: اذكري الله لا تطقينها بعين
ام عبدالله: لا اله الا الله ... وش قالوا لك حسوده .
عهود: العين حق .. المهم قبل الدراسه ترا بروح الصالون بصبغ شعري , بكره طبعا اليوم ما يمدي
ام عبدالله: اوكي بروح معك انا بعد بصبغ
قالت عهود بمزح: يووووه على التقليد 
خذت ام عبدالله المخده من على الكنب ورمتها عليها وهي تضحك:ههههههههه سوسه كل كلمه عندك ولها رد 

نرجع لبيت شمس ... جلسوا ياكلون مع بعض و سيف يقص على امه المناظر الحلوه في تركيا اما شمس ماخذه جواله تشوف الصور اللي صورها بسفراته و مقاطع الفيديو .. من اللقافه راحت للرسائل تشوفها ومرت على الرسائل المرسله ..شافت نفس الرساله اللي ورتها مشاعل ذيك المره استغربت من تشابهه الرساله بجوال اخوها ومشاعل , شافت اسم المرسل اليه " ابو مشمش" دق قلبها اكثر و بسرعه شافت الرقم كان بالفعل رقم مشاعل ..ارتبكت وحست بالدم يتجمع براسها مو مصدقه اللي تشوفه رقم مشاعل عند اخوها والسالفه اللي قالتها مشاعل طلع اخوها له يد فيها , بسرعه طلعت من الرسائل وعطت سيف جواله 
شمس: الحمدلله شبعت
ام سيف: ما كليتي شئ اقعدي كملي صحنتج
شمس: خلاص الحمدلله
طلعت لغرفتها تحاول تستوعب اللي شافته وتربط الاحداث
" وش جاب رقم مشاعل لجوال سيف , وشلون صار كل ذا وانا ما ادري معقوله يعني يكلمون بعض من وراي وبدون علمي ومشاعل ليش تقولي بالموضوع وتخبي على اسم سيف و المشكله تقرا لي الرساله .. طيب شلون وصلوا لبعض ومن متى , لهدرجه يصير كل ذا بينهم وانا غافله ولا قالت لي مشاعل وهي ما تخبي على شئ ... لازم اعرف الموضوع من اوله و الله لا يشوفون "

نواف: شلون اهلك انشاءالله بخير
لميس: الحمدلله كلنا تمام ... الشرقيه مشتاقه لك 
نواف بضحكه بسيطه : تسلمين ..زين انتبهي لنفسك واذا بغيتي شئ دقي علي
لميس: اوكي عمري ..طمني عليك

سكر من لميس وحط راسه على الكنبه وهو يتنهد كان قلبه بيطلع من مكانه ... 
حسين: وشعندك قاعد و مكتئب اللي يشوفك يقول ان هموم الدنيا على راسك
نواف: سلامتك ما فيني شئ ابي ارتاح لا اكثر
قعد جمبه يحاول يعرف وش اللي في قلبه و مكدر عليه حياته
حسين: نواف الله يهديك وشفيك متغيير مره , ما اتوقع كتب كتابك وانت مو راضي يسوي كذا ويوصلك لذي المرحله من التغيير , تراك مو اول واحد اهله يحددون مستقبله وحياته ..هونها وتهون
نواف: حسين تكفى فكني ما ابي اتكلم واقول شئ ..ريح بالك انا بخير 
حسين: ابصم بالعشره فيك شئ منت نواف اللي اعرفه 
قاطعه وقال بعصبيه: أي تغييرت خلاص تغيرت وما ابي ارجع نواف اللي تعرفه ياخي فكني ..اووف 

طلع برا البيت وترك حسين وهو مستغرب من تصرفاته و اعصابه المشدوده ..

دق جوال مشاعل وكانت شمس المتصله 
مشاعل: هلا والله شمس شلونك
شمس: هلا بتج ..انا بخير انتى شحالتج
مشاعل: تمام .. وش مسويه
شمس: ماشي الحال ... اقولتج شلون ذاك اللي قلتي لي عنه للحين يدق عليتج
مشاعل: هاه ..اي هذاك لا ما صار يدق علي من بعد ما طنشته شكله مل وما صار يدق
شمس: أي زين ... هاه وش قاعده تسوين 

كملوا سوالفهم و شمس محتاره من رد مشاعل و جوابها بان سيف ما صار يدق عليها ونفس الشئ مشاعل خافت من سؤال شمس ولا يكون شكت في امرها او عرفت شئ ..

يوم الخميس اجتمعوا في بيت الجده "ام خالد" و الكل قاعد تحت بالصاله يتقهوون إلا ساره ما كانت معهم ... 
ام سلطان : وين ساره ما اشوفها ..لايكون نايمه
ام خالد: لا ما اظن بس مدري وش عندها صارت تقعد بغرفتها كثير ..وحده منكم تروح تشوف وشفيها
طلعت هند تناديها , يوم وصلت عند باب غرفتها وقبل لا تدق الباب سمعت همسها تضحك من قلب 
ساره:هههههههه يا حبي لك يا حمودي ما توقعتك كذا
حمد: تخيلي بس ... لازم في التجاره الانسان يكون ذكي ما يفوت أي شئ يمر عليه 

استغربت هند من طريقه كلامها وخاصا يوم سمعت اسم حمودي , وترددت ما دقت الباب وجلست تسمع تحاول تستوعب او تفهم القصه , شوي طلعت لها زوجه خالها "ام عبدالله" وشافتها واقفه عند باب غرفه ساره
ام عبدالله: هند, وش تسوين؟
هند:هاااه ولا شئ 
تركتها ونزلت بسرعه بعد ما تأكدت ان خالتها تكلم رجال وما تدري منهو , من لقافه ام عبدالله قربت اذنها من الباب تسمع ونفس الشئ سمعت ساره تسولف و باين من كلامها انها تكلم واحد رجال وطريقتها معه كانه صديق وما خذه راحتها 
ام عبدالله تكلم نفسها" مين تكلم ذي ... معقوله ابو عبدالله لا ما اتوقع , اجل مين , لا يكون رجعت لمشاري ,لا ما اتوقع .. مالي الا اني ادخل عليها و يبين كل شئ 
بدون ما تدق فتحت الباب ودخلت 
اخترعت ساره وبسرعه نزلت الجوال 
ام عبدالله: ساره وش تسوين 
انقلب وجهها اصفر وقالت : ولا شئ ...بغيتي شئ
ام عبدالله: سمعتك تكلمين احد 
ساره: انا ...لا يمكن الراديو يالله اسبقيني انا الحين نازله
ام عبدالله الراديو !! ...طيب انا نازله 
نزلت وهي متأكده ان ساره كانت تكلم واحد غريب وتعرفه زين والدليل انها خبت عليها وارتبكت بدخولها .
"اااااهـ يا ما تحت السواهي دواهي , هذه نهايتها يا سويره تكلمين رجال من ورانا "<<< قالت ام عبدالله بنفسها .
عند البنات..
هند: اقولكم شئ غريب ..بس يا ويلكم ان طلع تراه مشكله كبيره
هديل: دامه مشكله ليش تقولينه
هند: ابي ارتاح واعرف وش القصه بالضبط ..اسمعوا 
وحكت لهم الموقف اللي صار لها قبل دقيقه 
الكل شهق من المفاجئ وما صدقوها
مشاعل: يمكن راديو ولا شئ ثاني
هديل: ما اظن تسويها خالتي كبيره وفاهمه .. لا لا ما تسويها
عهود: يمكن يكون مشاري رجعت له
هند: أي مشاري هو طلقها وما سمعنا انهم رجعوا لبعض ..وبعدين سمعتها تقول حمودي
مشاعل: يمكن يتهيأ لك ... اذنك فيها شئ
هند: يا بنت الحلال اقولك سمعتها باذني وهي تضحك وتقول اسمه وتسولف معه كانه صديق 
عهود: غريبه .. تتوقعون تكلم واحد
هديل: لا ما اتوقع
مشاعل: شككتيني بخالتي الله يغربلك , تخيلي كنتى غلطانه
هند: انا متاكده مليون بالمليون انها تكلم واحد غريب
عهود: اشششش ..شوفوها نزلت اسكتوا
هند: لا تجيبون طاري لاحد ..خلوا الموضوع سر .

قعدت ساره بينهم تتقهوى وبيدها جوالها تقلب فيه وكل شوي تجيها رساله الين ما حست انها زودتها حولت جوالها على الصامت علشان لا تنحرج بين اهلها .
وام عبدالله طول الوقت عيونها عليها تراقب حركاتها وتصرفاتها وبالها مشغول تفكر باللي صار واللي سمعته , للحين مو مصدقه من حركت اخت زوجها وما بيرتاح قلبها لين تعرف الموضوع بالتفصيل الملل من الاول للاخير .

بنفس الوقت ..شمس في بيتها و بالها مشغول في اخوها سيف وصديقتها مشاعل .. تعبت من التفكير و الحيره تحاول تعرف وش القصه , طلعت من غرفتها وراحت عند سيف في الخيمه 
شمس: ممكن ادخل ولا مشغول
سيف: لا حياتج .. وش عندتج قاعده بالبيت وهاديه مو من عوايدتج
شمس: ابي ارتاح تعرف السبت نرجع للدراسه والجامعه
سيف: الله يوفقك 
شمس: مممممم سيف
سيف: هلا 
شمس: هديتك لي من تركيا حلوه بس غريبه جايب لي ولمشاعل
سيف: هاه ... وش اللي غريبه فيه صديقت اختى المقربه واعرفكم نص اغراضكم مثل بعض قلت اجيب لكم ميداليات نفس بعض , لا يكون ما عجبتك
شمس: الا بالعكس عجبتني .. طيب اعطيها كذا ولا مع شئ
سيف: ممممم والله مدري انتى شوفي حركات الهدايا البنات ادرى فيها انا ما اعرف بصراحه
شمس: اوكي .. 

كان ودها تطلع سالفه ثانيه ومنها تعرف لو شئ بسيط عن علاقه سيف بمشاعل بس ما قدرت وخافت , فقامت من مكانها وطلعت .
سيف: على وين اقعدي سولفي معي شوي
شمس: لا بروح تذكرت شغله بسويها
سيف: اوكي..لا خلصتي تعالي 

الساعه 1 ونص و الكل خلاص بيطلع ويروح لبيته يرتاح علشان يستعد ليوم الجمعه .. عند الباب
هند: بنات ..مثل ما قلت لكم لا تطلع السالفه برا
عهود: سرك في بير
مشاعل: اوكي .. تصبحون على خير 

وطلعوا كلهم علي سياراتهم و البعض نام في الطريق على ما يوصلون لبيوتهم ... بعد نص ساعه في غرفه النوم
ام عبدالله: اختك ساره احد تقدم لها
ابو عبدالله: لا ليش السؤال سمعتي شئ
ام عبدالله: سمعت اشياء
ابو عبدالله بحذر: وش سمعتي ..امي وخواتي قالوا شئ وانا ما ادري عنه
ام عبدالله: لا امك وخواتك ما لهم دخل, بس ............
ابو عبدالله: اجل وش القصه
ام عبدالله: ممممم لا ولا شئ خلاص نام وبكره يصير خير
ابو عبدالله: جواهر قولي وش صاير 
حست ام عبدالله بالندم و الخوف على فتحها للسالفه 
ابو عبدالله: بتتكلمين ولا شلون
ام عبدالله: هاه ... لا اللي بقولك شئ طويل خليه بكره الله يعافيك نام الحين وارتاح
يأس منها ابو عبدالله وما حب يتعب حاله على سوالف و قصص زوجته السخيفه لانه يعرفها كل بعد خميس او جمعه مع اهله تجيه بالقصص اللي تضيق الخلق و تفور الدم 
ابو عبد الله: وخري بس خليني انام ما عندك سالفه 
قالت ام عبدالله بصوت واطي: والله لو تدري كانت ما نمت الليله
التفت عليها وقال: نعم .. وش قلتي
ام عبدالله: ولا شئ ..تصبح على خير 

تتوقعون ام عبدالله بتكب العشا وتقول كل شئ سمعته ولا تسكت وتكتم على الموضوع ولا تفضح اخت زوجها ؟

صباح يوم جديد واشعه الشمس منوره الدنيا .. الكل قام وتسبح واستعد لخطبه الجمعه و الصلاه 
جهز سلطان و نزل ينتظر سعود وعلي ينزلون , وشاف امه طالعه من المطبخ
سلطان: يمه ... لا تسوون غدا اليوم بجيب من برا مشويات و نطلع للبحر .شرايك
ام سلطان: والله ليش لا ... خلاص بس تجون من الصلاه وكل شئ جاهز علطول نطلع 
سلطان: قومي البنات ترا شكلهم للحين نايمين , ارجع وكل شئ جاهز 
على نزلت سعود وعلي سمعوا بقرار اخوهم و الطلعه 
سعود: في طلعه للبحر 
سلطان: أي بعد الصلاه يالله مشينا
سعود: يا حبي لكم ..فاهميني من عيوني 
ام سلطان: يمديك بس .. يالله توكلوا على الله و ادعوا ربكم بانه يوفقكم بالسنه الدراسيه الجديده.

طلعت تقوم بناتها يصلون و يجهزون للطلعه ... 

قامت الخاله ساره و اول شئ سوته خذت جوالها تشوف ان كان فيه رساله ولا مكالمه , وبالفعل لقت رساله من حمد ابتسمت يوم شافتها و تذكرت اليوم الوعد , قامت بسرعه واتجهت للحمام تتسبح و تستعد لليله ..
بعد الغدا الكل مجتمع بالصاله يبون يحللون الدقايق و الثواني قبل سفر احمد ويشبعون من شوفته 
احمد: والله احس اني مهم الكل قاعد علشاني 
ام نواف: انت سيد الكل ... الله يخليك لنا
مشاعل: لا يكبر راسك ترا بس لانك بعيد لو انا اللي مكانك كان مامي تفرش لي الشارع ورد 
احمد:يوووووهـ على القهر اشتغل 
عبدالرحمن: من جدك ترا البعيد شوقه يزيد .... لاكن المشكله من يقدر على بعاد ام زي مامي
احمد:اووووه في هذه صدقت والله اني اشتاق لكم ولسوالفكم وهواشكم وكل شئ خاص فيكم 
ام نواف: ههههههه ... الله لا يفرقنا يارب..كلها سنوات وانشاءالله تهون هذه الحياه
مشاعل: الفراق صعب
عبدالرحمن : مو شئ جديد 
مشاعل: هاه هاه هاه ... يا سخفك 

بعد ساعه طلع احمد ونزل اغراضه حملها في سيارته وينتظر يصلي العصر ثم يودع اهله و يمشي.

على قهوه العصر قاعد ابو عبدالله وزوجته اما عياله يلعبون بعيد عنهم 
ما زالت ام عبدالله لسانها يحكها ومو قادره تخبي شئ بداخلها ...
قالت: منت رايح بيت خالتي 
ابو عبدالله: الا بروح لهم بعد المغرب ليه بغيتي شئ
ام عبدالله: لااا ..بس اختك ساره ما ادري وش سالفتها..شكل صاير شئ هالايام وانت ما تدري عنه
ابو عبدالله: وش صاير ..سمعتي شئ امس
ام عبدالله: أي سمعت تكلم احد بالجوال مدري مين ..قلت يمكن رجعت لمشاري ولا شئ
تعدل ابو عبدالله في جلسته وقال: وشوووو...من قال انها رجعت له هو طلقها وانتهى الموضوع
ام عبدالله:مدري انا ..بس سمعتها باذني تكلم واحد مدري منهو 
ابو عبدالله: وش تخربطين انتي ... والله ان طلع كلامك كذب لا تشوفين شئ ما عمرك شفتيه ... مين يعني بتكلم غيري انا او واحد من عيال خواتي 
ام عبدالله: خلاص سكر السالفه , انا قلت لك باللي سمعته لا نقصت ولا زدت
ناظرها ابو عبدالله بنظرات قويه وسكت ...لف مخه كلام زوجته و بدت الشكوك و الهواجيس ومابيرتاح لين يعرف القصه .

ااهـ من بعض الحريم ما يسترون ابد ... يعني سمعتي شئ مو حلوه تفضحين الانسانه عند اخوها او أي شخص كان .. بكره بتسوين شئ وربي بيفضحك قدام العالم ..


دخل علي البيت وهو فرحااان وينادي على امه 
طلعت ام علي من غرفتها وتوها مخلصه صلاه المغرب 
قالت: هلا يمه ...وشفيك
علي: تفضلي يا الغاليه راتب الشغل .. الف ريال و زياده عليها 500 لحسن سيرتي و السلوك
ام علي: على البركه .... الف الحمدلله يارب ..شفت شلون ربي ما يضيع تعبك
علي: أي والله الحمدلله ..وين ابوي ابي ابشره 
ام علي: ابوك من طلع العصر وللحين ما رجع , ما ادري وينه
علي: المهم خذي الفلوس عندك واذا احتجتي شئ لا تترددين
ام علي: لااا هذه فلوسك خليها لك ... هذا شغلك وتعبك
علي: ما عليك بس خذيها انا لو بغيت بطلب منك ... لان اخاف تكون عندي واصرفها مره وحده تعرفيني مبذر و الله تشوفين المطعم اللي جمبنا نهايه الشهر ربحان بزياده
ام علي:ههههههههههههه ... طيب هات بخبيها لك .. و الله يوفقك يارب ويسير عليك

مثل ما قالت ام علي لولدها ..ربي ما يضيع تعبه وشغله و برضوا ما ضيع دعائها ورجاها في رب العالمين انه يهدي عيالها و يوفقهم .. من يصدق بعد مراهقت علي وجنونه صار عاقل ...اي انسان بالدنيا لو فاسد او منحرف له رجى انه يتعدل و اللي حوله لهم دور كبير في هالشئ .

ام خالد: متى بترجعين 
ساره: ما بطول ... قبل 10 وانا في البيت ... بغيتي شئ؟
ام خالد: الله يحفظك .. انتبهى لنفسك 
ساره: يالله مع السلامه 

طلعت ساره مع السواق لبيت صديقتها مثل ما قالت لامها ... و ان البنت عازمه صديقاتها على العشا ... وما مرت ربع ساعه الا جا ابو عبدالله يسلم على امه ويشوف اخبارها
ابو عبدالله : وين ساره ما اشوفها جالسه معك
ام خالد: طلعت قبل شوي تقول معزومه عند وحده من صديقاتها 
ابو عبدالله: وطلعت لحالها مع السواق بالليل
ام خالد: تكفى خالد فكني من الحكي الكثير ترا مو اول مره تطلع بلحالها و هي مب صغيره
ابو عبدالله: ولو , تطلع لحالها بالليل ما يصير افرضي صار فيها شئ
ام خالد: لا انشاءالله مب صاير شئ .... هاك تقهوى و طمني شلونك وشلون عيالك
ابو عبدالله ومصر على حنته و عاد نفس كلامه
قال: كلميها خليها ترجع انا بوديها ... وخلي السواق تروح معه وقت النهار
ام خالد: استغفر الله العظيم ... وشفيك شايش علي قلت لك ما بيصير شئ خلاص , ولا زوجتك لافه عقلك بكم كلمه وجيت تحلل هنا 
سكت ابو عبدالله بعد كلام امه وكان بالفعل زوجته بعد كلامها العصر مخربه عقله و خلته يشك بامر اخته وامه نهم مخبين عليه شئ..

• يا ترى وين راحت ساره وش قصتها مع حمد
• شمس و مشاعل وسيف و قصتهم الغريبه و اللي محيرتهم .. كل واحد فيهم يحاول يعرف عن الثاني اكثر .
• هدوء ملاك هالايام ..هل تخطط لشئ ثاني ولا يأست بعد ملكت نواف 




الجزء(19)
انبح صوت ام نواف و هي تنادي عيالها على العشا ومحد سامع لها 
ام نواف: الله يهديهم هالعيال وش قاعدين يسوون بهالوقت .. ما يدرون انه وقت عشا "
وطلعت لهم فوق تناديهم واحد واحد , دخلت على مشاعل وهي معصبه
ام نواف: ساعه اناديك وينك ما تسمعين
وبالفعل كانت ما تسمع حاطه السماعات باذنها و تتسمع للاي بود , بس يوم شافت امها دخلت عليها شالتهم
_هلا مامي وش قلتي
ام نواف: سكري هالبلى اللي باذنك وانزلي تعشي انتى واخوانك صوتي راح وانا اناديكم
مشاعل: والله ما سمعت هذاني نازله 
ولفت الام على غرفه عبدالرحمن و فهد لقتهم قاعدين على البلاي ستيشن ومعلين الصوت ومندمجين مع اللعبه
ام نواف: ماشاءالله بكره عندكم مدرسه وانتوا للحين على البلاي ستيشن ..سكره وانزلوا تعشوا
عبدالرحمن: اوكي 
فهد: ماما بس نخلص هالشوط و ننزل
ام نواف: عبدالرحمن سكره و شيله مع اسلاكه حطه بغرفتي ... خلاص بكره دراسه وانت ثاني ثانوي يبيلك معدل عالي 
عبدالرحمن: لا تذكريني , لاحق على الكرف 
ام نواف: يالله عن اللعب وانزلوا العشا برد 
**************************************************

وقفت السياره قدام بيتهم ونزلت وهي متضايقه يوم شافت سياره اخوها خالد عند الباب 
ساره: اوووف وش جابه الحين 
دخلت و مثل ما توقعت بيبدا معها الاستجواب و اللقافه .. بعد السلام 
ابو عبدالله: وين كنتي 
ساره: ما قالت لك امي ..كنت عند وحده من صديقاتي مسويه عشا الليله و رحت
ابو عبدالله: وماشاءالله طالعه بالليل مع السواق , ما وراك رجال ولا ولي تتمشين على كيف كيفك
استغربت ساره من اسلوبه وشعنده ينافخ: ما تمشيت قلت لك رحت لبيت البنت و هو واقف برا خلصت ورجعت للبيت حتى قبل 10 ما صار شئ
ام خالد وتهدي الوضع: خلاص الحمدلله على سلامتها ما صار الا الخير , اطلعي يمه لغرفتك بدلي ملابسك وارتاحي 
ويوم طلعت ساره وهي منقهره من خالد ..قالت الجده
_وشفيك انت اليوم .. قلت لك من اول ما جيت وين راحت ومتى بتجي و فتحنا سالفه طويله عريضه عن طلعتها بالليل مع السواق وسكرناها خلاص وش صار بعد 
ابو عبدالله: يمه يرضيك اللي تسويه على كيفها الدنيا تطلع وتدخل 
قاطعته امه وقالت: مب على كيفها ما قلنا تسوي على كيفها , واختك من متى تطلع عزايم و جمعات الا المناسبات و الشغل , شوف تبي تضييق ضيق على زوجتك وبناتك مو علينا
ابو عبدالله: الحين هذا جزاي لاني اخاف عليكم ... طيب جزاكم الله خير انا ماشي بغيتي شئ
ام خالد: لا مشكور

بعد ما سكر الباب و طلع نزلت ساره وتسال امها عن اسلوب خالد و تصرفه
ساره: وشفيه ذا معصب علينا ... كله بس علشان طلعتي لساعتين
ام خالد: خليك منه تلاقينه متهاوش مع زوجته و جاي يطلع حرته ... المهم استانستوا بالعزيمه
لمعت عيون ساره يوم تذكرت طلعتها وقالت: مرررررررره ونااااسه احلى طلعه بعمري 
ام خالد بفرح برئ: دووم يارب هالفرحه ... يالله وش بنتعشى
ساره: انا بصراحه تعشيت والحمدلله .. انتى وش تبين اسوي لك ..امري
ام خالد: والله ودي بسلطه اللي من كودو ذيك الزينه اطلبيها لي و اطلبي للشغاله وجبه خل نسوي فيها صدقه 
ساره: اوكي .. من عيوني 

كل هالكلام الحلو و الروقان اللي حل على ساره من عقب طلعتها الليله و اللي كانت مواعده حمد "حبيب الغفله" في احد المطاعم ... في بدايه الامر خافت وترددت بس بعد ما قلبت الفكره براسها وقالت لمتى بتقعد كذا خل تجرب و تغامر مو هي اول وحده تطلع مع غريب ... تشجعت و قالت لامها انها معزومه عند صديقتها وراحت قعدت معه بخوف و شعور بالسعاده وغرابه الموقف.
************************************************** ***


صباح السبت غير عن كل الصباحات ... الدنيا منوره و الكل نشيط مستعد لاول يوم دراسي جديد ....
هند كانت انشط وحده فيهم ومتحمسه لانها اخر ترم لها هالسنه و تبي تخلص بسرعه و تملك على تركي , علي و سعود هم بعد كانوا شادين حيلهم لانهم هالسنه ثالث ثانوي يعني شهاده و سنه بتحدد مصيرهم و عبدالرحمن كان اقل حماس منهم لانه ثاني ثانوي و لازم يكون معدله عالي لانه بيكون تراكمي مع ثالث .. اما الباقي مثل ما هم فقط مشتاقين لاصحابهم و مدرسينهم و القعده في الساحه ...
في احدى زوايا الجامعه شله بنات تقريبا 10 ومن ظمنهم هديل كانت مجتمعه مع صديقاتها و في قمه السعاده بلقياهم وكل وحده تعبر عن شعورها بجمعتهم من جديد ..
مشاعل و شمس تقابلوا بالاحضان و كل وحده بسمتها على وجها محليتها 

غالبا هاليوم ما يكون فيه دراسه فقط توزيع الكتب و الطلاب على الفصول و في الجامعات تسويه الجدول و ترتيب المواد .
************************************************** ***

الساعه 10 وهم بالكافتيريا يفطرون شمس و مشاعل و يسولفون بسوالف عامه لتمضيه الوقت 
مع ان كل وحده منهم تفكر بالثانيه , شمس و تفكر بموضوع سيف و مشاعل و للحين مشغول بالها بالرساله اللي شافتها بجوالاتهم الاثنين , ومشاعل نفس الشئ ما تدري ان كانت شمس تدري عن اخوها و انها لها يد بالموضوع ولا لأ..
بين السوالف تذكرت شمس الميداليه اللي جابها سيف لهم وطلعتها لمشاعل 
شمس: تفضلي 
مشاعل: واااااو مره حلوهـ من وين 
شمس: هديه من سيف
تغيرت ملامح مشاعل وقالت :نعم !! 
شمس: اللي سمعتيه هديه من سيف يوم راح لتركيا جاب لي وجاب لتج
مشاعل: اهااا.. طيب اسفه ما اقبلها لان ما بيننا شئ حتى اخذ هدايا منه , لو منك كان أي اقبلها 
شمس: شلون ما بينك وبينه شئ 
تفاجئت مشاعل من كلام شمس : أي ما بيني و بينه شئ , وش على بالك انتى 
ما قدرت تتحمل شمس اللي تسمعه من مشاعل و نكرها للعلاقه اللي بينها وبين اخوها , فلتت اعصابها وقالت
_ و تكذبين قدامي ... تراني عارفه كل شئ يا مشاعل ماله داعي تخبين علي , يعني لو كان واحد غير اخوي كان مشيتها بس اخوي ومن وراي ما صارت هذه
مشاعل: هيه انتى وش تقولين .. وش اللي اخبي عليك و هالخرابيط مين اللي كذب عليك وقالك هالكلام... قلت لك ما بينا شئ 
قاطعتها شمس: والرسايل ... احبتج ومدري شنو ... شفتها بعيوني في جوال سيف يعني بكون احلم
مشاعل: هذا اخوك المصون اللي ارسلها وانا مالي دخل فيه مطنشته 
قاطعتها شمس مره ثانيه و قالت: خلاص ..خلاص لا تبررين كل شئ باين توقعت أي شئ تسوينه الا انتج تكلمين اخوي من وراي وبدون علمي 
عصبت مشاعل اكثر من كلام شمس و اتهاماتها لها , قامت و دفت كوب المويه اللي قدامها وطاح على الطاوله وشوي منه جاء على شمس
_يا مجنونه انتى وشفيك
مشاعل: هذا اخر ما بيني وبينك يا شمس , وتشوفين 
مشت وتركتها بوسط المكان و هي حاسه انها مخنوقه و كل الهوا و وسع الحرم الجامعي ما يكفيها تتنفس وجهها منقلب الوانه و اطرافها ترتجف من الموقف اللي كانت فيه ما قدرت تتحمل وكلمت السواق يجي ياخذها للبيت.
***********************************************

تفرقوا الصديقات بسببه و كل المشكله تدور بينه وهو الطرف الاساسي بالموضوع ... 

خلص سيف من شغله و سند ظهره على الكرسي ويفرك عيونه بيده بعد ما ارهقها وهو جالس ساعات على الكمبيوتر 
رفع جواله شاف الوقت قرب لوقت البريك حقهم 
التفت يكلم الموظف اللي بجمبه 
سيف: انا طالع عندي مشوار صغير وبرجع بعد ساعه 
زيد: اوكي بس لا تتاخر ترا المدير شفته مو على بعضه اليوم ومعصب
سيف: ولا يهمك برجع قبل ما يخلص البريك بربع ساعه ..يالله سي يو

طلع من شغله و مر على اقرب كوفي شوب له واخذ له مشروب بارد و كلم شمس 
بعد انتظار طويل ردت : نعم
سيف: مساء الخير يا الدبه شلونتج
شمس: تمام 
سيف: هاه خلصتي تبيني امرتج الجامعه الحين تراني برا الشغل عندي بريك
شمس: لا طلعت مع السواق وانا في البيت بنام
سيف:زين .. وشفيتج تعبانه
شمس: أي
سيف: سلامات ما تشوفين شر ..وشفيتج 
شمس: مصدعه 
سيف: خذي بندول بس قبله تغدي , ونامي ارتاحي 
شمس: انشاءالله
سيف: بغيتي شئ
شمس: لا ... مع السلامه
سيف: وجع تبين الفكه منى هاه ..اوريتج يالله باي 

سكر منها و فتح على الراديو mbc fm , ويتسمع للاغاني اللي يعرضونها كانت بارده وما يعجبه لحنها فسكر الراديو و غاص في افكاره و تخيلاته عن مشاعل و اكيد انها فرحانه بالميداليه و شكرت شمس عليها .. وهو المسكين ما يدري انه سبب في مشكله كبيره بين اخته وحبيبته.
**********************************************


اخيرا بعد عناء و تعب اليوم الاول انتهى الدوام و الكل رجع لبيته 
في بيت ام سلطان ... مجتمعين حول الغدا و ياكلون 
هديل: اجل سلطان للحين بالدوام 
ام سلطان: أي يا حليله اول يوم له و المسكين دوامه طويل للعصر 
هديل: الله يعينه الوقت بيمر بسرعه 
مد سعود صحنه لهند علشان تحط له من المكرونه اللي قدامها و قال: الله لا يوريكم مدرسنا حق الرياضيات متحمس لابعد درجه من اول يوم وهو معطينا درس ما سبق دراسته 
هند:هههههههههه يا حليله مخلص بالشغل
هديل: يوووه تذكرت هالدرس كانوا في مدرسات يعطونا هو خاصا في العربي ما سبق دراسته , يا حبي لهم للزحمه
ام سلطان: بالعكس احسن علشان يفتح امخاخكم هالمقفله عقب الاجازه 
سعود: شكله غثيث الله يعينا بس 
هند: شد حيلك وترا كلها شهور و تخلص وبعدين بتقعد تتذكر الايام وتقول ااااهـ يا الثانوي يا زينك
هديل: أي والله ايام الثانوي لها طعم ..ودي ارجع لها
ام سلطان: الطفوله كلها لها طعم وحلوهـ ... لو الواحد يدري وش بيواجهه بالحياه كان ما تمنى يكبر , بس سبحان الله في خلقه شئون و الحمدله على كل حال 

كملوا غداهم و بعده كل واحد راح لغرفته يرتاح و يقيل لين ياذن العصر ..
**********************************************

في غرفتها منسدحه على سريرها تتقلب يسار و يمين تبي تنام و ترتاح بس التفكير مو مخليها تسكر عيونها ... تحس بالحر رغم بروده الغرفه و بازعاج الافكار في راسها رغم هدوء البيت و المكان , كانت هذه حاله شمس من بعد ما رجعت من الجامعه وكل شوي يرجع لها صوره مشاعل وهي قدامها بملامحها الغريبه و عصبيتها و رجفه يدها وقتها , تحس انها تهورت يوم قالت كل شئ و المفروض تسكت او تقول باسلوب احسن واكثر هدوء بس اعصابها وقتها ما قدرت تتحكم فيها و قالت اللي بلسانها .. كل شوي تناظر الساعه و ترجع راسها للمخده وتتنهد تنتظر رجعه سيف و ترجع له الهديه وترتاح ما تبي تعيش اكثر اسيره لافكارها المتعبه .
************************************************** ******

في بيت ام علي كانت قاعده قدام التلفزيون و ملاك توها صاحيه من النوم فطلعت جلست مع امها يتقهوون و كل وحده تسلي الثانيه , سالت ملاك عن اخوانها لانها ما شافت ولا واحد منهم ومالهم حس
ام علي: طلعوا مع ابوك للمكتبه 
ملاك: اهااا ... من متى طلعوا
ام علي: مالهم ربع ساعه ... مدري وش حل على ابوك من حنيه وخذاهم يقضون للمدرسه
ملاك: الله يهديه 
ام علي: بغيت اقولك , هاه وش قررتي تفصلين لعرس نواف تراه بالعيد و حنا ما بقى لنا الا اسبوع و ندخل رمضان و تعرفين بننشغل بالصيام و العباده فأحسن من الحين نجهز للعرس
انقبض قلب ملاك يوم طرت امها زواج نواف و تذكرت خططها الفاشله و تفكيرها اللي تعب نفسيتها وطلعت بدون شئ
لاحظت ام علي برود بنتها و سكوتها فسألتها مره ثانيه 
_هاه وش قلتي لقيتي موديل حلو ولا اشوف بالمجلات ترا الوقت يمر 
ملاك: لا توني ما قررت يميدينا انشاءالله لا تستعجلين
ام علي: ما اظن بيكفينا الوقت ..انا قلت لك وبتشوفين 
سكتت ملاك و ما ردت على امها لان بالها مشغول بنواف و خايفه يمر الوقت بسرعه و يجي هاليوم اللي يكون لوحده غيرها 
تكلمت ام علي وهي مو حاسه ببنتها و القهر اللي عايشته
_ الله يعينها اختي تلاقينها قاعده وقايمه عاد هذا ولدها الكبير واول مناسبه لها , مشاعل ما قالت لك وين بيسون العرس؟
ملاك: مدري عنهم اصلا انا ما اقعد معهم كثير حتى اعرف
ام علي: تلاقينها حاجزه واحد من افخم القصور و بتجيب اغلى المطربات و بتشوفين ذاك العرس الزين اعرفها عبير راعيه فن و ماخذه لودها وحده حلوه وامها اكشخ منها ما في 
ملت ملاك من كلام امها و كل شوي تحس بالضيقه و قلبها كانه بيوقف من ذكر طاري نواف .. قامت من مكانها و امها مستغربه من قومتها المفاجئه
ام علي: على وين 
ملاك: احس بصداع بروح اخذ بندول وارتاح 
ودخلت غرفتها بدون ما تسمع رد امها , علطول سكرت الباب و رمت نفسها على السرير و سمحت لدموعها بالانطلاق و السيلان على وجهها , حست بالفعل بصداع في راسها من كثر التفكير و البكا فمكست راسها بيدها و ضمت نفسها على السرير و استسلمت للبكا و الندم و حرقه قلبها على حبيبها البعيد.
******************************************
ما اختلفت ام سلطان عن ابو علي , خذت عيالها و طلعوا لمكتبه جرير .. داخلها راحت هند لقسم القصص و الروايات تدور وتختار قصص جديده , اما سعود تحت عند الافلام و "DVD" لو درت عنه امه يا ويله , هديل و علي عند الدفاتر تختار له وهي بعد كل ما شافت دفتر حلو و شكله بناتي خذته ما تقدر تقاوم حلاوه الاشكال . 
اما ام سلطان كعادتها عند كتب الطبخ رغم كثرتها في بيتها لاكن ما تقدر تستغنى عنهم و كله علشان رمضان قرب و ودها باكلات و طبخات غير و جديده .
تقرا هديل الورقه اللي بيدها وفيها طلبات اخوها علي من دفاتر و اغراض 
هديل: مممم دفتر ابو 100 و اثنين ابو 80 و واحد ابو 60 انجليزي .. يالله تعال اختار الشكل وش تبي 
علي: هذا و هذا 
رفعت هديل دفتر فيه ورود و لونه وردي وقالت له : هذا حلو خذه
علي ويحط يده على خصره و يرفع وحده من حواجبه : لا والله وش قالوا لك بنت , بيضحكون علي العيال
هديل:هههههههه اوكي بغيره و خذ هذا 
خذت له واحد فيه صوره احدى شخصيات ديزني ورضى فيه 
خلصت هديل من مقاضي علي و رجعت تدور على الدفتر اللي شافته قبل شوي و عجبها تبي تاخذه علشان خواطرها تسطرها فيه و انبهرت بالاشكال الثانيه و احتارت مدري وش تاخذ و في يديها دفترين تلفت عليهم 
بهاللحظه كان فيه شاب يلاحظ هديل و حيرتها بين الدفترين .. فقط وجهه عليها وقال 
_ اللي بيدك اليسار احلى 
خافت من يوم ما سمعت صوته والتفت عليه ..قالت : خير
الشاب: الدفتر اللي بيدك اليسار احلى , خذي بنصيحتي 
عاندت هديل اختياره و رجعت اللي بيدها اليسار و خذت الثاني و مشت بعيد عنه لاكن هو ما تركها و راح وراها لقسم القصص الانجليزيه 
شوي حست بحركه وراها و واحد يمر ويهمس لها 
_ الرقم بالسله .. 
طالعت وراها وكان هو بالفعل اللي قبل شوي و علطول نزلت عيونها على السله اللي بيدها لقت ورقه صغيره و يوم فتحتها لقت رقمه واسمه خافت والتفت حولها لا يكون احد من اهلها شافها كان بتروح فيها تذكرت قصتها اللي صارت لها اول مع سعد و الماسنجر فرمت الورقه تحت رجولها و داستها بجزمتها و كل اللي سوته قدامه وراحت تدور على هند او امها علشان تحتمي منه .

كانت المكتبه مزدحمه بالناس كبار و صغار و متحمسين لمقاضي المدرسه ... قبل اذان المغرب بـ 10دقايق طلعوا منها و ركبوا سيارتهم متجهيين على البيت .
************************************************** ******
مشاعل للحين بغرفتها و ما تغدت الظهر ولا كلت لها شئ الا تفاح و شربت حليب وباين على وجهها الضيقه و الطفش .. قاعده على مكتبها و قدامها دفترها تشخبط فيه و ترسم رسومات عشوائيه مالها معنى و يملي جو الغرفه صوت الاغنيه اللي طالعه من المسجل للفنانه اصاله 

لا تعذر بأحتياجك كلنا ناقص حنان
كلنا طفل يتمنى أي شخص يحضنه
نبني الدنيا وحنا نوقف بنفس المكان
للأسف ينقص وفانا مع مرور الأزمنه

تنهدت من قلب و خطت بقلمها اخر مقطع " للأسف ينقص وفانا مع مرور الأزمنه" .. تحس بانها اكثر وحده بالدنيا متضايقه و نفسها مكتوم و كل شئ حولها متغيير كأنها بعالم خالي من الناس كل هذا علشان موقفها صباح اليوم مع صديقتها و قريبتها شمس حست بالاسى و الحزن بعد اتهامها لها وشكوكها و كل ما تذكرت كلمتها "" و تكذبين قدامي ... تراني عارفه كل شئ يا مشاعل ماله داعي تخبين علي.."" تضغط على القلم اللي بيدها و تشخبط على الورق بلا أي هدف , كرهت شئ اسمه سيف و أي شئ له علاقه فيه لانه السبب في اللي هي فيه فراقها عن صديقتها اولا , وثانيا ضيقتها و الهم اللي في قلبها مو مريحها ولا خلاها تاكل او تنام زين .
دق الباب و كانت امها دخلت عليها تشوف اخبارها بعد اليوم الاول في الجامعه 
ام نواف: هاه اخبارك وش مسويه 
طفت مشاعل المسجل و لفت كرسيها مقابله امها 
_طيبه كل شئ تمام
ام نواف: يقولي دحوم ما تغديتي معهم اليوم .. ليه ماكله بالجامعه
مشاعل: لا ما اشتهي اكل وما احس بالجوع
ام نواف: ما كليتي برا و لا في البيت شلون قاعده .. اكيد معدتك فاضيه يالله عن الدلع وقومي سوي لك شئ تاكلينه
مشاعل: لا يمه ما ابي لو جعت بقوم اكل
ام نواف: شفيك مشاعل صاير لك شئ او شمس فيها شئ
تنهدت مشاعل و حست شوي وتبكي بس ماسكه نفسها وقالت بصوت بدا يهتز :لا ما فيني شــ ....
ما امداها تكمل جملتها الا انطلقت دموعها و بدت تبكي , استغربت ام نواف من حالت بنتها و علطول ضمتها لها و هي تسمي عليها وتمسح على شعرها ومشاعل مو سامعه لصوت امها بسبب بكاها و الشهاق 
تبي تطلع اللي فيها من هم وقهر و لو عليها كان صرخت و قالت كل شئ يخطر في بالها ويضايقها سواء من حركه شمس او سيف او أي هم من هموم الدنيا .
ظلت على حالتها مخبيه وجهها بصدر امها لين خف الصياح ومسكت امها راسها رفعته علشان تستفسر منها 
ام نواف: خلاص حبيبتي مسحي دموعك عورتي قلبي
وخذت مشاعل المنديل تمسح الباقي من دموعها على خدها و تحاول تتنفس 
سحبتها ام نواف وقعدتها على الكنبه و قعدت جمبها تمسح على شعرها 
ام نواف: قولي لا اله الا الله , هدي نفسك يا عمري الدنيا ما تسوي
ذكرت الله مشاعل بنفسها و حط راسها على كتف امها تبي تحس بالامان و الراحه
سالتها ام نواف مره ثانيه : شفيك يا الغاليه تعبانه ولا احد مسوي لك شئ , تكلمي انا امك 
رفعت راسها بلعت ريقها وقالت: شمس.... تهاوشت معها
ام نواف: بس هذا !! على بالي شئ كبير 
مشاعل: يعني هوشتنا مو كبيره 
ام نواف: يمكن سوء تفاهم بينكم يحصل بين الاصحاب و يمكن هي وقتها متضايقه و طلعت حرتها فيك بس ما تقصد 
مشاعل: لا انتي ما تعرفين الموضوع اصلا ... جايه تتهمني بشئ ما سويته وتقولي كذابه
ام نواف: لاااااا مو لهدرجه عاد تتهمك بشئ انتى ما سويته اكيد في شئ يمكن احد قالها شئ غلط عنك ويبي يفرقكم عن بعض
مشاعل: ..... ........... "سكوت وما ردت "
ام نواف: طيب وش صار قولي لي من الاول
ناظرت مشاعل امها ثم نزلت عيونها و تذكرت سيف فخافت تقول لامها واللي اكيد مابتعدى الموضوع وبتسوي سالفه 
ام نواف: هاه وش صار 
مشاعل: ما صار شئ يمكن مثل ما قلتي سوء تفاهم ... 
بعد كلامها قامت من مكانها تراكه امها بحيرتها 
ام نواف: وين رايحه
مشاعل: باخذ لي شور اهدي اعصابي شوي 
ما حبت ام نواف تضغط على بنتها فقامت بتطلع من غرفتها و تتركها على راحتها
قالت قبل لا تسكر الباب: تبغين شئ اسوي لك تاكلينه تراك من الصبح وانتى على لحم بطنك
مشاعل: اوكي سوي لي أي شئ خفيف

سكرت امها الباب و هي فتحت دولابها تطلع وش بتلبس بعد الحمام 
***********************************************

مغتره بنفسها و كل دقيقه تطالع بالساعه اللي بيدها و تبتسم كل ما تذكرته وتذكرت شكله وكلامه وهو يقدم لها الهديه .. و ابتسمت اكثر لين ما بانت اسنانها يوم تذكرت اعجاب صديقاتها في الدوام بشكل الساعه و حسدهم لها خاصا يوم دروا انها هديه .
خذت جوالها ودقت على حمد بعد دقايق جاها صوته الخشن من اثر التدخين 
_هلا بقلبي ... عاش من سمع هالصوت
استانست ساره على ترحيبه و صدقت نفسها اكثر 
قالت: هلا فيك ... شلونك 

سلمت عليه وشافت اخباره وهو بدوره مثل اهتمامه فيها و حرصه على صحتها وصحه امها وكل شوي يبدي اعجابه بها ليله امس وهم يتعشون و يثني على اسلوبها الراقي معاه و الحلو , قبل لا تسكر 
حمد: عمري تكفين لا تحرميني من حسنك ابي اشوفك مره ثانيه
ساره : اكيد بس مو الحين لان تعرف بكون مشغوله بالدوام و ما اطلع بدري , خليه بعدين
حمد: زين بس لا تطولين علي تراني مشتااااق
ساره:هههههههه اوكي يا قلبي ...يالله اخليك الحين باي
حمد: في حفظ الرحمن يا الغاليه
سكرت منه وهي طايره من الفرح و عيونها تلمع كل ما تذكرت كلامه و صوته ..تحس انها من اسعد الناس وخاصا بحبها الوهمي و علاقتها بحمد اللعاب .
***********************************************
تحركت من سريرها وبتقلب للجهه الثانيه يوم فتحت عيونها وشافت الساعه لقتها 1 بعد منتصف الليل.. قامت بسرعه قعدت و تشد يدها يسار ويمين حست انها نامت كثير وراسها بينفجر .. 
قامت دخلت الحمام تغسل وبعده نزلت تحت تسوي لها كوب شاهي وساندويتش تسكت عصافير بطنها اللي تصوصو من الجوع .
سمعت صوت خفيف يجي من الصاله وكأنه في احد قاعد للحين طلعت وطلت لقته سيف بس هو ما انتبه لها .. تذكرت الميداليه حقته "هديته لمشاعل" و طلعت فوق تاخذها ثم نزلت خذت الشاهي و الساندويتش وطلعت لسيف
سيف: صباح الليل توتج تقومين كان كملتي للصبح
شمس وهي تقعد وتحط شاهيها على الطاوله: شبعت نوم و لله الحمد انت وش مقعدك لهالوقت
سيف: ما جاني النوم و بكره ما عندي دوام قلت باستغل الصباح نوم لين الظهر 
كلت قطعه من الساندويتش و قدمت له هديته : هاك ما رضت تاخذها
نزل رجوله وتعدل بجلسته يوم سمع كلام اخته 
قال بحده: شوو!! رجعتها وليش انشاءالله ما عجبتها يعني
شمس: تقول ما تقبلها منك ما بينك وبينها شئ , المشكله قدامي وتكذب قال "ما بيني وبين اخوكتج شئ" <<< تقلدها بالكلام
دق سيف قلبه و جمد نظراته على اخته وقال : هي قالت كذا 
شمس: أي <<< قالتها وتناظر اخوها بنص عين 
سكت سيف و رجع يسند ظهره وهو يلعب بالميداليه دليل على توتره , اما شمس ما سكتت والا تعرف القصه بالضبط 
قالت: من متى وانتوا تكلمون بعض
رفع سيف حاجبه وقال: نكلم بعض ؟!.... ومن قالتج اننا نكلم بعض كل الموضوع 

خر السالفه كلها من حرته وقال شعوره تجاه مشاعل و تفكيره فيها من اول يوم شافها لهذه اللحظه
سيف: كل الموضوع اني حبيتها و اعجبت فيها لاكن هي ما عطني وجهه و حاولت اتقرب منها بعد ما خذيت رقمها من جوالتج و هي لازالت تصدني خاصاً بعد ما عرفت من انا ... هذه القصه لا نكلم بعض ولا بيننا شئ حب من طرف واحد كما هو الدارج في مجتمعنا
نزلت شمس كوب الشاهي و عقدت حواجبها لمفاجئتها بكلام سيف 
قالت: يعني ما بينكم شئ مسجات ولا مكالمات
سيف وبدا يعصب:اوووووف مكالمات ابداً ما تعطيني وجهه و مسجات ارسلت لها مره وحده وكله مطنشه ... بصراحه صديقتج تعبتني حييييل 
شمس: سيف انت تتكلم من جدك ولا تكذب علي , ترا اليوم تهاوشت معها و تفارقنا والسبب هالسالفه 
سيف: ليش شو صار ..
سكتت شمس وهي تتذكر الموقف اللي عاشته اول يوم دراسي
صرخ سيف وقطعها من سرحانها: تكلمي شو صار
تكلمت شمس و قالت كل شئ صار من يوم ما شافت الرساله اللي بجواله وربطتها برساله في جوال مشاعل الين ما تركتها مشاعل بكافتيريا الجامعه , وطول ما هي تتكلم ملامح سيف تتغير من شده الى صدمه شوي لحزن وندم .
شمس: هذا اللي صار ظلمت البنت و كذبتها ...حسبي الله على الشيطان 
مسكت راسها بيدها و هي تتمتم بكلمات الندم و الحسره , اما سيف ما توقع اللي يصير وهو بعد يحس بالندم في الموقف اللي عاشته اخته وحبيبته وفراقهم بسببه ... 
تكلم سيف بصوت يالله ينسمع وكأنه يكلم نفسه : ما الومها يوم تردني .. الله يقطع الحب يخلي الواحد يفقد عقله ويتصرف تصرفات غبيه مالها معنى
التفت على شمس وقال: والحين وش بتسوين ما كلمتج
شمس: شلون تبيها تكلمني بعد اللي صار , انا لو ما دريت بالحقيقه كان ما كلمتها وظلينا بعيدات عن بعض .
كملت كلامها لاخوها بعتاب و لوم : وانت من الاساس ليش تسوي كذا كان قلت لي ولا دخلتنا بهالمشاكل الحين وش بتقول عني وعنك بتقول اكيد متفقين علي و يمكن ما ترضى و تظل بعيده عني وزعلانه وانا مالي دخل بالموضوع كله
سيف: خلاص ..خلاص يكفي 
قام وخذا مفتاحه طلع يدور بسيارته في الشوارع عل وعسى تهدا اعصابه و يهدا كله ويرجع طبيعي 
انقهرت شمس من طلعته و تركها لحالها تعوم في المشكله و تدور لها حل .
في الاخير خذت جوالها وارسلت رساله لمشاعل تقول فيها 

" صباح الخير , ادري متضايقه مني و يمكن ما تطيقين تشوفين اسمي على جوالتج بس مضطره اكلمتج باتشر , نتقابل بالكافتيريا ..اوكي " 




الجزء(20)

[B][B][B][B][COLOR="Red"]في شقه نواف وحسين يعمها الهدوء و كأنها خاليه من احد .. رجع حسين من برا وهو طفشان من الجو الكئيب على ان الشمس طالعه و محليه المكان الا ان تغير صديقه و الهم اللي واضح عليه مضايقه كثير و شايل هم عليه يبي يعرف وش فيه بس نواف للحين مكتم 
حسين : هاااه عامل ايه يا عم 
نواف: تمام
حسين: تفضل جبت لك عصير يمي يمي ..يحبه قلبك
نواف: لا مشكور ما لي خلق اكل شئ
حسين:وش اللي مالك خلق شف وجهك شلون اصفر و صاير ضعيف يالله عاد لا تردني 
خذا نواف العصير علشان لا يكسر خاطر صديقه و رشف منه رشفه 
سأله حسين: متى كلمت اهلك 
رفع يده واشر له باصباعه من يومين 
حسين: وزوجتك؟
رفع يده مره ثانيه و اشر باصباعه من يوم
حسين: وانا
نواف: اقل من لحظه
حسين: زين على بالي بعد نسيتني ..هاه شرايك بالعصير مو حلو هذا ذوقي وانا حسينووووه ولد امي
نواف بضحكه باهته:ههههه لا حلو تسلم والله
شرب شوي من العصير مره ثانيه وشوي حس بالم في معدته وغثيان كأنه بيرجع .. قام بسرعه واتجه للحمام يطلع اللي في معدته مع انه ما اكل شئ غير العصير
تفاجئ منه حسين وقام لحقه بسرعه يتطمن عليه , بعد ما طلع نواف و وجه صار اكثر صفار و يده ترجف
حسين: سلامات وشفيك
نواف: ما ادري احس بتعب شوي ..بروح ارتاح
ودخل غرفته انسدح على السرير يريح نفسه و هو ما يدري من وشو هالتعب و الارهاق اللي يحسه , فتح الباب حسين وطل عليه
_ لو بغيت شئ انا بالصاله 
هز نواف راسه بالموافقه وسكر عيونه اللي يحس بحراراتها و ثقلها .
******************************************

قامت مشاعل على اذان الفجر وهي ما شبعت نوم قررت انها تصلي وترجع تنام ما بتروح الجامعه اليوم .
بعد دقايق فتحت ام نواف باب غرفتها تصحيها على بالها للحين نايمه
ام نواف: صباح الخير ... جيت بقومك بس زين قمتي يالله الفطور جاهز لو بغيتي تاكلين 
مشاعل: لا بصلي وارجع انام بغيب اليوم ما عندي شئ مهم اروح له
ام نواف وما حبت تضايق على بنتها : اوكي ...اجل بقول السواق انك مافيه اليوم , يالله بغيتي شئ
مشاعل: لا 

صلت الفجر ,طفت مكيفها و اتجهت للشباك فتحته واستنشقت هواء الفجر الحلو و المنعش , شافت السماء شلون حلوه بلونها البنفسجي و الشمس في طريقها للشروق لتنور الدنيا بأشعتها و انوار الخبر للحين مولعه كأنها اكسسورات تزين العروس . تنهدت من قلب وهي تلمح البحر من بعيد و بحركه امواجه الرايحه و الجايه , بعد ما تأملت الطبيعه و ملت رئتيها بالاوكسجين النقي رجعت لفراشها بدون ما ترفع جوالها وتشوف ان كان فيه رساله او مكالمه وهي من الليل قبل لا تنام حطته على الصامت يعني لو دق ما راح تسمعه ... حط راسها على المخده و كملت نومها على صوت العصافير.
**********************************************

زحمه ناس رايحه و جايه الكل تعبان و ينتظر دوره عند الطبيب .. جت حنان مسرعه حامله ملفات بعض المرضى و بتحطها عند الموظفه المختصه فيهم وهي ماره لمحت ملاك قاعده وبيدها كوب الشاهي
حنان: ملووك وش تسوين ..قومي فزي اشتغلي المدير اليوم مصحصح و يتفقد الشغل
ملاك: لا خلصت كوبي قمت 
طنشتها ورجعت تشرب شاهيها
حنان: اخص يا قوي ..وشفيك انتى هالايام صايره بارده و مالك خلق لشئ , ما سمعتي عبدالمجيد وش يقول
( اضحك ودنياك تضحك في قدومك ..خلى شمعه الامل بالعمر تاضي)...يالله يا بنت قومي تحركي ساعديني و الله لو شافك المدير لا يطردك اليوم قبل بكره
ملاك: اووف ..هاتي اشوف 
حنان: أي تحركت العمه يوم جبت طاري الطرد 
طول ما هي تشتغل تفكيرها بعد يشتغل بنواف و للان ما يأست بأنه صار لوحده غيرها وعندها امل بانه يكون لها .. و قررت انها بعد الدوام تروح للرجال اللي كانت تروح له قبل ملكت نواف و تتفاهم معه على شئ ثاني .. 
على انها كبيره دارسه وفاهمه بس الحب يخلي الواحد اعمى و مجنون يسوي الغلط ويقول هو الصح ..
************************************************** *
شمس بين زحمه بنات الجامعه و ازعاج الكافتيريا كل شوي تطالع جوالها وما تلقى أي رساله او مكالمه من مشاعل 
" اووف وينها هذه كل ذا زعل ما صارت , على الاقل ترد بمسج او شئ , بعدين ما شفتها اليوم كلش معقوله تكون غايبه و ما جت عناداً فيني اوووف ياربي وش هالبلوه اللي انا فيها كله منك يا سيف والله لأوريك "..
كملت شمس يومها وحيده بدون صديقتها و بضيقه وملل ما تعودت في هالمكان الواسع و الكبير تكون وحيده كأنها مسكينه و لا احد معها تضيع معه الوقت بالسوالف كاغلب البنات.
************************************************** **
العصر و بعد ما روقت ام نواف خذت جوالها تدق على عيالها .. دقت على احمد سلمت عليه وتطمنت على صحته و دراسته ثم دقت على نواف و ما جاها رد و دقت مره ثانيه بعد انتظار ما طال جاها صوت رجال غريب عن صوت ولدها 
ام نواف تستفسر: الوووو هذا مو جوال نواف 
حسين: الا هو ... هلا والله 
ام نواف: هلا فيك اخوي ممكن اكلمه
حسين وعرف انها وحده من اهله إما امه او اخته ..قال: والله نواف مو موجود الحين , تبيني اقوله شئ
نغزها قلبها و حست ان ولدها فيه شئ ...خاصا انها تسمع صوت ازعاج وناس بالمكان
قالت: انا امه ... طيب ممكن اكلمه شوي بس ابي اتطمن عليه الله يعافيك
حسين: والله يا خاله نواف بالمستشفى 
شهقت ام نواف و حطت يدها على قبها من الصدمه 
_ وش قلت بالمستشفى ..ليه وشفيه
حسين: مافيه الا العافيه بس تعب بسيط انشاءالله اول ما يفوق اخليه يكلمك
ام نواف: دقيقه !! يفوق ليه هو في حاله اغماء ولا وشفيه ... ولدي وش صار له
حسين: يا خاله اهدي نواف بخير صدقيني لا تخافين , 5 دقايق واخليــ .....
شوش الخط و صوت حسين بدا يتقطع و يبعد الين ما انقطع 
ام نواف بتوتر وقلق ضغطت ارقامه مره ثانيه ولاكن ما يمسك معها الخط و يقول تعطل في الشبكه , تنهدت و مسكت راسها بيدها تحس السماء انطبقت على الارض بعد خبر تعب نواف و اغماءه في المستشفى ودها لو على الاقل تسمع صوته و تطمن عليه بس ما حصل لها وكل مره تحاول تدق ما يرد عليها احد .
في هاللحظه نزلت مشاعل و شافت قعده امها بوضعها الغريب...قربت منها تشوفها
مشاعل: يمه فيك شئ
رفعت ام نواف راسها و في عيونها دموع متعلقه .. خافت مشاعل من شكل امها و قعدت جمبها تسأل
مشاعل: يمه وشفيك ..صاير شئ وانا ما ادري اخواني فيهم شئ
ام نواف: نواف حاولت اكلمه بس .....
ما قدرت تكلم كلامها و بدت دموعها بالنزول وهي تقاومها
مشاعل: وشفيه نواف ..يمه تكلمي
ام نواف: رد علي واحد وقال ... قال ان اخوك بالمستشفى و في حاله اغماء 
مشاعل طاح قلبها و تجمدت كلها من الصدمه 
_ من جدك يمه .... طيب وشفيه تعبان من وشو
ام نواف: ما ادري .. ما ادري 
شوي الا يدق جوالها و تمد يدها بسرعه علشان ترد 
ام نواف: الوووووو
جاها صوت نواف ضعيف ويالله ينسمع باين عليه التعب
_الوو يمه
ام نواف وكثرت دموعها و صوتها يهتز : نواف طمني عليك وش فيك يمه .. وش صاير لك
نواف: تطمني انا بخير بس شويه تعب 
قاطعته امه: وش صار لك , وش قال الدكتور 
نواف: تعب بسيط وارهاق لا اكثر لا تشيلين هم انتى شلونك 
ام نواف: وشلون ما اشيل هم و انت تعبان وبعيد عني تكفى طمني عليك 
نواف: يمه خلاص بسكر الحين اكلمك اول ما اوصل البيت وانتى لا تخافين انا بخير 
ام نواف: تكفى نواف اول ما توصل البيت دق علي .. لا تنسى وانتبه لنفسك زين 
نواف: انشاءالله ... يالله مع السلامه

سكرت التلفون ورمت نفسها على الكنبه .. 
مشاعل: وشفيه ..
ام نواف: يقول تعب بسيط مع اني متأكده ان صاير له شئ اكبر من كذا صوته مرررره تعبان .
تأثرت مشاعل من وضع امها وهي اول مره تشوفها كذا منهاره ..قالت تهديها
_ لا انشاءالله يكون طيب مافيه الا العافيه , انتي بس لا تضيقين خلقك شوي وبيكلمنا نتطمن عليه اكثر .. خلاص يمه لا تبكين 
ام نواف: شلون تبيني ما اتضايق واشيل هم واخوانك بعاد عني مغتربين و تعبانين اكيد محتاجيني ... قبل شوي كلمت احمد وصوته تعبان مزكم و نواف في المستشفى وهذا تونا بدايه السنه شلون بصبر بس
مشاعل: اللي خلاك تصبرين السنوات اللي راحت بتصبرين هالسنه يالله عااد لا تضيقين اكثر و خليها على الله .. انشاءالله ايام وتعدي وكلهم بيكونون حولك وبخير 
ام نواف: حسبي الله على الفراق ما سوا فينا خير ...

قعدت مشاعل مع امها تهديها وتحاول تغيير الموضوع بالسوالف والضحك لاكن لاهي ولا امها قلوبهم من الداخل مرتاحه كل وحده منهم تفكر بنواف و حالته .
************************************************** **
توه وصل سيف من برا بعد ما تغدى في البحرين لان اليوم اجازه له , و اول ما وصل البيت سأل عن شمس
ابو سيف اللي كان قاعد يقرا الجرايد: يمكن بغرفتها ..
ترك ابوه وهو طالع للدرج ..ساله ابوه
_غريبه ولا تسأل عن امك وينها مالها حس بالبيت
تفشل سيف ورجع يسال بابتسامه : وين الغاليه .. نايمه؟
ابو سيف: أي نايمه .. امك الله يهديها تبي تعذبني راحت للصالون قال بتسوي لي مفاجئه
سيف:هههههه أي مو انت مفاجئها بالسفر , اكيد هي بعد بتفاجئك بشئ 
ابو سيف: أي بس انا ما اقدر عليها ... هي تهبل تزين اكثر وش بتصير 
سيف: بتصير ال تهبل ... هذه(ال) تنحط للكلمه للمبالغه ههههههههههه
ابو سيف:ههههههههههه .. اجل مثل ما قلت ال تهبل
سيف: يالله عن اذنك بروح اشوف الدبه شمس 
طلع بسرعه لاخته يبي يسمع اخبار اليوم و الاحداث اللي صارت مع مشاعل
دق الباب وسمع صوتها من الداخل فدخل بسرعه وسكر الباب وهي مستغربه من عجلته
شمس: بسم الله علي...شوي شوي شفيك طاير
سيف: هاه وش صار اليوم تسامحتوا
مدت شمس بوزها وقالت: لا غايبه 
سيف: اااااحلفى !! ..ليه وشفيها تعبانه؟
شمس: وانا وش دراني اصلا ما ردت علي لا بمسج او بمكالمه شكلها بقوه زعلانه كله منك انت السبب انت وحبك الغبي ..قال شو ( احبها) <<< وتقلد صوته 
سيف: أي والله شكلها زعلانه وبقوه , طيب انا وش اسوي احبها
شمس: اووف منك ومن حبك سبب مشاكل وفراق اصحاب 
سيف: طيب شموسه تكفين دقي عليها الحين شوفيها تطمني عليها 
ناظرته شمس بنظرات بارده وحاجب مرفوع
سيف: يالله 
ومد لها جوالها علشان تدق و بالفعل دقت على مشاعل و انتظرت ترد
همس لها سيف: حطيه على السبيكر 
شمس: اووف منك ..طيب 
كلهم ينتظرون ردها و قربوا ييأسون لاكن ردت بهدوء غير عن العاده 
مشاعل: الو
شمس: الو هلا مشاعل 
مشاعل: اهلين
ماتعودت شمس على اسلوبها الجامد علشان كذا مرتبكه وهي تتكلم 
_شحالتج ... سلامات اليوم ما شفتج بالجامعه
مشاعل: الله يسلمك كنت تعبانه شوي
شمس: ما تشوفين شر و الحين شلونتج
مشاعل: تمااام .. انتى كيفك وش مسويه
شمس: الحمدلله بخير دامتج بخير 
مرت بينهم لحظه سكوت قطعها صوت شمس ,قالت
_مشاعل انا اسفه على اللي صار كنت ابي اشوفتج اليوم علشان اعتذر لتج بس غبتي , ترا ما كنت فاهمه الموضوع عدل و انهبلت يوم شفت الرساله في جوال اخوي نفس اللي عندتج ونفس رقمتج وظنيت انتج تكلمينه من وراي .. بس يوم رجعت البيت تفاهمت مع سيف وعرفت كل شئ بصراحه انا متفشله منتج حيل و اعتذر منتج مره ثانيه على اتهامي وشكي
تنهدت مشاعل وقالت: اوكي ما صار شئ .. بس انتي تعرفيني زين ما عمري خبيت عليك شئ حتى اشيائي الخاصه و اسراري كلها عندك وهذا الموضوع بالذات ترددت قبل لا اقولك عنه علشان لا يصير شئ ونفترق لاكن ما قدرت وقلت لك بدون ما اجيب طاري اخوك فيه . وماله داعي اعيد كل شئ لانك عرفتيه منه 
شمس: أي عرفت كل شئ من سيف ليله امس .. من جد اعتذر لتج مشاعل واتمنى هالشئ اللي صار ما يكون حاجز بيني وبينتج ترا مالي غيرتج و اليوم شكلي يحزن بالجامعه كأني متسوله ادور على حاجه لي
ما قدرت مشاعل على اسلوب صديقتها المضحك وضحكت :هههههههههه احسن تستاهلين علشان مره ثانيه ما تزعليني 
شمس: هههه طيب ليش غبتي اليوم تبين تقهريني ولا صدج تعبانه
مشاعل: والله مو علشان اقهرك ولا ني تعبانه بس كنت متضايقه و فيني النوم فغبت و سحبتها نومه للظهر
شمس: اهااا مثل بعض الناس 
وبسرعه سكتت خافت لا تزعل مشاعل مره ثانيه على ذكر طاري سيف 
وسيف ملامح وجهها تتقلب كالعاده لا جاء طاري مشاعل عاد ذي المره قاعد يسمع صوتها وسوالفها مباشره
مشاعل: منهم بعض الناس 
شمس: لا ولا شئ... المهم انتي شلونتج وش تسوين
مشاعل: ولا شئ تعالي عندي اليوم ابيك تغيرين جو البيت شوي امي متضايقه لبعاد اخواني و خاصا نواف 
شمس: افااا ليه وشفيهم
مشاعل: نواف تعبان شوي و يوم كلمته كان بالمستشفى وهي خافت عليه مرره و ضاق صدرها على بعاده 
شمس: يوووه سلامته والله والله يعينكم صعب البعاد
مشاعل: الله يسلمك ... يالله اجل انتظرك المغرب تعالي ولا تتاخرين
شمس: يوء قصدتج لا اتاخر ببيتكم هاه .. طيب طيب
مشاعل:ههههههههه أي ...
شمس: هاه هاه هاه يا شينك
مشاعل:هيه هيه هيه .. ماعليك زود 
شمس: اوكي ... اشوفتج بعد ساعه
مشاعل: اوكيك خيتو باي


اول ما قفلت منها تنهد سيف بقووهـ و تربع في جلسته وعيونه تحوم على فوق كأنه يتأمل او يتخيل شئ
شمس: شوي شوي على روحك لا تطلع ... انت بالله عليك تحبها جد ولا بس كذا هبت عليك هبوب الحب الغبي حق المراهقين على قولتهم "حب ابو ريالين"
سيف: ابو ريالين بعينتج .... احبها واتحدى احد بالعالم يحب كثري .. اسمعي لا رحتي عندها اليوم تأسفي لي منها وقولي لها اني احبها والله لو ما قلتي يا ويلتج فاهمه
شمس: لا لا اخاف تزعل و يصير شئ اكبر .... ما بقولها أي شئ عنك
سيف: الله يخليتج او لمحي لها ..قولي لها انه غلطان وكان يبي يتقرب منتج ومن هالكلام
شمس: واذا قلت لها ظنك بترضى تكلمك .. مستحيل مشاعل تسويها اعرفها بنت ناس و الله لو قدمت لها عيونك بصحن ذهب ما ترضى ... عندها قانون تحبني دق بابي 
سيف: ادق بابها و شباكهم بعد هي بس تأشر لي بأصباعها وتشوفني صنم قدام بيتهم .
شمس بفرح: والله يعني ناوي تتقدم لها
سيف: بس اخاف في حياتها واحد ثاني و ما ترضى فيني
شمس: ومن اللي بترفضك هذه وحده غبيه بنت اغبياء انت امير الامراء ... صدقني البنت على البر توها ما ابحرت في بحر الحب و ان ابحرت معها و الله منت نادم .. اسمع كلامي وانا اختك شمس << قالتها وهي تغمز له
سيف: ااااهـ يا قلبي .. طيب كلامتج بأخذ فيه بس اول تقولين لها اني احبها تكفين بس خليها تعرف بتعب قلبي و على الاقل اكون في بالها مو حالي مثل الناس العابرين
شمس: ما اضمن لك بس بحاول 
سيف: عاد باسلوب زين مو ترمين كل شئ كذا مره وحده ..طيب شموسه 
شمس: اوووف يا ذا الحب .. طيب خلاص ازعجتنا بحبك وهذا توها ما تدري عنك اجل لو صدق صرتوا قراب اكثر وش بتسوي شكلك بتبيعنا و تشتري لها عمرك
سيف: ااااااااااهـ لو تصير قربي لو تبي نجوم السماء اعطيها ..ااااهـ بس
شمس: أي وش بعد بتسوي لها
حس سيف انه بدا يفقد عقله و يطلع كل مشاعره و اللي في قلبه ..لاكن تدارك نفسه و قام بيطلع من عند اخته
_ خلاص عاد زودتها ترا وانتى ما صدقتي خبر ... ترا انا اللي بوديتج وباخذتج من عندها زين
شمس: اوكي يا العاشق الولهان
************************************************** ******


في بيت ام خالد .. ساره بالصاله ومحد حولها ما خذها راحتها بالتلفون تسولف و تضحك بهالحظه دخل اخوها خالد و على فتحت الباب سمع ضحكه ساره طالعه من قلب
ساره:هههههههههههههه يا حبي لك ..اي وبعدين ...هههههههههههههاااااي
دق قلب ابو عبدالله وتذكر كلام زوجته عن ساره فزادت شكوكه وبسرعه اتجه لها 
ساره مندمجه مع السوالف: لا ما اقدر .. مستحيل انا مو فاضيه عنـ.....
قطع عليها ابو عبدالله الكلام و سحب الجوال من اذنها 
هي شهقت من الخوف و الصدمه ما توقعت وجوده و تصرفه البشع معها
صرخ ابو عبدالله: من كنتي تكلمين 
ساره بخوف و ارتباك : هذه صديقتي ... وشفيك تصارخ
ابو عبدالله: صديقتك !! ..
ساره : أي صديقتي
ويوم شافته يضغط بجوالها مدت يدها بتاخذه و صرخت عليه
_لا تفتش فيه مو من حقك ... 
ابو عبدالله: اقول وخري يدك , انا من زمان ابي اعرف وش وراك من بلاوي اظاهر ماخذه راحتك بالدنيا و تلعبين على كيفك
راح لسجل المكالمات اللي بالجوال وشاف المكالمات كلها الصادره على رقم السواق و الفائته على رقم زوجته "ام عبدالله" و المكالمات الوارده رقم صديقتها وكان باسم تهاني , بدون تردد ضغط على اسمها ينتظر الرد ليسمع الصوت و يتاكد 
بعد فتره من الانتضار وحرقه اعصابه جاه الرد بصوت ناعم
تهاني : الوو ساره وينك ؟
سكره علطول ورمى الجوال في حظنها
ساره: صدقت انها صديقتي .. 
تفشل ابو عبدالله وحس ان حركته سخيفه مالها داعي , طلعت ام خالد على الصوت 
ام خالد بخوف: وشفيكم وش هالصراخ و الصوت
فلتت ساره لسانها و قالت: شوفي ولدك جاي من برا و بكل قوه و جرائه يسحب جوالي ويفتش فيه ..مدري من مشوشه علي هالايام ... احرجني قدام البنت و رجع دق عليها مره ثانيه علشان يتأكد 
ام خالد: خير انشاءالله وشفيك عليها معصب وتطلع حرتك فيها
ابو عبدالله: يمه انتى خليك برا الموضوع الشئ بيني وبينها خلاص
ام خالد: لا و الله .... عصبيتك و تحكمك سويه في بيتك مو هنا .. حلوه ذي جاي بكل قوتك و تفتش جوال اختك من اللي اذن لك 
عصب خالد من كلام امه وهو خلقه منحرج و مو على بعضه .. تركهم وطلع من البيت بدون ما يتكلم ولا يقول أي شئ
ساره: تلاقين زوجته اللي لاعبه على عقله و قالت له اشياء وهو عاد ما صدق جاي يشوف و يتاكد 
ام خالد وهي تقعد على الكنبه ترتاح: حسبي الله عليها ان كانت السبب ... طول وقتها ساكته تسمع وتجمع ثم تروح تقول له وهو ما يقصر يجي و يقوم المشاكل ... حسبي الله عليها 

طلعت ساره غرفتها وهي منقهره من حركه ابو عبدالله و تهوره الغبي ونفس الوقت خافت لا يكون درى عنها مع حمد او سمع شئ علشان كذا جاء بكل قوه يفتش بجوالها 
ساره" شكلها سمعتني وانا اكلمه وراحت قالت له شئ ... والله لاوريها و اخليها تندم على اللي تسويه ... ان ما عقلت وبطلت حركاتها هذه لا خليها تطلق على يدي مثل ما انا تطلقت من مشاري,و تشوفين يا جواهر"
**************************************************
مجتمعه ام سلطان مع بناتها على القهوه و قدام التلفزيون على احدى القنوات تعرض عرض ازياء 
هديل: هذا موديله حلو بس اللون ما احبه فاقع مره
ام سلطان: بالعكس مره حلو اخضر و ليموني ... حتى القماش ناعم
هند: الحين وش بنسوي لعرس نواف ترا ما يمدينا شهر نفصل فيه و تعرفون بتكون المشاغل زحمه تفصيل و خياط
ام سلطان:وانتي الصادقه يبيلنا من الحين على الاقل نشتري القماش و نختار الموديل
هديل: انا اخترت وخلصت بس باقي اوديه للمشغل عاد انتوا دبروا لكم 
هند: يووه منك عاد ما عندك لعب زين دوري لنا موديلات حلوه تعرفين امي مشغوله بدوامها و انا عندي دراستي
هديل: لا والله وانا بعد عندي دراستي بس ما يخالف بدور لكم واكيد بيعجبكم هذا ذوقي ..فديتني و الله
هند: هيه هيه هيه ارحمينا بس يا ام ذوق لا تصدقين نفسك مره يمكن ما يعجبنا..صح يمه؟!
ام سلطان: يمكن يعجبني ويمكن لا
هديل: هاه قالت يمكن مو اكيد .... 
تذكرت ام سلطان شئ و التفت جهه هند : أي تذكرت اليوم بالفسحه قعدت اسولف مع ابله نوال ام تركي و تسلم عليكم 
هند+هديل: الله يسلمها
هند: شلونها طيبه
ام سلطان: الحمدلله تمام .. عاد تقولي تركي بينقلونه من شغله 
ارتبكت هند اولا لذكر خطيبها تركي وثانيا بخبر نقله وقالت:ليش ؟؟ و وين بينقلونه؟
ام سلطان: بيروح رابغ .. تقول تغيير مديره وجاء مدير ثاني سوا تغيير بالموظفين و نقله 
هند: نقل للأبد ولا بس موقت كم شهر ويرجع
ام سلطان: من كلامها تقول للأبد بس يمكن بعد فتره يقدم نقل للشرقيه 
هديل: وينها رابغ فيه ..شمال غرب وين موقعها بالضبط
ام سلطان: رابغ جهه الغرب بجمب تبوك
هند: يوووه بعيده
هديل:مرررره
ام سلطان: اليوم على الغدا وانتوا نايمين قلت لابوك عن الموضوع قال القرار لك ...بصراحه هي صعبه اذا بتم الملكه و الزواج يعني بتنقلين معه هناك
هند:لا ما ابي ابتعد عنكم , ما اقدر شلون بعيش بكون توني في بدايه حياه جديده و الناس و المدينه ما اعرفها مرره صعبه
هديل: انا بعد ما اقدر ابتعد عنك يصير ما عندي اخت وما اشوفك الا وين و وين
ام سلطان: انتوا وشفيكم قلبتوها حزن ما صار شئ وتونا في البدايه , و الامر لازم تفكرين فيه يا هند يوم جاء خطبك ما سألناه عن المدينه اللي بيسكنها على اساس انه بالشرقيه بس الحين تغيير الشئ وهنا لازم نعيد حساباتنا ونشوف 
هند: طيب وش اسوي يعني ارفضه
ام سلطان بحذر:لا ما قلنا كذا بس فكري زين وبعدين ليش ترفضينه وهو انسان ما بتلقين مثله الا قليل رفضك له بسبب سكنه امر مو مقنع
هديل: وترا شغله و مركزه زين , انتى ما تدرين وش بيصير بعدين يمكن يرجع هنا وقتها صدق بتندمين لو تركتيه
احتارت هند بهالموضوع و تشتت الافكار في راسها هي مع كلام امها و اختها بانه رجال زين و مو قاصره شئ و ظيفه حلوه و قلب طيب حتى اهله محترمين ,بس جت سالفه النقل و رجت افكارها يعني بتحس بصعوبه الامر لو عاشت بعيد عن امها وهي في بدايه زواجها .
ام سلطان: لا تخافين ولا تستعجلين فكري بهدوء و لا تنسين ربك , وانشاءالله خير 
عم الصمت بينهم ام سلطان وهديل يتفرجون التلفزيون ببرود و هند بالها مشغول بالخبر الجديد و فكره توديها و تجيبها .
*************************************************
في جو من التوتر و الخوف قاعده و قلبها طاير على ولدها تبي تعرف اخباره وللحين ما اتصل وطمنها عليه ..
نزلت مشاعل من فوق و لقت امها قاعده بالصاله , التلفزيون بدون صوت و هي ماسكه الجوال و متكتفه و تحرك رجولها بتوتر واضح 
جتها مشاعل بابتسامه : مامي الحلوه .. للحين ما دق نواف
ام نواف: اوووف... للحين ما دق خايفه عليه مررره
مشاعل: لا انشاءالله يكون بخير تلاقينه وصل البيت و حوله اصدقاءه لاهي معهم و ما قدر يكلمك لا تضيقين بس
ام نواف: الله يستر 
مشاعل: ترا شمس بتجيني بعد المغرب ... زياره بسيطه عزمتها على فنجان قهوه ..لا والله مب قهوه الا بسوي لنا عصير كوكتيل احلى ..تبين اسوي لك 
ام نواف: الله يحيها وبالعافيه عليكم ما ابي
مشاعل: اجل تبين مويه صح
ام نواف: أي الله لا يهينك

اول ما قامت مشاعل للمطبخ دق جوال ام نواف و بسرعه ردت حتى قبل ما تشوف الرقم 
_الووووو
جاها صوت غريب : الووو فين كمال ..انا يبغى يكلم كمال
ام نواف يملل: اوووف ما عندنا كمال هنا غلطان
كان المتصل هندي غلطان وهي مو فاضيه له و لا لاحد بالدنيا كل اللي تبيه تسمع صوت ولدها .
وبعد دقايق دق مره ثانيه جوالها وردت 
_الووو نعم
نواف: السلام عليكم يمه ..شلونك
ام نواف بفرح و شويه خوف: هلا يمه شلونك وشخبارك بشرني عنك انشاءالله بخير شلون صحتك عيوني
نواف ابتسم على شوق امه وتوترها اللي بان على صوتها: انا الحمدلله بخير يوم سمعت صوتك وكل شئ تمام ... انتى كيفك وكيف اخواني
ام نواف: كلنا بخير و نسلم عليك , طيب شلون صحتك وش قال الدكتور 
نواف: كل شئ تمام بس تعب وارهاق بسيط من الشغل رحت وحط لي مغذي و الحمدلله الحين احسن 
ام نواف: يا قلبي عليك اكيد ما تاكل و مهمل نفسك انا كم مره اقولك الاكل اهم شئ لازم تتغذى و تهتم بنفسك 
نواف: انشاءالله انشاءالله يا الغاليه طلبك و اوامرك على عيني وراسي بس انتى لا تشيلين هم انا بخير اذا انتوا بخير
ام نواف: دووم يارب تكون بخير و الله يحفظك من كل شر انت وصديقك شلونه هاللي رد علي , مسكين اكيد طاح قلبه عليك
نواف:ههههه مين حسين لا بخير و عافيه تراه مسوي لي امي في السفر غاثني بالاكل 
ام نواف: الله يعطيه العافيه و يخليكم لبعض زين انتبهوا لنفسكم زين كلوا و تغذوا ... و هالله هالله بالصلاه و الصيام قرب رمضان ما بقى له شئ 
نواف: امرك يا الغاليه وانتى بعد انتبهي لصحتك ولاخواني وتراني مشتاااقه لكم كثييييير 
ام نواف: متى تجينا ؟ رمضان ما ودك تقضيه معنا 
نواف: والله ودي اجيكم اليوم قبل بكره بس ما اقدر تعرفين الشغل كاثر علينا هالايام خاصا بقرب رمضان بس انا في العيد بجيكم ولا يهمك
ام نواف: اكيد بعد بتجي ولا عرسك من بيكون المعرس و زوجتك من اللي بيطلع معها
تذكر نواف زواجه و حس بانقباض قلبه ..تنهد وقال: زين يمه اخليك الحين سلمي على اخواني و الاهل كلهم
ام نواف: انشاءالله يوصل , طمني عليك زين و لميس يمه لا تنسى تسلم عليها كل بعد فتره ترا البنت مشتاقه لك ولو انكم بعاد عن بعض
نواف: انشاءالله ...

انهت ام نواف المكالمه و هي تمسح دمعه نزلت على خدها من شوقها لولدها و خوفها عليه من الغربه 
طلعت مشاعل بكوب المويه تقدمه لامها
مشاعل: وهذه المويه لاحلى ام بالدنيا
ام نواف: مشكوره .. كل ذا تصبين مويه كلمت نواف و خلصت وانتى توك تجين
مشاعل: كنت اطلع الفواكه للعصير .. المهم شلونه وش اخباره
ام نواف: بخير و لله الحمد هو في البيت ويقول على العيد بيجي
مشاعل: زين .. طيب بيته وش باقي له
ام نواف: ما بقى الا غرفه النوم يوم تكلمنا فيها من قبل , قال بيختارها مع لميس بالصور و بيطلبها من المحل تتفصل و تتجهز عاد اذا خلصت بيعطينا خبر علشان ناخذها للبيت
مشاعل: حلووو , الله يعينهم 
****************************************
انصدمت حنان من قرار ملاك و صرخت فيها : انتى مجنونه خلاص يكفي اللي سويتيه و ان كان من نصيبك بياخذك 
ملاك: من متى وانا العب على نفسي واقول بياخذني شوفي قرب زواجه وانا للحين ما شفت شئ ولا سمعت انه تقدم لي ... برجع للرجال مره ثانيه وبطلب منه طلب ثاني
حنان: الحمدلله و الشكر انتى غبيه درجه اولى تضيعين فلوسك على اشياء ما تنفع ولا تفيد انا اول مره رحت معك لاني كنت عميه و بس علشانك انتى اما الحين لو تنطبق الارض على السما ما اروح معك 
ملاك: ومن قال اني محتاجه لك .. مشكورهـ يا حنان و مشكوره على كلامك لي ... 
حنان: العفو و ان كان هذا تصرفك وتفكيرك اللي يوديك بداهيه فمن اليوم ما اعرفك ولا تعرفيني.
ملاك: اصلا ما يشرفني اني اعرفك وشو انتى علشان تشوفين نفسك ... غيرك احسن وافضل
حنان: الغلط علي انا اللي عطيتك وجهه ... مع السلامه يا المجنونه 
وسكرت التلفون بقوه .. وملاك معصبه منها ومن كلامها القوي رمت الجوال على السرير و اتجهت قدام المرايه تتطالع بشكلها و تعيد كلمه حنان هل هي بالفعل مجنونه ولا لأ ...
" هي المجنونه الغبيه ما تعرف معنى الحب واللي يحب لازم يضحي باي شئ علشان يحصل على حبيبه , وهذه انا ملاك مثل ما الدنيا حطت لميس بوجه نواف انا بدخل نفسي بينهم و بشيل لميس ... انا الشئ اللي ابيه يكون لي غصب عن العالم كله و انا لا حطيت شئ براسي يعني بسويه "

ظلت تناظر بنفسها بأعجاب و تكبر و تكرر كلمه انا و انا .. رافعه راسها ما ادري على وشو , وهي ناسيه ان فوقها في من اكبر منها و اقوى و بتصرفاتها هذه يقدر سبحانه يخسفها ولا يبليها ببلوهـ ما فكرت فيها . مثل ما قالوا احيانا العمى يكون عمى قلوب من عيون .
************************************************** ***** 




قاعدات بالحديقه قدام المسبح و على الطاوله كاسيين عصير كوكتيل من يد مشاعل و صحن دونات صغار بالتشوكلت و السكر جابته شمس ترضيه لصديقتها و هو بالاساس اكلتهم المفضله 

مشاعل: أي وش بعد حسيتي بغيابي ؟!
شمس: حسيت اني وحده مالي داعي بالحياه و امشي كني ضايعه و الله العظيم اتلفت حولي و اشوف البنات كل وحده مع ربيعتها وشله يسولفون وانا كني مسكينه و جربانه ما عندي احد امشئ معه
مشاعل:ههههههههههههههههههههههههههههههههههههههه ...اي وش بعد
شمس: اشوفتج استانستي علي و قمتي تضحكين على حالتي و ياخوفي بكره تتشمتين فيني اعرفتج شيطانه 
مشاعل:هههههه لا بس اتخيل شكلك تحزنين من جد .. اتوقع صوروك البنات و بينشرونك بلوتوث " فتاه جامعه الفيصل الوحيده" وعلى الفيديو موسيقى حزينه ههههههههههههههههه
شمس: بسم الله علي .. تستخفين دمتج يا الدبه ... 
مشاعل:هههههههههههه زين اشربي العصير لا يحتر
شفطوا شفطه من العصير و مدت مشاعل يدها خذت حبه دونات , اما شمس لسانها في حاله غريبه ما تدري تقول ولا ما تقول عن اللي وصاها عليه سيف 
مشاعل: أي وش بعد سولفي
انتهزت الفرصه و طلب لمشاعل للسوالف , اعتدلت بجلستها و قالت بحزم
_مشاعل بقولك شئ بس ابيتج تسمعيني زين و تفهميني عدل 
مشاعل: اوكي تكلمي 
شمس: سيف ... طبعا درى بكل شئ و هوشتنا اللي صارت بسببه و كل شئ بس حقيقه رسايله و مكالماته تراه يحبتج يا مشاعل وما قالي من الاول عن هالشئ و اضطر ياخذ رقمتج من جوالي يوم كنت بالمستشفى و صدقيني انا ما لي دخل ولا عطيته الرقم حتى يوم السبت دريت انه صدق يحبتج .
سكتت مشاعل ما تدري وش ترد او وش تقول بعد كلام شمس و انحرجت من الموقف اللي هي فيه 
كملت شمس: صح ان اللي سواه غلط يوم حاول يكلمتج وهو قالي تأسفيلي منها و صدقيني مو قصده يتسلى او يلعب مو علشان اخوي ادافع عنه بس هذا الصدق
تنهدت مشاعل ورفعت عيونها لشمس: طيب وش اقول ... انتى تعرفيني زين لو كان مين ما ارضى اكلمه و حتى عيال خالاتي مالي فيهم 
شمس: ادري فيتج وانا يوم قلت هالكلام مو قصدي انتج تكلمينه .. لا بس اقولتج لان سيف طلب مني اعترف لتج بحبه لتج و اعجابه فيتج من اول يوم شافتج فيه و تراه شاريتج صدقيني حتى وحده من بنات خالتي يدري انها متعلقه فيه بس مو معبره وما بحياته احد الا انتى يا مشمش. انا مالي مصلحه بالامر هو اخوي وانتى صديقتي واختي المقربه لي لا أكثر .
سكتوا و ظل الصمت بينهم لاكثر من دقيقه ... الين ما قالت مشاعل علشان تصرف الخجل اللي واضح عليها و التوتر
_ كلي دونات ترا بخلصه عليك
شمس:هههههه بالعافيه , اصلا سيف اللي الح عليه اخذه يقول ترضيه 
ابتسمت مشاعل بابتسامه خفيفه وقالت: عااد خلاص ترا سيف مو معنا وتلاقينه لاهي بشئ لا تجيبين طاريه مره ثانيه
شمس: ليه تكرهينه
مشاعل: لا من قال
شمس: على بالي بعد , كان بينتحر لو درى
مشاعل: المهم ... وش اخبارك ؟
شمس: منيحه .. 

ظلوا يسولفون و يتكلمون بمواضيع مختلفه لاكن الخوف و الخجل باين على مشاعل لانها ما توقعت في يوم انها بتكون بهالموقف وتسمع كلام مثل كلام شمس و كل ما تذكرت قوتها و صدها لسيف يحمر وجهها اكثر بس ترجع وتقول في نفسها يستاهل .

********************************************
تاخر الوقت و دخلوا عيالهم ينامون ما ظل الا هو و هي يتابعون اخبار منتصف الليل
كالمعتاد و المعروف لقافت هالانسانه و الا تعرف السالفه اللي محيرتها 
ام عبدالله: شلون اهلك ؟
ابو عبدالله ببرود: تمام
ام عبدالله: ما تدري بالضبط متى زواج نواف
ابو عبدالله: لا وش دراني عنه اسألي امه 
ام عبدالله: ماشاءالله كل خواتك عيالهم بيتزوجون قريب , لو ساره ما تطلقت من مشاري كان هي بعد تجهز لزواجها بس قراده حظها المسكينه للحين ببيت اهلها ما تحركت شبر
ناظرها ابو عبدالله بنظره استهزاء وقال: انتى ما تستحين وش كبرتك ام وحرمه عاقله تقولين مثل هالكلام وقدامي بعد يعني تتكلمين عن اهلى في وجودي اجل بغيابي وش تقولين , اعوذ بالله منك لسانك متبري منك
ام عبدالله: ما قلت شئ غلط الله يهديك و كل كلامي واقعي
ابو عبدالله: ما ابي اسمع شئ زياده , يكفي اليوم كنت بموقف محرج و السبه انتي و شكوكك بساره
ام عبدالله بحماس: ليه وش صار؟
ابو عبدالله: ما صار شئ , اسكتي ولا قومي فكيني من شرك

هي من النوع العديم الاحساس و وجها مغسول ومافيه حيا ظلت بمكانها ساكته وقلبها يحترق للحين ما عرفت القصه و سر المكالمه الغريبه اللي سمعتها من ساره .. ما تدري انها بتصرفاتها الغبيه و عقليتها الصغيره بتضيع و تسبب لنفسها مشاكل 




الجزء(21)


مر اسبوع و اليوم ليله رمضان , احلى احساس في قلوب المسلمين و الكل فرحان و يشعر بنشوه غريبه لقدوم الشهر المبارك . التهاني و التبريكات تنتقل من شخص لاخر و السلام و الدعى للأحياء و الترحم على الأموات .
دق احمد على امه يبارك لها بحلول الشهر الفضيل و يسلم عليها و على اخوانه , كان متضايق لبعده عنهم وده يعيش الاجواء الحلوه بينهم تذكر الماضي يوم كان يتسابق مع عبدالرحمن على الفطور اول ما يأذن و تذكر التصويت اللي كانوا يسوونه كل يوم على نوع العصير اللي بيشربونه . ما أختلف عنه نواف و حسين اللي محترق قلبهم على البعد و الغربه .
نواف: وش تتوقع الاجواء بالسعوديه؟
حسين:ممممممم اتوفع نص العالم في السوبرماركت و الشوارع زحمه و اللمبات مزينه هذا غير شبكه الاتصالات المزدحمه مررره 
نواف: هههههه وانت صادق , مره بعيد الاضحى كنت مضطر اكلم الوالده و كل ما دقيت يقولي لا يسمح الا بمكالمه الطوارئ تخيل وش سويت وقفت ببقاله ودقيت عليها 
حسين:ههههههههههه الله لهدرجه الامر ضروري كان ارسلت مسج اسرع 
نواف: لا وقتها ما كان ينفع لاني في تحدي مع احمد من يبارك لامي اول و النذل طلع قاعد في البيت و امي قدامه 
حسين:ههههههههه حمسك على الفاضي
مرت بينهم لحظات من الصمت كسرها حسين بسؤاله:
_شلون زوجتك؟
نواف: الحمدلله تمام , باركت لها بالشهر و تطمنت علي 
ابتسم حسين بارتياح وكأن حاله صديقه بدت تتحسن و فك عن الضيقه شوي .

دخل سيف البيت و على وجهه احلى ابتسامه 
سيف: السلام عليكم 
الكل: و عليكم السلام 
ام سيف: هلا والله تعال خذلك تفاحه ولا موزه
تقدم لهم سيف وقعد جمب شمس: وهذه قعده ... عاملين ايه هاه وش بكره بتسوون لنا من اكل تراني مشتهي لقيمات من الحين
ام سيف:هههههههه ابشر من عيوني اسوي لك اللي تباه 
شمس: هيه عاد لا تصدق نفسك كل طلباتك بتتنفذ لا حبيبي انا بكون بالمطبخ وعيني على كل شئ 
, و اللي ما يعجبني ما بسويه
سيف: هيه هيه تكفين بس , اقول لا يكثر 
و التفت على ابوه 
_ ابو سيف شلونك ... وحشتني تدري ولا لأ؟
ابو سيف : والله بخير وشفيك اليوم عقلك طاير و مستخف شوي
سيف: ههههههههههه دخلت وشفتكم عايشيين بجو هادي و مميت قلت افتعل شئ غير .
ام سيف: الله يخليك لنا يارب , ما قلتوا لي وش تبون تتسحرون لاتنسون بكره صيام
شمس: انا ابي تشكن برجر
سيف: تشكن برجر بعينتج نقولتج سحور مو عشا
شمس: الحمدلله ياربي وش فرقت يعني 
سيف: لا نبي بيتزا 
ابو سيف: يعني فرقت مع وجهك 
شمس: هع هع هع 
سيف يناظر شمس : ما يضحك ,,,, و عطاها ضربه على راسها
ام سيف: اطلبوا شئ زين مو هالخرابيط اللي ما تشبع
ابو سيف: اذا ما عليك امر نبي صينيه مكرونه هذيك الزينه من يدينك
ام سيف: انشاءالله انت تامر امر
تذكر سيف شئ و قرب من اخته وهمس لها : شلونها؟ 
شمس بصوت عالي: مشاعل بخير و عافيه 
دقها سيف علشان تقصر صوتها 
بهاللحظه دق جوالها وكانت مشاعل المتصله , رفعته شمس و هي تضحك
_ وهذه هي داقه , بنت حلال و الله 
ردت عليها بصوت فرح: هلا و الله بالعسل 
مشاعل: هلا بالنحل هع هع .. وشعندك فرحانه و ترحبين وتهللين
شمس وهي تناظر اخوها بنص عين : والله كنا نطريتج ونتكلم فيتج الا دقيتي 
مشاعل: من جد ؟! من اللي كان يتكلم فيني و وش قلتوا 
شمس: ابد نسال عنتج وعن اخبارتج .. المهم بشريني عنتج وش مسويه
طنشت مشاعل يوم عرفت ان قصدها سيف و ردت : بخير و الحمدلله اسمعي بكره وش عندك
شمس: والله ما عندي شئ بصوم وبفطر مع اهلي و بقعد على التلفزيون 
مشاعل: زين ابيك تساعديني بفستان زواج نواف يختي للحين ما لقيت موديل حلو كل الموديلات قديمه و ما تناسبني
شمس: أي عاد انتي اخت المعرس خلاص عيوني بدورلتج وبدورلي بعد لاني للحين ما استقريت على واحد 
مشاعل: الله لا يحرمني منك يا حلوهـ
شمس: ترا ادري اني حلوه غيري قولي كلمه ثانيه
مشاعل:هههههههههههه اوكي يا جميله
شمس: فرقت يعني زين بخليتج الحين مامي عوزاني
مشاعل:اوكيك سلمي عليها 
شمس: بس عليها
مشاعل: أي بس على خالتي ام سيف ...
شمس: يمه منتج طيب لا تنافخين يالله سي يو
مشاعل: اسمها مع السلامه 
عاندتها شمس وثقلت على الكلمه: سي ييييووو

اول ما سكرت منها قامت و بتروح للمطبخ عند امها , سحب سيف طرف بيجامتها 
شمس: نعم 
سيف بهمس: شلونها
شمس: منهي 
عقد سيف حواجبه و نثر نظراته بينها وبين ابوه علشان يتأكد انه ما انتبه وقال مره ثانيه
_مشاعل شلونها
شمس: قلت لك مليون مره بخير وتسلم على امي
سيف: بس امي
شمس: قالت سلمي على خالتي بس 
ومشت تركته بحرقت قلبه و شوقه على هالانسانه اللي مطنشته و معذبته بثقلها .
******************************


بنفس حالت بيت شمس وسيف و الفرحه اللي عايشيين فيها و الراحه كان بيت ام سلطان نفس الشئ 
سعود يحوم من مكان لمكان شوي يدخل على هند و يطلع يضحك ثم يدخل عند هديل يرفع ضغطها ويطلع يضحك و وراه مخده طايره ولا قلم 
شافه سلطان وهو طالع للدرج 
_شيطان اعوذ بالله ما خليت احد في حاله وش يسوون خواتك
سعود وهي ينهي ضحكته : هند على النت و هديل تذاكر و ترتب غرفتها و تشرب عصير ثلاثه بواحد
سلطان: الله عليها هالبنت اكيد ما خليتها بحالها
سعود: ههههه تخيل وش سويت لها , قلمها الصغير ذاك اصغر قلم بالبيت اللي تحبه خذيته ورميته من الشباك على تحت 
سلطان: اوه اوه والله لا تقبرك بمكانك .. غريبه ما طلعت 
سعود: شكلها تدور عليــ ...
طلعت هديل بهالحظه والشرار يطلع من عيونها :
_وين وديت القلم 
سعود ويحاول يكتم الضحكه : ما ادري !
سلطان: لا يدري انا اقولك وين , رماه من الشباك على الحديقه برى
طارت عيون هديل اكثر و احمر وجهها من الغضب : يا غبي الحين وين بلقاه
حركت رجولها استعدادا علشان تقرب من سعود و تضربه لاكن هو كان اسرع منها و لف على الدرج ينزل بسرعه وهي وراه تصارخ 
مات ضحك سلطان عليهم : شوي شوي لا تهدون البيت 
تذكر انه جاي يعرض على امه فكره انهم يتسحرون برا على الكورنيش , فمشئ يدورها في البيت وهو يسمع صدى صراخ سعود وهديل في الحديقه.
دخل عليها في غرفه المكتب وهي ترتب اوراقها
سلطان: مساء الورد 
ام سلطان بابتسامه: مساء الورد شلونك 
سلطان: بخير و لله الحمد , وش تسوين وش ذي الاوراق
ام سلطان: اوراق المدرسه كالعاده تعرف الاذاعه و الحفلات اللي نسويها
سلطان: للحين الاذاعه موجوده
ام سلطان: أي موجوده و الطابور الصباحي و التفتيش كل ذا للحين قائم في المدارس
سلطان: الله يعينكم و يعين الطلاب عليكم ... المهم ترا بنتسحر بالكورنيش شرايك الجو حلو و الناس فرحانه بقدوم رمضان ما نبي نفوت الفرصه
ام سلطان: ولا يهمك بس ابوك عطيته خبر
سلطان: قلت اخذ رايكم بعدين اقوله دامك موافقين بكلمه واقوله 
ام سلطان: زين ... بس اخلص شغلي و نطلع
سلطان: خذي راحتك توها الساعه 11 نبي نطلع 12 و نسهر برا للفجر

طلع من غرفه المكتب وهو نازل من الدرج للملحق يرتاح شوي قابل سعود بشعر اشعث وعليه شويه عشب من الحديقه و شكله مبهذل عرف ان هديل ورته شغله
سلطان: وش صار لك ... مصارعه حره
سعود: اختك ذي مجرمه ... فركت وجهي بالزرع حسبي الله عليها 
سلطان: اهم شئ لقت قلمها
سعود: أي لقته وليتها ما لقته , والله لاوريها مره ثانيه برميه في غرفه السواق و داخل دولابه عاد وقتها تشوف شلون بتجيبه 
سلطان: هههههههههه صدق انكم مجانين على فكره ترا بنتسحر في الكورنيش جهزوا انفسكم
سعود: يا سلااااام هذا الاخو الزين ولا بلاش ... تدري اني احبك
سلطان باشمئزاز: حبك برص ..يالله بس مناك لا تسوي لي فيها رومانسي 
تركه سلطان وراح للملحق و سعود طلع للحمام يغسل و يبدل ملابسه بعد جريمه اخته .

******************************************

جا اول يوم رمضان و الكل صام و افطر بعد اذان المغرب .. الراحه و السكينه في قلوب المسلمين بسبب الشهر الفضيل .
في وسط الشهر نزل احمد من الرياض لعند اهله يوم الاربعاء يصوم معهم باقي رمضان لان الاجازه بدت وقتها عزمت ام نواف امها و خواتها يفطرون عندهم يوم الخميس . و بالفعل الكل استجاب للعزيمه .
الخميس قرب المغرب الكل وصل لبيت ام نواف و السفر جاهزه في مجلس الرجال وحده و داخل للحريم ثانيه و فوقها مصفوف انواع من الاكل واصناف كثيرهـ 
ام خالد: حمدلله على سلامه احمد شفته وانا داخله البيت ماشاءالله عليه تغيير بسرعه 
ام نواف: الله يسلمك تعرفين العيال يكبرون بسرعه
ام خالد: شلون نواف و ش اخباره مع الصيام في الغربه
ام نواف: والله الحمدلله بخير مسكين متأزم هذه اول سنه له يصوم بعيد عنا بس يقول في حوله مسلمين يعني يحس شوي بجو رمضان 
ام خالد: الله يعينه

اذن المغرب و الكل رفع يده يدعي لــربه و يطلب المغفره و الرحمه و بدوا ياكلون بهدوء و سكينه .


***************************************
بعد الفطور الكل قاعد على التلفزيون يتابعون المسلسل و تتخلل القعده بعض التعليقات الخفيفه الين ما اذن العشا قاموا للصلاه و البنات طلعوا مع مشاعل لغرفتها توريهم شئ جديد سوته
اول ما دخلوا الغرفه ..
صرخت هديل: وااااااااااااااااااااااااو يجنن
عهود: والله انك فنانه ابي مثلك 
هند: ابي نفس الديزاين في بيتي اذا تزوجت
مشاعل:هههههه الله كل ذا تحمس ... هاه شرايكم من جد حلوه
هديل: الا تاخذ العقل , يا الدبه سويلي مثلك 

كانوا منبهرين على زاويه بغرفه مشاعل غيرت كل شئ فيها الجدران بشكل حجر و لمبات خافته و حاطه جلسه صغيره و اللي زينها اكثر صوره لها وهي صغيره بـماليزيا .

هند: ماشاءالله عليك فنانه يا شعوله .. مثل ما قلت لك بستشيرك في اموري المره الجايه
مشاعل: اوكي انتى تامرين
كانت ملاك معهم و ما علقت بشئ الا بكلمه " حلو " وهي قلبها مقبوض و باين على ملامحها الضيقه و الملل
صرخت هند وهي ماسكه كتاب بيدها
_ من وين جبتيه يا الجنيه ... لي قرن ادور عليه
مشاعل: اااها تقصدين القصه مو من هنا شريتها نواف جاب لي يوم راح لسوريا مره
هند: ابيها ترا باخذها اقراها
مشاعل: لا والله بس انا ما خلصت منها ... 
هند: مشكلتك انا باخذها و مكان ما وصلتي بحط شئ علشان ما تضيع الصفحه
مشاعل: اوكي خذيها حلالك يا بنت خالتي 
التفت وراها لقت الثنتين هديل و عهود قاعدات و حاطات رجل على رجل بزاويتها و مسوين فيها شخصيه 
مشاعل:ههههههه هديل هاتي جوالك بصوركم شكلكم تووحفه
هديل تتكلم وهي تضخم صوتها : خذيه و شوي شوي عليه لانه هديه من سواقنا خميس 
مشاعل+ هند:ههههههههههههههههههههه 
وملاك اكتفت بضحكه بسيطه على شكل هديل .
_ يالله استعدوا ..3 ..2..1 << قالت مشاعل و هي تضغط على الكاميرا
ما طولوا في القعده وطلعوا ينزلون تحت لاكن استوقفهم صوت جاي من اليسار جهه غرفه نواف و كان الباب و اللمبات مفتوحه , اتجهت لها مشاعل تشوف من داخل غرفه اخوها ولقت فهد يحوس فيها
مشاعل: فهووود ... وش تسوي
فهد: ادور شريط القيم بوي حقي , ما شفتيه؟
مشاعل: لا ما شفته
شهق فهد وهو يطالع تحت عند رجول مشاعل و صرخ : شوفيه تحتك .. تكذبين علي بعد
ابتعدت مشاعل علشان تشوفه و بالفعل كان جمب رجولها , ركض لها فهد خذاه وطلع 
دخلت عهود بلقافتها : هذه غرفه نواف ... يا حليله صغيرونه قده
مشاعل: يعني اخوي صغير !! صغير بعينك نواف امير و محد قده
هديل: تكفيييين انتى واخوك لا تنسين سلطان عمكم كلكم
مشاعل+ عهود: يخسي و يعقب
قربت مشاعل من صوره لاخوها كبيرها على الجدار و هو لابس بدلته الطيار وقالت
_ فدييييته الكابتن ... وحشني 
وحست ان دموعها بتنزل يوم تذكرت اخوها بس مسكتها و التفت على البنات يوم سألتها هند:
_شلون لميس وش مسويه تلاقينها حايسه تجهز لعرسها
مشاعل: تمام 
عهود: اذا تزوجوا وين بيسكنون ؟
مشاعل: يمكن يوم بالفندق و بعدين بيسافرون شهر العسل برا
عهود+ هديل: وين؟
مشاعل: مو متاكده بس سمعت مره كنهم بيروحون لـ النمسا 
هديل: ونااااسه الله يهنيهم
عهود: عقبالنا 
طول الوقت ملاك وعيونها تتلفت يسار و يمين تشوف غرفه حبيب القلب و تتأمل اغراضه حست ببرود في اطرافها لبعده و جفاه , شافت سريره و شلون مرتب و اغراضه على التسريحه بعض عطوره الفخمه و ساعه له شكله نساها و باين عليها القيمه يعني الرجال غير انه وسيم حتى اغراضه حلوهـ مثله 
تنهدت ملاك من قلب" اااااااااااااهـ يا نواف كل شئ فيك يجنن , على كل هذا يلوموني بحبك , صدقت اخته يوم قالت امير "
بكل جراءه سألت : غريبه خطبتوا له من برا العائله و الا البنات كثير
ارتبكت مشاعل و تدراكت الموقف وقالت: هذا نصيبه و بعدين شفنا البنت وماشاءالله عليها حلوه و محترمه 
ملاك: يعني حنا مو محترمات
مشاعل: لااا مو قصدي كذا بس نصيبهم و انتوا الله يوفقكم 
قالت هند تبي تلطف الجو : الله يوفقهم يالله مشينا ننزل 
طلعوا و هم مستنكرين كلام ملاك و طريقتها الغريبه و مشاعل بعد مستغربه من سؤالها و ما فهمت قصدها بالسؤال .

**************************************

رجعوا من صلاه التراويح و اجتمعوا بالصاله يسولفون ..
شمس: يمه متى بتسافرون أي يوم بالضبط و متى بترجعون
ام سيف: اسالي ابوتج انا ما عندي علم 
ابو سيف: بنسافر نهايه اول اسبوع من العيد
سيف: يوووهـ يعني بكون مع الدبه بنتكم 
شمس: عاد من زينك تحسبني ميته عليك 
ام سيف: وقت غيبتنا انتبهوا لانفسكم و انتي شموسه انتبهي لدراستك اعرفتج لا غبت تفلتين
سيف: هههه كشفوها اللعابه
شمس: ما يضحك ... التفت على امها
_انشاءالله يمه لا تشيلين هم بس لا تسوين الهدايا
ابو سيف: انتى تامرين امر تدلل 
سيف: ترا ما يليق يدلعونك مررره بس مجامله علشان لا تبكين 
شمس: لا يا شيخ 
قاطعهم ابو سيف بسؤاله الموجه لولدهـ
_هاه سيف وش صار على بناء البيت ؟
سيف: والله ماشيين امس الاربعاء مريت عليهم وشفتهم يشتغلون بس بيني وبينك بطيئين و يتدلعون يعني طلباتهم كثير
ابو سيف: أي عاد لازم تتحمل هم بس اهم شئ شغلهم يكون زين و مثل ما طلبت
سيف: أي من هالناحيه كل شئ زين , تدري عاد كنت اسمع ان الحديد و مواد البناء غاليه بس ما توقعتها لهدرجه يعني بالفعل بتكون صعبه على اللي فلوسه على قده 
ابو سيف: و انت صادق كل شئ صار صعب و غالي .. الحمدلله ان الارض من زمان شاريينها و بسعر حلو لو الحين بتشرتي ارض بتوصلك سعر ايجار بيت
سيف: أي والله 
ام سيف: زين دام بيتك و قاعد ينبنى و بعد فتره بيكون جاهز شرايك ندور لك بنت الحلال و على ما يصير عندكم عيال الا بيتك جاهز وتنقل فيه
ابتسمت شمس و هي تطالع اخوها و تغمز له و لاكن هو قابلها بجديه و ما ابتسم فقط اكتفى بردهـ
_ يصير خير , يليت نأجل الموضوع بعدين انا لابغيت اتزوج قلت لكم 
قام من مكانه و هو يودع اهله
_ يالله انا طالع .. لا بغيتوا شئ عطوني خبر .. مع السلامه
الكل: مع السلامه 

****************************************

ساره و ام عبدالله قاعدات برا في الحديقه على الطاوله يسولفون بسوالف عامه , شوي قامت ساره للداخل تاخذ لها كاس مويه و خلت جوالها على الطاوله على اساس انها بترجع.. عاد هذه فرصه لام عبدالله تاخذ الجوال و تفتش فيه تشوف قصه ساره و المكالمه الغريبه لاكن نست وما انتبهت للجوال لانها كانت تناظر جهه اليسار على المسبح و الزرع اللي حوله , لاكن فجأءه قطع عليها التأمل نغمه الجوال بسرعه التفتت عليه و شالته و قتها تذكرت شئ و من اللقافه و الفضول ضغطت الزر الاخضر و ردت لاكن ما تكلمت ضلت ساكته 
جاها صوته : الوووو 
تفتحت عيونها يوم سمعت صوت رجالي وبسرعه قفلته و رجعته لمكانه ويدها ترجف و عقلها يشتغل تحاول تفسر اللي قاعد يصير .. بغت تتهور و تاخذ الجوال مره ثانيه لاكن ساره كانت اسرع و طلعت من الداخل متجه لها فالتزمت ام عبدالله مكانها و ما تحركت 
ساره: يالله حنا بنمشي ... بتدخلين داخل ولا بتظلين هنا 
ام عبدالله: ااا ... لا بدخل يالله مشينا 

دخلوا داخل و كان الكل خلاص بيروح لبيته يرتاح على ما يجي وقت السحور ... بعد ربع ساعه فضى البيت وكل من ام نواف و عيالها راحوا يلهوون نفسهم باي شئ .

****************************************

بعد ما وصلوا للبيت راحت ام خالد لغرفتها تبي ترتاح شوي و وصت ساره تجهز السحور وتقومها قبل اذان الفجر بفتره علشان يتسحرون و ساره قعدت بالصاله قدام التلفزيون و قدامها كوب شاهي اخضر تهضم شوي من اللي كلته اليوم على الفطور في بيت اختها 
وهي وسط الهدوء و على احداث احدى المسلسلات خذت جوالها و دقت على حمد ..رد عليها و سلمت عليه 
ساره: وين الناس اليوم شكلنا ما وحشناك
استغرب حمد من كلامها و كأنه اليوم ما دق وهي سكرت بوجهه
قال: ساره وشفيك انا اليوم داق عليك بس رديتي و علطول انقطع الخط وما جاني منك شئ , وشفيك نسيتي
ساره: اليوم؟ ما جاني شئ منك طول الوقت و الجوال معي حتى وانا في بيت اختي كان بجيب تنورتي ما شفت شئ
حمد: اقول عمري تذكري زين دقيت عليك بعد التراويح , شوفي سجل المكالمات تلقين رقمي
ساره: طيب بشوف ..دقيقه بس خلك على الخط 
ونزلت جوالها من اذنها تفتش في سجل المكالمات و بالفعل لقت مكالمه منه وهي استلمتها حوالي الساعه 9 
ساره: أي حبيبي لقيت رقمك بس غريبه انا ما رديت عليك 
حمد: الا احد رد علي بس ما سمع صوت و علطول سكر ... يمكن احد خذا جوالك وانتي ما تدرين
ساره: لا لا مستحيل احد ياخذه , هو معي ومحد يتجرا ياخذه بس يـمــ..... 
وقفت فجأءه عن الكلام وكأنها تتذكر اللي صار في بيت اختها و انها خلت جوالها فوق الطاوله بالحديقه و قدام عيون ام عبدالله
صحاها حمد من سرحانها :ساره سارونه قلبي وينك
ساره: أي هلا ...تذكرت 
حمد: هاه عرفتي من خذا جوالك 
و قصت ساره القصه لحمد و تركها للجوال فوق الطاوله 
مثل حمد خوفه وقال: لا يكون احد عرف عننا و الله بنروح فيها
خافت ساره من ام عبدالله و اللي ممكن تسويه لو قالت لزوجها خالد
_اي والله لو اخوي درى لا يذبحني و يدفني بمكاني , حسبي الله عليها من وحده ملقوفه لابعد درجه
حمد: وانتى بعد ليش تخلين جوالك وتدرين اني ممكن اتصل أي وقت علشان اتطمن عليك
سكتت ساره و خذتها افكارها بـ لو درى اخوها وش بيسوي
حمد: بس لا تشيلين هم يا قلبي لو صار أي شئ انا مستعد اجي و اخطبك واقول لاهلك اني احبك 
تلألأت عيون ساره بكلامه و هي على ابو جريف ما تصدق تسمع كلمه حلوه من رجال الا و تصدق
قالت بفرح :والله!! بس اخاف اخوي يرفض بحكم اننا نعرف بعض من قبل
ضحك حمد ضحكه استهزاء فيها وقال:لا انشاءالله كم مره اقولك انتي لي وانا لك 
استانست ساره على كلامه و نست ام عبدالله و فعايلها الشريره اللي تودي الانسان بداهيه.

***********************************************

مرت الايام و الاسابيع بهدوء و راحه لكل البيوت لا مشاكل ولا احداث مهمه و الله ستر ان ام عبدالله للحين مكتمه على سالفه ساره وساكته .. نهايه الشهر الفضيل وهو يوم 28 من الشهر , كان البيت هادئ يخلو من أي صوت الا صوت التلفزيون على صلاه التراويح بالحرم المكي بصوت الامام يتلو ايات الله عم السكون و الطمأنينه على ارجاء البيت.
دخل نواف البيت توهـ واصل من السفر , تنهد من قلبه واخيراً يحس بالراحه و الطمأنينه وانه بين اهله وناسه الطيبين , طلع بسرعه لغرفه امه يسلم عليها و ياخذ اخبارها و هي نفس الشئ بادلته بفرحه كبيرهـ و في عيونها دموع برجوعه لها بالسلامه ... ما اخفي الخبر على مشاعل فجت تركض تسلم على اخوها و تكحل عينها بشوفته 
مشاعل: نواف وشفيه وجهك شاحب كل هذا من الغربه 
نواف: أي والله شفتي شلون بعادكم صعب مع انه مو اول مره بس وشسوي القلب يحن
ام نواف: يا قلبي يا ولدي شكلك تعبان وما كنت تتغذى زين , الحين دامك هنا وقدام عيوني لازم ترتاح و تاكل ترا عرسك قرب ولا وش تبي تقول عنك العروس 
انقبض قلب نواف بذكرهم للعرس و هو كل يوم يحاول يتناسى او يلهي نفسه عن ذكرى لهذا اليوم 
مشاعل: كلمت لميس و طمنتها بوصولك ترا امس كنت اسولف معها وتقول انها خايفه عليك من الغربه و ان في شئ بياخذك منها
نواف : بكلمها بعد شوي 
ام نواف: زين روح غرفتك الحين ارتاح ترا رتبناها لك و نظفناها .. نام لك ساعه وريح جسمك و انشاءالله بنقومك قبل السحور
ابتسم نواف على حنان امه و باس يدها وراح لغرفته يرتاح ... اول ما دخل الغرفه وسكر الباب التفت يمين ويسار يتامل اغراضه اللي وحشته و جو الغرفه اللي اشتاق له .. قعد على طرف السرير و هو مرتاح من داخله و فرحان 
" الله يخليك لي يا يمه كل شئ يخصني مرتبته و منظفته و تدورين راحتى و سلامتي هذه نعمه كبيره من رب العالمين و الف الحمدلله بس ليش متضايق ليش احس اني مخنوق و مو طايق أي شئ صاير احساسي ميت و بارد وكأني ما بتزوج بعد كم يوم .. يعني كل شئ متوفر لي الاهل و الراحه و حتى العروس اجل ليش دنيتي سودهـ و الجو حولي كئيب ... استغفر الله العظيم"
رمى نفسه منسدح على السرير و نظراته مو مستقره وباله مشغول يفكر بالا شئ .. يحس انه مختنق و متضايق حاول يعرف السبب ما لقاهـ و تعب من الضيقه و التفكير و احساسه بالضياع في هالدنيا . 




الجزء(22)



انتهى شهر رمضان و جا عيد الفطر السعيد الكل فرحان بقدومه و الدنيا محلوهـ بعين الكل .. يوم الاحد كانت الفرحه في بيت ام نواف فرحتين , فرحه العيد و فرحه زواج نواف الليله .
الكل محتاس بالترتيب و التنظيم استعداداً للحفل, احمد خذا سياره اخوهـ للمغسله ينظفونها و يلمعونها .. وفهد الصغير على غير عادته قاعد بغرفه نواف يلعب بسياراته و نواف منسدح على السرير يحاول ينام او يغفو لفتره حتى يريح باله و عيونه من التفكير.

**************************************************

بعد العشاء الكل واقف على اقدامه في صاله العرس اهل العروسه و العريس كانوا متفاهمين و متعاونين على ان الزواج يتم بهدوء بدون أي مشاكل مثل اللي نسمع عنها .. بدوا المعازيم يهلون و كل وحده من الحريم متكشخه و تتميز عن الثانيه بشئ .
الساعه 11 طلت مشاعل على الصاله شافت جموع وعالم وكانها داخله بعلبه ألوان , و ازعاج من صوت المطربه وهي تغني و تحي الحفل بصوتها و البنات على الكوشه يرقصون كان المنظر حلو و من داخل قلبها مستانسه على اخوها و لميس .
نزلت من الدرجات بكل نعومه حتى ما تزل رجولها و تطيح واتجهت لطاوله شمس وامها تشوف اخبارهم واذا محتاجين شئ 
مشاعل: هاااه شو عاملين الحلوين
شمس: تمام انتي اخبارتج شلون العروس 
مشاعل: الحمدلله تمام ... عساكم مرتاحين
ام سيف: الله يسلمتج يا الغاليه مرتاحين و الله يقويكم 

*******************************************

في وسط الزحمه و الناس ..كانت ساره بعيونها تجول في الصاله و تشوف ضحكات الناس و ابتسامتهم دليل على راحتهم و بنات خواتها كل وحده احلى من الثانيه رايحين و جايين بكل روعه و ثقه الا هي قاعده بمكانها و تندب حظها و تتذكر مشاري لو انها ما انفصلت عنه كان الحين هي بمثل هاليوم الكل نظره عليها و يبارك لها لاكن ما ينفع شئ الحين.. هذولا هم بنات خواتها اصغر منها و بيتزوجون وكل وحده بتشوف حياتها الا هي بتقعد في مكانها ولا احد بيطل فيها مثل ما قال مشاري عجوز تتشبب.. قامت من مكانها بسرعه قبل لا تطيح دمعتها و تنفظح وراحت لغرفه الملابس بعيد عن الكل , اول ما دخلت لقت ملاك قاعدهـ و الحزن يغطي ملامحها و كأنها بعزى و حولها غيمه سودهـ
ساره: وشفيك قاعده هنا ..قومي اطلعي برا شوفي العالم و الناس تخطب في بنات خالاتك وانتي هنا , الحقي على نفسك قبل لا يفوتك قطار الزواج
طنشتها ملاك و استحرقتها على تفكيرها كله مصب على الزواج , ما سمعت لها و ظلت عايمه بحزنها.

***********************************

دق جوال مشاعل و شافت الرقم كان عبدالرحمن اللي داق عليها و يطلبها تطلع له من الباب اللي في الخلف يبيها ضروري.. قامت من مكانها و راحت للباب 
مشاعل: نعم دحوم وش بغيت 
ما تكلم عبدالرحمن اكتفى انه ابتسم والتفت علي يمينه وكأنه يقول لها شوفي , يوم التفت مشاعل انصدمت من الرجال اللي واقف بجمب اخوها بابتسامه باهته على وجهه و التجاعيد الخفيفه على طرف عيونه .. اما الرجال انبهر و انصدم من اللي قاعد يشوفه قدامه وان هذه مشاعل صارت كذا وكل شئ فيها تغيير ما كأنها البنت الصغيره الدلوعه بملامحها البريئه .
ابو نواف: السلام عليكم ..شلونك مشاعل
مد يده يسلم , بينما هي تجمعت الدموع بعيونها و مدت يدها له وسحبته شوي للداخل حتى تضمه 
كان ابو نواف في صراع مع دموعه علشان ما تنزل اما مشاعل فما قدرت تتحمل و نزلت كم دمعه على خدها 
ابو نواف: شلونك ..وشخبارك 
مشاعل: الحمدلله تمام ... ماشي الحال
ابو نواف: شلون امك واخوانك واهلك كلهم بخير
مشاعل: أي كلنا بخير انت كيفك و ش علومك يبه
ابو نواف: بخير دامك بخير .. مبروك على اخوك وعقبالكم يارب , و اشوفك عروس 
مشاعل: الله يبارك فيك 
كانت مو مصدقه اللي تشوفه ابوها اللي لها كم سنه ما شافته فقط تسمع صوته و تحلم فيه اخيرا شافته و كانت لها مفاجئه كبيرهـ وخصوصاً انه تغيير 180 درجه عن اول بشكله و اسلوبه 

قبل كم سنه يوم كان عايش معهم في بيت واحد وهي بين امها و ابوها , كان ابوها اطيب منه مافي وحنون ما يرفض لهم طلب ولا يسمح لهم يبكون , الا يوم تسلط عليهم خالها خالد ابو عبدالله وهو من الاساس ما يحب ابوها ولا كان وده امها تتزوج ابوها لانه مو عائلتهم وكان بينهم تنافس شديد في الشغل , كثرت المشاكل من تحت راس ابو عبدالله و صارت قصص و هوشات بينه وبين ابو نواف حتى صارت ام نواف في وضع محير إما توقف مع اخوها او مع زوجها ابو عيالها و كلهم غاليين عليها وبنفس الوقت كانوا اهلها ضاغطين عليها و الكل يعاتبها لو بس فكرت توقف مع زوجها او تساندهـ وكانت دايما ام خالد تكرر: اللي مافيه خير بأهله مافيه خير بالناس , وانتي يا عبير لو قويتي زوجك على اخوك بكره بتندمين وبتشوفين بحياتك .. زوجك مو دايم لك ويمكن يجي اليوم اللي ياخذ عليك وحدهـ ثانيه ساعتها محد بيوقف معك الا اخوك
ومن هالكلام و التعليقات اللي تاخذها من خواتها , الا ان طفح الكيل بابو نواف و زادت المشاكل بينه وبين ابو عبدالله وانتقلت الى بيته صار يتهاوش مع زوجته ام نواف و صار اليوم المشؤوم و طلقها و ترك لها العيال و سافر للرياض بعيد عن مشاكلهم .. تزوج وعاش حياته وهم كملوا حياتهم بلا اب قريب , ومع مرور الزمن صارت تعاني ام نواف من نظرات الناس و كلامهم بأنها مطلقه واكيد هي السبب ولا ما تخلى عنها زوجها بعد هالعشرهـ و المشكله ان النظرات من ناس بعاد و قراب حتى الاهل ما سلمت منهم . مره اختها ساره قالت
- اصلا الوحده بعد ما تنفصل عن زوجها بطلاق او موت مالها أي قيمه و حيل الله يعينها على نفسها ويعين عيالها
غير لوم اختها ام سلطان وهي تقول
- كان داريتي الاثنين زوجك واخوك و كوني مره بصف هذا ومره بصف هذاك ... شوفي الحين وش استفدتي صرتي مطلقه بــ5 عيال 
كانت كل ليله تعيش بغرفتها وحيدهـ ما حولها احد غير صدى اصواتهم وهم يلومون ويعاتبون و نظراتهم المليئه بالشماته و الاستحقار .. لاكن ربي ما يخلي احد سخر لها عيالها وهداهم وصاروا كبار و كل واحد شايل نفسه ويفكر فيها قبل نفسه و الحمدلله هي بين عيالها ربتهم و علمتهم وهذا هو الكبير زواجه اليوم 
اما اخوها ابو عبدالله لقى جزاءه و يشوف ردت افعاله بحياته من زواجه بام عهود وطلاقه لسبب امها المتسلطه و اللي خربت بينهم ثم تزوج بام عبدالله المرأه ذات العقل الصغير و الفاشله كانها شيطان بين الناس .. والله يعينه مدري وش بيشوف بحياته جزاءاً له ما يدري ان خراب البيوت وراه ندم و حسرهـ .


**************************************

انزفت العروس لميس على موسيقى هادئه و المصوره قدامها تلتقط لها احلى الصور للذكرى و الناس كلهم منبهرين بجمال البنت و ملامحها الناعمه ... جا وقت زفه نواف لها و طلع مع ابو لميس و اخوها ايضا هو ما كان اقل منها جاذبيه بلونه الاسمر و رزانته عاد وقتها الناس ما خلوا شئ الا و تكلموا فيه اللي تقول "اكيد بيطلعون عيالهم قمر " و الثانيه تقول" كل واحد احلى من الثاني هي بأنوثتها و هو برزته و رجولته" و طول الوقت ام نواف تسمي على ولدها و زوجته و تدعي ربها يوفقهم بحياتهم ويرزقهم الذريه الصالحه .
بهالوقت العالم عيونهم متوجه على الكوشه هي كانت عايشه بانواااع الحزن و الضيقه غير القهر اللي بقلبها و لو عليها كان ذبحت لميس بيدها , بكل قوه و جرأه وقفت بدون حتى ما تتغطى اكتفت بوضع الشال على كتوفها و يوم شافتهم طلعوا من الصاله رايحين يقطعون الكيك و ام نواف وراهم طلعت هي الثانيه تحت نظرات بنات خالتها مستغربين من تصرفها الغريب و مالها حق تلحقهم وهي ما تمت لهم بصله قريبه .
في الغرفه وقدام الكيك علشان يقطعونه و المصوره وراهم تاخذ لهم صور كان نواف وجهه منصفق و باين بعيونه الضيقه استغربت امه من نظارته و فسرتها على انه متوتر , غير لميس اللي وجهها احمر و مو قادره تنتطق بحرف حتى يوم باركوا لها الناس يالله ردت عليهم بصوت خافت من الحيا .
*******************************

من جهه ثانيه طلعت هديل تكلم بجوالها بعيد عن الازعاج 
هديل: أي سعود ويــ .....
وقفت عن الكلام وهي تشوف ملاك تمسح دموعها بعيد عن الناس 
هديل: سعود اكلمك شوي يالله باي
سكرت منه وراحت لبنت خالتها تشوف وش فيها تبكي 
هديل: ملاك وشفيك
التفت بسرعه وهي تمسح دموعها: ما فيني شئ بس شويه تعب
هديل: روحي ارتاحي ... يمكن الوقفه كثير تعبتك 
ملاك: يمكن ... 
مشت وخلت هديل بحيرتها منها " وشفيها ذي تبكي كل ذا فرح يعني , لو انها اخته كان قلنا , ما ادري وش عندك يا ملاك ما اتوقع التعب يغير ملامح وجهك لهالدرجه "

****************************************

عند الرجال كان هو اسعد واحد بالدنيا لان اليوم زواج اخوه ومحد قدهـ .. ونفس الشئ حسين كان مرتاح لصديق عمره و فرحان له من قلبه
حسين: مبروكـ و عقبالك 
احمد: الله يبارك فيك عقبالنا كلنا ... والله اليوم احس اني بطير من الفرحه
حسين: هههههه الله عليك اجل لو عرسي وش بتسوي 
احمد: هههههههههههه لو عرسك بصير مطرب واجي اغني لك 

ومناك سلطان يسولف مع مجموعه من العازيم لانه اجتماعي و يحب يتداخل مع الناس , اما ابو نواف قاعد بسلامته مبتسم و بعيونه لمحه حزن او هم من هموم الدنيا على كذا ما رحمه ابو عبدالله من نظراته القاتله و الشريره وكأنه للحين ما نسى اللي صار بالماضي .
قام ابو نواف و اتجه لولده احمد يسلم عليه لانه بيطلع
احمد: يبه تو الناس اقعد شوي
ابو نواف: لا والله بروح ارتاح و بكره سفرتي راجع للرياض تعرف الشغل ما يرحم 
يوم شافهم عبدالرحمن قرب منهم يشاركهم الحديث 
عبدالرحمن: طيب اجل شغلك ان كان مو مهم واقعد لحد ما يرجع احمد و ارجعوا مع بعض
احمد: أي والله يبه فكره دحوم حلوهـ ... 
ابو نواف: لو اقدر كان سويتها بس اخوانكم هناك و امهم و الشغل بعد ما اقدر أأجله
تضايقوا العيال من طرى زوجته الثانيه و عياله 
احمد: خلاص اجل براحتك 
عبدالرحمن: انتبه لنفسك يبه 
ابو نواف: انشاءالله وانتوا بعد انتبهوا لنفسكم ولاخوانكم وامكم وهالله هالله بدراستكم ابيكم تصيرون متفوقين و بالمركز الاولى 
احمد: انت تامر امر 
ودعهم و وصاهم يبلغون سلامه لامهم و مشاعل و الاهل و راح لشقته يرتاح على ما يجي وقت سفرته.

انتهى العرس و الكل توجهه لبيته بعد تعب هذا اليوم الجميل كانت ام نواف في قمه التعب و الارهاق و ام سلطان اقل منها تعب لانها كانت ذراع اختها الايمين ..

***********************************

ثاني يوم على المغرب قامت مشاعل من النوم و دخلت الحمام خذت شور بسيط ينشطها ثم لبست ونزلت تشوف اخبار امها , راحت لغرفتها ما لقتها , اتجهت جهه الدرج بتنزل الا شافت اخوها فهد يطلع بسرعه و باين عليه التعب يوم وصل وقف قدامها يلهث من طلوع الدرجات بسرعه
مشاعل: فهود..شفيك تركض
فهد: الحقي ماما .. قاعده بالصاله على الكرسي 
خافت مشاعل على امها و مسكت يد اخوها و نزلوا بسرعه للصاله وبالفعل لقتها قاعده على الكرسي و لابسه جلال الصلاه و قدامها السجاده توها مخلصه الصلاه , قربت منها مشاعل وعلى وجهها علامه استفهام
مشاعل: يمه وشفيك فهد يقولي الحقي على ماما ..فيك شئ 
ام نواف : رجولي متكسرهـ حيييل ما قدرت اطلع فوق قمت صليت تحت على الكرسي ما اقدر اوقف عليها عقب امس 
مشاعل:ههههههههههههه سلامتك يا الغاليه خلاص عجزتي 
ام نواف: ههههه شفتي شلون , والله تعب امس للحين برجولي مدري وش سوت خالتك مها اكيد هي بعد رجولها متكسره 
مشاعل: الله يعافيها امس كانت معاونتنا بكل شئ هي وبناتها .. حتى عهود ما قصرت
ام نواف: كلهم الله يعطيهم العافيه ... اقول عطيني التلفون اكلم خالتك مها اشوف اخبارها 
مشاعل: الا اخبار نواف ما دق عليك
ام نواف: الا قال بيمرنا بعد العشا يسلم 
مشاعل: زين .. اجل بروح اسوي القهوه , تعال فهود ساعدني 
فهد: وش تبيني اسوي انا رجال 
مشاعل: اقول امش و انت ساكت ابيك تساعدني بتسويت الحلى يالله 
فهد: اذا السالفه فيها حلى يالله مشينا
مشاعل: ااااهـ منك سوسه 

*************************************

في بيت ام سلطان الكل مجتمع على القهوهـ و يسولفون عن احداث امس 
هديل: هنوده شفتي امس ملاك مدري وش قصتها
همست هند لاختها : اشششش لا يسمعونك شوي شوي 
قصرت هديل صوتها و قالت: طيب شفتيها امس شلون وجهها مصفوق
هند: أي شفتها يمكن تعبانه
هديل: أي تعبانه انا يوم طلعت بكلم سعود لقيت دموع نازله من عيونها سألتها وشفيك قالت تعبانه ... وهي من اول العرس و باين عليها التوتر 
شافتهم ام سلطان يتساسرون قالت: لا يتناجى اثنين دون ثالثهم وش عندكم تحشون فيه
هديل: امس يمه ملاك مدري وشفيها متغيره مررره
دقتها هند علشان تسكت خاصه ان سلطان و سعود قاعدين 
ام سلطان: يمكن تعبانه او فيها شئ 
هديل: أي تعبانه ما شفتيها شلون يوم زفوا نواف ما تغطت و على كذا كانت واقفه و باين كل شئ فيها و يوم طلعوا طلعت وراهم 
هند: وش عليك من البنت ... انتى ما تدرين وش فيها 
ام سلطان: أي صح غريبه حركتها و محد تحرك مننا وراهم ... ما تدرين عن ظروف الناس 
تذكر سلطان يوم ملكت خالته ساره و طلعتها له بالغلط في الحوش و انها كيف تغيرت من كبرت , بس استغرب حركتها مثل ما سمع من خواته .
وسط ما هم يسولفون دق التلفون و كانت ام نوف تسلم على اختها وتشوف اخبارها واخبار عيالها بعد العرس .

*********************************

في بيت ام خالد كانت قاعدهـ مع بنتها ساره و مستغربه من تصرفات خالد في الاوقات الاخيره صار غريب و كانه يدور على شئ و شكاك
ساره: ما ادري عنه وش اللي لاف عقله هالايام
ام خالد: الله يستر من اللي جاي يا خوفي إن زوجته قايله له شئ اعرفها تألف على كيفها من سوالف و تقوله عاد هو يصدق كل شئ منها وكانه ما يعرفها هي و بلاويها
جلست ساره تفكر بكلام امها اكيد ام عبدالله قايله له شئ عن مكالماتها مع حمد و فكرت بطريقه تبعد عنها الشكوك و تقلب السالفه على غيرها .

****************************************

ثاني يوم طلعت ملاك من دوامها بدري و راحت لمكان غريب حي قديم و ضيق من شكله يخوف , لاكن قوت قلبها و دخلت لين ما وصلت بيت حرمه سمعت عنها ممكن تلبي طلبها , وكانت هالحرمه توصل طلبات الناس لرجال ساحر علشان ينفذها .
وسط ما ملاك تقول طلبها و الحرمه تكتب وقفت ونبهتها على اللي تسويه
الحرمه: يا بنيتي انتي توك صغيره و الطريق قدامك ما تدرين يمكن بكره ربي يرزقك بواحد احسن من نواف بكثير 
ملاك: ما همني .. انا كل اللي ابيه اخرب عليهم و احرق قلبها مثل ما حرقت قلبي عليه , انتى عليك توصلين طلبي ما ابي نصايح
سكتت الحرمه يوم شافت اصرار ملاك وعنادها و خذت منها نص المبلغ وكان 50 الف و الباقي المره الجايه .
بعد ما عطتها طلعت من عندها و هي مو شايفه الغلط اللي قاعده تسويه و انه حرام و عواقبه كبيره بتندم عليها بحياتها الدنيا و بعد ما تموت .
********************************************

بين الغيوم و السحب و داخل الطياره كانوا نواف و لميس متجهيين لـتركيا يقضون شهر العسل هناك , كان نواف مسكر عيونه مسترخي وحاط في اذنه السماعات اما لميس تتفرج على المجلات تبعد الملل عنها وكل بعد فتره تلتفت على نواف وتتامل شكله وهو نايم تحس هالرجال غريب و غامض ما تدري وش اللي فيه ان كان مرتاح بزواجهم او لا , من ليله زواجهم وهو هادئ ما يتكلم كثير و ان تكلم سألها ان كانت تبي شئ او يشكرها على شئ سوته له ..في بدايه الامر قالت يمكن متوتر و مو متعود على الحياه الجديده لاكن بعد كذا ما صار توتر اكيد في شئ ثاني يخليه بهالهدوء و الصمت .. بين ما هي تتأمله و تفكر بحالته فتح عيونه و لاحظ بانها تتطالعه هي بسرعه نزلت عيونها على المجله و هو اعتدل في جلسته ونزل السماعات من اذنه
قال : بغيتي شئ ؟
لميس : لا سلامتك
نواف: زين انا بروح لدوره المياه 
قام من مكانه وراح و هي تلحقه بنظراتها ودها بس لو تعرف عن اللي بداخله لو شئ بسيط .

*************************************

مشاعل: يا حليله نواف ما ادري وش مسوي الحين ... له وحشه
ام نواف: الله يسعدهم انا وصيته اذا وصل يطمني .. تلاقينه لاهي مع لميس في القفص الذهبي
مشاعل: هههههههه 

مرت بينهم لحظه سكوت قطعتها مشاعل بسؤالها
_يمه .. ليش ما ترجعين لابوي و الله فقدناه
انصدمت ام نواف من سؤال بنتها وما توقعته منها وهي كبيره و فاهمه اجل شلون اخوانها الصغار يفكرون
ردت: مشاعل هذا الموضوع قديم و انتهى ما ابي اتكلم فيه
تركت اللي بيدها و طلعت لغرفتها علشان ما يفضحها توترها بطاري ابو عيالها و تفتح معها مشاعل امور ثانيه . اما مشاعل ندمت على طرحها للسؤال اللي ضايق امها و ماتوقعت ان امها لهدرجه ما تبي تسمع طاري ابوهم .
دق جوالها ناظرت فيه كانت شمس المتصله و ردت مشاعل بفرح
_هلا بالطش و الرش 
شمس: هلا والله .. اخبارتج 
مشاعل: تمام و شفيه صوتك متغيير .. اكيد وحشتك صح
شمس: لا من قال ... امي و ابوي سافروا اليوم والله احس بالوحده و الخوف
مشاعل: ههههههههههههههه يا حياتي تحزنين , اموووت على الوحيد طيب وين سيف خليه يقعد معك
شمس: سيووف طالع مدري وين 
كان ولد حلال توهم طروا اسمه الا رجع من برا و سمع اخته تكلم بالتلفون وتذكره
سيف: وشفيه سيف بعد .. عند مين تشكين 
سمعته مشاعل و قالت لشمس: يووه انفضحنا لا تجيبين طاري اسمي قولي أي شئ
شمس: فاضيه لكم انتي وهو انا الحين حزينه بفراق حبايبي وابيك تواسيني تفكرين فيه
سيف: هيه انتي من تكلمين 
شمس: مين اكلم بعد مشاعل 
مشاعل: انطمي يا غبيه لا تقولين اسمي
سيف وحس بقلبه يدق و الفرحه باينه بعيونه خاصا يوم درى ان مشاعل جابت طاريه قرب من اخته وقعد جمبها 
شمس: نعم وش تبي
همس لها سيف: ولا شئ كملي ..كملي السوالف معها
مشاعل: الووو شمس وين رحتي 
شمس: أي هنا ... هاه مشمش وش اسوي اول مره يروحون ويخلوني بروحي 
مشاعل: وشفيها طيب وحده وش كبرها ما تقدر على فراق اهلها , استحي يا بنت و اعقلي وخلي عنك الدلع
عصبت شمس و قالت: وش اللي اعقل اصلا انتى ما تحسين فيني لو كنتي مكاني كان قعدتي تصيحين مثل النونو ... ما احبتج و يالله باي
مشاعل: هههههههههههههه خلاص خلاص و لا تزعلين تعالي عندي اليوم غيري جو 
شمس: ما ابي ما ابي ما ابي ... بروح انام يالله باي 
مشاعل: تتغلين انتي وجهك , زين براحتك و انتبهي لنفسك زين وكلي ترا امك مو حولك حتى تنتبه لك ..
شمس: طيب .. شئ ثاني بعد انسه مشاعل
مشاعل: لا .. باي يا الدلوعه 
شمس: باي 
سكرت منها و رمت نفسها على الكنب و بعيونها شويه دموع معلقه , خش بعينها سيف وسالها
_شو كنتوا تسولفون عنه ... شو قلتوا عني
شمس: ما قلنا شئ 
قامت متجه لغرفتها تحاول تسلي نفسها بشئ و تبعد الطفش , لحقها سيف و طول الطريق وهو يتكلم ويسأل عن مشاعل و اخبارها و شمس كانت مره ترد عليه برد بسيط ومره تسكت و تطنشه الين ما وصلت معها و صرخت عليه 
_ مشاعل مشاعل اووف ياربي ترا ازعجتني روح عيش ببيتهم وفكني
دخلت غرفتها و سكرت الباب بقوه ورمت نفسها على السرير تحس بالضيقه و الملل اول مره يسافرون امها و ابوها ويخلونها بلحالها .
ظلت دقايق على السرير بكل سكون وعيونها مسكره ما تبي تفكر بشئ او تحاول تتعود على الوضع اللي هي فيه لين ما يرجعون اهلها بالسلامه .

استغرب سيف من عصبيه اخته المفاجئه و اللي اكيد من فراق الاهل و بعدهم عنها وهي مو متعودهـ ... قطع عليه اتصال مهند كان يطلبه يطلع معه برا يتمشون .. وافق على الطلعه و دق على شمس الباب و من ورا و قالها 
_شموسه انا طالع اذا بغيتي شئ كلميني اوكي 
رفعت شمس راسها و صرخت: ما ابي شئ ولا ابي اسمع صوت احد 
ضحك سيف على صوتها و عصبيتها اللي مالها داعي" ههههههههه و الله حاله هالبنات دلع و بكى على كل صغيره وكبيره".

*******************************************

بدت الدراسه من جديد و الكل رجع لشغله من بعد اجازه رمضان و العيد , و الاحداث عاديه عند الكل الا ...
نواف و لميس الجو بارد بينهم و الملل بدى يتسرب للميس و الخوف من حاله نواف الغريبه .
ساره و عقلها يشتغل تخطط بشى يبعد عنها الشكوك .
ملاك تجاهد و تحاول تلقى على الفلوس حتى تكملها للساحر و يتم الشئ اللي تبيه مع ذلك يتملكها خوف من اللي جاي و قلق لاكنها تعاند نفسها و تستمر بالغلط . 
الجزء(23)



في يوم من الايام وكان الوقت عصر تقريبا الساعه 4 و نص رجعت ساره من دوامها و براسها فكره وحده مصممه على تنفيذها اليوم . تغدت وطلعت لغرفتها , اول شئ سوته بلغت صديقتها المقربه تهاني و حبيب الغفله حمد بخطتها في البدايه عارضتها تهاني و نبهتها لاكن اقنعتها ساره و وافقت على تنفيذ الدور المكلفه به .
غيرت اسم تهاني بجوالها و حطته اسم " حياتي" .. و فعلت خدمه تحويل المكالمات عند عدم الرد لمده قصيره و اختارت الرقم "رقم ام عبدالله" يعني اللي يتصل عليها ما ترد عليه و يتحول اتصاله لرقم ام عبدالله بدون علم المتصل وعلم ام عبدالله , بعد التغييرات اللي سوتها بجوالها راحت للرسائل و كتبت بيت شعر بسيط ثم " لك وحشه يا قمر" وارسلتها لجوال ام عبدالله .
ظلت تناظر جوالها تنتظر تقرير استلام الرساله و يوم جاها التقرير دقت على ام عبدالله اللي اكيد شافت الرساله 
ساره وكأنها منحرجه منها: الو هلا الجوهره اخبارك
ام عبدالله: بخير الله يسلمك انتى شلونك شلون خالتي
ساره: كلنا بخير .. اقول الجوهره اعذريني و الله ارسلت لك الرساله بالغلط كنت برسلها لرقم ثاني بس مدري شلون اخترت رقمك .. اعذريني
ام عبدالله: لا ما يخالف تصير هالغلطات و زين جت عندي مو لعند شخص ثاني 
ساره: أي والله زين .. يالله اجل اخليك الحين مع السلامه

سكرت منها و هي مرتاحه نسبياً لسير خطتها مثل ما تبي و قاعده تتخيل شكل ام عبدالله وهي تقول لزوجها عن الرساله عاد هو يقوم معصب و يجي لبيتهم يتفاهم مع ساره ..
مرت الساعات و بعد المغرب جاء ابو عبدالله يسلم على امه و يشوف اخبارها .. و يوم درت ساره بوجوده نزلت عندهم حتى تمشي الخطه و تكون طبيعيه .. شافها ابو عبدالله و باين الشرار من عيونه
بدون أي اعتبار لوجود امه وجهه كلامه لساره و بعصبيه
_ هاتي الجوال اشوف
ساره : نعم .. جوالي ليش انشاءالله
ابو عبدالله: قلت هاتيه ولا تكثرين الكلام ترا مو علي هالحركات
وقفت ام خالد مستغربه من تصرفه 
- وشفيك انت على اختك قاعد لها على الوحده 
قاطعها ابو عبدالله: يمه الله يعافيك خليك برا الموضوع ... 
التفت على ساره و زادت عصبيته : بتجيبين الجوال ولا شلون 
ساره: خير وش تبي فيه ... وشفيك انت تتحكم فيني و باموري الجوال جوالي و خاص فيني مالك حق تفتش فيه 
تقدم منها و سحبه من يدها , وهي استسلمت له و تاكد لها ان ام عبدالله ورته الرساله زياده على الموقف اللي صار في بيت ام نواف و قالت له .
جلس يفتش بالارقام و يشوف الاسماء عاديه لين وصل لاسم حياتي و بدون تردد دق على الرقم و انتظر احد يرد .. شوي جاه صوت تهاني 
_ الو هلا سارونه 
سكت ابو عبدالله متفاجئ و متفشل .. ومناك تهاني تتكلم
_الوو ساره وينك .... تسمعيني 
بسرعه سكر الخط ورمى الجوال على الكنب .. خذته ساره و شافت بالفعل انه دق على " حياتي" عصبيته زادت و نظراته صارت تخوف اكثر 
_ وبعدين معك انتى ... وش اللي انتي فيه هاه , المكالمات الغريبه و الرسايل لمين!! تكلمي 
ساره: أي مكالمات و رسايل .. الرقم اللي دقيت عليه هذه صديقتي تهاني اتوقع الكل يعرفها انها صديقتي من ايام الابتدائي 
ابو عبدالله وهو شاك بالامر: وش معناه الاسم الغريب 
ساره: قلت لك صديقتي من ايام الابتدائي و عاشت معي كل لحظات حياتي علشان كذا مسميتها بهالاسم .. من اللي لعب عليك وقالك بكلام و خرابيط اذا كان على الرساله حقت اليوم العصر بالفعل كنت غلطانه و برسلها للبنت لانها اليوم ما داومت و اذا زوجتك المصون قالت لك شئ و لفت عقلك فاكيد انها تبي تبعد عنها شئ و تلهيك معي .. فكر فيها يا اخوي وحده وش كبري لاني مراهقه مثل بنتك ولا خبله مثل زوجتك حتى اكلم رجال و اسوي شئ غلط
ابو عبدالله: وش قصدك يعني .. بتجنوني انتي وهي كل وحده مطلعه كلام و تالف على كيفها
ساره: هذاك قلتها تالف على كيفها .. روح شوفها يمكن هي اللي عندها بلاوي و جايه تقطها على غيرها حتى ما تنفضح ... 
انصدمت ام خالد من كلام بنتها و تصرفات ولدها , ابداً ما توقعت بيوم ان مثل هالامور تصير قدامها و بين عيالها الكبار الفاهمين 
ام خالد: ساره انتي وش تقولين .. وش هالكلام الماصخ انتوا كبار ما اظن مثل هالامور تكون بينكم
ساره: يمه .. لو انها كبيره صح ما تقلب زوجها على اهله و تقوله اختك و اختك .. إلا انها وحده طفله و عقلها صغير علشان كذا بلاويها تقطها على الغير . 
صرخ ابو عبدالله وسكتهم ما تحمل اللي يسمعه و ان كلام اخته ساره ممكن يكون صح , صار مثل المجنون الكل من جهه يقوله كلام زوجته و اخته و هو بالوسط يتلقى كلماتهم واتهاماتهم لبعض و الشكوك تلعب دورها بعقله .. طلع من البيت و مو شايف قدامه اعصابه انفلتت و ضغط الدم عنده واصل اعلى درجه لو عليه يكسر كل شئ يمر قدامه و يحطمه, راح لبيته طاير يشوف زوجته و يقطع الشك باليقين حتى ما سمح لنفسه يفكر بكلام الثنتين و يكتشف الحقيقه من الكذب .

********************************

في بيتها قاعده المسكينه و حولها عيالها منثرين كتبهم و دفاترهم اللي يحل الواجب و اللي يقرا لها المطالعه وهي محتاسه بينهم شوي تطالع هذا وشوي تطالع الثاني .. شوي الكل سمع تسكيره الباب بقوه وكأن اللي داخل عملاق مو انسان .. دخل ابو عبدالله بوجهه احمر و حواجب معقده و عيونه حُمره من العصبيه 
الكل خاف من شكله و وقف عن العمل اللي كان يسويه , قامت ام عبدالله ويدها على قلبها 
_ بسم الله علينا وشفيك معصب صاير شئ 
قرب اكثر و خذا جوالها اللي كان فوق المكتبه و هي مستغربه منه
ام عبدالله: خالد وشفيك وش صاير 
ناظر فيها بحقد ثم وجهه نظراته لعياله اللي قاعدين يراقبون الموقف بغرابه .. صرخ فيهم
_ كل واحد على غرفته اشوف 
بسرعه البرق طاروا باغراضهم وكتبهم على الغرفه تاركين ابوهم وامهم في جو مكهرب و يخوف ..
وعى ابو عبدالله على نغمه الجوال و كان المتصل رقم غريب .. وقتها التفت على زوجته و قالها 
_ ردي 
ام عبدالله بكل برأءه و على بالها طلب زوجها عادي و طبيعي بحكم انه جوالها , خذته وردت 
_الوو 
على ما يتكلم حمد سحب ابو عبدالله الجوال و حطه على اذنه يسمع 
حمد: هلا والله .. كيف الحال 
طبعا بهاللحظه وقف الزمن لثانيه عند ابو عبدالله , تلخبطت عنده كل الاحاسيس و المشاعر خوف على صدمه و قلق و حزن و غيرهـ من المشاعر اللي ما تنوصف .
تغيرت ملامحه من العصبيه إلا صدمه و جمود , شفايفه ترتجف و يدهـ ايضاً .. نظراته مركزه على زوجته اللي واقفه قدامه وما كانت مختلفه عنه كثير بملامحها الجامده و استغرابها من حركه زوجها يوم سحب الجوال منها .. بين هالوضعيه كان حمد مستمر في الكلام مثل ما طلبت ساره و هو عارف وش وضع ابو عبدالله و كيف صوته كوون له صدمه كبيره
بعد هاللحظه المتوقفه تحرك الزمن من جديد , رمى ابو عبدالله الجوال و رفع يده للاعلى و نزلها باقوى ما عنده على خد ام عبدالله و صوته هز البيت هز وهو يقول 
_ يا خـــااااااااااااااااااايــنه 
انهارت ام عبدالله و دموعها تسيل على خدها المضروب و علامات الاستفهام على وجهها من تصرفه 
كمل ابو عبدالله و انهال عليها بالالفاظ و الكلمات القويه يفرغ اللي بداخله من قهر 
_ حـــيوااااااااااااانه .. ما توقعــتك حقيــرهـ لذي الدرجه ... يا خاااااينه يــااا يــااا ســافله ... تــلعبين من وراي و تتهمين غيــرك بالغلط ..
كل هالكلمات ما بردت حركته و اضطر انه يمسك شعرها و يلوح براسها يمين و يسار و هو يرمي الكلمات عليها .
من جهه ثانيه في نفس البيت كانت عهود مجتمعه مع اخوانها و كلهم حولها خايفيين من الحرب اللي برا و صوت ابوهم كأنه قنبله بتهد البيت .
بعد هالحرب القويه طلع ابو عبدالله بقلب ميت و اعصاب منتهيه تفكيره مقفل و كل شئ فيه ميت لفتره , تارك وراهـ زوجته وام عياله المراءه الخاينه " على قولته" طايحه على الارض بكل ضعف و انكسار ما لها حيله تدافع عن نفسها او تفهم السالفه الا انها تبكي و تشهق .

*************************************

الساعه 9 مساءاً .. طلع سيف و اخته شمس للمطار يستقبلون امهم وابوهم و يتحمدون لهم بسلامه الرجوع 
شمس: شغل سي دي ولا الراديو نكسر الهدوء اللي عايشيين فيه ...
سيف: افتحي الدرج تلقين فيه اشرطه اختاري اللي تبين 
غاصت شمس بين السي ديهات تدور على شئ حلو , وهو غاص بافكاره في مشاعل وما يدري ليه هالايام صار يفكر فيها كثير بعد ما حلم فيها امس وانها واقفه قدام بيته اللي قاعد يبنيه وهو يحاول يوصل لها بس في شئ يمنعه و ما يقدر يحرك رجوله و يمشي لها .. 
قطع عليه التفكير صوت المطرب عباس ابراهيم 

انا ما اقدر اكون اصدق من احساسي ومن اشواقي 
تبي تعرف كثر شوقي شوف عيوني و تكفيك
تصدق ما عرفت القى لـحبك حل او معنى
انا من كثر ما احبك وانا صاحي احلم فيك

************************************** 




في تركيا .. بالتحديد في شقتهم الصغيرهـ جالس نواف يتفرج على التلفزيون , طلت عليه لميس و شافته على نفس وضعيته من تركته من ساعه , قربت منه و قعدت بالكنبه اللي جمبه ودها تتكلم بس مترددهـ , هو ولا عبر وجودها حتى ما كلف نفسه يلتفت لها انما استمر في متابعته للبرنامج السخيف اللي في التلفزيون , مرت دقايق على صمتهم ثم تشجعت لميس و تكلمت
_ نواف .. ما ودك نطلع شوي نتمشى 
رد عليها بدون ما يلتفت لها : وين تبينا نروح
لميس: أي مكان بس نطلع شوي .. مليت من القعده
نواف: اوكي .. 
قامت لميس بسرعه حتى تبدل ملابسها و تجهز , قبل لا تطلع قال لها
_ على فكره بكره بنسافر على النمسا يعني لا طلعنا اليوم خذي كل اللي تبين من هنا 
ابتسمت لميس وهزت راسها بالموافقه وراحت لغرفتها , اما هو تنهد وحط راسه على الكنبه بشكل يأس و مهموم اللي يشوفه يقول ان كل مصايب الدنيا على راسه .. انتظر لين تخلص و يدخل يغير ملابسه ثم يطلعون يتمشون .

****************************************

في المطار واقفين بكل فرح و سرور ينتظرون يلمحون امهم وابوهم .. شوي الا طلعوا الاثنين و قابلوهم عيالهم باحلى ابتسامه
سيف: هلا والله بالغاليين نورت السعوديه
ابو سيف: منوره باهلها ..اخباركم 
التفت على شمس لقاها لازقه بأمها و كأنها لها سنه ما شافتها .. وعيونها تلمع باين ان الدموع عند الابواب 
سيف: بشوفتكم حنا بخير .. يمه شلونتج كيف السفره 
ام سيف: الله يسلمك كلنا بخير و حشتوني 
ابو سيف: ياهوو عبرونا .. عطونا وجهه
قربت شمس من ابوها و صوتها بدا يهتز : هلا يبه شلونك
ابو سيف: طيب الله يسلمك ... انتي كيفك يا الدلوعه لهدرجه زعلانه برجعتنا
شهقت شمس و قالت: لااااااااا ... بالعكس والله ودي اصرخ برجعتكم ... ثاني مره بروح معكم و ما بقعد مع الفار سيف
تفتحت عيون سيف من اللي سمعه : انا فار يا الصرصوره الدلوعه ... 
التفت على امه وابوه وقال: ترا بنتكم دلوعه و ثقيله دم طول الوقت وهي مبوزه و حزينه كأنها مطلقه بــ 10 عيال
ضربته امه على كتفه بخفيف : بسم الله على بنتي .. فال الله ولا فالك , هذه شمس مو حيالله .. تعالي يمه خلتج منه هالسوسه
سيف: وشفيكم علي كل واحد يطلع لي لقب .. شكلي طايح من عينكم انا .. هين هين
ابو سيف: هههههههههههه ولا يهمك وانا ابوك هذول هم الحريم احيانا تهب عليهم رياح مدري وش اسمها .. تخليهم كذا بمزاج غريب
سيف: ههههههههه وانت صادق 

توجههوا كلهم طالعين من المطار للسيارهـ و الفرحه مبينه من عيونهم بجمعتهم من جديد.

********************************

في ناس فرحانه بلم الشمل وغيرهم ناس ضايقه فيهم الدنيا من كل جهه , رجع ابو عبدالله البيت و يوم دخل توقع الهدوء و السكون لاكن اللي ما توقعه خروج ام عبدالله بدون عيالها , يوم سال عنها عند عهود قالت له 
_ راحت بيت اختها وتركتنا
عصب ابو عبدالله من تصرفها و طلعتها بدون علمه وغير كذا تركت العيال لحالهم .. التفت على بنته وقال
-خلاص روحوا ناموا و يصير خير 
قعد بالصاله و كل شئ حوله هادي لا تلفزيون ولا شئ .. ما يدري وش يفكر فيه للحين مو مصدق اللي صار له قبل كم ساعه و يحس انه في كابوس مخيف .. يعني شلون بعد كل هالسنين و العشره اللي بينه وبين الجوهره تخونه و تكلم واحد من وراه .. غير كذا بكل وقاحه تتهم اخته و تدخل الشكوك في عقله ..
ظل طول الليل على هالحاله عايش بجو كئيب مظلم بافكاره .. و تخيلاته اللي مالها نهايه .

********************************

في احد المنتزهات و قدام البحر كانوا واقفين لميس تتأمل الطبيعه و الحيره باينه بعيونها من نواف و لو عليها تصرخ و تشكي حالتها معه للبحر اللي قدامها .. ونواف ايضا واقف بشموخه و رزته يطالع البحر ودهـ لو يطلق صرخه و يبث همه و ضيقته للطبيعه يمكن يرتاح و يريح اللي معه .
انتبهت لميس لرجال واقف وراهم بمسافه يبيع ورد احمر شكله مره حلو .. فحبت تكسر الهدوء بينهم بورده منها لنواف .. استاذنت منه وراحت للرجال بسرعه , شرت الورده ورجعت له 
لميس: نواف 
ترك تأمله للبحر و التفت لها بدون أي رد
كملت لميس: عجبني و حبيت اهديك اياه ... تستاهل 
ابتسم ببهــاته و خذا الورد يشمه 
_ تــسلمين 
قالها و رجع يناطر البحر مره ثانيه تاركها في حيرتها و استنكارها لتصرفه .. تعب نفسه يوم قال تسلمين كان سكت احسن .. يعني حتى ما يجامل و يرد عليها بكلام حلو .. ما ادري هو انسان له احساس ولا احساسه ميت مثل نص هالعالم ..

****************************************

في الجامعه ..
شمس: ما تلاحظين شئ 
مشاعل: لا .. وين تقصدين
شمس: مدري انتي شوفي فتحي عيونتج زين و لاحظي
التفت مشاعل حولها و ما لقت شئ غريب , رجعت تطالع في شمس و مالقت شئ فيها متغير الا انها تبتسم ببلاهه
مشاعل: ما اشوف شئ الا انك تبتسمين <<< قالتها و هي قصدها تستهبل . لاكن طلع استهبالها صح
شمس: صح عليتج ابتسم , غريبه على مو؟
مشاعل: لا مو غريبه انتي دايما تبتسمين الا يوم سافروا اهلك اعتزلتي الابتسامه
شمس: و الحين رجعت لها .. يا ذكااء افهمي اهلي رجعوا امس
مشاعل: من جد .... مبرووووك
شمس: أي مبروك اسمها الحمدلله على السلامه
ضربت مشاعل جبهتها وكأنها نست وش تقول 
_اي صح الحمدلله على سلامتهم ... 
شمس:ههههههههههههه الله يسلمتج 
مشاعل: وانا اقول ليش البنت اليوم فله و تسولف مو مثل الايام اللي راحت على الصامت و لونها باهت
شمس: باهت بعينتج ... والله لا تشوفين لا امسك عليتح كلمه "مبروك" و كل ما شفتج بذكرتج فيها 
مشاعل: اووووهوو يا شين بعض الناس لا مسكوا الغلط 
شمس: احسن 
مشاعل: عن الهذره , تراني جوعانه باكل اليوم على حسابك يالله اعزميني
شمس: قال شو اعزميني .. تعزمين نفستج غصب انتي , بس تامرين امر كم مشمش عندي
مشاعل: كثير في سوق الخضار
شمس: هيه ..هيه .. هيه , ما تضحك .

***********************************

وقت البريك في الدوام كانت قاعده وحيده ما حولها احد بعد ما تركت صديقتها حنان , صارت مثل الغريبه الكل معه صديق الا هي من تصرفاتها و تكبرها .. ملاك من النوع القوي و تبي كل شئ على كيفها و ما تحب تبين ضعفها لأحد .
مرت حنان من جمبها و معها موظفه ثانيه وشافت ملاك قاعده بلحالها تلعب بالجوال تسلي نفسها , ما هانت على حنان تمر وما تسلم .. 
حنان: شلونك ملاك 
رفعت ملاك عيونها و ردت بملل: بخير 
حنان: الحمدلله .. شلون اهلك انشاءالله بخير
قامت ملاك من مكانها و قبل لا تطلع من الغرفه ردت : كلنا تمام 
طلعت و هي مو طايقه تشوف حنان او غيرها , حتى ما قدرت تجاملها و تسألها عن اخبارها , مدري هي أي نوع من البشر غير انها غلطانه تتكبر بعد .
راحت للغرفه الثانيه وكانت فاضيه دقت على الحرمه اللي راحت لها قبل فتره تسألها عن سير الامور و هل تسمح لها بتاجيل دفع المبلغ للاسبوع اللي بعده .
ردت الحرمه: أي ممكن بس يا ملاك يوم انك ما تقدرين تدفعين المبلغ بوقته ليش تطلبين نسوي لك عمل , وانتي تعرفين هالاشياء تكلف
ملاك: من قالك ما اقدر .. بس لاني اعتذرت هالمره لا تخافين فلوسكم بتجيكم الاسبوع الجاي 

*************************************** 

الظهر رجع ابو عبدالله البيت و في يده كيس الغدا , لقى عياله رجعوا من المدرسه و للحين امهم عند اختها و ما رجعت 
ابو عبدالله ينادي: عهود .. عهود
طلعت من غرفتها: هلا يبه 
ابو عبدالله: خذي حطيلكم الغدا انا بروح انام اذا اذن العصر قوميني
عهود: ما تبي تاكل
ابو عبدالله: لا ما اشتهي .. انتوا كلوا 

دخل غرفته وهو مهدود من الشغل و من التفكير و المشكله اللي هو فيها .. بدل ملابسه و رمى بنفسه على السرير يبي ينام و يريح باله لانه من امس و هو في حاله توتر .. مرت دقايق غمض عيونه الا سمع صوت رساله جت لجواله ..يوم فتحها كانت من زوجته الجوهره استغرب من الكلام اللي كاتبته وما توقع ان الامور بتزيد لهدرجه , رمى جواله و ترك كل شئ مثل ما هو لا رد عليها و لا شغل باله بالموضوع سكر عيونه و استسلم للنوم.

*****************************************

مر اسبوع و ام عبدالله مو في بيتها وحتى ابو عبدالله ما فكر يكلمها او حتى يطلبها ترجع لعيالها كان اللي شاغل باله امر ملزم يسويه وهو الطلاق .. بعد اللي صار و شافه منها ما يقدر يتحمل اكثر و يعيش معها في بيت واحد , تهون عنده كل الامور الا انها تخونه و تكلم غيره و عيالها حولها و هو معها و مو مقصر معها بشئ .
اكتفى منها ومن مشاكلها مع اهله و كلامها اللي ما يخلص كل بعد جمعه و عشا مع اهله ترجع له باخبارهم و كل كلامهم اللي قالوا ليلتها .. 
قرر انه يطلقها و هو مغمض عينه ولا احد يدري بقراره الا بعد ما يسويه .

***********************************

و اخيرا رجعوا المعاريس لارض الوطن بعد شهر من الغربه و القلق و الحيره من الطرفين .. ثاني يوم راحت لميس لبيت اهلها تسلم عليهم وتشوف اخبارهم وهم نفس الشئ مشتاقين لها و فرحانين برجعتها .. وقت صلاه العشا الكل قام يصلي استغلت ام لميس هدوء المكان و قعدت مع بنتها تشوف اخبارها مع نواف
ام لميس: هاه يمه ... شلونك معه
تنهدت لميس و تذكرت كل الايام اللي راحت و المأسأه اللي هي فيها 
_ ماشي الحال تمام
ام لميس: شلون ماشي الحال .. ابي اخباركم زين , كيفه معك كيف تصرفاته و كلامه
بدت عيون لميس تدمع و العبره خانقتها : يمه .. نواف غريب مره غريب ما عرفت له
ام لميس: شلون غريب من أي ناحيه
ما قدرت لميس تخبي اكثر و قالت كل شئ
_تخيلي من ليله زواجنا نام في الصاله على الكنبه و لا كأنه عريس .. و الايام اللي بعدها طول الوقت ساكت وبارد ما يتكلم و لا يسولف بس اسمعه بجمل مختصره .. احس اني متزوجه تمثال مو ادمي
ام لميس: من جدك ..يعني ما قرب منك ولا صار بينكم شئ
لميس: لا
ام لميس: لا يكون انتى مسويه شئ ما عجبه 
لميس: ما سويت شئ ..كل اللي قلتي لي عليه سويته ..كل يوم واحاول اصير احسن من اليوم اللي قبله بس ما في فايده .. حتى بسفرتنا هادئ و بارد كانه مغصوب علي
ام لميس: لا تقولين مثل هالكلام مو مغصوب ولا شئ ... وانتي لا تشيلين هم اكثر من كذه يمكن في البدايه يكون كذا بعدين يتغيير ترا كثير بدايه زواجهم يكونون غريبيين بعدين مع مرور الايام يمشون اهم شئ انتي لا تقصرين معه بأي شئ و بيني اهتمامك فيه
لميس: انشاءالله يكون كلامك صح و يتغيير .. والله اني خايفه
ام لميس: لا انشاءالله خير , وان صار شئ بينكم علطول قولي لي لا تخبين علي 
لميس: طيب 

مسكينه هالبنت ارتاحت شوي يوم شكت لامها و قالت لها عن المعاناه اللي عاشتها في بدايه حياتها الجديده وهي ما توقعت ابداً انها بتكون مثل البنات اللي تسمع عنهم في بدايه زواجهم يحسون بالتعاسه و الخوف .. ارتاحت من كلام امها و يمكن بيتغيير نواف مع مرور الايام ... تمنت هالشئ بالقوه يصير و تكمل حياتها مثل الناس.

****************************************

يوم الخميس اجتمعوا في بيت الجده ام خالد .. وقبل لا يوصل ولدها ابو عبدالله و عياله خذت بناتها و قالت لهم عن طلاق الجوهره من خالد .. حلت الصدمه على الكل و المفاجأءه .. ولا احد منهم توقع اللي صار 
ام سلطان: ما دريتي ليش طلقها بهالشكل و فجأءه
ام خالد: لا والله ما قالي السبب الحقيقي , قال ما يقدر يعيش معها اكثر و انه مو مرتاح معها 
ام علي: توه يحس انه مو مرتاح بعد كل هالعيال كان طلقها من اول و ارتاح كان عيالهم ما يضيعون بينهم 
ام نواف: ما ندري عن الضروف .. الله يعينهم 

**********************************

برا بالصاله عند البنات سوالف و ضحك ..
هند: وين الدبه عهود تاخرت للحين ما جت
مشاعل: يمكن شعرها دخل بالاستشوار و تورطت
الكل:هههههههههههههههههههههه

كالعاده قاعده معهم ملاك و ساكته تتسلى بالجوال او بالتلفزيون و شوي تضحك معهم .. بعد ربع ساعه وصل ابو عبدالله و عياله و دخلت عهود بدون ام عبدالله 
هديل: وين خالتي الجوهره ما اشوفها
مشاعل: أي صح وينها .. يمكن مشغوله بشئ وما جت
هديل: ما اتوقع خالي خالد ما يخليها 
عهود: ما تدرون انتوا وش صار
هند: لا وش صار 

و حكت لهم عهود السالفه باختصار , حتى ما ذكرت سالفه الضرب و الصراخ ما ودها تفضح زوجه ابوها مهما كان هي قريبه منها و تعتبرها امها .. تفاجئوا البنات بهالخبر و ماتوقعوه يصير في يوم من الايام .
محد يدري بالسبب الحقيقي في طلاق الجوهره الا ساره و قاعده بينهم كأنها بريئه ومالها يد بالموضوع وهي السبب بعينه.
كان الجو في الصاله هادئ و الكل ساكت يفكر باللي يفكر فيه و بينهم شويه تعليقات على التلفزيون .
ام نواف كل ما ناظرت عيال اخوها حز قلبها على حالتهم الحين صاروا بعيدين عن امهم مثل عيالها بعيدين عن ابوهم .. و اللي يبتعد عن امه اصعب من البعد عن ابوه لان الام كل شئ بالدنيا و مهم وجودها بحياه الانسان .
يالله وش يسوون هذه الدنيا تصير الاحداث فجأءه بلا سابق انذار .. تفرق ناس و تقرب ناس , تمر ايام حلوهـ و بعدها ايام شينه مليئه بالحزن و الهم .. و الانسان عايش يتقلب مع تقلبات الزمن .

***********************************

اللي ما كان بالحسبان ولا توقعته ملاك .. حضور نواف و زوجته لميس , انصدمت يوم شافتها تدخل عليهم بابتسامتها الحلوه و نعومتها لو عليها كان ذبحتها و دفنتها بمكانها و يصير قبرها ذكر للكل .. اما الباقي كانوا فرحانين بحضورها , رحبوا فيها و قعدوها بينهم .
في البدايه كانت لميس مستحيه من اهل نواف و انها ما تعودت عليهم بس بطيبتهم خذت عليهم و دخلت معهم بالسوالف 
عهود هالجنيه ولا كأن صاير لهم شئ نست الضيقه و رجعت لرجتها السابقه 
_مشاعل ... و الله ان زوجه اخوك روووعه ... تعرفون تختارون 
مشاعل: يمديك بس .. اذكري الله 
عهود: ماشاءالله عليها ... خلاص ارتحتي
مشاعل: أي ارتحت 
التفت عهود على هند و قالت
_ وانتي يا حلوه متى تملكين و تفكينا
ضربتها هند على كتفها: وش قصدك بـ تفكينا .. قاعده على راسك ولا عايشه على فلوسك , املك وقت ما بغيت 
عهود: لاني تعبت كل شوي افكر بيوم ملكتك و زواجك وش بيكون شكلي فيهم .. تعرفيني لازم اطلع بشكل حلو و مبهر للكل
هديل: ماااالت مااالت عليك .. ليش مصدقه نفسك انك حلوهـ تراك شيييييييينه
عهود: يا عمري اصدق نفسي و نص دامي طالعه عليك يا الشينه انتي
و طلعت لسانها لهديل و هي تحرك حواجبها تبي تستفزها 
مشاعل:ههههههههههه الله يرجكم .. ودي يمر يوم نجتمع فيه و تكونون عاقليين لاكن مستحيل
هند: ما عليك منهم , ما قلتي لي وش مسويه بالاختبارات
مشاعل: اووف من هالاختبارات ذبحتني , عاد هالسنه عندنا دكتوره متوحشه لابعد درجه .. من عيونها يبان ان الاختبار مو سهل
دخلوا هديل و عهود بالموضوع
هديل: احسن 
عهود: تستاهلين اكثر 
عصبت منهم مشاعل و قالت 
_ طيب تشوفون 
بحركه سريعه خذت نواه التمر اللي قدامها و رمتهم بفنجان قهوه هديل و عهود وبسرعه قامت وسحبت يد هند معها علشان يبتعدون عنهم و هي تفر بجلدها منهم 
شهقوا هديل و عهود ما توقعوا حركتها القويه
قالت عهود بهمس و تحاول توصل صوتها لمشاعل وهي تمشي و ما تبي الحريم يسمعونها 
_يا سخيفه يا غبيه والله لاوريك 
هديل: القهوه حلوه خربتي على التكييف 
عهود: قومي .. والله ما اخليها اليوم 
قاموا و ركض ورا مشاعل و هند اللي طلعوا برا علشان يتجنبون نظرات امهاتهم و تساولهم عن اللي صار .

*************************************

دق جوال سلطان وهو بالمجلس قاعد مع عيال خالاته .. استأذن منهم وطلع برا عن الازعاج 
سلطان: أي هلا عزوز .. اخبارك

في هالاثناء كان فيه مطارده من قبل هديل و عهود يلحقون مشاعل و هند تتمشى بين الزرع تشوف الورد 
مشاعل تصارخ: لا الله يخليكم خلاص معد اعيدها
عهود: لا والف لا ... بتاخذين جزاك يعني بتاخذينه
هديل: لو مسكتك لا ادخل نواه التمر بخشمك

زادت مشاعل الركض و هم وراها تعبت رجولهم لاكن نسوا التعب و إلا يعاقبونها على حركتها , تمنت مشاعل لو يطلع نواف و تتمسك فيه حتى ما يقدرون يسوون فيها شئ ..
يوم حست انهم قربوا منها زادت سرعه الركض و هي تصارخ و لفت عند مجلس الرجال وهم وراها يتوعدون 

سلطان: لا والله اليوم ما اقدر تعرف الخميس و مجتمع مع الاهل ... خليه مره ثانيه .. اوكي سلم على الشباب ... مع السلامه 
سكر من صديقه و لف علشان يرجع للداخل لاكنه سمع صراخ و ازعاج ناس و الصوت قريب منه .. ما امداه يستوعب الصوت الا شاف بنت تركض و وراها بنتين 
وجهه مشاعل يطلب النجده و يدين عهود توضح انها تهدد و هديل تحاول تكمل الركض .. لمحت مشاعل زول واحد لابس شئ ابيض واقف قدامها بمسافه مو بعيده مره , وقفت و الباقي و قفوا وراها 
وهم يلهثون من الركض و التعب و نفسهم يزيد شهيق .. زفير , حتى الصوت اختفى مو قادرين يتكلمون 
بعد ثانيه رفعت مشاعل راسها و تفاجئت بوجود سلطان قدامها و على وجهه علامه استفهام من الحدث اللي يصير قدامه .. وعهود وهديل نفس الشئ متفاجئين من وجوده ..
توتر سلطان وما يدري وش يسوي بهالحظه , اما مشاعل لفت وراها و اتجهت لعهود تمسكها و يرجعون لادراجهم بكل برود ما ادري هل هو من الخوف او التعب حتى ما قدروا يركضون و يختفون عن عينه بسرعه.
قربت منه هديل و كأنها تبي تتاكد منه: سلطان؟!
سلطان: أي انا وش عندكم جايين لجهه الرجال
هديل: والله مو قصدنا شئ بس كنا نلحق الغبيه مشاعل ..
ما رد عليها و دخل للمجلس وهو متوتر و في قمه الاحراج اكره ما عنده انه يتفشل و يكون بموقف مثل هذا قدام حريم .
رجعت هديل لهم وهي هلكانه من المشي و لقتهم طايحين على الكراسي جت و قعدت معهم 
هديل: مويه .. ابي مويه
مشاعل: تكفين هند جيبي لنا مويه بسرعه
هند: بجيب لكم بس تقولون لي وش اللي قلبكم كذا 

دخلت بسرعه جابت المويه و رجعت لهم .. انقضوا ثلاثتهم على الكاسات و شربوا بحماس و اللي يشوفهم يقول انهم تايهيين بالصحراء لمده اسبوع 

مشاعل: الله يغربلكم فشلتوني قدام الرجال
عهود: كله منك انتي اللي بديتي 
مشاعل: لا والله انتوا .. لو انكم ما دخلتوا بسالفتي مع هند كان ما صار اللي صار , الحين وش بيقول علينا الرجال
هديل: بيقول بزارين .. امي داعيه علي يوم اشوفهم
عهود: انتي و اخوك اللي يطلع لنا بكل وقت .. غير ذاك اليوم اللي في بيتكم يوم نصور بالشارع , هذا اليوم طلع لنا يوم نركض ونلحق الخبله 
ضربتها مشاعل على راسها: ما غيرك الخبله 
هند راسها يدور بينهم ما تدري وش عنه يتكلمون 
_هيه انتي وياها وش تتكلمون عنه .. مين اللي طلع لكم
مشاعل: اخوك المصون .. شافنا نركض 
هند: احلفوا !!!
طنشوها و محد رد عليها زين
عهود: اااهـ يا قلبي انقطع نفسي وانا اركض
مشاعل: راسي مصدع ابي بندول
هديل: بدخل داخل اتبرد .. قوموا انتى وهي لا يطلع لكم ابو الجيران 
******************************

في الليل و الكل راح لبيته بعد الجمعه الحلوه في بيت الجده ..
قاعد نواف بالصاله يتفرج على فلم , شكله ما له نيه ينام , شافته لميس و جت قعدت معه
سألها نواف بعد دقيقه من الصمت
_شلون الجمعه اليوم .. انشاءالله استانستي
فرحت لميس بسؤال: أي الحمدلله .. سوالف و ضحك قعدتهم ما تنمل 
عم السكوت بينهم مره ثانيه .. و حبت تقطعه لميس بسؤالها عن ملاك اللي مزعجتها نظراتها طول اليوم و تصرفاتها الغريبه
لميس: نواف .. خالتك مها كم بنت عندها وحده ولا ثنتين؟
نواف: ممممم خالتي مها عندها هند وهديل .. خالتي الثانيه نوره هي اللي عندها بنت وحده ملاك
لميس: اهااا 
نواف: ليش تسألين
لميس: لا بس سؤال ..يا حليلهم هديل و عهود زاحفات مع مشاعل
ضحك نواف ببرود على كلمتها "زاحفات"
_وش قلتي زاحفات؟
حست لميس بان كلمتها غلط .. وان نواف ما توقعها منها و خافت لا يكون ما عجبته 
قالت بتردد: أي ..مو قصدي شئ ..يعني حبوبات 
عرف نواف بخوفها و ندمها على كلمتها
_اهاا.. زاحفات .. حلوه الكلمه
بلعت لميس ريقها و حست كأنها يتطنز عليها , فسكتت وبلعت لسانها حتى ما تقول شئ غلط مره ثانيه.

******************************************

بعد طلاقها و الاوضاع الصعبه اللي مرت فيها سافرت ام عبدالله لاهلها تاركه عيالها عند ابوهم وهي مكسوره من الداخل و مهمومه , طول وقتها تدعي على اللي كان السبب في مشكلتها و الشخص اللي ورطها و سبب في خراب بيتها .

و ابو عبدالله نفس الشئ قلبه مكسور و روحه مجروحه بعد اللي صار .. صار يحس بالملل و الضيقه القاتله و انه صار ضعيف ما يقدر يواجهه مشاكل الحياه اللي ما تخلص .. بحالته البائسه و الكئيبه تذكر اخته عبير ام نواف و تذكر ابو نواف كيف ايام اول يوم كان هو يفتعل المشاكل بينه وبين زوج اخته الين ما انتقلت لاخته و زوجها و انتهت بالطلاق .. تذكر حاله اخته وقت طلاقها وكيف كانت ضعيفه و باين بعيونها الهم والخوف على عيالها .. و تذكرت السنوات اللي عانت فيها حتى تربي عيالها لحالها .. تعلمهم وتلبي طلباتهم و وقها كانت لهم الام والاب و كل شئ بالدنيا نست نفسها وما رضت تتزوج بثاني علشان عيالها تهتم فيهم .. والحين جاه الدور و صار مثلها مطلق زوجته وبيعيش حياته مع عياله اللي هم بعيدين عن امهم .. في الماضي يوم تطلقت اخته بسببه ما فكر بان الدنيا بتوريه و بتعطيه جزاءه ..لاكن اليوم تذكر كل اللي صار و هذه الدنيا ترد له عمله .

*************************************

الاسبوع الثاني قدرت ملاك توفر المبلغ المطلوب و تعطيه للحرمه علشان يكمل العمل .. شدت على نفسها و طلبت من الحرمه يكون العمل قوي خاصه بعد ما شافت لميس في بيت جدتها زاد الحقد في قلبها ..

*******************************************

اتفقت مشاعل و شمس يطلعون للسوق بعد المغرب , و بالفعل صار اللي اتفقوا عليه و طلعوا
وصلت مشاعل قبل شمس ظلت تدور بالمحلات القريبه من البوابه اللي اتفقوا عليها حتى اذا وصلت شمس تلقاها علطول .. شوي دقت عليها و قالت لها انا وصلت 
طلعت مشاعل من المحل تشوفها لاكن الصدمه الكبيره اللي شافتها قدامها و ما توقعتها ابداً ابداً .. حست بمغص في بطنها و الجو حولها صار حار , رجولها مو شايلتها ودها تقعد على أي كرسي ترتاح فيه.. و تمنت لو ان الانسان اللي تشوفه شبيه له ما يكون هو .
بانت الصدمه على ملامحها و حست فيها شمس و سيف .. قربت منها شمس و هي تبتسم
_هلا مشمش ..شلونتج
مشاعل: بخير , كيفك انتي
شمس: الحمدلله بخير , تاخرت عليتج
مشاعل:لا 
كانت اجوبتها مختصره و بارده تحس بأن في شئ يحركها مو هي اللي تتحرك و تتحكم بنفسها .. حتى ما ناظرت سيف ولا عبرته ,لاكن هو تكلم وزاد الطين بله
_شلونتج مشاعل
ردت عليه مشاعل بصوت حتى هي ما سمعت نفسها و الباقي ما سمعوا شئ بس شافوا شفايفها تتحرك ..و بعثرت نظراتها حولها في الارض 
شمس: يالله مشينا 
انقلب وجهه مشاعل زياده يوم درت انه بيمشي وراهم و افكارها متضاربه و في داخلها انسان يتكلم و يتحلطم 
" الله لا يوفقك يا شمس وش اللي يخليك تجيبينه معك .. قلوا الناس يوم انك تجيبين هالسيف معك لو هندي البقاله اصرف بكثير منه .. وهو بعد وش جابه ياربي على قطه الوجه هذه ما يثقل و يشيل نفسه بنفسه "
تكلمت شمس و صحتها من هواجيسها: تعالي ندخل ذا المحل بشوف لي جزمه حلوه
ببلاهه من مشاعل التفت وراها تشوف سيف وينه ..هل هو للحين وراهم و شافته لاهي عنهم ويتفرج بالجزم المعروضه برا .. لا حظتها شمس وانها متوتره لابعد درجه اكيد من وجود سيف 
شمس: مشمش دقيقه شوي
راحت لاخوها وقالت له
_ شو رايك تروح تجلس بالقهوه لين نخلص !
سيف: ليش متضايقين من وجودي
شمس: أي ما تشوف وجهه البنت متقلب الوان احسها شوي و تذبحنا .. اكيد تفاجئت من وجودك وانا ما قلت لها
سيف: اوكي ..
رفع صوته اكثر علشان تسمعه مشاعل
_خلاص انا بروح للقهوه بس تخلصون عطيني خبر و انتبهوا لانفسكم زين 
راح ورجعت شمس لمشاعل .. و علطول فجرت القنبله في وجهها
مشاعل: تدرين انك سخيفه و حركتك مالها داعي .. ليه ما قلتي لي انه بيجي معك كان رفضت الطلعه من الاول ولا اتفاجئ بوجوده . انقلب وجههي و ضاعت علومي حتى مشي ما اقدر امشي زين
ودها شمس تضحك على شكل مشاعل وهي معصبه بس كتمت الضحكه و وضحت لها الموضوع وتاسفت لها
_ مشاعل و الله مو قصدي احرجتج معاه بس يوم جيت اطلع كان هو بعد بيطلع و قالي بوصلتج لما وصلنا نزل معاي ..قلت له بتسوق مع البنت قال ما يخالف بنزل لان ما عندي شئ , لاكن انا والله ما ادري عن قراره و ما درى بطلعتي معك الا عند الباب و انا بركب مع السواق.. اسفه مشمش على اللي صار
مشاعل: اووف منك .. بس والله تشوفين لا احرجك قدام رجال السعوديه كلهم
شمس:ههههههه الله هذه قويه
مشاعل: وتضحكين بعد 
سكتت شمس وحطت يدها على فمها: لا خلاص والله ما بضحك
ابتسمت مشاعل على حركه شمس و اشرت لها باصباعها 
_ااااااااهـ منك .. سووووسه ..يالله بس ترا العالم شروا كل شئ زين 

دخلوا المحل و قدرت مشاعل تاخذ راحتها بالتسوق و الشراء .. لانهم اذا راحوا مع بعض كل شئ يصير حلو و ياخذونه.. اما لو كل وحده راحت مع امها بتدلع و ما بيعجبها شئ و بتردد العباره المعروفه"" كل بنات الجامعه عندهم هالشئ"" ...

************************************* 




فتحت الباب بقوه وسكرته و طارت على سرير هديل 
فزت هديل من حركت اختها و لفت بالكرسي اللي قاعده عليه تواجهها
هديل: شوي شوي ..وشفيك طايره كأن احد لاحقك .. خير انشاءالله
هند: وخير انشاءالله ... كل الخير , تخيلي هدوله سمعت شئ يخوف حسيت باتباك و قشعريره بجسمي و اطرافي ترتجف و احس باحساس مدري وش ينقاله 
رفعت هديل حواجبها باستغراب: وشفيك وش اللي سمعتيه خلاك تحسين باحساس مدري وش ينقاله
بلعت هند ريقها بصعوبه وقالت
_امي كانت تكلم ام تركي و سمعتها تقول انشاءالله في ذي الاجازه بعد ما تتخرج تملك. .. يعني انا , قربت ملكتي يا هديل 
وبحركه سريعه غطت وجهها بالمخده 
هديل: طيب وشفيها احلى خبر سمعته اليوم 
هند:....سكوت ما ردت و وجهها غايص في المخده
هديل:هيه انتي وشفيك ..لا يكون مو عاجبك الخبر
رفعت هند راسها و قالت 
_الا بس استحيت و خفت 
هديل:ههههههههههههههههههههههههههههههههه .... حلوووه ذي استحيت توك تستحين اجل يوم المكله وش بتسوين 
هند: اسكتي بس قاعده افكر بهاليوم شلون بقابله وش بسوي .. ما فكرت بالفستان ولا بشئ
هديل: ولا عليك اتركي كل شئ علي .. فستانك على ذوقي و بتشوفين بيكون يجنن بس انتي اهدي و لا تخافين كل شئ بيكون تمام ..
دقت امهم الباب و طلبت هند تطلع لها تبي تكلمها شوي 
قالت هديل و اختها عند الباب: ايووه يا عم ..اتمخطري يا حلوه يا زينه
هند: تشوفين يا الدبه .. بس ارجع اعلمك التشجيع زين
هديل: لا تكفين خوفتيني يالله بس .

وطلعت هند عند امها تتكلم معها بموضوع الملكه و وقتها و التجهيزات اللي بتصير.

****************************************

خلصوا التسوق و اللف بين المحلات .. 
مشاعل: خلاص انا انتهيت 
شمس: أي والله انقص ضهري من المشي .. كلمي سواقك يجي و بنتظرك لين يوصل
مشاعل: اصلاً هو هنا قاعد مع شلته بكلمه يقرب السياره 


كلمت مشاعل السواق و فاجاءه رده 
_انا في الدمام ودي ماما بيت صديق هيا << صديقتها
شهقت مشاعل و عصبت عليه
_مو انا قلت لك انتظرني لين اخلص و اكلمك ليش تروح .. بعدين لما ماما كلمتك ليش ما دقيت علي وقلت لي .. غبي انت ولا غبي الحين شلون ارجع للبيت انتظر حضرتك لين ترجع 

سكرت بوجهه و الاخلاق واصله معها ..
شمس: شفيتج معصبه وتصارخين وينه السواق
مشاعل: الغبي المتخلف قلت له انتظر ولا تتحرك لين اخلص , تخيلي دقيت عليه يقولي في الدمام .
شمس: وش وداه هناك
مشاعل: امي الله يهديها طالعه لبيت صديقتها ... ام الورطه 
شمس: خلاص اجل بوصلتج لا تشيلين هم .. هذا هو سيف جاي
مشاعل: هيه هيه أي سيف واي اوصلك .. لا حبيبتي ما اركب لو سواقكم أي بس اخوك لأ
شمس: ليه وش فرقت يعني .. سيف احسن من السواق عن الدلع بوصلتج يعني بوصلتج
مشاعل: انا ما تحملت اشوفه و يمشي معنا علشان اركب معه في نفس السياره ... ما بـ ..

ما كملت كلامها لانه جاي لهم و اضطرت تسكت وتلف وجهها للجهه الثانيه حتى ما يبان توترها ..
سيف:هاه خلصتوا
سحبته شمس بعيد عنهم وقالت له عن مشاعل , هو علطول وافق و بكل سعه صدر لو ودها يوصلها للمريخ .
شمس: يالله مشمش مشينا
مشاعل: ما بتحرك .. قلت ما بركب 
شمس: شلون بتروحين اجل
مشاعل: بكلم اخوي يجيني او اركب تاكسي او اروح مشي 
شمس: يالله بس عن الدلع و امشي 

شاف سيف عنادها و رفضها انهم يوصلونها قرب منها و يوم شافته قرب و ناوي يتكلم بلعت لسانها وسكتت 
قال سيف بحزم : ترا بنوصلتج لبيتكم مو خاطفينتج .. يالله تفضلوا
استحت منه و باليالله حركت رجولها و مشت , طول الطريق تتحلطم ورجع الانسان اللي يتكلم داخلها
" يوووووهـ اكرهني واكره المواقف اللي زي كذا ... حسبي الله عليك من سواق غبي , والله لا اوريك حتى انتي يمه تشوفين حطيتيني بموقف محرج ولا احد بيحس فيني "

سبقهم سيف و راح يقرب السياره .. وصل و ركبوا من التوتر اللي عايشه فيه و التناحه ما ركزت مع الباب اللي فتحته وركبت فيه ..الا بعد ما مشى صرخت بداخلها و عيونها تفتحت 
"يالله وش خلاني اركب من ذي الجهه قلوا الاماكن جعلي اركب بالشنطه ولا وراه... انوااااع الاحرااج .. ليتني اكون بحلم ولا الوقت يمر بسرعه و اوصل .. يووووهـ من الاحراج "

زادت الحراره حولها رغم بروده السياره و جهها متقلب الوان و اشكال و من يوم ما ركبت وهي على وضعيه وحده ما تحركت ولو ودها تكتم نفسها و ما تتنفس . حست ان الطريق طويل و بيتهم بعيد و الشوراع زحمه ..كأن هذا وقته .. عند الاشاره وبدون ما تحس بنفسها تنهدت بصوت مرتفع و الكل سمعها .. يوم انتبهت لنفسها و للحركه اللي سوتها بلا شعور رفعت عينها للمرايه وشافت عيون الاخ سيف بحدتها يناظرها .. وهالشئ اللي ما كان ودها يصير تطيح عينه بعينها , بسرعه نزلت عينها و داخلها صرخات و عتاب و زاد التوتر 
ارتكبت شمس حماقه التفت على مشاعل و تكلمت : مشاعل وشفيتج تتنهدين ؟
قلبت مشاعل عيونها و ضغطت على شنطتها من التوتر و تنحنحت بصمت حتى تعدل صوتها و تتكلم 
قالت بهمس : ما فيني شئ
شمس:ههههههه سنه على ما تردين 
سيف: يمكن بردانه من المكيف
شمس: بردانه؟
انقهرت مشاعل من شمس و ليش تتكلم كان خلتهم على الهدوء احسن .. نست نفسها وردت 
_ مو لازم تعرفين 
شمس: الا ابي اعرف بردانه ؟
سكتت مشاعل بينما سيف فيه الضحكه على اسلوبها .. اكيد نست نفسها وعلى بالها انهم بس الموجودين علشان كذا ردت بهالرد.
بعد سنه من الارهاق العصبي و التوتر اللي عاشته مشاعل اخيرا وصلت للبيت وبسرعه نزلت و اتجهت للباب تفتحه , ما تحرك سيف لين دخلت وسكرت الباب وراها ثم مشى .
اما هي من ورا الباب و داخل البيت فسخت عبايتها و رمتها داخل واحد من الاكياس تحس انها مخنوقه و محتره .. يالله شالت نفسها و دخلت داخل لقت عبدالرحمن قاعد بالصاله مستغرب من دخلتها وبدون عبايه
مشاعل: سلام
عبدالرحمن: وعليكم السلام .. وين عبايتك نسيتيها في السوق
مشاعل: ترا مو فاضيه لسخافاتك ... اوووف منكم 

طلعت لغرفتها تريح اعصابها و جسمها من تعب اليوم .. حتى ما تفرجت على اللي شرته رمت الاكياس ونامت علطول
اما سيف كل شوي يتذكر شكلها توترها و صوتها و ردها على شمس بعفويه .. ضحك فجأءه وهو يتذكر كلمتها " مو لازم تعرفين " .. التفتت عليه شمس تشوفه على وشو يضحك
شمس:سلامات تضحك مع مين
سيف: اضحك مع نفسي 
شمس: الحمدلله والشكر 

تركته بهواجيسه و افكاره اللي توديه لبعيد و تجيبه .. تنهد بقوه وهو يتذكر عيونها و نظرتها له من المرايه كان وده يدري باللي في داخلها اكيد ان اعصابها تعباااانه و واصله معها وما بتنسى هاليوم الصعيب 

مرت الايام و كل مالها تزداد سوء و صعوبه على ابو عبدالله و عياله , ما تعودوا يعيشون بدون ام و بعيده عنهم بس يعرفون اخبارها من يوم ليوم وهي نفس الشئ ..
لاحظت الجده ام خالد تغيير ولدها و ضعفه و باين الهم بعيونه 
ام خالد: بقولك شئ وانشاءالله توافق عليه 
ابو عبدالله: امري يمه وش بغيتي
ام خالد: ما يامر عليك عدو ابي سلامتك وسلامت عيالك .. ترا الحاله اللي انت وعيالك فيها ما تصلح كل واحد منكم يبيله اهتمام لا انت ولا الصغار 
خطر في بال خالد ان امه تقوله تزوج , وهو كاره طاري الزواج فقاطعها و حب يسكر الموضوع قبل لا يزيد
_ يمه الله يعافيك ما ابي اتزوج هالفكره شيليها من راسك
ام خالد: ومن قالك اني ابيك تتزوج لا يابوي اسمعني زين .. انا اقول بدل ما تعيش مع عيالك لحالكم في البيت وكل كم شهر تدفع الايجار غير المصاريف الثانيه , تعالوا عيشوا معي في البيت .. الحمدلله البيت وش كبره وفيه الغرف اللي تكفينا و زياده ما فيه الا أنا و اختك ذبحنا الهدوء محد حولنا .. جب عيالك هنا و انت كل ما جيت من دوامك تعال هنا تلقى الشئ اللي تبيه وكل اموركم بتمشي
ابو عبدالله: يمه ما ابي اثقل عليك .. وازيد المصاريف خليني كذا احسن
ام خالد: أي مصاريف ... كل شئ مثل ما هو الشغالات و الله يعطيهم العافيه ثنتين قايمين بالبيت و انا و عهود قاعدات ما عندنا شئ .. اقصر الشر وجيبهم ترا كذا بيضيعون و يتعبون بالدنيا 
ابو عبدالله: اشوف 
ام خالد: لا تشوف ولا شئ, يعني تستخسر علي قعدتهم معي تراهم يونسون وان ازعجوني ادبتهم
ما حب ابو عبدالله يكسر بخاطر امه و حس ان فكرتها زينه حتى يرتاح هو و هم بعد يلقون من يهتم فيهم .. اصرت عليه يدق عليهم و يجهزون اغراضهم الضروريه و الثانيه يخلونها نهايه الاسبوع , وطلبت من الخدامات ينظفون الجناح اللي فوق و يرتبونه .

دخلت ساره البيت توها راجعه من دوامها سلمت على امها و طلعت لغرفتها تبدل ملابسها ..لاكنها شافت الحوسه و التنظيف اللي يسوونه الخدامات , نزلت تسأل امها 
ام خالد: أي قلت لاخوك خالد يجيب عياله عندنا المساكين مالهم احد
ساره: وشو .. يجوون عندنا يمه من جدك انتي ! .. 
ام خالد: أي من جدي وشفيك معصبه
ساره: بيجون و يبدا الازعاج و الحوسه و الواحد ما بياخذ راحته في البيت
ام خالد: اقوول عاد , هذول عيال اخوك اذا ما شلناهم حنا من يشيلهم 
ساره:اووووف ..صاير بيتنا ملجأ .. انا رايحه انام ولحد يصحيني .


فرحوا بخبر ابوهم وانهم بيسكنون عند جدتهم على الاقل يلقون احد كبير يهتم فيهم .. وعهود ارتاحت من هالخبر لانها بترتاح و بتطيح منها المسؤوليه و الشغل .. جهزوا اغراضهم المهمه و اشياء المدرسه و بعض الملابس و راحوا .

***********************************************

الوقت وقت اختبارات نصف السنه و الكل مشغول و متوتر و قلق ...
كانوا الاثنين"سعود و علي" اكثرهم اللي شادين حيلهم هالسنه .
اخيرا خلصت هند من الدراسه و تخرجت .. وكانت اسعد وحده من فرحتها اخر يوم لها ما نامت و احتفلت بتخرجها بكل فرح و وراحه..
وايضا ملاك كانت شبه مرتاحه بانتهاء العمل اللي سعت له و دفعت المبلغ كامل و وعدتها الحرمه بالنتيجه اللي ترضيها .. فكانت كل بعد فتره تحاول تعرف اخبار نواف و سير امورهـ .

************************************************

في احد الايام دخل نواف البيت جاي من دوامه , واستقبلته لميس كعادتها بابتسامتها الحلوهـ و هي ترحب فيه
_هلا بك .. 
خذت الشنطه اللي بيده و علطول قعد على اقرب كنبه له يرتاح و فتح ازارير الثوب يتنفس و يتهوى
لميس: الغدا جاهز تبيني احط لك
نواف: لا 
لميس: طيب اصب لك عصير ليمون بارد يهدي اعصابك
نواف: قلت لك لا .. ما ابي شئ

قام و دخل غرفته اخذ منشفته و علطول على الحمام يبي يهدي اعصابه تحت المويه و يرتاح .. اما هي ما استغربت من حركته لانها تقريباً تعودت على عصبيته و بروده القاتل.

طلع من الحمام وهو لاف المنشفه حول خصره ما توقع وجودها بالغرفه .. بدورها استحت ونزلت راسها وهو دخل لغرفه الملابس و لبس له تي شيرت اخضر خفيف و بنطلون اسود وطلع رمى نفسه على السرير بدون ما ينطق أي شئ.
قربت منه لميس و قعدت على طرف السرير عند راسه 
_وشفيك ؟؟ تعبان من شئ
تنهد نواف ..سكر عيونه بقوه ثم فتحها و هو يناظر السقف بجمود , كأنه يدور الاجابه فوق 
لميس: وش صار على طلبك انشاءالله وافقوا عليه
نواف: قالوا بيردون علي 
لميس: زين متى تبيني اقومك
نواف: العصر
لميس: اوكي اذا قمت ابي اروح بيت اهلي 
نواف:اوووف.. طيب خلاص
وهي قايمه من عنده قالت: اسفه ازعجتك
وكأنه شعله نار و بكلمتها رمت الحطب عليه قام وقف بطوله و شب عليها هواش وصراخ
_اي ازعجتيني و غثيتيني .. وبعدين يعني ما القى الراحه ابد و الكل ضدي , ترا ما صارت وش هالعيشه اووف
طلع كومه النار من الغرفه تارك وراه المسكينه ضامه نفسها و خانتها دموعها و بدت تبكي ما تحملت كلامه و صراخه اصلاً ما توقعته منه هذا التصرف كل اللي قالته اعتذار و شب عليها , اجل لو لامته على شئ وش بيسوي ..
ما قدرت توقف من الخوف و رجفه جسمها طاحت على الارض وجلست تبكي بكل ضعف . بكلامه هذا و صراخه حرق فيها اشياء كثيره و زاد من همها و جروحها , هي ما تحملت بروده وجفاه علشان تتحمل صراخه و عصبيته .

*********************************************
نزلت ساره وهي خالصه و متكشخه 
_ يمه انا طالعه زين ... يمكن بطول لا تشيلين هم
ام خالد: الله يحفظك .. سلمي على تهاني وامها 
ساره: اوكي يالله باي.

بعد ما طلعت لفت الجده على عهود تكلمها
_ عهود جيبي لي التلفون اكلم عمتك مها اشوف وش سوت بتجهيزات هند 
عهود: تلاقينهم محتاسين دام باقي يومين على ملكتها 
ام خالد: وانتي الصادقه الله يعينهم 
عهود: زين انا بروح اسوي القهوه .. مشتهيتها مع باونتي 
ام خالد: حطي معها صحن التمر الزين اللي جابه ابوك
عهود: انشاءالله 


وصلت للمكان المطلوب .. وهو كان بانتظـارها بكل سهوله ركبت في السياره و تحركوا 
حمد: حيالله ساره
ساره بحياء: الله يحيك 
حمد: اخبارك يا عمري لك وحشه 
ساره: هههه الحمدلله تمام انت كيفك
حمد: بخير دام الحلو بخير 

كملوا طريقهم للمطعم بين الكلام ..هو يخطط وش بيسوي و هي مستحيه منه و في قمه الوناسه لانها مع حبيبها "حبيب الغفله".

***********************************************
دخل سيف و الفرحه باينه في عيونه
سيف: السلام عليكم جميعا 
باس راس امه وابوه , ويوم جا عند شمس ضربها على راسها بخفيف
الكل: وعليكم السلام
شمس: ااااااااااي يا دب .. ما تعرف شلون تحترم عمتك شمس
سيف: تخسين .. عمتى اصرف منك بمليون مره
شمس: هيه هيه يا شينك
ابو سيف: المهم وشعندك جاي و الفرح باين بعيونك ..عطني اخر اخبارك
ام سيف: انشاءالله تبيني اخطب لك
سيف: لا يمه انتي وين وانا وين ... اسمعوا الخبر الحلو
ام سيف:هات نشوف
سيف: احم .. مريت العمال اليوم ولقيت نص الدور الارضي مخلصينه
ابو سيف: زييييييين والحمدلله 
ام سيف: الله يبارك لك في الباقي و يعينهم
شمس: بس ... نص الدور الارضي على بالي البيت كله خلص
سيف: انتي شو تحسبين البناء سهل لو تشوفين مساحه الارض كم كبر راستج هالفاضي
شمس: فااضي بعينك راسي يساوي بلد
سيف: هذاتج اعترفتي كبر بلد يعني كبير
ابو سيف+ام سيف:هههههههههههههههههههههههههه
ابو سيف: خلاص انت وهي كلكم روسكم صغيره
ام سيف: بسم الله على عيالها وش قالوا لكم راسهم كره بيسبول
الكل:ههههههههههههههههههههههههههههههههه
سيف: يمه والله انتج خطيره عليتج تشبيهات اليييييمه
شمس: ما يضحك .. 
دمعت عيون ابو سيف من الضحك و انهى ضحكته بكحه 
شمس: بكيتوا بابي ..وخليتوه يكح 
قربت من ابوها و دقت علي ضهره 
_ بسم الله عليك يا ابي .. بعيد الشر عنك
ام سيف: كله منه هالسوسه سيووف .. ضحكنا الله يرجه
سيف: وش دخلني انا ..قلت راس بنتكم كبير وانتوا صغرتوا الحجم وصار كره بيسبول ..ههههههههههه 
ابو سيف: الله يخليكم لي و الله من زمان ما ضحكت من قلب ... اجل روسكم صغيره هاه ههههههه يا حبي لكم و الله
شمس: تحبني انا اكثر صح
سيف:لا انا 
ام سيف: لا انت ولاهي .. انا 
ابو سيف:هههههههههههههههههههههه ... تبون الصدق ما احبكم كلكم بس كنت اجامل لكم .. 
قام من مكانه طالع فوق يتوضئ و يتجهز للصلاه وهم وراه على وجههم علامه استفهام
حس بصدمتهم ولف عليهم وعلى وجهه ابتسامه 
_ ما احبكم بس اموت فيكم .. انتوا دنيتي
صفقوا سيف و شمس يشجعون ابوهم و يصرخون بهتافات التشجيع
سيف:احلىىى يا شاعر امووت على الرومنسيين بس
شمس: لا لا لا ما يمديني ابد ... اذوب انا 
خذت ام سيف الخديدات من فوق الكنب و رمتها عليهم 
ام سيف: اشش انت وهي احرجتوا ابوكم ..
وطلعت لحقت زوجها لغرفتهم و وراها سيف و شمس يضكون .. بعد ما خلصوا الضحك تذكرت شمس كلمه اخوها لها "راسها كبير" و قامت رمت عليه الخديده
_انا راسي كبير هاه يا السوسه
سيف: أي كبير 

طلع لسانه لها و قرب منها و بحركه سريعه شد شعرها و نغزها ببطنها وركض بسرعه للباب و هي بعد صرختها ركضت وراه تحاول تنتقم منه .. لاكنها ما قدرت وطلع بسرعه للشارع .. توعدته بعقاب قوي بس يرجع البيت و يشوف.

*************************************************
ساره: اااهـ وخر عني ... حمد وشفيك اقولك وخر
حمد: اسكتي لا تفضحينا .. 
ساره: طلعني من هالمكان الحين
حمد: أي اطلعك لحظه شوي ما شبعت منك .. بعدين بوريك الهديه اللي جهزتها لك
ساره: ما ابي اشوف أي هديه .. طلعني لا اقلب الدنيا عليك

دفها حمد بكل قوته و طاحت على الارض .. ما قدرت تقوم و تساعد نفسها , ضلت تصارخ و تضربه على ضهره و تعضه .. الطاوله اللي جمبها انقذتها ..سحبت المفرش و طاحت التحفه الكبيره فوق راسه .. قام وهو ماسك راسه من الالم و الدم بدا يصب من راسه .. 
حمد: ااي يا مجرمه .. اااي راسي
قامت بسرعه وقفت و ضربته برجولها على بطنه .. عدلت شكلها المبهذل و مسحت دموعها المتناثره على خدها و ركضت للباب تطلع ..
بكل خوف العالم و الدقات في قلبها سريعه كل شوي تلتفت وراها تشوفه لا يكون نزل من الشقه ولحقها .. تطمنت اكثر لما وقف قدامها سياره اجره و بسرعه ركبت و امرته يمشي .

************************************************** *

في هالوقت وصل احمد من الرياض وما خبر اهله بجيته حب يسوي لهم مفاجئه ما ينسونها .. وقف سيارته برا عند الباب وفتح الباب ودخل .. في الحديقه غير شكله بسرعه على حسب ما خطط و استعد يدخل للبيت بهدوء و محد يحس فيه ..

في الداخل كانت ام نواف و مشاعل بالمطبخ يسوون لهم عشا معتبر و عبدالرحمن وفهد بالصاله اللي فوق يتفرجون "مستر بن" .. دخل احمد بهدوء و صار يمشي شوي شوي , التفت ما لقى احد وهو عامل حسابه لو ما لقى احد وش يسوي طلع بسرعه دق الجرس و رجع دخل .. نزل عبدالرحمن و وراه فهد علشان يفتحون الباب و كانت الصدمه و الخوف اللي طيح قلوبهم يوم شافوه 
صرخوا كلهم عبدالرحمن بصوته الرجولي و فهد بصوته الصغير .. وداخل احمد ضحكه كاتمها
سمعوهم ام نواف ومشاعل فطلعوا من المطبخ بسرعه و وراهم خدامتهم هي بعد تفزع ..
كانت المفاجئه الكبيره رجال عجوز منحني ضهره وماسك عصا و متلثم بالغتره و المشكله شعره طويل وملفلف "كشه" واقف عند الباب صرخت مشاعل و الخدامه و تجمعوا حول ام نواف , اما هي الاخيره سمت بالله و كل جسمها يرتجف وشوي و يغمى عليها 
ما قدر احمد يكمل المشهد فعدل وقفته و رمى العصا على الارض و طاحت غترته و هو بعد طاح يضحك و يفرفر رجوله من شده الضحك 
مشاعل: سخييييف
عبدالرحمن: خوفتنا يا غبي 
كان فهد شوي ويبكي و يوم شاف انه احمد قلب للضحك فصار شكله دموع و ضحك .. اما ام نواف قعدت علطول على الكرسي اللي وراها بعد طيحه قلبها من الخوف و الدوخه اللي حستها
احمد طايح على الارض يضحك من قلب و حوله مشاعل و عبدالرحمن بملامح عصبيه و ضحك , خلص ضحكه وقام قعد 
احمد: والله انكم نكته ... ااااهـ يا قلبي مت ضحك
مشاعل: طيحت قلوبنا .. تخيل متنا خوف
عبدالرحمن: والله بغى يغمى علي يوم شفت رجال عجوز بـ بيتنا
احمد: هذا وانت رجال البيت .. والله انك خيخه
طار فهد عليهم وهو فرحان بشوفه احمد و بالشعر الكبير اللي فوق راسه
فهد: واااااااو شعر كدش .. احمد لبسني 
قام ولبسه الشعر الكبير و صار شكله نكته بوجهه الصغير و اسنانه المكسره 
التفت احمد على امه وشافها قاعده تشرب كاس مويه جابته لها الخدامه , قرب منها وهو يبتسم
احمد: عاش من شافك مامي .. كيفك يا الغاليه 
ام نواف: الحمدلله بخير
احمد:هههه اسف والله ما ودي اطيح قلوبكم بس وش اسوي احب المقالب
ام نواف: عاجبك اللي سويته ضيقت خلقي و صدع راسي بسببك
احمد: سلامتك يا الغاليه .. يضيق خلقك بشوفتي افااااا ما هقيتها والله
ام نواف: لا وشدعوه .. عاش من شافك 
قرب وباس راس امه .. وهي حذرته انه ما يكرر مثل هالمقالب فيهم .. ولا بتزعل عليه وما تكلمه .

فرح الكل برجوع احمد و احتفلوا معاه بعشوه حلوه من يدينهم .. بعدها سهروا على فلم مضحك يكملون الوناسه .
************************************************** *****


ثاني يوم بعد الغداء ..
ام سلطان و ولدها قاعديين ومحد حولهم 
سلطان: خلاص اكدت على الشيخ يوم الاربعاء .. و كل شئ ماشي مثل ما طلبتي
ام سلطان: زين الله يعطيك العافيه , انشاءالله يملكون و يصير باقي الزواج
سلطان: كل شئ جاء ورا بعض .. لو بعدنا يوم الزواج مو احسن واريح لنا
ام سلطان: لا انا ما احب الفتره بين المكله و الزواج تكون طويله .. هو كله تعب في تعب خلنا نخلص مره وحده احسن
سلطان:الله يسهل .. يا حليلها هند و الله كبرت بسرعه اذكرها وهي صغيره كانت تحفه 
ام سلطان:ههههههه شفت شلون الزمن يمشي و عقبالك انشاءالله نشوفك عريس
نزلت هديل تركض و بيدها فستان هند و وراها هند بوجهه احمر
هديل: يمه الحقي فستان هنوده انشق
ام سلطان: وش اللي شقه .. ورق هو
هديل: لا جد يمه شوفي 
وقربت منها توريها فتحه من الجمب .. تحت السحاب
سلطان: أي من كثر ما تلبسه , او زاد وزنها 
هند: لا ذا ولا ذا , بس مدري شلون انشق .. الحين وش اسوي 
تقوس فم هند للاسفل و ضاقت بسبب فستانها
هديل بحماس: ولا يهمك نوديه للخياط يعدله .. كلمي السواق يطلع بعد العصر
ام سلطان: عاشت المدبره ..على كيفك تخططين
سلطان: ولا كاننا ناس قدامك تشاورينهم
هديل: هالمور مافيها مشاوره .. ملكت البنت بعد يوم و الفستان مشقوق لازم يتعدل و باسرع وقت 
هند و الخوف واضح من صوتها و وجهها: 
_ طيب لو ما تعدل وش اسوي 
هديل: عادي نشتري لك واحد ثاني ... يالله تعالي نشوف وش ناقصك ونجيبه لاطلعنا اليوم

وطلعوا الثنتين لفوق يكملون اللي كانوا فيه
ام سلطان: والله هالبنت ارج منها مافي شفت شلون صرفت الموضوع حتى ما سمحت لنا نقول شئ ولا اختك المسكينه تكلمت و الموضوع يخصها
سلطان:ههههههه و الله قدعه هالهديل شكلها بتاخذ واحد ضعيف و تبهذله 

********************************************
مليون مره و هو يدق عليها لاكنها مطنشته و ما ردت عليه , يرسل مسجات و يتصل كل ساعه وهي مستمره في التطنيش ..
ساره:اووووف منه وش يبي بعد .. 
ردت عليه بدون نفس
_نعم ..خير 
حمد: الناس اول شئ تسلم تقول كيفك 
ساره: السلام عليكم
حمد: وعليكم السلام ..شلونك
ساره: بخير .. بغيت شئ
حمد: ساره ابي اتكلم معك , ممكن من وقتك شوي
ساره: شوف من اليوم ورايح مالي أي كلام معك وش تبي تقول بعد اللي سويته هاه .. بس الشرهه مو عليك علي انا اللي صدقتك وطاوعتك ولا انت ذيب مثل اللي حولك 
قال حمد في نفسه" وانتي غبيه و خبله يوم تصدقيني .. ولا احد يحب وجههك "
كملت ساره كلامها: احسلك تمسح رقمي و تبعد عني لاني مو فاضيه لك و لاشكالك وان دقيت مره ثانيه لا تشوف شئ ما عمرك شفته 
حمد: طيب دقيقه قبل لا تسكرين بقول شئ .. تدرين انك خبله و متخلفه ولا وحده وش كبرها تصدق كلام شاب فاضي انتي المفروض تربين مو تتربين من جديد
انصدمت ساره من كلامه و تهزيئه لها و حست لثاني مره انها ما تسوي شئ , اول مره من مشاري و الحين من حمد .. تمنت لو تدخل من التلفون و تقطع لسانه .. وصل حدها منه و ارتفع ضغطها من اسلوبه
حمد: والله حااله على كثر ما تتابعون و تسمعون قصص ماساه بنات ما تتعضون .. عسى فيك اللي يجيك انتي بالذات ..سلام 
وسكر بوجهها الخط حتى ما انتظر يسمع ردها و تعقيبها على كلامه .. كان عارف حالتها انها بتكون في حاله صدمه و قهر منه و من نفسها لانها وصلت لهدرجه .
عادت كلامه في بالها يوم يقول "ما تتعضون" وحست بالفعل انها غبيه بفعلتها هذه ولا كيف تصدق واحد ما يعرف عنها شئ و في ليله و ضحاها حبها .. لامت نفسها بكلمات العتاب اللي تحطم الروح و النفس و علشان ترتاح اكثر مسحت رقمه وقامت رمت هديته ما تبي تتذكر أي شئ يخصه .
****************************************

بعد التصادم اللي صار بينهم .. عصبيته المفاجئه و جرح مشاعرها رجعت الامور في بيتهم مثل قبل 
هدوء نواف القاتل و حيره و خوف لميس .. 
كانت قاعده بالصاله تقلب بقنوات التلفزيون تدور شئ يسليها .. طلع لها نواف و توه صاحي من النوم بعد دوامه
لميس: تبي اسوي لك شئ
نواف: اذا ما عليك امر كوب شاهي
قامت لميس للمطبخ تسوي له اللي طلبه وهو استلم الريموت يقلب بالتلفزيون 

اثناء ما تسوي له الشاهي قاعده تفكر انها تفتعل شئ يغيير عليهم هالروتين و البرود اللي بينهم..طلعت مع الشاهي و قدمته له
_تفضل
نواف: مشكوره
قعدت جمبه وبعد ما رشف رشفه من الكوب و حطه ..قالت له
_ الليله عندك شئ 
قال نواف بعد تفكير بسيط : لا ..بغيتي شئ
ابتسمت لميس لجوابه و قالت
_ خلاص اجل عازمتك على العشا 
التفت عليها مستغرب منها , قابلته بابتسامه حلوه مبينه اسنانها
نواف: وش المناسبه
لميس: ممممممم بس كذا .. 
نواف: اوكي اقبل الدعوه 

فرحت لميس لقبوله طلبها و تمنت ان هاليله تكون بدايه تغيير زوجها و سير حياتها براحه.
**********************************************
ملاك: وين علي ما لقيته بغرفته؟
ام علي: طالع مع سعود يقول بيروحون محل الكمبيوترات .. مسكين خليه يشم نفسه بعد الدراسه لاحقين على الكرف النصف الثاني
ملاك: الله يعينه 
ام علي: الا تعالي ..عندك شئ تلبسينه بملكه هند 
ملاك: أي عندي للمكله و للزواج
ام علي: زين اجل , كنت بشوف لو ما عندك نطلع السوق اليوم .. 

شوي دخل عليهم ابو علي و وجهه اصفر باين من عيونه انه فيه شئ.. ما استغربت زوجته و بنته لانهم متعوديين عليه 

ابو علي: السلام عليكم
الكل: وعليكم السلام 
ابو علي: وين علي نادوه ابيه
ام علي: طالع مع سعود شوي و يرجع
ابو علي: المهم رتبوا اغراضكم ..صاحب البيت يبي بيته
ام علي: وشو .. وليه انشاءالله انت ما دفعت له ايجار الشهر
ابو علي: من وين بدفع له .. شايفتني قاعد على كنز كم مره اطلبه ياجل الدفع لفتره الين ما مل الرجال وقال ابي بيتي ..عاد برجع مره ثانيه وادور لنا بيت 
ام علي: ولا لمينا اغراضنا وين نروح انشاءالله نقعد بالشارع
ابو علي: بيت امك يا كبره و فاضي اقعدوا عندها لين يحلها الف حلال
ام علي: وبكل بساطه تقولها ما فكرت الناس وش بتقول كل بعد فتره مطرودين من البيت و اغراضنا منثره .
ابو علي: اقول لا تكثرين علي الكلام و اللي قلته سمعتيه , الرجال يبي بيته السبت.. خلصنا

قام طلع من الصاله و تاركهم بقهر و ضيقه من هالقرار
ام علي: حسبي الله عليه .. تبهذلنا بسببه لا بيت يضفنا و لا رجال عنده عقل يفكر و يامن مستقبل عياله عايش على فضل غيره 
ملاك: الحين من جده يوم يقول نسكن عند جدتي
ام علي: يا فشلتي عند خواتي ما ادري وش بيقولون .. حتى مالي وجهه اروح اطلبهم فلوس علشان نسدد الايجار .. يارب ارحمنا و استر علينا 

***********************************************
نزلت مشاعل من فوق و لقت امها كالعاده تسولف بالتلفون .. انتظرتها لين تخلص و تقولها الشئ اللي شافته 
ام نواف: يالله اجل نشوفك على خير .. مع السلامه 

سكرت و التفت على بنتها
- هاه وشعندك .. لا تقولين نبي نطلع تراني اتابع برنامج و بيجي بعد ساعه
مشاعل: لا ولا فكرت بس شفت شئ غريب بغرفه نواف
ام نواف: وش شفتي
مشاعل: شفت نمل اسود هذاك السام كثير منه عند الباب .. خفت وما فتحت شفته داخل 
ام نواف: لااا.. قومي نشوف
طلعوا لغرفه نواف و بالفعل كان عند الباب نمل كثير اسود شكله يخوف 
ام نواف: بسم الله من وين جا 

فتحت الباب و لمبات الغرفه لقت على الارض صف من النمل متجه لدولاب ملابسه
مشاعل: ويييع .. شكله يخوف..بروح انادي واتي تقتله
ام نواف: لا , لا تنادينها مو زين نقتل النمل .. خليه نشوف وش نهايته 
مشاعل: تخيلي يدخل غرفنا و يقرصنا 
ام نواف: مالكم شغل فيه خلوه 

سكرت اللمبات والباب و نزلوا تحت 
مشاعل: يمه خير تخلينه كذا .. والله لا ينتشر في البيت بعدين نتورط
ام نواف: صاحيه انتي تقتلين نمل , المهم لا تقربون منه وانا بقول لواتي لا تجيه 

ما فهمت مشاعل قصد امها ليش تركت النمل وما قتلته .. و ايضا ام نواف ما عرفت وش قصه هالنمل و من وين جا وغريبه بس عند غرفه نواف .

************************************************
الساعه 11 رجع لبيته و يوم دخل كان الجو هادئ فتذكر انها مسويه له عشا .. دخل للصاله ثم التفت لغرفه الطعام وشاف الطاوله مرتبه و مصفوف فوقها انواع من الصحون و الاكلات و مزينه بشويه شموع .. طلت عليه لميس باناقتها اللي جذبته .. كانت لابسه فستان سواريه اصفر قصير لتحت الركبه , ضيق من فوق و وسيع من تحت فيه كسرات و حزام احمر .. اكتفت برفع شعرها حتى تبان الحلقان الالماس باللون الاحمر 
كان نواف منبهر من جمالها و نعومتها كأنها طفله حلوه و بابتسامه ارتسمت على وجهها رحبت فيه
- مساء الورد
نواف: مساء الورد 
قربت منه لميس , مسكت يده و سحبته للطاوله .. قعد و قعدت قباله 
لميس: انشاءالله يعجبك العشا ولو انه مو قد المقام و مثل المطاعم بس يعني
نواف: لا شكل الاكل شهي ..يسلمو
خذت صحنه و سالته وش يبي علشان تحط له .. كانت مسويه كشري و سلطه بالمكورنه و شرت صحن ورق عنب و حاجات ثانيه خفيفه وعلى الجمب عصير فراوله بارد .
طول الوقت نواف ياكل بحماس و راحه وهي تناظره من وقت لوقت و فرحانه لهدوء و باين عليه اعجابه بالاكل و بها .
رفع عينه و لقاها تناظره بوجه بشوش بادلها بابتسامه بارده و قال
_ تسلم يدك الاكل حلو 
لميس: الله يسلمك .. مع اني اول مره اسوي عشا كامل , بس الحمدلله دامه عجبك

كملوا اكلهم براحه وهدوء يتخلل وقتهم شويه تعليقات و كلمات بسيطه .. بلحظه غص نواف و قام يكح .. قامت له لميس بسرعه وبيدها كاس مويه و اليد الثانيه تدق ضهره و تسمي عليه .. وهو ميت من الكحه و وجهه قلب احمر .
لميس: بسم الله عليك ..
ما زال مستمر بالغصه و انكتم النفس عنده قام ضرب الكاس اللي بيدها انسكبت المويه عليها و على الارض و طاح الكرسي من وراه يوم قام بسرعه متجهه للحمام .. ولميس تركض وراه و يدها على قلبها خافت لا يكون صار له شئ
دخل وقفل الباب وهي من ورا الباب تدق عليه
لميس: نواف افتح ..نواف لا يصير فيك شئ ..افتح الباب
شوي ما سمعت له صوت و عم الهدوء مره ثانيه .. دقت الباب الا فتح و طلع لها بشكل غير 
وجهه قلب الوان احمر على بنفسجي من الكتمه و العرق على جبينه ومن عيونه مرهقه و حمره .. مسكته لميس مع كتفه فاجاءها بحركته قام ونزل يدها عنه بقوه وراح للصاله و هي وراه جت بكاس مويه 
لميس: نواف .. هاك مويه اشرب شوي
لف عليها و بقوته ضرب الكاس وطاح في الارض انكسر ..صرخ باعلى صوته
- خلاااص ما ابي شئ ..فكيني ..ارحميني ..خلاااص 
خذا مفاتيحه و طلع من البيت وهي بين جو من الصدمه و الحيره متفاجئه من حركته و عصبيته بعد هدوءه .. بصرخته ما تحركت من مكانها ولا تغيرت ملامحها بكل سكون رجعت لطاوله الطعام وقفت قدام الاكل تناظر المكان بعيون اغرورقت بالدموع و بحركه لا اردايه منها مسكت باطراف المفرش و نفضته بقوه لدرجه طيران الصحون و الاكل و طاحوا بالارض تكسروا .. وهي طاحت وراهم و ظلت مرميه على الارض بين الزجاج تبكي بصوت عالي .. وبداخلها ندم و قهر محد يعلم فيه ..
حلمت و تمنت من قلبها ان هالليله تكون بدايه لحياه جديده بينهم لاكن كانت مجرد احلام وهذه هي صحت منها و رجعت لاصل حياتها مع هالانسان و رجعت للحيره و الخوف .

************************************************** *


الكل مجتمع و متكشخ لان اليوم ملكه هند و الفرحه منتشره بينهم .. في غرفه هند قاعده و الكوافيره تحط لها اللمسات الاخيره و كانت معها عهود
هند: عهود ابي الصراحه شلون شكلي
عهود: و الله حلوه .. فستانك ناعم و حلو صدقيني بيخق تركي و بيطلب حفل الزواج بكره
استحت هند و نزلت راسها بس حاولت ما تبين حجلها علشان ما تعلق عليها عهود
_ اقول بس عاد لا تمصخينها ... زين هديل مو هنا كان طحتوا فيني تعليق
شوي الا دخلت هديل
- سمعت اسمي ... اعترفي انتي و هي و ش كنتوا تتكلمون فيه
هند: مو شئ مهم .. تعالي شلون الوضع تحت زحمه و عالم
هديل: يعني خلاتي و صديقاتك و صديقاتي و بعض الجيران 
عهود: وين مشمش ... سلمت علي اول ما جت وبعدها اختفت
هديل: مدري شفتها تحوس تحت وبعدين قاعده مع لميس

بعد دقايق طلع لهم سعود بالدفتر علشان توقع .. دق الباب و انتظر يفتحون
هديل: هاه .. جا الدفتر
سعود: يب ... وخري بدخل اسلم على العروس 
هديل: دقيقه 
التفت على عهود وقالت لها تتغطى علشان سعود يدخل 
بعد ما تغطت دخل و واجهه هند سلم عليها و بارك لها 
هند: وين اوقع ؟
سعود: هنا عند اصباعي بس مو فوقه
مدت يدها ترتجف و مسكت القلم .. بهالوقت تجمعت الدموع بعيونها ما ادري هو من الخوف او الخجل بس قاومتها علشان ما تنزل ..
شجعتها هديل: يالله سمي بالله و وقعي 
سعود: ترا مو بس انتي اللي رجولك تصافق حتى هو تحت و وجهه يقول " يا عالم انا اليوم عريس"
ضحكوا الكل و ضحكت هند بخفيف و نزلت يدها على الورق و وقعت .
تعالت الزغاريد حولها و سعود شاركهم بصوت اشبه للحريم .. ونزل يرجع للرجال 

وفي هذا اليوم الاربعاء صارت هند زوجه لـتركي رسمياً و امام الملأ .. الله يوفقهم و عقبال الباقي.




الجزء(25)

دق التلفون في بيت ام علي و محد حوله .. فطلعت ملاك وردت 
ملاك: الوو
ام نواف: السلام عليكم ...شلونك ملاك
ملاك: وعليكم السلام ... والله بخير انتي شلونك وشخبارك
ام نواف: كلنا بخير و الحمدلله .. شلون الاهل و الشغل 
ملاك: ماشي الحال 
ما صدقت ملاك انها ردت على خالتها فسألتها عن نواف
ملاك: شلون مشاعل .. و نواف 
ام نواف: مشاعل شوفيها نايمه بعد سهر الليل , و نواف الحمدلله مستانس مع زوجته
ضاق صدرها يوم سمعت كلام خالتها .. غريبه تقول انه مستانس يعني حياته ماشيه تمام وما اثر فيه شئ ولا تغيير .. معقوله كل اللي سويته و دفعته ما فاد ولا جاب نتيجه ..
صحت من هواجيسها بطلب خالتها
- عطيني امك اذا هي حولك
نزلت السماعه وراحت تنادي امها و بعدها دخلت لغرفتها متضايقه حدها و تتمنى بس تسمع أي شئ يخص نواف بيين اثر عملها فيه .. صبرت نفسها بكم كلمه وان العمل توه يمكن يتطور مع مرور الايام.

***********************

في بيت ام سلطان .. هديل قاعده بالصاله و قدامها التلفون و حولها جرايد و دفتر و قلم .. نزلت هند فمرت المطبخ صبت لها عصير و لهديل وطلعت فيه تقعد معها تسولف شوي و تبعد التوتر عنها
هند: وش تسوين تبحثين عن وظيفه ولا بيت
هديل: لا .. قاعده أأكد على المطربه و شلتها من الطقاقات على يوم العرس و المطعم علشان العشا و الكوافيره
هند: ماشاءالله عليك .. طيب وش صار
هديل: الحمدلله كل شئ تمام .. لزمت عليهم لا يتأخرون و يجهزون كل شئ علشان لا نتورط يومها
ابتسمت هند لحرص اختها عليها و اهتمامها الكبير لـ حفله زواجها 
هند: الله يخليك لي وما يحرمني منك
كبر راس هديل و مدت يدها اليمين قدام وجهه هند و مقلوبه .. استغربت هند من الحركه وما فهمت وش تقصد اختها
هند: خير وش تبين .. اضافرك حلوه و يدك ناعمه وش بعد
هديل: بوسيها .. انا الليدي
ضربتها هند على خفيف و قالت: وخري بس .قال بوسيها , انتي تستاهلين بوسه على الراس
و قامت قرب منها وحبت راسها .. بهاللحظه نزل سعود وشافهم 
سعود:اووووه الجده هديل عندنا ... كيف الحال
كملت هديل التمثيليه و مثلت دور الجده ..قالت 
_هااااااه وش قلت ما اسمع
علا سعود صوته: كيف الحاااااااااااال
هديل: تونا ما كلينا ... 
ماتت هند ضحك عليهم و خفه دمهم 
دخل سلطان توه راجع من صلاه العشا ..سلم و محد رد عليه الا هند اما سعود و هديل مشغولين بتمثليتهم 
سلطان: وشفيهم هذول ... طار على عقلهم فجاءه
هند: لا تفوتك مسلسل " سعيدان و جدته"
سلطان: خلوا عندكم الهذره .. يالله انت ما خلصت ترا بروح اخليك
سعود: الا خلصت يالله مشينا قبل لا يشوفنا علي و ينشب لنا
هديل: على وين
سعود: سر .. اذا كبرتي تعرفين
هديل: يا شينكـ ...لا من جد وين رايحين 
سلطان: طالعين نفلها مع عيال خالاتك .. تبين شئ
هديل: يا حظكم ... لا ما ابي شئ 

طلعوا سلطان و سعود و كانوا متواعدين مع احمد و عبدالرحمن وعلي يطلعون للبحرين يغيرون جو ..

*********************************
كلم نواف لميس و قالها تتعشى عند اهلها لانه بيتأخر .. فارتاحت من طلبه حتى تقعد مع امها اكثر و تشكي لها 
حست ام لميس ان بنتها فيها شئ و اكيد من حياتها مع نواف فسألتها
_ كيف نواف معك
رجعت الاحداث للميس و تذكرت ليله اليوم المشؤوم و صراخ نواف و انهيارها في البكا 
لميس: ااااهـ يا يمه , تعبت
ام لميس: ليش وش صار بعد تكلمي
تشجعت لميس و قاومت دموعها و حكت لامها القصه من بدايه الليله يوم كان هادئ و راضي الين ما طاحت على الارض تبكي بين كسرات الصحون و الزجاج.
ام لميس: حسبي الله و نعم الوكيل... ما صارت هذه معقوله نواف يسويها و اللي يشوفه يقول رجال عاقل و حنون ما توقعته بهالعجرفه و القساوه
لميس: يمه هالانسان غريب وان كان بيضل طول عمره كذا انا ما اقدر اعيش معه 
ام لميس: لا تقولين كذا انشاءالله بيتعدل و تكملون حياتكم مع بعض ... لا تحطين في بالك فكره الانفصال ترا الموضوع مو سهل و صعب لدرجه ما تتصورين
لميس: وش اللي صعب فيه اني بصير مطلقه وانا ما كملت سنه من زواجي ولا عندي عيال .. عادي مو اول وحده
ام لميس: لا لا ما ابي اسمع منك هالكلام ... بعيد الشر عنك .. بس انتي اصبري و حاولي وربي ما بيضيع تعبك
لميس: ما اظن .. هذا انسان خالي من الاحساس و مزاجي و غريب
ام لميس: اسمعيني زين .. اذا طالت السالفه و تمادى اكثر بضرب او غيره علميني علطول علشان يكون تصرفي معه ومع امه شئ ثاني ... ما اخبرها عبير مقصره في تربيه عيالها بس الزمن يغيير الناس ... الله يعينك يمه 

الكل يلوم نواف بتصرفاته و احاسيسه الميته وهم ما يدرون انه مو بارادته و رغبته يوم يسوي هالحركات الغريبه .. و المسكين هو نفسه يعاني من ضيقه و كره لنفسه و قليل ما يرتاح او يضحك بعكس اول .

********************************
انتبهت مشاعل على صوت اخوها فهد و هو يتكلم بس ما تدري مع مين .. راحت بجهته وما شافت احد حوله و مستمر في الكلام
فهد: روحي عني يا غبيه ... وخري 
قربت منه اكثر وسالته
_ فهوود وش تسوي ؟
فهد: شوفي هالنمل الكثير يطلع فوق رجولي و ما يروح
مشاعل: وخر عنه لا تقرب منه 
فهد: بقتلهم اخاف يدخلون غرفتنا انا و دحووم 
مشاعل: قلت لك خليه تعال
مسكت يده و نزلت معه و بطريقهم شافت امها
مشاعل: يمه شوفي صرفه مع هالنمل .. للحين ما راح
ام نواف: يصير خير ... زاد عن اول ولا نفسه
مشاعل: مدري عنه سحبت فهد و نزلنا ... شكله يقرف

راحت ام نواف من عندهم متجهه لغرفه نواف ...يوم وصلت شافت النمل خف عن اول بكثير .. فخلته و راحت تشوف شغلها..

*******************************************
ملاك: هاه ابوي لقى بيت
ام علي: لا و الله للحين ما لقى .. مدري وش بنسوي بكره السبت و اغراضنا شوفيها كلها محتاسه .. والله ابوك ما سوا فينا خير بهالنقلات كل بعد فتره
ملاك: ما كلمتي جدتي؟
ام علي: بكلمها وش بقولها ... و الله حنا مطرودين من البيت و ما لقينا بيت يضفنا ترا بنسكن عندك لين نلقى ... والله فشله غير كذا خواتي وش بيقولون 
ملاك: اوووف من هالعيشه ... دنيا اعوذ بالله منها ومن ناسها 
سمعوا صوت ابو علي يتنحنح ..
ام علي: لا تجيبين له طاري علي و روحته للبحرين تعرفينه بيسوي لنا محاضره
ملاك: اصلا انا قايمه لغرفتي مالي خلق لشئ

قامت و تركت امها تقابل ابوها و سخافاته .. خبرها بضروره تسليم البيت بكره و هالقش حقهم لازم ينقلونه لبيت جده العيال .. جالس يتكلم ولا يفكر بالعواقب و الاشياء اللي بتصير من ورا افعاله السخيفه و قراراته البطاله .. بس يجي يخطط و يامر و على الباقي ينفذون كأن ما في بالدنيا الا هو .

**********************************
مر الوقت و انتصف الليل .. بس قبل لا تدخل ام خالد غرفتها و تنام .. دق التلفون وكانت بنتها ام علي ..سلمت عليها و خذت اخبارها وهي متفشله ما تدري شلون بتفتح معها الموضوع .. فحست ام خالد ان بنتها فيها شئ و اتصالها هالوقت ما يجي كذا .. يوم سالتها عن طلبها استسلمت ام علي و قالت كل شئ و هي تتاسف و تعتذر 
ام خالد: الله يحيكم و ان ما شالكم البيت ابشروا بشئ احسن منه ... يا نوره لا تتاسفين و تستحين ترا حنا اهلك ومالك غيرنا ... خلاص بكره الصبح انشاءالله اقوم بدري و ارسل السواق مع الونيت يروح ياخذ اغراضكم و انتوا تتفضلون وقت ما تبون .. ولا تشيلين هم في الجناح الثاني اللي على اليمين يوسعكم اخلي الخدامات ينظفونه لكم 
ام علي: الله يعطيك العافيه يمه ويبارك بعمرك ويخليك لنا .. تسلمين والله
ام خالد: الله يبارك لنا كلنا ... انتي لا تشيلين هم روحي نامي و بكره يصير خير 

سكرت منها وهي مرتاحه نوعا ما ان امها ما علقت على زوجها ابو علي او قطت كلمه او شئ .. و رحبت فيهم بسعه صدر بس اكيد الباقي مابيسكت و اولهم ساره .. 

*********************************

صباح السبت قامت لميس من نومها يوم التفت للجهه الثانيه ما لقت نواف جمبها على السرير و شكله قام قبلها .. 
بعد ما غسلت طلعت لاكن ما لقت له اثر في البيت فدخلت المطبخ تسوي لها كوب شاهي و ساندويتش , الا سمعت صوت تسكيره الباب كان توه جاي من برا .. استغربت من طلوعه في هالوقت من صباح الله و وقت دوامه مو الحين 
دخل و سمع صوت بالمطبخ عرف انها هي .. طل براسه و صبح عليها
لميس: صباح النور 
لف بيمشي الا وقفته بسؤالها 
_اسوي لك فطور
نواف: لا فطرت 
بعد ما سوت لها الفطور طلعت و قعدت معه بالصاله 
قال نواف: ابشرك وافق المدير على نقلي 
لميس: الحمدلله 
نواف: بس بيكون في سفرات لاكن اقل من أول .. اريح لي ولك 
سكتت لميس ما عقبت عليه فالتفت عليها و قال
_ ولا شرايك
لميس: الا اريح 

تغييرت لميس شوي من بعد رجعتها من بيت امها و صارت اكثر جديه معه و برود مع ان قلبها يعورها على حالتهم وما ودها اللي يصير بس مجبوره .
********************************************

من ذا اليوم بدت اجازه ساره و مدتها اسبوع تريح فيه .. 
تم نقل ام علي و عيالها لبيت الجده و بعض الاغراض نقلوها .. فصار البيت مليان غير عن اول و الجده فرحانه بوجود احفادها حولها , عيال ولدها و بنتها ..
وقت الغدا السفره مليانه و طويله .. وام خالد بدورها ما قصرت لهم شئ 
الضيق باين على وجهه ساره وهي بتقعد على السفره
_ وش هالاكل كثير مره .. نهايته بينكب ونخسره
ام خالد: بالعافيه علينا ... يالله سموا بالله 

حست ام علي ان اختها ساره متضايقه من وجودهم و كأنهم مثقلين عليها و مسوين زحمه .. على انها قاعده ما تشتغل في البيت يعني مرتاحه بس كذا قساوه قلب ما تبي احد يضيق عليها بالبيت.
***********************************

دخلت هديل على هند لقتها تكلم بالجوال و وجها احمر .. علطول عرفت من تكلم من الفضول الزايد سكرت الباب و قعدت جمبها تنتظرها تخلص و تاخذ منها الاخبار
ارتبكت هند من دخول اختها و استحت شوي , فقامت من مكانها و اتجهت للشباك تناظر على برا حتى تخفى وجهها عن هديل و قصرت صوتها وهي تتكلم
تركي: زين حياتي تامرين على شئ ماشيات 
هند: ابي سلامتك و انتبه لنفسك زين 
تركي: تخافين علي
هند: انت روحي اكيد بخاف عليك
تركي: فديييتك .. الله يخليك لي يارب
هند: ويخليك لي 
تركي: زين ما اعطلك و طمنيني عليك اوكي
هند: اوكي ..
تركي: مع السلامه
هند: هلا والله مع السلامه .

نزلت الجوال من اذنها و سكرته ما امداها تلف الا جاها صوت هديل
_ ياهوووووو ما اقدر انا ما اقدر .. قيس و ليلى يا عيني بس
هند: يا سخفك , بعدين وش عندك مرتزه هنا و تتسمعين ما تدرين ان التنصت عيب 
هديل: انا ما اتنصت دخلت وانتي تكلمينه يعني مو من وراك قاعده اسمع ... المهم شلونه
هند: بخير 
هديل: دووم انشاءالله
هند: وانتي وش دخلك فيه ..هيه اعقلي 
هديل: يعني تغارين هاااه .. تغارين << قالتها وهي تغمز لها و تناظرها بنص عين
هند: أي اغار عليه حتى من النسمه .. فديت قلبه يهبل
هديل: يا ذا الحب اللي عذب قلوب العذارى ..عقبالنا يارب نحب و يصير بحياتنا شخص نغار عليه 
هند: الله يرزقك .. المهم جايه وش تبين هاتي من الاخر
هديل: ما ابي شئ كنت بشوفك اذا تحتاجين شئ و اسليك ادري انك خايفه و متوتره لان ما بقى شئ على زواجك 
تنهدت هند: اااهـ .. وانتي الصادقه ساعات افرح و ابي اليوم يمر بسرعه وساعات اخاف من يوم الزواج .. يارب يعدي على خير
هديل: انشاءالله .. بس انتي لا تشيلين هم مره ريحي بالك .. وكل شئ بيكون تمام دام اختك هدوله موجوده
هند: هههههههههههههه الله يخليك لي 

***********************************
بعد هاليوم .. استمر حال بيت ام سلطان من تجهيزات لزواج هند .. 
و في بيت الجده ام خالد قاعده بين عيالها و احفادها بفرح و راحه بال , لاكن هناك بعض التوتر و القلق من ام علي بخصوص الايام الجايه و ما تدري ان كان بيلقى زوجها بيت مناسب ينقلون له .. ايضا ساره متضايقه من وجودهم و ازعاجهم لانه زاد بجمعه عيال اخوها خالد و اختها نوره , زياده على كذا متضايقه كل ما ذكرت حمد و تصرفها معه و تندب حظها و تلوم نفسها على افعالها في الماضي.
لا جديد في حياه نواف و لميس , مستمر حالهم على الهدوء و البرود و نوبات الغضب و العصبيه تمر على نواف لفترات متباعده و قصيره لاسباب تافهه وكل ما فكرت لميس فكره انها تنفصل عنه يرجع لها كلام امها و تتذكر نصيحتها لها بان تصبر اكثر .
سيف العاشق المسكين للحين متعلق بمشاعل و يفكر فيها بس يعيش بحيره ما يدري هل هي تفكر فيه او ان بحياتها شخص ثاني تفكر فيه و هو ما عملت له حساب .. كم مره يحاول يجس النبض من اخته شمس لاكنها ترده و ما تعطيه وجهه و جواب كافي لاسئلته .

*****************************************

انتهت الاجازه نصف السنه و الكل رجع لدوامه و شغله للمره الثالثه بعد اجازه العيد .. بدوا المدارس و الجامعات مواد و دروس الفصل الثاني بكل حماس.
سافرت هند و تركي شهر العسل لـجزر المالديف يقضون فيه بدايه حياتهم الجديده .. كانت السعاده تغمرهم و الراحه النفسيه و الرضى .. ما توقعت هند انها تتزوج واحد يكون بهالقلب الابيض و الطيبه ولا فكرت بان تركي بهالمشاعر النقيه و الاحاسيس .. 
سكرت هند التلفون بعد ما كلمت اهلها بالسعوديه و كان تركي توه طالع من الحمام بعد ما تسبح ..حاط المنشفه حول رقبته و شعره مبلل 
شاف البسمه على وجهه هند فسألها عن السبب
_ وشفيك لا يكون تضحكين على شكلي .. اوريك يا هنوده
هند: هههههههههه لا من قال بس توني كلمت اهلي و يسلمون عليك
تركي: اها .. اخبارهم وش مسوين 
هند: الحمدلله كلهم بخير ..لهم وحشه والله
تركي: وانتي الصادقه كل السعوديه لها وحشه 
قرب منها و حط عينه بعينها وقال
_بس دامك انتي معي كل شئ يهون .. انتي دنيتي
استحت هند حمر وجهها و ناظرت تحت للارض
كمل تركي : يا حلووو اللي يستحون فديت هالخد الاحمر 
و ضغط على خدها بنعومه و هو يضحك بخفه .. ضحكت معه و هي تنزل يده و تبوسها 
هند: يا قلبي انت 

*************************************

بعيد عن رومانسيه هند وتركي و هدوهم .. ازعاج ساره بصوتها العالي و صراخها
ساره: يعني لمتى هالعيشه الواحد ما يقدر يرتاح في بيته و ياخذ راحته بكل جهه القى ناس..اووف ياربي
ام خالد: وش قله الادب هذه ..صاحيه انتي و لا مجنونه هذول اهلك و ما اظن في صاحي يرفض اهله و يكرههم لو قاعدين فوق راسك ذيك الساعه تكلمي
تكلمت ان علي تهدي الموضوع: خلاص يا جماعه ترا ما تسوى .. ساره لا تتضايقين اكثر كلها يوم او يومين وحنا طالعين ..
ام خالد لـ بنتها نوره : ما عليك منها انشاءالله لو تقعدون سنه .. مالها دخل تنطم و تسكت 
تنرفزت ساره من كلام امها و تفشيلها قدام الكل فلقطت وجهها و طلعت لغرفتها ..
بعد ما اختفت عنهم التفت ام خالد على نوره و قالت
_ اقعدي يمه ما عليك منها مجنونه ولا على المجنون حرج , البيت بيت الكل و الله يحي الجميع اسمعي و طنشي لا تشيلين بقلبك دامي موجوده محد يفتح فمه ويتكلم
ام علي: الله يخليك لنا يا الغاليه .

الحمدلله ما كانت ملاك موجوده بهاللحظه و سمعت كلام خالتها كان بتتكلم وتطول لسانها على خالتها و يمكن تصير مشكله كبيره لان ملاك ما تسكت عن شئ و أي شخص يسبها او يدوس على طرفها تقلب الدنيا عليه و تقعدها .

**********************************

بكل انوااع الطفش و الملل اللي حل على هديل , مرت على غرفه هند فتذكرت ايام وجودها و سوالفهم مع بعض و الضحك و الهواش احيانا .. رجعت بها الذكرى و تمنت بالفعل ترجع لهم ويرجعون مثل اول .. وقفت عن التفكير يوم سمعت اصوات اخونها تحت بالصاله مع امهم فنزلت تقعد معهم شوي 
سعود: انا ملللليت من هالدراسه عيت تخلص اووف ياربي
ام سلطان: يالله ما بقى لكم الا كم شهر و تخلص السنه اهم شئ شد حيلك لا تتراخى في الاخير
سعود: يارب تمر الايام بسرعه .. و الله يستر 
لف سلطان على هديل لقاها على غير عادتها هاديه 
سلطان: غريبه ام الشباب هاديه اليوم وش الطاري
ردت هديل ببرود و وجها على التلفزيون: ما فيني شئ
سعود: لا تكذبين باين من عيونك
سلطان: هاتي لاشوف اخبارك مين مزعلك واخلى سعود ينتف شعره 
الكل:ههههههههههههههههههههه 
الا هي ما ضحكت واكتفت بنظره بارده رمتها عليهم و تنهدت
سلطان: لا لا شكل الامر كبير ..وشفيك يا بت 
هديل: قلت ما فيني شئ 
ام سلطان: خلو اختكم لحالها انت وياهـ .. قالت لكم ما فيها شئ
حست بالعبره تخنقها من الضيقه و الطفش و اللي حولها مو حاسيين فيها ..قامت بسرعه علشان ما تنفضح قدامهم , وهي طالعه قال سعود
_ على وين .. توك نازله ما تهنت غرفتك بفراقك
لفت جهته و قالت بصوت عالي اشبه بالصراخ
_ اووف منكم محد يحس مدري شلون عايشين في هالبيت بدونها و تضحكون بعد 
نزلت دمعه على خدها بسرعه مسحتها وكملت طريقها قبل لا ينزلون باقي الدموع و هم وراها مستغربين من حالتها و اعصابها المشدوده هالايام .. استوعبت ام سلطان ان هديل فقدت هند مره و ماتعودت على بعادها و عيشتها بدونها 
قال سلطان: وهي صادقه فقدنا هند 
ام سلطان: الله يرجعها بالسلامه يارب 
سعود: يالله عاد لا تقلبونها مناحه .. شرايكم نطلع لمكان نغيير جو
ام سلطان: لا اقعد شف دروسك خلصت الاجازه و مافي لعب بعد اليوم 
سعود: ساعه بس نطلع وبعدها ارجع لكتبي الله يهديك يمه ما صارت هذه تحرميني من الطلعه علشان الدراسه
ام سلطان: قال احرمك من الطلعه .. روحتك للمسجد و المدرسه وش تسمى دخله 
سلطان: خلاص ولا يهمكم نهايه الاسبوع نروح للبحرين , بكلم احمد لو ما عنده شئ يجينا و نروح كلنا 
سعود: اااي كلمه اليوم علشان يعمل حسابه , وانتي يمه كلمي خالتي عبير و قولي لها .
ام سلطان: بسم الله علينا وشفيك طاير .. لا تتحمس مره يمكن الناس مشغولين , انا بقولهم واشوف 
سعود: لا انشاءالله بيوافقون .. و اوعدك ان وافقوا و سمعت الخبر الحلو منك احفظ ادله التوحيد كامله للدروس اللي خذيناها
ام سلطان: يعني للحين ما حفظتها و بتتجمع عليك
قام سعود بيطلع علشان لا تمسكه امه و سلطان بالمحاضرات و النصايح على الدراسه , قال وهو طالع 
_ الا بس قصدي اراجعهم خخخخخخخخ .. سي يو 
سلطان: اهنيك تعرف تصرف 
ضحكت ام سلطان على حركات ولدها المجنون و خفه دمه .. شوي تذكرت هديل و حالتها المتغييره بعد سفر هند و ما توقعت ان هديل الجنيه بيأثر فيها غياب اختها و تضيق لبعادها .

******************************************

ثاني يوم بالجامعه .كانوا اسطل ناس بالمكان و عقلهم مفصول عن الخدمه وذلك بسبب سهرهم و كل وحده جات مواصله وما نامت و الساعه 11 يكملون 12 ساعه صاحيين 
الضحك يعم المكان و بشكل هستيري و اشكالهم محششه كل وحده راسها يتحرك يمين ويسار من الضحك 
الدموع مليانه بعيونه مشاعل و تحاول تمسك نفسها عن الضحك وتتكلم
_ شمس يا الدبه خلااااص والله بموت من الضحك 
شمس: اهـ بطني اهـ ...هههههههههههههه كل ما اتذكر شكلها اضحك عيت تروح عن بالي ههههه
مشاعل: خاصا يوم طاحــ ... 
انقطع كلامها بضحكتها و رجعوا يضحكون على اشياء سخيفه مرت عليهم اليوم .
****************************************

في مكتب سيف ..متضايق حده و طفشان , باله مشغول فيها و بشئ ثاني خاص بحياته يفكر له و متعبه التفكير .. يحس انه ضايع و مو قادر يرتب اموره و شكل حياته .. يتردد له كلام صديقه مهند
_ توكل على الله ولا تتردد و تنتظر اكثر يمكن تندم 
تافف و نزل راسه على المكتب بتعب .. ثم فكر بشئ و حب ينفذه بسرعه بدون ما يدرس الفكره في راسه زين .. خذا جواله وكلم شمس 

شمس: هههههههه ... لحظه هذا سيوووف داق علي 
ردت : هلا خيو 
سيف: هلا فيك .. لا يكون بمحاضره 
شمس: لا برا .. شلونك
سيف: تمام .. اسمعي متى بتطلعين اليوم
شمس: امم والله مدري 
سالت مشاعل: مشمش متى نطلع اليوم .؟
مشاعل: في ذيك الساعه .. رقم 1 
يوم سمع صوتها فز قلبه و تلخبطت مشاعره , ما توقع يسمع صوتها على طبيعتها و استهبالها المعهود مع اخته .. قطع عليه افكاره صوت شمس وهي تقوله
_ الساعه 1 ..ليه في شئ
سيف: خلاص اجل بستأذن من الدوام وامرك لاني عازمك على الغدا و ابيك بموضوع
شمس:لااااااا الله يخليك ما اقدر اليوم ..من امس مواصله وراسي مصدع و مسطله مع التوحفه مشمش ..سيووف خليه مره ثانيه 
تنهد سيف: طيب خلاص ..باي
استغربت من حركته صرامه اسلوبه و ضيقه صوته ..بس ما اهتمت كثير و قالت بنفسها اذا رجعت البيت و ريحت شافت وش فيه 

في احد المقاهي اللي يجتمعون فيها الشباب , خذا سيف جواله و دق على مهند يشوف وينه 
سيف: ياخي وينك لي ساعه انتظرك 
مهند: هذاني داخل القهوه ..
سكر و علطول شافه قدامه ..سلموا على بعض و طلبوا لهم شاهي 
مهند: اعذرني تاخرت كان فيه حادث و معطل الشارع .. المهم اخبارك
سيف: مو بخير
مهند: افااا عسى ما شئ
سيف: تعبت يا مهند .. كل شئ فيني تعب ومحد حاس فيني 
مهند: طيب سويت اللي اتفقنا عليه , كلمت اختك
سيف: جيت بكلمها و ما امداني اول مره طلبتها كانت تعبانه وبتنام بعدين انشغلت بالدوام و بناء البيت وما لقيت وقت اقعد معها و اقولها 
مهند: طيب حاول مره ثانيه لازم تشد على نفسك .. ترا ان راحت البنت انت وحدك اللي بيتعب و بيندم 
سيف: اوووف ياربي ... الخوف مثل ما قلت انها تروح 
مهند: خلاص اجل توكل على الله و اول ما ترجع البيت اقعد مع اختك و افتح الموضوع معها ولا تتردد 
سيف: تخيل تكون مرتبطه و في بالها احد ثاني
مهند: لا تخلي للشكوك محل كذا بتتعب اكثر .. انت تكلم و ما يصير الا كل خير 
سيف: يارب سهل .

****************************************
كانت مشاعل ما تدري ان في شخص يفكر فيها و انها مشغله باله في كل وقت .. البنت لاهيه و ناسيه الدنيا في البحرين مع هديل و عهود 
عهود: يالله انتوا خلصونا الفيلم بيبدأ 
هديل: دقيقه يا بنت الناس خليه يجيب مقاسي .. هالجزمه لازم اخذها 

كانوا الثلاثه بمحل جزم( vis) و بتشتري هديل بوت عجبها و بعد ما يطلعون يرورحون للسينما يتفرجون على الفيلم وما كانوا يدرون ان العيال مختارينه 

سعود: انتوا ادخلوا وانا بجيب لكم الفشار .. تعال دحوم معي 
احمد: توهم ما فتحوا ..يمديك تشتري و ندخل سوا 

بعد 10 دقايق فتحوا الابواب و بدوا الناس يدخلون .. و البنات جايين مسرعين شروا لهم فشار و عصير و دخلوا 
مشاعل: وين نقعد .. ما نبي قدام مره 
تاشر عهود على مكان فوق شوي و قالت
_ هناك احسن .. يالله مشينا 

لسوء حظهم طلعوا و قعدوا و ما يدرون ان العيال وراهم .. لان المكان كان شوي زحمه ومحد منتبه للثاني 
يوم قعدوا و رتبوا نفسهم لاحظ عبدالرحمن اللي قدامه و سال اللي جمبه كان سعود
_ شف اللي قدامنا ما تعرفهم 
قدم سعود شوي و طل عليهم شاف شنطه هديل 
سعود: هديل 
التفت يوم سمعت اسمها مستغربه من اللي ينادي ولقته سعود
سعود: وش جابكم هنا
هديل: انتوا اللي وش تبون ورانا ورانا 
الفتوا عهود و مشاعل وراهم و العيال كلهم لاحظوا فبدوا التعليق على بعض و يوم امتلى المكان هدءوا.
تذكر سلطان اخر مره شاف فيها بنات خالاته و تذكر شكلهم المضحك فــ نزل وجهه تحت وضحك , انتبه له احمد فقال
_ ترا الفيلم توه ما بدى كل ذا تحمس
سلطان: اسكت بس ما تعرف شئ 
ورجعوا مره ثانيه للتعليقات و السوالف و كانت جهتهم اكثر ازعاج و الناس كل شوي تتلفت .. الين ما جا اعلان بالشاشه الالتزام بالهدوء و قفل الجوالات ..فقال سعود
_ اششش سمعت انت وياه ما نبي ازعاج .. و الثلاثي المرح اللي قدام سوالف و حش بالحريم اجلوه لا طلعتو .
التزموا لامره على غير العاده و محد فشله و الكل سكت و دخل جو مع الفيلم .

*******************************************

قاعده بالصاله قدام التلفزيون و لاكن مو مركزه مع شئ طول الوقت بالها مشغول و تفكر في حياتها .. دخل نواف توه جاي من برا سلم وقعد ..
التفت على لميس شافها سرحانها و عيونها على الارض شكلها تفكر بشئ و طفشانه مره .. فـ حب يغير الجو شوي 
قال: شرايك نطلع شوي 
رفعت عيونها لوجهه مستغربه :
_ حنا نطلع 
نواف: أي نطلع ليش مستغربه
لميس: لا مو مستغربه ولا شئ
نواف: اجل يالله قومي بدلي ملابسك وخلينا نطلع نتعشى بأي مطعم 
ابتسمت رغما عنها بقراره اللي اسعدها و حست انه يفكر فيها .. فقامت بسرعه وراحت تبدل ملابسها , بعد دقايق طلعوا بالسياره .
طول الطريق و هي تفكر بحاله زوجها وش اللي غيره و خلاه رايق هاليوم .. و غريبه طلبه يطلعون سوا و من قبل كانت هي تطلب اما اليوم جا منه ... قطع عليها تفكيرها صوت ازعاج و بوري سياره من وراهم 
صوت نواف يتحلطم و يسب في السواق اللي وراهم 
نواف: الله يقطع وجهه وفيه ذا المجنون 
اكتفت لميس بالصمت تراقب الحدث لاكن ما توقعت بلحظه يوقف نواف على جمب وينزل
لميس: نواف وين رايح 
نواف: بروح أأدبه هالمجنون 
لميس: نواف ارجع .. اقصر الشر و ارجع 
ما رد عليها و سكر الباب علطول ... التفت ورا تشوف اللي يصير و كان نواف يرفع يده و وجهه معصب يتكلم بقوه و يصارخ .. و الرجال الثاني نفس الشئ معصب و يصارخ .. حطت يدها على قلبها لا يتهورون ويصير شئ اكبر .. شافت الوضع ازداد و قرب نواف من الرجال اكثر , فكرت تنزل تهديه بس خافت خاصا يوم شافت سيارات وقفوا علطول و نزلوا منها رجال يهدون الوضع 
الرجال: اذكروا الله يا شباب ما صار شئ
عاند نواف و عاند الرجال الثاني وما هدوا .. و زاد صراخهم الين ما تعدى نواف حدوده و مسك ثوب الرجال و هو بدوره مد يده ومسك نواف و العالم تجمعت يفرقونهم .
اما لميس في السياره طاح قلبها و بدت ترتجف يدها و هي تشوف زوجها معصب و يتهاوش ..
ما تدري وش تسوي مستحيل انها تنزل لانها بتنذبح وقتها .. فلمحت جوال نواف قدامها مسكته و دورت بين الاسماء ما تدري مين تكلم اخوانه و اهله في البحرين و اصدقاءه ما تعرفهم ..
فجاءه فتح الباب بقوه وركب جمبها و هو يتحلطم .. حمدت ربها على رجوعه بالسلامه و الهوشه وقفت على كذا .
نواف: يلعنهم من ناس ... اعوذ بالله 
حرك سيارته و باقي اثار العصبيه على وجهه .. ما تكلمت لميس و رجعت الجوال مكانه 
و ياللكارثه شافها و هي ترجع جواله , التفت لها و قال
_ وش عندك انتي الثانيه ما خذه الجوال 
وقف الدم بعروقها. .ثم ارتجف كامل جسمها من الخوف وما قدرت تتكلم و تبرر موقفها , كمل نواف بصوت عالي
_ تكلمي وش عندك ما خذته .. حلالك ولا حلال ابوك 
نطقت بصوت واطي
_ كنت ابي ادق على واحـ ....
نواف: احمدي ربك اننا بالسياره ولا كان كسرت يدك , اغراضي لعد تمدين يدك عليهم فاهمه .. و طلعه برا منتي كفوها برجعك للبيت تنتطقين لحالك 
لف الدركسون و رجع للشارع الثاني باتجاه البيت .. انصدمت لميس من حركته و كلامه القاسي .. وش دخلها هي حتى يعصب عليها و يطلع حرته فيها .. أي قلب مكون منه هالانسان .. حست انها مخنوقه و تبي تصرخ و تعلن عن الهم اللي في قلبها لاكن هيهات تنتطق بشئ بعد ما طلع روحها بعصبيته .
*********************************************

توكل سيف على الله و عزم انه يقول لاخته بكل شئ في قلبه و يتاح .. لاكن الاحداث كانت ضده , مره جا بيقول لشمس لقاها تتابع فيلم و شوي ابوه دخل و قعد معها فما قدر ينطق بشئ و ثاني مره كثر عليه الشغل و صار يطلع متاخر و ينام واذا قام ما يلقى شمس اما نايمه او طالعه .. وصلت معه و تذكر الحلم اللي حلمه انه ما يقدر يوصل لـ حبيبته و في شئ بيمنعه عنها .
*************************************************

طلعوا من المجمع بعد ما تعشوا و خلصوا تمشيه و هم راجعيين للسعوديه تقسموا لقسمين .. العيال كلهم في سياره احمد و معهم ام نواف لانها تعرفهم اذا اجتمعوا يستخفون و البنات مع ام سلطان بسياره سلطان 
احمد: و اللي يوصل قبل وش له؟
سلطان: اذا وصلت قبلي ابشر بذاك الشئ اللي يسرك انت و الشعب اللي معك و ان وصلت قبلك اطلب وش ابي ... اتفقنا
احمد: اتفقنا 
سلطان: يالله يا بنات بسرعه اركبوا ورانا مشوار طويل و سباق مع الاخ حماده
و تحركت السياره باتجاه الجسر ..
في سياره سلطان 
هذره البنات ما تخلص و سوالفهم ورا بعض شاركتهم ام سلطان في بعضها اما سلطان ظل يستمع لهم و يضحك في نفسه على بعض قصصهم و تذكر مره ثانيه شكلهم في بيت الجده و هم يركضون , كانت الصوره ملازمه عقله و كل شوي يتذكرها 
من بين السوالف قالت عهود
_ تصدقون ليتني شريت ذاك الكحل من الحرمه اللي تبيع شكله زين 
مشاعل: أي و الله انا بعد ندمت ليتني خذيته
ام سلطان: أي وحده ذيك اللي تمشي و بيدها كيس تعرض بضاعه
هديل: أي .. ورتنا مكياجات حلوه 
ام سلطان: جت عندنا بس يوم شفتها كنها مو مره سعرها مو على قدها تلقون بالسوق احلى وارخص
مشاعل: أي صح .. تراهم ابو رفسه 
الكل ضحك على كلمتها حتى سلطان لف على الشباك و ضحك 
كملوا طريقهم بين الضحك و السوالف و بالاخير وصل احمد قبل سلطان و العيال مزعجين سلطان بالاتصالات حتى يحرونه و توعدهم بشئ يعجبهم .
*******************************************

اليوم الثاني نفذ سلطان وعده و عزمهم على احد المطاعم .. و قالهم يطلبون اللي خاطرهم فيه و هم ما صدقوا على الله و طلبوا و كلوا اكلهم بالعافيه 
عبدالرحمن: الحمدلله ..شبعت
سعود: بطني بينفقع ... مشكور يا اخوي عزيمه ما تنسى
سلطان وهو يمسح يده و يرجع الكرسي على ورا قال: أي و الله ما تنسى 
قام الاخ و استغربوا الكل منه وين رايح .. شاف سلطان علامه الاستفهام باينه على وجههم فقال
_ بروح اغسل و اجي 
بعد عنهم بسرعه وراح كلم الويتر و اشر على طاولتهم ثم طلع من المطعم بسرعه و ركب سيارته و هرب منهم ..
الويتر: سير 320 ريال 
التفت احمد على الباقي وهو يتسأل 
سعود: وينه ذا كل ذا يغسل بالحمام
علي: لا يكون سواها و انحاش
احمد: و الله يسويها الدب 
طلع عبدالرحمن برا ما لقى السياره ... ورجع يبشرهم بهروب سلطان 
عبدالرحمن: ماله اثر الفار .. هرب و ورطنا 
صوت مسج عم المكان طالع من جوالاتهم كلهم .. يوم فتحوها لقوها من سلطان يقول فيها 
"" شرايكم بالهديه يا الشين انت وياهـ .. احلى عزيمه صح .. فيكم خير انسوا هاليوم اللي طاحت وجيهكم فيه قدام العالم ..هع هع هع هع .. حبيبكم سلطان """
علي: الفار سواها 
احمد: الله يغربل وجهه ورطنا 
سعود: لا تتحلطمون ادفعوا الرجال ينتظر له ساعه

كل واحد طلع اللي بجيبه و يالله كفى المبلغ ما بقى الا ريال عند عبدالرحمن .. و بسرعه لموا و جيههم و طلعوا يقابلون المشكله الكبرى 
احمد: خذا السياره الله يخسه .. و الله هالسلطه لاذبحه و انتف شعره 
علي: حتى لو بناخذ تاكسي ما معنا فلوس 
سعود:صدق انكم عيال فقر و الله المستعان
عبدالرحمن: ما عليك زود 

في زحمه السيارات لقولهم تاكسي و السواق سعودي فركبوا معه احمد قدام و الثلاثه سعود و على و عبدالرحمن ورا.. 
عند اول اشاره لهم وقفوا وقفت جمبهم سياره مو غريبه عليهم و اللي فيها مشغل اغنيه بصوت عالي و يناظر فيهم و يضحك 
التفت السواق و هو يحمدربه على نعمه العقل
السواق: يا هالشباب متهورين و مجانين قسم بالله ... ولا شاريكم
التفت على الباقي وهم بدورهم التفتوا يشوفون السياره اللي صادر منها الصوت 
شهق علي: سلطااااااااااان ... يا عيال النذل هذا هو 
احمد: و الله ما اخليه 

و نزل بسرعه و ركض للجهه الثانيه عند سياره سلطان اللي بداخلها يترقص و يرفع ضغطهم زياده .. حاول يفتح الباب لاكنه مقفل 
احمد : افتحه يا اااا اقولك افتحه 
ياشر سلطان باصباعه "لا" 

ما قدر عليه احمد و رجع للتاكسي وهو يتوعد و يهدد
سال السواق: تعرفونه
احمد: هذا اللي ورطنا .. الخايس و الله لاوريه 

مر هاليوم حلو على سلطان بعد ما ورطهم .. اما الباقي كانوا معصبين و الاخلاق معهم واااصله حدها و توعدوا فيه بشئ احلى من حركته .

************************************************
مرت الايام و الاسابيع و الشهور و اخيراً بعد تعب سنه كامله بدت الاجازه الصيفيه و الكل ولله الحمد نجح 
سعود تخرج من الثانويه بنسبه 97 % و عــلى بنسبه91 % لظروف عائلته و نقلهم من بيت لبيت جدتهم و الضغوط النفسيه عليه وعلى امه اثرت على مستواه الدراسي.
صاروا هالايام يتابعون الجرايد حتى يعرفون مواعيد التسجيل بالجامعات << ياشين هالايام اللي تطيح القلب من الخوف و تطير النوم من العين .
*************************************************

سلطان: وش عندكم بهالاجازه بتسافرون ولا وش نظامكم
ام سلطان: السفر للحين ما فكرنا فيه , اول خلي اخوك يسجل بالجامعه و يقبلونه ويصير خير 
سلطان: وش تبي انت يا الحبيب ؟ زراعه ولا طب بيطري
سعود: لا والله خليتها لك اذا تقاعدت من شغلك ادرسها 
سلطان:ههههههه بسم الله علي توني شباب, المهم وش تبي أي تخصص أي جامعه
سعود: ابي هندسه معماريه بالفيصل و غيرها ما ابي 
سلطان: ليه هي عروس ..خخخخخخخخخخخ وشلون اختبارك القدرات زين
سعود: أي بس مو عالي مره اخاف ما يقبلوني و يرددون عبارتهم المعتاده " المقاعد ممتلئه " 
ام سلطان: لا ما عليك لو ما قبلوك بنفسي ادخلهم مع ملفك و اتفاهم معهم
سلطان: اوووه عاد لو ام سلطان بس مرت من شارعهم يرشونه بالورد .. انت قولهم بس اني ولد ام سلطان وتاكد انهم بياخذونك
ام سلطان: اوريكـ تستهبل علي 
سعود: طيب لو ما قبلوني وش اسوي 
سلطان: عادي قدم بالكليات الثانيه و مو اكيد يقبلونك 
ام سلطان: شفيك على اخوك لا تخوفه زياده , لا انشاءالله بياخذونك , قول لابوك من الحين حتى لو صار شئ يدور لك على واسطه 
سلطان: خلكم من التسجيل واسمعوني زين انا بسافر نهايه الاسبوع , خذيت اجازه من الدوام اسبوع و قررنا مع الشباب نروح لـسوريا
ام سلطان: تروح و تجي بالسلامه 
سلطان: ادري انكم ما تقدرون تستغنون عني بس قلت نبعد شوي حتى تحسون بغلاي 
ام سلطان + سعود:هههههههههههه 
سعود: عليك ثقه تكفي بلد
ام سلطان: و الله انك غالي قريب كنت او بعيد .. انتبه لنفسك زين و لا يسرقونكم و يلعبون عليكم بكم كلمه 
سلطان: انشاءالله .. وين هديل ما اشوفها
سعود: أي والله وينها مختفيه البنت
ام سلطان: نايمه اختنا في الله ... سهرانه لين 6 الصبح 
سلطان: وش عليها مأجزهـ 

شوي دق التلفون , رد سعود وكانت هند اللي متصله من رابغ تسلم على اهلها.
*********************************************
طلعت الخاله ساره مع عهود للسوق ومروا محل الجوالات .. كان فاضي ما فيه الا راعي المحل اليمني و هندي 
ساره: شوف يا خوي هذا الجوال احيانا يعلق و اذا جيت ارسل له بلوتوث يقول الذاكره ممتلئه مع انها فاضيه 
اليمني: اشوف ..

و اخذ يقلب فيه شوي قال : ممكن ادق على جوالي اشوف العطل بالضبط 
ساره: أي ممكن 
استغربت عهود ليش يدق ماله دخل بالشبكه و غريبه عمتها وافقت .
طول الوقت و اليمني داقها سوالف مع ساره وهي ماخذه الموضوع عادي حتى اخوها اللي هو اخوها ما تسولف معه بهذه الطريقه . ملت عهود و لفت على الجهه الثانيه تشوف الجوالات لين تخلص خالتها من المسخره اللي مع راعي المحل
قال اليمني: خلاص خلي الجوال عندي و تعالي الاسبوع الجاي .. هذا الكرت فيه رقم المحل حتى تتاكدين اذا خلص او لا
ساره: اوكي .. اشوفك على خير ..باااي
اليمني: تشرفنا ... مع السلامه 
و طلعوا الثنتين يتمشون بالمحلات الثانيه ... يوم خلصوا قالت عهود
_ هاه بنمر المطاعم ناخذ عشا ولا 
ساره: لا و اللي يعافيك منب فاضيه اشتري للجموع الغفيره في البيت لهم كم شهر وهم ياكلون و ينامون عل حسابنا حتى ما فكروا يقطون ريال واحد
قالت عهود حتى تخفف شوي : لا تاخذين بخاطرك عليهم تعرفين حالهم على قدهم 
ساره: واللي حاله على قده يحترم نفسه ..شوفي ملاكوه هالمغروره ما ادري على وشو رافعه هالخشم لا جمال و لا مال حتى شهاده مافيه 
قالت عهود في نفسها: في هذه انتي صادقه يا شين المحتاج و مغرور.

كلموا السواق وجا خذا الاكياس و اتجههوا للسياره .

***********************************************
سكر من مهند و تنفس الصعداء , حس ان الهواء قليل حوله وما يكفيه حتى يتنفس , نزل من السياره و دخل البيت وهو خلاص معزم يفتح الموضوع مع شمس و يقول اللي في قلبه و يصير اللي يصير .
سيف: السلام عليكم
الكل: و عليكم السلام و الرحمه 
ام سيف: حياك الله .. الطيب عند ذكره
سيف: ليه شو كنتوا تحكون عني فيه 
شمس: الموضوع المعتاد الزواج و الزواج .. و جمله مامي المعروفه "متى تعرس يا وليدي"
ابتسم سيف و ارتاح شوي يوم درى ان اهله يفكرون بزواجه ..
قال: وش عندكم الحين .. تعشيتوا؟
ام سيف: أي و الحمدلله لو ندري انك بتجي كان ترييناك
سيف: لا بالعافيه عليكم تعشيت 
ابو سيف: وشفيك واقف تعال اقعد شوي 
سيف: ولا يهمك 
و جا قعد جمب ابوه يتبادل اطراف الحديث مع اهله و كل شوي يناظر الساعه ينتظر متى يقومون للنوم و يمسك شمس يقولها باللي في قلبه .

*************************************************

الساعه 1 و نص .. الهدوء يعم المكان و نص العالم نايمه الا هي و هو , مجتمعين في غرفتها على ضوء الاباجورهـ و الجو البارد حولهم 
شمس قاعده على طرف السرير و ضامه نفسها و سيف عند الكرسي اللي عند الشباك يطل على الشارع 
شمس: و هذا انا قدامك , تكلم و قول اللي بخاطرك كلي اذان صاغيه
سيف: بقولتج شئ حابسه في قلبي من زمان و لو ما قلته بموت 
شمس: بسم الله عليك , اجل قول 
تنهد سيف و بدا يتكلم: شمس .. اانـ .. اانـا أحب ــ أحب مشاعل
شمس: مو شئ جديد .. على بالي شئ اكبر 
سيف: اسمعيني زين .. انا اموت فيها و الله يا شمس متعلق قلبي بهالبنت وابيها تكون يمي و حولي .. بس ..بس 
شمس: بس شو .. تكلم اسمعك
سيف: بس ما ادري عنها هل هي بحياتها احد ولا شئ ...
تقاطعه شمس : اقولك يا خوي .. البنت عايشه حياتها و جوهــا مثل نص هالعالم , ما سمعت عبدالمجيد وش يقول 
لي حبيب اعرفه ما اعرفه .. حيث ربي ما كتب وصله و حان
يعني عاطفيه بس ما عمرها قالت لي ان قلبها فيه احد غير اهلها و انا 
سيف: اكيد
شمس: هذا اللي اعرفه .. ما قلت لي انت وش تبي بالضبط كلامك هذا وش المطلوب مني 
سكت سيف ما رد عليها و كان وجهه يطل على الشارع و سرحان .. يفكر بهالمشاعل اللي اسرت قلبه في فتره قصيره لاهو باللي احتك معها مره و صار بينهم مواقف تبين شخصيتها حتى يعجب فيها لشئ ما , لاكن كذا من ربي حبيته بسرعه يوم لاقيته على قوله رابح صقر 
شمس: يا الوووو وين رحت يا الحبيب
سيف: أي معتج
شمس: أي معي شكلك غرقان في الخيال .. سمعت اللي قلته
سيف: أي سمعت .. طيب تعرفين ان امي تلح علي بالزواج 
شمس: أي والله الا لو عليها بكره تخطب لك و بعده تملك و بعده تتزوج ..خخخخخخخخخخخخخخخخ
سيف: خلاص انا موافق بتزوجها
شمس: منهي مشاعل !!
سيف: أي وشفيتج مستغربه 
شمس: من جدك انت ولا تستهبل ..سيووف فكر زين ترا هذا زواج مو لعبه يعني انت بتتبع قلبك و احاسيسك فكر باشياء ثانيه فكر لو البنت رفضتك لو حبك لها مجرد اعجاب او فتره و تعدي 
قاطعها سيف: لا يا شمس قلبي و اعرفه .. من يوم وانا بالجامعه وحولي ناس عايشيين بالحب و نصهم كانوا لعب و خرابيط وقتها كان ممكن انا بعد اقول احب أي وحده مثلهم لاكن ما اهتميت للامر و ما ضنيت يوم من الايام بحب .. حتى اول ما حسيت بمشاعري نحوها شكيت وقلت يمكن مجرد اعجاب لا اكثر و لاكن مع مرور الايام تعلقت فيها اكثر و زاد حبي لها 
شمس: طيب دقيقه ... ما فكرت لو انها ما تحبك او متعلقه بشخص ثاني
سيف: في البدايه ما فكرت بس الحين هذا اللي مخوفني يا شمس 
شمس: طيب زبده الكلام كله انــ ... !!
سيف: اني اكلم امي و نروح نخطبها و أي شئ تطلبه انا حاظر
شمس: انا ما اظن ان لها طلبات كثير الا انها تكمل دراستها و اخاف انها ترفضك بسبب الدراسه
سيف: وانا مستعد انتظرها لين تخلص دراسه
شمس: و ان خلصت دراستها و جا واحد غيرك وصارت من نصيبه
سيف: الله لا يقوله ..لا انشاءالله 
شمس: انشاءالله لا ..بس انا اقولك لازم تحط كل الاحتمالات علشان ما تنصدم 
سيف: و اللي يسلمتج لا تخوفييني اكثر ترا والله اعصابي متوتره و خايف لدرجه اني اقوم من نومي في الليل من حلم شين شفته او كابوس
شمس: الله لهدرجه يا سيووف ما توقعت قلبك رهيف لذي الدرجه 
سيف: وش اسوي الحب بكسر الحاء .. يتعب القلب و الروح 
شمس: ههههههههههه .. حلوه ذي الحب بكسر الحاء 
سيف: زين يعني بكره اكلم امي ولا شرايتج
شمس: وش فيك طاير كذا .. شوي شوي على عمرك
سيف: اخاف يسبقني واحد و ياخذها قبلي 
شمس: مممممممممم في هذه صدقت لان البنت مزيونه تخطف قلوب الرجال مثلك << و تغمز له
سيف: انتي باقص لسانتج .. لعد تتفاولين وتقولين كلام يخوف 
شمس:ههههههههههههههههههه .. طيب طيب خلاص اخر مره اخوف قلبك فدييييييته والله 
سيف: اجل يالله ريحتيني الله يريح قلبتج ... تصبحين على خير
شمس: و انت من اهله...احلام سعيده خيو 

طلع وسكر الباب و شمس في مكانها تضحك على اخوها و شكله وهو يفضفض لها و يتكلم يحزن على يضحك , اول مره تشوفه متوتر و عيونه تدور بالمكان تدور على اجابه لاسئلته .. تمنت من قلبها ان سيف و مشاعل يكونون لبعض و بكذا تطمن على الاثنين اخوها و صديقتها المقربه .

اما سيف في غرفته استلقى على السرير و نظره معلق بالسقف 
" الحمدلله ياربي شمس و درت باللي في قلبي و راح نص الهم باقي بكره انشاءالله اكلم الوالده و اقولها اكيد بترضى و بتروح تخطب لي هي .. و اتوقع مشاعل بتوافق لان ماعلي كلام و اخو صديقتها .. يارب تسهل علي و يصير اللي في بالي و ارتاح و الله تعبت من الشوق لعيونها "
************************************************** *

تركي: وشفيه الحلو هادي و سرحان 
هند: سلامتك ما فيني شئ
تركي: الا فيك ... مشتاقه لاهلك صح ولا غطان
هند: ههههه فديتك انت اللي فاهمني صحيح
تركي: ههههههه اعجبك << قالها وهو يغمز لها 
هند: ودي اشوفهم واقعد معهم و الله لهم وحشه خاصا الدبه هديل 
تركي: ولا يهمك يا بعدهم اجازتي بتبدأ الاسبوع الجاي , جهزي عمرك و نروح انتي تامرين 
هند: يسلم عمرك يا تركي و الله لا يحرمني منك ومن حنانك
تركي: كم هنوده عندي انا .. يالله انا طالعه تبين شئ 
هند: أي صح نسيت اقولك , جارتنا اللي فوق مسويه عشا اليوم وعازمتني
تركي: اوكي .. روحي غيري جو , لو تبيني اشيلك فوق ضهري و اوديك 
هند: ههههه تسلم بروح برجولي
تركي: على بالي بعد بتصدقين 
هند+ تركــي: هههههههههههههههااااي
هند: انتبه لنفسك زين 
تركي: انشاءالله ماما 

ضحكت هند على خفه دم تركي و طيبته .. و حمدت ربها الف مره على نصيبها و بياض قلب زوجها .. لانها طيبه و على نياتها ربي رزقها بواحد طيب ما حلمت فيه ولا فكرت بانها تلقى رجال باحساس في زمن غاب عنه الاحساس من معظم البشر .
********************************************
طلعت عهود لغرفه عمتها ساره تناديها بحسب طلب الجده و لقت الباب مردود فدقت و دخلت علطول و ساره ما انتبهت لها و كملت كلامها على الجوال 
_ تدري عاد اشتقت لك و لصوتك .. طول اليوم افكر فيك اذا انت بخير او ....
وقف لسانها عن الكلام يوم انتبهت لوجود عهود وراها و اللي اكيد سمعتها , سكرت ساره الجوال و قالت بعصبيه
_ ما عندك يد تدقين الباب ولا محد علمك الاستئذان
طبعاً الصدمه حلت على عهود من اللي سمعته باذنها و تذكرت كلام هند لهم و الحين تأكد لها كل شئ .. ردت 
_ الا دقيت الباب بس الظاهر ما سمعتيني
ساره: وش اللي ما سمعت شايفتني صمخه ولا غبيه مثلك ...
عهود: لا انا ما قلت كذا 
تقاطعها ساره: اجل وش قصدك .. تدرين ما عليك شرهه من صغرك وانتي متنطله بين الناس ومو متربيه ما تعرفين تحكين زين , عمى يعمي العدو .. جايه وش تبين
خنقت العبره عهود و ضاق صدرها بكلام عمتها حست ان كلامها قوي مثل السكين بصدرها .
ساره: هيه انتي وش تبين 
عهود: جدتي تبيك تحت 
ساره: خلاص انقلعي جايتكم .. اوووف

طلعت عهود و تقلب وجهها الوان و بسرعه راحت لغرفتها و سكرت الباب وراها و بدون أي سابق انذار لدموعها نزلت و بدت تبكي من قلب على كلام عمتها القوي .. يعني هذه نهايتها ابداً ما توقعت ان في يوم من الايام احد من اهلها يجرحها او يعايرها بوضعها صحيح ان مالها دخل باللي صار ولا لها يد و اللي صار كله بسبب امها و ابوها , تفرقوا وهذه النتيجه عايشه بين الناس اما يرحمونها او يتشمتون فيها .

رجعت مره ثانيه ساره و دقت على سعيد << راعي محل الجوالات اللي راحت له قبل كم يوم , وقت ما دق على جواله بجوالها خزن الرقم و ظل يتصل عليها و يزعجها في بدايه الامر تصدته بعدين خضعت له و استمرت تكلمه مثل ما كانت تسوي قبل مع حمد .




الجزء(27)




العصريه كانت في غرفتها و اشعه الشمس الدافيه تتخلل الشباك و الستاير .. تنهدت بعمق و هي تتذكر الموضوع اللي طرى على حياتها فجأءه و هو خطبت سيف لها 
كل المشاعر و الاحاسيس في حاله توتر و اضطراب من بعد ما قالت امها ان سيف خطبها و الامر بيدها تستخير و تشوف اذا كانت موافقه عليه او لا
" معقوله يعني سيف يخطبني .. ما توقعت بهالسرعه و انه جاد بحبه على بالي كذا بس كلام شباب .. و شمس هالدبه ولا جابت لي طاري او لمحت لي .. ياربي وش ذا اللي انا فيه ما توقعت الموضوع صعب لهذي الدرجه و يتعب .. اعصابي و تفكيري كلهم خلاااص مرهقين تعبت افكر و قراري بيكون مهم ان وافقت يعني بدايه مشوار حياه جديده وان رفضت بستمر بحياتي مثل اول بس ما ادري ان كان بيطري عليها اشياء ثانيه .. طيب دراستي هذا بعد شئ ثاني لازم احطه بعين الاعتبار و هل بقدر اوفق بين الدراسه و الزواج ولا لأ .. مالي الا استخير و اهدى شوي من جد تعبت"..

قامت و غسلت وجهها و نزلت عند امها تريح اعصابها شوي و تغيير جو وهي هالايام ما تدري ليه متغيره كلها ..

********************************************

هي متعبها التفكير و هو ايضا خايف من الجاي .. كل ما يصلي يدعي ربه بانه يوفقه و انها تكون من نصيبه .. صح انها تدري بحبه لها بس هذا ما يأكد انها بتوافق عليه او لا.. صار يعد الايام لين يمر اسبوع على اتفاقهم و يسمع بقرارها وهو كل يوم عن يوم يزيد توتره و خوفه و برضوا يحس بالفرح كل ما تذكرها بجمالها و حياها يوم شافها .

**********************************************
وصلت هند لاهلها و كانت اسعد وحده بالدنيا حتى هديل مو اقل منها سعاده .. بنفس يوم وصولها كانت رحله سلطان لسوريا في الليل ...

هديل: أي وش بعد .. سولفي وشفيك تستحين 
هند: ههههههههه وش اسولف فيه ... انا بخير و تركي بخير و الحمدلله 
هديل: شلون رابغ تعودتي عليها ولا يعني 
هند: ممممممممم يعني .. طبعا مو مثل هنا بس حليوهـ و في ناس حولي نفسي تقريباً توهم متزوجات و شغل ازواجهم خلتهم يعيشون هناك .. يعني كل شئ تمام
هديل: و الله وحشتييييني.. احس اني مسكينه في هالبيت الكل علي محد يفزع معي
هند: هههههههههه .. هذا اللي همك الفزعات , بس ولا عليك دامي في هالايام باخذ لك حقهم ونص 

انظم لهم سعود بالسوالف و الكلام و كان اغلب اوقاتهم يقعدون مع بعض لان لهم فتره طويله بعاد و الحين مجتمعين .
************************************************

في بيت اهل لميس ...

ام لميس: هاه يمه وش اخبار زوجك انشاءالله بخير 
لميس: ماشين و الحمدلله 
ام لميس: وش جديدكم انشاءالله تغيير و صار احسن
لميس: كلنا تمام يمه .. نفسنا ما تغير شئ 
ام لميس: طيب ما عرفتي وش فيه بالضبط وش يبي ... يمكن الرجال محتاج شئ ولد مثلاً يغيير عليه حياته 
تغيرت ملامح لميس و قلب وجهها اصفر وقالت
_ يمه من جدك انتي وش هالكلام كأنك ما تعرفين اولاً تونا ما كملنا سنه من زواجنا و ثانياً شلون بحمل و اجيب له ولد وهو حتى ما قرب مني ... الله يهديك بس
شهقت ام لميس وما توقعت اللي سمعته من بنتها 
_ لا عاااد من جد هالاكلام .. قلتي لي بدايه زواجكم و على بالي تغييرت اموركم .. معقوله يا لميس 
تجمعت الدموع بعيون لميس و حست بالفشله و القهر قدام امها و ردت بصوت اشبه بالمسموع 
_ أي اللي سمعتيه مني صحيح .. وانا ما بقعد معه هالرجال المجنون المريض نفسياً .. بتطلق منه خلاص 
ام لميس: حسبي الله و نعم الوكيل .. عين وما صلت على النبي ولا هذه سوات يسويها .. 
لميس: نواف هاللي تشوفونه رجال طلع ولا شئ بس ما عنده الا الصمت ولا العصبيه و الهواش .. مليت منه ومن الحياه كلها كرهني عيشتي
ام لميس: لا لا .. كذا ما ينفع لحد هنا وخلاص انا بكلم امه اخليها تتفاهم معه .. من هو علشان يلعب بحسبه بنتي 
لميس: لا تكلمين امه ولا شئ .. ان ما تغير و الله العظيم ما اقعد معه ولا دقيقه .. و يصير اللي يصير يقولون عني مطلقه وشو يعني حرام 
ام لميس: وش الفايده لو تطلقتي بتطيح السالفه كلها عليك والناس وش بتقول اكيد بيقولون فيك عيب و لا هو ولا عليه بيلقى الف وحده ياخذها .
لميس: ما علي من الناس يقولون اللي يقولونه .. الزم ما علي راحتى ان ما تعدل ما لي قعده معه 
استغفرت ام لميس و تمتمت بكلمات تهدي فيها بنتها و تواسيها و هي حاطه في بالها انها بتفتح الموضوع مع ام نواف و توقف هالمهزله اللي تصير بس بدون علم لميس .

***********************************************

دخلت ملاك على امها و هي تتافف و واضح عليها الملل و الطفش
ام علي: وش فيك طفشانه و ضايقه بك الدنيا 
ملاك: مليت .. ابوي للحين مالقى بيت .. ترا وصلت معي و الله
ام علي: لا للحين مالقى .. وكلنا وصلت معنا بس وش نسوي مالنا الا الصبر 
ملاك: الكل يناظرنا بنظرات الشفقه و الشماته على حالنا .. شئ يقهر
ام علي: لا مو لهدرجه يا ملاك هذول اهلنا وما اظن بيناظرونا بهالنظرات اللي تتوهمينها .. وانتي ما عليك من احد و الله محنا عايشيين على راس احد فيهم .... الا مين تقصدين بالضبط !!
ملاك: في غيرها خالتي ساره .. هي و نظراتها و كلماتها اللي كل يوم تسمعنا منها 
ام علي: ما عليك منها .. ولا كأنك سمعتي , بكره انشاءالله بيلقى ابوك بيت ننقل له و نريحها 
ملاك: متى بكره .. من زمان وحنا نصبر نفسنا بهالكلمه بكره و بكره و جا بكره و لا تحركنا شبر 
ام علي: احمدي ربك على النعمه وان جدتك الله يعافيها ضفتنا ولا كان حنا بالشارع
ملاك: الحمدلله .

بعد طلوع ام علي و عيالها من البيت و سكنهم في بيت الجده وتغير حالتهم .. ضاقت الدنيا بعيون ملاك وحست ان العالم حولها اسود ومعد في شئ يريحها .. مرات تفكر بنواف و تندم على اللي سوته له و مرات تنقهر منه ومن لميس و تتمنى لهم الشر و كل فتره ودها تعرف عن احوالهم و تهمها اخبارهم حتى لو بسيطه , يعني بعد ما كانت شامخه والعالم حولها صديقتها حنان و غيرها .. صارت الحين ولا شئ وحيده بالدنيا و في حاله ضيقه وطفش دائم كل هذا جزاء لها و لافعالها و تكبرها اللي اعماها .
************************************************** **

في بيت ام سلطان .. هذه كانت حاله سعود , قاعد يلعب بلاي ستيشن و الجوال فوق السرير و داخل جو مع اللعب الا سمع صوت مسج .. وقف اللعبه وراح يشوفه و اول ما فتح لقى مكتوب التالي:

نباركـ للطالب سعود محمد لقبوله في جامعه الملك فيصل , يرجى اكمال عمليه التسجيل باحضار باقي الاوراق لتحديد موعد المقابله الشخصيه 
المرسل: جامعه الملك فيصل 

بحركه لا اراديه صرخ و رفع يده لفوق و بسرعه طلع من غرفته يركض و وجهه احمر يضحك .. سمعوا الكل من تحت وخافوا لا يكون صاير شئ 
ام سلطان: بسم الله عليك وش صاير 
سعود وهو يدور : انقبلت .. انقبلت بالجااااامعه
عمت الفرحه الكل و امتلت عيون ام سلطان دموع من الفرحه و ضمت ولدها تبارك له .. وهند وهديل متقطعات من الفرحه و باركوا لاخوهم , صار البيت في حاله ازعاج و فرح بخبر قبول سعود اللي كانوا متخوفيين من الموضوع بس الحمدلله ربي وفقه و سهل عليه , ما بقى الا المقابله الشخصيه و باذن الله بيعدي منها ... اخذ التلفون و بشر ابوه و سلطان بسوريا و باقي عيال خالاته كلهم فرحوا بالخبر و باركوا له من قلبهم 
سعود: عشاكم اليوم علي .. لو تبون من مطعم المريخ ابشروا 
هديل: فديت قلبك انشاءالله كل يوم يجيك خبر حلو و نتعشى على حسابك 
الكل : هههههههههههههه

بهالخبر الحلو و قبوله بالجامعه نسى كل التعب اللي عاشه طول سنوات الدراسه و بالاخص ثالث ثانوي .. نسى تعب الحفظ و المذاكره و سهر الليالي .. و المشاوير من مدرس خصوصي لمكتبه ياخذ اسئله الاعوام السابقه و من المدرسه لغرفته .. صحيح كانت ايام متعبه و هم على القلب بس الحين صارت ذكرى و احلى ذكرى .
************************************************** *******

تم قبول علي بكليه التقنيه بعد واسطه خاله خالد حتى يساعد اهله و يخفف عنهم المصاريف و يصير مسؤول عن نفسه , هو بعد الكل فرح بقبوله و بهذه المناسبه عزمت الجده بناتها و احفادها يحتفلون بقبول الاثنين سعود و علي .

************************************************** *

مشاعل: انتي يا حلوهـ .. كذا تبعدين و توحشينا تدرين مالكم داعي انتي و زوجك قولي له خلاص اهلي محتاجيني .. والله
عهود: من جد هنودهـ فقدناكـ يا بنت 
هند: احم .. احم .. الحين حسيتوا بقيمتي 
مشاعل: لا و الله انتي من زمان غاليه بس 
عهود: قصدها بس يوم رحتى صرتي اغلى 
هديل: هيه انتي وهي ترا اغار .. هذه اختي وبس 
عهود: لا يسمعك تركي و الله ينتف شعرك 
مشاعل: هههههههههههه أي والله ... المهم علومك وش الدنيا بك سولفي لا تسكتين
هند: يووه منكم يا بنات هذا انتوا تحبون السوالف
مشاعل: اسمع اسمع .. الله اعلم من اللي كان يسولف قبل .. ولا نسيتي انك بنت بعد
عهود: هههه لا صارت حرمه .. خلاص من الحريم 
هديل: ههههه الحرمه هند .. 
الكل: ههههههههههههههههههههههههه

في جهه اخرى من الصاله تسال الجده ام خالد عن نواف و زوجته 
ام نواف: و الله بخير و لله الحمد بس صاير شئ انا مره افتشلت عند الناس و ما ادري وش السبب 
ام خالد: الله يستر قولي وش صاير 
ام نواف: نواف و لميس العلاقه بينهم عدم .. قبل كم يوم كلمتني رنا ام لميس وقالت لي ان ..............

وحكت ام نواف القصه لامها حتى تساعدها و تحل حيرتها وما كان احد يمهم و يسمع لهم الا وحده .. ملاك .. من سمعت جدتها تسأل عن نواف و اخباره .. حاولت تركز اكثر معهم حتى تعرف من خالتها ام نواف عن علومه و سمعت كل الكلام من اوله لاخره .. وقتها حست بالخوف تلتها الفرحه هذا يعني العمل اللي سوته ما طار بالهواء .. هي الحين ما همها ان نواف يكون من نصيبها ولاكن ما يتوفق مع لميس و تحرق قلبها و تقهرها مثل ما هي انقهرت .

**************************************************

احمد: اجل الشين بسوريا هاه .. فر بجلده هالمره مني لاكن والله لا اوريه ما نسيت حركته البايخه
سعود: ههههههه ... أي عاد خذ حقنا بس شوي شوي عليه تراه اخوي 
احمد: احلف انه اخوك ... اقول يالله مناك بس لا احشرك انت وياها بعلبه مربى 
علي: ووع بيطلع مربى مر 
سعود يصرف قبل لا يقومون عليه الكل وسال عن نواف 
احمد: قال بيجي مدري عنه وين راح .. جيبوا شئ نلعب فيه مليت و الله 
علي يكلم عبدالله : قم .. قم جب لاعمامك البلاي ستيشن .. يالله 
عبدالله: تخسون الا انتوا تكونوا اعمامي 
قاموا عليه الكل وهو هرب بسرعه منهم قبل لا يمسكونه 
احمد: شف هالنتفه طلع له لسان 
سعود: هالولد قاهرني من زمااان ودي اعلقه بحبل و اجلده 
علي: خليكم منه .. ما عليه شرهـ مسكين 
************************************************** *********

دخل عليها كالثور الهائج و طالعه من عيونها الشرار , هالمره خافت من نظراته و طريقه دخوله و قالت اكيد ورا جيته هذه مصيبه 
صرخ نواف: ولك عين بعد اللي سويتيه تناظريني 
اهتزت اطراف لميس ما تدري وش يتكلم عنه 
_ وش سويت .. وش تتكلم عنه 
قرب منها و مسكت يدها بقوه وقال
_ مطلعه اسرار البيت عند امك و هي ما قصرت فضحتنا عند العالم ... ما قلت لك مره بقص يدك , شكلي هالمره بقص لسانك واعلقه للكلاب ..
ورماها على الكنبه .. عرفت ان امها سوت اللي براسها وقالت لام نواف و الحين بينتهي امرها بالفعل و يمكن هالمجنون يرتكب فيها جريمه .. كمل كلامه و صراخه و تهزيئه فيها وهي مرميه على الكنب بدموع على خدها و مغطيه طرف وجهها بيدها تخاف لا يمد يده او شئ .
كان بالفعل مثل المجنون شكله مرعب و هو واقف فوقها معصب و يصارخ و عيونه حمره.. لا ارداياً و بدون ما يحس بنفسه انهال عليها بالكلمات الجارحه اللي ما توقعتها منه ابداً و بعدها طلع من البيت و هو ما يشوف قدامه الا غيمه سوداء ... لاكن هالمره غير ما ظلت لميس مثل ماهي تبكي قامت وغسلت وجهها و يالله تسحبت على غرفتها و قررت خلاص من اليوم مالها قعده بالبيت ومعه .. يكفي ما جاها من قبل .. صبرت صبرت الين ما خلاااص ما عاد فيها حيل تصبر اكثر , جهزت اغراضها بسرعه و كلمت اخوها يجي ياخذها و اللي يصير يصير حتى لو رجع البيت ومالقاها بكيفه ما همها هو ولا غيره من الناس.

*************************************************
اليوم الثاني 

ساره: لا اسمحلي ما اقدر .. خلنا كذا حلوين 
سعيد: هذه اول مره اطلبك فيها ترديني .. ما قلت شئ غريب بس اني ابي اشوفك 
ساره: لا يا سعيد قلت لك راي بالموضوع اشوفك لا ..
سعيد: متاكده انتي من قرارك
ساره: أي متاكده
سعيد: حرام عليك تحرمين عيني من شوفتك ..
ساره: يا عمري الله يخليك افهمني قلت لك ما اقدر 
سعيد: طيب .. طيب لو قلت لك ان عندي شئ مهم لك 
ساره: مهم .. وش الشئ ؟!
ضحك سعيد ضحكه شريره وقال: هاه هاه هاه .. اقولك ولا اخاف تنصدمين 
خافت ساره من كلامه وقالت بحذر : لا قول ...
سعيد: طيب بقول ................

• يا ترى وش اللي عند سعيد من كلام مهم بيقوله لسارهـ و هل هو كلام عابر تقدر ترد عليه ولا بيغير حياتها 180 درجه ؟!
**************************************************

زاد التوتر و الخوف عند سيف , ما بقى الا يومين و يسمع اخر خبر و قرار من مشاعل هل بتوافق او لا .. ومن جهه ثانيه لميس مصممه على الانفصال من نواف و خايفه من اللي جاي هل بيرضى انهم ينفصلون وكل واحد يروح بطريقه ولا لا .

له يومين ماله خبر .. مستغربه ام نواف من ولدها و ينه عنها تدق عليه جواله مسكر و البيت محد يرد , و ايضاً لميس ما جاها اتصال منه ولا خبر معقوله يكون مرتاح بغيبتها وما صدق على الله نساها ..
***********************************************

دق جوال لميس و كانت ام نواف , فتأكدت انها داقه علشان طلعتها من البيت و تبي تشوف وش القصه خصوصاً بعد ما امها قالت لها الموضوع 
لميس: هلا خالتي 
ام نواف: هلا لميس شلونك يمه 
لميس: الحمدلله بخير .. انتي كيفك
ام نواف: بخير دامك بخير , الا بسألك وين نواف ادق على جواله مسكر و بيتكم محد يرد على التلفون
تفاجئت لميس من عدم علم ام نواف بولدها و سؤالها عنه .. يعني اكيد ما جاهم ولا مرهم ابد
لميس: ما لقيتيه ؟!
ام نواف: أي و الله قلت غريبه ما مرنا ولا كلمنا اكيد فيه شئ 
استحت لميس وما تدري وش تقول .. هل تقول اللي صار لهم و طلعتها من البيت ولا تألف أي عذر و سبب لين تشوف نواف وينه 
قالت بتردد: و الله يا خالتي انا بعد ما ادري عنه .. قبل امس تهاوشنا وطلعت لبيت امي و للحين ما اعرف عنه شئ
شهقت ام نواف وقالت: لك يومين ولا تعرفين عن زوجك شئ.. ع الاقل كان خبرتيني مو تخليني كذا ..
لميس: انا ما ادري انك ما تدرين عنه 
ام نواف: خلاص .. خلاص 
وسكرت التفون في وجهها حتى ما قالت مع السلامه و بسرعه قومت احمد اللي كان نايم وقالت له يشوف وين نواف مختفي حتى زوجته ما تدري عنه . 
قام احمد و طلع مع عبدالرحمن .. دقوا على جواله لقوه مسكر و مروا من عند بيته مالقوا له اثر ولا بالاماكن اللي يروحها حتى اصدقاءه ما يدرون عنه ولهم يومين ما شافوه .
ام نواف ما خلتهم كل شوي تدق اما على جوال احمد او عبدالرحمن وتسالهم عن نواف و كلهم يردون بلا للحين ما لقوه 
احمد: خلاص يمه هدي نفسك بروح اسال مراكز الشرطه واشوف .. لا تشيلين هم تلاقينه طالع البحرين ولا الشاليهات و مقفل جواله ما يبي ازعاج 
ام نواف: أي خبر تلقونه عنه كلمني علطول زين .. طمني يا احمد على اخوك 
احمد: انشاءالله يمه ... مع السلامه 

وقف عند عده مراكز للشرطه و سأل عنه بس ماله اثر و عطاهم مواصفات لسيارته يمكن يلقونه .. و رقم جواله حتى يتصلون فيه.
عند اخر مركز شرطه .. قال الضابط 
_ دقيقه الله يحفظك صاحب السياره اسمه نواف سالم 
احمد: أي طال عمرك 
الضابط: السياره حصلناها على طريق الجبيل في حادث مروري 
انصدم احمد و عبدالرحمن من كلام الضابط و طاحت قلوبهم يوم دروا ان اخوهم سوا حادث 
الضابط: وتم نقل السائق للمستشفى 

بسرعه البرق طار احمد للمستشفى بعد ما اخذ اسمها من الضابط وراح يشوف اخوهـ وحالته .. نبهه احمد عبدالرحمن بان ما يجيب طاري لامه و لو دقت يقول لها للحين ما لقوه .

************************************************** ***

مشاعل: يمه الله يهديك ريحي بالك انشاءالله يكون بخير 
ام نواف: أي اريح بالي و الولد له يومين مختفي محد يدري عنه لا زوجته ولا اصدقاءه ... تخيلي صار فيه شئ و الله لانجن هذا ولدي 
مشاعل: بسم الله عليك وعليه انشاءالله خير .. 
ام نواف: اووف وشفيهم تاخروا , دقي على احمد ولا عبدالرحمن شوفيه وش صار عليهم 
مشاعل: دقيت يمه قبل شوي .. احمد ما يرد و عبدالرحمن يقول ما لقوه للحين 
ام نواف: استغفر الله العظيم .. وش هاللي انا فيه ما صدقت ولدي يكون جمبي و حولي حتى يصير فيه شئ مره ثانيه 

*******************************************
في المستشفى ..

قابل احمد الدكتور المناوب و سأله عن حاله نواف 
الدكتور: ولله الحمد تم انقاذه بالوقت المناسب بس هو الحين تحت العنايه المركزه في حاله اغماء بسبب الضربه اللي في راسه 
احمد: يعني انشاءالله بيقوم بالسلامه
الدكتور: انشاءالله .. تم تجبير يده المكسوره و خرجنا قطع الزجاج من وجهه ... ادعي ربك يقوم بالسلامه 
احمد: الله يسمع منك .. مشكور دكتور يعطيك العافيه 

بعد ما راح الدكتور ما قدر احمد يمسك نفسه اكثر و قعد على اقرب كرسي له و راسه بين يديه .. كل شئ جا فجاءه و محد حسب له حساب او فكر فيه .. يومين يغيب نواف عنهم و السبب انه مسوي حادث و بالعنايه المركزهـ .. ما يدري شلون بيقابل امه ويقولها الخبر ولا وش بيسوي الحين هو المسؤول عن اخوه المريض و امه و اخوانه .

**************************************************
ما كانت لميس اقل منهم توتر , رغم اللي كان بينهم الا ان قلبها ضايق عليه و خايفه لا يكون صار له شئ لانها بتلوم نفسها و بتكون هي السبب .. كم مره دقت على ام نواف و مشاعل وكان ردهم لها بانهم ما يعرفون عنه شئ .. 

*****************************************


هند: متي بيرجع سلطان ما قالكم ؟
ام سلطان: قال اجازته مدتها اسبوع يعني مابيطول .
هديل: تخيلوا يرجع لنا بحرمه سوريه 
هند: لا انشاءالله 
ام سلطان: فال الله ولا فالك .. انشاءالله يرجع لنا سالم غانم .. و الله فقدناه 

شوي دق التلفون وكان سلطان المتصل يسلم عليهم .. فرحوا كلهم يوم سمعوا صوته و خذوا اخباره وقال انه بيرجع بعد كم يوم .
************************************************** *

حاله ساره تغييرت 180 درجه بعد ما قال لها سعيد عن شئ مو بس صدمها الا طيح قلبها و دموعها , ما توقعت ولا فكرت انها في يوم من الايام بتكون في مثل هالموقف .. و اللي صار ان لما عطته جوالها حتى يشوف العطل فيه خلاه عنده كم يوم علشان يصلحه و بحكم انه خبير بالجوالات قدر يرجع الملفات المحذوفه و كل شئ بالجوال من اسماء و رسائل و حتى صور , وهي كانت من قبل تصور نفسها بمناسبات او بايام عاديه , فاحتفظ بالصور و صار يستخدمها كنوع من التهديد ان ما نفذت اللي يبيه لا ينشر الصور و تنفضح .. ترجته و بكت عنده حتى يمسحهم بس ما رضى و أصر على انه يشوفها باي مكان هي تختاره .

محد حاس فيها و بالخوف اللي عايشه فيه حتى هي ما تتجرأ تشكي لاحد يساعدها بمشكلتها , صارت طول يومها تفكر بالسالفه و بحل للمشكله اللي طاحت فيها بنفسها لا تاكل زين وحتى النوم ما تنام زين و تقوم بوسط الليل خايفه من اليوم اللي بعده لا ينفذ تهديده عاد وقتها بالفعل تروح فيها .

************************************************** *
رجعوا احمد و عبدالرحمن للبيت و استقبلتهم امهم بأسئلتها عن نواف 
ام نواف: هاه بشروا لقيتوه .. وش صار عليه
احمد: اهدي يمه كل شئ تمام 
ام نواف: تكلم وش صار على اخوك , لي ساعه وانا قاعده على اعصابي تكلم يا احمد
احمد: لقيناه مسوي حادث و الحين بالمستشفى 
دارت الدنيا بام نواف و طاح قلبها من الخوف على ولدها .. مسكتها مشاعل و قعدتها على الكنب تهديها 
مشاعل: شلونه الحين انشاءالله بخير 
احمد: الله يقومه بالسلامه 
ام نواف: وين باي مستشفى بروح له الحين اشوفه
احمد: يمه الله يهديك وين تروحين الوقت متأخر و هو بخير 
ام نواف: ما بيرتاح قلبي لين اشوفه ... مشاعل جيبي عبايتي وانت شغل السياره ..بسرعه
مشاعل: يا يمه خلي الصباح يجي و بكره تروحين له صدقيني بيكون بخير 
ام نواف: تفهمين انا وش اقول جيبي عبايتي
احمد: وين تروحين .. نواف بالعنايه المركزه و الوقت ما يسمح للدخول .. بكره نقوم من الصبح وتروحين تشوفينه
زاد الخوف في قلبها يوم سمعت انه بالعنايه المركزه و اكيد فيه شئ خطر ولا ما كان دخلوه فيها 
ام نواف: ليه وش فيه ... اخوك وش صار له حتى يحطونه بالعنايه 
تنهد احمد و خلاص ما قدر يتحمل اكثر : يمه الله يرحم والديك خلاص .. ولدك بخير و بكره بتشوفينه 
التفت على عبدالرحمن وسالته : تكلم انت نواف وش فيه ؟
عبدالرحمن بتردد: يوم سوا الحادث ضرب براسه و يده انكسرت و و 
يقاطعه احمد: خلاص عبدالرحمن .. يمه الدكتور طمنا نواف بخير .. خلاص 
ام نواف: اكيد انكم تخبون علي شئ ... قعده منب قاعده لازم اشوفه 

ما قدروا يهدوون امهم اكثر و اصرت انها تروح له .. فلبست عبايتها وراحت مع احمد للمستشفى حتى تشوف ولدها نواف و تطمن عليه بنفسها .

هالليله كانت شؤوم على الكل .. محد جاه النوم و ظلوا طول الليل على اعصابهم و تفكيرهم مع نواف .. لميس درت عن زوجها و زاد خوفها و صارت تلوم نفسها انها هي السبب لو ما شكت امها من الاول كان ما صار اللي صار .

************************************************** ******
ثاني يوم سافر ابو نواف لعياله بعد ما سمع بخطبه مشاعل و حادث نواف .. فجاء يشوف عياله و ياخذ اخبارهم و علومهم .

تقابلوا ابو نواف و عياله احمد و عبدالرحمن في احد المقاهي .. عزموه على بيتهم بس رفض و قال يشوفهم برا احسن 

ابو نواف: بشروني عنكم شلونكم و شلون امكم و الاهل 
احمد: و الله كلنا بخير و ماشي الحال .. بس تعرف اللي صار لنواف قلب كيانا كلنا 
ابو نواف: الله يسهل و يقومه بالسلامه متى قال الدكتور بيطلع من العنايه 
احمد: قال بكره اذا تحسنت حالته و بينقلونه لغرفه خاصه بس بيظل تحت مراقبتهم 
ابو نواف: هذه الدنيا فجاءه تصيبك مصيبه انت في غنى عنها .. الحمدلله جت على كذا وانشاءالله بيقوم و يصير احسن من قبل 
احمد: الله يسمع منك 

كملوا سوالفهم و سال ابو نواف عن اللي تقدم لمشاعل "سيف" و خذا اسمه بالكامل حتى يسأل عنه بين الناس و يشوف اخلاقه .


************************************************
دق جوال سيف و كان مهند 
مهند: هلا شلونك يا الغالي 
سيف: تمام الله يسلمك ... انت علومك وش مسوي
مهند: بخير دامك بخير .. اقولك تراني مسافر الليله لجده جتني السفره مفاجئه , كلها يومين اشوف الشغل و ارجع 
سيف: اهاا الله يعينك و يوديك بالسلامه .. في احد بيوديك المطار ولا امرك
مهند: لا مرني الساعه 8 
سيف: انت تامر .. و الله بفقدك 
مهند: ههههه ادري ما يحتاج تقول هههههههههههه
سيف: الله على الثقه .. ههههههه زين اشوفك الليله 
مهند: اوكي .. مع السلامه .

سكر منه و رجع اسير لافكاره و تخيلاته .. صار عالمه كله مشاعل .. مشاعل ... مشاعل .. ياربي من ذي المشاعل متى تقرر و تريحني .

تصدق .. !!
{ رقيت في حبكْ كْثير .. !

حتى وصلت , اني 
اطير !!
تخيل ..
أطير في | زرقة | سمآك
واذوب في ذرة هوآك
واستعذبك ..
خوف و هلآك ..!
غصبن علي ..:$
من كثر ما : أحبك
و ابيك .. ابغى اكون بدآخلك ..
مالي شبيه ولا شريك
إلا .. \ أنا / .. وبس
***********************************************

ام خالد: يا بعد عمري يا نواف .. وشلونه الحين عساه بخير 
ام نواف: انشاءالله و الله يا يمه خايفه عليه مالي غيره بالدنيا 
ام خالد: ادعي ربك انشاءالله يقوم بالسلامه .. و الحمدلله انها جت على كذا مو اكثر 
ام نواف: انتي ما شفتيه وجهه مشطب بالزجاج و يده مجبره و راسه ... الحادث مو سهل .. سيارته راحت عدم 
ام خالد: ربك قادر على كل شئ يا يمه .. ادعي له يقوم بالسلامه و لا تشيلين هم ... شلون اخوانه ؟
ام نواف: ماشي حالهم , ابوهم جاء اليوم و طلعوا معه احمد و عبدالرحمن .
ام خالد: الله يسلمه دامه جاء يشوف عياله .. انا الحين بمرك ونروح نشوفه لا تضيقين خلقك اكثر 
ام نواف: الله يسهل بس 


سكرت من بنتها و التفت على اللي قاعدين حولها ينتظرون الاخبار من ام خالد 
ام علي: سلامات وشفيها عبير ؟
ام خالد:استغفر الله العظيم .. نواف !! 
زاد تركيز ملاك و تركت اللي بيدها تسمع اخبار الحبيب
كملت الجده : نواف سوا حادث و دخلوه العنايه المركزه 
انصدم الكل و حزن على الخبر الشنيع .. ترددت كلمات الاسى و الحزن 
ام علي: وشلونه الحين 
ام خالد: عساه يكون بخير .. تقول بكره اذا تحسن يطلعونه من العنايه .. مسكينه عبير قلبها مخطوف على ولدها هذا الكبير و سندها بالدنيا .. الله يقومه بالسلامه يارب
الكل: امين 
ام خالد: انا الحين طالعه لها و مناك بنروح نزورهـ ... عساها ترتاح اذا شافته
ام علي: الله يكون بعونها سلمي عليها .
ام خالد: انشاءالله 

قامت تلبس عبايتها و حفيدها علي كان بيوديها لبيت خالته .. حتى يسلم عليها و على عيال خالته و يواسيهم شوي .

**********************************************
وصل الخبر للكل و لام سلطان و عيالها تفاجئوا و حزنوا كثير باللي صار لنواف .. فهي بعد راحت بيت اختها مع سعود حتى تهديها شوي .

*************************************************

بعد ما سمعت ملاك اللي صار لنواف زادت دقات قلبها و هالمره خافت من قلب عليه لان الحادث شكله جدا قوي .. حست بالاسى و الحزن على حبيبها ودها لو تروح وتشوفه بعينها تطمن على حاله و صحته .. هي صح تمنت الشر لزوجته لاكن مو له و لو تدري ان فعلتها سبب لحادثه كان من الاول ما فكرت فيها ..
طرى في بالها انها تكلم مشاعل و تعرف عنه اكثر .. وهي نادراً ما تتصل على جوالها الا بالضروره القصوى .. فخذت جوالها و دقت على رقم مشاعل اللي جاها الرد بعد فتره و كان صوتها متغيير باين انها متأثره مره باللي صار .

************************************************
في طريقهم للمطار ..
مهند: عاد انشاءالله لارجعت اسمع اخبار حلوه عنك 
سيف: امين يارب ... و الله اني خايف و اعصابي مشدودهـ
مهند: هونها وتهون انشاءالله خير و انت مافي شئ يعيبك ويخلي البنت ترفضك
سيف: دعواتك يا خوي .. الله يسهل علي 
مهند: هههههههه يا حليلك يا سيوف حالتك تحزن تدري ولا لأ
سيف: وبعدين معاكم انتوا .. كلكم علي لا انت ولا شمس بس طايحين فيني طنازه و ضحك
مهند: هههههههههههه مدري عنك انت اللي يشوفك يقول اول واحد بالعالم يخطب 
سيف: وش اسوي الحب بكسر الحاء وانا اخوك
مات مهند ضحك على كلمه سيف وقال : الحب بكسر الحاء ليه يعني اقوى من الحب بالضمه
سيف: اتوقع انه اقوى 
مهند: قسم بالله ان عقلك رايح فيها .. هذا وانت توك خاطب مستخف اجل لا تزوجت وش بتصير اكيد بتنجن
سيف: هذا اللي بيصير , لانك ما جربت الحب بكسر الحاء علشان كذا 
مهند: ههههههههههههههههههههههههاااااااااااااااااي
سيف: اضحك .. اضحك يابو هنود .. هيييه بس
مهند: ههههههههه الله يرجك و الله ما بنسى حالتك ذي و طول عمري بقعد اذكرك فيها 
سيف: لا يكثر وترانا وصلنا 




الجزء(28)

رجع سلطان من سوريــا و هو كله شوق لاهله .. درى بسالفه نواف و تأثر مره على اللي صار لولد خالته 
سلطان: وليش يوم اتصلت فيكم ما قلتوا لي 
هند: ما حبينا نزعجك و كانت ايام وترجع لنا 
سلطان: حتى لو .. على الاقل اكلم احمد و اشوف اخبارهم .. طيب شلونه الحين 
ام سلطان: الله يكون بعونهم .. طلعوه من العنايه و الحين في غرفه خاصه تحت مراقبت الدكتور 

طلع برا عن اهله يكلم احمد ويشوف اخباره وصحت نواف .. رد عليه بصوت باين عليه التعب و الارهاق.. بعد السلام سأل عن نواف
سلطان: بشرني شلون نواف عساه بخير 
تنهد احمد من قلب و قال: بخير .. بس ... 
ما قدر يكمل و حس انه شوي و يبكي على حاله اخوهـ .. عرف سلطان ان نواف فيه شئ كبير و احمد ضايق صدرهـ مره و محتاج احد يوقف معه
سلطان: وينك فيه انا الحين جايك 
احمد: عند مواقف المستشفى توني طالع من عنده 
سلطان: خلاص اجل اقابلك عند اقرب محطه للمستشفى .. مع السلامه 

سكر منه و ركب سيارته بسرعه وطار لعند احمد .. ما يدري وش اللي زاد على حاله نواف و خلت احمد بهالصوره .. صوته ابداً ما كان يطمن و اكيد المشكله اكبر من حادث و جروح .
في بيت ام نواف ..
***************************************

قاعده ام نواف و دموعها على خدها تبكي على حاله ولدها الغريبه و امها بجمبها تهديها من جهه ومشاعل من جهه ثانيه وهي تحاول تسيطر على دموعها لا تنزل 

ام خالد: اذكري الله و هدي يا عبير انشاءالله بيتحسن
ام نواف: شلون اهدى ما شفتي حالته شلون .. حتى ما يبي يسلم علينا ويشوفنا , معقوله يعني ولدي اللي ربيته يطردني من عنده
ام خالد: حسبي الله ونعم الوكيل ... اكيد الولد فيه شئ و نفسيته تعبانه لا تلومينه يمه .. ترا اللي تسوينه بنفسك مو زين ما نمتي ولا كليتي كذا بتتعبين اكثر 
ام نواف: جعلي اموت بس ما اشوف ولدي بهالصوره .

شوي انفتح الباب و دخلت ام سلطان وهند و علطول ارتمت مشاعل على هند وبدت تبكي .. وام سلطان راحت لاختها تهديها و تطمنها على نواف 

خنقت العبره هند من شافت حاله خالتها و مشاعل و حست بالضيق عليهم .. فخذت مشاعل و طلعت معها لغرفتها 

هند: خلاص يا مشاعل يكفي بكى و دموع .. يكفي خالتي منهاره لازم تقويين قلبك اكثر و توقفين معها 
مشاعل: شلون ما ابكي وهذا اخوي اشوفه بهالحاله ... كله جروح و متغيير علينا كأننا مو اهله
هند: يمكن نفسيته تعبانه وما يبي يشوف احد 
مشاعل: حتى لو حنا اهله مو أي احد .. ما اظن ان في احد صاحي يطرد امه و اخوانه اكيد فيه شئ اكبر
ضمت هند مشاعل و تاثرت مرره بحالتها .. حاولت بشتى الطرق و الكلمات انها تهديها و تمسح دموعها ..
الكل كان مستغرب و مستنكر من حاله نواف بعد ما طلع من العنايه المركزه .. صاير عصبي و يرفض يقابل أي احد , ثاني يوم زارته امه واخوانه صرخ فيهم وطردهم و يوم جت زوجته لميس ايضاً طردها من الغرفه و قال ما يبي يشوف احد و الدكتور نفذ اوامره و منع زيارته حتى تتحسن حالته .

**********************************************
ام لميس: ياله يمه قومي كلي لك شئ من الصبح وانتي على لحم بطنك ما يصير كذا 
لميس: ما ابي اكل شئ .. ما ابي 
ام لميس: تعوذي من الشيطان و مسحي دموعك انشاءالله نواف بيقوم بالسلامه 
لميس: انتي ما شفيته شلون ..يمه نواف تغيير عن اول و للاسواء .. معقوله يكون هذا بسبب الحادث اكيد في شئ ثاني واتوقع اني انا السبب في اللي صار 
ام لميس: لا تقولين كذا .. ترا البكى و العتب ما ينفع قومي غسلي وجهك توضي وصلي ركعتين ادعي ربك انه يقومه بالسلامه و يعافيه
لميس: يمه لو صار فيه شئ اكثر من كذا ما بسامح نفسي انا السبب لو اني ما شكيت لك كان انتي ما قلتي لامه ولاصار الحادث .. كله مني انا كله مني 
ودخلت في نوبه بكى مره ثانيه واشد من قبل , وامها جمبها تهديها بالكلمات و تحاول تشيل منها فكره ان هي السبب .

********************************************
محد فيهم مرتاح باللي صار , الكل قلبه على نواف و خايف .. تقابلوا سلطان واحمد وكان احمد وجهه اصفر و باين عليه التعب .. اول ما شاف سلطان ما قدر يتحمل اكثر و نزلت دمعه من عيونه .
شكى لسلطان كل شئ و انه خايف على اخوه و ضايقه الدنيا فيه , سلطان بدورهـ حاول يخفف عنه و يصبره ويقول ان الشئ ما يستاهل تخاف عليه هالقد كلها ايام و تتعدل نفسيته ويرجع مثل اول و احسن .
**********************************************

ايضاً سيف كان في حاله توتر و قلق باللي صار .. مدري ليه كل ما حاول يقرب منها يجي شئ و يبعدها .. تضايق للي صار لـنواف و لمشاعل اكثر لانه درى من شمس انها متأثــره مره و خايــفه على اخوهــا لدرجه انها نست خطبت سيف و كل تفكيرها مع نواف .

سيف: وش تسوين ؟!
شمس: حياك ادخل ما عندي شئ .. أحوس بالنت .. انت وش عندك غريبه هالوقت قاعد بالبيت
سيف: اووف من هالدنيا شئ غريب والله
شمس: ليه وش صاير لك
سيف: متضايق لا اكثر
شمس: و السبب
سيف: مشاعل ... مشاعل يا شمس مدري ليه احس الناس يشغلونها عني و ياخذونها بكل سهوله و انا هنا مشتاق لها و يحترق قلبي عليها 
نزلت شمس اللاب توب من حظنها و التفت عليه حتى تستوعب كلامه وتشوفه هل هو صاحي ولا فيه شئ 
قالت: وش هالكلام صاحي انت
سيف: أي صاحي واتكلم من جد .. شوفيها انشغلت بسالفه اخوها و نستني 
شمس: سيف طبيعي هذا اخوها و اللي صار له مو سهل اكيد انها بتلهى معه لين يقوم بالسلامه
سيف: طيب تخيلي ترفضني و تشوفني شؤوم عليهم يوم خطبتها صار لاخوها حادث .. 
شمس: هيه انت وش قاعد تقول .. أي شؤوم واي خرابيط , اصحى ياخوي و خل عنك الهواجيس و التخيلات الغبيه .. ما توقعت كذا طاير على البنت .. اصبر لين يقوم اخوها بالسلامه ويردون علينا البنت لو من نصيبك حتى لو بعد سنه بتكون لك 
سيف: انتي ما تحسين باللي فيني .. يا شمس وحده احبها و اموت فيها و هي ولاهي داريه عني و مشغوله بغيري 
شمس: ادري انك تحبها و تغار بس مو لهدرجه هذول اهلها و اخوها .. خير تلومها على اخوها .. اصحى 

حس سيف انه بالفعل مو صاحي و افكاره الغريبه بسبب ضيقته و خوفه انها تبعد عنه .. طلع من عند شمس و باله مو معه محتار و خايف و ضايق وكل المشاعر الغريبه فيه .. يحس بأنه ضايع و محد من الناس حوله و حاسيين فيه .. اخته شمس وتلومه على كلامه وافكاره و مهند مشغول بشغله واكيد لو قاله ايضاً بيستنكر منه هالتصرف .. دعى ربه انه يريح باله و يكتب له الخير .
***********************************************

في انشغال الناس بموضوع نواف و تفكيرهم كله منصب عليه .. استغلت هالوقت و خذت راحتها .
رجعت ساره البيت و هي واصله معها وتعبانه حيل .. هذه المره الثالثه اللي تقابل سعيد غصباً عنها ومو برضاها بس علشان ما ينفذ تهديده و ينشر الصور .. محد حاس فيها و منتبه لها و لتغيرها المفاجئه لا تاكل ولا تنام زين .. انقلب وججها اصفر و مو بعيده حياتها كلها تنقلب ان استمرت بهالمشكله وما انقذت نفسها .
***********************************************

في هذه الدنيا و الحياه اللي عايشين فيها تمر علينا ايام تكون حلوهـ و نتمنى انها تطول و تنعاد كم مره بالعمر , و احياناً تمر ايام نتمنى اننا ما انولدنا حتى نعيشها و نذوق الهم و الضيقه .. 

***********************************************
محد من العائله توقع ان حادث نواف بيؤدي الى تعب نفسيته وتغييره الكلــي .. حتى الدكاتره في بدايه الامر قالوا اكيد متاثر من الحادث بس بعد ما استمر الوضع و رفضه لزياره اهله استغربوا و اكدووا ان في شئ اكبر من الحادث ..
لا ليلهم ليل ولا نهارهم نهار في بيت ام نواف .. خوف و ضيقه صدر تحل على الجميع لدرجه ضعفهم و الاكل صار قليل , احتارت ام نواف بحاله ولدها و ما عرفت وش السبب و الحل وكانت الجده ام خالد مع بنتها في الحيره و الخوف .. فاقترحت ام سلطان انهم يجيبون شيخ يقرا على نواف يمكن يكون فيه عين لان العين حق و ممكن احد صابه .

**********************************************
في المستشفى و عند غرفه نواف طلع الشيخ مع احمد و وقفوا مع ام نواف و لميس 
ام نواف: طمنا يا شيخ 
الشيخ: هذه مويه مقري فيها تشربونه كل يوم على اذان المغرب و يغسل وجهه مره في اليوم .
احمد: انشاءالله 
الشيخ: وفي البيت افتحوا سوره البقره كل يوم .. 
ام نواف: انشاءالله .. يعني باذن الله بيتحسن 
الشيخ: باذن الواحد الاحد .. بس بغيت اقولكم الولد معمول له عمل 
القلوب الثلاثه , قلب ام نواف و لميس و احمد .. انهارت و شئ اكبر من الصدمه حل عليهم .. نسوا العالم اللي حولهم و ازعاج المستشفى كل تركيزهم على كلام الشيخ 
الشيخ: و العمل من الاهل .. مثل ما تعرفون احيانا الاقارب عقارب , فخذوا حذركم من اللي حولكم و الله يسهل عليه و يقوم بالسلامه ... في امان الله 

تبعه احمد لباب المستشفى حتى يوصله بينما ام نواف و لميس تجمد كل شئ فيهم حتى الدموع ضيعت طريقها في النزول و الحروف تاهت وما نطقوا بحرف .. وكأن الثنتين مسيرات لا مخيرات دخلوا لاستراحه النساء و قعدوا على اقرب كرسيين 
قالت ام نواف بصوت خفيف: معقوله اللي قاله الشيخ .. نواف مسحور 
ردت لميس بنفس درجه الصوت الخفيف: يعني زوجي كان مسحور .. خالتي نواف كان مسحور 

ونزلت دمعه منها وتلتها دموع ام نواف ... ودخلوا في نوبه من البكى بصمت .. هاللي كان فيه نواف من عصبيه و غرابه كله من اثر السحر .. هواشه للميس و بروده معها واحيانا مع اهله سببه انه كان مسحور .. يالله من يصدق ومن يتوقع ان احد ومن الاهل يعني قريب يسحره و ليش طيب هل كره فيه ولا حقد . الله يكون بعونه و بعون اهله و زوجته .
************************************************** **

في مكان اشبه بالصحراء مربوط من رقبته بسلسله و ملاك تسحبه بقوه و ملامحها شريره و تضحك وهو على ركبه يمشي شوي وشوي يطيح .. الين ما شاف قدامه قفص كبير فتحت الباب ورمته داخله وهي تضحك .. يوم التفت حوله شاف لميس و الدم على وجهها و شكلها تعبان 
صرخت: نواف ..نواف
باليالله قام على رجوله حتى يقرب منها .. فجأءه مر من قدامه غراب اسود وكبير يطير بينه وبين لميس و يمنع وصوله لها .. وهي مناك تصرخ تنادي اسمه ومن وراه صوت ملاك وهي تضحك .. خوف و ضياع يعيش فيه .

فز من نومه بسرعه و التفت حوله لقى نفسه بغرفه المستشفى و صوت الجهاز اللي جمبه و بيده مغروزه ابره المغذي .. اجل وش ذا اللي كان فيه كابوس ولا حلم مخيف .. وش جاب ملاك فيه وليش تسحبه للقفص و تضحك ..لميس ليش ما يقدر يوصل لها و بينهم غراب يمنع الوصول .. كل ذي اسئله تدور في باله من كم يوم وهو يحلم احلام غريبه تحوي لميس وملاك و هو بحاله خوف .

دخل عليه احمد وهو يحاول يبتسم حتى يخفف على اخوه 
احمد: السلام عليكم 
نواف: وعليكم السلام 
احمد: شلونك اليوم ... وجهك منور انشاءالله احسن
نواف: الحمدلله بخير 

حمد ربه احمد ان نواف ما عصب و صرخ عليه كالعاده بل استقبله و سلم عليه وهذه حالته من يومين متغير عن اول , كان الوقت على اذان المغرب فصب له المويه في كاس و عطاه يشرب
نواف: مو عطشان .. خليها بعدين 
احمد: ما عليه .. المويه زينه ما تضر 
وشرب منها بدون ما يقاوم اكثر و هاليوم بالذات كان اهدى عن قبل حتى سأل عن امه ليش ما جت 
احمد: بالطريق بس انا سبقتهم حتى اسولف معك اعرف اذا جو ياخذون الجو كله 
ابتسم نواف ببرود و بابتسامته انفجرت اسارير احمد و حمد ربه مليون مره في نفسه على تحسن حالته .

***********************************************
ما انتشر خبر السحر في العائله فقط اللي درى به ام نواف وابو نواف و احمد و مشاعل و لميس وامها و الجده وام سلطان و سلطان .. حتى ما يكثر الكلام و القيل و القال .. 
طبعاً الكل خاف و استغرب من الخــبر .. شلون سحر ومن العائله لهدرجه في انســان يضر قريبه و يتمنى له الشر .
***********************************************

على التلفون عهود و مشاعل 
عهود: الحمدلله على سلامه نواف .. سمعت جدتي تقول انه تحسن 
مشاعل: الله يسلمك 
عهود: الله يعينكم ويعين لميس و الله مسكينه اكيد طار قلبها على زوجها 
مشاعل: الله يعين الجميع 

كان اسلوب مشاعل متغيير مررره من بعد ما درت عن السحر , ضاق صدرها و انصدمت ان العمل يكون من اهلها .
عهود: وشفيك يالله تتكلمين .. كأن احد غاصبك 
مشاعل: وش تبيني اسوي اضحك و اصرخ 
عهود: لا 
مشاعل: اجل خلاص .. لو اخوك اللي صاير له كذا تعرفين ليش صوتي كذا 

حست عهود بعصبيه مشاعل و تغييرها فما طولت معها و سكرت التلفون 
" ياربي على هالناس كنهم اول ناس ولدهم يسوي حادث كل العالم قاموا وقعدوا علشانه .. لو انا ولا واحد من اخواني اللي صار له اتحدى يفزون مثل الحين و الله كل واحد بيكبر مخدته وينام .. اااهـ بس لنا الله "
************************************************

في غرفه نواف كان فيه امه و جدته و احمد ومشاعل يزورونه .. شوي الا دخلت لميس مع امها سلموا على الجالسين و طلع احمد حتى ياخذون راحتهم 
قربت لميس من سرير نواف حتى تسلم عليه .. وقفت عند راسه و قالت
_ الف الحمدلله على سلامتك ما تشوف شر 
نواف: الله يسلمك 

لمح بعيونها نظرت حزن و دمعه حايره تحاول لميس تتماسك و ما تنزل دموعها قدامه
لميس: شلونك اليوم انشاءالله احسن
نواف: بخير الله يسلمك .. انتي كيفك 
لميس: بخير 

بعدت عنه بسرعه قبل لا تطيح دمعتها و خذت منديل ومسحت عيونها قبل لا يشوفونها الكل و راحت قعدت جمب مشاعل تسولف و تبعد عنها الحزن .
بينما نواف من شاف لميس وحس ان قلبه زادت ضرباته و شاف شئ في لميس كان عمي عنه وما يشوفه .. حس بدفئ صوتها وهي تسلم عليه و بخوفها عليه و حنانها من الدمعه اللي في عيونها .. يا ان هالبنت عانت معاه و صبرت عليه وعلى تصرفاته على انها كانت مستاءه منه و تلومه بس يوم عرفت السبب ندمت على كل كلمه قالتها عنه عند امها و ردت عنها فكره الانفصال و دعت ربها انشاءالله يتحسن ويكون افضل من اول .

ام لميس: الله يقومه بالسلامه ويطلع انشاءالله سالم و يبعد عنه الشر 
الكل: امــين 
ام خالد: هالدنيا ما فيها خير .. اعوذ بالله في وسط محنا عايشين تطري علينا اشياء الله يستر منها بس محد يتوقعها .

عند لميس و مشاعل ..
مشاعل: اخبارك اليوم 
لميس: الحمدلله بخير دام نواف بخير و ما يشكي شئ
مشاعل: بلوهـ و طحنا فيها اعوذ بالله
لميس: وانتي الصادقه .. حسبي الله ونعم الوكيل على اللي كان السبب

تحرك نواف من مكانه شوي و كأنه يبي شئ .. فز له امه ولميس بوقت واحد و قربوا منه يشوفون وش يبي .. 
نواف: وين احمد ؟
ام نواف: برا تبيني اناديه 
لميس: تبي شئ اسوي لك اياه 
نواف: لا.. خلوا احمد يسأل الدكتور متى بطلع من المستشفى 
ام نواف: اخاف تتعب برا خلك هنا تحت ملاحظتهم احسن و هم يقررون متى تطلع 
نواف: لا يمه ماله داعي خلاص انا بخير و اقدر اطلع 
لميس: متاكد .. يعني ما تحس بالم في راسك 
نواف: مو مره الالم ... تكفون ابي اطلع تعبت من القعده 
ام نواف: خلاص بشوف احمد و اقوله 
التفت على مشاعل تقولها تطلع تكلم احمد و تقوله عن طلب نواف 
لميس: نواف تبي شئ .. مويه او شئ تاكله 
نواف: لا مشكورهـ

" يالله يارب انك تقوم نواف بالسلامه و تحسن حاله .. و الله تعبت و ضاقت بي الدنيا .. يارب طلبتك يسر اموري و حياتي و وفقني مع زوجي " << هذا اللي كان يدور ببال لميس و هي تلمح نواف راقد على السرير بوجه الاصفر و الضعيف بعد الحادث و نفسيته اللي كانت تعبانه.
**********************************************

بعيد عنهم كانت ساره تكلم سعيد و هي تترجاه و لو يطلب تحب رجوله بس يتركها بحالها
ساره: صدقني بكره ما اقدر عندي طلعه بزور ولد اختي بالمستشفى 
سعيد:وانتي كل يوم طالعه لي بعذر 
ساره: هذا الصدق ولــ ...
سعيد: خلاص اجل بكيفك روحي انتي بكره و زوري ولد اختك و انا بطلع للقهوه و ارسل الصور ما عندي أي مشكله 
عصبت منه ساره و قالت: انت ما تفهم اقولك ما اقدر خله يوم ثاني .. ترا ما صارت كل ما طرى على بالك شئ قمت و قلت لي و لازم علي انفذه
سعيد: هيييه انتي و ش قاعده تقولين انا الحين صرت ما افهم .. طيب يا ساره اعلمك مين اللي ما يفهم 
ساره: ما قــ ....

سكر التلفون بوجهها , ولا سمع كلامها خافت لا يكون بينفذ تهديده و بكره ينشر الصور .. احتارت بين امرين اما تطلع تزور ولد اختها و لا تطلع معه حفاظاً على صورها .. تعبت مرره و شايله هم كبير كيف تنهي هالمشكله الكبيرهـ .
************************************************** ******

في احد المطاعم دخل ابو نواف يطلب له عشاء خفيف ياكله قبل ما ينام .. وهو عند الكاشير يسوي الطلب .. سمع بشخص جمبه ينادي اسمه و هالصوت مو غريب عليه مرهـ .. التفت و لقى المفاجئه اللي ما توقعها 
رد ابو نواف يرحب ببرود : هلا ابو عبدالله .. هلابك
مد ابو عبدالله يده يسلم و خاف لا يرده ابو نواف , لاكن اخلاقه ما تسمح له و مد يده الثاني وتصافحوا 
ابو عبدالله: كيف الحال
ابو نواف: بخير و الحمدلله .. علومك انت 
ابو عبدالله : ماشي حالنا 

رجع ابو نواف يحاسب على طلبه و ينتظر لين يخلص 
ابو عبدالله: ماشاءالله من متى وانت هنا
ابو نواف: لي تقريبا يومين .. جيت اشوف العيال تعرف بعد حادث نواف و خطبت مشاعل
ابو عبدالله مستغرب شوي : خطبت مشاعل !! ماشاءالله من متى هالكلام
ابو نواف: من فتره قبل حادث نواف .. ليه ما دريت 
ابو عبدالله: لا والله 
ابو نواف: أي يمكنك مشغول ولاهي ... الحمدلله البنت انخطبت من ولد حلال و ناس
ابو عبدالله: على البركه , الله يوفقها 
ابونواف: الله يبارك فيك 

ابو عبدالله وده يقعد مع طليق اخته و يتكلم معه شوي و هو متاكد انه ما بيرده بعد ما سلم عليه ودار بينهم حوار بسيط
ابو عبدالله: تجي نجلس شوي على ما يجي الطلب 
ابو نواف: ولا يــ ... 
ولاكن الطلب كان اسرع وصل لابو نواف 
ابتسم على خفيف و قال: وهذا الطلب وصل
ابو عبدالله : ما يخالف اعطيك رقمي و نتقابل قريب
استغرب ابو نواف مرره من حركته , وهو اللي اول ما يطيق يشوفه و يسمع عنه شئ .. بس صحيح اللي قال الناس تتغير من طيبه لشر ومن شر لطيبه .. اخذ رقمه و سلم عليه و ودعه .
*************************************************
على حد الزمن واقف..واشاهد عبرة الأيام...
وشمس العمر تغرق..في بحرها لين يخفيها..
وشوف الليل يكبر...والنهار يذوب في ظلام..
حزينه لحظة المغرب!..وداع النور يطفيها...
وأشوف الموج يرقص..والدموع من السحاب رزام..
عجيبه رقصة الموج..؟!ودمع الغيم يبكيها..
واشاهد غربة الموجه..لقت عقب السفر مقام...
على رمل السهل تالي زبدها ما يوعيها...
سرى بي هاجس الذكرى.!على متن الخيال وهام
يرد الذهن لايام تعدتني لياليها.
..أضم الطيف بعيوني واعانق ساري الأنسام،،،
واردد نغمة الماضي على قلبي وأغنيها... 
ألا ياليل..!؟ الغريب إلي سهر ما نام..!
تذكر له؟! على بعد المسافه عين يغليها..!!
أمانه يا قمر،،،
يا ساري بالليل خذ سلامي...
وصبه شوق!! في عين الذي عيني...معنيها؟!،
حنين الولف ياهل الولف يجلب للقلوب..هيام!!
ومن يجرج قلوب الحبايب لا بد يداويها....!
أغني للقلوب إلي عزاها بالحياة أحلام وارد الشان لأهل الشان باولها وتاليها
**********************************************

بعد اسبوعين من الالــم و المعاناهـ و الخوف .. ارتاح الجميع و رجعت البسمه و السعاده لــحياتهم .. ولله الحمد طلع نواف من المستشفى بخير فقط يصحب الجبس اللي بيده و شويه الم في راسه , كان قلق من لميس ان بقلبها يكون فيه شئ عليه من افعاله في السابق و تصرفاته معها لاكنها كانت العكس .. كانت قريبه منه وما يطلب شئ الا و تنفذه له و تخاف عليه اكثر من نفسها 
اذن المغرب و قام نواف بيتوضا علشان يصلي .. فمسكته لميس تسنده حتى ما يدوخ 
نواف: مشكورهـ تعبت معاي
لميس: لا تقول كذا .. تعبك راحه 
بعد ما وقف زين التفت عليها يبتسم وقال: لميس انا اسف على اللي صار من قبل مالي وجهه اقابلك فيه , صدقيني متفشل بمعاملتي معك و تصرفاتي الغريبه وانتي مالك أي ذنب 
لميس: مسموح يا نواف و عاذرتك اللي صار لك شئ مو سهل 
نواف: اكيد مسامحتني
لميس: اكيد .. نواف اللي كنت فيه مو بيدك ولا بهواك وافعالك غصباً عنك .. صدقني عاذرتك 
نواف: يســلم قلبك الطيب و يخليك لي 

كل ما تذكرت تصرفاته معها في السابق و تعامله تحاول انها تمحي هالذكريات و لا تفكر فيها .. بين لها الحين انه طيب و قلبه حنون و اللي كان فيه من قبل من اثر السحر مو من اخلاقه .
**************************************************

بسعاده اكثر من نواف و لميس كان عايشها سيف بعد ما وافقت مشاعل عليه طار من الفرحه و الضحكه شاقه وجهه من اليسار لليمين.

مهند: ههههههههههه اخاف تشوف نفسك علينا ياخي
سيف: احم .. يمكن ترا مو اكيد تعرف انت لما الواحد يقرب من حبيبه خلاص ينسي الدنيا 
مهند: افااااا هذه نهايتها يعني 
سيف: تقدر تقول 
حز بخاطر مهند شوي على صديق عمره و حس انه ممكن ينساهـ و يلهي بنفسه و زواجه القادم .. انتبه سيف لهدوء مهند و سكون ملامحه فـ عرف انه خذا على خاطره منه 
سيف: من جدك بو هنود تزعل ترا والله امزح معك انت اخوي ومهما صار بالدنيا ما ابعد عنك وانساه 
مهند: لا ما زعلت .. ولا يهمك اهم شئ راحتك وسعادتك
سيف: وانا سعادتي من سعادتك .. الا تعال شرايك انت بعد تخطب و نتزوج بيوم واحد 
مهند: البركه فيك دور لي وحده زينه وانا مستعد 
سيف: تدري مره فكرت انك تكون لاختي شمس بس هونت على الفكره لان كل واحد منكم اجن من الثاني و اذا اجتمعتوا الله يعين
مهند: ههههههههه و انت صادق اختك اتنافس معها ترا بالشطانه .. لا حبيبي انا ابي وحده هاديه و دلوعه 
سيف: اووخص يا ابو دلوعه ههههههههههههههه 
مهند: ههههههههههههههههه خلاص عاد لا تمسكها علينا 
سيف: دلوعه .. دلوعه .. دلوعه 
مهند: قسم بالله خساره اللي يقولك شئ .. خلاااااااااااااص
سيف: هههههههههههههههههههههاااااي 
***********************************************

ام نواف: افكر بكره اسوي عشا بمناسبه طلعت نواف و سلامته 
مشاعل: لا يمه الله يسلمك لا 
ام نواف: ليش وشفيك رافضه وبقوه بعد
مشاعل: نسيتي يمه اللي صار لنا .. قالك الشيخ اللي سوا العمل من الاهل و بعد تبين تعزمينهم في البيت
ام نواف: وش هالكلام اللي تقولينه يعني اهلك ما ندخلهم البيت علشان هالسبب .. افرضي كانوا الاهل من طرف ابوك .. هاه 
مشاعل: اهل ابوي مالهم دخل فينا ومن زمان عنهم 
قاطعتها ام نواف و قالت بعصبيه: مشاعل... لا اسمع هالكلام منك مره ثانيه اهلك على العين و الراس و بيظلون اهل لو وش صار فهمتي 
مشاعل: خلاص اللي تشوفينه 

قامت مشاعل و تركت امها .. كانت متضايقه ومعصبه من بعد ما درت ان السحر من اهلها و ودها تعرف من الشخص اللي مسوي لاخوها كان والله ما تخليه ..
طلعت لغرفه احمد و لقته منسدح على سريره مدري وش يفكر فيه 
مشاعل: نايم ؟!
احمد: لا بغيتي شئ
مشاعل: أي ... ما قالك الشيخ من الشخص الي مسوي العمل لنواف
احمد: سالته وما رضى يقولي , حتى جدتي ما ودها نعرف تقول حتى ما تصير مشاكل 
مشاعل: تدري لو اعرف من اللي سوا السحر .. لا اخليه يندم على فعلته طول عمرهـ
احمد: يكفي عقاب ربك .. بيشوف بدنيته قبل اخرته 
مشاعل: والله صعبه اهلك اللي حولك وسندك بالدنيا يطعنون من وراك .. صعبه
احمد: ااااااااهـ بس مالنا الا الدعاء على اللي كان السبب .. حسبي الله ونعم الوكيل .. اهم شئ قام نواف بالسلامه ورجع لبيته و حياته
مشاعل: وانت صادق الحمدلله 
قام احمد و حب يغير السالفه 
_ الا تعالي يا الشينه .. يعني كبرتي و انخطبتي هاه
استحت مشاعل من اخوها وما توقعت يفتح معها هالموضوع .. علطول نزلت راسها 
احمد: حركتات والله وبعد تستحين ..هههههههههههههههه
مشاعل: يالله مناك بس ... يا ثقل دمك 
احمد: هههههههههههههههههههههه يا حليلك , بس ترا الولد ما عليه كلام صح اني مره تصادمت وياه و تهاوشنا بس انه ولد حلال .. الله يوفقك وياهـ
مشاعل: وعقبالك 
احمد: لاااا انا باقي لي مشوار , اخلص دراسه و اتوظف بعدين افكر بالزواج و ابيها على ذوقك 
مشاعل: ابشر .. دامك تؤامي فاوعدك بذيك البنت اللي تطير قلبك 
احمد: لا عاد قلبي ابيه لا تطيرهـ ومعد يرجع 
مشاعل+ احمد: هههههههههههههههههههههههههااااي
************************************************** *********

بعد ما رفضت ساره طلب سعيد و طلعتها معه .. ما سمعت صوته ولا دق عليها ابد .. خافت لا يكون نشر الصور و فضحها ..
ذيك الليله ما مرت دقيقه الا وتحاول تتصل فيه لاكن محد يرد , استمرت حوالي ساعتين وهي كل شوي تعيد الاتصال عليه و نفس الاجابه يرن و يقطع ما يرد عليها .. تاكدت انه مسوي شئ و بيفاجئها به .. تمنت انها ما انولدت ولا جت على الدنيا حتى يصير لها هالشئ .. مو يكفي نظرت الناس لها عانس و محد يطالع فيها ويوم تقدم لها واحد و ملكت عليه تطلقت فتاكد للناس ان فيها بلى , و الحين بتصير علك بحلقهم و تنتشر صورها بين العالم .. انخربت حياتها و كل شئ حولها صار مرعب و يخوف ... 
وهي بهالحاله من الرعب و القلق تذكرت زوجه اخوها جواهر ام عبدالله , كيف هالمسكينه تطلقت و بعدت عن عيالها و صارت تعاني بهالدنيا و كله ظلم ومن ورا راس ساره و افكارها .. سوت هالفعله حتى تبعد عنها الشكوك وما تنفضح مع حمد لاكن الله اقوى منها و هذه هي بتنفضح مع سعيد و حياتها بتنتهي .
تمنت الزمن يرجع لورا و ما تورط ام عبدالله ولا تتورط هي مثل الحين .. بس الندم و كلمه ياليت ما تنفع .. 
************************************************** ** 

في بيت ام سلطان ..

كان سلطان يكلم بالجوال وبصوت شوي واطي : 
_ لا انشاءالله بكلم اهلــي بس تعرفين مرينا بظروف صعبه شوي .. بس تهدى الامور بفتح الموضوع معهم ... أي ولا يهمك , انتي اخبارك كيف الاهل ... 
ارتبك يوم دخلت عليه هند فـ صرف الموضوع 
_ اوكي حبيبي اخليك الحين , يالله مع السلامه 
هند: وش عندك تهذر بالجوال مو من عوايدك
سلطان: واحد من الشباب من زمان عنه و قعدت اسولف معه 
هند: اها .. طيب بغيت اقولك تركي بيمر بعد شوي يقول بيسلم علي قبل ما نروح
سلطان: وين تروحون ... تو الاجازه ما خلصت 
هند: لا بنروح لـماليزيا كم يوم و نرجع 
سلطان: اهاااا يعني شهر عسل ثاني هههههههه
هند: هههههههههه تقدر تقول , اقل من شهر عسل 
سلطان: الله يسهل عليكم , تروحون و ترجعون بالسلامه .. اجل الحين نازل بس ابدل ملابسي
هند: الله يسلمك ... يالله اخليك .

•يا ترى مين كان يكلم سلطان .. وكأن الشخص بنت !! .. بنعرف في الاجزاء القادمه 

************************************************
بسرعه ما توقعوها تم تحديد ملكه العاشق سيف و حبيبته مشاعل و الزواج في نهايه شهر شعبان قبل الدراسه ما تبدا و قبل رمضان و بهالوقت راح يكون نواف تحسن اكثر و صار جسمه اقوى شوي .. بفضل الله يسر لهم الامور و وفقهم .
************************************************** ***

على طاوله المقهى .. ابو عبدالله و ابو نواف و قدامهم اكواب القهوه .. ابو نواف بهدوء يستمع لخال عياله و هو ملاحظ تغييره و ضعفه امامه
ابو عبدالله: والله يا خوي ما تدري شلون عانيت بهالدنيا بعد طلاق ام العيال .. حسيت اني ضعت و ما اقدر اوفق بحياتي و حياه العيال .. ما توقعت الامر بهالصعوبه .
ابو نواف: هذا وانت رجال .. اجل شلون الحرمه الضعيفه اللي تركض بالدنيا حتى تلحق تربي و ترضي عيالها 
ابو عبدالله: وانت صادق ... ما ادري وش اقولك شايف شلون الدنيا وشايف شلون كنت معاملتي معك مو زينه ولا كأنك نسيبي .. حتى سلام ونظره ما اناظرك .. كان قلبي قاسي و ظالم .. وهذا جزاتي نفس ما سويت صار لي و تبهذلت بالدنيا .. و الله اني نادم يا ابو نواف نادم من كل قلبي 
ابو نواف: ربك كريم .. دامك ندمت و تبت انشاءالله بيسامحك و يصفح عنك , هذه الدنيا يوم لك و يوم عليك .. الله يستر علينا و يبارك لنا باللي بقى من اعمارنا 
ابو عبدالله: اللهم امين .

********************************************
مو عيب لما الواحد يعترف بغلطه و يبين ندمه و حسرته على الغلط اللي كان فيه .. كلنا نغلط ونطيح بس الشاطر فينا اللي يتعلم من غلطه و يكمل حياته و هو يتفادى الغلط .. 
معظمنا ولا يفكر بالاعتراف مثل ابو عبدالله و يشوف ان هالشئ فشله او ينقص من قدره لو قال للناس اني غلطت و ندمت , ما يدري انه ممكن يكبر بعين الناس حتى لو ما بينوا له هالشئ و ان ممكن غيره يستفيد من غلطه و يفيدهـ ... 

الجزء(29)


بعد منتصف الليل و الناس نايمه الا هي تصلي فوق سجادتها و تدعي ربها ان يغفر لها و يرحمها و يستر عليها .. لها عده ايام ما تنام و هي على هالحاله صلاه و دعاء في الليل .. سعيد للحين ما يرد ولا في أي خبر عنه اكيد انه نشر الصور ولا سوا شئ ثانــي يفضحها ... 
وجهه ساره احمر و كله دموع و رافعه يدينها تدعي ربها و تطلب منه الستر و المغفره .. بهالوقت محد بيحس فيها و يدري باللي في قلبها الا هو خالقها , محد بيطلعها من مشكلتها و يرحمها الا هو الرحمن الرحيم ..
توها تصحى و تتذكر ان فوقها رب عظيم ما يغفى عن عباده و هو الرحمن يقبل التوبه و يغفر الذنوب, بصلواتها و خشوعها هدت نفسها شوي و قدرت على الاقل تنام بشويه راحه و هدوء انحرمت منهم عده ايام .
*******************************

نواف & لمــيس ... 
تغيرت حياتــهم مليون درجه ... وين كانوا و وين صــاروا كله بفضل الله 

لميس: نواف لا تفتح الفرن ترا تخرب الكيكه 
نواف: والله ... طيب متى تخلص تراني مشتهيها ريحتها حلوهـ
لميس: دقايق بس 
نواف: تلعبين علي من زمان وانتي تقولين دقايق 
لميس: ياربي منك ... خلاص جهز الصحون و الشوك و تكون جاهزه 
نواف: امرنا لله نسمع كلام الشيف

نادى نواف لميس اللي كانت معطيته ضهرها 
نواف: لمو .. قلبي شوفيني
التفت لميس له و فجاءه جاها رذاذ مويه على وجهها و شهقت من برودته,, مات نواف ضحك على شكلها 
لميس: ااااااااااااااهـ منك .. والله لا اوريك 
ركضت بسرعه للمغسله و عبت يدها بالمويه حتى ترشه
نواف: لا ..لا حرام عليك مو لهدرجه عاد انا رشيت شوي .. لمو اعقلي
لميس: ولا تدري هونت ما ابي ارشك .. اصبر علي بشئ اكبر 
نواف: وش بتسوين 
لميس: دقيقه 
كبت المويه من يدها وراحت للفريزر و خذت قطعه ثلج مكعبه 
لميس: تعال تعال حبيبي عندي لك هديه 
نواف بحذر و هو يبتعد عنها : وش عندك ..لموو حرام عليك انا حبيبك 
لميس: أي عشان كذا عندي لك هديه 

بسرعه قربت منه و حطت داخله الثلجه و هو يصرخ من برودتها 
نواف: اااااي حرام عليك و الله بااااااااردهـ
لميس: هههههههههه ... شرايك حلوه الهديه صح 
نواف: أي أي .. بارد بارد .. أي ما اقدر اشيلها 
لميس: خلك تستااااهل .. بشوف كيكتي لا تنحرق 

قدر يطلع الثلجه بعد ما ساحت نصها و بللت تي شيرته .. و لميس مناك تضحك عليه وهي تزين الكيكه قبل لا ياكلونها .

صارت حياتهم حلوهـ و لا كأنهم نواف و لميس اللي من قبل عايشين في برود قاتل و احيانا هواش و صراخ .. كل ما صلت لميس حمدت ربها مليون مرهـ على فضله و تغيير نواف .. وهو ايضاً يحمد ربه ان الله سلمه و شاف النور بحياته وزال الهم و الضيقه اللي كانوا بقلبه ... لاكن صار بقلبه الم على بنت خالته ملاك بعد احلامه المزعجه اللي كان يشوفها راح و طلب تفسيرها عند اكبر الشيوخ المختصين بتفسير الاحلام و بين له انها هي اللي سوت له العمل..ما خبر احد بهالنتيجه و ظل ساكت محتفظ فيها حتى ما تصير مشاكل بين الاهل .
****************************************

يوم الخميس...في بيت الجدهـ 
درى الكل بخطبه مشاعل و باركوا لها , و فرحوا لها من قلب 
هديل: يا الخاينه بتتزوجين قبلي هاه
مشاعل: شفتي شلون .. عقبالكم 
عهود: سمعت انه اخو شمس .. جد 
مشاعل: أي جد 
عهود تغمز لها : لا يكون كان بينكم حب ولا شئ ... اعترفي 
مشاعل: ما ادري ... نصيبنا جاء كذا 
هند: ما عليك منها ... الله يوفقكم و يسهل عليكم ... حركات بتصيرين حرمه مثلي 
الكل: ههههههههههههههههههه
استحت مشاعل من كلامهم : خلاااص عاد يا شينكم 

بينهم كانت لميس تسولف و تاخذ وتعطي لاكن بحذر .. من عرفت ان اللي سوا العمل لزوجها من اهله صارت تخاف منهم وتحذر كثير مثل ما وصتها امها ..و كان باين عليها الرضى و الراحه .
بعكس ملاك اللي زادت ضيقتها بدون ما تعرف وش السبب .. للان ما درت عن نواف و العمل انفك عنه و صارت اكثر حيره و ضياع بحياتها .

لاحظوا البنات ضيقه ملاك و تغيير خالتهم ساره و ضعفها 
سالت هديل: عهود وشفيها ملاك و جهها معبس 
عهود: ما تعرفينها مزاجها اكيد مو رايق
مشاعل: للان وهي ما تسولف معك 
عهود: يعني اوقات مو كثيرهـ 
هديل: يا ويلي ما تطفشين في هالبيت ملاك و مغروره وخالتي ساره و غريبه من تقعدين معه
عهود: الله يخلي جدتي لي ... صديقتي و اختي و كل دنيتي 
الكل: هههههههههههههههه
هند: يا حبي لها ... الله يطول بعمرها 
الكل: امين 
مشاعل: طيب خالتي ساره كأنها مريضه او فيها شئ
عهود: تلاقينها مكروفه من الدوام ولا حبيب الغفله زعلان عليها 
استغرب الكل من كلامها .. وش حبيب الغفله بعد 
هند: أي حبيب وش تقولين انتي
هديل: من جد حبيبها زعلان 
عهود: مدري عنها , مو انتي هند تقولين مره سمعتيها تكلم واحد 
هند: أي من زمان 
عهود: طيب انا قبل فتره سمعتها .. حتى كانت تكلمه وما تدري اني وراها 
مشاعل: يوء .. وشافتك 
عهود: أي شافتني و درت اني سمعتها .. و عصبت وقامت تهزئ .. الحمدلله والشكر فاتحه باب الغرفه وتكلمه ام الثقه الزايده 
هديل: والله قويه .. الحين من جدك هو زعلان
عهود: اقولك مدري يمكن .
هند: هيه انتوا لا يكون فضحتوها و قلتوا لاحد عن اللي سمعته
هديل: اصلا نسيت السالفه 
مشاعل: و انا بعد ما جا على بالي ابد .. قلت يمكن يتهيأ لك مو اكيد
عهود: انا اول ما صدقتك بس يوم سمعت باذني صدقت ... بعدين من بقوله ابوي اللي بيعطيني كف وقتها ولا جدتي اللي بتمسك قلبها و تطيح علينا .

انظمت لهم لميس و غيروا سوالفهم للموضه و المكياج يتخللها ضحك و سعه صدر .

*************************************************

وقت العشاء .. طلعت مشاعل من المطبخ بصينيه و فوقها كاسات المويه حتى توديها لعند الرجال قاطعتها ملاك و خذتها منها 
ملاك: هاتيها عنك 
مشاعل: انتبهي لا يشوفك احد من العيال . 

ما سمعت لها ملاك و راحت بالصينيه لغرفه الطعام الخاصه بالرجال , تمنت لو على الاقل تلمحه او تسمع صوته بعد خروجه من المستشفى .


عند الممر اللي يودي لملحق الرجال ..
لميس: وشفيك ...تحس بشئ يألمك
نواف: لا والله .. بس اا...
لميس: بس وشو ؟
نواف: بس مشتاق لك
حمر وجهه لميس و ضربته على كتفه بخفيف : خوفتني على بالي شئ اكبر
نواف: و اللي مشتاق لعيونك شئ عادي ... لازم تتعشين خلينا نطلع الحين 
لميس: وش بيقولون اهلك , لا تستعجل كلها نص ساعه وحنا خالصين
نواف: بس انا ما اقدر انتظر اكثر .. قلــبي يعورني على بعادك لو دقيقه و بعدين اغار منهم قاعده انتي بينهم تضحكين و تسولفين و انا هنا افكر فيك
لميس: شدعوه عاااد ... حياتي روح تعشى تلقاهم ينتظرونك 
نواف: طيب دقيقه بعطيك شئ
لميس: وشو 
قرب منها و حبها على خدها بكل حنان , بهاللحظه دخلت ملاك و كان نظرها تحت على الصينيه اول ما رفعتهم شافت الشئ اللي ما تمنته بحياتها ابد .. مستحيل حبيب قلبها و اللي سوت المستحيل حتى يكون لها و تبعده عن زوجته .. تشوفه الحين و بهالوضع . 
من الصدمه رمت الصينيه و تبعثرت المويه على الارض , انتبهوا لها نواف و لميس و لصدمتها و شكلها الغريب بنظرات مالها معني ..
ابتدعت لميس بسرعه عن نواف و وجها مقلوب احمر و من الخجل ما تدري وش تسوي , اما نواف هم بالخروج بسرعه لاكن استوقفه صوت لميس يوم قالت:
_ بسم الله عليك .. ملاك وشفيك 
التفت وراه حتى يشوف هالملاك .. اللي تحبهـ و سحرته حتى يكون لها .. معقوله هذه هي و انا توقعتها مثل ما شفتها بالحلم قصيره و شينه و الشر باين عيونها .. لاكن العكس طلعت وحده ملامحها تدل على الطيبه و الغموض.
ما اقدر اوصف لكم موقف ملاك و قتها و نظراتها لنواف و هو ايضاً سرح يناظر فيها و نسى وجود زوجته و عيال خالاته ينتظرونه على العشاء .
قامت لميس من الارض بعد ما جمعت العلب اللي ما انفقعوا و استغربت من موقف الاثنين و جمودهم .. ما قدرت تتكلم او تصحيهم من السرحان اللي عايشينه , لاكن سعود انقذها وجا من بعيد ينادي على نواف 
الكل يوم سمع صوته تحرك و رجع لمكانه .. نواف لغرفه الطعام مكان العشا و ملاك طارت على غرفتها و لميس لعند العشا بعقل مشغول تبي تفسير باللي صار.



إمتزج حلمي
معا لذّة غبائي
ــــــ يوم شفت الليل 
فيني ينتحي
وإبتسمت : ) وقمت 
أجمّع كبريائي
ــــــ بعد ماطاحت
ستارة مسرحي


ام خالد: يالله سموا بالله ... الا وين ملاك ما اشوفها
لميس: شفتها طالعه فوق .
قامت هند : بروح اناديها 

فوق في غرفتها انواااع الانكسار و الضعف , كل الالــم يتوسد قلبها بعد ما شافت الحبيب لاهــي بـ حبيبه .. 
" ليه ياربي شفته معها بهالصورهـ .. ليه , اهون علي اشوفه لحاله ولا معها .. أكــرهه و أكرهــا اكرهم كلهم .. قاسيين عديمين احساس ما فكروا ولو مره انــي احبه و هايمه فيه "
دقت هند الباب و دخلت : ملاك وش تسوين يالله العشا
قامت بسرعه من على السرير و مسحت دموعها قبل لا تشوفها هند .. تنحنحت حتى تعدل صوتها
_ خلاص هند الحين جايه 
شافت هند خشمها احمر و باين من صوتها انها كانت تبكي 
هند: ملاك وشفيك ... تبكين !!
ملاك: لا ما فيني شئ يالله ننزل 
هند: أي ما فيك شئ , شوفي خشمك احمر و عيونك فيها دموع , صاير شئ ملاك
ملاك: لا 
ما قدرت تتحمل اكثر و تصمد و دخلت في نوبه من البكاء رغم عنها .. و هند مستغربه منها وش صاير لها تغييرت حالتها فجاءهـ . قربت منها و قعدتها على طرف السرير تهديها و تعرف وش فيها اكيد تعبانه او مضايقها احد .
هند: خلاص هدي .. امسحي دموعك و قولي لي وشفيك
ملاك من بين دموعها: روحي تعشي الحين بيشوفونك تاخرتي و يجون .. روحي يا هند
هند: طيب يسألون عنك وش اقولهم 
ملاك: قولي بطنها يعورها .. خلاص روحي
هند: طيب بس بعرف منك بعد العشا .. لا تضيقين خلقك و قومي غسلي وجهك .

طلعت من عندها بالوقت المناسب لان صوت ام علي تنادي عليهم من تحت .. فنزلت هند بسرعه و قالت لهم ان ملاك بطنها يعورها ما تبي اكل .. طبعا الكذبه ما مشت على لميس و زادت حيرتها من حركه ملاك و الموقف اللي قبل شوي صار بينها وبين زوجها نواف .

**************************************************

ثاني يوم .. بعد العصر رجعت هند للبيت كانت الظهر تتغدى مع تركي بمطعم , دخلت غرفتها و بدلت ملابسها الا جتها هديل 
_ هــلووو .. عامله ايه
هند: اهلين ... وش عندك صاحيه يوم طلعت كنتي نايمه و امس ما نمتى الا الصبح
هديل: سعود ما خلاني انام ازعجني .. تعالي يا النذله تطلعين تتغدين برا من وراي و بدون علمي
هند: هههههههههه .. تركي عازمني على الغدا وش تبيني اخذك معي
هديل: أي المفروض تاخذيني 
هند: لا والله !! 
هديل: طيب وش سويتوا ؟
هند: اكلنا 
هديل: وبس
هند: ياربييي منك حشريه مووت
هديل: المهم شفيها ملاك امس ما تعشت معنا و وجهها من اول متغيير
هند: مسكينه تقول متضايقه .. اكيد دام ابوهم للحين يحوس و يدور بيت مناسب يستاجرونه 
هديل: الله يعينهم 

طلعوا من غرفه هند وهم نازليين لتحت سمعوا صوت امهم متحمسه مع الكلام و من جهه صوت سلطان ايضا كان عالي 
هديل: مو كأن صوت امي تهاوش 
هند: الا .. تعالي نشوف 
وراحوا باتجاه الصوت اللي كان طالع من غرفه الام .. و قبل لا يدخلون سمعوا هالنقاش
ام سلطان: انا مو موافقه على هالبنت ... قلوا بنات ديرتك علشان تاخذها
سلطان: يا يمه افهميني انا ابيها و هي تبيني .. و جيت اقولك عنها حتى اتقدم لها ما رحت من وراكم و تزوجتها 
ام سلطان: من قدامنا من ورانا ما علي انا رافضه يعني رافضه 
سلطان: و السبب 
ام سلطان: مو لازم تعرف السبب ... اثاري سفرتك لسوريا علشانها هاه .. رايح لها تتخط و حنا علينا ننفذ 
سلطان: يمه وش هالكلام انا اصلا من سفرتي هذه عرفتها .. بعدين وش المانع لما الواحد يتزوج اللي يحبها ولا حرام عندكم 
ام سلطان: سلطان .. النقاش انتهى زواج بتتزوج اخطب لك بنت من بلدك غير كذا لا ... حلوه ذي تتزوج سوريه 

فتحت الباب بقوه ولقت بناتها بوجهها كانوا يتسمعون .. وهم خافوا من طلعتها لهم فجاءه .
ما تكلمت ام سلطان بشئ فقط ناظرتهم و كانت مصعبه و اعصابها تعبانه .. 
طلع سلطان وراها و هو ايضا متضاايق مره من كلام امه و زياده على كذا خواته سمعوا النقاش اللي دار بينهم 
_ وش عندك انتي وياها تتسمعون 
تخبت هديل ورا هند و خلتها بالواجهه لسلطان
هند بتردد: سمعنا صراخ امي فخفنا و قــ ....
سلطان: خلاص .. وخري بــس

طلع تاركهم بحيرتهم من اللي سمعوا وما توقعوا هذه نهايتها طلب اخوهم الزواج من برا .
*************************************************

" ياربي وش القصه .. وش معناه اللي صار امس بينه وبينها وقدامي بعد .. يوم سألته عن خالته هل بتقعد طول عمرها ببيت جدته يالله جاوبني وقال ما علينا منهم .. الله يستر بس و يضل نواف على ماهو ولا يتغيير"
صوت نواف يناديها: لميس .. لموو
لميس: هلا يا قلبي ... أمر وش بغيت
نواف: ما يامر عليك عدو ... ترا الاربعاء الجاي عندي سفرهـ للمغرب 
لميس: الاربعاء .. 
نواف : أي .. تروحين معي ؟
لميس: مممممممم براحتك
نواف: خلاص اجل نروح نغيير جو .. عاد بتكون احلى رحلاتي لان قلبي معاي 
لميس: هههههههه .. فديت قلبك 
نواف: فديتك كلك على بعضك يا بعدهم انتي .. يا عمري و الله
لميس: تدري انــي احبك .. رغم كل اللي صار احــبك و امووت بهواك
نواف: حــبيبتي و الله من جد يا لمووو سامحيني على اللي صار 
لميس: افاا عليك يا نواف تراك غالي و قلت لك مليون مره معذور 
نواف: يا طيب قلبك الله يخليك يارب و حسبي الله على اللي كان السبب 


من يوم ما شاف نواف ملاك قدامه تذكر احلامه المزعجه و يسال نفسه الف مره وش مقصدها من العمل و ليش سوت كذا .. هل كرهـ لي و حقد ولا انتقام من شئ .. وش السبب القوي اللي خلاها تأذيني و تعذبني بحياتي وانا من اهلها ولا يوم في عمري اذيتها.
**********************************************

وش نهايه ساره ؟! متى بتنتهي مأساتها و حزنها و الخوف اللي بحياتها متى يخلص و يفكها؟
كيف الخبر القوي اللي صدم ام سلطان و بناتها منه .. هل يقدر يقنعها و يتزوج تالا السوريه؟
في شئ جديد بيطري على حياهـ ملاكـ ... هل بيفرحها ولا العكس تستمر في احزانها؟

مرت الايام و كل "ن" على همه سرى .. ذيك الساعه جاها الفرج من رب العالمين 
دق جوال ساره و يوم شافت الشاشه لقته سعيد .. خافت اكثر و اهتزت اطرافها .. بسرعه سكرت باب غرفتها حتى تاخذ راحتها معه 
ردت بتردد: الــوو
جاها صوت رجالي غير عن سعيد : الوووو السلام عليكم
ساره: وعليكم السلام .. نعم 
الرجال: لو سمحتي اختي انتي صاحبه الجوال
ساره: نعم بغيت شئ 
الرجال: ما ادري وش اقولك بس سعيد
خلاص شوي و يطيح الجوال من يدها من كثر الخوف 
_ وشفيه 
الرجال: توفى بحادث 
كان مويه بارده انكبت عليها و كل شئ فيها و حولها صار بارد .. وش ذا اللي تسمعه سعيد مات كيف و متى 
الرجال: الوو ...الوو انتي معاي
ساره: أي معك 
الرجال: ما اطول عليك بس كنت بقولك هالخبر و ان صورك اللي كانت عنده مسحتها كلها 
ساره: صوري ؟! .. انت مين 
الرجال: صديق سعيد .. الله يهيك بس ولا في احد يسوي سواتك .. يالله مع السلامه 

حتى ما ردت عليه او شكرته او استفسرت عن اسئلتها .. سكرت التلفون وهي للحين مصدومه ... شلون صار كذا مات ..سعيد مات كيف , و ليش .. بعدين يجيني واحد يقولي صورك انمسحت وش معناه .. يعني ما نشرها سعيد .. معقوله .
حمدت ربها مليون مره على فضله و رحمته بها .. و اخيراً بتعيش بسلام و راحه بال .. قطعت عهد على نفسها تكف عن هالحركات اللي تجيب لها المصايب و البلاوي .

************************************************** ******
احمد: الو ..هلا سلطان كيفك
سلطان: هلا بك و الله بخير انت علومك شلون الاهل
احمد: كلنا بخير الله يسلمك.. اقول انت فاضي
سلطان: أي ما عندي شئ .. أمر
احمد: بغيت اشوفك 
سلطان: اوكي نتقابل بالقهوه 
احمد: تم ... يالله سلام

كانوا الاثنين متضايقيين و مسوده الدنيا بعيونهم سلطان بسبب رفض امه لزواجه من اللي يحبها .. و احمد ضايق بعد ما درى من اخوه نواف عن سوات ملاك .. لان نواف ما قدر يكتم اكثر و قال لاقرب الناس له وهو احمد و الاخير انصدم منها و ما توقع ابداً اللي سمعه و احتار بالسالفه فمالقى الا سلطان يمكن يقدر يقوله و يرتاح على ان نواف وصاه ما يتكلم مع احد .

**********************************************
طلعت شمس للخيمه من الطفش ما تدري وش تسوي ولقت سيف على غير عادته قاعد و التلفزيون قدامه مفتوح بصوت منخفض و شكله ما يتابع شئ
شمس: مساء الورد خــيووو .. غريبه شو فيك قاعد هالوقت
سيف: هلا و الله ...اااااااااهـ
شمس: الله شفيك تتنهد من قلب ..فضفض يا خيو 
سيف: تصدقين اني للحين مو مصدق اللي انا فيه
شمس: شو اللي انت فيه !!
سيف:انها بتصير لي بعد اسبوعين
شمس: اهااا ..ههههههه شفت شلون و اللي تحبه بيصير قربك 
سيف: من كثر شوقي لها صرت اعد الايام حتى تمر و يجي اليوم اللي بتكون فيه زوجتي رسمي 
شمس: الله يوفقك .. و الله ما توقعت ان الحب كذا 
سيف: احمدي ربتج ما طحتي فيه 
شمس: هههههههههههههههه
سيف: شفيتج تضحكين لا يكون تحبين !!
شمس: مم لا و الله ما حصل لي الشرف .. خليني بدنيتي مرتااحه و فالتها 
سيف: ااااااااااهـ بس شوفي الساعه شلون تمر شوي شوي
شمس: سيف.. شكلك انهبلت اللي يسمعك يقول انك اول واحد يحب و يتزوج خلاص اذيتنا يوه
سيف: خخخخخ مشكله اللي يغارون مــــشـــكله
شمس: تدري ان القعده معك ضايعه كل حياتك مشاعل مشاعل اووف .. بروح ادور لي شئ ثاني اصرف منك
قامت متجه للباب بتطلع الا ناداها سيف و التفت عليه 
_نعم 
سيف: اذا كلمتيها بلغيها سلامي الحار
شمس: ياااااا شينك ما ببلغها و بقولها ناسيك ..تشوف
سيف: سويها وشوفي وش يصير لتج 
طلعت لسانها له وراحت معصبه و منقهره محد يعطيها وجهه بهالبيت امها و ابوها دايماً مشغوليين و سيف يفكر بهالمشاعل و بيوم ملكته و بناء بيته و هي ما عندها احد تتسلى معه ما غير تدخل و تطلع من مكان لثاني و تدور في البيت ..
********************************************


سكرت ام علي جوالها و الفرحه باينه على وجهها و الدنيا نورت بعيونها 
ام علي: ملاك
التفت عليها : هلا يمه 
ام علي: ابوك يسلم عليكم ويقول الحمدلله لقى بيت و بننقل له قريب
ملاك بفرح: والله .. اخيراً صار لنا بيت نرتاح فيه 
ام علي: الف الحمدلله ... و الله ريحني هالخبر ,بروح ابشر امي و ساره 
ملاك: اهم شئ خالتي ساره حتى ترتاح 

و اخيراً جاء الفرح لهم و لقى ابوهم بيت ينقلون فيه و يرتاحون من نظرات الناس و كلامهم ..مهما كان الانسان قاعد بين اهله او اصدقاءه اللي يحبهم ويحبونه لاكن الراحه الفعليه ما تكون الا في بيته .. قامت ملاك ترتب اغراضها من الفرحه و الحماس و تبي بسرعه الوقت يمر و يصيرون في بيتهم الجديد .

الكل فرح بالخبر الجده و ساره و عهود .. و دعوا ربهم يوفقهم و انشاءالله تكون ايام ام علي حلوه بعيده عن التعب و الضيق .
************************************************** *
في القهوه ...

احمد: وشفيك متضايق و متغيير كلك 
سلطان: اسكت بس .. ما في شئ بالدنيا يسر
احمد: لهدرجه عااد .. قولي وشفيك

بعد دقايق تكلم سلطان وقال لاحمد كل شئ و اللي صار له بسوريا و كلام امه معه ورفضها ضايقه هالشئ مره و فكر انه يتزوجها بدون علم اهله

احمد: لا ما انصحك بهالفكره .. اصبر على امك شوي ومره ثانيه ارجع و افتح معها السالفه انشاءالله توافق يمكن هي في البدايه انصدمت وما توقعت الخبر تسمعه منك 
سلطان: ما اظن بتوافق هي رافضه و بشده و يوم كلمت ابوي نفس الشئ رفض .. قسم بالله حاله من اول وهي تزن علي اتزوج يوم جيت اطلبها تخطب لي رفضت 
احمد: وانت متاكد من البنت واهلها .. هذول ناس توك تعرفهم و ما تعرف ماضيهم و سوابقهم ان كانوا طيبين ولا لأ
سلطان: ما يهمني انا اللي يهمني انها تكون لي وبس ..وان استمر الحال على كذا وما وافقوا بتزوجها بدون علمهم هذاني قلت لك يا احمد
احمد: تعوذ من الشيطان وخل عنك هالحركات ترا امك ادرى بمصلحتك ولو شافت الامر عادي وخير لك كان وافقت من اول 
سلطان: ما ادري بصراحه وش سبب رفضها ما ادري 

مرت بينهم لحظه سكون ثم قال سلطان 
_ وانت وشفيك ..طلبت تقابلني وانا اللي تكلمت هاه قولي وش فيك
احمد: مصيبه يا سلطان مصيبه وغريبه طاحت علينا 
سلطان: خير انشاءالله تكلم
احمد: لو اقولك ما تصدق .. 
سلطان: أي قول ترا خوفتني 
احمد: تعرف باللي صار لنواف و السحر 
سلطان: أي 
احمد: بقولك بس بيني وبينك ترا نواف موصيني ما اقول لاحد بس ما قدرت انت قريب على قلبي ولازم اقولك
سلطان: بيني وبينك ..يالله قول 
احمد: اللي سحر نواف ..ملاك بنت خالتي نوره

طبعاً ما يوصف شكل سلطان بهالخبر .. مشاعره و احاسيسه تجمدت حس انه يحلم وهو يسمع هالكلام من احمد .. وكأنه بيصحى من الحلم ويسمع شئ ثاني 

سلطان: لا تقول ... من جدك انت ولا تستهبل 
احمد: للاسف الكلام صح , انا مثلك ما صدقت اول ما سمعت بس طلع هذا هو الصدق
سلطان: طيب ليه تسوي كذا وش السبب وهو ولا يمها ولا بينهم شئ 
احمد: ما ادري .. شئ اشبه باللغز شئ غريب واحد من اهلك ومو أي واحد الا وحده تسوي هالعمله 
سلطان: ان كيدهن عظيم .. حسبي الله عليها من بنت ... تذكر يوم شفناها مره بالغلط شكلها ما يدل على شر او قسوه 
احمد: وانت صادق ابداً ما جا على بال احد ان بنت اللي مسويه العمل 
سلطان: طيب الحين وش بتسوي ..نواف ما سوا شئ
احمد: وش يسوي بيقول لامي عنها مستحيل يسويها .. و انا بعد مستحيلين اقول هالشئ ... بعدين ملكه مشاعل قربت ما ابي أي شئ يخرب عليها خلنا كذا احسن
سلطان: بس هالشئ ما ينسكت عنه لو تركناها بتتمادى و يمكن تسوي شئ اكبر اللي يسحر يا احمد مستعد يسوي أي شئ قتل او غيره .. 
احمد: قلت لك الحين ما نبي أي شئ يخرب على مشاعل .. اذا بنسوي شئ خليه بعدين 
سلطان: حسبي الله عليها من بنت .. ما فيها خير لا هي ولا ابوها 

كملوا شرب القهوه و كل واحد مشغول البال بمشكلته و يتخلل السكوت تمتمات بسيطه من سلطان من اثر الصدمه و الخبر الغريب .


هل تظنون ان فكره سلطان زينه بانهم ما يسكتون على ملاك و لازم يبان كل شئ و يقفونها عند حدها ولا احسن يكتمون على الموضوع و لا كأن شئ صار و احد منهم يدري .
************************************************** *


نهايه الاسبوع ودعوا كلاً من نواف و لميس اهلهم وسافروا للمغرب لشغل نواف ومنها يغيرون جو ويستانسون .

********************************************

في بيت ام سلطان ..
دق جوال هند و كانت نايمه , يالله رفعته و ردت 
هند: الووو
تركي: صباح الليل ... للحين نايمه قومي خلاص يكفي نوم
هند: هلا تركي شلونك
تركي: بخير يا الغاليه انتي اخبارك .شلون الاهل
هند: كلنا بخير الله يسلمك 
تركي: عمري وشفيك تعبانه وش عندك صرتي تنامين كثير ..قومي خلي عنك الكسل يالله
هند: و الله مدري وشفيني جسمي طايح و بس ابي ارتاح 
تركي: اجل قومي و نص ساعه بمرك علشان نطلع نتمشى يالله يا قلبي
هند: طيب .. الحين بقوم
تركي: يالله اشوفك على خير 

من كم يوم وهند تحس بتعب و خمول و بس تنام كثير .. حتى الاكل ما تشتهيه ما تدري ليش و باتصال تركي غير عليها شوي ..يمكن اذا طلعت تغيير شوي .

بعد ما خذت لها شور على السريع لبست وتجهزت للطلعه ثم نزلت تحت تقعد مع امها و هديل 
هند: السلام عليكم
الكل: وعليكم السلام 
ام سلطان: صح النوم ... ما بغينا نشوفك
هديل: شكلك طالعه على وين
هند: كلمني تركي و قال بيمرني بعد شوي نطلع 
ام سلطان: زين خل الكسل يطير منك شوي 
هند: وين سلطان من زمان عنه
ام سلطان: مدري عنه .. ما صار يقعد في البيت كثير 
ناظرت هديل هند و دروا انه للحين زعلان من رفض امه لطلبه اللي من قبل كم يوم .
ام سلطان:اللي سمعتوه لا يطلع برا ..طلب اخوكم انا رافضته و ما في أي مجال للنقاش وان سواها و تزوج من ورانا لا اعرفه ولا يعرفني
هند: يمه لا تضيقين خلقك سلطان ما يسويها دامك رفضتي اكيد انتهى الموضوع عنده 
ام سلطان: انشاءالله ...
هديل: طيب انا اشوف ما فيها شئ .. يمكن البنت بنت حلال حنا ما شفناها
ام سلطان: حتى لو .. ياخذ من برا لا , يا كثر بنات ديرته و غيره متزوج من هنا و هذا هم يا حلو حياتهم
هند: هذا هو تركي وصل .. يالله تامرون على شئ
ام سلطان: انتبهوا لانفسكم .. و سلمي على تركي
هند: انشاءالله .. مع السلامه .


***********************************************

استقرت الاوضاع نوعاً ما بين الكل .. ام علي و تستعد تنقل لبيتها الجديد , و نواف و لميس مو سايعتهم الدنيا من الفرحه و الراحــه .. ايضاً هند و تركي كانوا اسعد ناس بعد خبر حمل هند و صار الكل مهتم فيها و يخاف عليها من النسمه بحكم انها الاولـــى بالعائله تحمل .
سيف محد قده و كل بعد يوم راسه يكبر بقرب يوم ملكته و قربه من الحبيبه ... و صارت شمس تغار وفي حاله غريبه.
للحين الثلاثه نواف و سلطان واحمد مكتمين على الموضوع لين يلقون الف حلال .
و مشاعل بحاله توتر و ارتباك لان ملكتها قربت.. بعكس الثنتين هديل و عهود فالينها و محد قدهم كل يوم طلعه بحكم تجهييز لمكله مشاعل .
الخاله ساره هدت و تحسنت معاملتها مع الكل .. صارت ملتزمه و تراعي شعور اهلها .. الله هداها و ابتعدت عن تصرفاتها المراهقه



الجزء(30)


مرت الايامـ و يوم الاربعاء بعد اسبوع رجعوا نواف و لميس من المغرب بالسلامه و هم مشتاقين لاهلهم و لبيتهم 
نواف: اقول لمو قوميني الساعه 10 .. حتى اروح لبيت امي اشوف اذا بغوا شئ
لميس: انشاءالله .. تصبح على الف خير
نواف: وانتي من اهل الخير .

*******************************************

تركي: هاه يا قلبي شلونك اليوم ..طمنيني عليك
هند: الحمدلله انا بخير اذا انت بخير .
تركي: دوم يارب , تعشيتي 
هند: أي الحمدلله
تركي: بالعافيه 
هند: الله يعافيك .. اخبارك انت وش مسوي
تركي: ماشي الحال بس والله مشتاق لك 
هند: و انا اكثر و حشتني عيونك 
تركي: متى نخلص و نرجع اااااهـ بس
هند: هههههههههه .. يا حليلك يا تروك فديتك والله 
تركي: اوكي قلبي ما اطول عليك نامي زين وارتاحي واول ما تقومين كلميني اوكي
هند: انشااااء الله .. بصحيك الفجر
تركي: تغطي زين عن المكيف لا تبردين وتبردين ولدنا
هند: على امرك يا الغلا ... تصبح على خير
تركي: وانتي من اهل الخير .

******************************************
الخميس...

اخيراً جاء اليوم المنتظر و الكل مشتاق لهاليوم .. حاله مشاعل متوتره و اعصابه مشدوده ما تتحمل شئ كله من الخوف و الارتباك , و اغلب اوقاتها اما تهاوش اخوانها الصغار او تكون ساكته ما تتكلم .. بعكس سيف اللي يشوف وجه يقول انه مستانس و حياته حلوه .. الابتسامه شاقه وجهه و طول الوقت رايح و جاي ما يدري وش يسوي .

ام نواف تنادي بنتها : مشـــاعل .. مشــاعل
مشاعل: نعم 
ام نواف: تعالي ... اقولك ترا حجزت لك عند الكوافيره هبه ..بتروحين لها بعد المغرب 
مشاعل: نعم .انا ما ابي هبه هالصالون ما ابيه 
ام نواف: اجل وش تبين بتقعدين كذا بدون مكياج و تسريحه .. اصحي ترا اليوم ملكتك
مشاعل: ادري انها ملكتي بس انا ما قلت لك ابي هالصالون .. ما طلبت احجز فيه 
ام نواف: هذا جزاتي لاني سويت لك خير 

على صراخهم دخلوا نواف و احمد جايين من صلاه الظهر 
نواف: وشفيكم .. ليش الصراخ
ام نواف: اختك قليله الادب رافعه صوتها علي علشان حجزت لها تتعدل بالصالون 
نواف: وشفيك انتي .. هاه 
مشاعل: فيني مليون شئ .. وانتوا ما تحسون بس تلوموني و تمسكون علي الغلط 
نواف: هــيه شفيك معصبه ..
التفت على امه واحمد ويسألهم 
_ شفيها من مزعلها 
ام نواف: محد داس عليها بطرف بس كذا دلع و قله حيا
احمد: مشاعل وشفيك 
مشاعل: ما فيني شئ زين .. اوووف ياربي

تركتهم بحيرتهم وطلعت لغرفتها و حالتها قالبه من كم يوم 
احمد: خلوها يمكن متضايقه شوي 
ام نواف: ياذا العالم الغريب تسوي فيهم خير ولا يبين بعيونهم 
نواف: ما عليك منها يمه .. قولي لي وش مسوين 
ام نواف: كل شئ تمام 
احمد: زين انتبهوا على الغرف و الاغراض تدرين اليوم البيت بيمتلي بالناس 
ام نواف: كلهم اهل و قرايب محد غريب مره
نواف: و لو .. الواحد ياخذ الحذر
احمد: يمه تدرين وش شفنا من الاهل
ام نواف عصبت على عيالها بعد كلامهم 
_ وشفيهم اهلكم .. لا تنسون انهم اخواني يعني مهما صار بيضلون اخواني و خوالكم و الواجب عليكم تحترمونهم
احمد: ما قلنا شئ بس برضو لما الواحد ينطعن من اهله ما يأمن احد
ام نواف: وشفيك انت الثاني لسانك طال .. هذول اهلك اللي بيوقفون جمبك وقت ما تطيح
شافوا الاثنين ان امهم مو مهتمه للي صار قبل و مو ماخذه الحذر وتلومهم لو قالوا الصح 
احمد: يمه الله يخليك اللي جا منهم يكفي اننا نشك بانهم اهل انا اتكلم مو على الاكل بس على فئه معينه وانتي على نياتك قاعده بينهم
ام نواف: ومنهم هالفئه .. قول اشوف 
نواف: احمد خلاص ماله داعي
احمد: الا يا نواف له داعي ونص لمتى بنقعد ساكتين علشان خاطرهم ... يمه اللي مسوي السحر لولدك نواف 
نواف: احمد انا قلت خلاص 
احمد: هي ملاك بنت خالتي نوره ... مو مصدقه اسئلي اللي بتسألين ... هذا هو نواف قدامك و اسأليه .. بنت اختك هاللي بازيين فيها طلعت ساحره 
نواف: هيه انت مجنون ولا فاقد عقلك ..
قطع هواش نواف صوت امه و الصدمه حلت عليها 
ام نواف: وش قاعد تقول انت .. نواف كلام اخوك صحيح ولا لأ .. تكلم 
تنهد نواف و رد بصوت اشبه بالمسموع : ايه 
ام نواف: شلون صار كذا ..وليه , البنت قاعده معنا و بيننا معقوله تسوي هالسوات و ليه تسويها 
احمد: ناقصه تربيه و اهل يقضبونها انا لو اشوفها لا اخرب حياتها مثل ما خربت حياتنا 
صرخ نواف: خلااااااااااااص ... اسكت وفكنا
ام نواف: حسبي الله ونعــ ....
حست بالدنيا تدور فيها و الاوكسجين حولها ما يكفيها تتنفس حاولت تمسك باي شئ حولها حتى ما تطيح لاكن ما اسعفها شئ و طاحت مغشي عليها بين عيالها .
*************************************************

ام سلطان : هديل قومي .. يكفي نوم يالله
فتحت هديل نص عيونها و قالت: يمه تونا اذا جت الساعه 3 قوميني 
ام سلطان: لا 3 ولا 4 يالله قومي تغدي وجهزي اغراضك لا تنسين اليوم ملكت مشاعل
هديل: زين الحين بقوم 
وتوها بتطلع ام سلطان الا دق جوال هديل و كانت عهود المتصله 
هديل: يمه الله يعافيك ردي على الجوال و قولي نايمه 
ام سلطان: عن الدلع ويالله قومي .تلاقينها عهود المتصله لانها قالت لي قبل شوي يوم اكلم جدتك انها بتدق
هديل: اجل بكيفها ..ما برد

طلعت ام سلطان و راحت تشوف الغدا حتى تحطه لزوجها و عيالها ياكلون وهي للحين ما تدري عن اللي صار لاختها ام نواف .

سلطان: السلام عليكم
ام سلطان: وعليكم السلام 
يوم شاف امه تغير شئ بداخله وتذكر كل شئ تالا السوريه و رفض امه لها و فكرته يتزوجها من ورا اهله و تحذير احمد له من هالحركه .. بس علطول طير التفكير من باله و راح لغرفته حتى يبدا ينفذ خطته .. نزل شنطته وجهزها ببعض الملابس و طلع جواز سفره و كل اوراقه و قرر بعد ملكه بنت خالته يسافر و يتزوجها ثم يجيبها و يحط اهله تحت الامر الواقع .

***********************************************
مشاعل: طيب شلونها الحين وش قال الدكتور
احمد: لا تخافين امي بخير و انشاءالله تطلع بالسلامه
مشاعل: طيب بجي المستشفى ابي اشوفها
احمد: وين تجين الله يهديك خلاص شوي واخليك تكلمينها 
مشاعل: طيب .. مع السلامه 

سكرت منه و دخلت في نوبه من البكاء المستمر تحس انها مذنبه و هى اللي زعلت امها بصراخها و رفعت ضغطها من البدايه .. و زاد على كذا توترها بهاليوم و القلق اللي عايشته ما تدري وش تسوي بلا تفكير مسكت جوالها و دقت على اقرب الناس لها "شمس "
كانت شمس توها متغديه و قاعده تزيين اضافيرها فدق الجوال و عرفت بالنغمه الصادره انها مشاعل .. ردت بفرح
_ هلا والله بالعروس .. حيالله مشمش
ردت مشاعل بصوت كله بكاء و شهقات بسيطه : الوو شـمس
خافت شمس يوم سمعت صوتها : مشاعل وشفيتج .. وش صاير لتج 
مشاعل: امــ ... 
ما قدرت تكمل و رجعت تبكي و شمس من جهه تهديها حتى تفهم منها القصه .. وبعد دقايق عرفت كل شئ فانصدمت هي الاخيره بالموضوع و حاولت تخفى صدمتها و تفاجئها بالخبر و هدت مشاعل و طمنتها 
شمس: لا انشاءالله بتطلع بالسلامه ... هدي نفستج يا مشاعل ما صار الا الخير
مشاعل: ...... سكوت ما ردت
شمس: خلاص يا قلبي روحي غسلي ويهتج و اشربي ماي و عقب كلميني اوكي
مشاعل: طيب 
***********************************************

على العصر الكل درى بالموضوع و دخول ام نواف المستشفى بس ما عرفوا وش السبب .. وملكه مشاعل تم تأجيلها لوقت ثاني حتى تهدى الامور ..الكل راح لبيت ام نواف الا الجده ام خالد و بنتها نوره ام علي راحوا المستشفى .

في البيت ..
الكل يهدي فيها و يطمنها على امها .. يوم تكلمت ملاك وقالت
_ مافيها شئ يمكن ارهاق بسيط و يعدي على خير
ما تحملت مشاعل اللي فيها جت هذه الثانيه و زادت عليها فشبت مثل النار
مشاعل:انتي بالذات لا تتكلمين , صوتك ما ابي اسمعه مو كافي اللي سويتيه جايه بعد و تسمعيني صوتك ... الله لا يوفقك لا دنيا ولا اخره و جعلك تشوفينه فيك 
تفاجئ الكل بكلام مشاعل و ما يدرون وش معناه اللي تسويه , حتى ملاك خافت و استغربت من حركه مشاعل معها و هي ما قالت شئ غلط .. وشكت انهم عرفوا شئ عنها وعن سواتها علشان كذا كلام مشاعل جاء قوي 
ام سلطان: مشاعل وش تقولين وشهالكلام .. البنت ما قالت شئ
مشاعل: ما قالت شئ لاكن سوت اشياء ... اللي امي فيه هي السبب و كل اللي صار لنا و صار لاخوي نواف هي السبب 

اللي ما حسب الكل حسابه دخلت لميس عليهم و توها بتقول السلام الا انتبهت للجو المكهرب بينهم و وجه مشاعل الاحمر و باين عليها العصبيه غير الباقي الخايفين و مستنكرين الموقف قدامهم .. المشكله الاكبر ان دخلتها كانت على صراخ مشاعل و هي تقول 
_ اللي صار لنا و صار لاخوي نواف هي السبب

سألت نفسها من تقصد مشاعل .. اكيد وحده من اهلهم و علطول ربطت اللي سمعته بسحر زوجها فدق قلبها و بان الخوف على ملامحها
قالت الخاله ساره: خلاص يا جماعه ما صار شئ .. يمكن مشاعل تعبانه شويه ... تعالي ارتاحي بغرفتك 
مشاعل: برتاح اذا هذه طلعت من بيتنا ولا اشوف وجهها مره ثانيه
ام سلطان: مشاعل وشفيك ... انهبلتي انتي
مشاعل: بقولك يا خالتي و الكل يسمعني ولا ني خايفه من احد .. هاللي تشوفينها قدامك ساحره .. و حقيره .. نذله و شويه عليها الموت .. هي اللي سحرت نواف و قلبت حياته و حياتنا و بعد قاعده بيننا مثل البريئه ... و طول عمري مستحيل اسامحها و الله ينتقم منها 

طبعاً ما ينوصف حالتهم بهاللحظه .. لا صدمه ولا استغراب و خوف و ارتباك .. كل المشاعر الغريبه مرت عليهم .. بعضهم يحس انه يحلم و البعض بان اللي يسمعه نكته و الجو صار اكثر من مكهرب و ساد الصمت و علامات الدهشه و الاستفام على وجييهم ..
اما ملاك محط انظار الكل ما تحملت نظرتهم و كلام مشاعل عليها ..فبحركه جنونيه و بدون وعي منها صرخت وقالت
_ مو ذنبي.. اللي سويته غصب عني .. من يومي وانا احبه و اموت فيها اتمناه يكون لي و قربي في الاخير تجي هذه << و تاشر على لميس ... في الاخير تجي هذه و تاخذه بكل سهوله ولا كأني موجوده .. تستاهل اللي جاها و جاء له ولكمـ .. كلكم عديمين احساس و ما تفكرون بغيركمـ

تطورت مراحل الصدمه الا شئ اعظم بعد ما سمعوا كلام ملاك واعترافها .. حتى مشاعل ما توقعت بيكون هذا ردها .. و لميس الانسانه الوحيده اللي نست نفسها و العالم و كل شئ حولها بس كلام ملاك يتردد في بالها .. و رجع لها الموقف اللي صار في بيت الجده بين ملاك و نواف , هذا اللي يصير قدامها تفسير لكل شئ لاسئلتها و حيرتها .. ما توقعت بتلقى الجواب بهالصوره و بهالوقت .

ضاعت الحروف من ام سلطان ما تدري وش تقول وهي تشوف وتسمع هالشئ .. وش تسوي بموقف مثل كذا ممكن يكبر و يزيد .. تبادلت النظرات مع اختها ساره و بنتها هند ولقت لا شئ على وجيهم وهم ايضاً ما يدرون وش يحسون فيه 

مشاعل: اطلعي برا ... اقولك اطلعي برا يا ...

فلتت اعصابها اكثر و نست نفسها .. قربت من ملاك و دفتها بقوه وهي تصارخ بوجهها و تسب 
اجتمعوا حولها ساره وعهود و هديل يهدونها و يبعدون ملاك عنها 
كملت مشاعل صراخها : هاللي تشوفينها احسن وافضل منك .. هذه انسانه لها دم وقلب مو مثلك حيوااانــه ... تفو عليك وعلى اللي ما رباك يا بنت الـ...
ام سلطان: مشاعل خلاص ... يكفي خلاص ... وانتوا بعدوها من هنا << تقصد ملاك 
مشاعل: تطلع برا هالحيوانه ما ابي اشوفها ... اطلعي برا 
خذت اقرب تحفه لها و رمتها قدام ملاك تكسرت و تناثرت اجزاءها بالصاله ...بسرعه مسكتها ام سلطان وقعدتها حتى ما تتهور اكثر و مشاعل بدت تبكي من قلب وجهها كله دموع و صوتها راح من الصياح مالها حيل تتحرك او تسوي أي شئ فقط سندت راسها على كتف خالتها و دخلت في نوبه البكاء اقوى من قبل و شكلها صار يقطع القلب .. 
وصلت مع لميس و حتى ما قدرت توقف او تنطق بشى .. طلعت من البيت وهي ما تدري وين تروح .. كلمت اخوها يجي ياخذها ..ونست اللي داخل و نواف اللي مع امه بالمستشفى ولا الرجال اللي برا بوضع هم ايضاً مستائيين منه.
بعد دقايق هدات مشاعل و هدأ الكــل و كانت ملاك مو موجوده طلعت بعد لميس علطول .. زياده على غرورها و انها مو محبوبه عند الكل بحركتها هذه طاحت من عيونهم و صارت ما تسوى شئ .
**********************************************

مِتَىْ نَاوِيْ عَ الوِصَالْ ..!؟
تَرَىْ بُعْدِگ يَا غَ ـالِيْ ..طَالْ ..
وصَبْرِيْ ..{ قَرَّبْ} يِصِيْرْ ..,مِنْ المُـحَالْ ..!!
مِنْ كِثِرْ { شُوْقِيْ ..!
صِرْتْ أَشُوفِگ فِيْ گلْ الطِيُوفْ // وفِيْ گلْ الوُجُوهْ ..
صِرْتْ أَشُوفِگ هَذَاْ .., و ذَاگ .., 
صِرْت أَشُوفِگ .., گلُهُمْ .. مِنْ آَوِلْهُمْ لِـ {[ آَخِرْهُمْ ..,
هَذَا حَالِيْ .. يَا حَالِيْ [ أَنَا ] .., 

كان سيف يدور بسيارته في شوارع الخبر .. كل ضيقه العالم بقلبه غير الالــم و القهــر .. ما صدق ان يوم ملكته راح يكون بهالشكل وهو اللي بنتظره من زمان و ياما حلم وتخيل كيف بيكون هاليوم لاكن ما تخيله بهالصوره .. هو هنا ضايق و احاسيسه متضاربه و حبيبته بعيد عنه تتألــم و تصارع تقلبات الزمن .
تنهد بقوه وحس ان قلبه بيطلع .. كل فكره يدور بين حالته و بين مشاعل .. بدون تفكير خذا جواله ودق على اخته شمس يسألها عن مشاعل , جاوبته بان حالتها صعبه و صوتها مره رايح فيها الله يعينها .
سكر من اخته وزادت ضيقته .. ليته ما دق وسأل ولا جت في باله لاكن هالشئ مستحيل يمر يومه وما تطري هالمشاعل عليه .

*************************************************


اخر الليل على الساعه 12 .. كانت هذه اوضاعهم 

ام خالد قعدت في بيت ام نواف الين ما تطلع بنتها بالسلامه و تداري احفادها وتكون بجمبهم خاصاً مشاعل بعد ما درت الجده باللي صار مع ملاك و التصادم اللي صار .
لميس و نواف عم بعض الهدوء في بيتهم .. نواف يحس بحرقه قلب زوجته و ألمـها بعد ما سمعت كل شئ عنه .. و ايضاً لميس قلبها يعورها على زوجها ..على طيبه قلبه و حسن نيته ما خلوه شياطين الانس و اذوهـ .. لو عليها كان تحطه بعيونها وتسكر عليها تحميه من شر الدنيا.
سيف مستلقى على سريره و طاير من عيونه النوم .. افكار كثيره تشغل باله خلاااص يحس راسه بينفجر , يبي ينام بس ما يقدر يبي ينسى او يوقف عن التفكير لو ثانيه .
ندم .. قهر و حزن مشاعر احتوت ملاك .. تمنت تموت ولا تكون بهالموقف اللي صار اليوم و قدام اهلها كلهم ..وين شموخها و رفعه راسها اللي على الكل الحين صارت ولا شئ مخلينها بينهم بس علشان امها قريبتهم لاكن هي ما تستاهل النظره حتى . لعنت نفسها و حالها و تفكيرها الغبي اللي وداها بداهيه و مشاكل ما توقعتها ابد.
ام علي من عرفت السالفه و فعلت بنتها ما تكلمت ولا نطقت بشئ .. كل شئ فيها تجمد لسانها و عيونها و اطرافها ... سمعت وشافت بحياتها مواقف قويه بس مثل موقف اليوم ما فكرت فيه انه بيمر عليها في يوم من ايام عمرها ..رجعت للبيت الجديد اللي نقلوا له و دخلت غرفتها بهدوء ..حطت راسها على المخده و سكرت عيونها . لا هاوشت ملاك ولا تأسفت من اهلها و لاشئ .. الصدمه شلت كل شئ فيها .
ام سلطان و بناتها و عهود والخاله ساره للان وهم مستغربين من اللي صار ..هل هو حلم او كابوس ولا وشو بالضبط ..كذا فجأءه من فرحه وشوق ليوم حلو "ملكه مشاعل" تحول الــى حزن وألـــم على الكل .
اجل سلطان سفرته شوي لين تطلع خالته بالسلامه و يطمن عليها وعلى عيال خالاته بعدين يروح يشوف امورهـ و يتمنى ان موضوعه يعدي على خير .

************************************************** **
مر يوم الجمعه مثل اللي قبله من برود و حيرهـ و غيرهــا من المشاعر اللي تمر على الانسان بدون ما يحس او يفكر فيها .


*************************************************
السبت.. يوم ما ينتسى ولا يغيب على البال , بدايه اسبوع ونهايه حياهـ .. راحه شخص و ضيق اشخاص .
ولله الحمد طلعت ام نواف من المستشفى بالسلامه بعد ما ظلت يومين بسبب الانهيار العصبي اللي صابها .. ارتاحوا عيالها برجوعها بينهم و الكل قعد حولها يداريها و يحاول ما يكدر خاطرها .
************************************************** **

دقت ام سلطان على بيت اختها ام علي ..فرد علي وبعد السلام طلبته تكلم امه
علي: و الله امي نايمه 
ام سلطان: نايمه؟؟ الوقت عصر روح قومها الله يهيدكم .. وين اختك 
علي: انشاءالله دقيقه بس
ام سلطان: شوف قومها وقولها تدق علي اليوم ضروري ..لا تنسى 
علي: انشاءالله خالتي .. مع السلامه 

راح لغرفه امه ودق الباب .. انتظر شوي ما جاه رد فــ فتح الباب و لقاها نايمه بالفعل , قرب منها و يناديها بهمس
علي: يمه .. يمه قومي ..يمه 
هز كتفها علها تقوم لاكن ما ترد و كرر يناديها
_ يمه قومي الساعه 5 قرب المغرب ..يمه 
نغزه قلبه بجمود امه فطلع بسرعه ينادي ملاك و جت الاخيره للغرفه تقوم امها 
ملاك: يمه ... يمه قومي ترا الوقت عصر 
هزتها ما ردت و التفت على علي لقت الخوف بدا يحتوي ملامحه
علي: وشفيها ما ترد
ملاك: ما ادري 
مسكت ملاك معصم امها تجس النبض و ما حست بأي شئ و دقات قلبها ما تسمعها ..
ملاك: شغل السياره بنوديها المستشفى 
علي: المفتاح مو معي ابوي خذاه و طلع 
ملاك: وقف أي تاكسي أي شئ لازم نوديها الحين .

وصلوا لاقرب مستشفى بعد ربع ساعه و طاروا فيها على الاسعاف و قاموا الممرضات بالامور اللازمه من قياس ضغط الدم و مستوى السكر و نبضات القلب .. فـ علطول دخلوها لغرفه خاصه و دخل الدكتور يشوف حالتها .

ملاك و علي برا ينتظرون الدكتور يطمنهم على امهم 
علي: كلمت ابوي ما رد 
ملاك: حاول مره ثانيه .. قوله يجي بسرعه 
علي: ما رد بكلم خالي خالد 

وبعد دقايق جا ابو عبدالله لعندهم و طمنهم انشاءالله تكون بخير .. طال انتظراهم برا الغرفه و مر الوقت ببطئ و لا خبر من الدكتور .. زاد التوتر و الارتباك بقلوبهم .. يارب استر .
**************************************************

سلطان: أي اخوي مقعد واحد لسوريا .. الله يعافيك لو في بكره احجز لي 

تم حجزه لسوريا يوم الاحد .. بعد ما تطمن على اهله و ان ملكه مشاعل للحين ما تحددت مره ثانيه فانتهز الفرصه وقال بيسافر و يكسب الوقت .

توه مسكر التلفون ..طالع الساعه لقى الوقت قرب اذان المغرب فقام يتجهز للصلاه .. الا دخلت عليه هديل بقوه 
هديل: ســـلطااان
ارتاع سلطان من دخلتها عليه بهالشكل وقال: وشفيك طايره ... خير انشاءالله 
هديل بصوت يهتز و نفس سريع : خالـــتي نورهـ ....
************************************************** ***

( كل نفس ذائقه الموت)
" إنــا لله و إنــا إلــيه راجعون"

حل الحزن الاعظم على الكل و ضاقت الدنيا بعيونهم .. تمت مراسيم العزاء و الواجب عليهم لمده ثلاث ايام .. الكل كان يترحم على ام علي و يطلب من الله يغفر لها ذنوبها و يغمد روحها الجنه و يصبر عيالها و اهلها .
كذا في غفله الناس و لهوهم في الدنيا فارقت الحياهـ ببساطه و ما سمحت للي حولها يحسون بهالشئ ..
الكل بكى عليها و حزن الا هي .. ملاك .. بنتها بكت عليها و على نفسها و على وضعها المحزن كيف راحت امها بهالوقت وتركتها تعاني بالدنيا و تكمل حياتها بين الناس بين الطيب و الشري .
راحت بلا عوده لو في الخيال .. راحت بدون ما تودعهم ولا نطقت باي كلمه وصيه او اسف او تحذير .. راحت وحنا وراها رايحين بيوم من الايام .
الله يرحمها و يرحم اموات المسلمين و الاحياء .

************************************************** **

بعد اسبوع من اللي صار هدت الامور نوعاً ما .. وصارت الجده ملمه باحفادها زياده على عيال ولدها خالد صارت تهتم بعيال بنتها المرحومه و تسأل عنهم رغم اللي صار .. في احد الايام ام خالد قاعده مع ولدها تتقهوى و فتحت معه هالموضوع
ام خالد: اقولك ودي اخذ ملاك و علي للعمره , يرتاحون شوي بعد اللي صار و يدعون لامهم 
ابو عبدالله: ما يخالف متى تبين احجز لكم 
ام خالد: باقرب وقت كلها يومين نعتمر و نرجع علطول
ابو عبدالله: انشاءالله اكلم المطار و احجز لكم 3 مقاعد اجل
نزلت ساره على اجتماعهم و درت بسالفه العمره فحبت تروح معهم تعتمر و تتقرب لربها اكثر وتطلب الرحمه و المغفره
ابو عبدالله: اجل 4 مقاعد يصير خير .
ام خالد: الله يعطيك العافيه .. و الله يسهل علينا وعلى هالعيال راحت امهم وتركتهم بزحمه الناس و الدنيا 
ساره: الله يرحمها
الكل: امين.

************************************************** ***

بوفاه ام علي ما قدر سلطان يسافر و راحت عليه الرحله لاكنه ما يأس و للحين الفكره في راسه , حجز ليوم قريب ليروح و تمنى ان ما يصير شئ يخرب عليه سفرته هالمره .
.. هل بتعدي الأمور و يقدر يســافر و لا لأ .. ؟!؟
************************************************** *****
ثاني يوم .. بعد المغرب تجهزت ام نواف و مشاعل للضيوف اللي بيزورونهم وهم ام سيف و بنتها شمس ..حبوا يسلمون عليهم و يتطمنون على ام نواف بعد ما طلعت من المستشفى وبعد وفاه اختها .

ام نواف: حيالله من جانا .. عاش من شافكم
ام سيف: عاشت ايامتج عيوني .. شلونتج وشخبارتج انتي و العيال عساكم طيبين
ام نواف: بخير كلنا تمام الله يسلمك انتي طمنيني عليك وعلى العيال 
ام سيف: بخير دامكم بخير ..
ومن جهه ثانيه مشاعل و شمس ماخذتهم السوالف بعد ما خذوا اخبار بعض ولان لهم فتره طويله ما شافوا بعض كل وحده متحمسه تسولف و مشتاقه تسمع الثانيه.
ما حاولت مشاعل تجيب طاري سيف لانها منحرجه مررره منهم و حتى كانت هاديه على غير العاده .. أمــا شمس ما لاحظت تغيير مشاعل و حياها اليوم نست نفسها و خذتها السوالف و الضحك و باين عليها انها مرتاحه واخيراً غيرت جو الطفش في البيت ولقت من يتكلم معها و يضحك .
*************************************************

من يوم ما درى سيف بروحه امه واخته لبيت الحبيبه وهو قلبه طايــر و تفكيره بعييييد ..
مهند: يا الووووو .. وين رحت ترانا هنا 
سيف: معك ياخي وشفيك تنافخ والله اسمع
مهند: واضح انك معي تدري حتى عيونك تهوجس
سيف: هههههههههههههههه الله يرجك اول مره اسمع عيون تهوجس
مهند: يعني نظراتك مو مستقره و ملامحك تتغير بالثانيه ميه مره كانك مجنون يسولف مع نفسه
سيف: أي والله مجنون .. انجنيت بعد ما عرفت هالبنت ..
مهند: الله يعينك اجل ... تراني جوعان ابي اكل شئ اطلب لي لا هنت
سيف: ولا يهمك اطلب لك لو تبي سياره من الصومال .. انت امر بس
مهند: هههههه لا سياره من الصومال مشكور ابي شئ يملي معدتي 

وطلبوا لهم شاهي مع كروسان بالجبن حاااار الجبنه تسيح منه و ريحته تفتح النفس .
************************************************** ***

في بيت ام سلطان .. بالمجلس تركي و هند 

هند: ههههههههاااي من جدك ولا تمزح 
تركي: امزح اكيد , عاد تخيلي تركي سواق باص و الله لاصير نكته وخاصه عندك 
هند: هههههه يا حلوك وياحلو سوالفك ضحكتني 
تركي: طالع عليك حلو .. الا تعالي لا تنسين ولدنا تراني جاي اتطمن عليه
هند: لا ما نسيته , هو وابوه بعيوني .. الله لا يحرمني منهم
تركي: امين وما يحرمنا منك يا الغاليه
هند: قلت لك لو طلع ولد بسميه فيصل ولو بنت حور 
تركي: لا لا لو بنت بسميها شذى اما الولد مثل ما تبين فيصل .. فيصل
هند: لا حور
تركي: نسوي قرعه ونشوف 
هند: خلاص موافقه عاد ان طلعت حور ترا خلاص ما اتراجع
تركي: من قالك بتطلع حور .. بتكون شذى يعني شذى 
هند: حور
تركي: شذى

شوي دخل سلطان وشافهم متحمسين بهالموضوع وشكلهم يضحك
سلطان: السلام عليكم
الكل: وعليكم السلام
تركي: هلا سلطان شلونك .. شلون الاهل انشاءالله بخير
سلطان: الله يسلمك كلنا بخير و صحه و عافيه بشرني عنك اخبارك 
تركي: ماشي حالنا .
سلطان: دوم انشاءالله ... اشوفكم متحمسين وش الطاري
تركي: بالله عليك من احلى حور ولا شذى
هند: مو حور احلى .. قول ايه
سلطان:مممممممممممممم و الله تبون الصراحه الصراحه
الكل: أي 
سلطان: الصراحه موضي احلى 
تركي:جاء يكحلها عماها 
هند: حرام عليك .. موضي هذه بنتك في المستقبل انا بنتي حور شيخه الكل
تركي: تقصدين شذى 
هند: لا حور 
سلطان: خلاص لا حور ولا شذى , سووا قرعه و اللي يطلع اختاروه
هند: هذا اللي بنسويه 
تركي:يالله اجل حجره ورقه مقص 
هند: لا والله هذه ما تصلح بجيب ورقه وقلم نكتب و سلطان يختار
تركي: زين يالله

قامت هند علشان تجيب الورقه و القلم ويكتبون الاسمين واللي يختاره سلطان لثلاث مرات هو اللي يصير اسم البنت ..



نواف يصوت على لميس و يستعجلها
نواف: لموووو يالله تاخرنا
لميس: هذاني خلصت بس احط الروج 
نواف: روج ..مناكير .. صبغه ..عليكم خرابيط تدوخ الراس
طلعت لميس و ماسكه بيدها الشنطه و العبايه
_ يالله خلصت 
التفت نواف عليها و تفاجئ بشكلها الحلو ..طالعه غييير نعومه مره وكأنها بنوته صغيره و انيقه جداً .. طارت الحروف و الكلمات يوم شافها و نسى نفسه بهالاميره اللي قدامه
لميس: نونو ..شفيك اقولك خلصت
نواف: فدييييتكـ .. 
احمر وجهه لميس من نظراته و كلمته .قالت: ههههههه خلاص نونو يالله لا نتاخر
نواف: دقيقه لا تلبسين العبايه .. تعالي اقعدي شوي ابي اكحل عيني بهالحلى
لميس بدلع : نواااف خلاص عاد
قام من الكنبه وسحبها من يدها حتى تقعد جمبه و يتامل في جمالها و يشبع من ريحه عطرها الخيالي .

لو يقولوا انتي حلوه
جاوبيهم ذي قديمه
لو يقولوا انتي روعه
قولي ادري بس قديمه 
************************************************** *****

ثاني يوم زارت ام سلطان لبيت اختها عبير ام نواف تسلم عليها و تغيير جو .. بين السوالف فتحت معها سالفه سلطان و طلبه للزواج من وحده سوريه تعرف عليها بسفرته ..و قالت لها انها رفضت هالفكره و قررت على امر حتى تحمي ولدها و وافقتها ام نواف خصوصاً ان الشئ اللي قررته زين للكل وما بيضر احد باذن الله .
************************************************** 




الجزء(32) .. و الاخير 

انتشر خبر خطبه سلطان و عهود في العائله و الكل بارك لهم و تمنى لهم الخير ..
في غرفه عهود قاعده في احلامها و للان مو مصدقه اللي صار , ما عمرها طرى على بالها ان سلطان بيخطبها او يفكر فيها .. يوم قالت لها جدتها ما صدقت و حسبتها تمزح بس شافت ان الامر جد و السالفه صدق سلطان خطبها و يبيها على سنه الله و رسوله .. بالاصل مو هو اللي يبيها الا مجبور و مغصوب عليها .. وافقت بعد ما استخارت و دعت ان كان الامر فيه خير يسير لها ربي .. و بموافقتها فرحوا الكل الا سلطان كرهها اكثر و ما صار يطيق شئ بحياته .. يتمنى يصير أي شئ ولا يتزوج عهود .

وهي بين احلامها و افكارها دق جوالها و كانت مشاعل المتصله 
عهود: هلا ميشــو 
مشاعل: السلام عليكم 
عهود: وعليكم السلام .. اخبارك
مشاعل: تمام انتى كيفك وش مسويه 
عهود: بخير الله يسلمك 
مشاعل: عهود .. غريبه هاااديه وش الطاري لا يكون علشان فارس الاحلام
عهود: ههههههه ..يمكن , تدرين مشاعل مو مصدقه اللي صار احس اني احلم 
مشاعل: لا تحلمين ولا شئ .. السالفه حقيقه و بعد فتره بتملكين و تصيرين عروسه 
عهود: ااااهـ بس و الله احساس حلو لما تدرين ان في واحد يفكر فيك ويبيك له 
مشاعل: وانتي الصادقه .. المهم وش عندك الحين 
عهود: ولا شئ افكر 
مشاعل: اوكي خلي عنك التفكير و قومي البسي الحين بمرك نطلع للصالون بسوي البروفه حقتي , تدرين ما بقى الا يومين على العرس وبمر السوق
عهود: ولا يهمك .. ثواني و انا انتظرك عند الباب.. بقول جدتي اول 
مشاعل: يالله اجل .. see u

***********************************
في بيت أهل سيف .. 
الوقت العصر قربُ المغرب ..

دخل سيف فرحان وسلم على امه و اخته 
سيف: وين الغالي ما أشوفــه 
ام سيف: المسكين للحين بالدوام اليوم عنده شغل كثير ... طمني عليك شلونك 
سيف: بخير يا الغاليه .. مريت العمال و الحمدلله خلصوا الدور الاول باقي الثاني 
شمس: حلوو يعني متى يخلص ؟
سيف: امممممم و الله بالضبط ما ادري بس يمكن على السنه الجديده 
ام سيف: لا انشاءالله يمديكم بدايه زواجكم اسكنوا بشقه على قدكم و لا خلص البيت يكون صرتوا عائله شوي كبيره 
سيف: اااهـ و الله ارتحت يوم خلص الدور الاول .. ما بقى الا شوي و الحمدلله 
شمس: من قدك يا سيوف العروس و خلصنا ... هههههههههههههه

تبادلوا بعض السوالف يتخللها الضحك و الراحــه .. شوي دق جواله بنغمه معينه لـمشاعل .. فقام علطول يبعد عن اهله حتى يرد عليها 
سيف: عن اذنكم 
شمس: ياهووووووو ... ارحمونا يا العاشقين 
التفت عليها سيف و هددها بيده يا ويلها لو قالت كلمه ثانيه .

ام سيف: ههههههه يا حليله هالسيف .. الله يوفقهم يا رب و الله مشاعل بنت حلال و اهلها ناس ما عليهم كلام
شمس: وانتي الصادقه .
********************************************

في مكان اخر .. ساره قاعده لحالها تهوجس و تفكر .. تشوف حالها و كيف صارت للان وهي مثل ما هي , و عيال خواتها كبروا و حظهم جاء معهم و كل واحد تزوج و كوََن حياته الا هي .. يرزق الله من يشاء بغير حساب , تنهدت من قلبها و حمدت ربها على الحاله احسن من غيرها على الاقل حولها اهلها امها و خواتها و لها وظيفتها وفي غيرها اردى من حالتها . 

دنيا مشاكلها على كل موال
كلن على همه من الوقت يشكي

***********************************************




في هالوقت بعد المغرب الجميع طالع من بيته للسوق ياخذون اخر الاغراض قبل العرس 
مشاعل و امها و عهود ..
ام سلطان و هديل ..

دخل سلطان البيت بعد ما غاب كم يوم .. و ما لقى احد الا هند 
سلطان: السلام عليكم 
هند: هلا و عليكم السلام .. عاش من شافك 
سلطان: عاشت ايامك ... وينهم ما اشوف احد
هند: طلعوا السوق انا ما رحت احس اني تعبانه و تعرف هديل تفر السوق فر 
سلطان: ماشاءالله عليها .. متى عرس مشاعل الاربعاء ولا الخميس 
هند: لا الاربعاء.. اخبارك انت وين كنت لك كم يوم مختفي
سلطان: كنت بمزرعه واحد من الشباب ابي ارتاح شوي من هموم الدنيا 
هند: يا ابن الحلال لا تكبر الموضوع .. أي هموم و أي خرابيط .. وعسى ان تكرهوا شئ و هو خير لكم , ترى شور امي زين و البنت ما عليها كلام بتسعدك بحياتك 
سلطان: ليش ما شاورتني من قبل و علطول خططت لحياتي 
هند: خافت عليك لا تروح تاخذ اللي ما تبيها .. ترا امي تبي مصلحتك يا سلطان
سلطان: ما قصرت يوم انها تبي مصلحتي .. بس لو قالت لي كان بوافق و اتزوج وحده من اختياري مو هي تختار
هند: يعني ممكن تاخذ وحده بس غير عهود
سلطان: أي .. 
هند: لو ندري من قبل كان ما خطبناها لك , و الحين لو قلت لامي هالكلام ما اتوقع بتردها بتقول هذه بنت اخوي و فشله اقولهم هونا عن بنتكم
سلطان: استغفر الله العظيم ... 
هند: لا تشيل هم .. انشاءالله تتوفق بحياتك وترتاح معها , صدقني عهود ما تنعاب بنت يا حليلها طيبه وعلى نياتها

سكت سلطان يفكر بحالته و كلام اخته .. يمكن صحيح يرتاح معها و تمشي حياته براحه و بعيد عن المشاكل .. الله يستر من الايام الجايه .
************************************************** *

في احد محلات البلياردو كانوا الشباب مجتمعين احمد , سعود , علي و عبدالرحمن 

سعود: و الله لا خسفكم انت وياه تشوفون هنا ما في لعب بزران 
احمد: نشوف يا حبيبي ان فزت علي لك اللي تبيه
سعود: لا تتهور ترا بفوز و اورطك .. ما تعرفني زين 
احمد: اسمعوا يا عيال .. الكل شاهد علينا اوكي 
علي: شاهدين ونص ابدوا بس خلصونا 

بدوا يلعبون الاثنين احمد وسعود و كل واحد يتحدى الثانـــي , و علي و عبدالرحمن ياكلون و يتفرجون عليهم 

في نهايه اللعبه فاز احمد و صفق الكل 
احمد: هااااه وينك يا بطل وييييينك ههههههههه , هذا اللي بيفوز 
علي: انا ما اقدر على الثقه يا سعووود لا ارحمنا 
سعود: يالله بس مناااااك , انا رحمتك علشان كذا خليتك تفوز
ناظر احمد في علي و عبدالرحمن و كلهم بوقت واحد ضحكوا من قلب , وسعود مرتفع ضغطه وده يفلقهم بالعصا 
سعود: خلاص انت وياه يالله اطلب وش تبي وخلصنا
احمد: لا لا انا ما اطلب شئ الله ما قصر علي من خيره .. لو تبون اعشيكم لاسبوع ابشروا
عبدالرحمن: ااااااي يا حميد ..
سعود: اسكت بس تشجعه عشانه اخوك , لا يكبر راسكم انت وياه ... انا بعد لو أأشر على شئ يجيني ابوي من جهه وامي من جهه 
احمد: يا شين التقليييد .. ولا يا عيال ؟!
عبدالرحمن: خخخخخخخ من جد 
كان علي ساكت ما تدخل معهم بالحديث خاصا يوم جابوا طاري ان أي شئ يبونه يجيهم .. حس انه غريب عنهم ومختلف . هذا سعود امه وابوه حوله , واحمد وعبدالرحمن امهم معهم وابوهم البعيد مو مقصر معهم بشئ , الا هو ابوه يالله يلحق نفسه و امه راحت وتركتهم بهالدنيا الله يرحمها .. ضاق صدره على حالته و وضعه بين الناس ... قطع عليه سرحانه صوت عبدالرحمن وهو يناديه 
_ يالله علي طالعين للمطعم , ولا ما جعت 
علي: يالله جاي .
************************************************** **

في السوق ...

مشاعل: يمه هالمحل خايس ما في جزم حلوه .. تخفيضات ع الفاضي
ام نواف: انتي دخلتيه وشفتي .. امشي عهود خلك من ذي الدلوعه جايين السوق علشانها و تتشرط بعد
دخلوا المحل و شافت مشاعل جزم حلوه ما توقعتها و قعدت تقوس وتشوف اللي يناسبها
ام نواف: هاه هذا هو الخايس اشوفك تقوسين الجزمه
مشاعل: لا في بعضهم حلوين 
ام نواف + عهود: ههههههههههههههههههاااي
عهود: منتي صاحيه وربي مأثر عليك شئ
ام نواف: الله يعيننا لا تزوجت 
******************************************

في السوق الثاني 
ام سلطان: يالله انتي خلصينا ترا تاخرنا 
هديل: لحظه .. ما بطلع لين اخذ التنوره .. ونفس اللون اللي ابيه
ام سلطان: ياربي منك بتلقين وحده احسن منها .. يالله امشي
هديل: يمه دقيقه 

طلع راعي المحل المصري : اعزريني يا فندم مفيش مقاسك و اللون اللي عوزاه كبير
ام سلطان: يالله اجل مشينا
هديل: يمه دقيقه ... اجل عطني المقاس الكبير و نفس اللون انا بتفاهم معها
ام سلطان: وش بتسوين المقاس كبير عليك
هديل: الله يعافي الخياطين بوديها عند الخياط يضيقها
ام سلطان: ترا بيخربها لك .. هذاني علمتك
هديل: لا انشاءالله .. مو اول مره اسويها ..

خذت التنوره اللي تبيها و حاسبتها , مستحيل هديل تدخل محل وتشوف شئ يعجبها وتخليه لازم تاخذه و لو مو على قدها تتصرف فيه .

مر الوقت و كل"ن" رجع لبيته يتعشى وينام .. 
************************************************** *****

عدى اليوم الثاني و اللي بعده حفل زواج العاشقين سيف و مشاعل .. في قاعه القصيبي الكل واقف على رجوله , اللي يروح يسار و اللي يروح يمين ..
اما مشاعل بالغرفه تحط لها الكوافيره اللمسات الاخيره و البنات كل شوي داخلين عندها يشوفونها وش مسويه مع التوتر و الخوف 
هند: ياهوووو اش اش الجمال .. اخاف يشوفك سيف يخطفك ويركض فيك 
مشاعل: هههه من جد طالعه حلوه .. ولا فيني شئ مو مره 
هند: لا كلك على بعضك حلوه .. صدقيني شكلك يهبل لا تخافين اهم شئ رزي عمرك و لا عليك 
مشاعل: الله يستر .. وش تسوون برا 
هند: ابد المعازيم جوا .. و البنات يرقصون كل العالم مستانسه و تنتظر تشوفك 

دخلت عليهم شمس ..
شمس: مرحبا
الكل: هلا بك
شمس: لا اله الا الله طالعه تهبليييييييين يا عمري والله
مشاعل: ههههه تسلمين .. اكيد حلوه
شمس: رووعه ما شاءالله 
هند: هههه كل ما دخل احد عليها سألتها حلوه ولا لأ
شمس: الله يحفظتج انشاءالله ... اسمعي ترا سيف بيدخل الحين علشان تصورون مع بعض.. عقب كذا تنزفين 
مشاعل: يوء .. الحين 
شمس: يعني بعد شوي بس جيت اقولتج .. 
مشاعل: كم الساعه
هند: اممممم ... الساعه 12 و نص ..
مشاعل:يعني باقي نص ساعه .. الله يستر 
شمس+ هند: هههههههههههااااي
شمس: وبعدها يطير بتج الحبيب
استحت مشاعل و ضربات قلبها زادت و شوي بتطلع .. تركوها وراحوا برا يشوفون جو العرس .

************************************************
عند الرجال .. 
قاعد سيف بينهم وكل شوي ينزل عينه على الساعه يشوف كم باقي ويقوم لعند قلبه يشوفها .. تنهد و بعثر نظراته بين الحضور و شافهم منهمكين يسولفون و غيرهم يرقص ولا عليهم من شئ.. ما دروا عنه وانه قاعد على اعصابه مشتاق للحبيبه .

يوم خلصت الاغنيه و وقفوا الطقاقين .. قرب منه احمد 
احمد: هاه اخبار عريسنا
سيف: بخير 
احمد: زين .. ترا شوي و تدخل علشان تصورون قوي قلبك
سيف: ااااهـ .. الوقت يا بطئه .. مشتاق لها و الله 
احمد: نعم .. وش قلت
انتبه سيف لنفسه و انه قال شئ غلط : احم لا سلامتك ..
احمد بابتسامت خبث : اوكي انا رايح اشوف المعازيم 
سيف: الله يعطيك العافيه .
************************************************** ******

في صاله الحريم .. الكوشه زحمه و العالم كلها قامت ترقص على اغنيه " الحب خالد" و المطربه تشجعهم ... عاااشووو .. عاااشووو..

الحب خالد و حبي لك خالد وباقي 
للي احبه و احب دار"ن" سكن فيها 


عليهم يا احمر << تقصد هديل , وهي ما صدقت و كبر راسها محد قدها ذكروها بالاغنيه ..
مره اشكالهم حلوه و صوت الطق و الاغنيه تحمس و تربش القلب .. غير الوان الفساتين واشكال الحريم اللي تخطف القلوب و كل وحده احلى من الثانـــيه ..

مر الوقت بسرعه مثل ما تمنى سيف .. خلصوا التصوير اللي خلى مشاعل مو بس مستحيه الا في قمه الحيا من قربها لسيف و المصوره طلبت منهم حركات يسوونها حتى تكون الصوره حلوه , فانحرجت مررره و سيف طار عقله و ما صدق على الله .. 

زفوها على موسيقى هاديه و قصيده غزل و مدح فيها باسلوب راائــع بصوت شاعر معروف .. و يوم دخل سيف انقلبت موازين الحريم بشكله الجذاب و الرزهـ .. كل وحده مطيره عيونها فيه و تفصفص شكله من تحت لفوق و هو مو يم احد عيونه مصوبه قدامه على اللي قاعده بوسط الكوشه كأنها البدر .. حس ان الطريق طويل حتى يوصل لها و الدرج مرتفع .. يارب متى يوصل وكأنه ما كان معها قبل شوي يصوورون , صدق هالمشاعل جننته .

إن كان{ ليلي}
يقتل {الشمس} بالهون
فأنت [ النهار ] 
اللي بليلي بقى حي
ما أبيك تسأل{ كيف} أنا أحب وشلون... ؟
الحب كله أنا{ أشوفه} فيك شوي
يكفي أشوفك "كل شي" بهالكون
ويكفي أشوف {الكون} "بدونك" ..{ولا شي}~ 

الساعه 3 الفجر و القصر شبه فاضي .. راحوا المعازيم و ما بقى الا اهل العرس يضبون اغراضهم و يروحون لبيوتهم يرتاحون بعد التعب الشاق ..
و المعاريس بدنيا ثانيه ناسيين وين هم فيه و من هم اصلاً .. سيف تقريباً فقد عقله و صار مسحور و مسير لمشاعل .. وهي انواع المشاعر اللي تحتويها بالدقيقه حتى ما تنوصف ومالها معنى ..

يااااهـ من ذا الحب .. وربــي عذاب بس حــلو .
************************************************** **

بعد اسبوعين من هاليوم .. و المعاريس يقضون شهر العسل نصه بتايلند و النص بــالهند رجعوا للشرقيه و هم مشتاقين لاهلهم .. 
بدت الدراسه سنه جديده و بعد فتره بدا شهر رمضان الـــكريم و تغييرت الاجواء عند الكل صيام وعباده وراحه نفسيه كله بفضل الله .. 
في احد الايام .. في رابغ 
تسبحت هند بعد التراويح و توها بتطلع من الحمام الا بلحظه زلقت و طاحت بقوه على الارض ... بالصاله سمع تركي صرختها , رمى اللي بيده و ركض لها 
تركي يدق الباب: هند ... هند افتحي الباب وشفيك 
صوت هند من داخل تتألم و تتأوهـ 
زاد الخوف في قلبه و دق بقوه : هند الله يخليك افتحي الباب .. هند وش صاير 
هند: تـــركي ... ااااهـ ظهري 
تركي: تكفين افتحي الباب
تسحبت و حاولت تقرب من الباب حتى تفتحه , و علطول دخل لها تركي و وجهه اصفر من شافها منسدحه على الارض و باين ان طيحتها قويه . شالها و طار بها على اقرب مستشفى حتى يشوفها الدكتور و يتطمن على حالتها و حاله الجنين .

**********************************************

في الخبر .. شقه سيف و مشاعل 

سيف: حبيبتي 
مشاعل: هلا و الله نور البيت
سيف: منور فيتج يا روحي .. وش تسوين 
مشاعل: ولا شئ .. اتصفح بكتاب الطبخ , ابي اسوي لك بكره شئ حلو 
سيف: يالبى قلبتج .... لا تتعبين نفستج الوالده عازمتنا بكره نفطر عندها
مشاعل: اهااا .. الله يعطيها العافيه .. بس حتى لو ما يصير نروح ويدينا فاضيه 
سيف: انا ما علي بدخل و يدي شايلتج ... عاد انتي دبري عمرتج
مشاعل: ههههههههههه ... حلوووهـ هذه 
سيف: دوم الضحكه يارب .. شرايتح نطلع نتمشى برا و نتسحر , الجو حلو 
مشاعل: اوكي ... بس ما نبي نقعد نمشي شوي بالكورنيش احس اني ثقيله 
سيف: ولا يهمتج نمشي و نتسابق بعد 
مشاعل: ههههههههههه الا هذه ما اقدر .
**************************************************

نرجع لتركي و هند .. في المستشفى 
الدكتور : الطيحه كانت قويه .. و صار اللي خفنا منه
تركي بحذر: وش صار يا دكتور .. قول الله يخليك 
الدكتور: السيده بخير بس الجنين راح الله يرحمه

دارت الارض من تحته و اسود الجو من حوله , رمى بنفسه على اقرب كرسي وراه و فك ازاريــر ثوبه لان الاوكسجين قل و يحس ما يقدر يتنفس ابد .. شلون كذا نور عمره راح يعني الحين لا فيصل ولا حور او شذى .. يالله وش هاللي طاحوا به .. بعد فرحه و سعاده جاهم خبر موت الجنين ولدهم راح و راح معه شوقهم له .

تطمن على حال زوجته , وكانت منسدحه على السرير و الجهاز بجمبها يقيس النبض و الضغط .. بدون ما يفتح فمه عرفت هند باللي صار و كان كل شئ واضح بعيونه ..
بكت هند بكت و بكت , وتركي بجمبها يبكي بصمت و بحزن و يحاول يهديها , ما يقدر يشوف قلبه يبكي و بحاله حزن تكسر الخاطر .. 
انتهى يومهم على هالحاله .. الحزن اسرهم والدموع لازمتهم طول الليل .
*************************************************

مر الشــهر سريع , و دايماً الايام الحلوه تمر بسرعه .. حددوا ملكه سلطان وعهود في العيد و الزواج بعدها باسبوع . فرحت عهود و تخللت فرحتها خوف من المستقبل و توتـــر .. اما سلطان بهالخبر لا فرح و لا تضايق صار الوضع عنده عادي و مثل ما هم خطبوا له خلاهم يحددون ملكته و زواجه على هواهــم .

و ايضاً انتشر خبر هند و تضايقوا لاجلها .. خاصاً ام سلطان مرررره تضايقت على بنتها و حالتها حست فيها و بشوقها بالولد لاكنه راح و رجع كل شئ مثل ما كان .

************************************************** *


كـــل عام وانت بخـــير 
عيدكمـ مبارك .. عساكـــــم من عواده 

هذه الكلمات و العبارات اللي كانوا الناس يتبادلونها تعبيراً عن فرحتهم وسعادتهم بقدوم عيد الفطر ..
عند سيف و مشاعل احلى و اروع عيد لانه اول عيد يقضونه سوا مع بعض .. صباحه غير و ليله اروع .. كل يوم عن يوم يزيد حب سيف للقمر و مشاعل تنبهر من سيف و تمووت من حنانه اللي محتويها به .
عهود اكثر منهم فرح بقرب ملكتها و زواجها .. صارت محتاسه و تدور تجهز لنفسها جدتها و خالاتها يساعدونها و كأنها بنتهم .. ما قصروا معها بشئ و هي المسكينه تغيرت فجاءه وعقلت مدري ليه معظم وقتها سرحانه في احلامها و كل شئ داخلها يصرخ فرحان .
تركي و هند .. حاولوا يطلعون من حالتهم الكئيبه شوي .. و الحياه ما وقفت على كذا , الحمدلله قامت هند بالسلامه و بقت لزوجها تكمل حياتها معه وانشاءالله ربي بيرزقهم بالذريه الصالحه و يعوضهم .. سافروا للشرقيه عند اهلهم حتى يعييدون معهم و يطلعون من الحزن اللي عاشوه لفتره.
سلطان هالعيد عنده عااادي و كل ما خلص يوم ينقبض قلبه و يزيد خوفه لقرب يوم ارتباطه بعهود رسمي .. يناظر الشمس و السماء يشوف كيف هي الدنيا غريبه ..مرات حلوه ومرات مره .. كل شئ حوله جامد ما يعبر عن شئ و اكيد هالجوامد تحس من داخلها و كاتمه مشاعرها في جوفها .
ملاك و اخوانها ببدايه العيد رجعت لهم الذكريات و الالام .. تذكروا امهم ... نبض قلبهم ونور حياتهم .. هالعيد بيقضونه بدونها و بعيد عنها وما اصعب الاوقات الحلوه بدون الانسان الغالي ما اصعبها . 




نهايه رمضان راحت لميس للمستشفى تحلل دم وتكشف بعد ما حست بارهاق وتعب و دوخه و كانت نتائج التحليلات ثالث يوم العيد فزارت الدكتوره مع نواف حتى يتطمنون.
الدكتوره: اهلين اختي لميس شلونك عساك بخير
لميس: بخير الله يسلمك ...
الدكتوره: ارتاحي اشوفك مرتبكه 
لميس: الله يسلمك .. خايفه من النتائج بشري يا دكتوره
ابتسمت الدكتوره و قالت لها : الف مبروك النتائج تقول بانك حامل .. مبروك اختي
عمت الفرحه حياه لميس و ما تدري وش تقول او كيف تعبر عن فرحتها المفاجئه
_ الله يبارك بعمرك .. و الله مو مصدقه يعني انا حامل 
الدكتور: الحمدلله .. و الله يسهل عليك
لميس: الحمدلله .. مشكوره دكتوره الله يعطيك العافيه 

بعد ما خذت ورقه الموعد الجاي طلعت طايره عند نواف اللي واقف عند الباب و يده على قلبه
نواف: هاه بشري انشاءالله خير 
تجمعت دموع الفرح بعيونها وقالت : انا حامل
طير نواف عيونه من المفاجئه الكبيره و ارتسمت على وجهه ابتسامه متررده : احلفي .. من جد لمو انتي حامل 
لميس: أي وهذا الموعد الجاي
مسك يدها و هو يرتجف من الفرحه , وده يصرخ : مبروك يا قلبي الف مبروك 
لميس: الله يبارك فيك يا دنيتي و اخيراً بيصير عندنا نونو صغير 
نواف: تعالي .. والله لا اهديك احلى هديه و احلى مفاجئه 

طاروا بسرعه لسيارتهم من الفرحه و نواف ما يدري شلون بيسوق .. كل شوي يلتفت على لميس اللي بجمبه و يبتسم يحس انه اسعد واحد بالعالم كله .. اخيراً بيصير ابو و بيكون عنده نونو صغير يملي عليه حياته.
************************************************

بهالفتره تزوج ابو علي بوحده كبر بنته ملاك و جابها للبيت تعيش معهم .. و علاقتها مع ملاك رسميه مررره و ما بينهم شئ غير بعض الكلمات و الطلبات .. 
و صارت ملكه سلطان و عهود بوسط فرح العائله و وناستهم الا سلطان فقط اكتفى بابتسامه باهته للمجامله حتى معاملته مع عهود جداً عاديه ..ولا كأنه مشتاق لها ..


تجين نحكي لـ السماء
قصّة النور
.......... ونعيد ترتيب 
المسا والأغاني !
وأصوّرك في وسط 
هالقلب عصفور
.............. عيّا يطير
إلا بوسط المحاني
وآقول أحبك والهوا فيني يثور
.............. وإنتي تقولي : كيف تسرق لساني ؟!
يافتنة إحساسي وأنا فيك مغرور
............ هاتي يدك بأوقّف أم الثواني

************************************************** ********
تركي: عمري .. قلبي هنوده
هند: هلا 
تركي: شلونك .. طمنيني عليك 
هند: تمام 
تركي: مممممم شرايك اخذ اجازه اسبوعين 
هند: ليش .. وش عندك
تركي: بس ابي اقعد طول وقتي مع حبيبتي .. نور حياتي 
ابتسمت هند وبعينها دمعه حايره : اهم شئ انك ترتاح يا قلبي 
تركي: وانا لما اشوفك كلي يرتاح وانسى هموم الدنيا 
هند: عسى ربي يخليك لي يا تركي
تركي: امين يارب ... زين حياتي شرايك اخذ اجازه ونسافر .. ابي اعيش بدنيا ما فيها الا انا وانت
هند: وين بنسافر
تركي: انتي اختاري وين تبين.. لو القمر صدقيني اوديك اهم شئ اشوفك مرتاحه و تضحكين
هند: دامي معك كل شئ يهون 
تركي: يا عمري و الله .. طيب وين تبين نروح
هند: ممممممم ما يحضرني أي شئ الحين انت قول وانا اختار
تركي: اوكي .. اندونسيا 
هند: مم لا غيرها
تركي: هاواي .. تركيا ...
هند: أي هاواي حلوه
تركي: اوكي ... من عيوني , بقدم اجازتي و بعدها بحجز لنا .يابعد عمري يا هند وربي احبك واتمنى لك الخير
ضمها لصدره بحنيه و هي ما قدرت اكثر فنزلت دمعتها بسكوت ومسحتها بسرعه و حاولت تمسك نفسها ولا تنهار .
************************************************** ****

شااايف البحر شو كبير .. كبر البحر بحبك
شااايف السما شو بعيده .. بعد السما بحبك

سكر سيف الراديو و التفت على مشاعل ..
سيف: سمعتي وش قالت فيروز ... تراها غنت علشاننا 
مشاعل: ههههههه يعني حبنا وصل للعالم كله
سيف: أي ... شفتي الهلال اللي فوق .. يدري بحبنا وهو كل ليله يروي قصتنا للنجوم
مشاعل: وهـ بس ... اجل الشمس وش تسوي اكيد تغار
سيف: الشمس طال عمرتج .. كل نهار تصبح علينا تبتسم لنا و تنشر اشعتها على الدنيا ومعها كميه من حبنا تدرين عاد لانه كبير مره
مشاعل: ههههههههههههههاااي .. الله عليك خيالك روووعه
سيف: لعيونتج اصير راعي خيالات و احلام .. حبيببتي انتي
مشاعل: و انت حبيبي ... احبك يا سيدي 
سيف:اوعدتج يا مشمش ما اخليتج ولا ابتعد عنتج لو شو صار ... الا لا سمعتي بخبر وفاتي
ضربته على كتفه بخفيف و هي تعقد حواجبها : سيوف وش هالكلام بسم الله عليك و الله يطول بعمرك ويخليك لي يا قلبي.. والله من بعدك انا اضيع 
سيف: هههه فديت روحتج .. احبتج
مشاعل: انا اكثر
سيف: لا انا 
مشاعل: انا 

وظلوا يتحدون بعض من يحب الثاني اكثر .. مثل ما قال اسير الشوق 
اختلفنا من يحب الثاني اكثر .. واتفقنا انك اكثر وانا اكثر
************************************************** ******

نواف: لمووو وش تسوين .. حطي اللي بيدك 
لميس: مو ثقيل علي لا تخاف
نواف: حتى لو ريشه .. خليه تبين تتعبين نفسك و تتعبين نونووتنا 
لميس: نونووتنا ؟! ههههههههههه.. حلوه طالعه منك 
نواف: احم اعجبك انا ... تعالي اقعدي وعن الدوران بالبيت خلاص ارتاحي
لميس: ياربي منك يا نونو .. لا تشيل هم لازم اتحرك شوي ما يصير اقعد 24 ساعه 
نواف: عندي يصير .. حياتي اخاف عليك 
لميس: صدق تخاف علي
نواف: لو ما خفت على قلبي و روحي من اخاف عليه ... الله يخليك لي يا قمرهم انتي 
لميس: هههه و يخليك لي 
نواف: يوووه نسيتيني وش جايب لك 
لميس: وش عندك اشوف
نواف: تفضلي يا قلبي شفته بالمحل وعجبني فخذيته لك 
خذت لميس الهديه و فتحتها كانت بلوزه وسيعه تنفع لها لانها حامل بيضاء فيها ورود وردي و اخضر و اكمامها جبنيز مرره ناعمه 
لميس: يااااااهـ يا حلوها ... مشكور حياتي ليش تعبت نفسك
نواف: مو تعب ولا شئ , شئ بسيط انتي يا روحي تستاهلين اكثر
لميس: تسلم يدينك يا الغالي .. يا ابو ولدي
نواف: اااااااااااهـ ما اقدر انا على كذا اروح ملح 
لميس: ههههههههههههههههههه
نواف: وانتي صيري سكر علشان اكلك مره وحده 
لميس+ نواف: ههههههههههههههههههههههههه

بالحب و الحنان اللي يملي بيتهم انشاءالله ربي يرزقهم بالولد اللي يزيد من حلاوه حياتهم وينعشها .
************************************************** ***

عهود: زين انتبه لنفسك ولا تسرع 
سلطان: انشاءالله ... ليش تخافين علي؟!
عهود: اكيد ... سلطان انت حلى عمري شلون ما اخاف عليك
سلطان: تـــسلمين يا الغاليه .. عهود اعتذر لك كنت مقصر معك من قبل مو؟
عهود: ممممم تقريباً بس ولا يهمك انت غالي بقلبي و ما ينقص من غلاك شئ مهما صار
سلطان: يا طيب قلبك ... فديتك والله .. اعذريني و اوعدك لا اشيلك فوق راسي و اهنيك بحياتك
عهود: يا حبي لك ... الله يخليك لي يا سلطه وما يحرمني منك
رفع سلطان واحد من حواجبه وقال باستغراب: وشو .. سلطه!!
عهود: أي سلطه ..هههههههه مو عاجبك
سلطان: الا و الله طالع من لسانك عسل ... يا روح سلطه انتي 

مشت امورهم و تعود سلطان على عهود وتاقلم معها , حس بطيبه قلبها و حسن نيتها .. فحرام يظلمها بمعاملته السيئه وهي مالها ذنب .. دعى ربه انه يوفقه معها و يسير اموره ويعيش بسلاوم وراحه.
**************************************************



عشنا مع افراد القصه اروع و اصعب اللحظات الفرحه و الحزن .. البسمه و الدمعه .. ليل ونهار .
شفنا كيف قلب الام ( الجده ام خالد) على عيالها و احفادها تحاول تلمهم تحت جناحها و تغمرهم بحنانها و طيبتها .
و ام نواف يالله تلحق على عيالها كل واحد من جهه اللي متزوج و يعاني بزواجه و اللي يدرس بعيد غير اللي معها وابوهم بعيد عنهم .
وام علي اللي عانت بحياتها مع زوجها الغير مبالي و عيالها .. تداري هذا و ذاا .. وهذه هي بالاخير خلت لهم الدنيا وماتت.
شفنا ملاك و جنونها,, الحب اعماهـــا و سيرها على الطريق الخطــا
الخاله ساره و وضعها .. كيف افتقدت الزواج و الحنان وحاولت تلقاه بامور اخرى غلط ممكن توديها بداهيه بس تلاحقت عمرها و تأدبت.
غلط هديل .. و تلاحق سلطان عمره و تركه لسمر .. و ندم ابو عبدالله و اعترافه بالغلط.. ..كل هالامور تصير بيحاتنا و بيننا.. ممكن نغيرنا بهوانا و رضانا و نعيش بسلام .

اما من جهه اخـــرى .. عند العاشقين


بعد هالزحمه و غبره الايام .. من جفا نواف و تعب لميس معه .. بعد سيف عن مشاعل .. فقدان هند وتركي للجنين .. حزن سلطان و خوفه من المستقبل 
تعدلت امورهم ومشت حياتهم بحلاوه و راحـــه .. كل اثنين عاشقين بعض مو بس تغلف حياتهم كلمه حب حتى الخوف على بعض البحث عن سعاده الاخر وراحته كانت كفيله بأن تلون حياتهم بلون وردي .. تحوطهم السكينه و الرضا . 

