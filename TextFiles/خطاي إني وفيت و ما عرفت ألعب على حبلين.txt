*الجزء الأول*
 
تقلبت عبير على فراشها طالعت ساعتها وتأففت بملل: اووووف ياربي ليه مو راضي يجيني نوم
حاولت ترجع تنام بس النوم مجافيها كانت الساعة 9 ونص وتحسه مرة بدري خصوصا انها مانامت الا بعد ماطلعت الشمس
واخيرا قررت تقوم وتسلي نفسها بأي شي صحصحت وخذت لها دش ع السريع ينشطها ولبست ملابسها وطلعت للمطبخ فتحت الثلاجة
صبت لها عصير برتقال وطلعت الصالة فتحت التلفزيون وقعدت تقلب في القنوات بملل ( عبير البنت الوحيدة لأمها عمرها 18 سنة تدرس بثالث ثانوي قسم علمي
تحب دراستها وطموحها تدخل طب وتصير دكتورة ..قد الدنيا..جميلة جدا وجمالها يبهر العين اي مكان تنوجد فيه تلفت النظر بسهولة
عيونها واسعة وكحيلة شديدة السواد وشعرها ناعم ليلي كثيف طويلة وطولها حلو وجسمها مجملها زود تميزها غمازاتها بخدودها اذا ضحكت)
وهي في مللها المميت قعدت تفكر تتصل بوحدة من صديقاتها تسليها او من بنات خوالها بس للأسف محد يرد: يعني من اللي بيصحى يعطيني وجه يوم الخميس
تمتمت بها بينها وبين نفسها وهي تتأفف بصوت عالي على طلعة امها من غرفتها
سارة ( ام عبير ) : صباح الخير ...وش عندها الحلوة صاحية بدري
التفتت عبير لأمها وهي مستانسة بشوفتها :صباح النور ماما
سارة : وش مصحيك بدري حبيبتي
عبير : مادري والله ياماما مع اني سهرانة لقيت نفسي زي الجنية قمت من بدري
سارة:طبعا لو يوم دراسة كان طلعتي روحي وماصحيتي
عبير : ههههههههههه بسم الله عليك يارب
سارة : فطرتي حبيبتي
عبير:لا والله لسى تعرفيني ما احب آكل لوحدي
وراحت سارة تكلم الشغالة تزين لهم الفطور وتجيبه للصالة ( سارة حلوة كثير وبنتها عبير تاخذ الكثير من جمالها تزوجت وهي صغيرة من عبدالعزيز *ابو تركي*
كان عمرها 15 سنة اول ماتزوجته وهو يكبرها بـ20 سنة وماجابت غير بنتها عبير الوحيدة وتعيش هي وبنتها في الطائف في شقة لوحدهم في عمارة اخوها طلال )
 
************************
في مكان ثاني من وطنا الحبيب وبالتحديد في الرياض
كانت عائلة عبدالعزيز مجتمعين على الفطور بدون استثناء وهذا شي اساسي بهالعائلة لازم التجمع في الوجبات الرئيسية
ابو تركي ناظر بخالد اللي فاتح عين ومغمض الثانية والنوم لاعب فيه لعب ومو مشاركهم بسوالفهم ولا بجلستهم وصرخ فيه:خلود وبلى 
فز خالد من مكانه : سم يبه
ابو تركي:قوم اقعد مثل الأوادم وكل لقمتك مو نص بفمك ونص بالأرض
خالد:ان شاء الله طال عمرك 
ندى تهمس لأريج اللي بجنبها :وش عنده اليوم معصب 
أريج بنفس الهمس:الله يستر بس
ابو تركي يناظرهم وكأنه عارف وش اللي يدور بينهم: وش عندكم تتساسرون انتي وياها.
ندى: سلامتك يبه بس قلت لأريج تقرب لي صحن الزيتون وقالت ماتطوله.
ابو تركي ناظرهم ومو مقتنع بكلامهم بس طنش وقال وهو موجه كلامه لزوجته نورة ( ام تركي ) : الليلة ان شاء الله جهزو انفسكم معزومين على العشا ببيت اخوي
ناصر 
وحول نظره على عياله وقال:وانتو كلكم بتروحون ومحد بيقعد بالبيت او يتحجج بأي عذر كل اعذاركم مرفوضة.
هزو روسهم بالموافقة لأنه اصلا ماراح يعطيهم اي مجال للرفض
( عائلة ابو تركي مكونة من
عبدالعزيز.. رجل اعمال كبير ومعروف بالرياض متزوج من نورة ام تركي اللي تصير بنت عمه اولادهم
تركي: عمره 35 سنة يشتغل مع ابوه بشركته شخصيته ثقيل ورزين وكلمته مسموعة عند الكل حتى عند ابوه متزوج من غادة بنت خالته وعندهم ريم 4 سنوات 
ومحمد 9 اشهر
ماجد: 29 سنة متزوج من سنة من ملاك بنت عمه وزوجته الحين حامل بشهرها الرابع ويشتغل بقطاع الأمن ضابط
ورومانسي حيل ويعشق زوجته بجنون 
فاتن:26 سنة متزوجة من سعود ولد ابو راشد جيرانهم من 15 سنة وحب فاتن من كلام اهله عنها وكتب ربي بينهم النصيب متزوجين من سنتين ونص وللحين ماعندهم عيال
ندى:24 سنة متخرجة من الجامعة من سنتين تخصص نظم معلومات ومافكرت تتوظف حاليا الا بعد الزواج متملكة على ناصر ولد عمها وزواجهم بالصيف الجاي
خالد : 21 سنة يدرس بثالث سنة بالجامعة بكلية الادارة ووظيفته مضمونة عند ابوه وماخذ راحته بالدراسة ومو مستعجل على التخرج طيب حيل وحنون ويحب خواته بشكل جنوني
ومدلعهم آخر دلع ونقطة ضعفه لو شاف وحدة تصيح او متضايقة
وأخيرا اريج : 18 سنة تدرس بأول سنة بالجامعة قسم لغة انجليزية.
وطبعا زوجته الثانية سارة وبنتها عبير اللي يعيشون في الطائف )
 
***************
بعد المغرب 
اريج :ندوووش ابي حلق اورانج نفس لون طقمي 
ندى:تلقينه بالدرج الثاني بالتسريحة 
اريج:وانتي للحين ماخلصتي امي تحت تنطرنا 
ندى:زيييييين روحي عني وانا بخلص
خذت اريج الحلق وكملت ترتيب شكلها لبست عباتها ونزلت لامها تحت
ام تركي: هااو وين اختك تأخرنا وابوك ملزم علي نمشي المغرب
وقفت اريج عند المراية اللي بالمدخل تتأكد من اللمسات الأخيرة لشكلها وهي تضبط بشعرها ردت على امها: هذي هي نازلة
نزلت ندى وحبت راس امها وتوجهو لبيت عمهم سعد
وهكذا هي غالب ايامهم روحات وجيات والأغلب تجهيزات لعرس ندى
 
************
جالسة بغرفتها تذاكر او بالاصح فاتحة كتابها وبالها مشغول تبي تكمل دراستها وتدخل طب وتروح لجامعة الملك عبدالعزيز بجدة
بس اكثر شي يتعب تفكيرها بعدها عن امها اللي عمرها مابعدت عنها واللي مالها بالدنيا غيرها خصوصا ان ابوها ورغم تعلقها فيه الا ان
جياته لهم قليلة قطع عليها تفكيرها رنة جوالها اول ماشافت الرقم ابتسمت من خاطر
عبير: هلا وغلا هلا والله
حاتم: ههههههههههه هلا عبورة اخبارك؟
عبير: انا تمام انت كيفك؟
حاتم:مبسوط واسأل عنك ,,, فينك يابنت ماعاد نشوفك ولا تقولي اشوف خالي وعياله
عبير:حتوم والله الدراسة ماخذة كل تفكيري وتاعبني التفكير في بكرة
حاتم: ليش تصعبينها على نفسك توكلي على ربك وحققي احلامك وكلنا بنكون معاك
عبير: مادري والله ادعي لي انت بس
حاتم: الله يوفقك عبورة وربي تستاهلين كل خير...
وبعد صمت قصير طيب انا اتصلت اسأل عنك واصير احسن منك
عبير: ههههههههههههههههه عارفة اني مقصرة بس وعد اخلص مذاكرة بدري وجاية لكم
حاتم: خلاص على خير ان شاء الله مع السلامة
عبير : باي
سكرت منه وهي مرتاحة شوي انها قدرت تطلع اللي بخاطرها حاتم ولد خالها عزيز عليها وتعتبره اخوها اللي يوقف معاها ويشور عليها
اذا احتاجت استشارة بأمور حياتها
 
********
 
بعدها بكم يوم جاتها امها غرفتها تبشرها ان ابوها اليوم جاي لهم وبيقعد عندهم اسبوعين 
عبير اللي حست نفسها اسعد انسانة لا اجتمعو امها وابوها بنفس البيت.... من فرحتها مو عارفة وش تسوي تبي الوقت يعدي باي طريقة
بس عشان تشوفه لانها اشتاقت له وولهت عليه يكفي انها ماشافته من عيد الأضحى يعني حول الـ 5 اشهر وهو اذا جا يغرقها بكل انواع الدلع
على المغرب كان ابو تركي واصل وعبير طيران للباب تبي تشوف ابوها وتسلم عليه
اول ماشافته طارت له وحضنته وقعدت تصيح << هالبنت حساسة حيل
ابو تركي: بعد عمري عبورة ليش الصياح وانا اقول الحين بنتي حبيبتي بتفرح فيني وتستانس بجيتي
مسحت عبير دموعها وناظرت ابوها وقالت: والله والله يابابا مشتاقة لك وماني عارفة ليه اول ماشفتك نزلت دموعي
( عبير تتكلم نفس لهجة امها لانها عاشت معاها اكثر وما اخذت من لهجة ابوها شي بحكم بعده عنهم وزياراته القليلة )
بهاللحظة اقبلت سارة وهي مستانسة وكاشخة ومتطيبة : هلا والله بالخير كله 
ابتسم ابو تركي وقرب منها وحبها على راسها وهمس لها بإذنها كلمتين خلو وجهها يولع وضحكت له : منور بيتك يالغالي
ابو تركي: جعلي ما خلا منكم انتو نوره وزينته
خذتهم السوالف والاخبار وهم يتقهوون وفتحت سارة موضوع دراسة عبير مع ابوها اللي اعترض وبشدة
ابو تركي بصوت حاد: ماعندي بنات يقعدون بسكن الجامعة
عبير: بس يابابا هذا حلمي من زمان وانا متعبة نفسي في الدراسة حرام ادخل اي قسم والسلام
ابو تركي: كلامي ماراح اعيده لا يعني لا
نزلت دموع عبير على طول وناظرتها امها بمعنى خليها علي واستسلمت ... ماتوقعت ان فرحتها بوصول ابوها بتنقلب نكد
راحت غرفتها وسكرت على نفسها وقعدت تندب حظها اللي بيضيع مستقبلها واحلامها اللي حلمتها طول عمرها
بينما في الصالة ابو تركي وزوجته يتناقشون بهالموضوع وسارة تحاول تقنعه بأي طريقه وهو رافض
سارة بمحاولة لإستمالة قلب ابو تركي: يعني عاجبك كسرت بخاطرها وهي فرحانة فيك اليوم
ابو تركي وهو يناظر التلفزيون: خليها علي انا بطيب خاطرها وبترضى باللي احسن لها
اكتفت سارة بالصمت بينما ابو تركي قام متوجه الي غرفة بنته دلوعته وطق عليها الباب وجاه صوتها مكسور من داخل الغرفة: مين
فتح ابو تركي باب الغرفة وطل عليها: الحلوة بتسمح لي ادخل مملكتها ولا زعلانة علي
عبير رتبت جلستها وقالت لابوها يدخل
ابو تركي بنظرة عطف ونبرة صوت حانية: ياقلب ابوك تتوقعين اني بيوم بوقف بوجه مستقبلك واحلامك
هزت راسها بلا
رفع خصلات شعرها من على وجهها وبانت له دموعها على خدها قربها له ولمها مع كتفها وقال لها: انتي بنتي وما اقدر اتخيل انك بتكونين بعيدة عني وعن امك ومحد حولك
رفعت عبير عينها وناظرت ابوها: بس انا راح اكون في السكن وفي حراسة والبنات معايه يعني ماراح اكون لوحدي
ابو تركي: ولو ماراح اكون مرتاح ابد
دنقت عبير راسها والعبرة خانقتها بس رفعت عينها لابوها يوم قال: عندي لك حل بيريحك ويريحني
تكلمت بحماس:ايش هو الحل؟
ابو تركي: تروحين معاي الرياض وهناك تكونين تحت نظري ومع اخوانك وخواتك وبنفس الوقت تحققين حلمك
انصدمت عبير من كلام ابوها معنى كلامه بتكون هي وام تركي ببيت واحد لسنوات الله اعلم بعددها وهي اللي ماتحب عبير ولا تواطنها وبالاوقات اللي تقابلو فيها
وعلى ندرتها الا انها اظهرت كل مشاعر الكره نحو عبير وامها وهذا تقريبا شعور طبيعي ومالامتها فيه
وماوعت الا على صوت ابوها وهو يقول :اتوقع ماعندك اي مانع ابد ؟
عبير بلعثمة: ان شاء الله بس ابغى اشاور ماما وارد لك
ابو تركي بحنية: اهم شي دلوعتي راضية علي؟
عبير: وانا اقدر ازعل منك يا احلى بابا في الدنيا وحبته على خده
ابو تركي: الله يوفقك يابنتي ولاتشغلين بالك بشي انتي نامي وربك يسهل امورك
عبير : ان شاء الله بابا
طلع ابو تركي من عند بنته متوجه لغرفته ينام فيها بينما عبير اخذتها الافكار وجابتها وماعرفت تنام بسهولة وكل تفكيرها بالمستقبل ودراستها واحلامها و.... ام تركي
 
*
*
*
الجزء الثاني

*
*
*

مرت الاسابيع سريعة على البعض وبطيئة على البعض الآخر وباقي على زواج ندى اسبوعين فقط...
عبير خلصت اختباراتها وتنتظر نتيجتها في الوقت اللي يستعدون من بكرة يسافرون للرياض لحضور زواج اختها ومنها تاخذ عبير على الجو ببيت ابوها بحكم انها استخارت وقررت 
تكمل دراستها بالرياض بس تنتظر النسبة اللي تبيض وجه اهلها فيها وترفع راسهم 
يوم الاربعاء موعد طيارة سارة وبنتها عبير متوجهين للرياض الحبيبة ركبو الطيارة وماكانت المرة
الاولى لهم حيث انهم حضرو كل زواجات عيال عبدالعزيز لكن سارة علاقتها بنورة زوجة ابو تركي الأولى 
حيل سطحية وتخاف من الاحتكاك فيها لان نظراتها ماتعجبها ولو ان الغيرة طبيعية بينهم
اعلن كابتن الطيارة عن وصولهم لمطار الملك خالد الدولي بالرياض
وتنفست عبير فرح وسرور خصوصا انها بتشوف خواتها واخوانها بالذات خالد اخوها
اقرب اخوانها لها لانه حنون وعمره مافرق بينها وبين خواته من امه وابوه
اول مانزلت وشافت خالد ماقدرت تخفي حنينها ومشت له تسبقها لهفتها وبدون شعور 
طاحت بحضنه وهو لمها وسلم على خالته ام عبير ومشو معاه للسيارة متوجهين لشقتهم اللي مستأجرها ابو تركي لهم 
عبير كانت تحس بسعادة غريبة وهي تركب السيارة نحو تحقيق حلمها (( ماتدرين ياعبير
ايام الرياض ولياليه وش حاملة لك من مفاجئات))
اول ماتحركو طالع خالد بخالته واخته وقال: الحمدلله على السلامة... نور الرياض بوصولكم
ام عبير ( اللي تحب خالد لطيبته وتعامله الراقي مع بنتها ): ربي يسلمك ومنور باهله حبيبي
خالد: عسى ماتعبتو بالرحلة؟
ام عبير: لا الحمدلله مافي تعب ولا حاجة
خالد استغرب هدوء عبير مو بالعادة تكون ساكتة وماتعلق ابد التفت لها وصوت لها لكن
عبير كانت بعالم ثاني وانتبهت لصوته : هــآآآه
خالد: من قال هاه سمع... اقول شلونك؟ وش متوقعة لنتيجتك؟
عبير: انا الحمدلله تمام ونتيجتي خلها على ربك انا سويت اللي عليه والتوفيق بيد رب العالمين
ام عبير: والله هلكت نفسها في المذاكرة بس الله مايضيع لها تعب
خالد: لا لا عاد عبورة ماينخاف عليها ماشاء الله عليها .
وكملو سوالف لحد ماوصلو الشقة واستأذنهم خالد يبيهم يرتاحون ومن باكر يمرهم يروحون لبيت 
ابو تركي تسلم عبير على اخوانها وخواتها اللي راح يكونون مجتمعين ع الغدا
وما اخفي عليكم رهبتها وخوفها خصوصا ان هالزيارة غير عن كل مرة لانها بتكون على
طول والى ان يكتب لها ربي التخرج.

***********
بعد ماصلى العشا دخل بيته لقاها مبتسمة له بأحلى ابتسامة راح لها 
وحب خدها ولمها عليه وجلس جنبها
ماجد بصوت دافي حنون:شلونها نور عيوني اليوم وشلون ولدي؟
ملاك بخجل طبيعي: هههههههههه وانت يعني متأكد انه ولد؟
ماجد: اللي يجي من الله حياه الله مادام انتي امه انا اسعد انسان بهالوجود.
ملاك وتحس الدنيا كلها ملكها: يابعد عمري انت انا بخير وولدك متعبني شوي بس احلى تعب والله.
ماجد قرب من زوجته وناظر بعيونها وهمس لها : احبك
ملاك ارتبكت من نظراته وبلعت ريقها وسحبت نفسها من ايدينه وقامت: بروح احط لك العشا
شكلك مو معديها على خير
ضحك خالد بأعلى صوته وعيونه تتبع ملاكه وروحه وقلبه
تعشو وسولفو وشربو الشاهي وقضو ليلة رومانسية مثل اغلب لياليهم اللي نادرا 
مايكدر صفوها زعل بسيط او عتاب مقبول.

**********
الساعة 11 وربع صحت اريج مستانسة حدها اليوم عبير جايتهم خذت لها دش سريع
وبدلت ملابسها وراحت لغرفة ندى وطقت الباب.. لقت ندى سابقتها وصاحية من قبل
اريج بحماس: مشتاااقة لعبورة والله.
ندى: اي ياحبي لها ولسوالفها وجنانها.
اريج: تدرين عاد كثر ما احس اني حزينة انك بتفارقيني وتطلعين من هالبيت كثر ما انا
مستانسة انه عبير بتقعد عندي واحس انه في عندي اخت بالبيت تشاركني كل شي.
ندى اللي مرتاحة من راحة اختها: اي والله كنت بالأول شايلة همك ومو متخيلة شلون
تصحين بآخر الليل وتبين تغثين احد وتقلقين نومه وماتلقين ندوش الضحية.
ضحكت اريج وطقت كتف ندى بعفاشة وقالت : ههههههههههههههههه وربي بتفقديني.
ندى اللي تالمت من ضربة اريج: آآآآي يامتوحشة حشى مو يد بنت الا ملاس ههههههههه
اريج: روحي بس مسوية علي الرقيقة الله يرحم اول شوشتك كبر راسي وماتمشين الا حافية
شهقت ندى وطقت اريج: انا يالنصابة؟؟؟
وقعدو الثنتين يتطاقون ( مزح طبعا ) ويضحكون وفجأة
.............: بس انتي وياها حشى ولا بزارين
طالعو اريج وندى بأمهم اللي معصبة حدها والسبب طبعا معروف وسكتوا وماقالو ولا شي
ام تركي: البسي انتي وياها واجهزو ست الحسن والجمال وبنتها بيشرفونا بعد صلاة الظهر
ندى + اريج : ان شاء الله يمه
ومشت عنهم نازلة تحت بدون ماتقول شي ثاني .
يعد صلاة الظهر اجتمعو عيال ابو تركي كلهم ماعدا خالد اللي راح يجيب خالته واخته وهذا
هو بالطريق جايهم.
ام تركي اللي الامبير عندها واصل مليون:ريمووووه ووجع اركدي افتر راسي وانتي تناقزين 
بكل مكان.
ريم اللي خافت وراحت لامها اللي اكتفت بالصمت مراعية حالة خالتها النفسية.
شوي الا دخل خالد: السلام عليكم
الكل : وعليكم السلام
دخلو بعده ام عبير وعبير وسلمو على الكل
وعبير راحت لخواتها اللي طايرين من الوناسة بشوفتها ماعدا فاتن اللي ماتحبها واجد بحكم 
انها متحيزة لامها شوي مع انه اختها مالها ذنب بس ماتحبها لانها تحس انها تزعل امها بهالشي
حطو الغدا وتغدو وعدا هاليوم على خير لوجود ابو تركي طبعا اللي يفرض على الكل احترامه
ومحد يقدر يغلط بوجوده مهما كان مع انه بوجود عياله يتخلى شوي عن الرسمية ويضحك
معاهم بس الا الغلط مايرضى فيه وهم يحترمونه ومستحيل يغلطون قدامه.
على الساعة 12 الا ثلث بالليل استأذنت ام عبير الجميع انها لازم تروح
الحو عليها البنات تقعد هي وعبير متحججين انهم بعدهم ماشبعو من عبير بس هي وعدتهم
بلأيام الجاية راح يتعوضون وبتكون على طول معاهم واحترمو رايها لانها امها اكيد
لازم يقدرون هالشي.

*********

اليوم السبت صحت عبير من الساعة 8 واعصابها متوترة تنتظر تشوف نتيجتها بفارغ الصبر
وهي تفتح اللاب توب وتحاول تتصل بالنت جاها اتصال من حاتم
استغربت عبير اتصاله هالوقت وردت : الووو
حاتم: هلا والله بدكتورتنا اللي بيضت وجيهنا وماخيبت الظن فيها.
عبير وهي متبلمة ومو عارفة وش تقول اكتفت بالصمت:.........
ضحك حاتم ومايبي يوتر اعصابها زود: عبير بنت عبدالعزيز الــ... 99%
عبير فتحت فمها وضاع كل الكلام وبعد ما استوعبت بدقايق شهقت: حتوووووم
احلف.
حاتم: والله والله دوبي اشوفها مبروووك يابنت عمتي والله كنتي قدها.
عبير اللي نزلت دموعها لا شعوريا وضاع منها كل الكلام ماردت عليه
وهو قدر وضعها وقعد يضحك: ههههههههههههههه روحي بشري امك يلا باي
سكرت منه وهي تناظر بجوالها متفاجئة وبعد ما استوعبت اللي انقال لها
قعدت تناقز على سريرها بفرحة مجنونة وراحت ركض لغرفة امها وابوها 
وطقت الباب بعنف
فز ابو تركي مفزوع من نومه والتفت لأم عبير اللي قامت وحطت يدها على صدرها 
وتمتمت : يارب اجعله خير.
اول مافتحت الباب شافت عبير والدموع بعيونها والابتسامة شاقة وجهها وهي تصارخ 
نجحت ياماما وجبت 99% حضنتها امها وهي تصيح : مبررروك ياروح ماما
ابو تركي اللي سمع صراخهم وضحكهم جا وسحب بنته من حضن امها وطالع فيها
وقال: مبرووووك يابنتي والله انك تستاهلين كل خير وحفلتك علي انتي سوي اللي تبين
ومصاريفها لاتشيلين همها كل شي علي.
عبير بفرحة وبدلع عذب : بسوي حفلتين هنا عشان اخواتي وبنات اعمامي وعماتي
وفي الطايف عشان صاحباتي وبنات خوالي وخالاتي.
ابو تركي ابتسم من قلب لبنته دلوعته: ابشري على هالخشم وانا كم عبورة عندي
نقزت عبورة وحبت راس ابوها : تسلم لي الله لا يحرمني منك يابابا .

***********
اليوم الخميس عرس ندى البيت حالة استنفار اللي يتسبح واللي يجهز ملابسة واللي تتصل
على المشغل يرسلون لها الكوافيرة وعبير اللي جات من بدري عشان تعيش اجواء العرس
مع خواتها على العصر كانت الكوافيرة موجودة ومستعدة تزين ندى اللي راح تنزف اليوم لناصر
ولد عمها اما اريج وعبير وفاتن وملاك وغادة وسارة راحو للمشغل
وام تركي بتتزين هي وخواتها بكوافيرة جايبينها لهم بالقاعة
بعد المغرب كانو البنات بالقاعة كل وحدة تقول الزين عندي طبعا مايحتاج اقول ان عبير
كانت الأجمل بلا منازع ومع هذا هي متواضعة جدا وعمرها ماشافت نفسها على احد
صادفت بنات عمها الجوهرة ومشاعل واماني ( خوات ناصر ) اللي رحبو فيها وسلمو عليها
بالعرس الكل يناظر بعبير ويسأل من هاللي لابسة الفستان الفوشي ( عبير كانت لابسة فستان 
فوشي ناعم مبرز انوثتها بشكل ملفت وحاطة ميك اب روز خفيف لانها ماتحب الميك اب اوفر
ومسوية شعرها شنيون ناعم ومكتفية بوردة صغيرة بلون الفستان على جانب اذنها اليمين)
البنات كانو متجمعين عند ندى اللي بتموت من الخوف بمكانها وتعليقات البنات تزيدها خوف
وتوتر
اتصلت ام تركي بفاتن تبلغها انه وقت الزفة وهنا ندى ماتت بمكانها وهي تقول شلون شكلي 
وفستاني شلونه وتسريحتي وهم يرددون لها ان كل شي بيرفكت وانها قمر ونجمة الحفل
نزلو البنات وعلى انغام موسيقى كلاسيكية نزلت ندى بفستان ابيض ناعم بشك خفيف على الصدر وذيل طويل شوي
ندى جذابة ونعومة ولو انها اقل جمال من خواتها الا انها تجذب العين بنعومتها وبليلة عرسها
كانت قمر ومميزة مثل اي عروس ,,,, ماتدري شلون مر عليها الوقت لحد ماوصلت المكان
المخصص لها على الكوشة وجلست بكل توتر وهي تشوف كل العيون تناظرها.
طلعو كل البنات خواتها وبنات اعمامها وخوالها وخواتها يسلمون عليها ويرقصون عندها
شوي الا قالت لهم الجوهرة ان ناصر بيدخل وهنا نشف الدم بعروق ندى وهي تترجى امها
بعيونها ماتبعد عنها اللي ضغطت على يد بنتها وطمنتها انها معاها .
دخل ناصر مع ابو ناصر وابو تركي مع تركي وماجد وخالد.
ندى اول ماشافت ابوها واخوانها خنقتها العبرة وهي مو متخيلة انها بتبعد عنهم وبتعيش ببيت ثاني
مافيه حس امها وابوها.
ناصر اللي كان يطالع ندى بلهفة العاشق ومايشوف غيرها اول ماوصل قرب منها وحبها
على جبينها وهمس لها: الف مبروك يالغالية.
ندى ماتدري شلون طلعت الحروف منها تمتمت: يبارك بعمرك.
ابتسم بشوق وهو يناظر زوجته اللي توردت خدودها خجل وهي تحسه قريب منها.
انتهى العرس وكلن رجع بيته وتوجهو ندى وناصر للفندق يقضون فيه اول ليلة مع بعض.
اول ماوصلو الفندق دخل ناصر ودخلت معاه ندى ( مع انها كانت تكلمه كثير وتشوفه بعد
كثير بس انها تكون هي ووياه بمكان واحد وبعيد عن كل الناس كان موترها ومخليها مو قادرة
تطالع فيه من حياها)
فصخ ناصر بشته وقرب من ندى ومسك ايدها وحبها: اليوم اسعد ايام عمري وزوجتي 
خلاص صارت معاي.
ندى اكتفت بالصمت وهي تحس بالحرارة تطلع مع اذونها .
قرب ناصر منها اكثر لدرجة انها صارت تحس بحرارة انفاسه وحط اصبعه تحت ذقنها
ورفع عيونها عليه وهمس لها بوله: احبك
ارتبكت وضاعت نظراتها حولها وهو راعى شوي وبعد عنها وقال :وش تحبين نطلب عشا
<< مابغيت تحس ياعم خخخخخخخخ
ندى وعيونها بالارض: اللي تبي.
ماصدق خبر كلم الروم سيرفس وطلب لهم عشا ودخل يتسبح.
طلع ناصر من الحمام وهو لابس بيجامته وينشف شعره بالفوطه... ندى اول ماشافته نزلت عيونها
وطلع بالصالة ينتظر العشا وقال لها بدلي وانتظرك.
سكرت ندى باب الغرفة وبدلت وتسبحت ولبست لها فستان احمر لنص الساق مع صندل احمر 
واكتفت بميك اب ناعم يبرز نعومتها جففت شعرها وتركته ينساب على كتوفها بنعومة
واحتارت شلون تطلع له ترددت كثير وفي الآخر قوت نفسها وسمت بسم الله وطلعت
ناصر اللي كان يجهز الاكل ع الطاولة اول ماسمع الباب ينفتح التفت تلقائيا وشافها قدامه
ماقدر ينزل عينه عنها وهي انحرجت وماعرفت شلون وصلت عنده .
مسكها من ايدها وقربها عنده حبها على خدها وقال: وش هالجمال كله تبين تذبحيني واحنا تونا؟
ندى بعذوبة ورقة وبعفوية: بسم الله عليك حبيبي
ناصر: انا قايل ذابحتني اكيد بتجنيني بهالكلام اللي يدوخني.
ندى ضحكت ونزلت عينها مستحية.

*************

الساعة 1 ونص الظهر 
ام تركي: اريجوه وصمخ
اريج: سمي يمه
ام تركي : شوفي اختك وينها فيه الناس جو وحضرتها للحين ماشرفت.
اريج بطولة بال: يمه خليها عروس وش مستعجلة عليه؟
ام تركي صرخت هذيك الصرخة اللي خلت اريج تفز وتتصل من دون شعور باختها
اللي اكدت لها انهم دقايق ويوصلون.
العزيمة كانت لندى وناصر اللي بيسافرون بالليل الى مدريد لقضاء شهر العسل باسبانيا.
الكل كان مستانس وفرحان لندى اللي كانت السعادة تشع من عيونها.
بعد صلاة المغرب تجمع الكل يودعون ندى اللي تصيح هي وخواتها << حساسات بزيادة الخوات
سلمت ع الكل ومرت على المجلس الداخلي سلمت على ابوها وعمامها وخوالها واخوانها
وتوجهت للمطار هي وناصر مع خالد << ماتلاحظون انه سواق العائلة خخخخخخخخ

*
*
*
*

الجزء الثالث

*
*
*

اليوم عبير حاسة بسعادة مو طبيعية راح تجتمع مع صديقاتها بحفلتها اللي وعدها 
ابوها تسويها كانت مجهزة كل شي وتنتظر معازيمها بالحديقة الخلفية للبيت
كانت مجهزة الطاولات ومزينتها بورود ليلكية وعلى جوانبها شموع معطية
اضاءات جذابة ورائعة والدي جي صوته يصدح بالأرجاء ومعاها بنات خالها طلال
( مرام ورنا وهديل << خوات حاتم ) طبعا اللي ماتعرفونه ان سارة ام عبير امها 
وابوها متوفين وهي ساكنة بفيلا اخوها طلال اللي له دورين وهي لها الدور الثالث
شقة مستقلة عن الفيلا ولها درج جانبي للخارج ولهم مدخل خاص مطل على 
الحديقة الخلفية.
مرام: عبورة شوفي الطاولات اللي في الأخير محد حط عليها الحلويات.
عبير:رنووو حبيبتي جيبي باقي الحلويات من المطبخ انا بروح افتح لنوف بنت
خالي محمد
رنا راحت تجيب الحلويات في الوقت اللي عبير راحت ركض تفتح لنوف 
نوف داخلة وهديتها بيدها وسلمت على عبير.
نوف:الف مبروك حبيبتي ومدت لها الهدية: مو هذا قدرك بس ان شاء الله
في زواجك
عبير: الله يبارك في حياتك يارب عقبال ماتتخرجين من الجامعة
هديل: الله لنا واحنا مالنا سلام يعني
تقدمت نوف وسلمت على بنات عمها اللي كانو متجمعين وهمهم اليوم
يحتفلون ببنت عمتهم خصوصا انهم راح يفارقونها بعد ماتعودو انها دايم 
معاهم بالذات بنات خالها طلال اللي كانت معاهم يوميا تقريبا بحكم انهم ساكنين ببيت واحد ولو ان ام عبير كانت مستقلة بحياتها كليا ومكتفية بالمصروف من نفقة
زوجها اللي رافض احد غيره يصرف على زوجته وبنته ولو كانت اتفه 
المتطلبات
في هذي الأثناء جو صديقات عبير وصديقات بنات خوالها 
وعبير كانت مستانسة حيييييييل وهي تشوف ( مها و اشواق و هند) اقرب 
صديقاتها واللي تعتبرهم مثل خواتها خصوصا مها اللي تعتبرها مخزن اسرارها
عبير كانت لابسة فستان ناعم نيلي مزين من اعلى بدانتيل فضي ولابسة طقمها 
الألماس اللي كان هدية نجاحها من امها وابوها 
مها تسحب عبير من يدها: قومي ارقصي معايه 
عبير: مهاوي استني شويه خليني ارتاح
مها: ياشيخة قومي المفروض اليوم ماترتاحين استمتعي وانبسطي اليوم محد قدك
كلنا جايين عشانك
قامت عبير مع صديقتها اللي ماحبت تكسر بخاطرها خصوصا انها تشوف بعيونها
لمحة الحزن لفراقها
وكملو البنات احتفال ورقص وخبال وصوت الأغاني قالب الدنيا 
والله يعين الجيران خخخخخخخخخخ

**********

في مكان آخر من العالم وبالتحديد في مدريد باسبانيا ندى كانت تعيش اجمل ايام
حياتها متجهزة وخالصة بتطلع هي وناصر يتمشون بالأول وعقبها يتغدون
ناصر يناظر بندى اللي الفرحة تشع من عيونها: الحين بنروح للسور القديم اللي
بنوه العرب لما حكمو اسبانيا وعقبها بنروح نتغدى ونتمشى بعدها بمنتزه المورو
ندى : زين 
ناصر وهو مشبك ايدينه بايدينها مشى معاها لسيارة الاجرة اللي تنتظرهم يتوجهون
للسور كانت ندى مستانسة حيل خصوصا وهي تشوفه متحمس ويسولف لها
ماتدري شلون عدى الوقت عليها وماحست الا بناصر يقول: وين تبينا نتغدى فيه؟
ندى : وين ماتبي حبيبي اهم شي مو مأكولات بحرية لاني ما احبهم
ناصر : هههههههههه زين اللي تبين
مشوا لاحد المطاعم الشهيرة بمدريد واول ماقعدو جاهم الويتر بالمنيو
طلبو اللي ودهم فيه وناظر ناصر بندى وقال لها: ماتبين تكلمين اهلك؟
ندى بفرح واضح بعيونها:اي والله ياليت مشتاقة لامي وخواتي
ناصر اللي فرح من فرح زوجته دق رقم بيت عمه ومد الجوال لندى
اللي من سمعت صوت امها لمعت الدموع بعيونها:هلا يمه 
ام تركي: هلا حبيبتي بشري يمة عساك مرتاحة ومبسوطة
ندى:الحمدلله يمه مو ناقصني الا شوفتكم
ام تركي: شلونه ناصر عساك بس مو متعبته؟
ندى ضحكت بنعومة: شدعوى يمه ناصر بعيوني
سكتت وهي تسمع صوت اريج اختها : يمه هاتيها وربي ولهت عليها
ام تركي: اريجوه وبلا خليني اكلم اختك يلا ندى ماراح اطول عليكم
سلمي على ناصر وانتبهو لانفسكم يمه
ندى: ان شاء الله يمه بس هاتي اريج احس اني متولهة عليها
اريج تاخذ السماعة من امها: ندووووش كذا تخليني بلحالي وربي زهقت وطلعت
روحي.
ندى: اريجوووه وجع ماسألتي شلونك وش مسوية على طول هبيتي فيني
اريج بنبرة حزن واضحة: والله ندى اشتقت لك يشهد علي ربي والبيت ملل
خالد كله برا البيت وابوي بشغله وامي بزياراتها وانا طقت كبدي قمت احاكي 
الطوف
ندى اللي كسرت خاطرها اختها: يالله هانت كلها فترة وبتجيك عبير تونسك
وانا كل شوي ناطة لكم بالبيت
اريج اللي حست انها مصختها شوي: زين حبيبتي انتي اهم شي استانسي 
ولاتنسين هديتي اللي طلبتها منك
ندى ضحكة على خبال اختها: ان شاء الله من عيوني مو ناسية سلمي على ابوي 
وخالد وفتون
اريج: ابشري لاتوصين يلا باي
ندى:باي
التفتت لناصر اللي يطالعها بشوق وكملو سوالف وتغدو وتمشو بعدها رايحين 
لمنتزه المورو اللي نزلو فيه الجيش العربي اول ما فتحو الاندلس
وهكذا عدت ايام ندى وناصر كلها حب وسعادة مثل اي عرسان بشهر العسل

*************
عبير اللي متوترة هالفترة بعد مااعتمد قبولها بكلية الطب بجامعة الملك سعود
وصارت تقضي ايامها الأخيرة بالطايف بحضن امها وخوالها وكل اللي تحبهم
وعاشت معاهم 18 سنة من عمرها 
اليوم الأحد رحلتها للرياض وهي تصيح بحضن امها:ماما لاتخليني لوحدي هناك
ام عبير: عبورة ياقلبي هذا الموضوع تناقشنا وخلصنا منه وان شاء الله كل اجازة
وانتي عندي لا تشيلي هم
عبير: طيب بس اوعديني اي وقت احتاجك فيه تكونين معايه
ام عبير اللي الدموع بعيونها:يعني انتي عمرك احتجتيني وماكنتي معاكِ بعدين 
لاتشيلين هم ابوك ِ ماراح يرضى احد يزعلك وهو موجود
طلال (ابو حاتم): يالله عبير بتتأخرين على طيارتك
عبير قامت وسلمت على مرة خالها فاطمة وبنات خالها اللي ودعوها وهم يصيحون
يحسونها اختهم الرابعة وعمرهم ماحسوها بنت عمتهم
نزلت عبير بعد مالبست عباتها ونقابها ومتوجهة للسيارة مع امها وخالها
صادفت حاتم اللي كان يحس بهموم الدنيا كلها فيه بعد ماتأكد ان اللي بقلبه
لعبير اكبر من مشاعر اخوة مثل ماكان يعتقد بالأول
لكن اول ماحس ان عبير راح تكون بعيدة عنه وماراح يكحل عيونه بشوفها
( مع العلم ان عبير تغطت عليه من وهي بالمتوسط بس كان يوميا يشوفها
ويسولف معاها بوجود اهلهم طبعا ) حس نفسه بيموت من همه
عبير: حتوووم مو ناوي تودعني يعني؟
حاتم وبدون مايطالعها : مع السلامة والله يوفقك
عبير استغربت رده بس قالت يمكن تعبان خصوصا انه مواصل من امس مانام
ردت ببرود:مع السلامة وركبت السيارة متوجهة للمطار ومنه للرياض اللي
تحمل لها ملامح حياة جديدة مليئة بمفاجئات حلوة وحزينة ورومانسية

***********

بغرفتها ببيت ابوها اللي جهزوها لها قريبة من غرفة اختها اريج جالسة تتجهز
بكرة راح تروح للجامعة تحرسها دعوات امها لها بالتوفيق
سمعت طق خفيف على الباب
عبير: تفضل
طل عليها خالد بابتسامته الساحرة وروحة الحلوة:مساء الخير على الحلوين
عبير بنصف ابتسامة: اهلين مساء النور
خالد: ليش قاعدة لحالك تعالي تعشي معانا
عبير: مادري خالد مالي نفس
خالد: تعالي يابنت الحلال انتي من جيتي بيتنا كله حابسة نفسك بهالغرفة
عبير اللي اقتنعت من كلامه خصوصا انها ودها ترتاح من الضغط اللي تحسه
لانها اول مرة تواجه ام تركي لحالها بدون امها اللي دايم تستمد قوتها 
منها: خلاص انزل انت دقايق بس اغسل وابدل ملابسي وجايه
خالد اللي ارتاح من كلام اخته: زين لا تتأخرين.... وراح

بعد تقريبا 5 دقايق نزلت عبير وهي لابسة بنطلون جينز كحلي غامق
وتي شيرت اصفر ورافعه شعرها الطويل ذيل حصان
تقدمت وسلمت على ابوها وحبت راسه وسألته عن اخباره اللي أشر لها
تروح تسلم على خالتها 
راحت وهي مو متقبلة الفكرة بس لاجل عين تكرم مدينة وعشان ابوها مستعدة
تسوي اي شي سلمت على خالتها وحبت راسها: كيفك ياخالة
ام تركي: بخير اقعدي تعشي
عبير تجاهلت نبرتها الآمرة : حاضر وقعدت تتعشى , ونست وضعها شوي مع
السوالف والضحك خصوصا مع اريج وخالد اللي يتميزون بخفة دمهم وهي تحبهم
زود عن باقي اخوانها

******

اول يوم بالجامعة كان ممل وكئيب خصوصا انها ماتعرف احد ابد
اتصلت بأريج اللي كانت مستانسة بشوفة صديقاتها ومو حاسة بالوقت
عبير: الو اريج فينك؟
اريج: هلا عبورة قاعدة مع هنادي وريماس.
عبير: اروووج ابغى ارجع البيت مليت والله مافي حاجة مهمه وما اعرف احد
اريج اللي كسرت خاطرها اختها : زين يلا بكلم سوجير يجينا
عبير اللي ارتاحت وبنبرة امتنان: الله يسعدك يارب خلاص كلميني اذا وصل
سكرت من اختها وهي مرتاحة 


***********

وصلوا للبيت وطلعت اريج ركض على غرفتها اما عبير توجهت للمطبخ تدور 
اي شي تشربه وهي ميتة حر خصوصا انها مو متعودة على درجات الحرارة 
العالية دخلت المطبخ وفتحت الثلاجة احتارت اي عصير تشربه
ووقع اختيارها بالأخير على عصير التوت اللي تعشقه بجنون
صبت لها عصير وقعدت على طاولة المطبخ تشرب وهي تتأمل بوضعها الحالي
وكيف انها مرتاحة الحمدلله بوضعها ودعت ربي باعماقها يسهل امورها
وتنهدت بخفة وحمدت ربها :الحمدلله على كل حال
كل هذا وعبير ماتدري عن العيون اللي تناظرها من اول مادخلت المطبخ
فهد انبهر من هالجمال اللي يشوفه وكل تفكيره من هالبنت الحلوة واستغرب انها
تتصرف براحتها بالبيت راح فكره انها وحدة من بنات عمامهم 
( فهد شاب وسيم جدا طويل وجسمه خيالي اخو نورة ام تركي الصغير وآخر العنقود شاب مغازلجي ويحب البنات ولعاب درجة اولى عمره 23 سنة وبأخر
سنة بالجامعة كلية الادارة قسم محاسبة)
فهد كان واقف عند باب المطبخ اللي يفتح على الحديقة واول ماشاف عبير دخلت
سكر الباب شوي وصار يشوفها << ماقلت لكم هالولد مغازلجي ولعاب
قامت عبير وتوجهت لغرفتها... اما فهد دخل للبيت وهو تفكيره كله على هالبنت 
اللي سحرت عيونه بجمالها النادر .

عبير تسبحت وبدلت ولبست لها بيجاما برمودا وردي وفيها قلوب بيضاء صغيرة
وتي شيرت علاقي وردي وفيه قلب ابيض كبير في النص مشطت شعرها 
وانسدحت على سريرها تفكر بحياتها ماتدري باللي قاعد بالصالة وماخذته افكاره
وموديته يبي يعرف من هي هالبنت قطع تفكيره صوت اخته وهي تقول له: ماتبي 
تقعد تتغدا معنا اليوم؟
فهد وهو مازال غارق بتفكيره: همممممم
ام تركي: فهيد وصمخ انا قاعدة احاكيك
فهد:سمي يالغالية وش بغيتي؟
ام تركي : ماودك اليوم تتغدى معنا
فهد : والله ودي اروح البيت واريح الا ماقلتي لي اريج عندها احد بالبيت؟
ام تركي: لا ماخبرتها بتجيب احد معها ليش؟
فهد بخبث: شفتها نازلة هي ووحدة من السيارة
ام تركي بقرف: اي ماغيرها عبيروه
فهد مستغرب: من هي عبير<< الولد انضرب مخه ونسى كل السوالف
ام تركي تناظره ومستغربة اسألته: عبيروووه بنت عبدالعزيز ماغيرها يعني
ماتدري انها بتقعد على قلبي الين تخلص دراستها.
فهد اللي تذكر كل هالسوالف: اهاااا وانا مستغرب شلون ماخذة راحتها
ام تركي بارتياب: ليش وش شايف انت؟
فهد يضيع السالفة : ولا شي تبين اوصل للوالدة شي قبل اروح؟
ام تركي : سلامتك بس.... اليوم انا بروح لها عقب المغرب
فهد وهو طالع : زين على خير فمان الله.
وطلع بعد ماحس بانتصار انه عرف هالبنت وكل تفكيره شلون يشوفها المرة
الجاية...

*
*
*
*

الجزء الرابع

*
*
*

كان قاعد بالصالة الواسعة اللي تضج بالفخامة باثاثها العصري الانيق واعمدتها الرومانية
المذهبة ماخذتهم السوالف هو وامه وزوجته
تركي:الا وين اريج وعبير يمه؟
ام تركي: اريج بغرفتها بتنزل بعد شوي .. والمحروسة الثانية بقلعتها مادري عنها
تركي باستنكار: يمه هذي اختنا والمفروض ماتتكلمين عنها كذا
ام تركي: الله عاد والاخت طول عمرها وهي بعيدة تو عرفت ان عندها اخوان
غادة( زوجة تركي ): اي خالتي بس اول غير والحين غير انتي الحين بمكان امها
ام تركي اللي تنرفزت من هالطاري :امها عندها وش لها فيني ؟.... بعدين انا ماغلطت عليها ابد
تركي: شلون ماغلطتي وانتي حتى ماتطالعينها ولا كلمتك صديتي عنها
ام تركي: اشوف طال لسانك ياتركي وجاي توقف معاها ضدي
تركي اللي تحسس من كلام امه : يمه الله يهداك وش هالكلام انتي تدرين بغلاتك عندي بس بعد
هي اختي ويهمني تكون مرتاحة ( تركي انسان عاقل وتفكيره منطقي يمكن بطبعه قاسي شوي
ومو حنون مثل خالد اخوه بس الغلط مايرضاه مهما كان )
قطع سوالفهم دخلة اريج وعبير وهو يضحكون : السلام عليكم
الكل : وعليكم السلام
قربو لاخوهم ومرته وسلمو عليهم وعبير راحت لريم تحضنها وقعدت تبوسها وشالتها
وحطتها بحضنها وقعدت تلعبها ( عبير بطبعها خجولة ويمكن لان الوضع جديد عليها تحاول
تشغل نفسها بأي شي خصوصا وهي حاسة انها مو موضع ترحيب من ام تركي )
عبير بنبرة حنونة :من حبيبة عمتها
ريم بدلع طفولي بريء : انا
عبير: ياااعمري انتي قولي لي وش تحبين اجيب لك حلاوة ولا تشيبس؟
ريم: ابي حلاو وبتاتس بعد ( بتاتس = بطاطس )
عبير خذت ريم معاها لغرفتها تجيب لها اللي تبيه اما اريج انشغلت بالسوالف معاهم
شوي تسولف وتضحك وشوي تلعب محمد بحضنها
نزلت عبير وريم اللي طارت لامها فرحانة : ماما سووووفي عمتي عبير زابت لي حلااااو
( ماما شوفي عمتي عبير جابت لي حلاااو<<< مسوية اترجم خخخخخخ )
غادة : زين روحي قولي لها شكرا
ريم بكل فرح راحت لعمتها وقالت:سكرا
عبير حبتها من خدودها: عفوا ياعمري ...... وراحت ريم لامها مستانسة وتاكل الحلاو
وكملووو الباقين سوالفهم وضحكهم
............: السلام عليكم
الجميع سكتو من قطع سوالفهم دخلة ابو تركي عليهم وردو : وعليكم السلام
جلس ابو تركي جنب عبير ولمها من كتفها له وحبها على خدها وقال: شلونها القمر اليوم
عبير اللي وردت خدودها: الحمدلله انا بخير انت اخبارك؟
ابو تركي رد عليها وهو يلتفت على الباقين ويسألهم : انا بخير شلونكم عساكم مرتاحين.
ام تركي: الحمدلله نسأل عنك
ابو تركي :انا جاي اتسبح والبس واروح بيت عبدالله اخوي تجهزو انتو وروحو بدري
ساعدوهم انتم اهل العزيمة مانتم بضيوف.
قامو البنات غرفهم يتجهزون وام تركي قعدت تقهوي زوجها قبل لايطلع وتركي وغادة طلعو جناحهم بعد
الليلة عمهم عبدالله ابو ناصر مسوي عزيمة للعرسان والبنات مستانسين انهم بيشوفون ندى اليوم
خصوصا انها من رجعت من اسبانيا ماشافوها كثير.


************








اول مادخلو بيت عمهم بعد صلاة المغرب كانو بنات عمهم باستقبالهم
سلمو عليهم وعلى مرة عمهم موضي ( ام ناصر ): هلا والله تو ماتبارك البيت هلا بأم تركي
ام تركي وهي تسلم على ام ناصر :متبارك باهله شلونكم عساكم بخير وشلون ندى معكم عساها مرتاحة؟
ام ناصر: ندى منورة هالبيت والله ياحبي لها
ام تركي: بعد عمري بنيتي ولهت عليها
ندى بدلع ونعومة: وانا بعد اشتقت لكم والله
التفتت ام تركي لبنتها وحضنتها وسلمت عليها: هلا يمه شلونك ؟
ندى : بخير الحمدلله انتي شلونك وشلون ابوي؟
ام تركي: الحمدلله مانشكي من باس
ندى اللي راحت لخواتها تضحك وهم طايرين فيها خصوصا على دخلة فاتن
وكملو سلام وسوالف البنات ودخلو لمجلس الحريم
شوي الا بنات عمهم عبدالرحمن وزوجته داخلين ( عبدالرحمن عنده بنتين وولد من زوجته ابتسام
امل 15 سنة رغد 10 سنوات ونايف 6 سنوات وبعد ولادتها بنايف تعبت كثير ونصحوها الاطباء
ماتحمل لان الحمل والولادة خطر على صحتها ورضى زوجها بهالأمر والحمدلله على كل حال)
ندى نجمة الحفل كانت متألقة بفستان بنفسجي ناعم بشك ذهبي خفيف وميك اب بنفسجي ناعم
باقي البنات كانو لايقلون جمال عن ندى ان ماكانو اجمل منها
واسئلة كثير ترددت عن هالبنت الحلوة اللي يشوفونها لأول مرة( طبعا جيران بيت عبدالله ومعارفهم
لان بنات اعمام وعمات عبير يعرفونها ولو ان علاقتها فيهم رسمية جدا )
عبير كانت كاشخة بتنورة بني حرير لماع لنص الساق تقريبا على طرفها طباعة خفيفة باللون البحري
ولابسة توب بحري ناعم وتاركة شعرها على نعومته مكتفية باكسسوار ناعم لامة فيه غرتها
وحاطة ميك اب ناعم ومكحلة عينها بأزرق مع قلوس وردي خفيف على شفايفها المكتنزة
وماخفت عليها نظرات الكل اللي كانت مسلطة عليها خصوصا ان هالألوان مبرزة بياضها
ومطلعتها جذابة الى حد كبير.
اريج اللي تحب الصرقعة والخبال : عبووورة شوفي اللي لابسة جلابية حمراء.
عبير طالعتها وكشرت ماعجبها شكلها ولا نظراتها المتفحصة: وش فيها؟
اريج وهي كاتمة ضحكتها: هذي الله يسلمك عندها ولد يطيح الطير من السما وش الطول اللي
مايتعدى الشبرين وش الملامح الجذابة ولا الذرابة والسنع اللي فيه و تدور له عروس
عبير: طيب وانا وش دخلني؟
اريج بخبال: الله يسلمك انتي حرم صالح بن راشد القادمة
عبير شهقت بصوت مسموع: من صالح هذا؟
التقتو الحريم للبنات واريج فطست ضحك وماقدرت تكمل وهي تشوف نظرات عبير الخايفة
الجوهرة اللي تقرب سلة الحلاو لعبير: هالخبلة اريجوه مو صاحية ماعليك فيها هذي ام صالح
ماتحضر مناسبات الا تقز ببنات خلق الله تبي تزوج هالغثيث اللي عندها والبلا محد
راضي فيه
عبير ضحكت على خبال اختها: ان شاء الله يكون من نصيب اروج
اريج شهقت وقامت تكح بعد ماشرقت بالقهوة ومشاعل تطقها على ظهرها والبنات ميتين ضحك
اريج والدموع تنزل من عيونها وهي تكح على خفيف: وجججججع ماعاد الا هو ولد امه لو انه آخر واحد
بالعالم ما اخذته.
والتفتت اريج على اختها ندى اللي كانت تناظر جوالها ومبتسمة ( توها جاي لها مسج من حبيب القلب)
وصرخت عليها: ندووووش يالخايسة الحين جايين مشتاقين لك وانتي ماعندك الا هالجوال ساعة
اتصال وساعة مسج ماصار كل هذا حب.
البنات ماتو ضحك على خبال اريج وندى شهقت : قل اعوذ برب الفلق وانتي حاسدتني يالدوبا
اريج: وش احسدك عليه ياحسرة على نصور الدب.
قامو البنات على اريج تهزيء خواته وندى طبعا واريج شردت للصالة وقالت للبنات الحقوني
مليت من قعدة الحريم كلها رسمية
وكملو البنات سوالف وضحك وخبال وعبير شوي خشت بالجو معاهم خصوصا ان اريج مو
مخليتها بلحالها تبيها تستانس وماتفكر نفسها غريبة لانهم بنات عمها مثلهم بالضبط.


**********









عند الشباب كان الضحك والتعليقات واصلة حدها على ناصر
كانو مجتمعين تركي وماجد وخالد << طبعا عارفينهم
ونواف وراكان << اخوان ناصر
وليد واحمد وزياد << اصدقاء ناصر
وفهد خال عيال عبدالعزيز...( فهد اللي من يوم شاف عبير بمطبخ بيت اخته وهو مو قادر
يشيلها من تفكيره وحاول اكثر من مرة يعرف عنها شي بس ام تركي ماتسولف عنها ابد لانها
ماتحبها وصعبة يسأل اخوانها عنها )
خالد اللي مرجوج بعد مثل اخته اريج: الا ناصر تنصحني اعرس ؟
ناصر : والله العرس راحة بال واستقرار
فهد ( اللي كل تفكيره بنات وماهمه العرس ابد رغم الحاح امه عليه انها تفرح فيه خصوصا انها
كبرت حيل وتبي تفرح بعياله): اقول بلا زواج بلا وجع راس لاحقين على الهم
تركي اللي ماتعجبه خرابيط خاله: والله العرس احسن لك من مطارد هالصايعات اللي تترزز وراهم
من سوق لسوق.
فهد وبكل غرور: لو سمحت تركي انا ما اطارد احد البنات هم اللي يطاردوني
ماجد: ايييييييه ياتوم كروز
ضحكو كلهم على تعليق ماجد وكمل زياد: الا اقول فهد ورى ماتاخذني مشوار يمكن تحبني وحدة من
هالبنات بدال ما انا قاط وجهي بكل مجمع ومحد معطيني وجه.
فهد: لا ياشيخ تبي تقطع رزقي انت
وليد اللي من نفس نمونة زياد: والله هالبنات ماوراهم الا التعب والمصاريف على قل سنع
هذي جوالها خرب وتبي جديد وهذي جوالها خلص شحنه وتبي تعبيه رصيد واحنا الضحية
وليتها بعد تكلمك تشحن لها وتروح تكلم حبيب القلب
تركي: بلا من غبائكم تدرون بسوالفهم وبعد تراكضون وراهم
فهد: ياخي حب البنات من الله ما اقدر اعيش يومي بدون ما اسمع كلام الحب والغزل
ناصر بشوي خجل: تزوج وكل يوم تسمع كلام حب وغزل وحلال بعد
فهد: والله لاتزوجت ما اسمع الا جيب هالشي ولاتنسى هالشي وودني لبيت هلي وودني للسوق
ماجد ( اللي مقطعته الرومانسية) : بالعكس انت تقدر باسلوبك تخلي زوجتك ماتبخل عليك بهالكلام
بس هي لاشافتك مقصر شلون تعطيك وهي ماتاخذ؟
تركي كمل على كلام اخوه: ولا انتو ياشباب هالأيام البنت اللي تعرفونها بالحرام كل كلام الغزل
تسمعونها ولا بنت الحلال ماتسمع الا الاوامر ونفذي ولا روحي لبيت اهلك يضفك.
فهد بكل برووود: كلامكم ما اقنعني هذا كلام شباب تزوجو وعاشو هالمعاناة وحسو بالفرق ماجبته من عندي
احمد: بس اصابع يدينك مو سوى
خالد: واللي هذا كلامهم اكيد هم نفس الشي لان الزوجة على اللي عودها زوجها عليه
وليد: يعني الحين بتفهمني ان كل بناتنا رومانسيات واحنا اللي نكبت رومانسيتهم
ياشيخ طيييير وين عايش انت؟
تركي بمنطقية : مو الكل بس يمكن الأغلب ولا ليش هالصايعات يسمعونكم هالكلام الا
لأنهم يسمعونه منكم ولا اكيد مافي بنت بتقعد تتغزل بواحد ماسمعت منه كلمة حلوة
فهد اللي يحس كلامهم منطقي بس الشيطان معمي قلبه عن الحق :اقول فكونا من هالطاري
وشوفو عريس الغفلة وين راح فيه
ناصر اللي اثناء نقاشهم اتصل بندى وقال لها انه مشتاق لها حيل وينتظرها بجناحهم يبي
يكمل سهرته معاها بعيد عن هالشباب وكلامهم اللي يغث


*************





في مكان آخر وفي بيت ابو حاتم تحديدا وبغرفة حاتم اللي هالأيام نفسيته متغيرة حيل
وماعاد هو حاتم المعروف بمرحه وضحكه اللي ماينقطع ( حاتم شاب وسيم وطيب لابعد
الحدود عمره 22 سنة يدرس بثالث سنة بجامعة الطائف بقسم تقنية حيوية)
حاتم كان متعبه بعد عبير عنه اللي كان بيوم من الأيام يعتبرها مثل خواته لكن بالفترة اللي
ابدت رغبتها في الانتقال للرياض واكمال دراستها استغرب ضيقته الشديدة وتعبت نفسيته
حيل وماكان يجي البيت كثير لانه يحس انها كانت انانية بقراره يوم اختارت تبعد عن هالناس اللي
يحبونها
فاطمة ام حاتم: حبيبي حتوم قوم توضا الحق على صلاة المغرب وبعدين روح شوف عمتك وش محتاجة
اغراض
حاتم اللي ماطلع بشقة عمته من سافرت عبير:انا بطلع اصلي وراح اتصل فيها واسألها وش محتاجة
ام حاتم: بس انت عارف عمتك ماراح تاخذ منك حاجة بدون ماتعطيك فلوسها
حاتم: طيب خلي هديل ولا مرام تروح تشوف وش تبغى وتنزل لي تحت ماراح ادخل البيت
ام حاتم اللي حاسة باللي في قلب ولدها: خلاص حبيبي ولا يهمك قوم الحق صلاتك لاتفوتك
حاتم قام وهو يدعي ربي يهونها عليه.
بعد الصلاة رجع واتصل في امه اللي قالت له ان هديل رايحة له للحديقة تعطيه الفلوس وتعلمه
بالاغراض اللي ناقصة عمتهم


************





اليوم الاربعاء وعبير مستانسة ان محاضرتها اليوم تنتهي بدري يعني الساعة 12 بتطلع هي واريج
ويرجعون البيت بحكم انها هالسنة تدرس السنة التمهيدية اتصلت باختها
تبي تقول لها انها بتطلع بدري تبي ترتاح وتنام لانهم بعد المغرب رايحين لبيت اختهم فاتن
اللي عازمتهم ع العشا
اريج اللي توها مسكرة من خالها فهد ردت على عبير: هلااا عبورة
عبير: اهليييين هاااه متى ناوية تطلعين؟
اريج: الحين خالي فهد في الطريق
عبير بققت عيونها مصدومة: نعمممممممم؟
اريج وهي ميتة ضحك على اختها: ههههههههههههه سوجير مع امي راحت لأمي مضاوي وارسلت
خالي ياخذنا نروح للبيت ( طبعا فهد استغل اتصال اريج بامها تطلبها ترسل لهم السواق وسوى فيها
نخوة وشهامة وانه ماراح يوصلهم غيره والمقصد معروف واخيرا جاتك الفرصة يافهد)
عبير وهي مو مصدقة وحاسة باحراج فظيع خصوصا انها بتركب مع شخص ماتعرفه ابد
وحست انها بموقف لاتحسد عليه: طيب طيب انا جاية
طلعو من الجامعة وفهد كاشخ على الآخر << الأخ يبي يلفت انتباه عبير
اريج من شافت سيارة خالها البي ام والابتسامة شاقة حلقها : يلا عبورة هذا هو خالي
عبير تمشي وتحس انها طايرة وماتمشي ع الارض وهي منحرجة من هالموقف ومن نظرات فهد
اللي مو مبين هو يطالع فمين خصوصا بنظارته الشمسية اللي لابسها عشان يقز براحته
ومحد ينتبه له
اريج ركبت قدام : السلام عليكم
فهد وعليكم السلام وهو يراقب اللي باين عليها الارتباك وهي تركب بالمقعد اللي خلف اختها
بدون ماترد السلام<< لاتلومونها منحرجة خخخخخخخخخخخخخخ
وطول الطريق اريج وفهد سوالف وعبير مكتفية بالصمت
واريج اللي حاسة باحراج اختها وماحبت
تزيدها عليها واحترمت صمتها
اما فهد كان كل شوي يلتفت على اريج يسولف عليها وعيونها تروح لعبير بالسيت اللي ورا
وماخفا عليه توترها الواضح من حركة يدينها وطريقة هزها لرجولها
عبير من شافت سور بيتهم وهي تحس براحة مو طبيعية وطلعت منها تنهيدة لاشعورية
وصلت لمسامع فهد وحركت فيه مشاعر غريبة يمكن لأول مرة يحسها.


***********




مرت الأيام وكثرت زيارات فهد لبيت اخته وكله رغبة انه يشوف اللي سلبت عقله بجمالها
او يسمع اي شي عن اخبارها
عبير اللي من تعرف ان فهد موجود تقعد بغرفتها بدون ماتنزل لانها تبيهم ياخذون راحتهم
مع خالهم وهالشي قهر فهد اللي ماعمره صادف بنت مثلها لانه يعرف ان كل البنات يموتون
بس يشوفونه او يعطيهم وجه وهو ابد مو معبرهم وشايف نفسه عليهم
الا هالبنت اللي شافتني وما اثرت فيها بالعكس تتجنب تشوفني وهالشي خلق نوع من التحدي
وخلا تفكير فهد يخطط على هالبنت بطرق ثانية


*********




ملاك والتعب ماخذ منها مأخذ : حبيبي ابي اليوم اكمل اغراض البيبي اخاف اولد وانا ماكملتهم
ماجد اللي يناظر زوجته بحنان خصوصا وهو يشوف التعب الواضح عليها: والله ياقلبي
ماودي ترهقين نفسك بهالأمور كلمي خواتك يكملونها لك او انا اكلم خواتي وترتاحين
ملاك اللي ودها كل تجهيزات البيبي تكون من اختيارها خصوصا انه اول مولود لهم تضايقت شوي
وقالت له بدلع: مجووووود وربي مو مطولة.
ماجد اللي ذاب من دلعها : ياعيون مجود انتي وقلبه ابشري لو تبين تجهزين له من باريس على اول
طيارة اسفرك
ملاك: اي اي قص علي بهالكلام وانت تدري اني ما اقدر اسافر
ماجد مات ضحك على زوجته اللي راح تفكيرها للجد وهو كان قصده يدللها :يابعد عمري انتي
خلي عنك هالخرابيط وقومي تجهزي بمر خواتي يروحون معاك يساعدونك
ملاك بنبرة امتنان وحب عظيم لزوجها اشرت على عيونها: من عيوني حبيبي
ماجد قام وحب زوجته على خدها: الله لا يحرمني منك
ملاك : ولا منك يارب
اما في بيت ابو تركي اريج وندى جاهزين وينتظرون ماجد يمر عليهم
اما عبير اعتذرت تروح معاهم ودها تراجع محاضرتها وتشوف وضعها لانها ناوية هالويك إند
تروح تزور امها خصوصا ان عندها يوم السبت اوف وهي بتستغل الوقت وتقعد اطول وقت
ممكن مع امها لانه اول مرة يعدي عليها شهر وهي ماشافتها..

ملاك اللي كانت تمشي خطوتين وتجلس من التعب اللي فيها بعد ماصارت هالحين بالشهر
التاسع وتنتظر ولادتها واريج وندى مستانسين حيل معاها خصوصا ندى اللي تحس انه الايام
الجاية ممكن تحمل لها اخبار سارة.
ملاك واللي تعبت من المشي: ندووووش خلاص والله تعبت حسبي الله على ابليسكم
ندى اللي سمعتها وبالها مشغول : تعالي بس شوفي يااااعمرييييي لو بتجيبين بنوتة وتلبسينها
هالفستان
ملاك سحبتها من ايدها ومشت معها اريج طوعا: انتي فاضية خليني اولد بالسلامة اول وعقب
لاكبرت هالبنت مايغلى عليها شي 
ملاك كملت اغراضها اللي محتاجتها وتنتظر فرج ربها وهي تدعيه يسهل ولادتها ويفرح قلبها
بشوفة مولودها الأول اتصلت بماجد اللي قال لها انه ينتظرهم عند احد البوابات.
لما وصلو بيت اهله يبي خواته ينزلون ويروح هو وزوجته بيتهم
ندى: مجود نزلو شوي قعدو معانا قبل مايجي ناصر ياخذني
ماجد اللي حاس ان زوجته محتاجة ترتاح: بوقت ثاني الحين ملاك تعبانة ومابي اتعبها زود
ندى ابتسمت لاخوها وهي تتمنى علاقتها بناصر تكون مثل علاقة اخوها بزوجته اللي صار لهم
سنة وعليها متزوجين وهي تحس كأن توهم معاريس: زين الله يحفظكم
ونزلت تلحق اريج اللي من وصلت دخلت البيت حتى بدون ماتسلم << هالبنت مطيورة خخخخخخخخخ

**********

اليوم الاربعاء الساعة 10 وربع خالد قاعد يسولف مع سلمان وبندر( اصدقائه) بالجامعة
وضحك ووناسة لانهم مثله بخفة الظل
خالد وبندر اللي متحمسين وهم يتناقشون مع سلمان المتعصب خالد قال ببرود: لو تطيرون وتوقعون
منتم بفايزين علينا اليوم الفوز مضمون
سلمان: ياشيخ طييييييير اذا ماغشنا الحكم بنفوز بسهولة
بندر وهو يضحك: اولا فريقنا مكتمل وكل سنة واحنا جايبين بطولة مو بس داخلية حتى البطولات
الدولية
سلمان اللي يتكلم بلغة الواثق: فايزين فايزين الله لايعوق بشر
خالد : نشوف الليلة واذا فاز الهلال عليكم لاتجيني توطوط بالاستراحة وتقول الحكم والحكم
قطع عليهم نقاشهم الحاد وصول فهد اللي سامع اصواتهم من بعيد وجاي ضحك: هههههههههه
قصرووو حسكم وش هالازعاج ياكافي الهلال بيفوز وانتو يالنصر مردكم للدرجة الأولى
ضحكو العيال وقال سلمان : الميدان ياحميدان والليلة نشوف
( فهد لانه قريب في السن من خالد وبنفس الكلية بينهم صداقة بعد رغم اعتراض خالد على تصرفات
خاله لكن مع ذلك يحبه ويعتبره توأم روحه واسراره كلها وتفاصيل حياته مايخبيها عليه)
فهد وهو قايم من عندهم : يالله استأذنكم جيت اسلم عليكم قبل اطلع وراي مشوار ضروري
خالد اللي فاهم وش براس خاله: روح الله يهديك بس
ضحك فهد على ولد اخته واشر لهم بيده : سلام


*********

فهد راح للبيت وتسبح وتكشخ وتعطر وتوجه لجامعة البنات عازم وحدة من خوياته على الغدا
طبعا بعد ماكسرت خاطره وقالت انها مشتاقة له ومن زمان ماشافته
(رهف بثاني سنة بالجامعة كلية آداب بخدمة اجتماعية عمرها 21 سنة حلوة وجذابة واقرب وحدة لفهد
ويعزها حيل لانها مو مثل البنات همها فلوس ومصلحة حسها تحبه لذاته وهالشي ارضى غروره)
اول ماوصل للجامعة اتصل فيها تطلع له
رهف اللي كانت متوترة وصديقاتها يشجعونها ويقولون لاتخافين شكلك روعة وبتجننينه ومن هالكلام
اللي دايم يرددونه << صديقات سوء الله يهديهم ان شاء الله.
طلعت واول ماشافته استانست من خاطر ان هالانسان بهالوسامة وهالكشخة يحبها ( طبعا فهد مغرقها
بالكلام المعسول والوعود الكذابة وانك انتي زوجتي المستقبلية وحلمي وكل هالكلام اللي يرددونه
الشباب ويصدقونه البنات بسذاجة وغباء )
رهف اول ماركبت السيارة : السلام عليكم
فهد والابتسامة شاقة حلقه: وعليكم السلام هلا وغلا هلا بالطش والرش ومسكها من يدها
رهف استحت ووجهها ولع من كلامه وجرأته وهو كمل : شلونك قلبي؟
رهف: الحمدلله انت شلونك؟
فهد : انا مشتاق وذابحني الشوق
رهف طارت من فرحتها وحست نفسها اسعد انسانة بالدنيا << ياسذاجة بعض البنات
من داخلها تدري انه كذب بس تدور عليه
(للمعلومية فهد احلى من رهف بمراحل وهي مستانسة وتتفاخر عند صديقاتها ان هالمزيون
ولد النعمة يحبني وميت على ترابي وكل صديقاتها حاسدينها عليه)
طلع هو وياها لمطعم روما << يحب الأكل الإيطالي الأخ
قعدو سوالف وضحك والشي اللي استغربه فهد لاول مرة وهو جالس مع رهف تفكيره بعبير
وقعد يقارن بين جمال عبير الصارخ وملامح رهف العادية مقارنة فيها
رهف استغربت هي بعد شروده اللي مو بالعادة ونبهته اكثر من مرة بس هو يأكد لها انها
ضغوط دراسة خصوصا انها سنة تخرج ووده يتخرج ويتوظف ويرتاح
وهي صدقته وصارت تواسيه بكلامها


************




في هالأثناء وفي بيت ابو تركي عبير طايرة من الوناسة اليوم بتروح لأمها وبتقعد معاها 3 ايام
بس اهم شي تشوفها وتعرف اخبارها رغم انها تكلمها كل يوم بس مافي شي يغني عن حضن الأم
اريج بحزن: عبيروووه يالخايسة تعودت عليك ومادري شلون بقعد هاليومين بدونك ندى مشغولة
مع رجلها وفتون بعد وامي ماترضى تخليني اطلع بلحالي
عبير اللي فرحانة ومو حاسة بشي: روحي لبنات عمي او بنات خالاتك او حتى صديقاتك
او روحي نامي اليوم ببيت خالتك هيا ( نورة عندها اختين هيا وشيخة *ام غادة زوجة تركي* واخوهم الوحيد فهد آخر العنقود )
اريج: لا بيت خالتي هيا طفش وماعندهم بنات كبري .... وبعد تفكير تدرين عاد بروح بيت عمي
عبدالله واقعد مع البنات احسن من جلسة هالبيت لحالي
عبير اللي ارتاحت من راحة اختها:طيب اهم حاجة تكونين مبسوطة وانا راح اتصل فيكِ كل شويه
اريج حضنت اختها: بعد عمري عبورة انتي الطيبة كلها وربي
عبير اللي تحب اريج زود عن باقي خواتها:خلاص لاتخليني ابكي الحين ونقلبها مناحة
..........: وش عندهم الخوات مسوين فيلم هندي... هييييه انتي وياها ترى كلها 3 ايام وانتي راجعة
التفتت عبير لخالد اللي واقف عند باب غرفتها وكمل: هاه مستانسة عبورة؟
عبير بفرررحة كبيرة: مرررررة خلودي حاسة اني مشتاقة لماما كثييييير
خالد: زين انا بروح ارتاح شوي وانتي صحيني قبل موعد رحلتك بساعة
عبير: ان شاء الله
وراح عنهم خالد وقعدت عبير مع اختها اريج اللي لازقة فيها اليوم وين ماتروح راحت وراها خخخخخخ
قبل المغرب كان خالد يودع عبير اللي متوجهة للطايف: انتبهي لنفسك وطمنيني اول ماتوصلين
مو تشوفين امك وخوالك وتنسيني
عبير اللي ضحكت على اخوها : من عيوني راح اطمنك ومافي احد بيشغلني عنك
وتوجهت لطيارتها تشيعها نظرات اخوها اللي يودعها بعيونه


********





في الطايف كان حاتم بقمة سعادته اليوم راح يشوف عبير ويكحل عينه بشوفتها
ويمكن هذي اول مرة يشوفها باحساس غير عن اول ومشاعر غير مشاعره اللي قبل
في مطار الطايف كان مع عمته اللي تحس بلهفة لوحيدتها ودموعها مو قادرة توقف شوق لحبيبتها
اول ماشافتها مقبلة عليهم زادت الدموع وزاد الصياح وعبير بدون شعور حضنت امها من قلب
وهي تصيح: ماما وربي وحشتيني
ام عبير: وانتي اكثر ياقلبي الحمدلله على السلامة كيفك ياعمري وكيف دراستك مبسوطة هناك
ولامزعلينك ؟
حاتم اللي ضحك على عمته وحاول يخفي لهفته: الله الله كل هذي الاسئلة تبغينها تجاوب عليها
مرة وحدة استني عليها في البيت وخذي كل اخبارها .... والتفت لعبير وكمل: الحمدلله ع السلامة عبورة
عبير: الله يسلمكم يلااا ودوني البيت مشتاقة لمروم وهدول ورنو وخالي وخالتو فاطمة والكل
مشى حاتم طالع للسيارة ووراه عبير وامها اللي ماسكتها من يدها وكأنها خايفة تضيع من يدها
وصلو بيت خالها ونزلو كان خالها مسوي لها عشا اليوم ومجتمعين خوالها محمد وطلال يعني عشا عائلي
خفيف
عبير كانت طايرة من الفرح وهي تسولف مع امها ومع بنات خوالها ( مرام وهديل ورنا ونوف) ومرة خالها طلال فاطمة اللي تحسها وحدة من بناتها ومرة خالها محمد مريم
سوالف وضحك وفرفشة وعبير اللي ردت لها روحها من رجعت لحياتها قبل بعد العشا تغطو البنات
بعد مادخلو خوالهم وعيالهم ( حاتم ومهند *5 سنوات* عيال طلال -و ياسر *16 سنة*
مازن *9 سنوات* عيال خالها محمد )
وكملو سوالف وضحك وحاتم كل شوي يسترق النظر للي سرقت عقله وقلبه ويضحك ويسولف
معاها مثل ماهو متعود وهو كل تفكيره ياترى الحين عبير تحس بنفس الاحساس اللي انا احسه
او تعتبرني مجرد اخو لا اقل ولا اكثر قطع عليه حبل افكاره صوت عبير الرقيق الناعم: حتوم
حاتم: هلا
عبير بابتسامة: اللي ماخذ عقلك يتهنا به وين سوالفك وتعليقاتك صاير ثقيل دم
حاتم بخاطره * محد ماخذ عقلي غيرك*: هههههههههههه لا بس تعرفين من زمان عنك وصرت استحي
منك
رنا اللي دخلت عرض: هههههههههههه تخيلو عاد حتوم يستحي مو لايق مرررررة
نوف اللي تميل لحاتم مو حب لكن تتمناه يكون نصيبها : عادي يمكن عشان غابت عنا يحس اختلفت
السوالف وماصارت سوالفهم مشتركة
عبير اللي حز بخاطرها هالكلام مع انهم مايقصدونه : يعني ذحين انا غايبة شهر بس وحسستوني
اني غريبة كيف لما ارجع بعد ما اتخرج بتكلموني برسمية
هديل: رسمية ياعبير وانتي عارفة انك عندي مثل رنا ومرام وعمري مافرقت في مشاعري بينكم
بعدين من قال انك غايبة عنا كل يوم واحنا مكلمينك وعارفين كل اخبارك مانخلص تلفون الا
تلاقينا ناطين لك في المسن ومانفارقك الا وقت نومك مثل ماكنتي هنا
عبير اللي ارتاحت شوي ولو انه الكلام بعده مأثر فيها: وانتو كمان عارفين قد ايش احبكم
بس اخاف تتغيرون عليه
حاتم اللي حاب يلطف الجو ويغير الموضوع خصوصا انه هو اللي خربها بالأول : يعني كيف
بتقتنعين اشدك من شعرك مثل زمان
مرام : هههههههههه لا حبيبي هذا اول ذحين ماعاد يجوز لك تشوف شعرها ولا حتى تقرب منها
حاتم ناظر اخته الغبية وكمل : بكرة العصر راح اطلعكم اي مكان تبغونه تدللو وحاتم على رسم الخدمة
البنات اللي استانسو حيل من اخوهم وقامت هديل وقربت من اخوها : ياحبيبي ياحتوم الله لا يحرمنا منك
اي مكان يعني ماراح تعترض؟
حاتم: مكان واحد بس تعرفون مصروفي على قدي وانتو ماتنعطون وجه واخاف تطفروني
رنا : يــــــآآآآي مرررة مبسوطة بنطلع احنا البنات من زمان عن هذي الطلعات
حاتم ناظر خواته بعين الرضى وهو يحس بسعادة انه قادر يسعدهم خصوصا وهو يشوف عبير
متحمسة كثير ...ِ

يوم الخميس العصر البنات تجهزو من بدري وطلعو مع حاتم يمرون على بيت عمهم محمد
ياخذون نوف وبعد مامروها توجهو للهدا اللي بهالوقت تكون اجوائها باردة
وهم طالعين الهدا صرخت رنا على حاتم : حتووووم وقف هنا نبغى نشتري عصيرات
حاتم اللي اخترع من صراخ اخته: بسم الله وانتي ماتعرفين تهدين دايم كذا مجنونة
ولف لهم على اول بقالة وسألهم وش يبون << وياكثر طلبات البنات لا لقو من يعطيهم وجه
قعدو البنات سوالف وضحك ووناسة وزين جلستهم رذاذ المطر الخفيف اللي خلا الجلسة احلى
بعد ماصلو المغرب خذهم للسوق تعرفون البنات مايحسون ان طلعتهم مكتملة ووناستهم تمام
الا اذا راحو للسوق وطلبو لهم عشا وخذت عبير عشا لها هي وامها وماحبت تتأخر اكثر
لانها تبي تجلس اكثر وقت معاها
وهكذا عدت ايامها في الطايف فرح وسرور واليوم السبت رحلتها راح توصل للرياض الساعة 12:25

كان خالد راجع مع فهد للبيت بعد ماتعشو باحد المطاعم مع سلمان وبندر اللي بيوصله للبيت
وبعدها بيروح بيتهم ينام عشان دوامه من الصباح بدري
خالد اللي يناظر ساعته : يلا فهود عجل بلحق اجيب اختي مابيها هالوقت تنلطع بالمطار لحالها
( خالد طبعا مطيح الميانة وماينادي خاله فهد الا باسمه لانه يحسه من عمره ويمكن محد يقول له
خالي الا اريج اللي اوقات تطيح هي بعد الميانة وتسوي مثل باقي اخوانها )
فهد اللي التفت لخالد مستغرب: من اللي مسافرة من خواتك؟
خالد : عبير توها راجعة من عند امها بالطايف ( الطائف بلهجتنا العامية ماتنقال الا
الطايف<< هالكلام لغير السعوديين خخخخخخخخخخخ)
فهد اللي حس برغبة كبيرة انه يشوفها مايدري ليش يحس انه مشتاق لشوفتها : خلاص نروح لها انا
وانت بدل ما اطق مشوار لبيتكم وتروح لها
خالد اللي ارتاح للفكرة بس ماحب يضغط على خاله : لا والله اكيد مطول وتعرف المطار مشوار
وبتوصلنا وبتروح لبيتكم متى تنام وانت دوامك مبكر
فهد: عاد قالو لك اني بنام اول ما اروح البيت اكيد لازم اخذ لي جرعة رومانسية واتدلع شوي
خالد اللي ضحك على خاله وبنفس الوقت يدعي له بالهداية : ههههههههههههه زين امش يالرومانسي
فهد مسك طريق المطار وهو مستانس حيييييل وبداخله مستغرب هالمشاعر الغريبة عليه اللي ما انولدت
الا عقب ماشاف هالبنت
نزل خالد يشوف اخته اللي كلمته واهم بالطريق وقالت له توها واصلة وفهد قعد ينتظرهم بالسيارة
عبير اول ماشافت اخوها توجهت له : السلام عليكم
خالد: هلا وعليكم السلام الحمدلله على السلامة
عبير: الله يسلمك
خالد شال شنطة اخته : يالله مابي اتأخر على فهد ينتظرنا برا
عبير اللي ما استوعبت كلامه لانها تعبانة حدها من السهر كانت ماتنام هناك وتبي تستغل الوقت معاهم
وتحس انها لاحقة ع النوم لا رجعت الرياض<< ذكرتني ببنت عمي الله يسعدها لاجتنا ماتخلينا ننام
ولاتبي تنام ماتجي ليلة السبت الا واحنا مانشوف من النوم اللي بروسنا خخخخخخخخخخخ
ركب السيارة وعبير توها تستوعب اول ماشافت سيارة فهد بس ركبت بدون ماتقول شي
وحرك فهد متوجه لبيت اخته
عبير اللي اول مرة تشوف فهد بوضوح ( هالمرة بدون نظارة) اعجبتها وسامته وطوله ورزته
حسته غير عن كل الشباب اللي تشوفهم سحرتها عيونه الواسعة والكحيلة وهو يسبل فيها
يوم يناظر بخالد ويسولف له ( عبير كانت مغطية على عيونها ومحد حاس بنظراتها ولا يدري
هي تطالع مين)
خالد قطع عليها تأملاتها : هااا عبورة عساك بس استانستي هناك؟
عبير اللي حست الحرارة تطلع مع اذونها من الاحراج وبداخلها تتوعد بخالد اللي حطها بهالموقف
ردت عليه بصوت اقرب للهمس: الحمدلله
فهد اللي ذاب من سمع صوتها الرقيق الناعم اللي لأول مرة يسمعه وتمنى خالد يكمل سوالف معاها
عشان يطرب اذنه بسماع صوتها استانس وهو يسمع خالد يسألها: شلونها خالتي سارة عساها مرتاحة
عبير اللي من اسمعت اسم امها تكلمت بدون شعور: الحمدلله بس مرررة مقطعة قلبي احسها لوحدها
خالد: ياشيخة وين لحالها واخوها وعياله عندها وهي اذا حست انك مرتاحة ومبسوطة بترتاح بعد
عبير: ان شاء الله واكتفت بالصمت بعدها .... وخالد ماحب يحرج اخته زيادة
اما فهد راح بافكاره لهالبنت اللي قاعدة بالمقعد الخلفي
وهو يتمنى بعرف عنها اكثر من مجرد شكل واسم
وعبير راحت لافكارها عنده بعد وماتدري ليش تحس انه جذبها بشكل غريب
<< انتبهي ياعبير الا فهد مايصلح لك
رغم انها عمرها ما اهتمت لهالأمور ومؤمنة انها ماراح تحب او تفكر الا بزوجها اللي اكيد
راح يتقدم لها عن طريق اهلها



***************






وصلهم فهد للبيت ونزلت عبير تنتظر اخوها اللي نزل شنطتها وتوجهو للبيت بعد ماودع خاله
اللي توجه لبيتهم بشعور واحساس غريبين
عبير اول مادخلت لقت اريج تنتظرها راحت لها وحضنتها وهم يضحكون
عبير بحماس: توقعت اجي الاقي الكل نايمين
اريج: انام وانا من العشا انتظرك لعنبو ابليسك ماصارت 3 ايام تقول شهر
عبير: لهذي الدرجة تحبيني يعني؟ اعترفي يلااا
اريج بدفاشة: روحي عاد من زينك بس زهقت لحالي بالبيت وسحبتها من يدها وكملت وهم طالعين
الدرج: تعالي سولفي لي وش سويتي من وصلتي هناك لحد مارجعتي اليوم
عبير ركضت قبلها تبي تروح لغرفتها : بعدين بعدين ابغى انااااااام
اريج: عبيرووووه وربي ماتنامين الحين انتظرك كل هالوقت وتسفهيني
خالد اللي يناظر بخواته ويضحك شال شنطة اخته وراح لها غرفتها لقى اريج لازقة
فيها ومو مخلية سؤال ببالها الا وتسألها: اريجوووه اركدي البنت تبي ترتاح ولا قمتي من باكر لاحقة
على هالسوالف
اريج اللي برطمت : زين بروح غرفتي ونيستي الوحيدة بهالعالم بعد ما الكل تخلى عني
عبير وخالد ضحكوووو من قلب وعبير قالت : خلاص اروج تعالي بسولف لك بس نص ساعة وتروحين
غرفتك بدون نقاش
اريج ابتسمت بانتصار وخالد سلم عليهم وتوجه لغرفته يبي ينام
عبير قعدت تسولف لاختها عن امها وخوالها وبنات خوالها
واريج ماقصرت بالسوالف بعد وما انتبهت الا بشكل عبير اللي نايمة على سريرها بملابسها
وباين عليها التعب هاد حيلها
قامت وغطت اختها وطفت الانوار وسكرت الباب وراحت لغرفتها هي بعد تنام
وتريح عمرها

*
*
*
*

الجزء الخامس


*
*
*




مجتمعين بالصالة يسولفون وعبير لازقة بابوها ومو مخلية ولا شي الا موصيته يجيبه لها من عند امها
وهي تحس العبرة خانقتها لانها مو قادرة تروح معاه هالاسبوعين عندها ضغط محاضرات واختبارات 
وابوها رايح يقعد عند زوجته سارة 3 اسابيع وهالشي رافع ضغط ام تركي اللي حرقتهم بنظراتها
وودها لو تقوم وتفجر فيهم اثنينهم..
خالد وهو ملتفت لعبير: خلاص عبير والله ابوي مو ناسي شي لاتغثينه وحتى لو نسى كل يوم اعرفك
بتتصلين وتوصينه
ابو تركي: خلها تتدلع علي وتطلب اللي تبي هذي الغالية.
فاتن اللي ماتواطن عبير ابد: اي هي الغالية واحنا بنات البطة السودا .
ضحكت اريج وخالد << لانهم يحسون ان تفكيرها غبي
اما تركي اكتفى بنظرة سكتت فاتن وخلتها توجه نظرها لامها تستنجد فيها
وام تركي مكتفية بالصمت << مسوية الطيبة الحنونة قدام زوجها
ابو تركي : شدعوه يبه كلكم غالين علي وامكم الخير والبركة
ام تركي: ماعليك فيها يا ابو تركي هالبنت خبلة وتقط كلام ماتوزنه
ابو تركي وهو قايم : يالله انا رايح الحين ... والتفت لتركي وكمل: انتبه لخواتك وامك ومايحتاج اوصيك 
عليهم اكيد مو محتاجين شي وانت موجود
تركي: ابشر طال عمرك ماحنا مقصرين وانت خيرك مغرقنا .
ابو تركي: وانتبه لاختك عبير مابي شي يكدر خاطرها
خالد هنا نط بالسالفة : افا عليك يبه عبير بعيوننا 
عبير اكتفت بنظرات امتنان لخالد وهي قايمة تسلم على ابوها اللي توجه للطايف هالكم يوم اللي بيقعدهم 
هناك



************




توها مخلصة محاضرتها وزهقانة وتحس روحها طلعت من ضغط الدروس عليها اريج خلصت 
محاضراتها من بدري وطلعت مبكرة 
اتصلت عبير بسوجير اللي قال لها انه ينتظرها برا
لبست عباتها وطلعت له وهم بالطريق قالت له يوقف عند الصيدلية تبي تشتري لها كم غرض 
نزلت تشتري اغراض وهي ماتدري عن هاللي يناظرونها .... اختارت الاغراض اللي تبيهم وحاسبت 
عليهم وهي طالعة استوقفها صوت يتكلم بطريقة مقززة : وش عنده القمر مستعجل
عبير توترت وحست انها بتموت من خوفها سرعت خطواتها وتوجهت للسيارة بدون ماتنطق بحرف
ركبت السيارة ونطقت بخوف : سوجير بسرعة البيت 
وهم ماقصرو طبعا مطاردة وراها ( كثير من الشباب الله يهديهم اذا شافو بنات مع سواق يطاردونهم
بدون تفكير بعواقب هالشغلة ولو كل واحد فيهم فكر بخواته ماسوى اللي سواه )
عبير وهي تلتفت للسيارة اللي وراهم ومو راضين يتركونها بحالها صرخت بتوتر: سوجير ضيعهم روح
اي مكان ما ابغى يلحقوني للبيت 
سوجير قعد يلفلف من حي لحي لحد ماضيعهم وتنفست عبير الصعداء وحست نفسها ارتاحت 
وقالت له: خلاص روح البيت
وصلت البيت وهي مرتاحة ومالقت احد بالصالة الظاهر مقيلين غير ريم اللي من شافت عبير طارت لها
عبير اللي تموت بهالبنية لمتها وباستها وريم تتدلع عليها : عمتي ابي حلاو سوفيني قعدت عاقلة 
وماكسرت حازة ..
عبير اللي حاسة انها مرهقة ماحبت تكسر بخاطر ريم وضحكت على برائتها : يلااا تعالي معايه الغرفة
واختاري اللي يعجبك..



**********




بعد صلاة العصر ام تركي لابسة عباتها ونازلة تبي تروح لامها تسلم عليها وتبي ترجع قبل المغرب
خواتها اليوم بيجتمعون عندها 
ركبت السيارة واستلمت سوجير تحقيق وش سوت عبير وش ماسوت ووين راحت ومن هالسوالف
وهو ماقصر طبعا قال كل السالفة لها سمعت له ام تركي وسكتت وهي تتوعد بداخلها لهالعبيروه ان 
ماكرهتها بعيشتها ماتكون نورة بنت سعد << الله يستر منك بس...



*********




بعد صلاة المغرب تجمعو بنات عبدالعزيز عبير واريج وندى وفاتن اللي جايات من بيوتهم
وغادة مرة تركي اما ملاك اعتذرت لانها هاليومين تعبانة
وشوي الا داخلات عليهم خالاتهم شيخة وهيا مع بناتهم واجتمعو الكل سوالف وضحك واريج اللي
توزع العصير وتصب القهوة وام تركي مقهورة من عبير اللي ماقامت تساعد اختها
ناظرتها بعيون مليانة حقد : عبير قومي صبي القهوة وانتي من اليوم شايفة اريج تكرف وقاعدة؟
عبير بطبعها ماتعرف لهالسوالف امها كانت مدلعتها وماتخليها تشيل شي << لاحد يستغرب 
حتى انا ما اعرف اصب قهوة خخخخخخخخخخخخخخ
اريج تبي تلطف الأجواء: لا خليها مرتاحة يمه انا ماشكيت لك
ام تركي : ايه هذي تربية امها مو فالحة الا بالمغازل وقلة الحيا 
عبير فتحت فمها مصدومة من اللي تسمعه وتجمعت الدموع بعيونها لاشعوريا وعجز لسانها ينطق بحرف
واللي صدمها اكثر كلام فاتن اللي مثل السم : تبي تغازل تروح تغازل عند امها احنا الحمدلله دايم رافعين
راس اهلنا وماعمرنا التفتنا لهالتفاهات .
عبير اللي فهمت ام تركي وش تقصد جات تبي تتكلم لكن سكتتها ام تركي : مايحتاج تقولين شي 
سوجير علمني كل شي صار ومرة ثانية لاعاد تسكتينه بكم ريال لاني اعرف كيف اطلع الكلام من بطنه
فاتن اللي امها معلمتها السالفة ومزودها عليها بعد :يمه انتبهي لاريج لاتلعب بمخها وتغيرها علينا 
عبير ما اتحملت كلامهم الجارح وظلمهم لها راحت ركض لغرفتها والدموع مغرقة خدودها 
اريج اللي تحب عبير وتعرفها وتعرف شلون اخلاقها : يمه كذاب وربي كذاب انا اعرف عبير ومستحيل
تسوي شي غلط
فاتن: حبيبتي تمثل البراءة قدامك بس من وراك الله اعلم وش مسوية 
اريج انفجرت بوجه اختها : انتي جب ولا كلمة وربي كذاب هالحقير وانا اوريكم فيه شغله عندي
وطلعت تلحق عبير اول ماوصلت غرفة اختها لقتها ذابحة نفسها من الصياح
عبير اول ماشافت اريج رمت نفسها بحضنها : اريج اقسم بالله ماسويت حاجة والله العظيم كذاب كملت وهي تشاهق من الصياح ... والله هم اللي لحقوني وقلت لسوجير يتوههم عشان مايعرفون البيت
اريج وهي تهدي بإختها: ماعليك فيه هالحقير شغله عندي بس انتي لاتزعلين نفسك ولاتاخذين على 
خاطرك من كلام امي تراها ماتدري واكيد هالعلة مكبر السوالف براسها << والله انك على نياتك يا اريج
عبير هزت راسها برضى وقالت لها : خلاص روحي اجلسي معاهم انا ابغى انام شوية مانمت من لما 
رجعت من الجامعة
اريج ما اعترضت طلعت وسكرت الباب وهي تتوعد بسوجير 
اما ندى شخصيتها كانت ضعيفة ومترددة وماتعرف تتخذ قرار صح مو عارفة تلحق اختها وتهديها 
تخاف امها تزعل عليها وبنفس الوقت مو مقتنعة بالكلام اللي سمعته وتعرف عبير مو هذا تفكيرها
بس ماقدرت تتكلم بعكس اريج اللي صريحة واللي في قلبها على لسانها وماتخاف من احد
وفاتن مايحتاج اقول سوسة وبانت شخصيتها من كلامها اللي ما تراعي فيه احد 
نزلت اريج ولقت الكل مبسوط ويضحك ولا كأنه فيه وحدة مقطعة نفسها صياح والسبة كلامهم
جلست بدون ماتعلق او تتكلم لانها عارفة لو تكلمت بتخرب عليهم ضحكهم ووناستهم ..



*********




الساعة 12 ونص تقريبا بالليل كان خالد توه جاي البيت لفت انتباهه غرفة اخته عبير شاف الباب مو
مسكر مرة فحب انه يمر عليها يسولف معاها شوي قبل ينام ..
لكنه تفاجأ اول مافتح الباب بغرفتها اللي مغرقها الظلام الدامس والهدوء الغريب ومايعكر صفو هالهدوء
الا صوت النحيب المتقطع ...
ارتعب خالد وفتح النور وشاف اخته متكورة على نفسها ومقطعة عمرها صياح
خالد بخوف: عبير عسى ماشر وش صاير؟
عبير التفتت لاخوها وبدون ماتتكلم رمت نفسها بحضنه وكملت صياح
خالد اللي زاد خوفه: عبورة وش السالفة خوفتيني احد صاير له شي
حركت راسها بلا وهي تحس الكلام مخنوق ومو راضي يطلع
خالد بقلة صبر: عبير نشفتي دمي تكلمي وريحيني
عبير قالت السالفة كلها من يوم طلعت من الجامعة لحد ماصار اللي صار ببيتهم وقدام خالاته
خالد تنرفز وقام وهو مولع : وربي لاوريك فيه هالحقير ماعاش اللي يتكلم على اختي وانا حي<< لو 
تدري انها امك وش بتسوي؟؟.....
خالد نزل وهو واصل حده راح لغرفة السواق وطق الباب بقوة 
المسكين سوجير قام مفزوع من نومه وش هالمصيبة اللي جايته 
خالد اول ماشافه مسكه مع فانيلته والشرر يتطاير من عيونه وهو يسب ويتوعد 
وهالمسكين صار يرتجف من الخوف وهو مايدري وش السالفة 
هدى خالد شوي وسأله وش صار مع عبير اليوم 
سوجير اللي تفاجأ من الاسئلة الزايدة اليوم كذا مرة صارت معاه ويا ما شباب طاردو البنات معاه
ليش هالمرة كل شوي احد يسأله << اريج طبعا ماخلتها بقلبها وراحت توريه وهو أكد لها كلام عبير
تكلم سوجير وقال كل شي صار بالتفصيل وهو يطالع بخالد اللي الصدمة الجمته عن الكلام
عمره ماتوقع انه الغيرة راح تعمي قلب امه وتلفق كلام على اخته
رجع لها مرة ثانية وتكلم معاها يبي يهديها ويقول لها انهم مصدقينها ولا تشيل هم شي( طبعا ماقال لها
اللي اكتشفه عن امه مهما كان امه ومايرضى تتغير صورتها بعيون اخته)
عبير ارتاحت من كلام اخوها هي كان كل خوفها انهم يصدقون هالكلام لكن اتضح لها انه مو مصدق الا
فاتن بس وتركي مايعرف بالسالفة وماجد اصلا مشغول عنهم بزوجته وبيته.
خالد بحنان يفيض من عيونه : خلاص نامي الحين وارتاحي ولا تعالي ننزل تحت نقضيها سوالف
ونشوف لنا اي برنامج او مسلسل نتابعه.
عبير اللي تحس بامتنان ماله حدود لأخوها الغالي: لا خلاص روح ارتاح انت ونام وانا كمان ابغى انام
من يوم رجعت من الجامعة مانمت
خالد: زين اللي يريحك .... تصبحين على خير قال هالكلام وهو قايم يبي يطلع يروح لغرفته
ووقفه صوت عبير وهي تناديه التفت لها : سمي
عبير: لاتقول لامك حاجة ما ابغاها تحس اني قاعدة اسوي مشاكل في البيت
خالد اللي فهم اللي بخاطر اخته: لاتشيلين هم انتي ولاتفكرين بالسالفة اعتبريها شي وراح
هزت عبير راسها بإيه وطلع هو وسكر الباب.
عبير قبل ماتحط راسها وتنام ماتدري ليش حست انها محتاجة تتطمن على امها وتشكي اللي بخاطرها
لاحد يفهمها خصوصا ان امها اتصلت فيها 3 مرات وماردت عليها وهي اول مرة تسويها بس ماتبي
امها تسمع صوتها وهي تدري ان امها بتعرف انها متضايقة وماراح ترتاح وماتبي تزيد هم لامها فوق
هم بعدها عنها....
راحت فتحت اللاب وفتحت المسن شافت كذا شخص اوف لاين ماطول انتظارها الا وطلعت لها اشارة 
محادثة
*(اذا اردت شيئاً بشدة أطلق سراحـ? فإن عاد اليگ ف?و لگ
ال? الأبد وإن لم يعد فإنـ? لم يگن لگ من البداي? )
هلااااا عبووووورة منورة 

*«·$وصرنّا·· ﮕبآر مثل ماﮔنّا نتمنى والغريب شصآر رجعنآ نتمنّى لو إنّآ بس بقينآ صغآآر
هلااااا حتوم اخبارك؟


*(اذا اردت شيئاً بشدة أطلق سراحـ? فإن عاد اليگ ف?و لگ
ال? الأبد وإن لم يعد فإنـ? لم يگن لگ من البداي? )
الحمدلله تمام انتي كيفك؟

عبير تنهدت وقررت تقول كل اللي بخاطرها وترتاح

*«·$وصرنّا·· ﮕبآر مثل ماﮔنّا نتمنى والغريب شصآر رجعنآ نتمنّى لو إنّآ بس بقينآ صغآآر
حتوم ابغى اقول لك حاجة بس اوعدني الكلام بيني وبينك ما ابغى احد يعرفه
وخصوصا ماما

*(اذا اردت شيئاً بشدة أطلق سراحـ? فإن عاد اليگ ف?و لگ
ال? الأبد وإن لم يعد فإنـ? لم يگن لگ من البداي? )
ايش فيك عبير قولي والله محد راح يعرف

عبير قالت له كل اللي صار معاها بالتفصيل وماتدري ليش هالشخص بالذات
كلامه مثل البلسم لجروحها يهون عليها اصعب الأمور ويحسسها ان الدنيا بعدها بخير

*(اذا اردت شيئاً بشدة أطلق سراحـ? فإن عاد اليگ ف?و لگ
ال? الأبد وإن لم يعد فإنـ? لم يگن لگ من البداي? )
لا يهمك احد انتي تربية عمتي سارة اللي ماعندها اغلى منك وكلنا عارفينك واخوانك كمان
يعني لاتشيلين هم اي كلام ينقال ومادام ظلموك ربي مايضيع حق احد 

*«·$وصرنّا·· ﮕبآر مثل ماﮔنّا نتمنى والغريب شصآر رجعنآ نتمنّى لو إنّآ بس بقينآ صغآآر
بس انا لسى في الأول وياخوفي بكرة وش ناوين عليه

*(اذا اردت شيئاً بشدة أطلق سراحـ? فإن عاد اليگ ف?و لگ
ال? الأبد وإن لم يعد فإنـ? لم يگن لگ من البداي? )
محد راح يقدر يغلط عليك وانتي عندك اخوانك ماراح يوقفون مع الغلط مهما كان

*«·$وصرنّا·· ﮕبآر مثل ماﮔنّا نتمنى والغريب شصآر رجعنآ نتمنّى لو إنّآ بس بقينآ صغآآر
بس ماراح يكونون ضد امهم افهمني انت

*(اذا اردت شيئاً بشدة أطلق سراحـ? فإن عاد اليگ ف?و لگ
ال? الأبد وإن لم يعد فإنـ? لم يگن لگ من البداي? )
صدقيني عبورة ربي يحبك ولانه يحبك يبتليك وانتي مؤمنة بربي اذا ضاقت فيك الدنيا
ارفعي يدك وادعي له هو اللي بينصرك لو كل العالم كانو ضدك

عبير ارتاااحت كثير من كلام حاتم كملت سوالف معاه شوي واستأذنت منه تبي تنام وهي مرتاحة حيل
والهم اللي كان جاثم على صدرها انزاح....



*****************




في الطايف وبالتحديد عند ام عبير وابو تركي قاعدين يتغدون بالصالة ( سارة تزوجت ابو تركي ارضاء 
لوالدها اللي كانت الديون مثقلة كاهلة بآخر عمره وكان وده يسدد هالديون قبل مايموت وهذا اللي صار 
لان ابو تركي عرض عليه يزوجه بنته مقابل مهر كبير شوي وهو رضى وكلم بنته اللي ماقدرت 
تعترض خصوصا انها تشوف ابوها تعبان والموت يطلبه قريب )


سارة ماكانت تحب ابو تركي بالأول وشرطت تسكن بالطايف قريب اهلها وابو تركي اعترض بالأول
لكن في النهاية وافق ارضاء لرغبة زوجته وربي رزقهم بهالبنت الوحيدة وكثر ماحاولت سارة تتعالج 
لكن كان الجواب واحد انتي مافيك شي يمنع الحمل وكل شي بإرادة الله ومرت فيها السنين ورضت
باللي قسمه ربها لها
ابو تركي : جهزي عمرك هالسنة برمضان اول اسبوع من الإجازة بنجي نقعد كم يوم منها ناخذ عمره
ومنها نغير جو شوي
ام عبير: ان شاء الله اهم شي عندي بنتي تكون مرتاحة واللي يريحها انا اسويه
ابو تركي : ماتقصرين والله يا ام عبير ادري فيك راعية واجب
ام عبير اكتفت بابتسامة رضا لهالرجل اللي تقدره وتحترمه يكفيها خيره اللي مغرقهم
حتى اخوها مو مقصر معاه ومو مخليه يحتاج احد وهو موجود




*************




عبير اليوم رايقة وجوها تمام بعد سالفتها اللي صارت قبل اسبوع والاوضاع رجعت استقرت
ومحد رجع فتح الموضوع معاها وام تركي اكتفت باللي قالته وقتها وماعاد قالت شي ثاني
راحت للمطبخ تبي تشوف اريج وينها بعد مامرت عليها بغرفتها ومالقتها
لقتها بالمطبخ تجهز القهوة والحلى والتمر
عبير: الله الله فين العرسان بس عنك ست بيت ماشاء الله
اريج: اي وش على بالك مثلك انتي يالدلوعة اللي حتى قهوة ماتعرفين تزينينها
عبير ضحكت : هههههههههههههههه خلاص انتي راح تعلميني كذا انا اغار منك
اريج: ابشري بس انتي خذي المبخرة وروحي بخري المجلس الخارجي بعد االصلاة
خالد عازم خوياه وجايينه يلااا بسرعة 
عبير طلعت من المطبخ للصالة ومنها فتحت الباب تبي تروح للمجلس الخارجي اول مافتحت الباب
صدمت باللي طلع بوجهها فجأة وكادت تطيح من يدها المبخرة 
رفعت راسها وشافته يطالعها ومانزل عينه عنها
التقت عيونهم لثواني حستها عبير دهور ويوم حست بغلط اللي قاعد يصير رجعت لورا وسكرت الباب
وهي تحس نفسها متسارع وتحس بأنه يسمع دقات قلبها من ورى هالباب
فهد كان واقف مكانه ومو مصدق اللي صار له صحيح هو جاي ويتمنى يشوفها بس شوفتها 
بهالشكل ماكانت اصغر احلامه
ضاع بعالمه وتفكيره ونسى اللي انبح صوتها وهي تناديه ومستغربة سكوته المفاجيء
فهد اللي وعى من هالعالم الوردي الجميل على صوت رهف اللي تناديه: هـ.... ــهلا رهف
رهف: وينك فيه صار لي ساعة اصوت لك ومو معاي
فهد يدون تركيز: رهف اكلمك بعدين مع السلامة ,,,, وسكر من دون مايسمع ردها 
رهف استغربت وقعدت تناظر جوالها : وش فيه هذا الله يستر وش اللي صاير
تنهدت من قلب ورمت جوالها وراحت تقعد مع اهلها << ياقو قلبها مادري كيف تواجه اهلها
وتضحك معاهم وهي تخونهم الليل والنهار 




************




عبير رجعت المطبخ وهي مصدومة وساكتة اريج تحرك يدها قدام عيون عبير: هييييييييه انتي اكلمك
عبير : هااااه
اريج: وش فيك رجعتي بسرعة ما امداك تبخرين المجلس
عبير لازالت سارحة بوجهه اللي جذبها : ماقدرت
اريج تنرفزت : اووووووف وش صاير خالد وينه
عبير اللي توها تستوعب مكانها: ماقدرت اطلع في صوت رجال برا
اريج: زين دقي على خالد يمكن خالي فهد ما اتوقع خوياه جو هالحين
عبير على طول اتصلت بخالد اللي جا اخذ منها المبخرة وطلع للمجلس 
وعبير طلعت غرفتها شوي تستجمع افكارها اللي تحس شوفة فهد شتتها 
ماتدري ليه تحس بسعادة خفيفة انها شافته ماكانت تدري باللي شافت الموقف كله
وماحست الا فيها وهي داخلة وتصارخ: شووووفي يابنت سويرة علمن ياصلك ويتعداك
خرابيطك خليها للغريب اخوي لاتقربين له ولا تحاولين تعلقينه فيك لانه مو حاصل لك
عبير انصدمت من هالكلام وهالمرة ماسكتت تنفست بعمق وتكلمت بهدوء: خالتي والله ماسويت حاجة
هو طلع في وجهي اول مافتحت الباب وسكرته على طول
ام تركي : مايهمني هالكلام كله انا حذرتك وانتي وحظك ولا والله ماتلومين الا نفسك 
وطلعت وسكرت الباب بكل قوتها
عبير فزت من صوت الباب وقالت ودموعها بدت تجري بلا توقف على خدودها
زفرت بآهه ورددت : حسبي الله ونعم الوكيل
حسبي الله ونعم الوكيل
حسبي الله ونعم الوكيل




***************


اليوم الاثنين اعلن التلفزيون السعودي ان يوم غد الثلاثاء اول ايام شهر رمضان المبارك
عبير اللي نزلت فرحانة على اصوات اريج وندى وخالد يباركون لامهم وابوهم بهالمناسبة
دخلت عليهم وسلمت: السلام عليكم
وراحت تحب راس ابوها : كل وعام وانت بخير
ابو تركي: وانتي ان شاء الله بألف خير يبه
وراحت لام تركي وحبتها على راسها: كل عام وانتي بخير ياخالة
ام تركي بابتسامة صفراء باهتة : وانتي بخير ان شاء الله 
راحت جلست جنب خالد واريج وهنتهم بالشهر الا على دخلة تركي وزوجته وعياله توهم
جايين من بيت خالته زوجته رايحة تزور اهلها وتسلم عليهم
سلمو عليهم وقعدو والكل كان مستانس وفرحان
قامت اريج ترد على تليفون البيت وقعدت حول الخمس دقايق تسولف وتضحك
بعدها التفتت على امها وقالت : يمه تعالي كلمي خالي فهد يبي يبارك لك بالشهر
عبير لاشعوريا من سمعت اسمه علت وجهها ابتسامة خفيفة لكنها اخفتها خوفا من ان احد يلمحها
ويفهمها خصوصا بعد تهديدات ام تركي لها
قطع سرحانها صوت جوالها وابتسمت من قلب لما شافت بيت خالها متصلين
ردت بكل لهفة وهي تمشي مبتعدة عن جمعة اهلها : الوو هلا والله
مرام بكل لهفة: كل عام وانتي بخير عبورة
عبير: وانتي بخير يارب كيفك وكيف خالي وخالتي وهدول ورنو وحتوم وهنود 
مرام وهي تضحك: كلنا تمام بس مشتاقين لك والله
عبير: ان شاء الله كلها اسبوعين وانا عندكم ناوية اكنسل آخر اسبوع دراسة .... مروم ماني
قادرة اتخيل رمضان من غيركم
حاتم اللي اخذ السماعة من اخته: ولا احنا متعودين بس وش نسوي كل عام وانتي بخير يابنت عمتي
عبير ضحكت على سوالف حاتم: وانت بخير يارب كيفك حاتم؟
حاتم بلهفة : انتي تعالي الطايف بس واحنا كلنا بنكون بخير
عبير: ان شاء الله ربك يسهلها بس انتو ادعو لي
حاتم : الله يوفقك يارب خذي امي تبغى تكلمك
ام حاتم: عبووورة حبيبتي كل سنة وانتي طيبة
عبير: وانتي طيبة يارب 
ام حاتم: كيفك حبيبتي وكيف دراستك ان شاء الله مبيضة الوجه
عبير اللي اشتاقت لاهلها كثير وتحب ام حاتم لانها تحسها مثل امها: الحمدلله على كل حال
كيفكم انتو وكيف خالي عسى السكر بس مو متعبه؟
ام حاتم: خالك مافيه الا العافية الحمدلله
عبير ودمعتها على طرف عينها: خالتي ما اوصيك على ماما لاتخلونها لوحدها 
ام حاتم : عبير تقولي لي انا ذا الكلام امك اختي وهذا بيتها وطول عمرها معانا وماراح يتغير شي
عبير اللي ارتاحت من كلام ام حاتم: يارب يخليكم لنا يلا خالتي ما اطول عليك بروح اجلس مع بابا
واخواني
ام حاتم : سلمي على اللي عندك كلهم وباركي لهم بالشهر
عبير: ان شاء الله خالتي
ام حاتم: يالله حبيبتي فمان الله
عبير : مع السلامة ........ وسكرت وهي تناظر بجمعة اخوانها وخواتها حول امهم وابوها وماتدري
ليش حسدتهم على هالجلسة اللي طول عمرها تتمناها




*
*
*

الجزء السادس


*
*
*
*


اليوم اول ايام شهر رمضان المبارك شعور عظيم بهاليوم الكل مستشعر روحانيته
والجميع يكونون بقمة سعادتهم هاليوم غير
عبير واريج وخالد رجعو من جامعاتهم خالد راح غرفته يريح شوي وبعدها بياخذ اهله 
يروحون يفطرون ببيت جدته اللي متعودين اول يوم برمضان الفطور عندها
اما عبير واريج فنزلو المطبخ بعد مابدلو .... اريج تبي تساعد امها والشغالة
وعبير تبي تتعلم شوي السنع مثل خواتها ..
وام تركي هادية على غير العادة والله يستر من هالهدوء...... اريج تبي تسوي حلى 
وعبير تحوس معاها 
اريج: عبير حطيتي الدريم ويب ؟
عبير: ايوا ايش كمان؟
اريج: اي حطي القشطة و4 حبات كيري و3 ملاعق سكر بودرة وكاس حليب بارد شوفيه مجهزته لك
<<< هذا طبقة من الحلى وانتو فكرو بباقي الطبقات خخخخخخخخخ
عبير اللي تشتغل وهي مستانسة : طيب وبعدين؟
اريج: اخلطيهم بالخلاط .
عبير تخلطهم واريج تزين الطبقة الاولى ويسولفون ومبسوطين
ام تركي: اريج يالله عاد عن الرجة والسوالف على قل سنع خلصي نبي نلحق نروح لأمي من بدري
اريج: زين يمه وانا شسوي هالحين هذاني اشتغل
كملو اريج وعبير حلى الآيس كريم وحطته اريج بالفريزر
وقعدو بالصالة ينتظرون ام تركي تخلص بهالاثناء دق تلفون البيت وراحت له اريج << سنترال البيت خخخخخخخخخ
اريج: الو 
.... احلللللللللف .... مبروووووك تستاهل مجود .... زين زين بعلم امي ..الله يحفظك
عبير نطت لأريج فرحانة: ولدت ملاك؟
اريج وهي تركض للمطبخ : يممممممه مجود جاله بنت
ام تركي طلعت من المطبخ ووجهها متهلل من الوناسة : بعد عمري وليدي وينه؟
اريج : سكر يمه بس قال لي ابلغك توها ولدت ملاك يممممه متى نروح نشوفها؟
غادة اللي توها نازلة تشوف صواني الحلى اللي مسويتهم الظهر عرفت ان ملاك ولدت
غادة : مبرووووك خالتي وش جابت ملاك؟
اريج نطت بالسالفة: جابت بنت وربي تو مجود يعلمني.
خالد نزل على اصوات صراخهم وغادة تغطت بجلالها وراحت للمطبخ: وش فيكم وش هالصراخ
كله؟
عبير: ماجد جاله بنت
خالد اللي استانس حيل لانه يحب الأطفال: ماشاء الله تبارك الله مبروك يمه
ام تركي: يبارك بعمرك وان شاء الله عقبالك تفرحني فيك يارب
خالد: ان شاء الله يمه بس بعدين توني صغير وابي اكمل دراستي واكون نفسي.
ام تركي اللي اتصلت بماجد تبارك له : السلام عليكم
ماجد: وعليكم السلام .... هلا يمه
ام تركي: الف مبروك يمه عساها تتربى بعزك شلونكم وشلون البنت وملاك عساها ماتعبت؟
ماجد: لا الحمدلله مافيها الا العافية والبنت توني شفتها مثل القمر ....
ام تركي: الحمدلله على سلامتها وينها فيه عندك الحين؟
ماجد: لا والله توني رحت اشوف بنتي وهذاني راجع لها .... يمه لا اوصيكم لاتخلون ملاك
تعالو لها بعد الفطور
ام تركي : وش دعوه يمه اكيد من دون ماتوصي..... زين حبيبي سلم على مرتك وان شاء الله
بعد مانفطر بنجيها وانت بعد تعال افطر معانا وش يقعدك بالمستشفى
ماجد: ان شاء الله يمه قبل الاذان بجيكم 
ام تركي: الله يحفظك ... خذ كلم اخوك غثني يبيك
خالد: مبروووووك والله وكبرت ياابو عبدالله وصار عندك عيال
ماجد: يبارك بعمرك عقبالك شد حيلك وخلك مثل اخوك رجال
خالد: ان شاء الله متى ماربي كتب لي شلونكم عساكم طيبين؟
ماجد: بخير من فضله 
خالد : زين ما اطول عليك ان شاء الله نتقابل في الليل
ماجد : على خير يارب
خالد: فمان الله
في هالاثناء دخل ابو تركي وتركي اللي توهم جايين من الشركة : السلام عليكم
خالد: وعليكم السلام
ابو تركي قعد بالصالة اما تركي توجه لجناحه يبي يريح شوي قبل يمشون
خالد حب راس ابوه وبشره بولادة ملاك
ابو تركي اللي انفرجت اساريره: الله يبشرك بالخير خلني اكلمه تلقاه الحين منهبل
ولدي واعرفه
ضحك خالد وهو يتخيل شكل ماجد اكيد مختبص ومو عارف يتصرف....






****************





قبل المغرب بساعة كانو الكل جاهزين وريم جاية ركض لعمتها اريج
ريم: عمتي مسطي سعري امي تبي تلبس حمودي بسرعة
اريج اللي تموت بريم شالتها وحطتها بحجرها وحبتها على خدودها وريم
متنرفزة تبي تخلص تخاف يروحون عنها << امها هددتها يوم طفشتها انها
لو خلصت تلبيس حمودي وهي ماخلصت تروح وتخليها
اريج تبوس بخدود ريم وريم معصبة واريج تضحك عليها 
عبير طلعت لابسة عباتها وطرحتها على كتوفها وتقفل باب غرفتها
مشت نازلة تحت وصادفت تركي اللي بعد نازل 
قربت منه وسلمت عليه وهو قرصها من خدها وحط يده على كتوفها ومشو نازلين تحت
عبير تستحي من تركي كثير لان شخصيته تخلي الوحدة غصب تستحي منه
بس مع هذا تحبه وتقدره كثير
تركي يسولف مع عبير ويضحك شاف اريج مطفشه بنته وريم بدت تصيح وتقول:
حلصي لي بسرعة ماما تلوح عني
تركي وهو كاتم ضحكته: اريييييج 
اريج ارتعبت من صوته ووقفته مكانها مفزوعة: هاه .... هلا
تركي بصرامة مفتعلها: وش فيك مصيحة ريوم 
اريج وهي خايفة منه: العب معاها شوي
تركي وهو مبتسم: وماتعرفين تلعبين الا بدفاشة؟
اريج ارتاحت من شافت ابتسامة اخوها : لا بس ضحكتني وهي متنرفزة وقلت العب باعصابها شوي
تركي طقها خفيف على راسها : وخري عنها تعالي ريوم عند بابا 
ريم راحت ركض لابوها ومشطها بيدها ... تركي اللي توهق ناظر بعبير اللي فهمته على طول: ريموو
تعالي انا اسوي لك شعرك 
مشطت لها شعرها وحطت لها شباصة ملونة وشالتها تشوف نفسها بالمراية 
ريم اللي من شافت صورتها ضحكت وآثار دموعها بعدها معلم بخدودها << ياويلك من الله يا اريج





*****************





ببيت الأم مضاوي كانو البنات مجتمعين مع هالإنسانة الطيبة اللي طيبة الدنيا كلها مرسومة بوجهها
حالة استنفار بقوة يبون يجهزون كل شي قبل الأذان ندى واريج وفاتن والبنات يجهزون كل شي بمجلس 
الرجال وعبير مع غادة وام تركي يجهزون سفرة الحريم << طبعا لأن فهد بمجلس الرجال واكيد عبير
ماتقدر تروح
فهد كان يحس باحاسيس غريبة كان طول عمره يحاربها دايم وهو يلعب على البنات ويوهمهم بالحب
ويخليهم يتعلقون فيه وهو قلبه خالي من الحب ... لكن هالمرة شعوره غير واللي يحسه مو مجرد اعجاب
وهالشي موتره ومخليه يكذب هالاحساس
وكثر ماكان يقنع نفسه إنه مايفكر في عبير يلقى صورتها تطلع له كل ماشاف وحدة من خوياته وقابلهم....


*************



(( اللهم لك صمنا وعلى رزقك أفطرنا فتقبل منا إنك أنت السميع العليم ))
رددها الكل وهم على سفرة الافطار وحمدو ربهم اللي اتم عليهم صيامهم 
عبير ماتدري ليش حبت ام فهد مع انها ماسولفت كثير واكتفت بالاستغفار والتسبيح
بس تحسها تدخل القلب بوجهها البشوش وابتسامتها اللي ماتفارقها 
عبير اغلب وقتها ساكتة الا من تعليقات قليلة وهذا نتيجة طبيعتها الخجولة ويمكن من نظرات
شيخة وهيا اللي ذكرتها بجرحها ويمكن لانها كانت مشتاقة لامها واول مرة تحس برمضان بعيد عنها
ام فهد اللي حست بعبير حبت تجرأها شوي: يمه عبير تعالي اقعدي عندي
عبير اللي قامت مستحية جلست جنب ام فهد وتمنت من قلبها لو كان عندها جدة وتحس بهالاحساس
لانها من كبرت وصارت تفهم وام ابوها وام امها متوفين 
ام فهد بحنانها الكبير : شلونتس يمه عساتس منتيب متكدرة ؟
عبير : لا الحمدلله مرة مبسوطة 
ام فهد تهمس لها : وشلونها بنيتي معتس عسى ماهيب مكدرة خاطرتس اعرفها بنيتي حزات تصير قشرا
عبير اللي اعجبتها لهجة ام فهد لانها تحب هاللهجة قالت وهي مستحية وتخفي مابداخلها اكثر من اللي 
اظهرته: لا ياجده خالتي كويسة معايه وماتضايقني
ام فهد: والله يابنيتي مدري من وين تجيبون هالحتسي اللي ما افهمه بس ان شاء الله ان ماعليتس خلاف
عبير ضحكت على كلام ام فهد وحست باحراج شديد : ههههههههههه ان شاء الله يارب
ام تركي وبناتها استأذنو من ام فهد يبون يروحون لمرة ماجد يشوفونها شلونها
وتوجهو للمستشفى ومابقى احد
ابو تركي خذا زوجته وسبقوهم اما اريج وعبير راحو مع خالد وفهد ...
بالمستشفى كان الكل موجود بعد ماجت ندى مع ناصر زوجها وفاتن مع سعود اللي قعد برا هو وفهد 
واكتفو بالمباركة لماجد 
تركي اللي سلم على مرة اخوه وطلع بعد يبيهم ياخذون راحتهم
وناصر بعد اللي سلم على اخته وحمد لها بالسلامة وبارك لها مولودتها وهي بدورها تمنت له ربي يرزقه
بالذرية الصالحية وهو يدعي من قلب وهو يناظر بندى :آآآمين 
ندى نزلت راسها منحرجة شوي وبنفس الوقت خايفة ( ندى خايفة لانها تبي تستقر مع ناصر بالاول بعدها تفكر بالحمل والولادة لانها تفاجأت بشخصيته عقب الزواج وتبين انه انسان
مزاجي يوم راضي وعشر لأ وهالشي تاعبها وراح تشوفون بالتفصيل وش يصير
معاها )

سلم عليهم ناصر وطلع عشان البنات بعد ياخذون راحتهم
البنات مستانسن على البنوتة اللي اتفقو يسمونها ( جنى ) وكل وحدة تشيلها خوات ماجد
وخوات ملاك بعد وملاك خايفة على بنتها وتلاحقهم بعيونها وهي تسمي عليها 
موضي ( ام ناصر): الجوهرة يمه هاتي جنى ابي اشوفها 
الجوهرة قامت وشالت بنت اختها توديها لامها اللي شالتها : يابعد عمري يالله تحفظها وتجعلها 
قرة عين لوالديها ,,,, قعدت ام ناصر تحبها وهي تسمي بالرحمن وتدعي: يالله انك ترزق وليدي ناصر 
ولاتخيب رجاه 




*****************





اشتقت لك يا فرحة العمر يمّه 

أهز اغصان البعد في زماني





عانيت يمّه طول ليلي وهمّه 

في ديرة(ن) فيها زماني عصاني





أسري بديرة كل همه بغمّه 

شفتي يا يمّه وين حظي رماني؟!





الخوف كدّس فالشرايين سمّه 

يمّه بدونك ضعت همي لفاني





سيف الثواني هد صدري بضمّه 

سكن عيوني لين نومي نساني





المس كفوفك ينزف الجرح دمّه 

اشوف دمعك..لايا يمّه عشاني





ثوبك أضمّه والمس أطراف كمّه 

تحيا بقلبي من شفاهك اماني





يحتار حرفي بين شده وضمّه 

أسابق أوقاتي..أشوفك ثواني





بكتب قصيدي فيك..ودي أعمّه 

ودّي أوصّل بك جميع المواني





واشتقت لك يا فرحة العمر يمّه 

وابيات شعري تنحني في لساني



مرت ايام هذا الشهر الفضيل بسرعة بدون محد يحس فيها واليوم الاربعاء 16 رمضان 
رحلة عبير للطايف لانها اعتذرت عن الاسبوع الأخير ودها تعيش باقي هالشهر بقرب امها
رحلتها بتكون الساعة 8:50 بعد العشا 
ودعت اهلها جميع على اساس تبي تشوفهم بعد اسبوع يجون يقضون آخر اسبوع من رمضان بمكة 
والطايف ...
كالعادة حاتم وسارة كانو بانتظارها واستقبالهم مثل المرة اللي فاتت مليان شوق ولهفة
رجعت لعبير روحها هالأيام اللي قعدتها رجعت دلوعة امها لامسئولية ولا تعب
عيون امها تحاوطها وين ماتروح وحضنها الدافي يضمها كل ما اشتاقت له
تحس بالسعادة غير والدنيا غير بعيونها ...
وزادت سعادتها وهي تنتظر اهلها يجون متولهة كثير على خالد واريج وابوها طبعا
تركي وزوجته قعدو بالرياض لازم تركي يراعي شغل ابوه بغيابه
وماجد طبعا زوجته بعدها بالاربعين وماقدرو يجون وفاتن وندى كل وحدة مع رجلها 
لاهين بحياتهم 
اول ماوصلو لشقة ام عبير استقبلتهم عبير وهي طايرة من الفرحة عبير سحبت اريج وراحت لغرفتها 
تبيها تقعد عندها وام تركي محذرة عليهم من وهم بالرياض ماراح تقعد هي وسارة ببيت واحد بس 
هالحين جايين يريحون وبيمشون عقبها مكة
على الساعة 2 بالليل توجهو لمكة يبون ياخذون عمرتهم ابو تركي راحت معاه زوجته ام تركي اما 
ام عبير ففضلت انها تركب مع خالد واريج وعبير معاهم وانواع السوالف وطق الحنك بالطريق
وصلو للحرم واعتمرو وخلصو عمرتهم صلو الفجر وتوجهو للفندق اللي حجزه ابو تركي من قبل
اسبوعين<< تعرفون الزحمة بالعشر الاواخر 
اخذ لهم جناحين منفصلين لكل وحدة من زوجاته معاهم البنات وخالد اخذ له غرفة بلحاله
ابو تركي يبي ينام ليلة عند زوجته ام تركي والثانية عند ام عبير << يقال له بيعدل بينهم عقب هالعمر
اريج اللي قعدت عند عبير بجناحهم سهرانة لحد ماطردتها عبير وراحت تنام وهي مستانسة




****************






ندى واصلة حدها من ناصر اللي تنتظره من العشا وللحين مارجع وبعد مايرد على اتصالاتها
واذا رد قال لها كلمتين في الصميم وسكر 
الناس صلو الفجر والشمس طلعت وحضرته توه مشرف
اول ماشافته انفجرت فيه : انت وشو بالضبط ؟ ماتحس ماعندك دم؟
انتظرك طول الليل ومخليني لحالي وكل من سألني عنك اقول مو مطول ؟
ناصر بكل برود: اقصري الشر ووخري عني ابي انام 
ندى مسكته من يده : تعاااال وين رايح؟ ...... ماعندك الا هالكلمتين صدعت راسي فيهم
تحملت وسكت وانت مو معبرني كل يوم سهرات مع ربعك بالاستراحة ..... ياخي مدام 
للحين متشفق على قعداتهم ليش تزوجتني ورميتني عندك ؟
ناصر: اللهم طولك يااااروح .... ندى ترى مو ناقص وجع راس انا مستانس وماودي كلامك
يعكر مزاجي 
ندى سحبته من يده : نـــــآآآآصر ماصارت عيشة 
ناصر سحب يده منها : وخري زييييييين ..... عيشة تقصر العمر ..
ندى انهارت ونزلت دموعها على خدودها هذا حالها مع ناصر من بعد شهر العسل تغير كثير
وتغيرت اطباعه .... انسان بارد وماهمه الا اصحابه والاستراحة صحيح ان ماعنده
خرابيط مايرضاها رب العالمين لكن يعيش حياته وكأنه بعده عزوبي وماتزوج 
وندى يحن لها اوقات ويعطف عليها وهي بسلبيتها تسامحه وتنسى كل شي ....



مدري زعل والا علينا تغليت 
ياللأسف ضيعت حب(ن)وفالك


يرسملك الحاضرعلوم وزغاريت 
لاترتكي لغدر الزمن لو صفالك


ماتدري انك في حياتك تعاليت 
كنك فخور بعزتك مع جمالك


انا اشهد انك في غرورك تماديت 
خل التواضع معدنه راس مالك


انا احترق في وحدتي كم تعنيت 
واشقيت قلب ٍ من صدودك تهالك


تدري بي آحبك وعني تخليت 
واجفيتني وشلون تقطع وصالك


قلي بربك غلطتي يوم صديت ! 
امرك خفي مايندرى وش في بالك


اكتم شعوري عنك والله مليت 
يكفي تعال ورد لي بإتصالك


ما غير شوفك يالغلا ما تمنيت 
تعال وروحي يا حبيبي فدا لك



****************


اليوم العيد اقبل على الدنيا بحلته البهية وبفرحته اللي يحسها الصغير قبل الكبير
الشمس غير والفرح غير حتى النفوس غير
سارة: يالله عبير تأخرنا على خالك بنلحق الصلاة
عبير وهي تسكر عباتها: طيب طيب ماما بس مالقيت الشنطة اللي شريتها مع هذا الطقم
ام عبير : يااااني تعالي شوفي عبورة وش ناقصها ..... يالله انا نازلة وانتي الحقيني.
عبير: طيب نازلة ..... ياني فين شنطتي البيضاء؟
ياني راحت ركض لغرفة عبير ثواني وهي جايبتها.... عبير وهي تاخذها منها ونازلة مستعجلة: شكرا
الله يعطيك العافية 
ونزلت ركض مع الدرج للباب الخلفي اللي يطل على الحديقة الخلفية وكان حاتم بانتظارهم 
اول ماشافته رجعت لورا الباب وتغطت وطلعت ....
عبير: كل عام وانت بخير 
حاتم اللي كان مفتون بشكلها : وانتي بخير 
وطلع سيارته وهو يتذكر شكلها اللي شافها فيه كان آخر مرة شايفها قبل تقريبا خمس سنوات
زادت من عمرها وزادتها هالسنوات جمال وانوثة ورقة
يحبها صرخ بها قلبه قبل لسانه يحب كل شي فيها عذوبتها ورقتها طيبتها اللي خلتها تكسب الكل حولها
وبداخله احساس يقول له انها تحبك مثل ما انت تحبها وصلو للمصلى اللي راح يصلون فيه العيد
كان الجو بارد قعدت عبير مع بنات خوالها وزوجاتهم وامها لحد ما اقيمت الصلاة
صلو واستمعو لخطبة العيد وعيونهم تتابع فرحة العيد بعيون الأطفال
طلعو وتوجهو لبيت خالها طلال اللي مجتمعين فيه 
اتصلت بابوها تعايده :السلام عليكم
ابو تركي: وعليكم السلام هلا والله يالله حيها
عبير: من العايدين .. كيفكم مع العيد مبسوطين 
ابو تركي : من الفايزين ... الحمدلله يبه انتي وش مسوية ؟
عبير اللي تسمع اصوات وزحمة عند ابوها ماحبت تطول واكتفت بمعايدته: الحمدلله تمام... يلا بابا انا
بقفل بلحق اكلم اخواني واخواتي وخالتي.
ابو تركي: الله يحفظك ان شاء الله
اول ماسكرت من ابوها اتصلت باريج اللي اتصلت عليها مرتين قبل بس عبير ماردت بحكم انهم توهم
ماخلصو صلاة (بحكم فارق التوقيت )
اريج: لا سلام ولا كيف الحال ولا شي لا انتي اختي ولا اعرفك 
عبير: ههههههههههههههه ليه ليه وش سويت ؟
اريج: يالنذلة ابي اعرف شلون يحلالك العيد وانا بعيدة عنك؟ شلون تحسين بالسعادة وانتي محرومة 
من ابتسامتي الرقيقة وضحكتي البريئة
عبير ماتت ضحك على خبال اختها : اليوم عيد والناس تقول من العايدين ولا كل عام وانتي بخير 
وانتي هذا كلامك .... ياشيخة كلها كم يوم وراجعة قاعدة لك على قلبك
اريج: ياااحلاتها هالقعدة تعالي انتي بس
عبير: اروووج حبيبتي ماقدر اطول ماما تناديني وبروح اشوف البنات سلمي على كل اللي عندك
ندى وفاتن وخالتي وبنات عماني وومن العايدين بعد الزحمة 
اريج: ههههههههههه يوصل ان شاء الله سلمي على اللي عندك بعد 
عبير: اوكي يلا باي
اريج : باي


********************

مجتمعين على الغدا ببيت خالهم وحاتم اللي كل شوي ناط لهم بالجلسة زهقهم وكل شوي عبير ونوف
متغطين يدخل يتدلع عند امه ويتشكى لها من ابوه اللي كارفه وبكل مرة يسترق النظرات لعبير
يبي يحفظ صورتها داخل عيونه ويسكر عليها يمكن يقدر يصبر نفسه بهالصورة لاطول غيابها
عبير كانت تسولف معاه وتضحك مثل ماهي متعودة ولو انها لاحظت عليه من فترة انه متغير شوي
اشياء كثيرة في تصرفاته تغيرت .... تحس انهم كانو يمونون على بعض اكثر 
عبير اللي تطالع بحاتم وتكلمه: حاتم بطلبك وماتردني
حاتم رد عليها وهو يشتت نظراته بأي مكان بس ماتشوفهم عيونها يخاف لاتلمح شوقه اللي واضح 
بعيونه: اطلبي ماراح اردك
عبير :بكرة نبغى نروح الملاهي انا والبنات من اول يترجوني اطلبك يقولون ماراح تردني ... صح؟
قالت هالكلمتين وهي ترومش بعيونها ...
وحاتم اللي مايقدر يرد لها طلب: خلاص من عيوني واحنا كم عبورة عندنا 
نطو خواته من الوناسة اللي راحت تحب راس اخوها واللي ترقص من الفرحة
حاتم ناظرهم بعين الرضى بعد ماشاف هالفرحة بعيونهم .........


******************

قاعدة بالصالة تطالع بالتلفزيون واريج راحت للمطبخ تجيب العصير من الثلاجة يبون يقعدون يتابعون 
لهم فيلم .... وهي حاطة التشيبسات بالصحن وتاكل منهم وبايدها الريموت تقلب بهالقنوات
قطع صمتها صوت جرس التليفون قامت والتشيبس بيدها وبيدها الثانية مسكت السماعة وردت : الو..
الطرف الثااني:............ <<صمت
كل اللي كان يدور بباله اكيد هي مو احد غيرها هذا مو صوت وحدة من بنات اختي وهالوقت محد عندهم يعني هي
تسارعت نبضات قلبه وتهيأله من جنونه انها تسمعها 
عبير رجعت تعيد بصوت اعلى : الوووووو
فهد اللي ذاب من صوتها : الو .... السلام عليكم
عبير: وعليكم السلام
فهد: شلونكم؟
عبير: سوري من معايه؟
فهد بابتسامة : انا فهد اكيد انتي عبير ؟<< ماكلف نفسه يوضح من هو فهد اكثر مغرور وواثق ان اللي
يعرفه ماينساه
عبير: طيب دقيقة .... حطت السماعة وراحت تنادي اريج اللي جايبة العصير وخذته منها عبير وهي
راحت تكلم خالها 
اريج برجتها المعتادة : الووووو
فهد اللي انقهر من حركة عبير : هلا اريج شلونك ؟
اريج: هلا خالي انا بخير انت شلونك؟
فهد بعدم اكتراث: خالد وينه فيه اتصل مايرد على جواله
اريج : خالد تعبان اليوم ومكروف ونام من بدري واكيد حاطه على السايلنت وانت تعرف الواحد
لانام اكيد يبي يرتاح .... بعدين انت وش تبي فيه هالوقت
فهد: ولللل ياطول لسانك اقول كلمة وتردين بعشر خلاص انا اكلمه بعدين وانتي اقلبي وجهك مانيب
رايق لك ......... وسكر السماعة
اريج اللي جات تبي تهاوش وترد عليه تفاجأت يوم سكر السماعة وتمتمت: الحمدلله والشكر 
راحت لعبير تسولف لها وهي تضحك وقعدو سهرانين ضحك ووناسة لحد ما جاهم النوم وراحت كل 
وحدة لغرفتها ونامت...


***************

الجو هالأيام برد والكل يلتمس الدفا بأي وسيلة ... فاتن الحين صار لها حول الـ3 سنوات ونص متزوجة
والله ماكتب لها تحمل وام راشد ( اللي تصير ام سعود زوج فاتن ) صارت تحن عليه هالأيام انها تبي 
تشوف عياله وسعود يقول لأمه انهم مو مخلين ولا دكتور وفاتن هالحين تتعالج ومحتاجين وقت...
وفاتن اللي تفرغ كل غضبها على المسكينة عبير كل ماصادفتها قطت عليها من الكلام اللي يسم البدن
وعبير اللي سكتت بالأول احتراما لابوها واخوانها فاض فيها الكيل وماعاد قدرت تسكت اكثر
وصارت ترد عليها وتسكتها بكل مرة تتجرأ تتكلم عليها فيها ....
كانو قاعدين بالصالة تركي وفاتن وعبير وام تركي وريم تلعب بطرف الصالة بالعابها اللي منثرتهم
عبير كانت مكتفية بالصمت اغلب الوقت وماتتكلم الا اذا ردت على واحد من استفسارات تركي
اما فاتن ساكتة ومو قادرة تقول شي لانها تخاف من تركي...
بهالوقت قطع سوالفهم تلفون البيت قامت له فاتن وردت : الو.. الووووو.... رد ياقليل الحيا 
بس محد يرد والطرف الثاني مانبس ببنت شفه
راحت تقعد وهي تسب بقليل الحيا اللي كذا مرة اتصل اليوم ومايتكلم 
ام تركي التفتت لعبير والشرر يتطاير من عيونها : شوووفي يابنت سويرة الخراب اللي براسك 
سويه بعيد عن بيتي لاتخلين هالحثالة اللي تعرفينهم يدقون علينا وتنزلين سمعة هالبيت للأرض
تركي اللي مو مستوعب شي: الله يهداك يمه وش اللي صاير ؟
عبير اللي خافت من نظرات تركي راحت ركض لغرفتها وهي تحس انها وحيدة وسط غابة
وحوش ماترحم ..
ام تركي : مادري عن اختك روح لها شوف وش بلاويها
تركي طلع ركض يبي يشوف عبير ويكسر راسها لو هالكلام اللي قالته امه طلع صحيح 
بس قبل مايروح لها الغرفة صادف غادة اللي طالعة من جناحهم مع محمد اللي صار عمره حول 
السنة ونص
اول ماشافته غادة تفاجئت من هيئته: تركي عسى ماشر وش فيك جاي تركض؟
تركي حاس بنار في صدره ومايدري وش يقول سحب غادة من يدها ودخلو جناحهم وقال لها كل 
اللي صار تحت واستشارها وش المفروض يسوي مايبي يظلم اخته ولانه يحترم رأي غادة
اللي تعجبه بعقلها وتفكيرها السوي
غادة قالت لتركي كل شي صار قبل وان عبير مظلومة في هذا كله وان هالسوالف من راس
السواق النصاب << ماتدري ان خالتها هي ساس البلاوي كلها
تركي تنرفز وعصب: وانا وشو بهالبيت ؟ كل هالسوالف تصير وانا آخر من يعلم
ليش محد قال لي بوقتها اتفاهم مع هالحقير 
غادة بطولة بال وبحكمة بالغة : والله ماحبيت اتدخل واكبر السوالف وانت تعرفني ماعمري نقلت حكي
ولا قلت لك صار وصار.
تركي اللي احترم راي زوجته وعجبه تفكيرها: محشومة يا ام محمد والسواة الحين؟
غادة: روح لعبير وافتح لها قلبك وخلها تقول كل اللي بخاطرها ولاتظلمها ... اسمعها بالأول وعقب
احكم انت باللي يرضي الجميع وانا عارفة ومتأكدة انك ماراح تظلم احد...
تركي وهو قايم ورايح لغرفة عبير: زين يا ام محمد شورك وهداية الله




************




عبير بغرفتها ماتبي تطلع وخايفة من هاللي يصير لها سمعت طق خفيف على الباب
وتوقعتها اريج اللي تحس فيها من غير ماتتكلم 
عبير : ادخلي
دخل تركي واول ماشافته عبير ارتجفت من الخوف قرب منها وجلس على طرف سريرها 
وناداها تقعد جنبه في البداية كانت خايفة بس اول ماشافت نظراته ارتاحت شوي وقربت منه
تركي بكل هدوء: عبير انا جاي اتكلم معاك وكأني ماسمعت شي ... وصدقيني ماراح اوقف بصف
احد ضد احد...ابيك انتي تقولين لي كل شي صار معاك من الأول بس احذرك تكذبين علي..
لأني لو عرفت انك كذبتي علي بشي عقابك راح يصير علي انا ومحد راح يوقف بوجهي... وانا
متأكد ان اختي بنت ابوي تربيتها اصيلة وتعرف الصح من الغلط... تكلمي قولي كل شي وانا 
اوعدك لو كان الحق معك ماراح اخلي احد يظلمك وانا موجود..
تجمعت الدموع بعيون عبير وانهمرت سيول على خدودها .. وتركي اللي يكره يشوف البنت ضعيفة
او تصيح قال لها : عبير انا مو جاي اتطاق وياك ... جايك بكل هدوء اتناقش معاك وافهم موقفك
عبير تكلمت ودموعها على خدودها : والله ياتركي اني مظلومة ولا ادري وش اللي صار انا كنت راجعة
من الجامعة ووقفت في الصيدلية اشتري اغراض ................ وكملت له الي صار معاها بالضبط
تركي تفهم كلام اخته وعرف ان تربية ابوه ماراحت هدر وهو يدري انها مستحيل تكون عكس ماهم 
يشوفونها طمنها انها ماراح يسكت عن حقها 
عبير اللي ارتاحت لكلام اخوها وشكرته من قلب وموقفه معاها ماراح تنساه .... وفي داخلها تغيرت
صورة تركي اللي كانت راسمتها له من كلام اريج وندى عنه اللي صوروه لها كأخ قاسي مايراعي 
مشاعر احد بعكس ماجد وخالد اللي واضح حنانهم عليهم << ماجد قبل مايتزوج ويروح حنانه
كله لملاك




***************



تركي اللي كان معصب من هالكلام اللي يصير من وراه وهو ياغافل لك الله لقى فاتن وامه 
وخالد اللي كان توه جاي من برا قاعدين بالصالة
تركي: الحين يمه من متى تصير هالسوالف بالبيت وانا آخر من يعلم؟
ام تركي : والله يمه انت مشغول وماتجي الا متأخر وما احب اضايقك بسوالف توجع راسك
تركي: ومن متى صرتي تصدقين كلام السواق ولا عشانها ماهيب بنتك ظلمتيها هالمسكينة
ام تركي اللي ماحبت تجادل تركي لانها تدري فيه راح يفحمها وبتنكشف كل الاعيبها 
وتخطيطاتها ردت بخبث : والله ياوليدي ان الشيطان اعماني وهي سكتت وما انكرت 
يمكن لو انها دافعت عن نفسها ماتكلمت عليها ...
تركي اللي عارف امه وتفكيرها التفت لخالد اللي ماكان يدري باللي صاير : وانت ماشاء الله
رجال طول بعرض على قل سنع .... واحد حقير تدري انه يتبلا اهلك ومخليه ... بكرة تروح ترحله
على ديرته .... 
خالد : شلون اسفره ومشاوير امي وروحاتها والبنات وجامعتهم ....
ام تركي اللي ودها بهالشي يصير تخاف يعرف تركي ببلاويها : خالد لاتجادل اخوك ابوك يدبرها
يرسل واحد من هالسواويق اللي بالشركة وندبر عمرنا الين يجينا غيره .... وهذا اللي تبلا اختك 
يمكن يتبلا خواتك الثانيات..
خالد يناظر بأمه ومقهور منها شلون تتبلا وترمي بلاويها على هالضعيف اللي قطعت رزقه: ان
شاء الله يا ابو محمد بكرة مالك الا اللي يرضيك ... واستأذن منهم وطلع غرفته وهمومه تملى صدره
يحس انه مجروح .... ماتمنى امه تكون بهالظلم والجور واللي قاهره اكثر انه يدري ومو قادر يتكلم
وراسه تعب من التفكير مايدري سكوته هذا صح أو خطا....





***************





تركي كمل كلامه مع امه وبنبرة حازمة: يمه عبير بهالبيت اعتبريها وحدة من بناتك اذا مو عشانها
عشان ابوي وعشانا احنا
ام تركي : والله عندي بناتي وهي لها امها 
تركي : ماطلبنا منك تحبينها لاني داري فيك ماراح تحبينها ابد بس لاتحرينها ولاتقهرينها
البنت مالها الا احنا بهالبيت ودراستها صعبة وتبي من يراعيها واذا ماودك تراعينها خليها بحالها
واللي يجيك منها في وجهي انا ... انا بعرف شلون اربيها لو غلطت عليك .. وهذاني اقولها يمه 
تراني ما ارضى عليها الظليمة ومن اليوم ورايح اللي يمس عبير يمسني ........ التفت لفاتن وكمل
كلامه: وانتي اللي حاطة دوبك من دوب هالمسكينة روحي لبيتك قابلي رجلك وانتي الليل والنهار
نلقاك في وجيهنا...
ام تركي بصراخ: تركي وش هالكلام ؟ ..... حتى لو تجي الوقت كله هذا بيت ابوها مفتوح لها متى
مابغت.
فاتن : وهي صادقة امي بعدين انا شسويت انا انصحها بحكم اني اختها الكبيرة ومابيها تطيح بالغلط
وعقب نندم لانه محد وجهها وهي توها صغيرة...
تركي: ياليتك تنصحينها والله كان اقول ونعم الأخت ... لكن اسلوبك واعرفه .... بس شوفيني احذرك 
يافاتن لاتجيني يوم عبير تشتكي منك ماراح احد يفكك مني وبتقولين قال ابو محمد..
وطلع من عندهم رايح لجناحه وتارك نار وراه لو طلعت احرقت البيت باللي فيه 




*******************



ندى اللي تعبت من حالها اللي وصلت وتعبت من ناصر اللي تداريه ولا هو حاس فيها 
وتنقهر اكثر يوم تشوف نظرات الشفقة بعيون مرة عمها وخوات رجلها ...
زهقت من كثر ماتنتظره وزهقت اكثر تتصل وهو سافهها واذا رد عليها يهاوشها ويسكر 
وماتسمع منه الا انتي غثيثة وقلق ومن هالكلام اللي يقصر العمر...
اتفقت هي وبنات عمها تروح بيت ابوها تبي تغير جو وتقعد مع خواتها.
وفعلا بعد صلاة المغرب كانو ببيت ابوها .... البنات كانو سوالف وضحك ووناسة 
اما ندى كانت تضحك معاهم شوي واوقات ثانية تفكر بحظها اللي رماها هالرمية مع هالشخص اللي
ظلمها عمرها ماتصورت ناصر بهاللامبالاة يمكن ايام الملكة كانت تكلمه واوقات كثير يكون مع اصدقائه
بس تقول مازال عزوبي وبعده ماحس بمسئولية وبيت وزوجة .... وعقب ماتزوجو رجع لحياته قبل ولا 
كأنه متزوج ... وندى المسكينة اذا ذكرها بس بوقت نومه وهي من طيبتها وسذاجتها تسامحه وتغفر له
مجرد مايغسل مخها بكم كلمة حلوة ويراضيها بكلمتين تمتص كل غضبها اللي قبل.
عبير كانت توها نازلة بعد ما انهت مكالمتها مع صديقتها شهد اللي تعرفت عليها بالجامعة ودخلت قلبها
هالبنية لطيبتها وحنيتها وصارت اقرب صديقة لها بالإضافة لمها صديقتها بالطايف....
سلمت على ندى والجوهرة ومشاعل واماني وقعدت معاهم سوالف وسؤال عن الاخبار..
اماني: هاه بشري عبورة شلون دراستك عساها ماهيب صعبة ؟
عبير: لا لسى عارفة الحين ادرس سنة تمهيدية وان شاء الله اذا كان معدلي مرتفع اقدر اتخصص اي
تخصص ابغاه في كلية الطب .
مشاعل: ان شاء الله يارب بس وش ناوية تتخصصين؟
عبير: ان شاء الله جراحة,
شهقت مشاعل: كل هالنعومة والرقة وجراحة؟
ضحكووووو البنات وكملت مشاعل : من جدك عبير
عبير : ان شاء الله اذا ربي وفقني ليش لا
كملو البنات سوالف وماخفى على عبير تغير ندى وقلة نشاطها وسرحانها الكثير
والأهم ضعف وزنها اللي صار واضح عليها نقصت كثير بعد زواجها 
عبير استغلت انشغال الكل وسحبت ندى من يدها : تعالي معايه الغرفة بوريك حاجة
ندى راحت مع اختها منصاعة لها
اول مادخلو قفلت عبير الباب وجلست مقابلة لندى : وش اللي صاير ياندى ناصر مزعلك بحاجة 
او مضايقك ؟
ندى استغربت من كلام اختها لهالدرجة واضح عليها همها اللي حاولت تخفيه عن الكل حتى 
امها اقرب الناس لها .... فجأة انهارت كل صروح الكتمان وفضفضت ندى عن كل اللي بخاطرها
لعبير وشكت كل اللي بقلبها وصار لها شهور تعانيه ومحد سأل فيها
عبير اللي نزلت دموعها تواسي فيها اختها اللي تشوفها ماتهنت بزواجها قعدت تواسيها وتقويها 
وانها صبرت وربي اكيد راح يفرج عليها كثر ماصبرت.




على الساعة 12 ونص تقريبا كان البيت خالي الا من سكانه كل واحد بغرفته او جناحه
غارقين في نومهم او يحاولون ينامون راجين من الله بكرة يكون غير عن اليوم بكل تفاصيله ....



*
*
الجزء السابع

*
*
*
*
الروتين ممل الكل زهق من ضغط هالدراسة ... اريج اللي زهقانة حدها وودها تغير جو
قاعدة عند عبير تتأفف وضايق خلقها فجأة نطت فرحانة : لقيتها.... لقيتهااااا
عبير تطالعها مستغربة وهي تتلفت تشوف وش اللي لقته اريج: وش لقيتي؟
اريج: حبيبتي عبورة انا عندي حل لهالطفش والكآبة بس ابيك تساعديني قولي تم .
عبير: مادام فيها تسلية اكيد تم
اريج: يابعد عمري انتي .... هذا انا الله يسلمك بسوي لنا فيلم معتبر وابيك تعيشين الدور معآي
عبير مو مستوعبة شي بس تهز راسها علامة موافقة : نروح لابوي الحين اكيد توه مانام 
وننزل دمعتين ونتكلم عن ضغط الحياة .. وانا محتاجين رحلة استجمام عشان نجدد حياتنا
... عاد انتي تمللي وتحججي بإنك فاقدة امك ونفسيتك تعبانة ومحتاجة تغيرين جو ... وخلي الباقي علي
عبير: جبتيها والله يا أم الأفكار ... بس فين نروح؟
اريج: خاااطري اروح الشرقية هالأيام الجو جنان وانا ابي بحر ابي استانس...
عبير : وآآآآو ياليت اروج انا عمري مارحت الشرقية من زمان نفسي اروح لها.
اريج : زين يلا قومي ننفذ مخططنا ... بس انتبهي لاينكشف تمثيلك وتأشر على نفسها 
بفخر بالنسبة لي انا ممثلة بارعة ماينخاف علي
وقامو رايحين لجناح ابوهم وطقو الباب لقوه قاعد لابس نظارته ويقرا له كتاب اول
ماشاف بناته استانس وابتسم لهم ... عبير ابتسمت واريج طقتها من كتفها ( يعني مو 
وقت ابتسامتك اقلبيها حزن خخخخخخخخخخ)
سلمو على ابوهم وحبو راسه وقعدو يناظرون ببعض وكل وحدة فيهم تبي الثانية تبدا 
ابو تركي حس ان بناته براسهم علم ابتسم وقال: من الآخر وش تبون
اريج: يبه زهق ملل طفش كل يوم دراسة وبيت زهقنا نبي نغير جو نبي نطلع
ابو تركي بكل هدوء: وين تبين تروحين ؟
اريج : مو بعيد يبه نروح الشرقية 
ابو تركي: ابشري
اريج نطت تحب راس ابوها : ياااابعد عمري يبه ياعل عيني ماتبكيك 
عبير اللي كانت ساكتة وتطالع باختها وتضحك سكتت يوم سمعت ابوها يقول لها: وانتي ماتبين تروحين؟
عبير بكل فرحة: الا ان شاء الله مرة ملل ونفسي اغير جو
ابو تركي: خلاص يابوك بس اشوف خالد اخليه يشوف لنا شاليهات هاليومين ونقعد فيهم هناك
عبير واريج وهم يحسون بسعادة مو طبيعية طلعو فرحانين 
اما اريج فأول ماطلعت من جناح اهلها مسكت عبير من ايدها : يالخاينة الحين معاك معاك ويوم دخلت عند ابوي سحبتي علي ومخليتني بوجه المدفع
عبير :آآآآآي فكي يدي طيب ... اصلا بابا ماكان رافض وعلى طول وافق وانا كنت حاطة في بالي لو اعترض انا اتدخل بس هو رضي على طول
اريج وهي تفك يدها : هالمرة عشان فيها روحة مسامحتك بس سويها فيني مرة ثانية بحوسك
عبير اللي على طول شردت لغرفتها: طيب.. طيب يامامي منك متوحشة
اريج راحت غرفتها وهي تخطط وش راح تسوي وش تاخذ .... نامو هالثنتين وهم يحسون بسعادة الدنيا بقلوبهم



*******************



اليوم الأربعاء البنات رجعو من جامعاتهم بدري بيمشون قبل المغرب للشرقية ابو تركي وعياله 
وتركي وعياله وماجد وزوجته وندى وناصر وفاتن وسعود وطبعا فهد اللي مايفارق خالد بمشاويره
فهد مكلم خالد انه بيروح معاه بسيارته ( طبعا متاكد ان خالد بيآخذ خواته وهو مخطط 
لهالشغلة براسه يعني حول الاربع ساعات راح يكون هو وعبير بمكان واحد مايفصل بينهم
شي)
قررو يمشون قبل المغرب ويصلون بالطريق ركبو الكل بسياراتهم ابو تركي وزوجته والشغالات
وماجد وناصر معاهم ندى وملاك وجنى بسيارة ماجد وفاتن وسعود بسيارتهم 
وخالد وفهد وبيآخذون معاهم اريج وعبير اللي من شافت فهد بسيارة خالد وهي تسحب
اريج من يدها: اروووج تعالي ماراح اروح مع خلووود
اريج: وليش ان شاء الله؟
عبير: هذا مو خالك اللي معاه؟
اريج تطالع بخالها اللي تحبه: اييييه فديت قلبه هذا خالي المزيون
عبير : خلاص انا بروح مع بابا وانتي روحي معاهم .. اريج ما اقدر مرررة احراج
اريج: تعالي ياشيخة عادي اعتبريه خالك 
عبير : لا لا لا والله ماني رايحة 
اريج: زين بروح معك انا وش يقعدني معاهم لحالي وربي يطلعون لي قرون
وتوجهو لسيارة ابوهم ...فهد يوم شافهم رايحين استغرب على باله بيحطون اغراض
او أي شي بس سمع خالد يكلم خواته: اريج يالله بنمشي
اريج: لاروحو انتو بنروح مع ابوي
خالد : ليش ابوي معاه الاغراض والشغالات بالسيارة بيصير زحمة
اريج: عبير تستحي تركب وخالي فهد معاك 
عبير شهقت وطقتها : اسكتي ياغبية
فهد هنا طرطع وانقهر منها وكل اللي يدور بباله ( الحين انا من متى اطارد احد ومايعبرني
ليش من بد هالبنات هاللي عجبتني ماحركت فيها شعرة ) 
خالد نزل يشيل من الاغراض اللي بسيارة ابوه وعبير تساعده وفهد اكتفى انه يناظرهم من بعيد
وهو يشوفها تضحك مع اخوها واحساسه اللي بداخله يكبر...



************ 


اريج وعبير اللي كانو يسولفون ويضحكون يمكن بنص الطريق انقطعت اصواتهم وعرف ابوهم
انهم اكيد نامو خصوصا انهم من فرحتهم بهالروحة من جو من جامعاتهم مانامو
ابو تركي : اريج عبير يالله قومو هذانا وصلنا
اريج فتحت عينها وفزت فرحانة : ياااسلاااام يااازين ريحة البحر والجو اللي يرد 
الروح<< نصابة توها ماشافت شي بس من الفرحة خخخخخخخخخخخخخخخ
عبير قامت تفرك بعيونها وتفتحها بصعوبة: وصلنا ؟
اريج : ايييه قووومي يالله
قامت عبير زينت طرحتها وتغطت ونزلت هي واريج .... كانو حاجزين شاليهين جنب بعضهم
واحد للرجال والثاني للحريم....
اريج راحت ركض للبحر وهي تحس بفرحة مو طبيعية << على كبرها بس اوقات تتصرف 
وكأنها مازالت طفلة 
عبير راحت تحط اغراضها بالغرفة اللي مخصصة لها هي واريج طلعت وشافت ندى قدامها
ابتسمت لها : كيفك حبيبتي؟ 
ندى اللي دارية ان اختها حاسة فيها : خليها على ربك مابي اضيق خلقك خلينا نستانس هاليومين
يمكن انسى همي ...
عبير : الله يعينك ويسخر ناصر لك يارب
ندى : اللهم آمين يارب .. بس عاد تدرين عبير .... اللي يصبرني على همي يوم اشوف حبه لي بعيونه
عبير: ايوااا خليكِ كذا غبية ويضحك عليك بكم كلمة واسكتي عن حقك ... يافالحة اكيد يحبك
ولا كان ماتزوجك بس حبه مايشفع له يتمادى بغلطه وانتي تسامحين وتنسين ... ويرجع
من بكرة يكرر نفس الغلط ..
ندى نزلت راسها تسمع كلام اختها هي بداخلها مقتنعة فيه بس وش تسوي اذا الحب بقلبها لناصر
يخليها تغفر له زلاته ......
عبير كملت وهي نازلة مع اختها : ندوووو اتخذي موقف .. كوني صاحبة قرار . قولي له
يا أكون او لا أكون .... والله مو قصدي اخرب عليك حياتك صدقيني تهمني بالاول مصلحتك رجعت التفتت لاختها ووقفتها : انتي خايفة تخسرينه صح؟
ندى هزت راسها ودمعتها بطرف عينها وهي تحس فعلا انها ماتقدر تعيش
من دونه خصوصا انها من صغرها والكل كان يقول ان ندى 
لناصر وناصر لندى وكبرت على هالواقع وماتقدر تتخيل حياتها
بدونه 
عبير اللي وصلت هي وندى لوين ماكانو جالسين الكل ومجتمعين قربت من اذن اختها وهمست لها:الله
بوفقك يارب
سلمو الثنتين وفهد من اول ماشافها طالعة وهو مانزل عينه عنها 
ابو تركي بفرحة : يالله حيهم بناتي تعالو حولي 
راحو البنات عند ابوهم وصارت عبير مقابلة لفهد وهالوضع ضايقها لانها لاحظت نظراته 
اللي يسترقها لها كل شوي وهذي اول مرة تضطر انها تجلس هي وياه بمكان واحد
وماتنكر انها بأوقات تسترق له النظر خصوصا لاصار يسولف ويضحك بس هالنظرات
كثر ماكانت تتأمله فيها كثر خوفها تلمحها عيون ام تركي وتطين لها عيشتها
حطو العشا وتعشو الحريم والرجال منفصلين وعلى الساعة 12 دخل ابو تركي وزوجته ينامون 
وقعدو الشباب سهرانين 
كانو البنات قاعدين ويشوفون الشباب من بعيد ... شوي الا جاهم ماجد وقعد جنب ملاك ولحقوه باقي 
الشباب ناصر اللي اشر لندى تجي تقعد جنبه راحت له وهي بتطير من وناستها تحس نفسها
اسعد انسانة بالكون لما تحس باهتمامه وحبه وقعدو سوالف وضحك ... وعبير اللي تحس بارتباك واضح
مايرادوها هالشعور الا في حضوره هو بس
عيونهم التقت اكثر من مرة وفي كل مرة كانت عيون فهد تقول لها كلام ... اليوم من شافها نسى رهف 
اللي حرقت جواله اتصالات وهو مطنشها ..... بوجودها يحس انه ينسى كل البنات ويصير بعالم
مافيه الا هي ,,,, وهي بس..
كان يتأملها وهي تضحك ... وحركة يدها يوم تجي تسولف ... عيونها اللي ترمش بسرعة اذا صارت متحمسة
كل هالتفاصيل الصغيرة اللي خلته يذوب فيها 
مايدري ليش تمنى انه مافي الا هو وياها بهالمكان ... نسمة الهواء المنعشة وصوت تلاطم الامواج
خلقت جو شاعري ورومانسي خلاه يبحر في عالمها 
شافها قايمة وماسكة جوالها ترد على اتصال ورايحة جهة البحر تتمشى عليه ... ولع من تصرفها
وراح تفكيره لمثل حركاته ... من هاللي تكلمه الحين؟ 
ماقدر يشيل عينه عنها ... خالد اللي من اول ماقعدو لاحظ نظرات خاله ... وبداخله احساس بس
للحين مو متأكد منه وبينه وبين نفسه يتوعده... الا عبير ياخالي الى هنا واسمح لي ماراح اسكت لك
رجعت لهم بعد دقايق لقت اغلبهم انسحبو للنوم ومافي الا اريج وخالد وفهد 
انحرجت تروح لهم وتوجهت للداخل استوقفها صوت خالد يناديها : عبوووورة وين تعالي كملي السهرة
معانا.
عبير: فيني نوم خلووود بكرة راح اسهر معاكم
اريج تكلم خالد وفهد : نصابة اعرفها شبعانة نوم بس مستحية تقعد وخالي معانا
فهد تنهد بقهر ( اووووووف هالبنت تقهر ) قالها بخاطره يحس انه ماملا عينه من شوفتها حتى
صوتها اللي حس فيها مستحية وماسولفت كثير
استأذنهم بيروح ينام ( من القهر منها راح يكلم رهف يبي يرضي غروره وهو يحس بوحدة تطارده وميتة عليه)
كان يكلم ورايح بعالمه وهو يسمع رهف تعاتبه ليش طول اليوم مطنشها وهو يفهمها انه رايح الشرقية
وانشغل مع الأهل
فهد وهو متوجه للبلكونة اللي تطل على البحر: يااابعد عمري رهوف تدرين فيني احبك وما استغني عنك
رهف تشققت من الوناسة وهي تسمع كلامه المعسول : حبيبي لاتسوي فيني كذا مرة ثانية ... جد فهود
بزعل عليك 
فهد : لا لا كله ولا رهوفتي غلاي مايهون علي ............. وانقطع الكلام يوم شافها جالسة على البحر
بنعومتها برقتها تلعب هي واريج ويضحكون .. ماقدر ينزل عينه عنها
كمل: رهوفة قلبي بخلص شغلة وادق عليك
رهف بانصياع: زين حبيبي لاتتأخر ابي انام
فهد : لاطولت عليك نامي وبكرة اكلمك
رهف بدلع ماصخ : لا لا حبيبي لازم اسمع صوتك قبل انام
فهد بكل برود : زين مع السلامة .... وسكر
وقف مكانه يتأملها فرصة وجت لعنده .... 
كانت لابسة برمودا جينز مع تي شيرت اخضر وتاركة شعرها مفلول ويتطاير مع الهوا
تركض ورا اريج بكل حرية وكأنهم اطفال ...

الصبح نوره بان والنوم ممنوع 
والحال يطويها السهر يا حياتي


حبك حبيبي بين الأضلاع مطبوع 
في وسط قلبي لو يسبب وفاتي


ما همني غيرك ولا مثلكم نوع 
نوعيتك تفرق بكل الصفاتي


كنك ترا بستان بالورد مزروع 
تنثر ورودك في جميع الجهاتي


ولا العسل يقطر على هيئة ادموع 
من وسط عينك لو تهل اعبراتي


الزين منك يا منى الروح مصنوع 
وأنته خطفته من جميع البناتي


لا مرني طيفك وفزيت مفجوع 
أحسبك يمي وأنت بالحلم تاتي


لا تلومني مثلي ترا صار مقطوع 
من دنيته وأنته ترا له غناتي


آمر تدلل قول وآقول مسموع 
لأن الحكي منك على مشتهاتي


حبك ترا نشريه والغير مبيوع 
نبيع غيرك وأنت للمشتراتي


آمر ترا مليون..مليار..مدفوع 
لجلك نجيبه لو بها مشكلاتي


قدرك حبيبي دايم الدوم مرفوع 
بين الثريا والقمر يا مناتي



*******************

الكل قام لصلاة الفجر وقعدو بعد الصلاة سوالف وهم يتأملون شروق الشمس اللي صوره الخالق
بأجمل وابدع صورة ... حطو فطورهم وافطرو واستأذنو عبير واريج ينامون 
ناوين يروحون بعد المغرب للسوق بس يارب خالد يوافق يوديهم
على الساعة 2 ونص قامت عبير غسلت وصلت الظهر اللي فاتها
وراحت تصحي اريج من النوم
عبير وهي ترفع الغطا عن وجه اريج : اروووج قومي صلي الظهر قبل يأذن العصر 
اريج اللي كشرت اول ماحست بالنور على عيونها : عبيروووه وجع ماشبعت نوم
عبير: قومي يالله فين اللي تقول لي ماراح انام هناك ومابخلي حاجة 
في خاطري الا اسويها 
ندى وهي جاية متحمسة : يلااا تعالو الغدى امي صار لها ساعة موصيتني اصحيكم
اريج اللي قامت وهي تتأفف وتسب وتلعن بهالثنتين اللي مايخلون الواحد يرتاح
عبير: في احد تحت ولا انزل عادي؟
ندى : لا الرجال بلحالهم 
ونزلت ندى ولحقتها عبير اللي اول مانزلت شافت الدنيا انواع الازعاج ريم اللي مأذية اخوها
ومو مخليته يتهني بأي شي يبيه ومسوية عليه الكبيرة اللي تراعيه وتهتم فيه وهو زهقان منها
وجنى اللي مجننة امها ومو راضية تسكت وغادة اللي كل شوي تصارخ على ريم تبعد عن اخوها
وماتزهقه .... وصوت ام تركي اللي تصوت للشغالات يرسلون الغدا للرجال وفاتن وندى 
اللي يتطاقون على الريموت كل وحدة فيهم تبي قناة...
ابتسمت اول ماوصلتهم وسلمت... والكل ردو السلام راحت لملاك وخذت جنى منها وهي تبوسها
عبير وهي بتموت على هالبنوتة اللي تنوكل من حلاتها : ياناسو عليها حبيبة عمتها
وجنى مو راضية تسكت ابد ... قعدت عبير تهزها وتغني لها 
وجنى شوي شوي سكتت وبدت تغفي .... ملاك تطالع بعبير مو مصدقة: نامت؟
عبير تأشر لها وحركت شفايفها ( شوي )
اول مانامت جنى راحت فيها عبير لأمها اللي خذتها وهي مو مصدقة : الحين انا من الصباح ابيها
تسكت وتنام ومارضت انتي تنام معك كذا باردة مبردة ؟؟
عبير وهي تضحك: ياربي شسوي مادام الحنان اللي عندي مغرق اللي 
حولي حتى الاطفال مايقدرون يقاومونه 
ضحكو ثنتينهم وتجمعو على الغدا تغدو وقعدو يريحون شوي ... صلو العصر وطلعو برا الشاليه
لقو الشباب منقسمين فريقين ويلعبون كرة طائرة
تركي وسعود وناصر بقيادة تركي بفريق وفهد وخالد وماجد بقيادة ماجد بالفريق الثاني 
اول ماشافوهم البنات تحمسووو وبدو تشجيع طبعا كل وحدة فيهم تشجع فريق رجلها 
واريج وندى احتارو اي فريق بس رسو على فريق خالد وماجد ( عبير تقول اثنينهم اخواني
واريج نفس الشي وبعد زود على اخوانها خالها )
الشباب زاد حماسهم يوم شافو تشجيع البنات 
غادة اللي شايلة محمد ولدها : حمودي شوف بابا كيف يلعب يالله شجعه 
محمد اللي مو فاهم شي يصفق لابوه بحماس
فهد التفت للبنات اللي قاعدين بكراسي ويطالعونهم ولمحها وهي تضحك وتتصرف بطبيعتها
كان عين على اللعب وعين عليها وصارو البنات كل وحدة تهتف باسم زوجها وتشجعه 
واريج بأعلى صوتها : يلااااا مجود ورهم لعبك ... اي بعدي خلوووود عطهم اقوى 
وخالد يضحك على خبال اخته قعدو يريحون بين الاشواط ويبدلون الملعب
خالد وهو يشرب موية ومتوجه للبنات : الحين وعرفنا كل وحدة من تشجع ... والتفت 
لعبير:عبورتنا من تشجع؟
عبير ارتبكت وهي تشوف فهد جاي وراه : طبعا اشجعك انت
وارتبكت اكثر وهي اول مرة تشوفه من غير الثوب .. كان شكله طالع اصغر واحلى 
شعره الاسود الكثيف .... وجسمه الرياضي كان شكله عذاب بالبنطلون الكحلي والتي شيرت الرمادي
ومركز عيونه الساحرة في عيونها ..... 
عبير حست بالحرارة بكل جسمها ورعشة خفيفة سرت بجسدها اول ماسمعت اسمها على
لسانه :يعني الحين معانا اريج وملاك وعبير << قال اسمها وهو يركز عليه
خالد : ايه واضمن لك ام تركي بعد 
رجعو للشباب اللي كانو ينادونهم يكملون مباراتهم 
كملو لعب وفاز فريق ماجد واستانسو عبير واريج وملاك 
ملاك راحت لزوجها وهي شايلة بنتها ... اما عبير واريج راحو لخالد .... وفهد اكتفى انه يطالعهم من بعيد
اريج اللي حاولت تستغل الفرصة : ياقلبي خلووود مبروك ..... تصدق عاد انك احسن اخو بالعالم
خالد يضحك على خبث اخته: طلباتك اخت اريج
اريج بترجي: تكفى خلود نبي نروح السوق وماراح يقتنعون الا رضيت تودينا 
خالد : ياااحبكم يالحريم لهالأسواق زين بوديكم وامري لله بس
هالروحة بتكفيكم شهر لاعاد تطلبوني ابد
اريج اللي ماصدقت خبر : اييييييه زين اهم شي نروح اليوم بروح اقول 
لخواتي وراحت ركض تعلمهم



*****************




بعد صلاة المغرب طلعو البنات الا غادة اللي فضلت انها تقعد مع خالتها وعيالها
اما عند الشباب فما راح الا خالد وفهد وماجد 
بسيارة ماجد كانت ملاك وعبير وفاتن 
اما السيارة الثانية اريج وندى مع خالد وفهد << وفي كل مرة فهد يخطط تروح تخطيطاته هدر
وصلو لمجمع الظهران ونزلو راحت ملاك مع ماجد 
خالد اللي راح لخواته : روحو وتسوقو ولاتطولون انا وفهد بنروح الكوفي لاخلصتو كلموني
فاتن: زين ان شاء الله
فهد اللي انقهر من خالد هو كان ناوي يروح معاهم بيشوف وش هي 
اهتماماتها بس خالد خرب عليه كل شي ..
راحو البنات وهم مستانسين وعيون فهد تلاحق عبير وين ماتروح....
البنات اللي بس يبون يستانسون مامنع انهم شافو لهم كذا غرض واشتروه
وعبير مانست امها اي شي تعرف امها تحبه تشتريه لها.....
خالد اتصل بفاتن يبيهم يطلعون مايبون يتأخرون على اهلهم اللي ينتظرونهم على العشا
وفعلا طلعو متجهين للشاليهات ومثل الليلة اللي قبلها بس هالمرة قعدت ام تركي معاهم شوي
سهرة ووناسة الشباب يلعبون ورق والبنات وام تركي طاقينها سوالف 
عبير هالمرة خذت راحتها وقعدت تتأمل فهد والسؤال اللي يدور ببالها (وش اللي تحس فيه بالضبط
ليه تفكر فيه ؟........ليه تدوره ؟........ وليه اذا شافته ماودها تشيل عينها عنه؟...
هالشعور اللي تحسه هل هو اعجاب؟ او تعلق؟ او حب ؟
لا لا حب لا انا مستحيل احبه مستحيل اعلق نفسي فيه واتعذب وصار صوت ام تركي يتردد
بمسامعها ~اخوي لاتقربين له ولا تحاولين تعلقينه فيك لانه مو حاصل لك~ 
طعنها هالكلام بالصميم وحاولت تتجاهله )


***************

في قمة اندماجه باللعب رفع عينه وشافها تطالعه تتأمله والأكيد انها تفكر فيه
وابتسم لها عبير اللي انتبهت للي يصير نزلت عينها وهي في قمة احراجها
( ياربي الحين وش راح يقول عني )....
بعد ماراح الكل ينآم قعدو اريج وعبير وندى .... عبير ماقدرت تكبت رغبتها اكثر وطلع 
منها سؤال عفوي : الحين خالكم فهد موظف ولا يدرس؟
ندى استغربت سؤالها المفاجيء اما اريج ماركزت : لا ان شاء الله هالسنة تخرج
عبير : اها حلو ... واكيد راح يتزوج 
ندى: فهد يتزوج؟ لا ما اظن ولا بعد 5 سنوات 
عبير : ليه وش ناقصه؟
ندى: مو ناقصه شي بالعكس الف بنت تتمناه بس هو رافض الزواج تماما وكل مافتحت معاه امي
مضاوي السالفة ... تنرفز وطلع
عبير ماتدري ليش تحس هالكلام جرحها: الله يهديه يارب
كملو البنات سوالف صلو الفجر وراحو ينامون
على الساعة 9 تقريبا اريج بهدوء وهمس: عبووورة
عبير : هممممم
اريج: عبورة قومي ننزل البحر
عبير فتحت عين وعينها الثانية مغمضة ومو مستوعبة شي سحبت جوالها شافت الساعة
ومدت يدها على جبين اريج : مريضة حبيبتي تحسين بحاجة؟
اريج ضحكت وسحبتها تقومها : قووووومي زين خلينا نستانس لاحقين ع الحكرة لا رجعنا الرياض
عبير رجعت انسدحت وتغطت تبي تكمل نومها واريج سوت نفسها 
زعلت: عبيروووه وربي بايخة الشره مو عليك على اللي تدور
وناستك وطلعت ..
عبير ماهان عليها زعل اختها قامت غسلت وبدلت ولبست عباتها تحسبا لوجود احد ونزلت
لقتها فاتحة الثلاجة وتصب لها عصير
عبير وهي رايحة لها : صبآح الخير على الزعلانين
اريج مكملة الفيلم : ليش جيتي خلاص طابت النفس خربتي علي فرحتي
عبير : يلااا عاد بتسوي لي فيها حساسة ... اشكري ربك مليون مرة اني
تنازلت عن احلى نومة وصحيت عشانك....
اريج : زين تبين عصير؟
عبير: لا ابغى كوفي ... نسكافيه .. اي حاجة عشان اصحصح
زينو لهم كوبين نسكافيه وطلعو يقعدون على البحر.....
فهد كان صاحي ويكلم كالعادة متمدد على أحد هالكراسي ويطالع البحر وامواجه وشعاع الشمس 
اللي يمتزج لونها الاصفر مع لون البحر الازرق ....وبإذنه الهيد فون ومقضيها سوالف....
فهد اللي من شافهم قاعدين عرف انها هي اللي اكيد مع اريج ..... محد يجاري اريج بخبالها الا هي
راح لهم واول ماشافته عبير يقرب لهم تغطت .
فهد : السلام عليكم
اريج: وعليكم السلام ...... وعبير فضلت الصمت
فهد: وش عندكم صاحين على هالصباآح؟
اريج : ابد اللي مصحيك هو اللي مصحينا 
فهد : بس انا مانمت 
شهقت اريج : مو صاحي انت وش مسهرك؟
فهد: مسهرني اللي شاغل لي باآلي هاليومين ....والتفت لعبير: شلونك عبير؟
عبير تمنت الأرض تنشق وتبلعهآ ولاتكون بهالموقف استنجدت بكل الحروف والكلمآت
وماطلع معاها شي واريج زادتها احراج فوق احراجها : ردي على خالي مو حلوة تسفهينه
عبير باحراج شديد: الحمدلله تمام
اريج اللي اشتغل عندها عرق اللقافة :الا ماقلت لي فهود وش اللي شآغل
بالك << قالتها له وهي تلعب بحواجبها
طقها على رآسها : وش فهود هذي اصغر عيالك انا قولي خالي فهد
عبير اطلقت ضحكة عفوية وفهد ابتسم لها من قلب .... اما اريج قعدت تمسح على راسها : الله 
والخال بعد تراك اكبر مني بكم سنة بس لاتقعد تسوي لي فيها كبير وخالي ومدري وشو.
فهد صرف السالفة بذكاء واريج نست سالفتها وقعدت تسولف باشياء ثانية اما عبير قعدت تفكر
بكلامه وش اللي شآغل باله؟... معقولة يحب؟ بس ندى تقول مايبغى يتزوج... طيب يمكن
عشان اللي يحبها رافض يتزوج؟ .... حركت راسها وكأنها تنفض هالأفكآر منه
فهد يبي عبير تاخذ راحتها بوجوده .. تعب من تهربها منه وحب يكسر هالحاجز اللي بينهم .
اما عبير كانت متوترة كثير وخايفة ام تركي تطلع عليهم وتشوفه معآهم اكيد ماراح ترحمها
فهد اللي حس بتوترها ماحب يحرجها اكثر واستأذنهم رايح ,,, عبير على كثر ما ارتاحت لانها
خايفة من المشاكل الا انها كانت مستانسة بقربه منها وسؤاله عنها 
بعد العصر مشو للرياض مودعين يومين كانت حلوة وممكن تكون نقلة 
بحياة البعض...ورجعو لروتين حياتهم اليومي دراسة وروحات وجيات
وعبير صارت تروح معاهم بجمعتهم ع الغدا ببيت امهم مضاوي
اللي تصير كل يوم جمعة .........


***************







حياتها مع ناصر متوترة يوم مرتاحة وعشر لا ولو انه في الفترة الأخيرة 
صار يقلل قدر المستطاع من طلعاته مع اخوياه وروحاته الاستراحة 
يقال له يسكت ندى اللي مسوية له مشاكل على الفاضي<< بعض الرجال
ودك تذبحينهم مهما غلط يعتبر نفسه صح والحرمة الغلط راكبها بدون
حتى ادني نقاش.
اليوم ناصر واعدها يطلعون هو ويآها يتعشون بمطعم وهي مستانسة حيييييل من زمان ماطلعو لحالهم
قاعدة ترتب بالصالة وتنظفها وتنتظر ناصر يرجع بعد صلاة العشا عشان
يطلعون سمعت رنة جوالها وراحت له وردت بفرحة : هلا ناصر
ناصر: حبيبتي معليش مضطر اروح لواحد من العيال صار عليه 
حادث .. اذا تأخرت عليك نامي
ندى انطفت فرحتها رمت الجوال وهي تصيح ..... ليش هالحظ اللي
كل ماتعدل مال ؟
وهي بعز صياحها شافت اغنية بالتلفزيون التفتت تدور الريموت وعلت 
على صوت الأغنية قعدت تسمعها ودمعها على خدودها ....
حست بكلماتها في الصميم وهاللي تشوفه قاعد يصير معاها ,,,!

بلاني زماني بواحد اناني
نسى طيب قلبي وعطفي وحناني

انا اللي عشت طيبة مع الناس كلها
ولكني حبيته غلطة زماني

يا قلبي يا طيب عساك انت طيب
يا قلبي ياطيب عساك انت طيب


انا بشووقي ناديت له روح روحي
وهو يشعل النار ما بين ايديه

,,,,,,,,,,,,,,,,,,,,,

تمنيتك انت هذاك الـ عرفته
حبيبي وطبيبي يداوي جروحي

ولكن يا حسرة والفين مرة
وهبتك حياتي وقلبي وروحي

تدوخ لي راسي يا ظالم يا قاسي
تدوخ لي راسي ياظالم يا قاسي

عشت عمري كله عذاب ومآسي
وانت مع الدنيا صرتوووو عليه

,,,,,,,,,,,,,,,,,

بلاني بعشرة غريبة عجيبة
خلص فيها صبري ومن وين اجيبه

وانا اللي حسبته لقلبي حبيبه
طلع اصل همه وناره ولهيبه

يا صبرج يا انآ على هالمهانة
يا صبرج يا انآ على هالمهانة

طلع صح ظني وشكي في مكانه
مع الناس خيرك وشرك عليه


سكرت التلفزيون وراحت تتسبح وتنام لانها متأكدة انه ماراح يرجع قبل
نص الليل وبداخلها كارهة سلبيتها وطيبتها اللي تحسهم سبب تعاستها
ودعت ربي يقويها ويسخر لها زوجها




*********************


مجتمعين على العشا << الوجبة الوحيدة اللي يكون الكل مجتمع عليها ....
ابو تركي اللي كان طول الوقت مبتسم حب يفاجأهم وقال وهو يقلب
نظره بينهم يبي يشوف انطباعهم اول مايقول لهم مفاجأته : بنهاية 
هالأسبوع كلنا بنروح المزرعة منها تغيرون جو ومنها نجتمع 
كلنا من العيد ما اجتمعنا .
اريج نطت تبي تعبر بس انتبهت لتركي اللي تكلم وسكتت 
احتراما له : زين ماسويت يبه والله ان هالشركة ماخذة كل وقتي 
ودي نغير جو 
خالد كمل على كلام اخوه: اي والله يبه الاختبارات بقى لها اسبوع 
والواحد وده يرفه عن نفسه قبل الضغط وضيقة الصدر
اريج رفعت اصبعها : خلصتو يعني ابي اعبر
ابو تركي ضحك وقال :عبري اصلا هالروحة كلها عشانك انتي وخواتك 
خالد طالع في ابوه : ايييييه هالبنات حظهم يطيح الطير من السما احنا
اللي نشقى ونتعب معاك والدلع كله لهم 
تركي طالع خالد بنظرة غضب: ابوك تخدمه بعيونك ومالك منة
خالد : ولللل عليك اكلتني بقشوري امزح امزح ابوي لو يبي روحي ماتغلى عليه
ابو تركي: خلو عنكم هالكلام الفاضي ولا تخلون احد كلمو عمامكم وخالاتكم وخالتي ام فهد
اريج : يبه يبه 
ابو تركي: سمي 
اريج: بهالمناسبة السعيدة اعلن انا اريج بنت عبدالعزيز عن سعادتي
البالغة واطلب منك طال عمرك تأمر خالد يودينا السوبر ماركت
نتقضى للروحة
خالد شرق وصار يكح وهو يضحك : انا اموت واعرف هالبنت من
يقدر يقول لها لا كل شي تدبره وماتخلي للواحد فرصة يرفض
اريج : هذا يسمونه كيد النساء
ضحكو كلهم عليها وكملو عشاهم ........


*******************

عبير مستانسة بهالروحة لانها انضغطت بالايام الاخيرة بدروسها وتبي 
تغير جو قبل الاختبارات اللي راح تحدد مصيرها على حسب معدلها ...
والسبب الثاني انها تبي تشوف فهد اللي من فترة ماشافته
لانها ماصارت تروح لبيت امهم مضاوي بالفترة الاخيرة كل شوي طالع لهم كويز.....
وهالمرة قررت تروح مع خالد وتتغاضى شوي عن خجلها .... بس للأسف
حظهم مو راضي يجمعهم فهد مو جآي لهم الا بعد صلآة العشا هو وأمه .
وصلو المزرعة على صلآة العصر ... اريج خذت عبير تمشيها على
المزرعة اللي من زمآن عبير مادخلتها خصوصا بعد التعديلات اللي 
اجراها ابو تركي عليها والتجديدات 
بعد صلآة المغرب اكتمل وصول العائلات ومابقى الا فهد اللي بيكون بعد
العشآ عندهم الكل مستانس يهالطلعة والبزارين راحو لمسبح الصغار يسبحون ....
ام تركي مستانسة مع خواتها شيخة وهيا وزوجات اخوان ابو تركي
موضي ( ام ناصر) وابتسام ( ام نآيف)
البنات كلهم مسوين ازعاج اللي يتمشون واللي رايحين يعلقون على اللبزارين اللي يسبحون
واللي رايحين يفرشون فرشتهم بالمكان اللي دايم يقعدون فيه
واللي رايحين المطبخ يجيبون القهوة والحلى ....
قعدو كلهم يتقهوون وبعدها قامو يصلون العشا.. دخلو بعدها الحريم يشوفون
وش يحتاج العشا والبنات قعدو بجلستهم اللي قبل ... اغلب البنات 
حبوبآت واخلاقهم عالية.. الا فاتن اللي الكل
يعرف انها مغرورة وحسودة وماتحب احد يكون احسن منها ويمكن احد اسباب كرهها لعبير
لانها كانت دايم الأجمل بين خواتها وبنات عمانها وبنات خالاتها ومن ظهرت عبير على الساحة
الكل صار يقول انها الأجمل وهالشي فاتن ماتشوفه .....
تغطو البنات وهم يشوفون فهد جايب امه عند قسم الحريم ( ام فهد جابت بناتها الثلاث قريب من بعضهم
وربي ماكتب لها تجيب فهد الا بعد 15 سنة من ولادة اخته هيا عشان كذا
هي مدلعته آخر دلع خصوصا انه انحرم من ابوه من كان 
عمره 8 سنوات وتحس له معزة غير )
جـآي وكل امله يشوفها يبي بس يشوف العيون اللي اشتآق لها ولمحها 
بينهم.. قامت غادة له ومسكت يد جدتها وحبتها على راسها 
ويدها : هلا يمه تو مانور المكان
ام فهد اللي تقدمت في العمر كثير واقل مجهود يتعبها : هلا يابنيتي .... 
قعديني يمه رجيلاتي ماعادن يشيلني
قامت لها ندى وسلمت عليها وساعدت غادة يقعدونها وقامو البنات يسلمون 
عليها .... بعدها تجمعو على العشا وقعدو بعده يشربون الشآهي
واول من انسحب من الجلسة ام فهد اللي وهم يشربون الشاهي نامت
عليهم خخخخخخخخخ...
وبعدها انسحبو باقي الحريم ومابقى الا البنات والجو صار هادي ...


*************


عند الشباب الاجواء غير انواع الاستهبال والرجة كل شوي وهم طالبين لهم
قهوة وشاهي ولعب ورق وسوالف .. اما فهد وماجد كانو جالسين 
يطالعونهم ويسولفون
ماجد: تصدق عاد اشتقت للمدام ودي اروح اقعد معاها شوي
فهد: لعنبو ابليسك انت ماتمل 24 ساعة لازق فيها
ماجد يطقه من كتفه : اذكر الله ياشيخ
فهد يضحك:هيييه انت لا تطق تراني خالك واصلا مانيب حاسدك انت 
ووجهك ... ياخي اثقل شوي خلها تفقدك تشتاق لك موكل مافتحت عينها 
لقتك قدامها ولا داق عليها ..
ماجد: شسوي بهذا اللي مايقدر <<يأشر على قلبه
جاهم صوت تركي من وراهم : يافهد خله عنك هذا مسوي لي فيها قيس 
بن الملوح يعني لو تنصحه للصباح ويقول لك تم .. من تتصل
عليه خق ونسى كل شي
ضحكو الشباب وماجد يطالعهم ويتعوذ من الشيطان...
اما فهد سرح بخياله لوين ماهي قاعدة .... مايبي يضيع هالفرصة منه 
لازم يخليها تحس فيه مايبي يكون احساسه من طرف واحد ....اخذته
افكاره لبعيد وماوعى بنفسه الا وهو يشوف الكل اختفى
مايدري كم عدى عليه من الوقت وهو في تفكيره ..... قام يبي يروح ينام 
شاف ساعته لقى ان اذان الفجر قريب ومايمديه ينام ففضل انه يطلع 
يتمشى شوي ويصلي وينام .
اما عند البنات هدوووووء قاتل والكل نامو ...


********************

بعد ماقامو يصلون الفجر رجعو نامو الا عبير اللي كانت تحب لحظة
شروق الشمس .. تحب تتأملها وتعيش سحر هاللحظة .... نزلت
تحت بكل هدوء لقت الكل يغط في سبات عميق 
طلعت برا تبي تتمشى شوي كانت لابسة عباتها وطرحتها على كتوفها 
تمشت وهي مستمتعة بهالنسيم العليل والشمس بدت ترسل خيوطها الذهبية
اللي ملأت الكون نور وسرور واصوات العصافير اللي مخليتها
تحس انها بقمة انتعاشها ....شافت ام فهد قاعدة تسبح وتذكر ربها
راحت لها تقعد معاها .. سلمت عليها وحبت راسها 
وام فهد من شافتها تهلل وجهها تحب هالبنت ويعجبها ادبها 
وطيبتها : هلا ببنيتي اقعدي يمه
عبير قعدت جنبها وماتدري كم من الوقت مضى عليهم وام فهد تسولف
لها وعبير مستانسة حيل وياحلو سوالف الكبار..
حاول ينام بس النوم جافاه ( الظاهر اني كثرت قهوة ) همس بها بينه وبين
نفسه ... تذكر امه اللي اكيد صاحية هالحين ومانامت ... قام رايح
لها وشاف امه من بعيد بس ماكانت لحالها .... شاف وحدة معاها
معطيته ظهرها
ماحب يقرب منهم يمكن يضايقها ... قعد يكح من بعيد يبيها تعرف انه
فيه رجال موجود ... رفعت طرحتها وتغطت فيها وامه شافته 
وصوتت له : فهد يمه تعال
عبير من سمعت اسمه ضاعت بمكانها ماتدري وين تروح ولا شلون تختفي من هالمكان وقعدت تلوم
نفسها وتعاتبها ( انا وش اللي مطلعني الحين .. لو اني نايمة مكاني زيي 
زي البنات مو احسن لي؟ ياربي وس اسوي؟)
جاهم وحب راس امه ويدها : يسعد لي صبآح الغالية 
ام فهد: وش فيك يمة تكح تعبان ؟ تونس شي؟
فهد : لا يمه مافيني الا العافية انتي شلونك وشلون رجيلاتك عسى ماهيب
تعورك
ام فهد : زينة من فضل ربي ونعمته 
عبير ماقدرت تتحمل احراجها اكثر جات بتقوم بس ام فهد مسكتها 
وقعدتها : اقعدي يمه وين رايحة 
عبير ماتدري وش تقول كل الكلام ضايع بوجوده رفعت عينها شافته
يطالعها مبتسم نزلت عينها وقالت بخجل: لا بس عشان تاخذون
راحتكم
فهد: شدعوه عبير احد قال انا متضايقين من وجودك؟
عبير استغربت بداخلها هذا شلون يعرفها وهي متغطية يمكن مع خواتها
تفرق عن بنات اخته اللي يعرفهم زين بس بالمزرعة البنات كثير
رفعت راسها وشافته مازال يبتسم ابتسامته الساحرة اللي ذوبتها :محد
قال .... وشالت عينها عنه شتت نظراتها لأي مكان الا وجهه ....
الا عيونه تخاف يفضحها احساسها
فهد: اجل اقعدي واستانسي انا مو مطول
بعدت شوي عن امه وهو كان قريب منها ويسولف لها ويحب راسها
وبداخلها زاد اعجابها فيه عجبها اهتمامه في امه وحرصها عليها 
وامه اللي مبين عليها تموت عليه 
اكتفت بكلمات بسيطة كانت ترد فيهم على ام فهد .. وباقي الوقت كانت
تستغل اي فرصة يسولف فيها مع امه عشان تشوفه ..... هي 
جاية للمزرعة مشتاقة له تبي تشوفه.... لكن بهالقرب كان اكثر من اللي
تمنته
كان شكله اجمل اذا ابتسم .. جاذبيته تزيد ويزيد معها تعلقها فيه .... 
عبير كانت قادرة تخفي مشاعرها ماتبينها وكل اللي كان يوضح عليها
انها مستحية منه ... اما فهد لاحظت عليه شي غريب نظراته لها
ماكانت عادية .. تحس فيهم كلام يبيه يوصل لها قال لها بدون
تفكير وهو قايم: اشوفك على خير عبير
عبير بدون تردد : على خير يارب وراح وهو مبتسم ....وهي ودها
تلتفت وتشوف بس ماتقدر 
وجود ام فهد كبلها وخلاها تكتبت هالشعور بداخلها ..... اول ماحسو بحرارة الجو دخلو يكملون نومهم



*******************


الغرفة ازعاج ومحد مخليها تنام قامت وهي تتأفف شافت جوالها
لقت 5 مسد كول .... اول ماشافتهم لقته رقم حاتم استغربت اتصاله 
وخافت صاير شي لامها دقت عليه بدون تردد وجاها صوته 
فرحان:هلا والله بأم النوم 
عبير باستعجال: حاتم ماما فيها حاجة؟
حاتم : لا الحمدلله مافيها الا العافية
عبير: طيب انتو خالي صاير له حاجة
حاتم يضحك : لا لا كلنا تمام انا متصل عشان اقول لك اني في الرياض
عبير فزت وهي طايرة من الفرح: والله حتووووم فينك؟
حاتم: في الفندق يعني فين احد يقدر يطلع الحين ؟
عبير بترجي: حاتم تعال المزرعة ابغى اشوفك
حاتم : لا صعبة والله احراج عبير
عبير : ليه احراج انت جاي تسلم على بنت عمتك ... حتوم تجي الرياض 
وما اشوفك والله ازعل منك
حاتم : مادري والله افكر 
عبير: من قال انه بكيفك .... حتوم كلم خالد يوصف لك المكان وتعال 
حاتم: طيب راح اجي ان شاء الله
عبير: بس ماقلت لي غريبة وش عندك في الرياض؟
حاتم: مراجعة في مستشفى الملك خالد للعيون
عبير بخوف : ليه ايش فيها عيونك ؟
حاتم : مادري والله ياعبير اوقات احس الدنيا ضباب وما اشوف وكل 
مارحت مكان ماعرفو لها وطلبت تحويل هنا وحولوني وبروح
اكشف يوم السبت بس
عبير : سلامتك ان شاء الله بسيطة
حاتم: ان شاء الله
عبير: طيب حاتم بقوم اصلي الظهر لسى ماصليته وبخلي خالد
يكلمك يلا باي
حاتم: باي
اول ماسكرت اتصلت في خالد اخوها وقالت له يكلم حاتم وقامت
راحت تغسل وتصلي


******************

بعد صلاة العصر البنات مقررين ينزلون المسبح ..... ماعدا مشاعل اللي 
تخاف ومستحيل تتهور وتسويها ......طلعو بعدها تسبحو وصلو
المغرب وفرشو لهم على الزرع وقعدو
خالد بعد الصلاة راح يجيب حاتم اللي اتصل عليه لانه مو عارف المزرعة
وينها بالضبط اريج تصب القهوة وعبير واماني يوزعون الحلى عليهم
والاطفال مسوين ازعاج ... اما فاتن فكانت شايلة جنى بنت اخوها
تلعبها ... وهي تدعي من قلبها ربي يرزقها ولا يحرمها ....
سمعت عبير رنة جوالها وراحت تشوفه لقته خالد ردت بلهفة: الو 
خالد: هلا عبورة وينك فيه؟
عبير: قاعدين برا حاتم جا؟
خالد : اي هذا هو توه داخل تعالي من ورا يبي يسلم عليك
عبير وهي تسكر : طيب يلا باي
وراحت مستعجلة واستوقفها صوت ام تركي : ترفقي بعمرك لاتطيحين
التفتت وكان ودها ترمي عليها كلمة في الصميم بس ماودها تخرب
فرحتها بشوفة حاتم: اللهم طولك ياروح .... وراحت
فاتن : عشتو مادري على ايش شايفة نفسها الحمدلله والشكر
اريج بداخلها مقهورة ماتبي هالشي يصير قدام احد ... وماتتمنى تكون
علاقة اختها بأمها كذا
عبير اول ماراحت ورى الفيلا شافت خالد وحاتم واقفين يسولفون ..... وحاتم اول ماشافها حس وده 
يطير لها قربت منهم : السلام عليكم
خالد+ حاتم : وعليكم السلام
عبير: الحمدلله على السلامة ,,, كيفك وكيف ماما واهل الطايف؟
حاتم : تمام انتي اللي كيفك؟ 
عبير : الحمدلله ... وقعدو سوالف وضحك وتعليقات 
فهد اللي كان جاي للمطبخ من الباب الخارجي شافهم واقفين قرب منهم 
وشاف خالد وعبير اللي عرفها بس الشخص الثالث ماعرفه سلم
عليهم ومد له حاتم يده وصافحه ..... ونظره يتنقل بينهم ثلاثتهم 
وعبير اللي كانت تسولف وتضحك سكتت فجأة .... ماتدري ليش 
حضوره يربكها ويخليها عاجزة انها تسوي اتفه الأمور ....
خالد عرفهم على بعض ومايدري ليش فهد حس بالنار في صدره يوم
سمع خالد يقول: حاتم جآي يسلم على عبير وعزمته على العشا
بيقعد معانا اليوم.
فهد : الله يحييه ..... قالها وهو مركز نظره بحاتم اللي عيونه على عبير
عبير حست بتوتر الوضع وانسحبت : خلاص حاتم انا راح اكلمك .. ومشت 
وهو تفكيره .. تحبه؟ وش اللي بينهم ؟ ... وش اللي يخليه يطق هالمشوار
كله عشانها حس ان راسه بينفجر من التفكير واللي قهره اكثر انها ممكن 
تكون تحبه ومو فهد اللي يبي وحدة وهالوحدة تبي غيره
مشى متوجه لسيارته ركبها وتوجه فيها خارج المزرعة .... انطلق بكل
سرعته وين؟ هو نفسه مايدري
بس يبي يفكر يبي يعيد حساباته ... اللي بقلبه لها حب وهو متأكد منه .. غيرته اليوم تثبت له .
شوقه لها ولهفة عليها .. كل هالأحاسيس اللي عمره ماحسها مع اي بنت
عرفها ... حتى رهف اللي كان يكلمها طول وقته ويشوفها وتطلع معاه 
عمره ماحس تجاهها اللي يحسه لعبير....
رهف... استوقفه هالاسم .... كان طول الوقت يكلمها بس من عرف عبير
نساها او ماعاد يفكر فيها يمكن لو ماهي تتصل عليه وتذكره فيه
ماذكرها ..... تعب من افكاره اللي ماعرف وش نهايتها
رد على جواله اللي صار له ساعة يدق ومارد عليه: هلا خالد
خالد استغرب صوت خاله: وينك فيه؟ اختفيت فجأة
فهد انتبه لعمره : رحت اشتري اغراض والحين جـآي بالطريق 
خالد : زين لاتتأخر هذاهم بيحطون العشا 
فهد ديور راجع للمزرعة : زين يالله فمان الله وسكر 
راح للمزرعة وهمومه تسبقه .... انتهت هالليلة بكل تفاصيلها الحلوة
للبعض والكئيبة على البعض الآخر
ورجعو كل العايلات لبيوتهم على استعداد للاختبارات النهائية اللي يتمنون من ربي يوفقهم فيها...


*
*
*
*

الجزء الثامن

*
*
*
*

هالأيام الكل مشغول باختباراته .... عبير من قبل اختباراتها باسبوع حابسة نفسها
بغرفتها وماتطلع الا لشي ضروري
واريج اللي زهقت من جو الدراسة والاختبارات ... وخالد ماصار يطلع كثير ...
وفهد اللي بقى هالاختبارات اللي تعتبر آخر اختبارات بحياته ..
اول يوم في الاختبارات كان كله توتر ... قاعدين على الفطور وكل واحد فيهم
ساكت ومحتفظ بجهده للاختبار .. اليوم ثلاثتهم عندهم اختبار الفترة الأولى والتوتر
باين بعيونهم.. عبير اللي كل شوي تدق على امها تطمنها وتدعي لها ..
شهد ومنى كانو قاعدين يراجعون مع بعض.. شافو عبير جايتهم من بعيد وباين التوتر
بمشيتها قربت منهم وسلمت : صباح الخير
شهد+ منى : صباح النور
عبير: هااه ايش سويتو؟ انا حاسة اني فاهمة كل شي تمام بس كمان خايفة
شهد اللي تصير اقرب صديقة لعبير وتحبها من قلبها :توكلنا على ربنا قومو ندخل الاختبار
قامو البنات لاختبارهم والدعوات تتردد في قلوبهم .......
وكل يوم هم لحاله ولكن مع الاجتهاد والدعاء الصادق
ربي يهونها وتتسهل كل امورهم




********************




اليوم الثلاثاء آخر يوم باختبارات عبير مستانسة حدها اتفقت هي وصديقاتها يطلعون 
يتغدون بالفيصيلية بيحتفلون بهالمناسبة السعيدة... اتصلت في ابوها اللي كان منهمك بشغلة
عبير: السلام عليكم
ابو تركي: هلا يبه ..
عبير: امممم .. بابا بعد اذنك بروح اتغدى انا وصاحباتي في الفيصلية وماراح اتأخر ان 
شاء الله
ابو تركي : زين يبه بس كلمي خالتك قبل تروحين 
عبير ودها تصرخ بداخلها وترفض بس لازم تسمع كلام
ابوها : خلاص ان شاء الله راح اكلمها
وسكرت من ابوها وهي متنرفزة وسألتها منى : رفض؟
عبير : لا ماقال حاجة بس يبغاني اكلم خالتي 
شهد: زين كلميها وش راح يصير يعني ابوك موافق وماتقدر تقول شي
عبير: بكلمها وامري لله
اتصلت في خالتها وهي متوترة : السلام عليكم
ام تركي بدون نفس : وعليكم السلام 
عبير حاولت تختصر السالفة ماتبي يصير كلام كثير فيها : خالتي انا بروح مع صاحباتي 
نتغدى في الفيصلية واستأذنت من بابا 
ام تركي : ومادام خذتي الاذن وش تبين مني؟
عبير بطولة بال: عشان خايفة اتأخر وحبيت يكون عندك خبر
ام تركي :بقلعتك.... وسكرت الخط بوجهها
عبير تناظر بجوالها : ياااااااااربي تنرفز
منى : قالت شي؟
عبير: لا ... يلا خلونا نروح ما ابغى اعكر مزاجي
اول ماوصلو البنات طلعو للمطعم وهم مستانسين اليوم يحسون
هم سنة انزاح وبقى لهم نتايجهم ..
عبير: اليوم برجع البيت اناااام بس بكرة انا عازمتكم عندي يعني احتفال بسيط
بداية الاجازة وكمان اودعكم قبل اسافر
شهد: تدرين عاد عبورة وربي استانس لاجيتك بس هالنسرة خالتك تكرهني بعمري
احس اني قاعدة على قلبها
عبير ضحكت من قلب: هههههههههههههه ياحبيبتي حتى انا مو مرحب فيني 
بس هذا بيت بابا ومن ابسط حقوقي استقبل فيه صاحباتي
شهد: اي ماقلت شي بس نظراتها تنرررفز
عبير: والله ياشهودة اني طفشت من وضعي خلاص ماني قادرة اتحمل
يمكن ماصار مشاكل كثير بس ما احس نفسي متطمنة وانا قريب منها
لاني عارفة ومتأكدة انها تكرهني وانا ما اعرف اعيش في هذي الاجواء
منى : حاولي تكسبينها في صفك
عبير: مسكينة والله يامنى... ماتعرفينها انتي والله عمري ماغلطت عليها
واحترمها عشان بابا واخواني بس هي تكرهني وهذا من ربي يعني
مستحيل تتغير
شهد : زين وش راح تسوين بتكلمين ابوك؟
عبير: لا لا انا مو جاية اسوي لهم مشاكل ابغى ماما ترجع معايه بعد الاجازة هنا
منى: ودوامها وش تسوي فيه؟
عبير: تكلم بابا ينقلها او تتقاعد مبكر او حتى تترك عملها... اتوقع ماهي محتاجته ..
وانا محتاجتها اكثر ... محتاجة من يوجهني .... في حياتي اشياء كثير تصير معايه محتاجة
قلب يسمعني
شهد فهمت اللي بخاطر عبير لانها تحس انها غلطانة بشعورها اللي تحسه لفهد
وعبير انسانة كتومة وماتقول اللي بقلبها لاحد الا اقرب الناس لها وشهد هي الانسانة
الوحيدة اللي تعرف كل شي بحياة عبير ورغم ان منى صديقتهم بعد بس شهد تعتبر 
الاقرب لعبير...
كملت عبير: آآآآآهـ وربي تعبت ... بس عارفين .. اريج مرة راح توحشني تعودت عليها
عمري ماحسيت باحساس الاخت الا معاها بس مادري ليه حياتي كذا صعبة 
مستحيل يكونون كل اللي احبهم حولي
منى: عبير هذا ربي اللي كاتبه مايجوز تعترضين على القدر
عبير: الحمدلله على كل حال ... والله ما اعترضت بس اتمنى مادام الاماني ببلاش
كملوووو البنات سوالف تغدو وطلعو قبل اذان العصر
وهم طالعين لاحقوهم مجموعة شباب ... البنات خافو وسرعو خطواتهم متجهين للسيارة
هالوقت مايكون فيه زحمة وهالشي خوفهم.....المضايقات زادت وتجمعو حولهم 5 شباب
عبير من الخوف بدت ترتجف والاصوات تتعالى حولها وماعاد صارت تميز اللي تسمعه
استوقفها صوت تعرفه زين ..... التفتت شافته جآي والشرر يتطاير من عيونه وهو يحاول
يقرب منهم عبير لاشعوريا صرخت : فهد
فهد وهو معصب حده : اركبي السيارة بسرعة 
الشباب تراجعو وانحاشو من مكانهم قبل لايصير لهم شي مايرضيهم بعد ماشافو نظرات فهد
وحسو انهم اكيد اهله 
فهد اللي كان بالعادة ياخذ له كم لفة عشان يشوف بنات ويعاكسهم ... جن جنونه وهو يشوف
سيارة ابو تركي .... 
عبير من الصدمة وقفت تشوف وش اللي راح يصير قرب منها وصرخ باعلى
صوته: وش عندك تنتظرين ؟ روحي السيارة يالله
عبير تجمعت الدموع بعيونها من الخوف لكنها استجمعت قوتها وراحت له
رفعت اصبعها قدام وجهه : شوووف هذي آخر مرة تكلمني بهذا الاسلوب ... اوامرك
وصراخك خليه على بنات اختك مو عليه انا فاهم؟
عطته ظهرها وتوجهت للسيارة اول ماركبت السيارة انهارت ونزلت دموعها
كرهت عمرها على هالموقف السخيف .... وهالشباب الغير مسئول اللي همهم ارضاء
رغباتهم المنحرفة بدون مراعاة دين او عادات او حتى اهل.
منى وشهد حاولو يهدونها بس دموعها مو راضية توقف ... وصلت صديقاتها ورجعت البيت
دخلت وتوجهت غرفتها بدون ماتكلم احد .... قفلت عليها باب الغرفة ورمت نفسها على السرير
ماتدري ليش هالاحساس ...هل لانه فهد؟ ... تعبت من التفكير وماتدري شلون نامت ....
اما عند فهد كان مولع ومقهور .... ماشاف الا هالبنات والشباب حولهم .... كل تفكيره
هل ياترى هي راضية بمعاكستهم ؟.... كل ماتذكر شكلها تضايق وزاد همه
حاول مليون مرة يقنع نفسه انها غييييير .... وانها مو من هالبنات اللي همهم الترقيم والتعارف
( هالشباب الله يهديهم الغريب انه يغلط ويتعرف بس لاتخيل اي وحدة من اهله بهالمكان
يجن جنونه )..........


**********************


ليلها تقضيه انتظار ونهارها يروح بالمشاكل .... سألت نفسها وش عيبها؟ وش ينقصها
عشان يكون هذا تعامله معاها ... ليش هو مو مرتاح معاي عشان يدور راحته بعيد عني
خذتها الوساوس وودتها .... تحس الصداع راح يفجر راسها من التفكير والصياح
ضاقت فيها الدنيا على وسعها ... وبعز همها وضيقها تذكرت اللي ماراح يخليها بهالحال
اللي راح يزيل همها وغمها ... واللي راح يفرج عليها ضيقتها
قامت غسلت وتوضت وفرشت سجادتها.... لبست جلالها وصلت لربها
تبي ترتجيه وتدعيه يصلح لها زوجها .. مادام كل الابواب تسكرت بوجهها
بقى لها الباب اللي مايتسكر .... صلت لربها ودموعها تسبقها ... ودعت من قلبها 
(اللهم لك الحمد كله وبيدك الأمر كله ..
ويرجع إليك الأمر كله ..
أنت رب الطيبين ورب الخلق أجمعين ،،
اللهم أنت أحب من ذكر..وأحق من عبد.. وأرأف من ملك
وأجود من سأل وأوسع من أعطى..
أنت الملك الذي لاشريك لك وأنت الأحد الذي لافرد لك،،
كل شي هالك إلا وجهك.. لن تطاع إلا بإذنك ولن تعصى إلا بعلمك..
تطاع فتشكر وتعصى فتغفر.. أقرب شهيد وأدنى حبيب..
والأمر أمرك والعبد عبدك والحكم حكمك والخلق خلقك
وأنت الله الملك الرؤوف الرحيم ..
اللهم يامن له العزة والجلال
يامن له القدرة والكمال يامن هو الكبير المتعال ..
اللهم إني عبدك أبن عبدك ابن أمتك ناصيتي بيدك ماضي في حكمك
عدل في قضاؤك ..أسألك بكل أسم هو لك
سميت به نفسك أو علمته أحد من خلقك
أو إستأثرت به في علم الغيب عندك
أن تجعل القرآن العظيم ربيع قلبي ونور صدري
وجلاء حزني وذهاب همي وغمي ..
اللهم علمني منه ماجهلت وذكرني منه مانسيت
وارزقني تلاوته والعمل به آناء الليل وأطراف النهار..
اللهم إن ناصيتي بيديك ..وأموري ترجع إليك وأحوالي لاتخفى عليك ..
إليك يرفع حزني وهمي.. إليك اللهم أشكو ظلم الظالمين..
وقسوة الفاجرين ..اللهم طال ليل الظالمين وانت أعلم بذلك،،
فيارب أيوب وياراد يوسف على يعقوب
أرني الفرج قبل الممات وقر عيني قبل الفوات يا أكرم الأكرمين ..
اللهم إني أبث حزني إليك .. وأنت أعلم مني به ..
يارب إني فقيرة إلى رحمتك .. مسكينة متذللة لعفوك
ومغفرتك فيا أرحم الرحمن إجعلني من عبادك الصابرين التائبين العابدين ..
اللهم لاتحوجني إلى أحد من خلقك ولاتكلني إلى نفسي طرفة عين
ولاأدنى من ذلك .. اللهم إني أسألك بإسمك الأعظم
الذي إذا دعيت به أجبت وإذا سألت به أعطيت
أن ترحمني فإنك بي راحم ولاتعذبني فإنك علي قادر ..
اللهم أني أدعوك باسمك الأجل الأعز وأدعوك اللهم باسمك الأحد الصمد
وأدعوك اللهم باسمك العظيم الوتر وأدعوك اللهم باسمك الكبير
المتعال الذي ملاْ الأركان.. اللهم اني أسألك بنور وجهك الذي
ملأ أركان عرشك..واسألك بقدرتك التي قدرت بها علي جميع
خلقك..واسألك برحمتك التي وسعت كل شئ.. أن تيسر لي جميع
أموري لأنال مرادي... وتوفقني لما تحبه وترضاه..اللهم يا فارج 
الهم يا كاشف الغم ياربنا ورب كل شيء ومليكه سبحانك تباركت وتعاليت ...
اللهم بارك لنا في ذريتنا ..كما باركت لابراهيم عليه السلام في ذريته وصبر
زوجي علي ...وصبرني عليه...واجعله بردا وسلاما علي كما جعلت النار بردا....
وسلاما على ابراهيم عليه السلام وانزع الشيطان مما بيننا..
اللهم إنك قلت وقولك الحق " إدعوني أستجب لكم"
فهذا الدعاء وأرجو منك الإجابه وهذا الجهد وعليك التكلان ،
اللهم تقبل دعائي وامن رجائي وأستجب سؤالي ..
ياحي ياقيوم .. يارافع السماء بلا عمد ..
وصلي اللهم وسلم على نبينا محمد
وعلى آله وصحابته وسلم تسليما كثيرا .) آآآآآآمين
حست براحة مو طبيعية وتأكدت بداخلها ان رب العباد ماراح يخيب رجاها
ولو طال فيها الصبر...





********************





اليوم البنات مفاجئين خالهم بحفلة عائلية .... يبون يحتفلون بتخرجه .... عبير اللي مازالت
متأثرة من الموقف اللي صار له معاه تحججت بسفرها بكرة وانها تبي تجهز اغراضها للسفر
والكل عذرها وماحبو يضغطون عليها....
فهد كان بقمة وناسته والكل مجتمع وفرحان فيه وهو يحس نفسه كبر وصار مسئول عن نفسه
دخلت ام تركي وبناتها اللي جايين مع خالد ... قعد يطالعهم والابتسامة شاقة وجهه
بس اختفت هالابتسامة يوم ماشافها داخلة معاهم .. توقع انها مستحية تدخل وبتجي شوي وراهم
بس للأسف طال انتظاره وماجات.... واحتار السؤال بلسانه شلون يعرف ليش ماجات؟
هو يدري انها بكرة مسافرة مو اليوم ...وتنفس الصعداء يوم سمع امه تسأل عنها
ام فهد : نورة وين عبير ماجت معكم؟
نورة ( ام تركي ): مسافرة بكرة وتبي تجهز اغراضها للسفر
ام فهد : الله يحفظها ويطمن قليب امها عليها
فهد تأكد انها تتهرب من مواجهته وماتبي تكون معاه بمكان واحد... هالبنت عنيدة
وعنادها بيذبحه ... كثر ماتقهره تعجبه اكثر .. مافي اي بنت تجرأت تعانده او ترفض له 
طلب ..مافي وحدة علقته ولعبت بقلبه غيرها وهي ماحست فيه
كره هالشعور اللي بداخله وكره ضعفه اللي يحسه بمجرد ماتطري بباله ..
كان معاهم بجسمه بس عقله وقلبه يوديه لبيت ابو تركي .... 
ام فهد : ياوليدي هذا ربي وفقك وتخرجت .. ووظيفتك جاهزة ... وظروفنا الحمدلله زينة
وميسرة من رب العالمين.. ومو ناقصك الا بنت الحلال اللي تريحك وتفرح فيها قليبي...
الكل توقع بركان ينفجر عليهم ...... توقعوه يصارخ ويتنرفز ويطلع ويخليهم كالعادة
بس صدمهم بكلامه وهدوئه: ان شاء الله يميمتي بس خليني استقر بدوامي واضبط وضعي
وانا اللي بجي لك واقول روحي دوري بنية تعجبك واخطبيها لي
ام فهد : البنت ولاقيتها بس انت اعزم يمك وان شاء الله ماتكتب لغيرك
الكل هنا اشتغلت عنده اللقافة وسألوها قبله: من هي
ام فهد بحكمة وهدوء: كل شي زين بوقته ... فهد لا من جاني يبي العرس بيعرفها





********************





الاجازة توها ببدايتها .... والعمر مايحلى الا بوجود احبابك حولك ..وعبير بقمة سعادتها
مع امها واهلها وصديقات طفولتها ومراهقتها .... 
نجحت بكل موادها واستانست بمعدلها العالي اللي يأهلها تدخل كلية الطب وتحقق حلمها
اللي حلمته من طفولتها .... واكيد راح تكون 5 سنوات صعبة عليها نفسيا وجسديا
المسئولية على عاتقها صارت اكبر ... وفرحها زاد يوم عرفت بنجاح شهد اللي اكيد
راح تكون معاها بسنين دراستها .....
محاولاتها لاقناع امها بالانتقال معاها ماطولت .... لان ام عبير بنفسها اشتاقت لوجود بنتها حولها 
وهي اللي مالها بالدنيا غيرها .... صياح عبير ودموعها خلتها تتنازل عن كل شي 
لعيون بنتها... وعبير اللي عمرها ماشكت لامها من ظلم ام تركي فضفضت كل اللي
بخاطرها وارتاحت بعد ما أكدت على امها انها ماتبي ابوها يعرف واكيد ماتبي مشاكل
ببيت ابوها .....
ام عبير لامت نفسها على انانيتها ....ولامت بنتها اكثر اللي سكتت عن حقها
واقسمت بينها وبين نفسها انها ماراح تسمح لأحد يغلط عليها او على بنتها !!
( ام عبير تشتغل مديرة باحدى المدارس الحكومية وكان عذرها من تزوجت
انها تكمل دراستها وتتوظف وفعلا ابو تركي بعد الحاح اقتنع ورضى انها
تكمل دراستها بالطايف وبعد ماخلصت دراستها توظفت )


وعبير طول هالأيام وهي تحس بشوق لأريج وخالد وندى اللي كانو قراب منها حيل 
ويراودها شعور بالوله لشخص فرض وجوده بحياتها .... 
ودها تشكي اللي بداخلها لاحد لكن المجتمع يعيب احساسها ... وممكن تتهم بسوء
التربية رغم انها ماتعدت بهالمشاعر حدود الدين والعادات .. وخلت مشاعرها
سجينة قلبها .. ومافضفضت عن هالمشاعر العذرية الا لصديقة عمرها شهد
وبداخلها رافضة رفض قاطع تصرح او تلمح بهالاحساس ... لانها مؤمنة ان مابني
على باطل فهو باطل.... وماتبي تخطيء في حق دينها واهلها .....
تناقضات كثيرة تحسها بحياتها .. وحبها الوليد لفهد يصارع امواج هذي التناقضات
والله يستر من الجـآي...





*********************




الضغط عليه زاد وامه وابوه مو مخلينه براحته .... السنين عدت وهم يبون يشوفون 
ضنى لولدهم يفرح فيه ويريحه ... وسعود اللي يحب زوجته مازال صابر ومنتظر
الفرج من رب العالمين
ام راشد: سعود يمه مرتك على عيني وراسي بس الضنى مامثله .. ولاكبرت تبي من 
يريحك ويصير لك سند بهالدنيا
سعود: يمه فاتن مو مقصرة بشي هذا هي تمشي على العلاج وان شاء الله ربي يفرجها 
قريب
ابو راشد: وانت لمتى تنتظر ؟ لاكبرت وضاع عمرك ورى هالأطباء والأدوية اللي
ماشفتو منها فايدة .... وزوجتك اذا تعزك ماراح توقف بوجه سعادتك ... ولها الحشيمة
بنت عبدالعزيز يبقى قدرها مثل ماهو
سعود: يبه الله يهداك انا مرتاح مع زوجتي وما اشتكيت لاحد
ام راشد: بس انا مو مرتاحة يمك ودي اشوف عيالك حولك .... ودي يملون علي هالبيت
مايكفي اخوك راشد اللي عايش برا ومانشوفه الا من الحول للحول ( راشد يشتغل بالسفارة
السعودية بلندن وزياراته للسعودية واهله قليلة .... متزوج بنت خاله وعنده ولدين )
ابو راشد : عندك لنهاية الصيف وبعدها لاتعارضني.. بنات عمك وش كثرهم تنقى منهم
اللي تبي ولا خل امك تختار لك اللي تناسبك وماراح يردونك اكيد
سعود: بس يبه
ابو راشد ينهي النقاش: سعود انا قلت كلمتي وانت عندك شهرين تفاهم مع زوجتك فيهم
اذا تبي سعادتك ماراح تعترض... واذا اعترضت وماعجبها هم لها خيارين امساك بمعروف
او تسريح باحسان.
سعود انصدم من كلام امه وابوه... من فترة يناقشونه بس هالمرة كلامهم غير ...
وكأن الموضوع منتهي وهو المعني بالسالفة لاحول له ولا قوة ..




************************




انتهت الأجازة والكل مستعد لبداية عام دراسي جديد .... ام عبير اللي اتخذت قرارها بطلب التقاعد
المبكر والانتقال مع بنتها للرياض...وابو تركي رحب بهالقرار اللي ينتظره من زمان
وعبير هالمرة رجعتها للرياض غير.. راح ترجع قوية ومستانسة والطموح اللي بداخلها اكبر..
حاتم اللي كان يصارع احساسه بداخله اتخذ قرار يحتاج منه قوة وصبر وتحمل للنتائج مهما كانت
توجه لعمته وبداخله خوف كبير ومايدري شلون يبدا الكلام 
ام عبير:ماقلت لي حاتم وش الموضوع اللي تبغاني فيه؟
حاتم متردد ومايدري وش يقول: عمة انا بقول لك كل حاجة بس اتمنى تفهميني وتقدرين موقفي
ام عبير: تكلم حبيبي وانا بكون معاك
حاتم: عمتي انا حاط عيني على عبير وحبيت اكلمك انتي قبل اهلي عشان اعرف رايك
ام عبير قاطعته: بس ياحاتم انت صغير
حاتم : انا ماقلت حاجة بس كلام ابغاها تعرف اني شاريها ... ابغى اعرف موقفها ورايها
عمتي انا مو طالب منكم حاجة انا لسى ماتخرجت ولاتوظفت ولا عارف مستقبلي بكرة 
وش راح يكون ... بس ما ابغى يوم تنخطب عبير وتروح لغيري واندم اني ما اتخذت قراري
وضيعتها من يدي
ام عبير: انا بتكلم معاك بصراحة ... بس اذا راح تزعل مني ماراح اقول حاجة
حاتم: لا عادي قولي انا ابغى اسمع كل شي وماراح ازعل لاني مؤمن ان كل شي ربي كاتبه 
عبير: طيب حبيبي اول حاجة عبير لسى صغيرة وما افكر اشغل تفكيرها بهذي الامور
ابغاها تكمل دراستها وتركز فيها وماتشغلها امور ثانية يعني ماراح افاتحها بموضوعك الحين
حاتم: ياعمة انا بس ابغى اعرف هي متقبلة الفكرة او لا
ام عبير: انت خايف يخطبها احد غيرك؟
حاتم هز راسه بإيه: خايف يجيها احد من طرف ابوها
ام عبير: اذا تقدم لها احد وقتها راح اقول لها انك متقدم لها قبل وهي حرة بقرارها اللي تتخذه...
حاتم والله اني ما اتمنى لعبير الا الشخص اللي يقدرها ويسعدها وما اتمنى لها مثل حظي
اللي رماني على واحد كبير واحساسي معاه كأب اكثر منه زوج... الشي الوحيد اللي احسه معاه
الأمان وما ابغى بنتي تنظلم في زواجها ..ابغى اعطيها كامل الحرية تفكر وتختار وتتخذ قرارها
باقتناع وبنفس الوقت تكون في عمر يأهلها انها تتخذ القرار الصح
حاتم اللي اقتنع من كلام عمته المنطقي: الله يقدم اللي فيه الخير يارب.. بس اهم شي ابغاك تعرفين
اني شاريها ومستعد ابيع العالم لعيونها.. والله والله ياعمتي لو صارت من نصيبي اني ماراح اقصر
معاها وراح اسعدها قد ما اقدر
ام عبير: ان شاء الله يارب تكون من نصيبك ... وقربت منه : اهم شي لاتزعل مني
حاتم: مستحيل ازعل منك يا احن وأطيب عمة في الوجود.. وقام حبها على راسها وطلع




******************





خالد بعد ماوصل خالته واخته لبيتهم اللي شراه ابو تركي لهم استأذنهم بيروح لفهد يبيه.... ورايح بعد بيتهم لأن
عبير ترجته يجيب لها اريج تقعد معاها...
فهد من ركب مع خالد بسيارته وهو يسأله عن اخته حاول يخفي لهفته ويبين ان سؤاله
عادي ومجرد فضول لكن خالد فاهم اللي ببطن خاله كله وماحب يسكت اكثر
خالد بكل وضوح: فهد ممكن اسألك وتجاوبني بصراحة؟
فهد: اسأل
خالد : وش تبي من عبير؟
فهد انصدم من سؤاله:نعمممم؟
خالد: سؤالي واضح انا شايف كل شي من اول ادري ان بخاطرك شي بس ماتكلمت
انتظرت تجيني انت وتقول لي مثل دايم بس هالمرة ماتكلمت وانا اللي ماتعودت منك 
تخبي علي شي
فهد تنهد من قلب:آآآآآآآهـ ياخالد مدري وش اقول لك ... انا ابي اتكلم بس ابيك تتفهم
وضعي 
خالد بطولة بال: تكلم ولا يهمك اللي براسي كله بقوله لك بس كمل كلامك
فهد: مادري وش الشعور اللي احسه بس انا متأكد اني احبها 
خالد التفت له وعطاه نظرة فهد ماقدر يفسر هل هي غضب او اعتراض بس 
كمل:بس مابي اتهور واغلط
خالد بحماس: لو قربت لها خطوة بس شربت من دمك
فهد يطالعه مستغرب: خالد انا اللي براسي اسويه وماعمري
فكرت بأحد بس انا محترمها قبل احبها وماسويت شي غلط
خالد: شوف يافهد الا عبير ما اسمح لك تجي صوبها ... عبير غير هالبنات اللي تعرفهم
هذي بنت ابوي وتربت شلون تعرف العيب وتبعد عنه..تبيها تعال مع الباب وانت 
تعرف ابوي ماراح يردك ... وقبل ماتجيها نظف نفسك من هالحثالات اللي لاف عليهم
فهد : وش قصدك؟
خالد: قصدي واضح وانت فاهمني بنت ابو تركي اللي يبيها يبيع الدنيا عشانها وربي
لو بيوم جيت خطبتها وانت مازلت ماشي بطريقك لأكون انا اول من يوقف في وجهك
فهد: خالد انا محد يفرض علي تصرفاتي ... وهالشي اذا بتركه من نفسي بس محد
يجبرني اسوي شي مابيه
خالد: وانا حذرتك اختي ماراح تاخذها مادام هذا طريقك 
فهد وصل حده من خالد ووده يسطره لكن مسك نفسه وهو يشوف اريج
جاية تركب للسيارة
اريج اول ماركبت: سلااااام عليكم 
خالد+ فهد: وعليكم السلام
اريج: ياعمري فهود شلونك؟
فهد: بخير والتفت يناظر الشارع
اريج ناظرته واستغربت بس التفتت لخالد تكلمه: خلوووود شلونها عبورة ياااقلبي مشتاقة لها
والله
خالد بدون نفس: لاصرتي عندها قولي لها كل علومك
اريج حست بالتوتر اللي صاير بينهم: يمه منكم تخوفون وصلوني قبل لاتذبحوني
خالد ابتسم بينه وبين نفسه على هالبنت اللي تقدر تغير موده بطيبتها وخفة دمها





****************





عبير نازلة ركض من غرفتها وحضنت اختها بقوة: ارووووج وحشتيني وحشتيني والله
اريج وهي تضمها : وانتي بعد وربي اخيرا هالمرة ماراح تفارقيني كل يوم اشوفك؟
وطقتها من راسها: بس يالنذلة بتخليني بالبيت لحالي 
عبير: كل ماتبغيني اتصلي وانا اجي لك او تعالي عندي.. بعدين فاتن ساكنة جنبكم يعني
كل شوي عندكم
اريج: فاتن؟ اصلا هي تعطيني وجه من تشوفني كله هواش ونفسها براس خشمها مدري
وش مصبر سعود عليها 
عبير: ههههههههههههههههه ياحبيبتي مع سعود غير اكيد ولا ماكان ميت فيها 
انتبهت اريج لأم عبير اللي واقفة من ساعة تطالعهم واستحت على عمرها وراحت تسلم
عليها: كيفك خالتي ؟
ام عبير : الحمدلله كيفك انتي؟ وكيف امك واخواتك ؟
اريج: الحمدلله مافينا الا العافية
قعدت اريج مع اختها وخالتها وعبير تحس بالسعادة فتحت لها ابوابها مادام اللي تحبهم حولها




*********************




محتار وضايق صدره ... والهموم اللي بقلبه اكبر من هالدنيا 
كلها.. والحمل اللي اوكل فيه هد حيله اثقل كاهله 
شافته مهموم من فترة وكل ماسألته تعذر بشغله تقدمت له ومسحت على راسه:حبيبي
رفع عينه لها وابتسم : عيونه
فاتن:وش فيك ياقلبي صارلك شهرين متغير واحسك مهموم سعود
اللي بقلبك قوله لي وريح عمرك وريحني
سعود تلعثم وضاعت الحروف منه: مادري فاتن وش اقول لك
فاتن قلبها نغزها عارفة ان موضوع الاولاد هو اللي موتره بس قوت نفسها
وسألته:سعود اهلك قايلين لك شي؟
سعود تفاجأ من سؤالها بس ارتاح انها فهمت عليه: ايه وانا والله ماعاد بيدي شي
كل شي ابوي حطه براسي ولازم ارضى باللي يبيه لي
فاتن والدموع على خدودها: يبيك تتزوج علي؟
سعود: ايه يبي يخطب لي غلا بنت عمي يوم الخميس الجاي
فاتن شهقت مصدومة ودموعها غرقت خدودها: هالخميس؟
وليش توك تقول لي؟ ولا تبي تذبحني مرة وحدة وترتاح
سعود قرب من زوجته يبي يضمها لصدره كل شي يتحمله الا صياحها ودموعها
بس فاتن صرخت : ابعد عني .... لاتقرب ابد وش تبي مني الحين؟
بعد ما اتفقتو وخلصتو جاي تحطني قدام الأمر الواقع
سعود: يعني لو شاورتك بترضين؟
فاتن: لا ماراح ارضى .. بس ليش تخونني وتسوي كل شي من
وراي وجايني الحين تبيني اقبل هالواقع؟
سعود. انا ماخططت من وراك ولا شي والله ياعمري.. امي 
وابوي مقررين كل شي وخالصين وموافقتي ماتقدم ولا تأخر
فاتن ولازالت منهارة: يعني بتقنعني انهم اجبروك؟ لاتكذب علي ياسعود
البنت بهالزمن محد يجبرها شلون الرجال؟
سعود ضمها على صدره وزاد صياحها .... زاد همه وماعرف شلون يهديها
ويطيب خاطرها وهي تمسكت فيه اكثر ... تدور بحضنه الأمان والراحة
بعدها انتفضت وبعدت عنه : ابعد عني بروح بيت اهلي .. ولا عرفت قدري 
هذاك الوقت ارجع لك
سعود انصدم :فاتن بتتركيني؟
فاتن: انت اللي جبتها لعمرك ياولد امك ورجاء اطلع من الغرفة ابي الم اغراضي
وامشي مالي قعدة معاك بهالبيت
سعود مسكها من يديها: حبيبتي اذكري الله وخلينا نحل امورنا بالتفاهم
فاتن بعدت ايديه وصرخت: مالي تفاهم معاك اطلع برااااا وفكني منك ومن شرك
سعود ماحب يضغط عليها اكثر وطلع
اما فاتن من شافته يطلع ويسكر الباب انهارت ...طاحت على الارض تصيح
وكرهت من قلب ابو راشد اللي حطم حياتها وحطمها هي بعد
لمت اغراضها ولملمت معاها شتاتها اللي تبعثر بقرار سعود وتوجهت لبيت اهلها
يسبقها حزنها ووجعها ...
ام تركي اول ماشافت فاتن بهالشكل سكرت الخط بوجه اللي كانت تكلمه
وراحت ركض لبنتها:يمه فاتن وش فيك؟ وش صاير؟
فاتن: يمه سعود بيتزوج علي
ام تركي: وشوووو؟ اكيد كله من راس هالسوسة منيروووه ( منيرة اللي تصير ام سعود)
قومي ماعليك فيهم ... وربي لاخليه يندم هو وأمه ولا ما اكون نورة
فاتن ناظرت امها اللي مافكرت تواسيها وتطيب خاطرها وكل 
همها انتقام وبس: يمه برقى لغرفتي ومابي احد يجيني ابي ارتاح 
تركت امها وطلعت وامها نادت على الشغالة تاخذ اغراضها توديها لها فوق
اول مادخلت غرفتها رجعت لها ذكريات هالغرفة اللي شهدت على احلامها
وتخطيطاتها لزواجها وفرحتها بهالزواج ... واللي اليوم تشهد على خيبة املها
وتحطم مركب احلامها على شواطيئ واقعها المر......





*****************





بعد تفكير طوييييل اتخذت قرارها وماراح تتراجع عنه ابد تعبت مع ناصر
وكل ماناقشته قال لها انا حر بحياتي وكأنه هالحياة له وحدة وما اختارها هي تشاركه
فيها.... انتظرته وكالعادة طال انتظارها.. الساعة 2 وربع دخل جناحهم شافها تنتظر
مثل كل يوم سلم عليها وراح يبدل ملابسه... استوقفه صوتها: ناصر
تنهد بداخله وهو عارف وش راح تقول له التفت لها وهو مبتسم: عيون ناصر
ندى ارتبكت وكل كلامها اللي جهزته ضاع منها وكل القوة اللي حصنت نفسها فيها
تداعت قدام ابتسامته ونظراته اللي تذبحها وصوته اللي يذوبها : حبيبتي تبين شي؟
اوتعت من تفكيرها على صوته واستجمعت قوتها وقالت له: ايه ابي.. ناصر ابي اتكلم
معاك في موضوعنا
ناصر مطول باله ومايبي يزعلها مثل كل ليلة : قولي وش عندك
ندى: انا مليت من هالحياة ومليت من نظرات اهلك لي وانا قاعدة معاهم لحالي
وكل من سألني عنك قلت مع اخوياه... مليت من نظرات الشفقة اللي اشوفها بعيونهم
وانا ماعاد فيني صبر اكثر ......انت اخذتني عشان اكون لك وتكون لي بس ما اكون
انا آخر اهتماماتك .... ارتاحت ندى ان ناصر هالمرة ماقاطعها وهو معصب مثل
كل مرة,,,كملت وهي مرتاحة: ناصر ورب البيت احبك واللي خلاني اصبر هالسنة
كلها على ضيمك وقسوتك هو هذا اللي بقلبي لك .. بس انت لاتظلمني ولاتستغل حبي
لك وتجرحني ... نفسي احس حالي حال اي وحدة متزوجة .. ابي اطلع واروح معاك
مو مع السواق او مع اخواني.. نفسي تعزمني يوم بمطعم او كوفي
نفسي يوم تفاجئني بهدية او حتى وردة بس احس اني على بالك وتحبني مثل ما انا احبك
قاطعها ناصر : ندى انا وربي احبك ومن عرفت عمري مالي الا ندى
ندى: لا ياناصر انت ماتحبني انت تعودت من كنت صغير ان ندى لك... لو تحبني
بديتني على الكل لو تحبني ماجرحتني ولا هانت عليك دموعي وضعفي
ناصر حاول يتكلم بس ندى حطت اصبعها على فمه تسكته : انا مابي منك شي الحين
هذا كلامي كله لك وهالمرة قرارك بيدك وراح اشوف قدري عندك واذا ماتغير شي
لاتلومني على اي تصرف اتصرفه لاني خلاص فاض فيني الكيل وصبري قضى ..
ناصر تفاجأ من كلامها : تهدديني يعني؟
ندى ببرود: انا ما اهددك ولا شي انا قلت كل اللي بخاطري واذا ماتغيرت حياتي
معاك انا لازم اسوي اللي يريحني مادامك ماسألت فيني ... قربت منه وحبته
على خده : تصبح على خير ياروحي... وتوجهت للسرير تغطت ونامت او
بالأصح حاولت تنام
ناصر اذهله كلامها .. هالمرة قوية ومتخذة قرار وماراح تتراجع عنه...كل مرة 
يسكتها بكلامه بس هالمرة ماقدر عليها تعوذ من الشيطان وغسل وبدل ملابسه وحط
راسه على مخدته وتفكيره اتعبه لحد مانام 




********************




من يوم صار النقاش الحاد بينه وبين خالد وهو مو قادر يشيلها 
من تفكيره وكلام خالد يرن براسه .... عبير فعلا غير عن
كل اللي عرفهم ... تربيتها غير واسلوبها غير..ووراها سند 
قوي مستحيل يخليه يتمادى معاها بس هو عمره ماشافها مثلهم
.... هي غير عن رهف ووجدان وسحر ووووو...... كل البنات
اللي عرفهم واذا يبي يوصل لها لازم يبيع الكل عشانها ...
لازم يغير حياته ويبرمجها على وجود عبير بس بحياته
لازم يغير من طباعه وتصرفاته الطايشة ويكون لها هي بس ...
افكاره اتعبته ومايدري هو يقدر او شيطانه راح يغلبه ... يحس
نفسه مو مهيأ نفسيا للزواج ومو حمل مسئولية ومايبي يظلمها
معاه وهو ما تأكد انه جاهز يكون لها وحدها
قطع عليه تفكيره صوت جواله رفعه وشاف المتصل وكانت رهف 
.... ماعرف وش هو بالضبط احساسه بداخله يستانس يوم يحس
انه مرغوب والعالم تطارده هالشعور يرضي غروره ..
وبنفس الوقت يبي عبير ومايبي غيرها
وبزحمة هالتناقضات قرر يرد على رهف وبعدها لكل حادث حديث 





***************************





اريج شافت نفسية اختها التعبانة والمتنرفزة اللي صايرة مو متحملة شي
وقربت منها تسألها: فتون عمري للحين على قرارك؟
فاتن ناظرت اختها الحنونة ومسكتها من يدها طالعين
لغرفتها : ورمت نفسها بحضنها تصيح : اريج اليوم 
ملكته ومو قادرة اتحمل ان سعود بيكون لغيري
تعبت وربي تعبت ومحد حاس فيني .... حتى امي اللي جيت ادور
عندها صدر دافي يلم جروحي ويسكنها مو هامها .. 
كل تفكيرها اقهريه ولاتردين
عليه وبقلعته ... ماحست باللي بقلبي والله يا اريج محد حاس
اريج ضمت اختها لصدرها اكثر: فتون وربي كلنا حاسين فيك
بس هذي حكمة رب العالمين وكل شي مكتوب في كتاب
من قبل نولد.. وصدقيني سعود يحبك ولا ما كان احرق جوالك 
اتصالات وكل شوي جاي لاخواني وابوي يبي يشوفك
فاتن: مابي اشوفه ولا اكلمه الخاين .. وين كلامه لي انه راح 
يتحملني بكل عيوبي اول ماكلموه اهله راح يركض وراهم ماسأل
عن جرحي ولا عن حالي من بعده اروج وربي ماكنت انام الليل
افكر في هاللي ربي ماكتبه لي... انا ماعمري شكيت
لاحد انا مثله انحرمت من العيال وبدال مايكون معاي ويراعي
شعوري راح يتزوج علي
اريج ماعرفت وش تقول او وش تواسي اختها فيه: ربك يعوضك
خير ان شاء الله ولاتفكرين الحين ولاتتعبين عمرك تفكيرك 
وصياحك لاراح يودي ولا يجيب ادعي ربك ماغيره يفرج همومك
فاتن: يااااااارب صبرني وعوضني خير....... وقفت تبي تطلع وقبل التفتت
على اريج وقالت بألم: تتوقعين انه بيكون مستانس وهو معاها 
ويلبسها الشبكة ويضحك معاها مثلي قبل؟
اريج: فتون والله سعود يحبك وزواجه من بنت عمه بضغط من
اهله وهو بنفسه قال لك انه مايحبها ولا له رغبة فيها بس هي الظروف اللي حدته عليها
فاتن راحت تغسل وتنزل تحت وفكرت تشغل نفسها بأي شي عن 
التفكير اللي راح يذبحها





**************************




ايام مرت وشهور والحياة مثل ماهي وهذي مقتطفات من تغيرات عام كامل

_ سعود تزوج بنت عمه ومسكنها بشقة 
_فاتن للحين عند اهلها وماتفكر ترجع له رغم كثرة محاولاته
_ ندى وضعها مع ناصر لازال متذبذب بعد كلامهم تغير كثير لكن
اوقات يحن لاخوياه وسهراتهم ويروح
_عبير اتخذت قرارها انها تدفن حبها لفهد بداخلها وتتناسى وجوده وتلتهي
بدراستها ومستقبلها حتى ماتوقع يوم بغلط تندم حياتها كلها عليه
_فهد مستقر بعمله بشركة ابو تركي وحبه لعبير كل يوم يزيد وتعلقه فيها 
يكبر بالرغم انه ماقدر للحين يتخلص من طيشه وجنونه
_ماجد وملاك احلى اثنين ومايكدر صفو حياتهم اي شي ( الله لايضرهم)
_ ابو تركي حياته مستقرة ومقسمها بين بيته الاول مع ام تركي وبيته
الثاني مع ام عبير
_تركي وغادة حياة مستقرة وهادئة 
_ خالد تخرج واكيد راح يكون مع ابوه بشركته




***********************




ماجد وملاك مقررين يروحون الشرقية .. وهالمرة لحالهم يبون 
يجدوون حياتهم ملاك راحت لبيت اهلها تسلم عليهم وتبي تخلي
جنى عندهم هاليومين اللي بيروحونهم
وهي تسلم على امها وخواتها وابوها وتودعهم ..تكلم امها: يمه 
واللي يعافيك انتبهي لجنى ولاتخلين هالسوس يعكرون مزاجها وتأشر على خواتها وندى مرة اخوها
ام ناصر: من عيوني يمه هذي بنتي 
الجوهرة اللي شايلة جنى وتحبها على خدودها : ياااعمري هذي
من يقدر يعكر مزاجها بتاخذ الدلع كله
رجعت ملاك تحب راس ابوها وامها وودعتهم... ومشو بعد صلاة
المغرب متوجهين للشرقية ...
بالطريق كانت سوالف هي وماجد ..اللي مايخلي فرصة يتغزل 
فيها الا وسمعها احلى واعذب الكلام ...كانو يعيشون بقمة
سعادتهم .. والثواني كل مازادت تزيد معها دقات قلوبهم اللي
تنطق حب ووله...
والنور اللي يملا طريقهم تغير وفجأة تحول لسواد ... وكلام الحب
اختفى وصار ماينسمع الا الأنين ...
والقدر قال كلمته ولام الكل يرضى باللي انكتب




************************




ابو تركي كان توه داخل البيت بعد صلاة العشا سلم على اهله 
وقعد بالصالة ورن جواله
ابو تركي : هلا.... وش قلت؟.... لا حول ولا قوة الا بالله ... زين
زين انا جاي بالطريق
ام تركي قرصها قلبها وحست بشي صاير قامت من مكانها وهي
خايفة: خير يا ابو تركي صار شي؟
ابو تركي متردد وخايف ومايدري وشلون يقول الكلام لكن استجمع قوته وتكلم
وهو يحس انفاسه مكتومة : ماجد وزوجته صار عليهم حادث
بالطرق والحين هم بالمستشفى..
بعد هالكلمة ماعاد صار يسمع الا صياح وصراخ والكل يبي يروح المستشفى
وصلو المستشفى لقو بيت عمهم عبدالله كلهم موجودين الكل 
يصيح ومنهار اريج ركضت لندى ضمتها ...
وابو تركي مو قادر يوقف على طوله من الصدمة ... راح وقعد 
جنب اخوه وكل واحد فيهم همومه كثير.
عبير وامها من سمعو بالخبر جو للمستشفى بعد والكل ينتظر 
الاطباء اللي للحين محد طلع يطمنهم...
وبوسط هالانتظار المميت طلع لهم الطبيب .. حاول ابو تركي 
يفسر تعابير وجهه لكن ماقدر قرب منهم وتوكل على الله
وتكلم : اكيد انتو مؤمنين بقضاء
الله وقدره وان ارواحنا أمانة ولازم ترجع لخالقها ...
الكل ساكت وينتظر الطبيب يكمل كلامه : ابنكم اصاباته خطيرة
وقدرنا بفضل الله نوقف النزيف الداخلي وراح ننقله للعناية المركزة ومحتاج منكم الدعاء
له وان شاء الله يقوم بالسلامة
الكل صار يحمد ربه على انه حي ويدعون له يقوم بالسلامة
جاهم صوت ام ناصر من وراهم تسأل: بنيتي راحت يادكتور؟
الطبيب : للأسف بنتكم تعرضت لاصابة مباشرة على الرأس 
وهالشي سبب لها نزيف داخلي في المخ وماقدرنا نوقفه ...
ادعو لها بالرحمة بس
هنا تعالى الصراخ ... والكل بكى فقد ملاك الغالية اللي عاشت طول عمرها
تحب الناس وحببت الناس فيها....
ورددو انا لله وانا اليه راجعون
الصدمة على الكل كبيرة ... ام تركي اللي راحت تشوف ولدها
بس قالو لها مو مسموح الزيارة اليوم .... اما ام ناصر طاحت
عليهم بعد ما ارتفع عليها الضغط
ونقلوها لغرفة لحد ماينخفض ضغطها.....





**********************





ايام العزا كانت كئيبة والحزن خيم على الوجوه والكل كان متخوف من ردة فعل ماجد 
لاعرف شلون راح يتقبل فكرة حياته بدون ملاك ....
بعد اسبوع على ذاك اليوم المشئوم خالد اللي كل وقته مع اخوه 
ينتظر اي اشارة تحيي فيهم الأمل كان توه راجع من بعد 
ماكان نايم بالبيت من البارح.... لقى الغرفة كلها اطباء 
وممرضات... خاف ووقف قلبه توجه لهم بسرعة لكن
استوقفته احدى الممرضات تمنعه من الدخول
خالد بصراخ: وخري بشوف اخوي وش صار عليه
الممرضة :اخوك تمام بس عايزين نعمل له فحوصات نتأكد ان كل حاجة سليمة 
خالد وقف يناظرهم من برا وهو يشوف اخوه يطالع ويتلفت
وشاف بعيونه هموم وجروح ...
خالد اتصل بابوه وتركي يبيهم يكونون مع ماجد بهالموقف ....
وصل تركي مع ابوه اللي جايين من الشركة ودخلو لماجد اللي
قال لهم الدكتور انه يعاني من كسور بساقه اليمين ورضوض
باجزاء مختلفة من جسمه 
وخبرهم الطبيب انهم بلغوة بوفاة زوجته اول مافاق البارح بالليل وانهار عليهم وعطوه ابرة 
مهدئة....ماجد اول ما التفت لهم نزلت دموعه على خده .... 
والحزن يرسم خطوطه على وجهه السمح....
ابو تركي : قرب من ولده وحط يده على راسه .... اذكر ربك وانا
ابوك لله ما اعطى وله ما اخذ... وكلنا لها تصبر واحتسب ...
وصدقني ياوليدي الله يحبك وابتلاك يبي يختبر صبرك ... 
وعسى الله يجمعك وياها في جناته
ماجد اكتفى بالصمت والكل ينتظر يعبر يصرخ يقول اي شي
بس لايدفن حزنه بصدره عشان لاينهيه....تركي يواسيه وخالد
ماقصر ومالقو جواب من ماجد الا الصمت....
ابو تركي وصى عياله على اخوهم واستأذنهم يطلع سمع صوت
ماجد اللي صاير مبحوح من الحزن :ليه خليتوني اعيش .. مابي
اعيش انا ابي الحقها مابي اكون لحالي



يا موت تكفى رجع الي اخذته

الصاحب الي ضحكته تبري الروح

شف حالتي يا موت جسمي نحلته

خله معي يا موت لو يوم ويروح

وين الصبر يا ناس قلبي فقدته

وش لي بدنيا ما بها ضحك ومزوح

يبوني انسى شخص مبطي سكنته

اهو سكني وصرنا اثنين في روح

مرحوم يا شخص عزيز فقدته

راح وتركني شايل الهم مجروح

وصيتي لين مت وقبري دخلته

حطوني جنبه وانا فاقد الروح

يهل دمعي لين مني ذكرته

طيفه معي من وين ما جيت واروح

لا تذرفون الدمع دامي وصلته

خلوني بجنبه اسد جرح مفتوح





*
*
*
* الجزء التاسع




*
*
*
*
*

3 اسابيع مرت من عرف ماجد بوفاة زوجته .... رفض يقابل احد
او حتى يستقبل احد بغرفته... اليوم الطبيب كتب له خروج
بعد ماتحسنت حالته ومابقى الا رجله اللي مجبسينها له ....
خالد جا بعد ماكلمه الدكتور ... دخل وسلم على ماجد اللي مارد عليه
ومانطق بأي كلمة ....وخالد قلبه معوره على اخوه اللي كان يعيش ايامه
بسعادة الكل كان حاسدهم عليها ...قرب من اخوه يسنده وراحو للسيارة
ركب ماجد بجنب خالد بدون مايتكلم ... وكثر ماحاول خالد يسولف معاه
بس كان اللي جنبه صخر مايتحرك
بنص الطريق لبيت ابو تركي همس ماجد بصوت مرهق
ومجروح: ودني بيتي
خالد التفت ومو متأكد ان ماجد تكلم : مجود قلت شي؟
ماجد يعيد نفس كلامه وكإأنه مبرمج: ودني بيتي
خالد: وين اوديك بيتك الله يهداك ماينفع تروح وانت بوضعك هذا
ماجد: ودني بيتي ولا نزلني هنا انا بروح بنفسي 
خالد: ماجد افهمني يالغالي تعال البيت وريح واذكر ربك وشوف اهلك
وبنتك وعقبها اوديك بيتك
ماجد ينهي النقاش: خالد لو ماوديتني البيت بروح له فلا تتعب نفسك
ولا تزيد همومي ترى اللي فيني كافيني
خالد استسلم لرغبة اخوه وحزت بخاطرة نبرة الحزن اللي بصوته
اول ماوصلو شقة ماجد نزل .... اما خالد اول مافتح باب السيارة يبي
ينزل اشر له ماجد يقعد: خلني لحالي مابي احد
خالد: ماجد انت مؤمن بربك مايصير هاللي تسويه في نفسك.. انت محتاج
لاحد يكون معاك ويراعيك وينسيك
ماجد بحزن: مانيب محتاج احد ..اللي انا محتاج لها واللي تنسيني الدنيا
راحت خلاص وراحت حياتي معاها........ولمعت دمعة على خده
وطلع شقته بدون مايلتفت على خالد
اما خالد فحرك سيارته متوجه لبيتهم بخيبة امل كبيرة وبحزن عظيم
لحزن اخوه.. واللي كاسر خاطره بنت اخوه اللي محتاجة امها وابوها
بس للأسف مو لاقيتهم حولها



***************************


دخل شقته وهو يمشي بخطوات بطيئة وعكازه بيده عشان مايضغط على رجله
من اول مافتح الباب شم ريحتها اللي يميزها لو بين مليون ريحة....
ريحة عطرها الـ كوكو شانيل اللي يعشقه من اول ماشمه فيها بأول زواجهم
وصارت كل ماقضى تشتري نفسه مع عطوراتها الثانية ... شغل الانوار
ودخل الصالة تلفت حوله .... كل مكان يذكره فيها بكل مكان يشوف ضحكتها
ويسمع صوتها الناعم يناديه...مشى خطواته على مهل . توجه لغرفة النوم
وهنا ماقدر يتحمل اكثر ونزلت دموعه . دموع الرجال اللي ماتنزل الا على
شي كايد ومافي عنده اصعب من فقد اعز واغلى ناسه ملاكه ...
اغراضها على التسريحة ... عطوراتها .. ارواجها ... كحلها...راح لدولاب
ملابسها وفتحه .... لم ملابسها وصار يصيح بصوت مسموع ... راحت اللي
ملكت قلبه وروحه ... راحت ملاكه اللي عمره ماشاف الا ابتسامتها...
روحها اللي علقت الناس فيها.... بكى ماجد وكأنه عمره مابكى ابد....
ايام مرت وتلتها ايام.. وماجد غارق بحزنه رافض يشوف احد ...
شاغل وقته بالذكريات ...
ابو تركي اللي مو عاجبه حال ولده وكثر ماحاول يروح له ماجد مو راضي
بس اليوم ملزم يشوف ولده ويتكلم معاه . والي يصير ماعاد ينسكت عنه
راح له بنفسه هالمرة وطق عليه الباب.. وكالعادة لامجيب وبعد الحاح واصرار
من ابو تركي فتح ماجد الباب... ابوه اول ماشافه هاله منظر ولده ... نحل
بشكل رهيب... والهالات السودا حول عيونه ... ماجد اول ماشاف ابوه
حب راسه . وابو تركي دخل للبيت اللي حس انه مقبرة وولده دافن نفسه
فيها....تكلم ابو تركي وقال كل الي بخاطره لولده ....
ابو تركي: يابوك الموت حق وكلنا راح نموت وارواحنا امانة وراح يجي
يوم وترد لخالقها والمؤمن مبتلى تصبر واحتسب الأجر عند رب العالمين
بنتك ياوليدي من لها ؟... امك وخالتك مو مقصرين وخالتها وعماتها بعد
بس بنتك مالها غيرك
ماجد وكأنه رجع للواقع من كلام ابوه فعلا بنته نسى وجودها او بالأصح
تناسى وجودها في غمرة همومه ..ولأول مرة من صار اللي صار تكلم ماجد
عن اللي بقلبه فضفض لابوه حزنه اللي بداخله شكى له هم الفراق والعذاب
اللي يعيشه .....ابو تركي اللي طول عمره كان مثال الرجل الصامد القوي
اللي مايهزه شي حزن لحزن ولده ودمعت عينه ....

يا بوي ليه تبكي كل ما شفتك وعينـك لـي

تخاف أموت يا بوي ... وقبل الموت تبكيني


كفا يا بوي لا تبكي وأنا موجود معك وحـي

أجل بعد الرحيل أشلون في قبري توطينـي


ابوي لو تموت الناس ما تسوى دموعـك ذي

وأنا يا بوي ميت قبل أموت وأنـت محيينـي


قسم بالله يا بوي لجل عينك شربـت الغـي

جرعت الهم والحرمان وبحر الويل يسقينـي


تحملت السنين اللي طوتني في عذابي طـي

وصار الجمر بكفوفي .. وتحت أقدام رجليني


يا بوي ما على عمري حسافه ولا بقا بي شي

ولكـن بطلبـك يا بـوي تكفـا لا تخلينـي


يا بوي ما بي غيرك يغسـل جثتـي بالمـي

وتكفا قبل لا أتكفن .. يا بوي فك لي عينـي


بأمر الله يمكن ألمحك وأرحل في عيني ضي

وودع وجهك الطاهر مع دنيـاي وسنينـي


وخل الناس تحملني وترفع راسي ورجلـي

وتاخذني على قبري وتكسب أجرهـا فينـي


واذا جيت القبر يا بوي نزلني شوي شـوي

ووجهنـي لبيـت الله .. وقبلـة المصلينـي


وحط الطين وأدفني وعز اللي يعـزي فـي

ثلاث أيام يا بـوي .. يواسـوك المعزينـي


ورابع يوم يا بوي تذكر .. ضحكتي وعني

تذكر وش كنت أقول يـوم أنـك تنادينـي


تذكر يوم كنت أنام في ظل النخـل والفـي

تجي يمي تصب الما..على وجهي وتصحيني


تذكر جرة الموال وصوت في حبالـه كـي

تذكر يوم أغني لك قصيدي وانت توحينـي


تذكر ضحكتك لا قلتلك يا بوي عشقي هـي

تذكر كم قصيدة خافيه مـا بينـك وبينـي


تذكر كل شي كان وأذكر يـوم انـا حـي

ولكـن أسالـك بالله يا بـوي لا تبكيـنـي





********************


بعد صلاة المغرب طلعت من جناحها لقت عمها قاعد بالصالة اللي فوق راحت له
سلمت عليه وقعدت جنبه
ندى:شلونك عمي؟
ابو ناصر: بخير يابنيتي .شلونك انتي ؟
ندى : الحمدلله بخير... وبعد تردد..:عمي انت مشغول الحين؟
ابو ناصر: لا يابنيتي ماعندي شي ولو مشغول اتفضى لك آمريني
ندى: مايامر عليك ظالم ,,, عمي ابي كل الكلام اللي اقوله بيني وبينك
ابو ناصر: ابشري يابنيتي
ندى: ياجعلك تبشر بالجنة يارب.... عمي انت تعتبرني وحدة من بناتك صح؟
ابو ناصر: اي والله اني ما اعدك الا وحدة من بناتي واغليك من غلاتهم
ندى: طيب ياعمي لو عرفت ان وحدة من بناتك مظلومة وش بتسوي؟
ابو ناصر: ماعاش من يظلم بناتي وانا حي ... وش مسوي لك ناصر تكلمي
ندى ارتاحت ان عمها فهم تشكيها ضد ناصر وتكلمت بكل اللي بقلبها:وربي
تعبت معاه راميني بهالبيت وكلكم شايفين وكله رايح للاستراحة وانا مهمل
حقوقي ولاتكلمت معاه تعدل كم يوم وبعدها رجع وما كأنه شي صار... حتى
بعد وفاة ملاك الله يرحمها ماعاد يطلع وكره الدنيا واسبوعين ورجع لحالته
والله ياعمي تحملت كل شي وتكلمت معاه وماخليت طريقة الا كلمته
فيها .. بالطيب والتهديد وانا يشهد علي ربي حاطتكم فوق راسي وماتصرفت
من وراكم لاني مابي شي يصير بعلاقتك انت وابوي
ابو ناصر: انا وابوك محنا بجهال ومصلحتكم فوق كل شي وتأكدي لو ولدي
ظالمك انا بوقف معك ولا يهمك علمه عندي وماراح اخليه يتمادى بغلطه
ندى: انا سكت من اول قلت يجي يوم ويتعدل بس ياعمي الحين انا حامل بولده
وهذا اللي ماكنت ابيه وانا ماعرفت ارسى على بر مع ناصر
ابو ناصر تهلل وجهه : ماشاء الله تبارك الله .. الله يسخره لك وارقدي وآمني
ناصر بيجيك يحب يدينك ترضين عليه
ندى: لا ياعمي مابيه يدري اني حامل ابيه يرجع عشاني مو عشان ولده
ابو ناصر: ابشري يابنيتي دقي لي عليه وانا اتفاهم معاه
ندى قامت وحبت راس عمها: تسلم لي ياعمي عسى عمرك طويل
اتصلت بناصر وعطته عمها اللي كلمه يجي البيت ضروري



*********************



وهم قاعدين بالصالة دخل عليهم ابو تركي ومعاه ماجد... اول ماشافو ماجد
كسى الحزن عيونهم .. قامو يسلمون عليه وابو تركي اشر لهم يبيهم ينسونه
مو يزيدون همه....كملو سوالف وماجد كان اوقات كثير شارد التفكير
قام ماجد واقف ام تركي بقلق: وين يمه توك قعدت؟
ماجد : بروح اشوف جنى
ام تركي: زين خل خالد يوديك لاتروح وانت بهالحالة
ابو تركي اعطى ام تركي نظرة مافهمتها وكملت: تكفي ياوليدي
ماجد: خالد قوم معاي... فمان الله ومشى ولحقه خالد
ماجد فضل الصمت في السيارة .. اما خالد حب انه يقطع عليهم الطريق سوالف
خالد: ماجد انت لازم تقوي نفسك بنتك الحين قربت تكمل سنتين ومحتاجتك
ماجد: ان شاء الله بس ياخالد انا محتاج الملم نفسي عقب هالضياع....مازلت
تعبان والهم كاسيني
خالد: ولمتى ياخوي؟
ماجد: حزني على ملاك عمره ماراح ينتهي.. انا مؤمن بربي وما اقدر اغير
شي هذا اللي ربي كتبه وانا رضيت فيه وادعي ربي يجمعني فيها بجنته
وتقر عيني بشوفتها..
خالد: ان شاء الله يارب ..بس انت لاتضعف ولا تستسلم
ماجد:شور علي ياخوي
خالد: نروح العمرة ونقعد بمكة اسبوع منها تغير جو وتدعي لنفسك ولملاك
وترتاح من همومك
ماجد: شورك وهداية الله انت رتب كل شي وانا معاك... آآآآهـ ياخلود ياليت
بيدي وارجع يوم بس من اللي فات ... ابيها بس ابي اعتذر عن تقصيري
عن اي غلطة غلطتها بحقها وأي كلمة زعلتها
خالد: ماجد الله يهداك ليت ماتنفعك وانت قلت انك رضيت باللي ربي كتبه
لك
ماجد: محد حاس باللي في قلبي بس خلها على ربك .... وفي هالأثناء وصلو
بيت عمهم
ماجد: مو قادر ادخل بيتهم من بعدها دايم نجي انا وياها
خالد بدون مايطالعه اتصل باخته: السلام عليكم ... ندى الله يسعدك طلعي جنى
للمجلس الخارجي.. ابوها يبي يشوفها
ندى اللي ماصدقت خبر اخيرا ماجد طلع من عزلته.. راحت ركض لغرفة
ام ناصر لقتها توها متسبحة وطالعة قالت بلهفة: خالتي وين جنو؟
ام ناصر تطالعها : اكيد مع الجوهرة او وحدة من خالاتها ليش؟
ندى : ماجد يبي يشوفها
ام ناصر دمعت عينها : الله يصبرك ياماجد ويصبر قلوبنا راحت بنيتي
وراح معها الفرح
ندى : الله يرحمها يارب.. توجهت لغرف البنات ومالقتهم نزلت تحت لقتهم
مجتمعين وجنا تلعب حولهم راحت لها ركض وشالتها وجنى بتطير من الوناسة
<<لبى قلوبهم الأطفال مايعرفون الحزن
وراحت فيها للمجلس الخارجي
مشاعل: وين وين ؟؟
ندى: روحي داخل بفتح لأخواني
مشاعل: من جاي؟
ندى : ماجد وخالد
مشاعل شهقت: ماجد جا؟
ندى: ايه ايه خلاص روحي
وراحت مشاعل ...اما ندى راحت فتحت الباب ودخلو ماجد وخالد
ماجد من شاف بنته لمها على صدره ونزلت دموعه .. هالبنت تشبه امها كثير
نفس الملامح ونفس العيون ...قعدو كلهم واستأذنتهم ندى تجيب القهوة
ابو ناصر كان توه جآي من المسجد ( متعود بعد صلآة العشا يقعد حول السآعة
يقرا قرآن ويذكر ربه فيها) شاف انوار المجلس الخارجي شغالة وراح له
اول ماوقف على الباب تفاجأ بشوفة ماجد وفرح فيها ... كان كاسر خاطره
سلم عليهم ... وقام له ماجد وحب راسه وقعد جنبه ...
وناصر اللي توه جاي بعد راح لهم وتفاجأ مثلهم بوجود ماجد...كملو سوالف وتقهوو 
عقب استأذنهم ماجد وطلع هو وخالد رايحين لبيت ابو تركي...
ابو نآصر اللي استغل وجود ناصر وندى فتح موضوعهم
وتكلم بصرامة موجه كلامه لولده
ابو ناصر: انت ماتستحي على وجهك رامي مرتك بهالبيت ولا سائل فيها
ماتدري وين تروح ووين تجي
ناصر ناظر ندى يعاتبها ليش تشتكي لابوه منه بس ابو ناصر قال له
بحزم: لا تطالع البنت ماجات اشتكت لي من شي انا اللي شايف من زمان
وساكت قلت ولدي رجال مرده يرجع لعقله بس صارت لك اكثر من سنتين
وهذا وضعك لاهي بعمرك واخوياك
ناصر: يبه لاتكبر السوالف انا مو مقصر معاها بشي
ابو ناصر: مو مقصر؟ من تزوجتو عمرك اخذتها سفرتها ولا رحت انت وياها؟
انا بهالبيت عمري ماشفتك تاخذها لحالكم تطلعون مثلها مثل غيرها
وقتك كله بشغلك وبالاستراحة لا تعبت هالمسكينة ولا مرضت مادورتك لانها
مو لاقيتك
ناصر كان يبي يدافع عن نفسه وحتى كان ينتظر ندى تدافع عنه بس ماقدر
ابوه كان مو مخليه يتكلم ....
ماخلا كلمة الا قالها له وحس انه صغير قدام ابوه
ابو ناصر يكمل: بنت عمك مقصرة معاك بشي؟
ناصر باندفاع: لا والله يبه ربي الشاهد ماجا منها قصور بنت ابو تركي
ابو ناصر: شوف ياولدي يعلم الله اني اغليك بس والله والله وهذاني حلفت لو
ماتعدلت معاها وعاملتها مثل الاوادم لاكون انا بصفها حتى لو اختارت الطلاق
ندى شهقت من سمعت طاري الطلاق .... وناصر بقق عيونه
بس ابو ناصر كمل بدون مايلتفت لردة فعلهم :وش تبي انت من دنياك؟ عطها
ياوليدي مادام هي معاك .. الواحد مو ضامن روحه ... لو لا قدر الله افترقتو
انت بتتحسف انك فرطت فيها وماعطيتها حقها .. وهي بتدور لك شي زين
يذكرها فيك وما تلقاه .. ياناصر العمر نعيشه مرة لاتضيع الفرصة من يديك
مازوجتك ندى الا لأني ادري انها درة ويبي لها من يصونها وانا ادري فيك
كفو
ناصر حب راس ابوه: ابشر يبه مالك الا طيبة الخاطر وندى لو تبي عيوني
ماتغلى عليها
ندى استحت وحمرت خدودها وقعدت تطالع بجنى تصرف نفسها من هالموقف
ابو ناصر قال لهم وهو طالع : ان شاء الله تجيني يوم تشتكي منك ياناصر
وانتي ياندى مثل ما اعتبرتيني ابوك لو قصر معك بشي لا يردك الا لسانك
وان ماتعدل هالناصر ما اكون انا عبدالله
ابتسمت ندى برضى ...طلع ابو ناصر ... وناصر قرب من زوجته بس ندى
بعدت عنه: نصوووور جنو معانا
سحبها له ولمها : وانا قلت شي بس زوجتي ومشتاق لها
حمررررت خدود ندى وهمس ناصر بإذنها: للحين تستحين مني؟
ندى بخجل: شوي
ناصر: زين خوذي جنى وديها عند امي والبسي عباتك عازمك على العشا
عندي كلام كثير بقوله لك
ندى بتتشقق من الوناسة : ابشر ... وراحت ركض




*********************



بأحد ارقى مطاعم الرياض دخل ناصر مع زوجته .. ندى تحس بشعور
سعادة يفوق الوصف... دعت من قلب ( يارب لاتغيرها علي من فرحة)
قعدو لهم على طاولة ... شوي وجاهم الويتر بالمنيو اختارو اللي يبون
وطلبو وكلم ناصر الويتر يأخر العشا شوي ....
ناصر بدا الكلام: حبيبتي
ندى اللي كانت تزين شكلها رفعت عينها له: سم
ناصر : ابي اتكلم معاك اليوم احط النقاط على الحروف.. وربي ياعمري
اني مو سيء بس هذا الشي تعودت عليه دايم وانا معاهم ... والله اني
اوقات ما استانس بس احسه صار روتين من حياتي...
ندى: وانا مامنعتك من الاستراحة بس على الاقل مرة او مرتين بالاسبوع
مو كل يوم وما اشوفك الا وقت النوم
ناصر: ادري والخطا راكبني من راسي ومالي اي عذر او مبرر ... بس
مادري ليش تطلع شياطيني لا زعلتي من روحاتي.. يجيني شعور انك
تبين تتحكمين فيني وتفرضين علي تصرفاتي... انا ابي ابدا صح
لاني تعبت من حياتي بس ابيك توعديني تتحمليني مهما يصير
وراح يتغير الوضع شوي شوي يعني مو على طول
ندى بحب: اوعدك واصلا من لي غيرك بهالدنيا اطول بالي عليه
ناصر: بعد عمري انتي وانا الله يقدرني اسعدك وماراح اقصر
بشي ابد.....تدرين ليش؟
ندى: ليش؟
ناصر: لأني ما اتخيل تبعدين عني ابد وما اتخيل حياتي بدونك ... مسك
ايدها وقربها من فمه وباسها... همس لها وعينه بعينها : احــبـــك
ندى بخجل: وانا بعد
ناصر بلهفة: انتي وشو؟
ندى : احبك
ندى بهاللحظة تحس انها بقمة سعادتها .. وشافت انها الفرصة المناسبة
تعلم ناصر بسالفة الحمل :ناصر
ناصر: عيوووون ناصر
ندى مسكت يده وحطتهم على بطنها وابتسمت له
ناصر بغى يطير من الفرحة: حياتي حامل؟
ندى هزت راسها مبتسمة .. ناصر من وناسته مو عارف وش يقول
او كيف يعبر كل اللي قدر عليه انه ضمها وباسها بين عيونها
وهمس لها : الله لايحرمني منك مبروك ياعمري من متى؟
ندى: مبروك لنا حبيبي.. توني بثاني شهر
كملو ليلتهم سوالف وضحك وغزل وغرام ..... ويارب لاتغير عليهم..




*******************




اليوم الخميس عيال ابو تركي وبناته مجتمعين ببيته.. معاهم عبير وامها
الجو عند ام تركي وام عبير متوتر .. اما الباقين كانو مستانسين ..يكفي
انهم مجتمعين وماجد معاهم ...وزود وناستهم بعد ماعرفو ان ندى حامل
ابو تركي يكلم ماجد : هاااه يبه معزمين تمشون بكرة؟
ماجد: ان شاء الله .. والله يسهل امورنا
ابو تركي: الله يتقبل عمرتكم يارب .. الله الله بالدعاء لاتنسونا وانا ابوكم
ماجد: ابشر يبه من دون ماتوصي
خالد توه مسكر من فهد : يلا يبه نطلع بالمجلس الخارجي امي مضاوي وفهد
وصلو ( خالد من عرف اللي بقلب خاله مايبي اي احتكاك يصير بينه
وبين اخته )
ابو تركي: روحو انتو انا بقعد مع خالتي ولا حطو الغدا جيتكم .. قامو العيال يقعدون
مع خالهم .. استقبلو جدتهم وسلمو عليها وعقب طلعو
ام فهد اول مادخلت الكل قام يسلم عليها ( ام فهد مرة كبيرة تفكيرها عقلاني
تحب ام عبير اللي ماشافت منها الا كل خير وقلبها ابيض مايعرف الاحقاد
اللي بقلوب البشر )
ابو تركي: ياهلا بأم فهد تو ماتبارك البيت يالله حيها
ام فهد: البقى يا ابو تركي البيت متبارك بأهله..
ابوتركي: شلونك يمه عساك طيبة؟
ام فهد: والله ياوليدي كبرنا وماعادنا مثل اول بس الحمدلله على كل حال
ام تركي: لا ان شاء الله مافيك الا العافية يمه... وقامت تشوف الغدا عشان
يحطونه ...
اما ابو تركي استأذنهم يطلع للعيال وقعدو البنات سوالف مع جدتهم ...
وام عبير ماسلمت من تنغيزات ام تركي بالكلام بس هي مطنشة احتراما
لوجود ام فهد ولانها ببيت زوجها ففضلت الصمت ... اما ام فهد ماقصرت
بنظراتها النارية اللي كانت تخز بنتها فيهم .... بعد صلاة العصر استأذنت
ام عبير مع بنتها بيروحون البيت يريحون الليلة معزومين ببيت شهد
صديقة عبير...
عبير وهي تلبس عباتها: اروج بعد المغرب تكوني جاهزة على طول شهودة
موصيتني ما نتأخر
اريج بحماس: زيييين لاتخليني اقوم اكشخ من الحين
ضحكو على اريج وروحها الحلوة وطلعو ....وهم ماشين متجهين للباب
الخارجي شافها وهي طالعة ( عبير مثل باقي خواتها محتشمة بلبسها لعباتها
وترفض اي شكل من اشكال الزينة بالعباية او الطرحة وفهد يعرفها اكيد
لانه يعرف بنات اخته فيفرقها عنهم )
فهد عرف ان خالد يصرفه ومايبيه يشوف اخته بس هو تجاهل هالشي
وتوجه لخارج البيت قبلهم ... عبير اول ماشافته اجتاحتها كل المشاعر اللي
دفنتها ..شوفته جددت فيها كل الجنون اللي كانت تحسه .... نزلت عينها
وشتتهم بأي مكان الا انها تشوفه اول ماطلعو شافته واقف مع خالد ركبو
بالسيارة بدون ماتلتفتت له ... فهد هنا ولللللع منها ومن تجاهلها ....قهرته
حركاته مكشوفة واكيد تعرف انها عاجبته ومع كذا ماغير فيها شي
اما هي كانت تحس انه يميل لها .. نظراته واللمعة اللي بعيونه تقول لها كلام
ماقدرت تفسره ... بس الاكيد انه يهتم بوجودها .. نفضت كل الافكار اللي
براسها لانها مؤمنة انه قرارها كان بمحله واللي يبيها يعرف شلون يوصلها..
اما بداخل البيت ممكن نقول حريقة ... ام فهد ماخلت كلمة الا قالتها لبنتها
ام فهد: الحين انتي ماتحشمين لا كبير ولا صغير... حتى امتس ماحشمتيها
وقلتي اقدر المرة ببيتي..ما اهتميتي ببيتس وبناتس كثر ماحطيتي دوبتس
و دوب هالمسكينة؟
ام تركي: الله اكبر يمه عاد الحين انا وش مسوية؟ .. هي وش جايبها بيتي
وهي تدري اني ما اواطنها..
ام فهد: هذا بيت رجلها مثل ماهو رجلتس ... لعنبو دارتس التفتي لعمرتس
شوفي عيالتس.. فاتن اللي طايحة عندتس وصار لها حول السنة محد نشد
عنها .. ولا ماجد اللي كاسرن خاطري الحزن لاعبن فيه وانتي منتيب لمه
.. وندى اللي فيها من الهموم ماداري به الا الله ... ماتقولين لي وينتس عنهم؟
شاغلة عمرتس بروحاتس وجياتس ... ولاجا الواحد يدور اميمته مالقاها
ام تركي ماعرفت وش ترد الكلام كبل لسانها وفتح عيونها لاشياء تجهلها
او بالأصح تجاهلتها .... دارت عيونها على بناتها .. والعيال اللي كانو داخلين
على صوت امهم مضاوي...
التفتت ام فهد لفاتن وكملت: وانتي وش مقعدتس ورا ماتروحين بيت رجلتس؟
ولاتظنين بيطلق بنت عمه عشانتس؟... يمه كبري عقلتس وروحي لبيتس
واقصري الشر.. رجلتس يبيتس .. وشاريتس.. والمرة مالها الا بيت رجلها
لا جاتس يدور رضاتس لاتردينه .. واحمدي ربتس على ما ابتلاتس باتسر
تزين امورتس ان شاء الله...خوذيها مني نصيحة وانا امتس محد نافعتس
واللي شراتس بالغالي لاتبيعينه... وانت يمه ( تكلم ماجد) العمر مايوقف
لا مات احد نغليه ولا كان كل من فقد احد راح عمره وراه .. شوفني انا
بعد ماتوفى ابو فهد الله يرحمه ماتصورت اني بكمل عمري من بعده وهذاني
قدامك الحمدلله .. ما اقول لك اني نسيته كل يوم وانا اذكره بالخير وعسى ربي
يلحقني فيه ويجمعني معه بجناته...انتبه لعمرك بنتك من لها غيرك ..وكل
شي مقدر من رب العالمين ...
ماجد قام وحب راس جدته : ادعي لي يمه محتاج لدعاكم والله يصبرني ويقدرني
اربي بنتي على مايرضي ربي ورسوله...
الكل كان صامت بحضورها .... كانت مثل النهر اللي عمره مانضب حكمة ووقار
واللي يفيض عليهم بكل حب وحنان ...
كملت ام فهد نصايحها اللي مابخلت فيهم على اللي تحبهم وتغليهم: وانتي ياندى
مايحتاج اوصيتس يمه لايتكدر خاطرتس كل هم وله رب يهونه وكل ضيقة
ولها خالق يفرجها .. ادري فيتس ماتحتسين اللي بخاطرتس لاحد بس ادعي
ربتس ..
ندى: الله يخليك لنا يمه الحمدلله وضعي تحسن وان شاء الله ناصر تزين اموره
معاي اكثر...
كانت جلسة الكل يحبها اسلوب رائع ومقنع وحكم لاتنتهي .. ونصايح الكل بحاجتها
استأذنت الكل اريج طالعة لغرفتها تبي تتجهز وتروح بيت ابوها الثاني
واستوقفها فهد: اروج من بيوديك لبيت ابوك؟
اريج وهي ترقى الدرج: بروح مع غلام
فهد: لاخلصتي ناديني انا بوصلك
اريج استانست : والله زين زين مو مطولة واجيك
اما فهد ابتسم في خاطره كان يبي يوصل اريج لحاجة في نفسه




***********************




قبل اذان المغرب طلعت اريج مع خالها رايحة لبيت ابوها ... وهم بالسيارة
اريج تحوس بشنطتها ..
فهد: ناسية شي؟
اريج: اييييييييه نسيت عطري حسافة
فهد:تبين نرجع تاخذينه؟
اريج التفتت له مستغربة: وش عنده فهود اليوم الذرابة مقطعته؟ من متى 
تعرض خدماتك؟
فهد مبتسم: هي مرة بالسنة عاد انتي وشطارتك تعرفين تستغلين هالنقطة
الايجابية او لا
اريج وبعدها مستغربة: لا مشكور باخذ من عبير .... ورن جوالها واكيد
بتكون عبير اريج وهي تضحك: يااااويلي بتذبحني عبورة 
فهد وهو رافع حاجبه:ليش عاد؟
اريج: تأخرت عليها وهي موصيتني ما اتأخر... 
فهد بكل خبث: زين ردي عليها وحطي على السبيكر بسمعها وهي تهاوشك
اريج بققت عيونها: خيررر؟... سلامات وش افتح السبيكر.. هي انت
تراها اختي
فهد: ماتلاحظين انك صايرة قليلة حيا وماتحشمين احد؟ انا خالك تكلميني كذا
اريج: انا ادري عنك اوقات مدري شلون تفكر... ترى ذنوبي مكفيتني
ويالله الغفران بعد اساعد في ذنوب غيري معصي
فهد: بس بس بس خلاص اسكتي .. اعوذ بالله محد يكلمك انتي عليك
لسان استغفر الله جاهز لكل رد
اريج: اي وش على بالك اخذ حقي بنفسي.... وردت على عبير: هلااا بعمري 
انتي....... زين عبورة هذاني بالطريق وجاهزة بس اصلي عندك ونطلع..وسكرت




********************



شهد بتطير من فرحتها بجية عبير لها هالبنت عندها غير تحبها من قلبها
سلمو على شهد وامها وخواتها ودخلو لمجلس الحريم
ام عبير: كيفك شهودة؟
شهد: الحمدلله بخير خالتي.. انتي شلونك ؟
ام عبير: الحمدلله تمام... وانتي كيفك يا ام شهد؟ والله من زمان نفسي اجيكم
من حبي لشهد حبيت كل اهلها
ام شهد: الله يسعدك وانا اختك وانا بعد وربي شهد مو مخلية كلمة حلوة الا 
وقالتها بعبير.. تقول والله لو عندي اخوان كبار ما ازوجهم الا عبير
شهد: اي انا ودي لو سليطين العلة كبير كان ازوجه عبير
عبير استحت من طاري العرس وهنا نطت اريج: لا لا عبورة بزوجها لفهود
هو الوحيد اللي افتش عليه وعبير لا
عبير شهقت والكل فسرها خجل ... بس شهد اللي فهمت اللي بخاطر عبير
وضحكت : والله عبورة اللي يبيها لازم هو يختارها
ام عبير قطعت النقاش اول ماشافت بنتها انحرجت: هذا الكلام لسى بدري 
عليه وعبير صغيرة خليها تشوف دروسها وكليتها اهم 
قعدو الكل ضحك ووناسة... تعشو وعلى الساعة 12 تقريبا استأذنوهم
رايحين البيت ....بنص الطريق
ام عبير: اريج حبيبتي نامي اليوم عند اختك ... الوقت متأخر وماراح اخليك
تروحين مع السواق لوحدك
اريج: والله ودي بس امي مو مخليتني
عبير: اروج انا اكلم بابا ماراح يرفض
اريج: اخاف ابوي نام هالحزة
عبير: انا ادبرها ولا يهمك اصلا محد راح يرضى تروحي مع السواق لوحدك
عبير اتصلت على ابوها بس كان جواله مغلق عرفت اكيد انه 
نايم: اروج بابا نايم
اريج: زين بكلم فهود يكلم امي ماترد له طلب
واتصلت على فهد اللي كان خطه انتظار وسكرت: اووووف هذا وقتك فهود
انتظار وماكملت كلمتها الا هو داق عليها: الوو هلا فهود
فهد: اهلين
اريج: فهود واللي يسلمك كلم امي ترضى انام عند عبير
فهد: وليش ماترضى بعد؟ انتي ببيت ابوك مو في بيت غريب
اريج: ادري بس امي وانت عارفها مايحتاج .. تكفى فهود طلبتك
فهد: اي لابغيتي شي مني قمتي تتطلبين وانا لاطلبتك رديتيني
اريج: فهد يابثرك عاد.... انا طلباتي بريئة .. انت تطلب شي مايجوز
فهد: زين مافي ولا راح اكلمها ونومة عند اختك بعد مافي
اريج: فهووود وربي انك نذل الشرهه علي اللي مكلمتك.... وسكرت وهي 
معصبة: النذل مايبي يكلمها
عبير: ليه؟
اريج: لانه اليوم طلبني شي وانا رفضت والحين يردها لي
عبير: وش طلبك؟
اريج: اليوم يوم تدقين علي قال لي احطه على السبيكر 
عبير بققت عيونها: ليش؟
اريج: يبي يسمع صوتك وانتي تهاوشيني .. بس عادي لاتخترعين ترى اوقات خالي يصير
المخ عنده ضارب ...
وسكتت اريج على صوت نغمة مسج اما عبير مامر هالكلام عليها مرور
الكرام ... اكيد يفكر فيها مثل ماهي تفكر فيه .. كل تصرفاته تأكد لها هالشي
وكلام اريج الحين اثبت لها شكوكها.... قطع حبل افكارها صراخ اريج: ياعمري
ياخالي.. اعرفه حنون ومايقدر يكسر بخاطري
عبير: كلم خالتي؟
اريج: ايييه ووافقت ...
وصلو البيت ونزلو فرحانين راحو يغيرون ملابسهم ولبست اريج بيجاما من عند
عبير وقعدو بالصالة مع ام عبير اللي استأذنتهم تنام وقعدو البنات سهرانين





***********************




يوم السبت العصر اتصل حاتم ببيت عمته يكلمها: كيفك ياعمة؟ وكيف عبير
ام عبير: الحمدلله ماينقصنا الا شوفتكم ...
وكملو سوالف حول الربع ساعة وطلب حاتم عبير من عمته يبي يكلمها
بس ام عبير فاجأته بكلامها:حاتم حبيبي هم كلمتين وبقولها لك وما ابغى يكون
في قلبك حاجة عليه... انا اول ماكنت اعترض على اتصالك على عبير
ولا شوفتها لاني كنت اشوف انها مثل اختك اللي تربيت معاها في بيت واحد
وكبرتو وانتو اخوان في عيني ... بس مادام انت حاطها في بالك وتفكيرك 
فيها غير عن اول ياليت ماتكلمها كثير او اذا اتصلت تسألها عن اخبارها بس
حاتم: ياعمة الله يرضى عليكِ انا عمري ما استغليت اتصالي عليها لشي
مايرضي ربي والله بس سوالف وسؤال عنها مثل اول
ام عبير: حاتم انا قلت لا وما ابغى نقاش في الموضوع انا اكبر منكم واعرف
بمصلحتكم واللي مايرضي رب العالمين انا ما ارضى فيه 
حاتم تضايق: عمتي انتي ليه قاسية معايه والله عبير في عيوني وخوفي
عليها مثل وحدة من اخواتي وعمري ماراح اسوي شي يضرها 
ام عبير: ادري انك مو ضارها بس الشيطان ممكن يزين لك امور انت
جاهل عنها خصوصا انه تفكيرك تغير من ناحيتها .. وانا ماقلت هذا 
الكلام الا لمصلحتك انت وهي.. وانت تعرف اني احبك مثل ما احب بنتي
حاتم حاول يبين انه مو زعلان لكن بخاطره كان حييييل متضايق: ان 
شاء الله ماراح نزعلك ولا اسوي حاجة تضايقك.. توصي حاجة ؟
ام عبير: سلامتك بس وسلم على امك ولا تشيل بقلبك على كلام عمتك
حاتك: ان شاء الله يالله مع السلامة
ام عبير: فمان الله
عبير كانت مصدومة .... سمعت كل الكلام ..وتفاجأت فيه.. وش اللي
صاير من وراها ومادرت عنه... وش اللي تغير من حاتم
معقولة يحبها؟.... هي تدري انه يغليها بس كانت تظن انها عنده مثل خواته
بس كلام امها أكد لها انها عنده غير..
رجعت غرفتها والافكار براسها تؤرقها.... حاتم يحبها بس هي تعتبره مثل 
اخوها... وفهد تحبه.. بس ماتدري هي وش بالنسبة له
تنهدت من قلب : يااااااارب سهل اموري واصرف عني كل ما يشغلني





*************************




بأطهر بقعة في الوجود... وفي قبلة المسلمين ...وملاذ الآمنين في مكة المكرمة
كانو بالحرم يقرأون قرآن بعد صلاة المغرب...
الخشوع يملا الأركان .... والسعادة تفيض في القلوب... دعا من قلب صادق
محب اثقلته الهموم وتكابلت عليه الاوجاع (((اللهم اغفر لها وارحمها ، وعافها
واعف عنها ، ولقِّها الأمن والبشرى والكرامة والزلفى ، اللهم إن كانت محسنةً فزد في
حسناتها ، وإن كانت مسيئةً فتجاوز عن إساءتها ، اللهم اغسلها بالماء والثلج والبرد ،
ونقها من الخطايا كما ينقى الثوب الأبيض من الدنس ، وأبدلها أهلاً خيراً من أهلها ، 
وداراً خيراً من دارها ، وجيراناً خيراً من جيرانها ، اللهم لا تحرمنا أجرها ، ولا تفتنا
بعدها ، واغفر لنا ولها...
اللهم انك تعلم سري وعلانيتي فاقبل معذرتي
وتعلم حاجتي فاعطني سؤلي
وتعلم ما في نفسي فاغفر لي ذنوبي
اللهم اني اسالك ايمانا يباشر قلبي ويقيننا صادقا
حتي اعلم انه لن يصيبني الا ما كتبته علي والرضا بما قسمته لي 
يا ذا الجلال و الاكرام
وصلي اللهم وبارك على خاتم الانبياء والمرسلين حبيبنا وشفيعنا محمد
ابن عبدالله وعلى آله وصحبه اجمعين )))) آآآآآآآآآآمين
اطمأن قلبه بعد هذا الدعاء..وسأل الله ان يثبته....
راحة وطمأنينة وخشوع كانت ايامهم بمكة... ارتاح فيها ماجد 
كثير وصار اكثر ايمان بما قسم الله له .. وان كل مؤمن مبتلى 
وكل ابتلاء اختبار للمؤمن هل يشكر ام يكفر ... والحمدلله على كل حال 

لآ تحْطـمّ × لـَو تحطـّم لـكَ أمَـلْ
إعرف إن الله يحبك و.: ابتسم :.
لاتقول الحظ عمره ماكمل ؟
قل : أنا حاولت ~ والله ماقسم :!





********************************




ندى اللي تغيرت حياتها كثير مع ناصر ... بعد ماصارت متأكدة
انه حاس بخطاه وماراح يتمادى فيه بس يبيها هي تقويه وتكون معاه
ماصار يروح كثير للاستراحة وابوه قاعد له كل ماشافه طالع قال له
خذ مرتك معاك ونسها احسن لك من هالاستراحة ... وهالشي ارضى ندى
وخلاها تحس انها اتخذت القرار الصح يوم كلمت عمها اللي مارضى لبنت
اخوه الظلم من ولده .... وحمدت في قرارة نفسها رب العالمين اللي
ماخيب رجاها ..يوم كانت تدعيه في جوف الليل انه يسخر لها زوجها
بجناحهم كانت الاضاءة خافته... والشموع تملا المكان .. وريحة عطرها المميزة
تعطر الجناح كله ...كانت كاشخة له بقميص احمر جذاب ... وشعرها
البني الحريري منسدل على كتوفها بعذوبة... والروج الاحمر الصارخ 
يزين ثغرها ....
دخل وتفاجأ بهالجو الشاعري ... واذهله شكلها الملائكي الساحر... نعومتها
تسحر وعذوبتها ورقتها حركت كل المشاعر بداخله ...
ناصر: مساء الحب عمري
ندى: مساء الورد حبيبي
قرب منها وباسها :وش هالحلا كله... هالزين وهالدلال كله من زمان 
عندي وانا كنت مغمض ومو شايفه؟
ندى انحرجت من كلامه:انت فتح بس وبتشوفني كل يوم احلى
ناصر وهو ذايب من شكلها ومن هالجو الرومانسي قعد على الصوفا
وقعدها بحضنه: ندو
ندى بوله: عيونها
ضمها اكثر: وش كثر تحبيني؟
ندى : اكثر من هالكون كله... ودي اوصف لك بس مستحيل اوفي حبك 
بكلام ... الله لا يحرمني منك
ناصر حبها على عيونها وهو يهمس لها بعشق ووله: احبك.. اعشقك... اموت فيك
واكتملت ليلة من اجمل لياليهم يغلفها الحب والوله والشوق وبداخلها
رومانسية وشاعرية مجنونة.......






*************************************





خلصت دوامها مبكر تنتظر امها اللي تأخرت عليها ...واخيرا قررت تتصل
في اختها تمرها ..عبير: صباح الخير اروج
اريج: صباح النور
عبير: طلعتي من الجامعة ولا لسى؟
اريج: اي طلعت ليش؟
عبير: اروجه حبيبتي مريني ماما عندها موعد في المستشفى ولسى مطولة
اريج: زين صبر وتلتفت لخالها...فهود ممكن امر على عبير آخذها من الجامعة
عبير تصارخ عليها : لا لا لا يامجنونة خلاص استنى ماما
فهد استانس وراح لها :ان شاء الله تامرين امر يابنت عبدالعزيز
اريج: عبورة خلاص لاوصلت ادق عليك
عبير: يابايخة كذا تفشليني مع خالك احسبك مع غلام...
اريج: عادي خالي حبوب 
عبير: بس مو حلوة يجي هذا المشوار كله عشاني
اريج: ياااااه يا انتي عن الرسميات الزايدة لاقربنا اكلمك يلا باي
عبير: باي
اول ماوصلو اريج كلمت عبير تطلع لهم ... عبير كانت متوترة من هالموقف
وعلى كثر ماتتهرب منه يظهر لها... توجهت لهم وعيونه عليها ....
ركبت وهمست بالسلام وردو عليها,,,, بداخلها كانت مقررة ماتتكلم 
وفضلت الصمت عن اي احراج ..... اما فهد اللي كان مستانس بوجودها
طلع سي دي وحطه بالسي دي بلاير وشغل الاغنية اللي الكل سمعها بانصات


ودني لك أو تعال و جيبني لك 
صاحبي يا حبني لك
اجلس و خل الأماني 
تبتديك و تنتهي لك
ماللنجوم اوطان دام السما عيونك
بعثرت هالتحنان بلقاك و بدونك
بسمتك من هو قراها
و ضحتك من هو كتبها
ما تعرف من السوالف عشقها و الا عتبها

المسا اللي ملاه الشوق ما اسمه مسا
يمكن اسمه عمري اللي ضاع فيك
و الا اسمه الف ضحكه تحتريك
و الا اسمه قلب عاشق دايم يسمي عليك

و انت غايب كنت حاضر في النواظر
في سوالف هالغرام و هالخواطر
ياللي دايم فيني حاضر ما تغيب
ما تكفي يا حبيبي لين قلت انك حبيب

اريج فهمتها على الطاير .. ودرت ان خالها غرقان في هوى اختها
اما عبير دقات قلبها يخيل لها انها وصلت مليون من هالموقف 
حست انه هالدقات فاضحتها وهم اكيد سامعينها ...
وفهد كان ضايع بعالمها .... هو تغير كثير ... تغير مع الكل وقطع
علاقته مع كل اللي يعرفهم الا رهف لأنه علاقته فيها اقوى من غيرها
ومع كذا علاقته فيها هي بعد تغيرت حييييل وماصار يسأل عنها كثير
واوقات كثير ينسى وجودها اصلا ... بس لا حس بتجاهل عبير له
يروح لرهف اللي ترضي له غروره...
وصلو لبيت اخته نزلو كلهم .. عبير كلمت امها انها بتقعد تتغدى عند
اريج.. وام عبير ماعارضت خصوصا انه ابو تركي راح يجي يتغدى معاها
ضحك ووناسة هذا عنوان قعدات اريج وعبير... براءة وحب لا منتهي
سوالف قضو وقتهم فيها ... وبعد ماصلت المغرب طلعت عبير للحديقة كانت 
تكلم مها صديقتها بالطايف.... وماتدري وش كثر كلمتها...فهد اللي كان
جاي من الصلاة شافها من بعيد وهي معطيتها ظهرها ورايحة للحديقة
الخلفية للبيت ... بعد ماسكرت من مها وهي راجعة اتصل فيها حاتم 
كانت تبي ترد بلهفة مثل العادة بس تذكرت كلام امها ... وحلفت انها
مستحيل تخون ثقة امها فيها واكيد حاتم نفس الشي ردت : هلا حاتم
حاتم: اهلين عبورة كيفك؟
عبير : الحمدلله انتو كيفكم .. كيف البنات وخالي وخالتي فاطمة ..
حاتم: الحمدلله كلنا تمام بس عاد مشتاقين لكم انتي وعمتي
عبير: والله وانا كمان ياحتوم مررررة مشتاقة لـــ......... وانقطع كل الكلام 
وطاح الجوال من يدها بعد مسكته القوية ليدها
عبير تناظره بذهول وهو معصب : والله ونعم التربية يابنت عبدالعزيز
اهلك مأتمنينك وانتي طايحة مغازل مع ولد خالك
عبير يدها آلمتها كان ماسكها بقوة والدموع تجمعت بعيونها فكت يدها
منه بصعوبة وصرخت فيه: انت واحد حقيررررر وما اسمح لك تغلط عليه وعلي تربيتي
وراحت تركض لداخل البيت...
فهد كان واقف مذهول مايدري ليش سوى اللي هو سواه من سمعها تكلم
حاتم طلعت كل الشياطين قدامه .... تخيلها تحبه واكيد 
بينهم علاقة ( كلا يرى
الناس بعين طبعه يافهد)
اما هي ماتدري وين تروح .. كلامه جرحها .. ذبحها في الصميم
يشكك فيها وفي اخلاقها ويتهمها انها تلعب من ورى اهلها؟
ومن هو حتى يتدخل بحياتها ...حقدت عليه وكرهت تصرفه 
وهذي ثاني مرة يتدخل بحياتها ... المرة الاولى سكتت بس
هالمرة مستحيل تعديها ... والايام بيننا يافهد ....!!!



*
*
________________________________________
الجزء العاشر



*
*
*
*




راحت تركض لاريج مقهورة وحاسة بالإهانة ... اول ماشافتها 
اريج تفاجأت: عبورة وش صاير؟
عبير وهي تصيح: ابغى اروح البيت الحين
اريج: خالتي فيها شي؟
عبير: لا لا محد فيه حاجة انا بروح البيت اريج عشان خاطري
اريج: زين وش صاير لك؟
عبير: اريج الله يسعدك ماني ناقصة ابغى ارجع بيتنا وخلاص
كلمي السواق بسرعة
اريج تطالعها مستغربة: زين اللي يريحك بس لاتنسين اذا وصلتي
كلميني
عبير وهي تلبس عباتها ونازلة: طيب مع السلامة 
طلعت وكان السواق توه يشغل السيارة توجهت للسيارة وناداها
يبيها تلتفت له: عبير
سرعت خطواتها وركبت السيارة بدون حتى ماتلتفت له: غلام
روح البيت بسرعة .... وفي خاطرها تتهدد وتتوعد فهد ماراح
تعدي حركاته على خير .. ومستعده تخربها مع الكل بس محد
يشكك باخلاقها وتربيتها...
وصلت بيتهم وراحت لأمها اللي تفاجأت من شكلها: بسم الله 
حبيبتي ليه تبكين؟
عبير ركضت لامها حضنتها: الحقير ياماما يتهمني اني اغازل
والله ماسويت حاجة غلط كنت دوبي مكلمة حاتم
ام عبير مسكتها وقعدتها ونادت على الشغالة تجيب لها كاس 
موية: حبيبتي اجلسي واهدي وعلميني ايش صار معاكِ
عبير خذت الكاس من الشغالة وشربت وهي تشاهق:فهد
ام عبير: مين فهد؟
عبير: خال اخواني
ام عبير: سوا لك حاجة؟
وحكت عبير امها بكل شي صار معاها ... وطرطعت وارتفع
ضغطها على هالسخيف اللي قاعد يتبلا بنتها 
عبير: ماما والله ماراح اسكت له . راح اقول لخالد كل اللي
صار معايه
ام عبير: لا خالد لسى صغير ومتهور واشياء زي كذا مايعرف 
يتصرف فيها ... انا عارفة من اللي راح يجيب لك حقك 
ويخليه يجي يعتذر منك وبدون مشاكل كمان ...
عبير: واللي قهرني زيادة يناديني وانا طالعة .... شايفني 
رخيصة عشان آخذ واعطي معاه.. 
ام عبير: خلاص قومي بدلي خلينا نتعشا ونامي وبكرة
كلمي تركي يجي لك بعد الجامعة وقولي له كل حاجة
وانا عارفة ومتأكدة ماراح يوقف فهد عند حده غيره
ابوك ما اقدر اقول له .. انتي عارفة قد ايش يحبك ويفضلك
عن باقي عياله ... وراح يتهور لو عرف السالفة
عبير: ان شاء الله الصباح راح اكلمه...







************************





بعد محاضرتها الأولى حكت عبير صديقتها شهد كل شي
صار معاها
شهد : ههههههههههههههههههه
عبير تضربها على كتفها : شهد شايفتني انكت؟ يغلط عليه وانتي
تضحكين؟
شهد: والله علقتي الولد يابنت .. صاير مجنون ويغار
عبير وعلامات استفهام علت راسها: نعمممم؟
شهد: الولد يحبك مايبي لها كلام.. ولا وش يفسر تصرفه
كلمتي ولا غازلتي انتي مو من اهله ....هو سمعك وانتي تكلمين
حاتم واكيد يحسب بينكم شي واشتعلت نار الغيرة بقلبه
عبير: شهودة عارفة انك رايقة؟ حتى لو صحيح اللي قلتيه 
تصرفه غبي ومو من حقه يسوي اللي سواه... انا لي بابا 
واخواني اذا غلطت هم يربوني بس هو ماله علاقة فيه
شهد: انا مو قاعدة ابرر له انا افسر لك تصرفه
عبير: شهودة حقدت عليه سخييييف وماراح ارتاح غير لما اخذ
حقي منه وضربت على جبهتها : يووووه نسيت اكلم تركي من 
البيت جوالي طاح مني واكيد تكسر....شهودة هاتي جوالك
بكلم ماما تكلمه 
عطتها شهد الجوال وكلمت امها تكلم تركي يجيهم البيت بعد
العصر ...





*************************






توها واصلة البيت على الأذان راحت لغرفتها ركض تبي
تاخذ لها دش سريع قبل جية اخوها....
تسبحت وبدلت ملابسها على جية الشغالة تبلغها ان تركي
ينتظرها تحت.. تعطرت ونزلت ... سلمت عليه وقعدت
في البداية خذتهم السوالف عن الدراسة والجامعة ... بعدها 
فتحت عبير قلبها وحكت لاخوها كل شي
تركي: الواطي والله لا ربيه ... يحسب الناس على حكمه يامر
وينهي ومحد وقفه عند حده ...
ام عبير: انا كلمتك لاني عارفة ماراح يجيب حق بنتي الا انت
بدون مشاكل مع ابوك وامك ... لاني ما ابغى المشكلة تكبر
وتصير بين خالك واختك ... واخاف عبير تخسر اخوانها
تركي: والله ياخالتي ( تركي يقول لها خالتي احتراما لانها مرة
ابوه مع انها تقريبا بنفس عمره ) هذي اختي وهذا خالي 
ومادامه الغلطان اختي اغلى عندي منه وقص بلسانه اللي
يجيب طاري وحدة من خواتي بالشينة... وانتي ياعبير حاتم
ماهوب اخوك عشان تدقينها سوالف معاه...الولد ماعاد هو صغير
يبي يسأل عنك يسأل عمته 
عبير: بس ياتركي احنا دايم كذا وتعودت من يوم انا صغيرة 
واحنا مع بعض
تركي: وانا اختي مابي احد يغلط عليها او يلقى عليها زلة..
ولا تحطينها بخاطرك ترى مانيب قاسي معك بس انا اكبر
منك واعرف بمصلحتك ... مكالماتك مع حاتم انهيها ... 
وانا ادري انك ماراح تسوين شي من وراي واذا 
خالتي ماراح تقول له انا بنفسي بكلمه .. كل شي وله حدود
عبير: والله ياتركي اني طول عمري اعتبره زي اخويه وماعمري
تماديت في كلامي معاه
تركي : وانا عمري ماشكيت انه يجي منك خطا بس حاتم ولد
خالك يعني مايجوز هاللي تسوينه ...وانتي تتصرفين باللي 
تعودتي عليه بس اللي مايعرفك ظن فيك الشينة ... 
واسلم حل اقصري الشر ومكالمات معاه انتهينا منها.. زين؟
عبير: ان شاء الله
رفع تركي راس اخته: مو مقتنعة بكلامي؟
عبير: بالعكس انا ماعندي اعتراض انت اللي اكبر مني واكيد
عارف مصلحتي اكثر مني
تركي : والله والله ياعبير اللي سواه فهد ماراح يتكرر..وماعاش
من يغلط على بنت عبدالعزيز وانا حي
ام عبير: الله يخليك لهم يارب وانا عارفة انه ماراح يساعدني 
الا انت ومن ناحية حاتم تطمن مستحيل يكسر بكلمتي .. راح 
اكلمه اليوم 
تركي: يالله اجل انا بروح اتفاهم مع فهد ... وانتي ياعبير انتبهي 
لنفسك ,,,, وحطي في بالك كل موقف يصير لك بهالدنيا اعتبريه
درس وتعلمي منه.. وكلنا نخطي ... بس الشاطر اللي يتعلم من
خطاه
قامت عبير وحبت راس تركي: الله يخليك ليه يا اطيب اخو في 
الدنيا
ابتسم تركي وطلع وعبير تحس برضى كبير انها قدرت ترتاح 
يوم رمت همها على اخوها اللي اكيد ماراح يخذلها...





************************





ماشي بسيارته ومايدري كم كانت سرعته .. وبصدره يحس نار
من تصرفاته خاله .. راح له وهو يتوعد مايخليها له ... اول 
مادخل مالقى احد ..راح لغرفة امه مضاوي .. لقاها فارشة سجادتها ونايمة عليها
ماحب يزعجها ورقى لغرفة فهد .. اكيد نايم هالحزة
فتح الباب وشغل الانوار ... لقاه نايم ... فهد اول ماحس
بالنور عبس راح له تركي وسحب الغطا عنه : فهيدان قوم
ابيك
فهد قام مفزوع ..شاف تركي معصب والشرر يتطاير من
عيونه:وش عندك مسوي لي ازعاج؟
تركي: قوم اقعد ابي اتفاهم معاك 
فهد ارتبك اكيد علمت تركي وماعرف وش يقول بس افضل وسيلة 
للدفاع الهجوم: خيرررر وش عندك ؟ جايني مقلق راحتي
تركي سحبه من فانيلته: الحين يالخايس تمد يدك على اختي وتتكلم
عليها بأي حق؟... تحسب ماوراها رجال.. ولا تظنها مثل 
هالخمة اللي تعرفهم 
فهد: وخر زين انا ماسويت شي بعدين يا اخي احترمني انا خالك
تركي: تخلخلت ضروسك انت اللي احترمني اكبر منك بـ 12 سنة
يوم امي مضاوي تجيبك وانا امشي مع الرجاجيل مو مثلك يالرخمة
فهد: احترم نفسك ولاتغلط
تركي: وانت تعرف الغلط؟ يوم تمد يدك على بنت الرجاجيل 
وتتكلم باخلاقها ؟ 
فهد حس انه تركي مو مخليها تعدي هالسالفة: شوف انا ما انكر
اني غلطت بس انا سمعتها وتنرفزت ومدري شلون تصرفت
وقتها وبعدها تندمت
تركي: ومن انت عشان تتصرف؟ تراها ماهيب من بنات اختك؟
بعدين وش موديك للحديقة الخلفية؟ 
فهد : عادي كنت اتمشا وشفتها
تركي: اي صح عليك يالاخلاق ... تشوف بنت الناس وماتغض 
البصر... ما اقول الا الله يسامحك يمه مضاوي على هالدلع اللي
مدلعتك حسافة والله ماطلعت رجال
فهد:اقول تراني ساكت لك من اول تغلط ... رجال وارجل منك
بعد
تركي: واذا انت رجال قرب من اختي بعد ..او بس المس لها
طرف وربي يافهد ياغرفتك هذي لتكون قبرك
وبيتنا اذا صارت عبير فيه لاتجيه وتراه يتعذرك
فهد: تطردني من بيت اختي؟
تركي: مادامك مااحترمت حرمة هالبيت انا امنعك منه وماعندي
في اكبر راس وربي لوقف في وجه الكل... لك تجي بأي وقت
بس لاعرفت ان عبير موجودة طريقك اللي جيت منه ارجع له
فهد مقهوووور ومطرطع هو اللي جابها لنفسه بغبائه وتهوره
خسر احترام عبير وكلام تركي صحيح وعين العقل
سكتو يوم سمعو ام فهد تنادي على فهد ( ام فهد كانت نايمة ومن
سمعت صوت الصراخ فزت مفزوعة من نومها ولانها مرة كبير
ماتقدر تطلع لهم فوق وقعدت تصوت لهم)
تركي : هذي امي مضاوي تنادي ... وعلا صوته: زين يمه الحين جايين
والتفت لفهد وكمل: اللي صار هالمرة مابيه يتكرر.... وغلطة وتعلم 
منها . كلامي مفهوم وماراح اعيده.. الحين قوم بدل واطلع معاي لازم
تعتذر من خالتي على كلامك كله
فهد ما اعترض هو بداخله معترف بخطاه: زين روح لامي مابيها تقلق
ورجاء تركي مابيها تعرف ومابي هالسالفة توصل لنورة 
تركي: لو بعلم احد ماجيتك قوم ولا نتأخر,,,,,,,, ونزل
راح لقى ام فهد قاعدة بالصالة ومتوترة : خير يمه وش فيكم تهاوشون؟
تركي يبي يصرف السالفة قال وهو يحب راسها ويقعد 
جنبها: مافي شي بس الشغل متأخر وفهد اغلب وقته نوم
وجيت ابيه يشوف اشغاله بالشركة
ام فهد: الله يهداكم يمه روعتوني مادريت وش عليه تتذابحون
تركي ضغط على يدها: السموحة يمه وقام يوم شاف فهد نازل:توصين شي يالغالية
ام فهد: سلامتك يمه اقعد شوي وين رايح؟
تركي: ابد اشغال وابي فهد معاي.. وان شاء الله ماراح نطول
ام فهد:الله يحفظكم ياوليدي
فهد سلم على امه وطلع ورى تركي ... وهم بالسيارة الجو كان
متوتر ومحد يكلم الثاني .. قطع صمتهم تركي بحزم: الحين انت
ورا ماتعرس وتجيب مرتك تقعد عند امي مضاوي
فهد ماتكلم بس التفت لتركي وهو رافع حاجبه .. تركي بدون
مايطالعه كمل: كاسرة خاطري انت لاهي بدنيتك عنها ..
وامي وخالاتي مقصرين معها واغلب وقتها قاعدة لحالها 
ومالقت لها من يونسها... 
فهد: ان شاء الله لا ضبطت كل اموري اعرست وخليتها تفرح فيني
تركي : وش قاصرك انت؟ كل شي عندك وظيفة ومال وبيت
وش تبي بعد؟
فهد: ابي اكون مستعد نفسيا
تركي: مايبي لها شي انت نظف راسك من هالخراب اللي فيه 
وربي يسهل لك امورك
فهد: يعني ما اخلص من محاضرات خالد الا تطلع لي انت
تركي: وانت ماتحب اللي ينصحك؟ ترى مانتكلم الا لأنا نحبك
واتوقع مايحتاج اعرفك وش كثر غلاتك عندي
وصلو بيت ام عبير ونزل تركي وقال لفهد ينتظره بالسيارة
اتصل في خالته تلبس عباتها وتنزل
نزلت ووقفت عند الباب من داخل ونادى تركي فهد يجي يعتذر 
منها كان يكلمها وهو منحرج ومو داري وش يقول: السلام عليكم
ام عبير: وعليكم السلام
فهد: السموحة ياخالة على اللي قلته وسويته ....ادري انه مو من
حقي بس الشيطان غلبني ... وهذاني جاي لكم اعتذر 
ام عبير بصرامة: بنات الناس مو لعبة عندك ... وبنتي لا تتدخل 
فيها لا بحق ولا باطل ابوها واخوانها لسى عايشين وهم اللي
بيعاقبونها لو غلطت ...هذي المرة انا حليتها بالطيب .. لو صار
لبنتي منك حاجة مرة ثانية او جاتها كلمة منك ماتلوم الا نفسك
فهد انقهررر منها بس ماله وجه يتكلم وانقذه تركي: ياخالتي هو
حس بخطاه وهاللي صار ماراح يتكرر وعبير في عيوني 
فهد حب يطلع على الأقل بصورة حلوة : اعتذر مرة ثانية وكلامك
كله على راسي ووعد مني والله ماراح يجيها شي مني ابد ...
ام عبير: ان شاء الله 
واستأذنوها رايحين 
تركي: تبي اوصلك البيت؟
فهد: لا روح لبيتكم
تركي: زين مشينا 






*************************





اريج قاعدة ترتب بغرفتها جاتها الشغالة وبيدها جوال 
ميري: مس هذا في جوال انكسر تحت في الحديقة
اريج استغربت بس شافته وعرفت انه جوال عبير استغربت
وش صار؟ عبير ماكلمتها وتدق عليها من امس مغلق خذت الجوال
لقت الشاشة مكسورة... والازرار طالعة <<< يعني كل قطعة لحالها
خذتهم وحطتهم: زين روحي انتي الحين
اتصلت ببيت ابوها : السلام عليكم.. شلونك خالتي؟
ام عبير: هلا حبيبتي وعليكم السلام ... انا الحمدلله بخير انتي كيفك؟
اريج: زينة الحمدلله.. خالتي وين عبير؟
ام عبير تنادي عبير من المطبخ: عبورة تعالي كلمي اريج
عبير جاية ركض: اهلييييييييييين اروج 
اريج: وخري زين الحين ابيك تعلميني وش صار امس؟
عبير: ماصار شي اذا جيت عندك اقول لك ماينفع في التليفون
اريج: الحين بجي لك وتعلميني كل شي وجوالك عندي .. الجهاز
ترحمي عليه عطاك عمره ... بس شريحتك ماصار فيها شي
عبير: ههههههههههههه لا لاتجيني اليوم بكرة عندي كويز ومرة
صعب ولسى مافتحت المنهج
اريج: طردة يالخايسة؟ ضفي وجهك بس وسكرت الخط يقال لها 
زعلانة
بعد صلاة المغرب دخلو تركي وفهد وسلمو عليهم ....قامت غادة
تسلم على خالها : هلا والله فهود تو مانور البيت 
فهد يبتسم وهو يطالع في تركي: يا هلا وغلا ياناس هالاخلاق 
السنعة والذرابة كلها ورا ماتعطين رجلك منها اللي مانشوف
ابتسامته الا من العيد للعيد 
تركي يبتسم بخاطره بس يبي يبين لفهد انه بعده
ماسامحه:الاخلاق السنعة مخليها للي يستاهلونها...
فهد حزت بخاطره بس عداها والتفتت لأريج اللي مبوزة:وش 
عندها الاخت قافلة اخلاقها؟
اريج عرفت انه يقصدها: عبيروه الخايسة طاردتني
تركي ضحك: ليش؟
اريج: كنت بروح لها وقالت لي عندها كويز وتبي تذاكر
غادة: وهي الصادقة اجل تبينها تقابل وجهك ولا تلتفت لدروسها
اريج: لا بس تقولها بطريقة حضارية اكثر 
ضحكو كلهم ... وفهد اللي فز قلبه من سمع طاريها استغل 
انشغال تركي مع زوجته . وتكلم: ماعاش من يزعلك اروج
قومي انا امشيك
اريج بققت عيونها : هاااااه؟
فهد: وش فيك انسبهتي؟ يالله لا اغير رايي الحين وتقعدين
بالطفش وتتحسفين على عمرك
اريج: لا لا تكفى مو مصدقة فهود من متى كرم الاخلاق هذا؟
فهد: تدرين عاد اقعدي انتي مو وجه احد يحن عليك ويبي
يونسك
نطت له اريج: لا تكفى الحين جاية البس عباتي بس
فهد: لا ياشيخة اقعدي بس تذكرت اني مو جاي بسيارتي 
شلون اخذك؟
اريج تحس انها تحطمت بعد ماكانت متحمسة : خذ سيارة 
خلووود تكفى فهد لا تردني
فهد: وينه خالد؟
اريج: نايم
فهد: تدرين عاد تجهزي على اقل من مهلك وانا عازمك على 
العشا بروح البيت وابدل واخذ سيارتي واجي لك
اريج بفرحة قامت وحبت راس خالها: يابعد عمري فهود ابشر
فهد استأذنهم وراح مع السواق اللي وصله لبيتهم





********************




اريج الابتسامة شاقة حلقها... قاعدة هي وفهد ومتحمسة: ياحبي
لك فهود عليك اوقات طلعات توسع الصدر<< تذكرت خالي
الله يسعده اللي اكبر مني بسنتين كانت تجي عليه طلعات يدق
علي ويعزمني على اي مطعم ابيه سبحان الله لها طعم غير

فهد: اقول لا يكثر بس... ترى مو مطلعك عشان سواد عيونك
هو كلام بخاطري بقوله لك... بس هالكلام ابيه بيني وبينك
اريج فتحت فمها واشتغلت عندها اللقافة: شكل الموضوع خطير
فهد: اريجوه مو وقت خبالك .. انا جاي اتكلم معاك جد
اريج خافت: زين قول ووعد ماراح يطلع الكلام لاحد
فهد سولف لاريج كل شي صار وانه يبي يوصل لعبير اعتذاره
<<يبي يحسن الصورة الأخ
اريج: انا قايلة وربي فهود يحب عبير
فهد: اريج تكفين ترى وربي من امس ماعرفت النوم مثل الاوادم
انا غبي ... جيت بكحلها عميتها
اريج: اسمعني فهد عبير مو حقة حركات كذا ولا كذا .. اختي
واعرفها.. تبيها ابوي عندك وانت تعرف غلاتك عنده وماراح
يرفضك ابد
فهد: يابنت الناس انتي افهميني .. عبير اصلا مستحيل توافق
علي بعد اللي سويته.. متكلم عليها وماد يدي وتبينها تحبني 
وتقول تعال تزوجني
اريج: والمطلوب؟؟؟؟
فهد: فهميها كل شي وقولي لها اني آآسف وندمان على اللي صار
وابيها تعرف اني احبها وان غيرتي هي اللي اعمتني وخلتني 
اسوي اللي سويته
اريج: فهد سوالف الحب والخرابيط خلها بعد العرس... مو
بهالطريقة بتوصل لها
فهد: استغفر الله قالو ثور قال احلبوه ( تكرمون ) الحين انتي 
شلون تفهمين انا ابيها تسامحني على اللي صار .. ابيها تشيله 
من قلبها يعني هالصورة الشينة اللي خذتها عن فهد تمسحها
بس فهمتي؟؟؟
اريج: زين انا بتصرف .. بس تدري عاد حلال اللي سواه فيك
تروك بعدي اخوي رجال ومايسكت عن الحق
فهد طقها على يدها: تصدقين عاد انك قليلة حيا عازمك ومونسك
وتغلطين علي
اريج: ياشيخ طير مو لله هالعزيمة ... انا عارفة فهود من متى 
يتكرم ويسوي فيني معروف بس جابت راسك بنت ابوي
فهد يطالعها ووده يذبحها: انا ما اسوي معروف ياناكرة
الجميل؟؟؟ لعنبو ابليسك كم مرة طلعت من دوامي تركت
اشغالي وجيت اخذتك من الجامعة...ولا الزينة لي 
ماتذكرينها يابنت نورة
اريج ترقع السالفة: بعد عمري خالي امزح الله يهداك قلبتها جد
فهد: ايه ايه صرفيها ... بس وش اقول لازم اتحمل مصالتك
وثقالة دمك مادامني محتاج لك
شهقت اريج: وتقولها بوجهي بعد؟؟ هين يافهيدان ... عبير 
مانيب مكلمتها ... ودور من يساعدك غيري
فهد ببرود: بتكلمينها غصب عنك بس خلي عنك هالبربرة الزايدة
وكولي بسرعة بروح البيت بنام 
اريج : زيييييييين لا تعصب علي خلني اتهنا بلقمتي
فهد بنبرة مكسورة : اروج تكفين وربي تعباااان ابي اتطمن ويرتاح قلبي 
اريج تندمت على اسلوبها مع خالها: ابشر فهود وعبير والله 
اعرفها طيبة وقلبها كبير ومادام انت ندمان ماراح افكها الا 
لا قالت سامحته بس احذرك تلعب معاها بذيلك عبير مو حقة 
هالحركات وراح تطيح من عينها 
فهد: العب ؟ وش العب الله يهديك والله ماعمري فكرت اوصل لها
بأي طريقة انا محترمها واخاف عليها وربي بس مدري ليش يوم
سمعتها تكلم ولد خالها جن جنوني
اريج:حاتم تعتبره اخوها تربو وكبرو مع بعض اما حب وخرابيط 
ابد ماعندها هالسوالف
فهد: الله يقدم اللي فيه الخير
اريج: آمين يارب
كملو عشاهم ووصل فهد اريج لبيتها ... وراح لبيتهم تسبقه همومه
وخوفه من ردة فعل عبير....






*************************






اول ماوصلت البيت طلعت لغرفتها بس لفت انتباهها غرفة فاتن
شافت النور شغال .. راحت لها وطقت الباب بس ماسمعت اي رد
اريج: فتووون.... انتظرت رد بس ماسمعت الا صوت وعرفت انه
فاتن قاعدة تصيح دخلت لها
اريج: فتون عسى ماشر ليش تصيحين؟
فاتن وهي مقطعها عمرها صياح: حامل يا اريج غلا حامل
اريج بلمت وماعرفت وش تقول: شلون عرفتي؟
فاتن: امي اليوم كانت عند جيراننا بيت ابو نايف وسمعت الحريم
يقولونه
اريج: وامي الله يهداها تقط الكلام وماتحاسب... فتون انتي 
مؤمنة بربك اللي صار صار وسعود تزوجها يبي العيال ومليون
مرة حلف لك انك انتي الحب بالنسبة له .. وزواجه منها 
ماغير غلاك بقلبه بس انتي عنيدة ومابراسك الا فكرة انتقام 
وبس
فاتن: وش تبيني اسوي يعني؟ اسكت عن حقي
اريج: فتون اصحي وعن هالخبال .. اي حق اللي تتكلمين عنه
وانتي تعرفين ان هذا اللي ربي كاتبه لك وبعدين وش
راح تستفيدين لاتطلقتي؟ تتوقعين احد يرضى ياخذ وحدة ماتحمل
فاتن زاد صياحها وكملت اريج: انتي تظنين اني قاسية بس والله
ابي مصلحتك سعود يحبك والدليل انه للحين متمسك فيك وعنادك
انتي الخسرانة الوحيدة فيه... فكري بعقلك واشتري اللي شاريك
فاتن: زين ممكن تخليني لحالي الحين؟
اريج: مالت عليكم يابنات عبدالعزيز ماتبوني .. مستقوين علي
وكل وحدة تطردني بس الله لا يحدني عليكم ومدت لسانها
وطلعت ركض قبل تضرب فيها المخدة اللي رمتها عليها فاتن
راحت اريج غرفتها تضحك وتدعي ربها يهدي سر اختها
اما فاتن اخذتها الافكار لوين مايكون سعود هي تحبه وتدري انه
يحبها بس غرورها يمنعها ترجع له
تنهدت من خاطر ونامت وهي تدعي ربها بكرة يكون لها مع
الفرح موعد






*****************************





صار لها ساعة تصحيه من النوم ومو راضي يصحي ... زهقت
وصارت تسحب الغطا عنه : نصوور قوم الله يخليك
ناصر : همممممممم
ندى: حبيبي يالله عاد ترى مليت ماصار هذا كله نوم
ناصر فتح عينه : كم الساعة؟
ندى: قوم الناس تصلي العصر ... 
فز ناصر مفزوع: وليش ماقومتيني للصلاة
ندى: والله صار لي ساعة اصحيك وانت ماتحركت
ناصر راح لدورة المياة يغسل ويتوضا وطلع يصلي شافها لابسة
وواضح انها تبي تطلع: على وين؟
ندى: ابيك توديني لاهلي 
ناصر: واروح الاستراحة؟
ندى عصبت: اي ياحبك لهالطاري ماتصدق تلقى فرصة.. انزل
سلم على امي وابوي واخواني وعقب روح اي مكان تبي
ناصر: زين زين لاتعصبين اخاف ولدي يصير فيه شي
ندى: اي هذا اللي يهمك ولدك ولا انا بحريقة
قرب منها ناصر: افااا انتي الغالية والله
دفته ندى تبعده: نصور صل بيأذن المغرب وانت توك ماصليت
صلى ناصر وعقب راحو لبيت اهلها ...
دخلت تشوف الطريق ونادت ناصر يدخل بعد ماخلت اريج تطلع 
غرفتها شوي
ندى: يمه ابوي وينه؟
ام تركي: والله بشركته للحين هالايام مشغول الله يعينه ويسهل اموره
ناصر: الا وينه ماجد ماينشاف؟
تركي: ماجد بدوامه اغلب الوقت ولا مشغل نفسه على النت يعني
تقدر تقول يفضل يكون لحاله
ناصر: وخالد وينه فيه؟
تركي: خالد مع ابوي اليوم انا تعبان ومرهق من ضغط العمل 
وهو ماقصر قال لي اجي البيت وهو يغطي شغلي
ناصر : الله يعينكم 
الجميع:آآآمين
على اذان المغرب استأذن ناصر بيطلع
ندى: ناصر بعد صلاة العشا تعال مرني
ام تركي: لا وين يمرك الليلة عشاكم عندنا ولا تتأخر ياناصر ترى
عشانا نحطه مبكر عشان عمك
ناصر : ابشري على امرك
ام تركي: جعلك تبشر بالجنة 
طلع ناصر وراح تركي جناحه يتجدد عشان صلاة المغرب ... اما
ندى طلعت لخواتها لقت اريج وفاتن قاعدين يتناقشون 
ندى: قومو صلو وعقب كملو كلامكم شكل عندكم موضوع مهم
اريج: تعالي شوفي هالخبلة ,,,, عاجبها حالها
ندى: زين روحي انتي وانا اتفاهم معاها
اريج: بصلي وراجعة لكم
ندى التفتت لفاتن: وش فيك؟
فاتن: مادري ضايق خلقي ودي ارتاح 
ندى: اشتقتي له؟
فاتن: موووت
ندى: زين ارجعي له 
فاتن: اخاف تغير غلاي بقلبه
ندى بواقعية: فاتن انتو صار لكم حول السنة ماشفتو بعض اكيد
المشاعر بردت وصار فتور بعلاقتكم....بس انتي تقدرين ترجعين
حبه لك مثل اول
فاتن: زين شوري علي وش اسوي؟ انا ابي ارجع له بس بدون
مايحس اني ميتة عليه
ندى: مغرورة طول عمرك شايفة نفسك.. هو اكيد بيطلب يشوفك 
روحي واقعدي معاه وارجعي .....فاتن خوذيها نصيحة مني 
تقربي لربك واذكريه ولاتنسين قيام الليل صليهم لو ركعتين 
خالصة لوجه الله وادعي من قلبك والله ماراح يخيب رجاك..
انا تحملت ناصر وصده سنتين يشهد علي ربي كل ليلة
اصلي اللي تيسر لي وادعيه وحتى يوم رجع لي مازلت اذكر 
ربي واشكره على نعمته وعساه لايغيرها من نعمة ( وهذي نصيحة مني لكم استعينو بقيام الليل على قضاء حوائجكم ... )
فاتن:الله يعين وربي تعبت
اريج: والله محد طقك على يدك وقال اتركي رجلك وبيتك قومو 
بس امي تحت خلونا نتقهوى معاها
ندى: زين بنصلي وننزل تحت
صلو البنات ونزلو قعدو مع امهم وغادة وتركي 






************************





قاعدين بأحد الكوفيهات سوالف ... استأذنهم سلمان رايح لبيتهم
وبقى بندر وخالد وهاللي كان مخطط له بندر مع سلمان من البداية
بندر: اقول خلود ودي اتكلم معاك بموضوع بس مدري شلون ابدا
خالد: افا عليك مابينا هالكلام اللي بخاطرك قوله لي
( بندر صداقته مع خالد من وهم بالابتدائي وعلاقتهم مستمرة 
على احلى ماتكون الصداقة ... بندر تخرج مع خالد والحين
موظف في احدى الدوائر الحكومية)
بندر: بصراحة انا قررت اكمل ديني واعرس
خالد: مبروووك والله زين ماسويت بس ماقلت لي
من هي سعيدة الحظ؟
بندر: هذا اللي انا ابيك فيه
خالد: آمرني بس انت
بندر: انا ودي اتقدم لاختك وما اتوقع اني راح القى نسب احسن
من نسبكم
خالد: تقصد اريج؟
بندر: ليش انت عندك اخت غيرها ماتزوجت؟
خالد ميت ضحك: هههههههههههههه ما اتخيل ابد انك تتزوج 
اريج
بندر: وليش يعني وش قاصرني عن غيري؟ ولا مو قد المقام
خالد وهو مازال يضحك:لا والله والنعم فيك بس انت واريج كنتو
حرب داحس والغبراء ما اذكر تلاقيتو الا طق ومطقوق
بندر ابتسم: هذيك طفولة غير ...هاااه وش قلت؟
خالد: بالنسبة لي تعرف رايي وين بلقى لاختي احسن من اخو
قلبي بس لازم اشوف رايها واشاور الاهل وعقب ارد لك
بندر: على خير يارب
كملو عقبها سوالف واستأذن خالد انه بيروح البيت اهله 
مجتمعين على العشا





***************************





دخل على اهله والابتسامة شاقة وجهه .... سلم عليهم وقعد 
وعيونه طول الوقت تروح لاريج وهو يتخيلها زوجة لبندر 
صديقه وهالشي خلاه يضحك بصوت عالي خلا الكل يلتفت له 
تفشل خالد: مو مجنون ولا شي بس تذكرت موقف وضحكت
سكتوو الكل وماعلقو واكتفو بالضحك بس
قامو الرجال للمجلس الخارجي عشان الحريم ياخذون راحتهم
اريج: خلود براسه شي نظراته لي مو طبيعية 
ندى: انتي لاحظتي؟ هههههههههه وانا بعد حاسة بنظراته
مسوية شي انتي؟
اريج: لا والله اصلا من قمت من نومي ماشفته توه يجي البيت
فاتن قطعت سوالفهم: يمه اذا جا سعود يبي يشوفني علميني
ام تركي تفاجأت : وش تبين فيه ولد امه؟
ندى: يمه الله يهداك هذا زوجها وفاتن مالها الا بيت رجلها
ام تركي: انتي اسكتي ولا حاكيتك ردي علي....ماقلتي لي وش
تبين فيه؟
فاتن: يمه خلاص زهقت من حالي كل يوم اصبح على هم وامسي
على غم وانا وش اللي حادني على شقى عمري.. هذا اللي ربي 
كتبه لي وانا الحمدلله خلاص راضية .. وهذاك انتي عايشة مع 
ابوي ومستانسة اهم شي عندي ما اشوفها ولا اجلس معاها 
وخلاص 
غادة: فاتن لاتتراجعين عن قرارك اللي نصحتك مليون مرة 
تتخذينه زوجك تزوج معذور..وانتي اصبري واحتسبي ماتدرين
يمكن الله يجازيك باللي يفرح قلبك فيه خصوصا ان الاطباء 
ماقطعو الامل نهائيا وقالو لك مع العلاج يمكن ربي يعوضك
سنين صبرك
الجميع: آآمين يارب





**************************





بعد ماراحو ناصر وندى .... وتركي راح مع زوجته وعياله 
جناحهم ومابقى الا اريج وفاتن بالصالة دخلو خالد وماجد عليهم 
اريج: ابشركم فتون رجعت لعقلها وبترجع لسعود
طقتها فاتن على راسها: ليش قالو لك كنت مجنونة؟
ماجد: ايه مجنونة يوم تبين تخربين بيتك والحمدلله ربي هداك
وفكرتي زين ترى المرة مالها الا بيت رجلها مادامه عازها
ومقدرها
فاتن: بس اخاف ارجع له والقاه غير ... اخاف غيرته علي النسرة مرته
ماجد: سعود اصيل ومايتغير الله يستر منك انتي لاتغيرينه على مرته
فاتن: الحين هي اختك ولا انا؟ مخليني عندها شيطان رجيم؟
ماجد: محشومة والله.. بس اعرف حركاتك.... فتون انتبهي 
لاترجعين له بمشاكل .... بكرة ينفر منك ويكره قربك
فاتن: ومن قال اني ابي المشاكل .... انا زهقت من همومي
خالد: خلاص تبين نكلم سعود يعني؟
فاتن : لا لا وش تكلمه صاحي انت... خله هو لا جا وسأل عني
وقتها نادني اجي له 
ماجد: مغرورة
فاتن عصبت: اوووووف وش فيكم ماسكينها علي كل من قال
مغرورة ومغرورة
خالد: لانك جد شايفة نفسك ومستحيل تتنازلين عن غرورك لاحد 
حتى اغلى الناس لك
تنرفزت وقامت: انتو الكلام معكم ضايع 
اريج: ههههههههههههه ياحليلها فتون تشب نار على طول الله 
يعينك ياسعود على ما ابتلاك
خالد: ويعين اللي بياخذك على طول لسانك
اريج: وعععععععع من قال اني بعرس .. يقعد ببيت ابوي معززة 
مكرمة تبيني اروح لواحد يعرس علي ولا وقته كله مع اخوياه ...
من شفت هموم العرس عفته 
ماجد:مصيرك تتزوجين ويصير لك بيت وتستقرين بحياتك
اريج: انا مستقرة الحين
خالد يقاطعها: من جدك انت الحين تجادلها؟ هذي ام لسانين 
تغلبك وماتخلي عندك حجة تناقشها فيها
اريج وهي طالعة الدرج رايحة لغرفتها: اي يعني لاتكثرون كلام
تصبحون على خير 
خالد+ ماجد: وانتي من اهله
قعدو شوي وبعدها استأذن ماجد يبي ينام وخالد لحقه وبداخله
مأجل يفتح الموضوع مع اخته اليوم بعد ماشاف ردة فعلها 





**************************





مخلصة محاضرتها وقاعدة مع صديقاتها ... اليوم اربعاء وودها
تروح تكلم اختها .. فهد مطفشها كل يوم اتصالات وهي ماقدرت 
تكلم عبير ....
وجوالها مغلق لان شريحتها عندها .... اتصلت بشهد اللي ردت
عليها بفرحة: هلا وغلا اريج وش هاليوم الحلو اللي خلا اروج
تتصل فيني
اريج: هلا بك شهودة ... ابد تعرفين ذابحني الشوق والوله
وماقدرت اعيش بدون ما اسمع صوتك
شهد: ياويلي ياناس من هالبنت نصابة .. الكذبة جاهزة على 
طرف لسانها مايحتاج تتعب نفسها وتدورها
اريج : هههههههههههههه اشوى اللي عرفتي اني نصابة ماعرفت اكمل
شهد:وججججع زين جاملي قولي والله لك وحشة اي شي
اريج: اي اي صح بس عطيني اختي ابيها ضروري
شهد: قلعتك انتي واختي خوذيها وفكوني منكم
عبير خذت الجوال وهي تضحك:هلا اروج الله يستر منك
انتي حتى صاحبتي تهاوشتي معاها
اريج: انتي شلون عايشة ... جوالك عندي ومداومة عادي شلون 
تروحين وتجين؟
عبير: عادي اهلنا قبل عاشو بدون جوالات.. بعدين السواق
عارف متى انا طالعة ولو صار حاجة لاقدر الله عندي شهودة
مو مقصرة
اريج تسمع صوت شهد تصارخ عليهم : اي فاتورتي مو دافعها 
غيرك 
عبير تكلم شهد: نعمممم؟ انقلعي بس يابخيلة
اريج: اقول تطاقو عقب ما اسكر خلصتي محاضراتك؟
عبير: لا لسى باقي لي محاضرة الحين رايحين لها
اريج: زين بمرك بعدها تروحين معاي البيت
عبير: لا ماني رايحة ولا تمريني رجاء اذا انتي مع خالك
اريج: مو بكيفك بمرك مع غلام ونروح بيتكم ابيك بموضوع
عبير : اي موضوع؟
اريج: لاجيتك تعرفينه روحي محاضرتك وانا بجي لك لا خلصتي
عبير: اوكي يلا باي
اريج: باي






***********************





اريج بالسيارة: غلام روح لكلية عبير 
غلام: جين
وصلو لعبير اللي طلعت لهم واول ماركبت: السلام عليكم
اريج: وعليكم السلام ... شلونك؟
عبير: تمام .. وحشتيني يادوبا
اريج: بالحيل وحشتك مقطعتني اتصالات ويوم قلت بجي لك طردتيني
عبير: وانتي ماسكتها عليه يعني؟ اروج والله ضغط دراسة
ومذاكرة وقرف احمدي ربك انتي هذا الترم ومتخرجة خلاص
انا لسى باقي لي 3 سنوات وكل سنة اصعب من اللي قبلها
اريج: انتي اللي جبتيه لعمرك 
عبير: طموحي وحلمي وان شاء الله احققه
اريج: زين خلينا نروح نتغدا بأي مكان
عبير: لا اروج فكيني الله يخليك اولا تعبانة وثانيا مو ناقصة 
معاكسات وقلة حيا اول مايشوفون بنات لوحدهم انواع المطاردات والازعاج
اريج: زين لا تعصبين 
عبير: مو معصبة والله .. انتي خلينا نرتاح والليلة نطلع مع ماما 
اي مكان تبغينه
اريج: والله؟؟ نروح الملاهي طيب؟
عبير: لسى طفلة ... مادري نكلم ماما واكيد ماراح ترفض.. 
ماقلتي لي ايش هو الموضوع اللي جايتني عشانه؟
اريج: لا وصلنا البيت تعرفينه
عبير: ارووووج تكلمي ترى من اول افكر وابغى اعرف
اريج: الكلام يبي له قعدة مثل الاوادم واخذ وعطا
وصلو البنات للبيت سلمو على ام عبير وبدلو ملابسهم ونزلو يتغدون
بعد الغدا استأذنو بيطلعون يرتاحون بعد ما اخذو وعد من ام 
عبير تطلعهم بالليل تمشيهم
عبير وهي تفتح باب غرفتها : تعبانة وفيني نووووم 
اريج تسحبها من يدها وتقعدها معها: تعالي بتكلم معك 
عبير: يلا قولي انا اسمعك
اريج: وش اللي صار بينك وبين فهود؟
عبير: وانتي ايش عرفك؟
اريج: هو قال لي
عبير: يعني فرحان بنفسه وقاعد ينشر غسيله وانا اللي سكت 
وماكبرت الموضوع؟
اريج: لاتظلمين خالي صحيح انه متهور احيانا بس طيب وحبوب
عبير: حبوب عندك انتي
اريج: زين بلا كثرة حكي واسمعيني للآخر..
عبير: قولي
اريج: بصراحة هو ندمان على اللي صار ويبي يعتذر منك
عبير: اعتذاره وصل وانا ماعندي كلام زيادة على كلام تركي وماما
اريج: عبيروووه وجع خليني اكمل كلامي ادري هو قال لي كل شي
عبير: طيب كملي ( عبير كانت تصطنع عدم المبالاة وماتدري
ليش بداخلها كان يدفعها فضول كبير انها تعرف وش 
بالضبط تفكيره)
اريج: من الآخر فهود يحبك 
عبير شهقت .. واريج حطت يدها على فمها تسكتها: قلت خليني اكمل
ادري خالي غبي وماعرف يوصل الفكرة صح .. بس وربي 
ميت فيك من اول يوم شافك فيه متى طبعا مادري هو ما قال لي
( عبير كانت تحسبه يقصد يوم اصدمت فيه وهي طالعة للحديقة 
ماتدري انه شافها قبل هالمرة )... ومايدري شلون سوا اللي 
سواه يوم شافك تكلمين
عبير: بس هذا مو مبرر
اريج: عبير هو ندمان ... ويعتذر منك وقال لي ما اخليك الا اذا 
قلتي انك مسامحته 
عبير: ما اقدر اسامحه بسهولة... احد يشكك في اخلاقي ويغلط عليه
اريج: واذا هو متندم على كلامه؟
عبير: بس برضو ما اقدر اسامحه بسهولة
اريج: عبير فكري زين اعرفك قلبك طيب وفهود وربي من يومها
وهو كل يوم يتصل علي ومو عارف ينام من اللي بقلبه... انا
مابيه يتمادى وماخليته الين حلف لي انه مو متعرض لك ابد 
ولا راح يقرب منك
عبير استانست بداخلها يوم حست بحبه واهتمامه بس بعد مستحيل 
تسامحه وتخليه يحس انها رخيصة وتقبل الغلط على
نفسها: ارووج نقاش في هذا الموضوع انتهى ماراح اسامحه
على اللي صار ابدا
واذا قلبي طيب بس مايرضى الاهانة مهما يصير وخالك ماله 
علاقة فيه لا من قريب ولا من بعيد.. يعني ماراح يفرق عنده اذا 
سامحته او لا
اريج: عبورة شلون مايفرق وانا قلت لك يحبك... وهالكلام تاعبه
وربي والله انه كاسر خاطري عمري ماشفت فهد مكسور مثل 
يوم يكلمني عنك
عبير حنت شوي بس قوت قلبها: اريج نقاشك معايه ماراح يغير
شي خالك اذا سألك قولي له انه ولا شي بالنسبة لي فلا يتعب نفسه معايه
اريج حز بخاطرها كلام اختها بس بعد عبير هذا طبعها وهذي
تربيتها مستحيل تلين لاحد 
اريج: لا تحسبيني ابيك تحبينه او شي انا اكثر وحدة تعارض 
هالسوالف وقلت له لا بغيتها اطلبها من ابوي بس هو يقول مستحيل ترضى علي اذا ماسامحتني
عبير: طيب ممكن انام؟ عشان نطلع الليلة
اريج تنهدت : زين نوم العوافي..... ونامت هي بعد جنب اختها
قبل صلاة المغرب صحتهم ام عبير: يلا قومو صحصحو وصلو
المغرب عشان نطلع بعد الصلاة
فزو البنات مستانسين وتسابقو على الحمام ( وانتو بكرامه ) 
لبسو وتجهزو وصلو المغرب ونزلو ينتظرون ام عبير تجيهم 
راحت عبير راحت المطبخ تجيب لهم شي يشربونه 
واريج اتصلت بخالها:السلام عليكم
فهد : وعليكم السلام.. هاه صار شي جديد؟
اريج: اي هذاني عندها..
فهد بلهفة: كلمتيها ؟
اريج: وراسها يابس رافضة اي نقاش في الموضوع وتقول كل
الكلام جاه من تركي وخالتي
فهد: ادري عن هذا كله بس سامحتني؟؟
اريج كاسر خاطرها خالها بس قالت له الصراحة ماتبيه يعلق 
نفسه بوهم : تقول مستحيل تسامحك وانت بالنسبة لها 
ولا شي فلا تتعب نفسك وتفكر فيها
فهد انصدم والكلام الجمة انه يرد واريج عرفت سبب 
سكوته: زين اكلمك بعدين الحين طالعة وسكرت
وقعدو البنات يشربون عصير برتقال لحد مانزلت لهم ام عبير وطلعو
اما عند فهد فالهموم ملت قلبه وكلامه كان مثل الخناجر اللي 
طعنت صدره فيها ماتوقع ردة فعلها عرفت انه ميت فيها وماهمها.... اي بنت هذي اللي تدري ان فهد يدور رضاها 
وماتجي له.... كل البنات ينتظرون منه كلمة وحدة بس
ترضيهم وهو متغلي عليهم .. بس هي اللي طلع لها اللي بقلبه
كله ماهز فيها شعرة؟ هو ولا شي بالنسبة لها؟ يعني عمرها 
ماحركت مشاعره
ابد ما اختارها ولا اختار انه يحبها هو .. حبها تسلل لقلبه بدون
استئذان ولو خير عمره ما اختار انه يحب ...حاول يتناسى اللي
بقلبه وراح مايدري وين هو رايح بس يبي يختلي بهمه
عن كل الناس

ابعتذر ... عن كل شيء ... 
إلا الهوى .. ما للهوى عندي عذر ..
ابعتذر .. عن أي شي .. 
إلا الجراح .. ما للجراح إلا الصبر ..
إن ضايقك اني على بابك أمرّ ... 
ليلة ألم ... واني على دربك مشيت عمري وأنا 
قلبي القدم ... 
ابعتذر ... ابعتذر ... كلي ندم ... 
عن كل شيء ... إلا الهوى ... 
ما للهوى عندي عذر ... 
اتصدقي ... ما اخترت أنا أحبك ... 
ما احدٍ يحب اللي يبي ...
سكنتي جروحي غصب ...
ياحبي المرّ ... العذب ... 
ليت الهوى وانتي ... كذب ... 
كان اعتذر لك عن هواي ... 
ما أقول أنا ... كوني معاي ... 
ان ضايقك اني على بابك أمرّ ... 
ليلة ألم ... 
واني على دربك مشيت عمري وأنا ... 
قلبي القدم ... 
ابعتذر ... ابعتذر ... كلي ندم ... 
عن كل شيء ... إلا الهوى ... 
ما للهوى عندي عذر ...
الله كريم .. حبك ... يكون ...
همي القديم ... 
وجرحي القديم ...
والله عليم ... يا أحلى العيون ...
ان الفراق ... جزا الفراق ... 
ابوعدك ... كان الطريق بيبعدك ... 
بامشي الطريق ... 
وكان الجحود بيسعدك ... 
مالي رفيق ... 
ابجمع أوراق السنين ... وأودعك ... 
كان الفراق اللي تبين ... الله معك ...






**********************





اليوم الخميس على الساعة 11 اريج توها راجعة من عند عبير 
بعد مانامت عندها امس .... وهي بالسيارة : اريج ابي اكلمك بموضوع
اريج: وشو؟
خالد: في شخص متقدم لك وانا حبيت اكلمك قبل ما اكلم اهلي 
اريج: وانا قلت مابي اعرس
خالد: اقول عن الخنبقة والخبال .... الولد مافيه شي ينرد رجال
والنعم فيه.. وانتي تعرفينه زين
اريج بفضول: من هو؟
خالد: بندر
اريج بانفعال: وععععععع بنيدر الدب مابيه لو هو آخر رجال بالعالم ما اخذته
خالد: اولا ماعاد هو بدب .... ثانيا ليش ماتاخذينه؟ وش قاصره عن غيره؟
اريج: ما اواطنه يحب يحارشني ... كل ماشافني مستانسة عكر مزاجي
خالد: هذاك اول حتى انا يوم كنت صغير كان يزهقني .. بس
الدنيا تغيرت من كبرنا .. حتى انا وانتي ماعاد احنا اللي صغار..
والدليل ان بندر خطبك مع انه مايتذكر الا البنت العوبا اللي 
لسانها يلوط اذانها هو صح للحين لسانك طويل بس تغيرتي كثير وصرتي احلى
اريج: بس بعد مابيه
خالد: وانا ماجيت اخذ رايك الحين انتي فكري واستخيري واللي
ربي كاتب لك فيه الخير بييسره لك
اريج: مابي افكر بشي الحين ابي اتخرج وارتاح
خالد: وانا قلت بزوجك قلت فكري 
اريج سكتت وماعلقت وخالد ارتاح لسكوتها حس ان طوفان 
الرفض القاطع انحسر واكيد الفكرة دارت براسها وهو راح يحاول
يقنعها خصوصا ان بندر شاب اي بنت تتمناه
دخلو البيت ورقت لغرفتها غسلت وبدلت ملابسها وانسدحت على 
سريرها وهي غارقة ببحر افكارها....( الله يالدنيا بعد هالسنين
بندر يخطبني... شلون طريت على باله؟ ... معقولة كان حاطني
بباله من زمان؟....ياترى شلون شكله الحين؟ خلود يقول
ماعاد هو دب )
نفضت الافكار من راسها وهي تدعي ربها يقدم لها اللي فيه الخير....



*
*
الجزء الحادي عشر


*
*
*
*
*

قاعد بالشركة وهمومه تملى صدره ... يفكر بكل شي صار معاه
حظه اللي خلاه يتصرف بغباء مع اكثر الأمور اهمية بحياته
الايام اللي فاتت كلها ذبحه التفكير فيها ... وكل اللي يعرفه انه يبيها
ويحتاج وجودها بحياته...ومادامه متأكد من مشاعره ماعاد له داعي
يتردد اكثر ... هو يحبها ويبيها وخوفه كله انها ترفضه... بس هو
ماراح يتنازل عنها بسهولة ....
قطع عليه هدوئة خالد اللي مبين عليه مستانس حيل: السلام عليكم,,,,
وش فيك كأن هموم الدنيا كلها فوق راسك؟
فهد: خلها على ربك في شغل واجد ولا نطلع نتغدا ترى مليت من الشغل
خالد: لا لا انا جاي ابي اعلمك بسالفة يالله خلنا نروح
قامو اثنينهم طالعين من الشركة وصادفهم تركي بطريقهم: وين رايحين؟
خالد: طالعين نتغدى ماتبي تروح معنا؟
تركي: لا والله الدلع لكم والكرف كله فوق راس تركي
فهد: زين اطلع لك نص ساعة وعقب ارجع
تركي: لا عليكم بالعافية بخلص كم شغلة وبروح بيتي عند غادة تغديني
احسن من اكل هالمطاعم
خالد: الله يخلي لك المدام وعقبالنا احنا المساكين..
تركي: يالله ما اعطلكم اهم شي لاتتأخرون ابوي بيروح البيت والشركة
لازم لها احد يقابلها
خالد + فهد: فمان الله
تركي: الله يحفظكم
توجهو لاحد مطاعم الرياض ... وهم قاعدين سوالف خالد حس ان فهد
فيه شي شكله وتصرفاته مو طبيعية: فهود عسى ماشر فيك شي؟
فهد: ماشر والله بس مرهق؟
خالد: وش منه؟
فهد: ابد العمل واشغال ثانية وقل نوم
خالد: والله محد كلفك بزود عنا بس انت مشقي عمرك اقول لك روح
ارتاح بالبيت تبي تقعد بالشركة ..( خالد مايدري ان فهد يبي يشغل نفسه
عن التفكير اللي تعبه وخلاه يدور اي شي ينسيه عبير وغلاها)
فهد: مو مهم هذا كله علمني وش اللي تبي تعلمني فيه؟
خالد ابتسم: بندر
فهد: وش فيه؟
خالد: خطب اريج
فهد استانس من قلب: والله والنعم ببندر ... وش قالت اريج؟ خابرها
ماتواطنه
خالد:هههههههههههههه عصبت بالبداية بس ماحسيت انها رافضة رفض
قاطع تكلمت معاها شوي وحسيت انها بدت تفكر وراح ارجع اكلمها
بس ابيها تاخذ وقتها ومابي اضغط عليها وتتسرع برفضها
فهد: زين ماسويت ... والله اريج ماراح تلقى احسن من بندر
خالد: بس هي لو تخلي خبالها شوي وتفكر بعقلها زين وتستخير وتشاور
ربي بيسهل امورها.. انا ابي انتظر كم يوم وبعدها اذا ماكلمت عبير
انا بكلمها تحاول تقنعها او يمكن اكلم ندى
فهد كان منزل راسه يحرك الملعقة بالصحن ويسمع خالد ... من سمع اسم
عبير رفع راسه لاشعوريا ... وكل حواسه تيقظت ... خالد انتبه لخاله بس
ماحب يحرجه وكمل كلامه .: وانا اتوقع اذا خذت راي خواتها بتقتنع
فهد: ماعليك فيها اريج انا اعرف شلون اقنعها
خالد: الله ييسرها يارب
كملو غداهم وطلعو راجعين للشركة....






**************************






الاختبارات النهائية قربت والكل مجتهد عبير قاعدة تشوف مناهجها
وتقسم وقتها مذاكرة ومراجعة لدروسها .. قطع هدوئها رنة جوالها
رفعت الجوال لقت اريج متصلة فيها: هلااا باروجه حبيبة اختها
بس ماسمعت رد...وكأنها سمعت صوت اريج تصيح ...اروج تبكين
اريج : عبورة تعالي ابيك تكفين
عبير: وش فيك طيب؟
اريج: لاتقلقين مافي شي بس متوترة وابيك كلمت ندى وتقول تعبانة
كان عندها مراجعة بالمستشفى اليوم وتبي ترتاح
عبير: طيب بكلم ماما واجي لك
اريج: زين عبورة لا تتأخرين تكفين
عبير: من عيوني بس جهزي لي كوفي مرة مرهقة
اريج: ابشري
وراحت لأمها تستأذنها تبي تروح بيت ابوها: ماما
ام عبير اللي توها مخلصة صلاة العصر وعلى سجادتها: هلا حبيبتي
عبير: ابغى اروح لاريج متضايقة وكلمتني اروح لها
ام عبير: اوكي روحي بس لاتتأخرين .. وخلي واحد من اخوانك يرجعك
ما ابغى احد يتعرض لك في الليل
عبير: طيب من عيوني تبغين حاجة؟
ام عبير: لا انا بروح عند ام راكان عازمتني على العشا كلمتني من شويه
وكنت شايلة هم تقعدي في البيت لوحدك بس كويس بتطلعين
عبير: ايوا والله خايفة من ضغط الاختبارات وماودي اضغط نفسي زيادة
ام عبير: الله يوفقك يارب .. يالله حبيبتي روحي لاختك ولا تتأخرين عليها
وخالتك نورة طنشيها حتى لو استفزتك
عبير: هههههههههههه ماعليك اصلا خبرة سنة عندها عرفت اتعامل معاها
طلعت عبير متوجهة لغرفتها .. بدلت ملابسها وراحت لبيت ابوها...



********************



كان طالع من الشركة وجاي ورى خالد يبون يجتمعون العيال اليوم ..
خالد داخل يبدل وبيروح معاه بسيارته .... شاف سيارتها جاية وعرفها
خفق قلبه وتسارعت نبضاته .. وتنفسه اضطرب .. وكل الجوارح مشتاقة
يحس بحنين فظيع لها ولشوفتها بس كل مايتذكر كلامها ... يحس بطعنات
في صدره... بريئة .. رقيقة .. عذبة ... بس كلامها كان مثل السم...
شافها وهي تنزل وترفع عباتها على راسها... تمشي بخطوات كلها ثقة
دعى ربه من قلبه يحنن قلبها عليه... عجبته بثقلها حتى ما التفتت تشوف احد
اما هي شافت سيارته اول ماقربت من البيت ... في شي داخلها يبيه ...
وفي شي بعد يرفضه ... ماتنكر انها بداخلها سامحته لان قلبها ماعمره حمل
احقاد ... بس بعد تبيه يتعلم هالدرس ويعرف ان بنات الناس مو لعبة عنده
اول مادخلت صادفها خالد : هلاااا يالله حيها القاطعة
عبير تسلم على اخوها: والله ماني قاطعة بس تعرف محاضرات للعصر
ودروس وزحمة في الإجازة اعوضها ان شاء الله
خالد: الاجازة وانتي رايحة الطايف؟
عبير: ايوا صح.. هههههههههه نسيت خلاص الويك إند الجآي كله معاك
ولا تزعل
خالد: اعوذ بالله انا قلت تعالي شوي مو تلزقين لي يومين
عبير برطمت يقال لها زعلت: وخر بس انت مو وجه اللي يجي لك
بروح لحبيبة قلبي اروجه
خالد توقع ان اريج طلبتها تجي: اريج تبيك؟
عبير: ايوا ليه؟
خالد: خليها هي تعلمك
عبير: خلوووودي صاير حاجة ؟
خالد : اطلعي لها وهي تعلمك وخري عني عطلتيني
عبير راحت ركض لاختها بدون ماتتكلم ... وخالد طلع وركب مع فهد
بسيارته : خبول هالبنات ياحبهم للسوالف .. ممكن الوحدة تطق مشوار
عشان سالفة
فهد:.............
خالد يحرك يده قدام عيون فهد: هيييه يا ابو الشباب وين وصلت؟
فهد انتبه من سرحانه: هلا خالد مشينا؟
خالد: اي يالله
وراحو متوجهين لبندر وسلمان ..




************************



طقت باب غرفة اريج بهدوء وجاها صوت من داخل: هلا عبورة
عبير: ايش عرفك انه انا؟
اريج:يعني من بيجي لي الحين ؟ امي واكيد تتجهز بتطلع
وغادة وتركي رايحين بيت خالتي ... وماجد مستلم اليوم وخالد اكيد
طالع
عبير: طيب ايش فيها الحلوة زعلانة؟
اريج: اممممم محتارة
عبير: في ايش؟
اريج: عبير بعلمك بس مو تضحكين علي
عبير: طيب
اريج: حلفي
عبير: والله ماراح اضحك يلا قولي
اريج: في شخص متقدم لي
عبير:حركات اروووج كبرتي وصار يجي لك عرسان
اريج: عبير صبري .. انا محتارة وخايفة..ومترددة كثير
عبير: شعور طبيعي اي بنت تحسه .. بس ماقلتي لي مين؟
اريج: بندر صديق خالد اخوي تعرفينه؟
عبير: اممم شكل لا بس سامعة عنه... ماقلتي لي ايش اللي يخليك
مترددة؟
اريج: عبورة واحنا صغار دايم نتطاق ونكره بعض كره العمى
عبير: ههههههههههههههههههههههه هذا وانتو صغار الناس لما تكبر
تتغير ... بعدين هو اختارك وكلم خالد قبل مايصير اي شي رسمي
اريج: تدرين عاد اللي مخليني افكر بالموضوع انه هو اللي مختارني
عبير: حلو يعني في نسبة اقتناع
اريج: ضايق صدري والله وخايفة
عبير: خايفة من ايش؟
اريج: حياة جديدة.. اترك بيت اهلي.. اخاف حياتي تصير كلها مشاكل
مثل خواتي .... مادري كل شي والله
عبير: اولا كل علاقة زوجية فيها مشاكل وهذا ملح اي علاقة في الدنيا
وثانيا ندى الحين حياتها مستقرة بعد ما اتفاهمت مع ناصر .. وفاتن هذا ربي اللي
مقدره لها وان شاء الله ترجع لسعود.. بعدين كل شخص يختلف عن الثاني
وحياتك انتي مو نفس حياة غيرك.. فلا تتوقعي الفشل من تجارب اللي
حولك.. الله اللي قسم لكل شخص نصيبه ... واصابع يدك مو سوا
اريج: بس اذكره دب
عبير: وانتي يعني يهمك شكله؟
اريج: لا مو كذا بس ما احب الرجال السمين .. وخالد يقول ماعاد هو بدب
عبير ابتسمت: اروج لاتلتفتين للشكليات ... الشخص بدينه واخلاقه
وتعامله ... والشكل اوكي يكون مقبول ... وقبل هذا كله استخيري
واي سؤال في نفسك اسأليه خالد هو صاحبه واكيد عارف عنه كل حاجة
اريج: ههههههههههههههههههه ما اتخيل اني اتزوج بندر
عبير تضحك معاها وهي مو فاهمة : ههههههههههههه ليه؟
اريج: كان معقدني .. مطفشني وربي لاصار عندنا بالبيت باب غرفتي
ما اعتبه من خوفي منه... من يشوفني يحارشني... ومايرتاح الا اذا
صيحني .. احسها قمة السعادة عنده
عبير: هههههههههههههههه يلا حلو بكرة تسولفو لعيالكم عن ذكرياتكم
اريج: انا توني ما اعرست وانتي خليتي فيها عيال؟
عبير: احسك مقتنعة بس تتدلعي
اريج حمرت خدودها واكتفت بالصمت
اما عبير اكيد لازم تعلق عليها: لا لا ما اصدق اريج تستحي؟
اريج طقتها : لعنبو ابليسك وش قايلين لك مغسول وجهي بمرق؟
عبير: هههههههههههههه لا والله بس انتي جريئة وشخصيتك قوية
............: لا هلا ولا مرحبا متى شرفتي
عبير تعوذت من الشيطان وسكتت اما اريج انحرجت من كلام امها
وحاولت ترقع السالفة: يمه عبير انا مكلمتها تجيني
ام تركي: غاسلة مخك بنت سويرة
عبير: خالتي لو سمحتي ماما عمرها ماقالت حاجة عنك رجاء
لاتجيبين سيرتها لا بخير ولا بشر
ام تركي: عشتو .. والله طلع لها لسان ...مستقوية بأمك الطماعة
اللي دفنت عمرها وشبابها ومتزوجة واحد كبر ابوها.. كله عشان
الفلوس يالله لا تبلانا
عبير ببرود عكس البركان اللي بداخلها: تصدقي ماما مربيتني ما ارد
على اللي اكبر مني .. ولانك بعمر جدتي ماراح اتكلم .. وطلعت: اروج
بروح اجيب كوفي
ام تركي بصراخ:روحي لحقيها لا تنزل المطبخ لحالها
اريج راحت تركض: زين بس تراه بيت ابوها
وشردت قبل تمسها يد امها : قلعتها هي وابوها ...
قعدو البنات وتعشو وعبير اتصلت بخالد تبي تقعد معاه وتناقشه
بالموضوع ... وهي تعرف خالد مستحيل يرمي خواته على احد مو كفو
اتصلت فيه: خلووود متى راجع البيت؟
خالد: يمكن اتأخر ليش
عبير: اليوم اريج مكلمتني في موضوعها وانا ابغى تجي ونتناقش
خالد: والله .. تحسين انها مقتنعة؟
عبير: تقريبا .. هاه بتجي ؟
خالد: اي الحين جايكم . والتفت لفهد : فهود قوم وصلني بروح البيت
فهد يطالع ساعته مستغرب: تو الناس وين؟
خالد: انت امش وانا اعلمك
فهد اخذ جواله ومفاتيحه وقام يلحق خالد : يالله ياشباب اشوفكم على
خير
اول ماوصل سيارته لقى خالد ينتظره: وش فيك مستعجل؟
خالد: مانيب مستعجل بس احس اني مستانس
فهد: جعله دوم وش اللي صار
خالد: عبير تو مكلمتني تقول اريج تقريبا مقتنعه وتبيني اروح البيت
اتكلم معاها
فهد وهو يشغل سيارته : حلو الله يوفقها
(كل المشاعر داخله تخونه .... ماتبي تنساها ..كل ماحاول يطرد
صورتها وصوتها ووجودها من حياته تخذله نفسه.. وتظهر له بأقوى
صورة... شلون ينساها او يتناسى اللي بقلبه وهو يحس انه ماينبض الا
عشانها .. وهالهوا اللي يتنفسه بوجودها... حتى السعادة اللي بقلبة بسببها
وماينكر انها بعد سبب ضيقته وجروحه... بس ليش يلومها ؟ بنت
رجال وماترضى الزلة على نفسها وهالشي زاد تعلقه فيها .. وآآآآه
من حبك ياعبير..!!! )






*******************************





دخل عليهم متحمس وفرحان وده يطير من وناسته..: السلام عليكم
اريج+ عبير: وعليكم السلام
خالد:تعشيتو؟
اريج: اي طالبين من بيتزا هت
خالد: ياحبكم يالبنات للمطاعم
اريج: طالع من يتكلم بس؟ اللي كل وقته برا البيت
خالد: ههههههههههههههه لا نوو العيال ما اقدر اردهم
عبير: الله يعين زوجتك شكلها بتتعقد مثل ندى.. بس الله اعلم بتصبر
ولا تتركك من اول مشكلة
خالد: لا ان شاء الله ماراح اظلمها معاي ... على طاري العرس
شلونك اروج؟
اريج هنا صار وجهها كله الوان وماردت كمل خالد: شوفي هو صح
انه صديقي .. واعتبره اخوي... بس مابيك تتسرعين اتخذي قرارك
بكل ثقة وشاوري امي
اريج: خالد انت ماراح تظلمني؟
خالد: افاا اروج تقولين لي هالكلام؟ .... مايحتاج اعلمك وش كثر اغليك
اذا بظلمك بظلم بندر وانا اشوفكم اثنينكم عينين براس....هو نفس اخوك
نفس طباعي ..انسان طموح . صادق ومايعرف الكذب والنفاق طيب
وحنون ... ويكفيك لاضاقت الدنيا يكون لك عون...
اريج: عادي ارد بعد الاختبارات؟
خالد: شوفي انا ابيك تاخذين وقتك بس بعد الاختبارات كثير والحبيب
ماراح يصبر يبي يتقدم رسمي
اريج: زين كلم امي انت اليوم... وعطني هالاسبوع افكر فيه واستخير
خالد: ابشري وقرص خد اخته .... فديتها ياناس هالقمر بتصير عروس
عبير: ههههههههههههههه شوف كيف استحت
خالد: وانتي اكيد بيجي لك الدور
عبير سكتت وماعلقت مهما كان اخوها وتستحي تتكلم بكل جرأة
بهالامور
كملو سوالف وعلى الساعة 12 تقريبا عبير قامت : يلا خلود توصلني؟
خالد: انا مادري وش تعتبروني بحياتكم بس الاكيد سواق...
عبير واريج ضحكوووو
اريج: ههههههههههههههههههه محشوم يابو وليد
عبير: والله ماما قالت لي ارجع مع واحد من اخواني ومافي الا انت
خالد: زين يالله
وقامت لبست عباتها وطلعت 






********************************





الكل رحب بخطبة بندر لأريج...مستانسين هذي آخر العنقود يعني
دلوعة هالبيت ... ام تركي استانست لانها تحب ام بندر وماراح
تلقى لبنتها احسن من بندر اللي الكل يمدح باخلاقه ... بعد اسبوع
اعلنت اريج موافقتها .. واتفقو مع اهل بندر يجونهم يوم الخميس
يتقدمون رسمي.....
لابسة ومتكشخة وخواتها حولها ...وحيييل متوترة: تتوقعون يطلب
يشوفني؟
فاتن: اكيد مايبي لها كلام
اريج: ياوييلي وربي لاموت بمكاني
ندى: ههههههههههه لايكون للحين تخافين منه؟
اريج: اسكتي بس انتي رايقة ... كيف شكلي؟
عبير: والله يجنن انا بروح اجلس مع ماما وانتو كمان انزلو اكيد
جايين الحين
اريج: يانذلات تخلوني لحالي؟
فاتن: مو مطولين بنستقبل اهل المعرس وبعدها بتنزلين انتي
اريج: عبورة قعدي معاي وربي اتوتر واسوي شي بنفسي
عبير حنت على اختها: طيب ولا تزعلين وهذي قعدة عشان
خاطرك
اريج: عبورة جد شلون شكلي؟
عبير: كم مرة سألتيني؟ والله قمر وبيموت وينجن على شكلك
دقيقة ارد على ماما: ايوا ماما .... خلاص اهم حاجة انتي مرتاحة
طيب انا بنزل مع اريج ما ابغى اخليها لوحدها... مع السلامة
قعدو سوالف واريج مازالت متوترة .... جاتهم فاتن : اروج تعالي
سلمي على ام بندر واخته وبعدها ادخلي على حبيب القلب
اريج انتفضت : لا فتون تكفين والله اخاف
فاتن سحبتها من يدها : قومي وربي بكرة هالسوالف تتذكرينها
وتحسين لها طعم غير
نزلو البنات ووقفت اريج تعدل نفسها للمرة المليون
فاتن: يالله عاد تراهم شايفينك وعارفينك
عبير: فاتن خليها على راحتها هي بتدخل بس مستحية
فاتن ناظرت بعبير من طرف عينها : مو شغلك انتي
عبير: تراها اختي مثل ماهي اختك
فاتن: ياثقل طينتك لا حاكيتك ردي علي
عبير: لا ياشيخة اجل تكلمي مين؟
اريج: بس انتي وياها شايفيني متوترة وتزيدون علي
عبير تندمت بس فاتن نرفزتها وفاتن دخلت وانتظرتهم يجون
وراها... ودخلو سلمو عليهم
ام بندر تطالع بأريج ومستانسة فيها: شلونك اريج؟
اريج بتتقطع من الحيا : الحمدلله
بشاير اخت بندر : هالترم متخرجة؟
اريج: ان شاء الله
واستمرت الجلسة اللي ماتعدت العشر دقايق كأنها ساعات على
اريج... طلعت بعدها وطلعو معاها خواتها
قاعدين بالصالة جاهم تركي : السلام عليكم
الكل: وعليكم السلام
تركي: هاه اريج مستعدة؟
اريج ارتبكت: وشو؟
تركي: قومي ياحلوة المعرس يبي يشوفك
اريج: تركي مابي تكفي
تركي: شلون ماتبين؟
اريج: هونت
تركي مبتسم : حلفي بس .. قدامي اشوف
اريج: لا تركي تكفى والله استحي
تركي: قومي وانا معاك
وقومها وصارت لازقة فيه وهي مترددة .. بندر كان قاعد بالمجلس
الداخلي وشاف تركي داخل وهي وراه... من لمحها انبهر فيها
تغيرت كثير ومابقى من ملامح طفولتها الا عيونها الواسعة اللي
يذكرها... صارت اجمل .. انعم .. واكثر انوثة... سلمت وقعدت
وهو مانزل عينه عنها : وعليكم السلام . . شلونك اريج؟
اريج ولا كلمة وتركي يلطف الجو : مسوية مستحية الحين؟ وانتي
كل ماشفتيه صوتي له بنيدر الدب
اريج ولعت احراج وبندر مات ضحك .. ولاول مرة ترفع عينها
وتشوفه ماصدقت اللي قدام عينها ( الحين هذا بنيدر الدب..؟
سبحان اللي يغير ولا يتغير ) نزلت عينها على طول
...........: خيااانة الحين انا صديقك ولا تركي؟ وانت جاي وماعلمتني
التفتو كلهم على خالد وضحكو اما اريج اكتفت بابتسامة وقامت طلعت
من المجلس
بندر: انت الحين ليش جيت؟ من شافتك انحاشت ؟
خالد: اقول قوم بس خلاص شفتها هي مو حلى تقعد تمقل فيها .. عاجنها
وخابزها ,,, ولو قلت لك كم فلقة في راسها قلتهم لي
تركي: بلاه هو اللي فالقها المسيكينة
قعدو الشباب يسولفون واستأذنهم بندر بيروح وكلم على اهله يطلعون
له...
اريج طلعت ركض لغرفتها .. وندى اللي كانت رايحة المطبخ شافتها
وطلعت لها ,,,, لحقتها على غرفتها: يلا بسرعة اهم الاخبار؟
كيف شكله وش انطباعك ؟
اريج ضحكت : هههههههههههههههههههه
ندى: لا والله انخبلت اختي
اريج: ندوش مو هو اللي اعرفه... صاير وسيم
ندى: والله؟ ياحليله..يعني خلاص ماعاد في رجعة؟ 
اريج: ان شاء الله
عبير اول ماشافت اهل بندر طالعين قامت تبي تروح لاختها 
تعرف انطباعها بس قعدت يوم حست ان ام تركي وفاتن ممكن
يستفردون في امها ...بس اللي يخليها تتطمن شوي وجود ام فهد
اللي ماترضى الغلط همست لامها: عادي اروح لاريج؟
ام عبير: روحي حبيبتي ولا يهمك ابوك الحين بيجي
وقامت عبير ركض رايحة لأريج
عبير: ماشاء الله الوجه منور يعني الانطباع كويس
ندى: هههههههههههههه خقت عنده
عبير:ههههههههههههههههه كيف اروج؟
اريج: احس اني ارتحت الحمدلله
عبير: انا عارفة من اول انك مرتاحة بس كيف شكله؟
اريج: زين الحين هم راحو؟
عبير: ايوا طالعين
ندى قامت وسحبت خواتها من يديهم: قومو نشوفه من غرفة 
امي... وراحو البنات يتسابقون
واقفين عند الشباك ... ويناظرون اخوانهم وهم واقفين مع بندر
وعيونهم على بندر .. الا هي لقتها فرصة تشوفه ...
قعدت تتأمله ( يالله قد ايش تسحر يافهد...) قالتها بخاطرها
رغم انها تشوفه من بعيد الا ان عيونه تسحرها ... فيها جاذبية 
عجيبة ... جسمه وحركاته ... كل شي فيه تحسه غير......
تنهدت بداخلها وكرهت شعورها الغريب ( ليه تحس انها تبيه 
وماتبيه؟... ليه باوقات يكون شعورها له اشبه بالطوفان اللي ممكن
يغرق كل اللي حولها ... واوقات حتى مايطري على بالها؟.. ليه
كل الأسئلة مالقت لها اجوبة تريحها وتزيل همومها )


ليه انا مجروح ... وانا جارحك ؟!

ليه انا مشتاق... وانا تاركك ؟!

ليه انا مدري... وانا دايم اكيد ؟!

ليه انا مقبل... وانا دايم بعيد ؟!

ليه انا ندمان... لحظة مايفيد ؟!

ليه مو هذا اللي كنت ابيه ؟!

ليه بعته وليه راجع اشتريه ؟!

ليه كل شي ناقص بلاه ؟!

ليه مايكملني سواه ؟!

لاضعت من نفسي انا .. ليه لازم القاني معاه ؟!








********************







كملو البنات سوالف بغرفة اريج ....وخالد اللي جايهم مستانس:اريج
ابوي يبيك تحت
اريج: وش يبي؟
خالد: اكيد بياخذ موافقتك النهائية بعد ماشفتي صديقي الغالي
اريج: لا مابي من جدك انزل وكلهم مجتمعين
خالد: لا فهد وامي مضاوي راحو ( فهد يوم شاف الناس طلعو استأذن
.. بعد الدرس اللي تعلمه يبي يحسن صورته عند الكل وخصوصا عبير)
اريج: وخر بس مانيب نازلة 
ندى: اريج ابوي يبيك وماتروحين له؟
اريج: ندووش والله استحي 
ندى: خلاص خالد احراج عليها انا بنزل لابوي اكلمه
خالد: يالله 
نزلت ندى وعلمت ابوها بأن اريج خلاص موافقة ..
ابو تركي طلع لغرفة اريج يبي يتكلم معاها ويناقشها لقاها جالسة هي
وعبير ابتسم لهم بحنية ....: السلام عليكم
البنات التفتو له وبادلوه الابتسامة: وعليكم السلام
عبير قامت تنزل تحت تبي ابوها ياخذ راحته مع اريج
ابو تركي: عبير اقعدي يابوك
عبير: لا بخليكم تتكلمون براحتكم وبنزل اشوف ماما
وراحت عبير .. اما ابو تركي التفت لاريج ومسكها من يدها : اريج
اريج رفعت راسها تناظر ابوها : سم يبه
ابو تركي: ابي اسمع كلمتك الأخيرة ...
اريج ساكتة ومو عارفة تتكلم كمل ابوها: اليوم كلموني يبون الملكة 
بالصيف والعرس بعد 4 اشهر وانا ماحبيت اقرر شي قبل اعرف
موافقتك النهائية
اريج: اللي تشوفه يبه
ابو تركي: انا شايف وخالص انتي مرتاحة؟
اريج: الحمدلله 
ابو تركي: يعني موافقة؟
هزت اريج راسها علامة الموافقة 
ابو تركي: مبروووك يابنتي والله يوفقك ويسخره لك ...انتي اهتمي
بدروسك وتخرجي والملكة بالصيف زين؟
اريج ماقالت شي بس هزت راسها .. وابوها ماحب يضغط عليها 
اكثر : يلا انزلي معاي تحت ....انا بنزل اصلي العشا وبعد الصلاة 
ابيكم كلكم مجتمعين
اريج: ان شالله يبه
ابو تركي توضا ونزل وصوت على عياله يقومون معاه المسجد
اكتملت هالليلة على احلى مايكون... وتحددت ملكة اريج اول اسبوع
بعد الاختبارات والفرحة ملت هالبيت وكل من يحب اريج ...






****************************






الاختبارات انتهت .. والاجازة بأول ايامها... والبنات مو مخلين ولا
سوق الا رايحين له ..وكل وحدة تدور احلى فستان عشان تلبسه.....
ومو قاعد بالبيت الا فاتن .... اللي تقريبا خلصت كانت قاعدة تلعب
ريم اللي فرحانة انها نجحت بأول ابتدائي وعماتها وخالاتها واعدينها
بحفة يعزمون فيها صديقاتها ... 
ريم: عمتي ماما شرت لي فستان مرة حلو
فاتن: ياعيوني انتي اي شي تلبسينه تحلينه
ريم ضحكت: بس انا ابي فستان ثاني لحفلتي وامي تقول بعدين
فاتن: اي ياعمري لا تضغطين على امك الحين كلنا نبي نخلص
من ملكة اريج وعقب نسوي حفلتك
ريم: وابي ريوف وافنان ومنار يجون
فاتن: كل اللي يخطرون ببالك عزميهم ... ورن التليفون وقامت له
ريم:الو... مافي الا عمتي فاتن.. زين لحظة.. والتفتت لعمتها : عمتي
واحد يبي يكلمك
قامت فاتن تبي ترد وشافت رقمه طالع عندها خفق قلبها مليون مرة
وارتبكت ومو عارفة وش تقول ردت بكل هدوء: هلا
سعود: هلا وغلا بفتون قلبي.. 
فاتن: هلا بك شلونك؟
سعود: بخير من سمعت صوتك ياقلب سعود انتي؟ فتون
فاتن: سم
سعود : ماحن قلبك علي؟ مافي شي بقلبك يشفع لي
فاتن: سعود انا ماراح اناقشك واتكلم معاك بالتليفون كل شي بقوله 
لك لاشفتك
سعود مو مصدق : تبين تشوفيني؟
فاتن بغرور : ابي اقعد اناقشك بأمورنا
سعود: الحين اجي لك انتي فاضية؟
فاتن: لا الحين مشغولة تعال بعد ساعة <<تبي تكشخ له الاخت
سعود: ابشري من عيوني ساعة واكون عندك. تامريني بشي؟
فاتن : سلامتك
سعود: يالله فمان الله
فاتن : مع السلامة ... سكرت السماعة والفرحة مو سايعتها ..تحس
انها ودها تقوم تنطط .. ترقص ماتدري وش تبي بالضبط
ركضت لغرفتها ... تسبحت وجففت شعرها ... فتحت الدولاب 
تدور لها شي تلبسه ... شافت طقم تدري ان سعود يحبه عليها 
سحبته وحطته على السرير... وهي ترتجف من الارتباك... تذكرت
شعورها يوم كانت متملكة على سعود ... ويجيها كانت تتوتر وترتبك
وكل ملابسها اللي بدولابها تطلعها عشان تختار اللي تبي تلبسه
لبست تنورة كحلي للركبة ,,وتوب احمر ماسك على جسمها .....
حطت شادو وردي خفيف.. وشوي بلاشر ... زينت رموشها 
بالماسكارا... وقلوس وردي على شفايفها .... القت نظرة أخيرة
على شكلها ...ناظرت ساعتها .... اكيد سعود على وصول
اتصل فيها يبلغها انه وصل ونزلت له ....
كان ودها تركض له بس غرورها يمنعها تبين له شوقها ...
طلعت وشافت الخدامة فاتحة له الباب ... راحت تمشي بخطوات
ثابتة ... وقلبها مشى مليون خطوة سابقها ... اما هو كانت اللهفة
بعيونه ومشيته وحتى سلامه .... كان ودها تضمه .. وترتاح من
ليالي البعد اللي انهكتها .. بس ماتبي تضعف الحين.. تبي تضمن 
حقوقها بالاول ...دخلو المجلس الداخلي ..وجلس وجلست جنبه
سعود: اشتقت لك
تلألأت دمعة بعينها بس تمالكت نفسها ... ماتدري وش تقول له
بداخلها مشتاقة له بجنون... حبه تعدى حدود الوصف والجرح منه
اعظم واقسى ... احساس ان اقرب الناس لك ممكن يكون لغيرك
صعب وقاتل ...
سعود: فتون واللي خلق هالكون كله احبك وعمره ماتغير حبك
بقلبي بس انتي اللي بعتيني وانتي تعرفين وش كثر كنت متمسك
فيك .. ومو مستعد اتنازل عن لحظة معك عشان اعيشها مع غيرك
بس هذا اللي ربي كتبه لي وانا رضيت بحكمة رب العالمين بس
يشهد علي ربي ماسكن هالقلب غيرك
فاتن: وغلا؟
سعود: غلا زوجتي وبنت عمي ومادام ماجا منها قصور لها كل معزة 
وتقدير..
فاتن: يعني تحبها ؟
سعود: لاتسألوا عن أشياء إن تبدَ لكم تسؤكم
فاتن دنقت راسها وماعلقت اما سعود رفع راسها : فتون وربي
انتي الكل بالكل بحياتي بس بعد ماترضين الظلم ولا رب العباد يرضاه
انا ابي اعيش حياة مستقرة ومابي مشاكل .. انتي راح تكون لك حياتك
مثل اول واحسن بعد اذا يرضيك . وهي بعد لها حياتها.. بس مابي 
ولا وحدة فيكم.. تتدخل بحياة الثانية
فاتن: يعني بتصير تخبي علي؟ وعلاقتنا يصير فيها اسرار؟
سعود: لا مو هذا قصدي ... انا اقصد مشاعري او تعاملي مع وحدة
فيكم يبقى بيني وبينها ..

( افتقدك 


ولاأدري كم بقي من عمري كي أحبك به..
وكم تبقى من ليلي كي احلم بك به..
وكم تبقى من شموخي.. كي أكابر أمامك به..
وكم تبقى من عنادي كي أتناسك به..



أفتقدك..
وكم يرعبني ان يأتي الشتاء وانت بعيد..
وان يتفتح ورد الربيع وانت بعيد..
وان تنتهي سنوات عمري وانت لست معي..
أفتقدك..
ويقتلني ان يأتي العيد وانت لست قربي..
يقتلني أن تمطر السماء وانت لست بصحبتي..
وان يشتد الشتاء ولا أحلم انك تراقصني..
وان يهاجمني الليل وانا وحدي.
وانت بعيد.. بعيد.. بعيد..

أفقتدك..
يأخذني الحنين الى صوتك فابكيك..
يأخذني الحنين الى حنانك فأبكيك..
والى ايامك فأبكيك..!!)


نزلت دموعها اللي حبستها من شافته .. وفاض فيها شوقها ,,, وطغى
الحنين على كل مشاعرها ,,,,ورمت نفسها بحضنه...ولاول مرة 
بحياتها ترمي غرورها ورا ظهرها وتتكلم بكل انطلاق...
حكت له عن شوقها .. عن لهفتها .. وسعادتها اللي فقدتها من فقدته
عن عذابها اللي عاشته من يوم صار بعيد عنها
سعود: زين قومي معاي الحين؟
فاتن تمسح دموعها : لا خلني هالكم يوم
سعود:فتون ليش تحبين تعانديني؟
فاتن: الدعوة مو عناد.. ملكة اريج بعد 3 ايام وابي اساعد اهلي 
بالتجهيزات
سعود: واذا قلت لك عشان خاطري..؟
فاتن استحت على عمرها : اللي تبيه
سعود استانس: زين قومي عازمك على العشا
فاتن: روح صل العشا وتعال تلقاني جاهزة
سعود قرب وباسها من خدها ... وفاتن ذابت بمكانها: قومي
عني قبل اتهور
فاتن قامت وهي تضحك ووجهها مولع حيا 







****************************






الاربعاء العصر ببيت ابو تركي ... الجو غير .. خلية نحل صاير
هالبيت .. اليوم ملكة اريج آخر العنقود ( عند ام تركي طبعا لان عبير
اصغر منها )...الصالة مرتبينها ومزينيها بالورود الليلكية ... والشموع
الفواحة ... وبطرف الصالة الواسعة حاطين كوشة صغيرة تنزف عليها
اريج.... تجهيزات تتسم بالبساطة والاناقة بنفس الوقت ... ماعزمو ناس
كثير بس عمامهم وخالاتهم وجيرانهم .. وبيت ابو بندر جايين مع عمانهم
اريج عزمت صديقاتها ... وخواتها بعد عزمو صديقاتهم...
ندى الحين بالشهر السابع ... والكل مايبي يتعبها ويبيها ترتاح... اما
فاتن كان وجهها متغير ومبين عليها الراحة والسعادة ...
عبير كأنها فراشة ... من مكان لمكان تملا البيت ضحك وفرفشة بحركتها
خالد من تحت : يمه ... فتون ...تعالو شوفو الحلويات وصلت
ام تركي طلت من فوق : خلهم يدخلونها المطبخ الحين بجي ...
اريج قاعدة بغرفتها ... والكوافيرة تناقشها شلون تبي طلتها ... الميك اب
والتسريحة ... وهي تختار وخواتها يساعدونها ... بدت بالاول سشوار
لشعرها ,.... وعبير نزلت تشوف بنات عمها ... 
عبير: هلا والله ... وسلمت على بنات عمها وامهم وخذت جنى من
اماني :يااحياتي ايش الحلاوة هذي
جنى : حالتي سرت لي فستان
ام تركي: جنو حبيبتي تعالي 
جنى راحت تركض لأم تركي اللي تموت عليها...
عبير: بتطلعو عند اريج؟
الجوهرة: ايه خلصت؟
عبير: لا لسى ... وراحت للمطبخ : خالتي هاتي انا ابخر البيت
ام تركي بدون اي اعتراض: زين وكلمي خالد يبخر مجلس الرجال
الخارجي بعد صلاة المغرب كلهم بيجون
عبير: ان شاء الله خالتي .. وراحت لمجلس الحريم ومجلس الرجال
الداخلي وتذكرت خالد واتصلت عليه : خلود تعال خذ المبخرة
خالد: انا مانيب في البيت رايح اجيب خالتي كلمي ماجد ولا تركي
عبير: طيب .... وسكرت منه واتصلت بماجد : مجود فينك؟
ماجد: مع العيال ليش؟
عبير: تعال خذ المبخرة 
ماجد: ابشري ...
جا ماجد للمطبخ من الباب اللي يطل على الحديقة .. لقى امه
ماسكة جنى وتشربها عصير: ياعمري عليها حبيبة ابوها
جنى نطت فرحانة : بابا وحستني .. ليس تقول لي امس بزي 
ومازيت
ماجد يبوسها بخدودها : انشغلت ياعيون بابا .... بعدين خلاص
من هاليوم مالك قعدة الا بهالبيت مو كل شوي تقولين بروح اقعد
عند خالتي ماعندي بنات يطلعون من بيت ابوهم
جنى تحسبه يهاوشها وبرطمت وماجد مات عليها : ياابعد عمري
على الزعلانين وقعد يحبحب بخدودها 
جنى: بابا بعدين يحرب فستاني
ماجد: بسم الله عليها بنتي العروس اليوم قمر ماشاء الله
ام تركي: اخاف تصيح لاشافت خالاتها راحو
ماجد: يمه خلاص انا دلعتها بنتي ابيها عندي مو ماتنام عندي
الا يومين والباقي ببيت عمي.. ومردها تتعود... ويقرص خد
جنى : صح جنو؟
جنى تهز راسها : صح
ماجد يأشر على خده: زين وين بوسة بابا؟
باسته جنى ... ونزلها واخذ المبخرة طالع : يمه انتبهو لها
ام تركي : ابشر من عيوني






*************************





البنات جهزو كلهم .... ندى طالع شكلها جنان ببدلة الحمل 
اللي لابستها ... لونها كان فستقي... ويزينها شك كريستال 
بلون اغمق من تحت الصدر... وميك اب ناعم بنفس اللون
فاتن كانت لابسة فستان طويل لونه بحري ... تزينه طباعة
خفيفة بالذهبي على الصدر.... اما عبير .. فكانت كاشخة
بفستان بنفسجي لنص الساق .... ناعم يزينة بروش بوسط 
الصدر ....اشكالهم كانت حلوة وكلها نعومة ...
اما اريج فكانت متألقة بفستان بنك ... مشكوك بخيوط حريرية 
ومنثور عليه كريستالات خفيفة .... الميك اب كان سموكي 
مبين جمال عيون اريج الواسعة .... وروج وردي فاتح ...
وشنيون نازل ... واكسسوار ناعم على الشعر...
الناس تجمعو ومراسم الفرح بدت والشيخ يكتب العقد ...واريج
كانت قاعدة مع سجى صديقتها...
اما البنات تحت يستقبلون الضيوف ... خالد نادى فاتن وراحت له 
فاتن: هلا خلود
خالد: شوفي لي الطريق بطلع لأريج
فاتن: زين .... وشافت له الطريق وطلعت هي وياه ... دخلت فاتن
وخذت الدفتر عشان توقع اريج..
اريج خذت الدفتر بايدين ترتجف ومو عارفة توقع : وين فتون
فاتن تأشر لها : هنا
وقعت اريج .. وخذت فاتن الدفتر وحبتها على خدها: الف مبروك
اريج: يبارك بعمرك
وراحت لخالد اللي ينتظرهم برا اخذ الدفتر وتكلم بصوت عالي: مبروك
اروج تستاهلين وربي كل خير
اريج باحراج: يبارك بعمرك

الزفة خلاص هذا وقتها واريج تضبط شكلها 
فاتن: يالله قولي بسم الله
اريج: بسم الله... ونزلت ... العيون كلها تطالعها ... ويذكرون الله عليها
خواتها وبنات عمانها انواع التصفيق والتشجيع
وصلت للمكان المخصص لها وقعدت والكل يبارك لها وهي توزع
ابتسامات على الكل ...رقصو البنات عندها وسلمو عليها ....
جات بشاير تقول للبنات يتغطون اخوها بيدخل .... 
فاتن: ابوي واخواني بعد بيدخلون
بشاير: اي هذاني بلبس عباتي ...وراحو البنات يتغطون .... 
عند الرجال بيدخل ابو تركي وعياله واكيد بندر ...
ماجد: فهد قوم ماتبي تدخل؟
فهد: لا راحت للمجلس ادخل اسلم عليها 
ماجد استغرب اول مرة فهد يفرط بدخلة على حريم بس تركي
ابتسم بخاطره .. فعلا فهد احترم كلامه واحترم اخته وهو يدري
فهد اصيل ولو انه يعيبه تهوره...
دخلو الشباب ووقف قلب اريج من شافت بندر نزلت راسها ..
قرب منها وهمس: الف مبروك
بلعت ريقها وماتكلمت ...سلمو عليها ابوها واخوانها ....
ابو تركي: الف مبروك يابنيتي 
اريج: يبارك بعمرك..
من شافت اخوانها فكت شوي من احراجها وقعدت تضحك معاهم
وبندر يتأمل برائتها اللي يتذكرها من طفولتها .. للحين ماتغيرت
بريئة .. عذبة.. وجذابة ...طلعو ابوها واخوانها ... وجو ام بندر
واخته يسلمون عليه ...قربو له الشبكة والدبل ....
لبسها وعيونه تتأملها ... قربت فاتن من اريج: يلا قومي المجلس
فهد بيسلم عليك وعشان تاخذون راحتكم بعد 
ارتبكت اريج ... وبان على ملامحها .. قام بندر وقامت معاه 
مشت بخطوات ثقيلة ... ودخلت لقت فهد وخالد ينتظرونها ...
سلم عليها فهد وحضنها .: ياعمري يا اروج الف مبروك
بندر سحبه من يده: وخر عن المدام لو سمحت خلاص صارت لي
دفه فهد: اقول انت اللي وخر لاصارت ببيتك امنعني عنها
ويحضن اريج زود عشان يقهر بندر ... واريج المسكينة ساحت
بهدومها ... وخر عنها فهد وهو يضحك .. قعد بندر وقعدها جنبه
وقعدو فهد وخالد معاهم 
بندر: سلامات انت وياه؟.. وش عندكم قاعدين؟
خالد: والله بيتنا وانا حر اقعد بالمكان اللي ابي
فهد: اي وانا بعد بيت اختي
خالد: اقول انت تقلع خل بيت اختك عنك 
فهد: اوف جحدني النذل 
بندر: اقول اطلع انت وياه كملو هواشكم برا بقعد مع زوجتي
اريج ولأول مرة نطقت: لا خلهم يقعدون
هنا خالد فقع ضحك : هههههههههههههههههههه للحين تخاف منك
يامجرم وش مسوي بأختي 
اريج شوي وتصيح وفهد اللي كان ميت ضحك : خالد قوم نطلع
المسكينة بتصيح وربي 
وطلعو الاثنين وهم يضحكون ... التفت بندر لأريج: شلونك اريج
اريج: الحمدلله
مسك يدها وحاولت تسحبها بس ضغط عليها بيده : جد تخافين مني؟
اريج ماعرفت وش تقول هي بطبعها قوية وماتسكت عن حقها 
وماتخاف الا من اللي خلقها 
بندر يبي يتأكد: هاه اروج؟
اريج بتردد: لا
بندر قعد يتأمل شكلها: احلويتي كثير .... واليوم طالعة قمر
استحت اريج وتوردت خدودها ..وكمل: انا مابي اتكلم عن نفسي
واصير كذاب بس ان شاء الله ربي يقدرني واسعدك واعيشك مثل
ماتتمنين ...وباسها على جبينها... قعدو حول النص ساعة يسولفون
واريج ارتاحت شوي وصارت تسولف بكلمات قليلة
قطع انسجامهم خالد: يالله يا ابو الشباب ماودك تقوم؟
بندر: استغفر الله وانت ماتستأذن؟ كذا تطب على الناس فجأة
خالد: لا والله بيتنا واستأذن فيه؟
بندر: اقول تراك غثيتنا من اليوم بيتنا وبيتنا 
خالد: ياخي ودي اهزأك بس احبك ما اقدر
ضحك بندر وضحكت اريج .. واستأذن بندر بيطلع: زين اريج
اشوفك على خير وراح اكلمك الليلة
خالد وهو طالع معاه: لا ماشاء الله مرقم اختي .. 
بندر: زوجتي يامفهي اكلمها وقت ما ابي
خالد: لا ماعندنا بنات يكلمون
اريج شافتهم وهم يستهبلون وطلعت وهي تضحك عليهم 
( يالله يجنن هالبندر .. روحه مثل روح اخوها خالد ...)
طلعت وقعدت مع البنات .. وكملو البنات رقص وضحك واستأذنو
الكل رايحين ....
فهد وهو رايح للبيت وامه معاه : هاه يمه عساك استانستي
ام فهد: الحمدلله ياوليدي .. الله يوفقها يارب... والتفتت على فهد
وكملت: الا يمه متى تبي تفرح قليبي؟
فهد: متى مابغيتي .. بس انتي شاوري على اللي تبين 
ام فهد تهلل وجهها واستغلت الفرصة مادام فهد ما اعترض:والله
هذي الساعة المباركة ياوليدي ... والله اني خاطري في بنت 
عبدالعزيز ...جمال واخلاق وذوق وكلن يحبها
فهد : من هي بنت عبدالعزيز<<يستهبل الأخ
ام فهد: عبير ماغيرها 
فهد استانس ان امه حابتها وهي بعد تبيها ولقاها فرصة يتمم
اللي بقلبه : خلاص يمه شورك وهداية الله 
ام فهد: ابشر يمك لا من رجعو من الطايف اكلم امها لك
فهد انقهر يعني قدامه هالإجازة كلها شلون بيصبر : يمه
كلميهم بكرة.. ومتى ماردو بكيفهم
ام فهد: الحين انت مخليني انتظر كل هالسنين ويوم قلت لك
اصبر اعتفست .. باتسر ماشين ولا قعدو هناك يصير خير
فهد استسلم : زين على رايك.. الله يقدم لي اللي فيه الخير






**************************





مجتمعين على العشا ببيت خالها طلال ...عبير وناستها ماتوصف
مع بنات خوالها .....فالينها ومستانسين آخر وناسة ... قعدو تعشو 
وسهرانين من ناحية عبير علاقتها جدا صارت سطحية مع حاتم احتراما
لكلام اخوها تركي اللي اكيد اعرف منها بمصلحتها ... والحلو ان
حاتم تقبل قرارهم وما اعترض ... وهالشي خلاه يفكر جديا يكلم
اهله انه يبي عبير .. واهله اللي استانسو ورحبو بالفكرة ووين
يلقون لولدهم احسن من عبير .... بعد ماطلعو بيت خالها محمد ...
راحو البنات لغرفة هديل وكملو سهرتهم ... اما ام عبير اللي استأذنت
بتطلع شقتها قعدتها ام حاتم شوي تبي تفتح معاها الموضوع
ام عبير: هلا فاطمة؟
ام حاتم: احنا اهل ومايحتاج اسوي مقدمات وغيره .. انتي عارفة
ان حاتم يبغى عبير ... ومافي احسن من هذي الفرصة اكلمك فيها
ام عبير فهمتها بس ماعلقت : لاتقولين بدري والبنت صغيرة ...
احنا نخطبها وانتو حددو كل شي براحتكم 
ام عبير: طيب انا راح اخلي عبير ترتاح كذا يومين وبعدها راح
افاتحها في الموضوع وماراح يصير خاطرك الا طيب
ام حاتم: نخلي الملكة في العيد والزواج في الصيف .. ويصير
باقي لها سنتين وتتخرج
ام عبير: يافاطمة لا تقررين حاجة وانا لسى ماكلمت البنت
ام حاتم : طيب اللي يريحك... واكيد عبير ماراح ترفض حاتم
وهي تعرفه
ام عبير: ان شاء الله
طلعت ام عبير شقتها تبي تريح شوي ... نامت حول النص ساعة
وقامت تصلي الفجر...شافت عبير توها جاية من بيت خالها
ام عبير: هلا عبورة لسى سهرانة؟
عبير: اي والله مرة مشتاقة للبنات
ام عبير: طيب ياقلبي روحي صلي وتعالي ابغاكِ في موضوع
عبير هزت راسها بالموافقة
بعد ماصلت دخلت على امها لقتها فارشة سجادتها .. وقاعدة تسبح
احترمت خشوع امها وماحبت تقاطعها .....
بعد دقايق التفتت ام عبير وشافتها قاعدة على طرف السرير: هلا
قلبي
عبير:اهلين هاه ايش هو الموضوع؟
ام عبير: اليوم خالتك فاطمة مكلمتني تبغاكِ لحاتم
عبير استغربت : حاتم خطبني؟
ام عبير: بصراحة هو من زمان مكلمني بس انا أجلت الموضوع
عشان تنتبهي لكليتك ودراستك ...
عبير: وانا فعلا ما ابغى اتزوج الا بعد ما اتخرج
ام عبير: شوفي حبيبتي انا ما ابغى منك رد الحين ... الزواج نصيب
والانسان مايعرف متى يجي له نصيبه... انتي فكري واستخيري
واذا وافقتي ماراح يصير حاجة الا بموافقتك .. يعني ملكة وزواج
واي شي ثاني .. انتي بتختارين الوقت اللي يناسبك
عبير: ان شاء الله
ام عبير: خلاص حبيبتي روحي نامي الحين ولا تفكرين الا بعد
ماترتاحين وخذي الوقت اللي يريحك محد راح يستعجلك
عبير هزت راسها واستأذنت امها: يلا ماما تصبحين على خير
وحبت راسها
ام عبير: وانتي من اهل الخير حبيبتي....





*******************************





قاعد مع اخته وامه بصالة بيتهم يسولفون ...واستغل الفرصة يعلمها
فهد: باركي لي نويت اعرس
ام تركي استانست: يااجعله مبارك واخيرا انفكت العقدة
فهد: وش عقدته انتي الثانية .. انا انتظرت اتخرج واتوظف واستعد
ويوم شفت نفسي مستعد قررت اعرس
ام تركي: يعني ادور لك
ام فهد: لا عروسه مختارتها من زمان وهو اقتنع بكلامي ( ماتدرين
والله يا ام فهد ان ولدك ميت عليها ويبيها )
ام تركي: من هي؟
فهد: عبير بنت رجلك 
ام تركي: وعععع قلو بنات خلق الله ومالقيت الا بنت سويرة؟
فهد: الحين بس ودي اعرف وش مسوية لك كارهتها
ام تركي: والله عاد كرهي لها من الله
ام فهد: والحين بتهاوشون قدامي؟ 
ام تركي: لا يمه ما انتهاوش قاعدين نسولف
ام فهد: وانتي ماريحتي المرة حتى وهي بعيدة عنتس .. بعدين
وش فيها بنت سارة ... حلا وزين واخلاق وكلن يتمناها .. ولو
دورت لفهد مانيب لاقية له احسن منها .. وانا تسذا من الله هالبنية
خاشتن قلبي واحبها
ام تركي: بس عبير مخطوبة لولد خالها
فهد انصدم وعجز لسانه عن الكلام وكملت ام تركي : ابوها معلمني
ان ولد خالها خاطبها من زمان ويوم راحو لهم هالمرة اكدو الخطبة
فهد قام مصدوووم حس انها خانته وان كل اللي حوله خدعوه كلهم
قالو له انها تعتبره مثل اخوها .... ليش يوم تعلق فيها ويبيها تروح
لغيره ... اخذ مفاتيحه وطلع راكب سيارته... والهم اللي بقلبه اكبر
من انه يتحمله




*
*
*
الجزء الثاني عشر


*
*
*
*
*


صاحية من بدري .. اشغلها التفكير ... لاول مرة بحياتها تحس
شي غير الدراسة يشغلها ... يمكن عرفت بالصدفة ان حاتم 
تغيرت نظرته لها .. بس ماتوقعت انه بهالسرعة يخطبها ..شعور
صعب لما تكون مابين أمرين احلاهما مر...هي ماتنكر انها ماودها
تنشغل بشي حاليا .. دراستها صعبة .. وراح يكون عندها سنة 
تطبيقية ... بس من ناحية حاتم انسان رائع وأي بنت تتمناه
ومافي شي يخليها ترفضه ...اوقات تفكر ترفضه لان مشاعرها
له مشاعر اخت لاخوها لكن يبقى حاتم ولد خالها واكيد غير عن
اخوانها ..... واذا رفضته ممكن يزعل خالها وزوجته وعيال خالها
وبكذا تخسر ناس عاشت عمرها معاهم وغرقوها بحبهم وحنانهم
في وقت افتقدت هالحب والحنان في ظل غياب الأب والاخو 
والاخت ... وسنين عاشتها معاهم ماتنكر انها كانت من اجمل سنين
حياتها ... ومابين كل هالأفكار تظهر لها صورة فهد اللي سرق 
قلبها وسلبها مشاعرها البريئة ....هي تحبه ماتنكر .. ولا تقدر 
تخفي مشاعرها المجنونة لاطرى ببالها او لمحت زوله وهو بعد
يقولون انه يحبها ... بس وش سوا عشان هالحب؟ ماتقدم لها 
او قال انه يبيها .. حتى كلامه لاريج يوم تكلمت معاه مابين شي
هي اللي بدت معاه بالكلام وهي بعد اللي قالت له اذا يبيها
يجيها مع الباب .. بس للحين ماجاها ....والحب افعال مو اقوال
واللي يحب مايتردد يسوي اي شي يثبت هالحب للشخص اللي يحبه
وتدري ان حاتم يحبها والدليل انه متكلم عليها من زمان مثل ماقالت 
امها ماتدري كم مر من الوقت عليها وهي تفكر ... وعت من افكارها
على صوت المؤذن معلن دخول وقت صلاة الظهر...قامت بعد
ان اتخذت قرارها النهائي اللي مستحيل تتراجع عنه ... توضت
وصلت فرضها واتبعتها بركعتين استخارت فيها ربها ودعته 
انه يسهل امورها ويعينها .....






*******************************





سهران طول ليله واشقاه التفكير وانهكه ... معقولة الحب يسوي
فيه كذا ؟.... معقولة يبعثره؟.... يشتته ... ويرهقه كل المشاعر
بداخله ترفض عبير تكون لغيره... احساس صعب تحب شخص
وتتمناه ويجي غيرك بكل سهولة يخطفه منك...كثر ماحاول ينام 
ويطرد صورتها من باله عجز ... كره نفسه وسبها مليون مرة 
لو ضاعت منه هو سبب ضياعها ... من شافها من 3 سنين 
عمره ماسوا شي صح يخليها تحبه ... واريج قالتها انه هو بالنسبة
لها ولا شي ...طول عمره مندفع وقرارته يتخذها بالوقت المناسب
ليش في اهم قرار بحياته تخاذل ...تكاسل واعلن الفشل؟....
لكن مستحيل يستسلم اللي يحب يحارب عشان حبه وهو راح
يسوي كل اللي يقدر عليه عشان تصير من نصيبه..
اللي قاهره اريج ليش كذبت عليه وقالت انها تشوفه مثل اخوها
وتذكر بهاللحظة اريج... لازم يروح لها .. لازم يعرف منها كل
شي... قام بدل ملابسه .. وركب سيارته وتوجه لبيت اخته
وقف سيارته ونزل بسرعة وكأن احد يطارده... دخل للبيت
ومالقى احد بالصالة ... اكيد مقيلين عقب الغدا ....طلع فوق
لغرفة اريج.. ازعجه صوت الاغاني اللي يصدح في ارجاء
غرفتها.. طق الباب بس مامن مجيب .. رجع طقه اقوى 
اريج: مييييييييين
فهد: انا اروج
اريج فتحت الباب وناظرته مستغربة: فهود
فهد شاف شكلها المعفوس وباين انها باذلة مجهود: وش قاعدة
تسوين انتي؟
اريج: ههههههههههههههه كنت ارقص
فهد: الحمدلله والشكر استخفيتي انتي؟ بعدين اذان العصر ماعاد
الا خير
اريج: خلاص سكرته بس ماقلت لي غريبة جاي هالحزة؟
فهد وبان عليه همه : اريج ليش كذبتي علي؟
اريج بققت عيونها: فهود وربي عمري ماكذبت على احد
احد قايل لك شي عني؟
فهد: عبير
اريج: وش فيها؟
فهد: مخطوبة لحاتم صح؟
اريج شهقت شهقة خوفت فهد: وشوووووو؟ وش قاعد تخربط انت
فهد: والله العظيم هذا كلام امك امس لي وربي من البارح مانمت
مقهور يا اريج
اريج: فهود وربي عبير تعتبره اخوها ودايم تسولف وكأنه خالد
عمرها مافكرت فيه شي ثاني ...
فهد: يعني نورة تكذب علي؟
اريج: فهود امي ماتكذب بس يمكن صاير لبس بالموضوع
فهد: شلون يعني فهميني؟
اريج: مادري انا بتصل فيها وبشوف وش السالفة
وبدون ماتنتظر منه رد سحبت جوالها واتصلت بعبير وانتظرت
لحد ماتسكر وماجاها رد
اريج: يمكن نايمة.. فهود لا تتضايق صدقني مو صاير شي
والله عبير بتعلمني لو انخطبت وتمت خطبتها .. هي قالت لي
من اول انها سمعت امها تكلم حاتم تمنعه يكلمها لانه تغير تفكيره
بالنسبة لها ... وشكت انه يحبها ..وماصارت تكلمه لانها ماتبي
تعلقه فيها ولان تركي قال لها مايجوز تكلمينه 
فهد تنهد وهو يسمع كلام اريج بدون مايعلق منتظر رد عبير
اللي راح يحييه او ينهيه ....
وماهي الا دقايق وقطع هدوئهم صوت جوال اريج: هلا عبورة
عبير بصوت كله نوم: اهلين
اريج: قومي يالخايسة ياقليلة الخاتمة
عبير:هههههههههههه ليه
اريج: مخطوبة وماتعلميني؟
عبير:هههههههههههههههههه من قال لك؟
اريج: يعني صح السالفة ؟ ( هنا فهد كانت بتجيه سكتة قلبية )
عبير: خليني اصحصح وارجع اعلمك كل حاجة
اريج بصراخ: لا لا وربي ماتسكرين علميني كل شي بسرعة 
في ناس ممكن توقف قلوبهم في وقتك اللي بتاخذينه
عبير: مين هم؟
اريج باستهبال : انا بس اخلصي علي وعلميني
عبير: عادي خطبني حاتم من اسبوع .. وفكرت واستخرت 
واتخذت قراري واليوم راح ابلغ الكل فيه
اريج: عبورة موافقة عليه؟
عبير: مادري وش اقول لك والله ... انا اعزه بس ما اتخيل
انه ممكن يكون زوجي 
اريج نطت من الوناسة : يسسسسسسسس يس يس
عبير استغربت: عمى اذني راحت ... الحين ليه فرحانة؟
اريج: بس عشان خاطر اللي كان بيموت علي لو رحتي لغيره
عبير اللي كان فيها شوي نوم من سمعت هالكلام تنبهت كل 
حواسها وزادت سرعة نبضات قلبها وتنفسها تسارع واعتدلت
بجلستها: ايش؟
اريج: شوفي انا بخربها وماعلي فيكم .. ترى
فهود يموت عليييييييك
وجاني شايل هموم الدنيا يقول انك مخطوبة ..
عبير تشققت من الوناسة وماقدرت تعبر: اروج ماله داعي كلامك
اريج: الا له داعي ونص بعد ولا وش مخلي العاشق المتيم يتحمل
الحر ويجيني بهالقوايل الا عشان سواد عيونك
اريج سكتت يوم شافت فهد يأشر لها : وش تبي؟
فهد: قولي لها اني ابيها وكنت ابي اطلبها من ابوك بس امك ردتني
عبير سمعته وحست انها بقمة سعادتها واكيد مافي شي احلى من
انك تحب شخص وتتمناه وهالشخص يكن لك نفس المشاعر ويمكن
اقوى واعنف بعد...
اريج: وياويلك لو سولت لك نفسك ترفضين خالي ترى هذا الغالي
عبير: عارفة انك فاضية ؟.... يلا باي.. وسكرت السماعة
اريج: هههههههههههههههههههه ياحليلها اختي تستحي
فهد: اروج احلفك بالله تحسين انها متقبلة الفكرة؟
اريج: مابي اعطيك امل واجد .. عبير بطبعها غامضة ومحد
يعرف اللي بخاطرها اذا ماتكلمت .. بس ماحسيتها معترضة
والله يوفقك وياها 
فهد: اللهم آمين يارب .. ونذر علي لو وافقت يا اروج لك يوم 
كامل تطلبين اللي تبين واوديك اي مكان تبين تروحين له
اريج: والله .. حتى لو ابي اجيكم للإستراحة << خبلة بقوة
فهد: ههههههههههههههه كان يذبحك بندر مكانك
اريج استحت من سمعت اسمه 
فهد: يالله انا بروح اصلي وانام لي شوي اريح فيها عمري
اريج: الله معاك




************************





تحس ان مهمتها صعبة ومو عارفة شلون تبدا ... هي بطبعها 
خجولة .. بس هذا قرار مهم بحياتها ولازم تستجمع كل شجاعتها
وقوتها وتظهرها بالوقت المناسب .. سمت بالله ونزلت لبيت خالها
والحمل اللي بقلبها كبر الجبال ... لقت خالها ومرته وامها ينتظرونها
سلمت وقعدت... والعيون كلها تناظرها ينتظرون اللحظة الفصل
ام عبير ماتدري ليه حست ان عبير رافضة كون انها طلبت تقعد مع
خالها ومرته دليل انها بتوضح لهم موقفها .. وهي بالآخير مستحيل
تضغط على بنتها وتاركة لها كامل الحرية باتخاذ هالقرار المصيري
عبير بعد تردد كبير: خالي انا فكرت واستخرت وبصراحة ماقدرت
اتصور حاتم غير اخويه.. احساسي كذا طول عمري وما ابغى اظلم
نفسي واظلمه معايه ... والله انه رجال واي بنت تتمناه ...بس صعبة
ما اقدر اتخيل الشخص اللي حتى واحنا كبار كنت اذا تكلمت عنه
عند احد قلت حاتم اخويه...انا بس خايفة نظرتكم لي تتغير او حتى
حبكم يتغير..
ابو حاتم: يابنتي هذي حياتك ومحد يفرض عليك حاجة ماتبغينها
وهذا زواج مو لعبة نسوي فيها انتقام وحركات ربي مايرضاها
عبير: يعني ياخالي ماراح يتغير حاجة ناحيتي؟
ابو حاتم: لا والله يابنتي ويشهد عليه ربي انك عندي مثل بناتي
والله يوفقك في حياتك وحاتم كمان ان شاء الله يلقى اللي تسعده...
عبير ماتدري شلون تعبر ... تجمعت الدموع بعيونها وقامت 
لخالها وحبت راسه : الله يريحك ياخالي مثل ماريحتني والله اني
كنت شايلة هم كيف ابدا معاكم ...والتفتت على ام حاتم: وانتي 
ياخالة ؟ بتزعلين مني؟
ام حاتم: عبورة ايش هذا الكلام انا اللي بزعل منك يعني مو عارفة
انك غالية عندي
عبير: الا والله بس خفت تاخذي في خاطرك
ام حاتم: انا بزعل بس عشان ولدي ربي ماكتب له نصيب مع 
الانسانة اللي اتمناها له .. بس انتي راح تبقين مثل اول ماراح
يتغير حاجة والله
عبير لمحت امها اللي نزلت دموعها : ماما ليه تبكين؟
ام عبير: ولا حاجة ياقلبي انا بروح ارتاح شويه وبعدين بروح
بيت خالك محمد اذا بتروحين معايه قومي يالله
عبير : طيب .... وقامت هي وامها استأذنو من بيت خالهم 
مر الوقت بطيء راحو بيت خالها ورجعو وامها مبين عليها 
الزعل.. معقولة زعلت مني؟ سألت عبير نفسها هالسؤال مليون مرة
راحت لها غرفتها تبي ترتاح ... طقت الباب ودخلت .. لقت 
امها ترتب ملابسها اللي في الدولاب:ماما انتي زعلانة مني؟
ام عبير: لا ياقلبي بس متضايقة شوية
عبير: من ايش؟
ام عبير: اوقات الانسان يتمنى حاجة ومايحصلها .. اكيد
بيتضايق
عبير: كنتي تبغيني اتزوج حاتم
ام عبير: كنت بتطمن عليكِ معاه.. احس محد راح يخاف 
عليكِ قده.. بس الحمدلله على كل حال... لا تشيلي هم ياقلبي
روحي ارتاحي وتأكدي ماراح يزعل منك احد هذا قرارك
وانتي الوحيدة اللي لها الكلمة فيه 
راحت عبير لامها وحضنتها : ادعي لي ربي يوفقني
حبتها امها على خدودها : الله يوفقك يارب ويرزقك بإبن 
الحلال اللي يسعدك ومايكدر خاطرك يوم...





**************************






حاتم من سمع رد عبير وهو بدنيا غير الدنيا ... شعور اقل 
مايقال عنه قمة الصدمة .... كان يراوده اوقات كثير ان مشاعرها
مازالت مثل ماهي من ايام طفولتهم ... بس اوقات كان يتأمل
انه تحبه وتغليه مثل ماهو يغليها...غريب هالزمن كيف بيوم تكون
بقمة السعادة وبعد لحظات تتهاوى وتصير بقمة الحزن ...شعور
الرفض من اقرب الناس لقلبك اصعب شعور....حاتم اللي من عرف 
طلع من البيت ... ركب سيارته وتوجه للامكان جاب كل الشوارع
حزن .... ومر على كل الدروب اللي جمعتهم ... كل الأماكن تحكي
تفاصيل صغيرة ... وهالتفاصيل اللي كانت تصرخ فرح
اصبحت تنزف جراح ....



قال لي وينـــــــــك وين حرفك والقصيد..
جيت اجــــاوب عن سؤاله واسبقتنى دمعتي
جيت بمسحها ولكن سال دمعي من جديد..
وما قدرت اكـــتم دموعي يوم تاهت صرختي
وحار فكري في مصابي وضاع منطوقي السعيد..
والــــــحزن حل وتمكن في حنايا دنيتي
آه ويلى من عذابي لان به حتى الحديد ..
ضـــــــــاقت الدنيا بعيني واخنقتني عبرتي
من بشاكي في همومي غير خلاق العبيد..
الله العــــــــــــالم بحالي يوم قفت فرحتي
من نشدني من عربيه قلت مستانس سعيد..
واضحك بوجه المصاعب واخفي همي بضحكتي
والحزن نوخ ركابه وصار محبوبي الوحيد..
وين اهــــــــرب من همومي والمسافة وحدتي
جمرة داخل فوادي وبه لهايب تستقيد..
لو تناست الــــــــــــــمآسي ذكرتني حيرتي
والليالي سرمديه والفجر نوره بعيد..
وانعدم طفل الســــــــــــــــــعاده في مشاهد قصتي





*****************************





مابين كثرة الأوراق وزحمة الشغل ... كان قاعد بكل سعادة 
اليوم راح يثبت حبه لعبير ... ويبين لها انه شاريها ويبيها
وراح يتوج حبه المجنون لها بخطبته .... خلص اللي بيده 
وقام طالع من مكتبه متوجه لمكتب ابو تركي .. وكل خطوة
يخطوها يحسها خطوة سعادة ..... مشى بين ممرات الشركة
وهو حاس انه طاير...طق الباب بهدوء... ودخل 
لقى ابو تركي يقلب بأوراق العمل رفع راسه وشاف فهد وابتسم
له: هلا فهد آمر
فهد: مايامر عليك ظالم انا جاي ابيك بموضوع
ابو تركي حط الاوراق اللي بيده : تفضل
فهد: الموضوع خاص بس بصراحة مابي أأجله اكثر
ابو تركي: وليش ماجيتني بالبيت ؟.. بيت اختك وتجي اي وقت
فهد: بصراحة انا قررت اليوم ومابي انتظر لليل
ابو تركي: زين وشو الموضوع؟
فهد: انا جاي لك وطامح في موافقتك... وابي اطلب منك يد
بنتك عبير
ابو تركي تهلل وجهه والسعادة ملت قلبه هو يحب فهد كثير
واكيد راح يتطمن لبنته معاها : هذي الساعة المباركة يافهد وين
بلقى لبنتي احسن منك
فهد تشقق من الوناسة : الله يطول بعمرك ...يعني ماعندك مانع
ابو تركي: افا عليك يافهد وش امانع عليه انت ولدي وتعرف غلاتك
بقلبي ...
فهد: زين شاور اهلك اليوم وان شاء الله ربي يتمم لي
ابو تركي: ان شاء الله خير ... مكلم خالتي قبل؟
فهد: اي اكيد وهي اللي شارت علي ببنتك<< مسوي ماشي على شور
امه والواقع هو اللي كان بيموت عليها
ابو تركي: الله يجعله مبارك يارب
فهد: يالله يابو تركي انا استأذنك وانتظر ردكم
ابو تركي: الله يحفظك
طلع من مكتب ابو تركي وهو يحس بحمل كبير انزاح .. هو خطى 
اول خطوة واهم خطوة .. والباقي عليها ...راح ينتظر موافقتها 
ويدعي ربه يكتبها من نصيبه .. وعساها تتحقق الأحلام ....






***********************






ابو تركي استانس بهالخطبة هو يعز فهد حيييييل .... ويبي يتطمن على
عبير آخر بناته ... هو من ناحيته موافق واكيد زوجته سارة ماراح 
تعترض ابد ويبقى الكلام الأخير والأهم لعبير .. 
راح للبيت طاير من الفرحة ... دخل على اهل بيته لقاهم مجتمعين
ينتظرونه يبون يحطون العشا
ابو تركي: السلام عليكم
الكل: وعليكم السلام
راحو له ركض ريم ومحمد وجنى دنق عليهم يحبهم وقعد
ام تركي: اريج قولي للشغالة تحط العشا
اريج: زين يمه .... وقامت رايحة للمطبخ
ابو تركي تلفت حوله وماشاف ماجد : الا ماجد وينه فيه؟
ام تركي : والله ولدك هذا يابشغله ولا حابس عمره مانشوفه 
الا بالمناسبات
ابو تركي: الله يهديه بس هو لو يسمع شوري ويتزوج كان ارتحت
وارتاح هو بعد .. ماكاسر خاطري الا بنيته...والتفت لخالد: خالد
دق على اخوك شوف وينه
خالد: ابشر طال عمرك .. واتصل بماجد...: طالع مع خويه فيصل
بيتعشا معاه يقول تعشو
ابو تركي : الله يهديه ويصلحه يارب
ام تركي : ماشاء الله اشوف الوجه منور عساه خير؟
ابو تركي : كل الخير ان شاء الله .... وقبل مايكمل كلامه جتهم 
اريج: يلا العشا جاهز
قامو كلهم وقعدو ع العشا ( تركي يحب زوجته تاخذ راحتها بالاكل
ومايبي يسبب احراج لها او لاخوانه فاذا صارو اخوانه بالبيت
يتعشى مع زوجته بجناحهم )
ابو تركي : والله ودي تركي قاعد معانا عشان اقول لكم الخبر اللي مفرحني
ام تركي : فرحنا معك وتركي بيعرف اذا مو هالحين بكرة
ابو تركي :فهد خطب عبير...
ام تركي على طول اعتفس وجهها .. اما خالد مايحتاج اوصف لكم
حجم وناسته .. واريج صرخت من الوناسة : يااسلاااااااام هذي 
الاخبار اللي تفتح النفس على الاكل
خالد: انتي نفسك مفتوحة دايم شوفي شلون صايرة دوبا
اريج: وجععععععععع يبي ينظلني اذكر الله
ابو تركي: واحنا عمرنا ماقعدنا مجتمعين الا تهاوشتو؟
خالد: شسوي عاد احب احارشها
اريج: وش قالت عبير يبه؟
ابو تركي: للحين مافتحت الموضوع معاها .. ابي أأجله شوي
وبروح لهم بعد بكرة ويصير خير 
ام تركي: ماقلت لي انك بتروح ؟
ابو تركي: توني اليوم نويت وبالقوة لقيت حجز
اريج: تكفى يبه ابي اروح معاك ذبحني الحر 
ابو تركي: باخذك معاي بشرط
اريج: عيوني لك انت تامر امر
ابو تركي: ايه العبي علي بكلامك الحلو 
اريج ضحكت على ابوها اللي فاهم حركاتها : ههههههههههه
ابو تركي: الكلام اللي قلته اليوم مايوصل لعبير... ولو قلتي
كلمة وحدة بس بتقعدين ومانيب ماخذك
اريج: اي كلام انقال اليوم؟ تسولفون من وراي؟<<يقال لها
تعرف تخبي
ابو تركي: هههههههههههههههههه اي هذي البنت السنعة
اريج: وانت بعد لاتعلم عبير اني بروح لها بسوي لها مفاجأة
ابو تركي: لعنبو ابليسك انا ابوك وش انت بعد هذي؟؟
اريج: اموووون يبه 
ابو تركي: الله يخليكم لي يارب
الكل: آآآآآآآآمين
ابو تركي: ويفرحني في ماجد وخالد يارب
خالد: انا من يدك هذي ليدك الثانية انت شاور ولك السمع والطاعة
ابو تركي : ابيك تتزوج وتريح قلبي 
خالد: الله يكتب اللي فيه الخير .. خلنا نخلص من عرس اريج
ونشوف خطبة فهد وعبير وعقب ربي ييسرها
ابو تركي: ادري فيك مابتتعب قليبي بس ماجد الله يهديه
ام تركي: لاتضغط على الولد ويترك البيت باللي فيه ... خله
على راحته
ابو تركي: البلى لا صار مايعرف مصلحة نفسه بس الله يصلح
اموره ويعوضه خير....




*****************************





رايحة لصديقتها مها تزورها ... بعد ماصلت العشا استأذنتها تبي
ترجع بيتهم
مها: والله انك بايخة من زمان عنك وماطولتي
عبير: والله بابا جاي اليوم وابغى اجلس معاه ... بعدين لسى 
الاجازة طويلة وراح تطفشين مني 
مها: طيب هذي المرة بس عشان ابوكِ بس مرة ثانية ماراح ترجعي
الا على اذان الفجر 
عبير: ههههههههههههههههه من جدك انتي
مها: والله واحشتني بس انتي تكبرتي علينا خلاص
عبير: ماعاش اللي يتكبر عليكم والله وانتي عارفة بس تتدلعين
عليه... وسلمت عليها وطلعت 
دخلت بيتهم لقت ابوها وامها بالصالة سلمت على ابوها وقعدت 
جنبه ...استغربت ابتسامتهم اثنينهم حست ان لها مغزى بس
مافهمت
ام عبير: حبيبتي روحي غيري ملابسك وتعالي بنحط العشا
عبير وهي قايمة تروح غرفتها: طيب ثواني
دخلت الغرفة ولعت الأنوار وصرخت بأعلى صوتها: اروووووج
وراحت لها ركض وحضنتها: يادوبا ايش المفاجأة الحلوة هذي؟
اريج: ماقدر استغني عنك شكلك ساحرتني قلت اجي
اقعد اسبوعين عندك 
عبير: والله مررررة مبسوطة اقلها نفلها هنا مع بعض
اريج: اي هناك سافطتني على جنب
عبير: ياااربي ايش فيهم العالم عليه والله مااتغير على احد بس
الدراسة ولما اجي هنا الزيارات كثيرة
اريج تطقها من كتفها : وخري بس مسوية البنت المهمة قومي خل
نروح نتعشى 
عبير: روحي انتي يادوبا كل همك بطنك
اريج تكش على وجه عبير: قل اعوذ برب الفلق ...... متسلطين 
علي انتي وخلود
عبير: هههههههههههههههه خلودي كمان؟
اريج: مالت عليكم بس
قعدو تعشو وسمرو واستأذنوهم ابو تركي وام عبير رايحين غرفتهم
وهناك استغل الفرصة ابو تركي يفاتح زوجته بالموضوع
ابو تركي بدون مقدمات :فهد خطب مني عبير
ام عبير: فهد مين؟
ابو تركي : اخو نورة
ام عبير تفاجأت بالموضوع شوي : متى صار هذا الكلام
ابو تركي: قبل يومين جاني بالشركة وقال انه يبيها وشاريها وانا
ما اعترضت بالعكس رحبت بهالخطبة وقلت له بشاور الاهل
ام عبير: وانت وش رايك؟
ابو تركي: فهد والنعم فيه رجال وولد رجال ... يكفي اني اشوفه
مثل واحد من عيالي...
ام عبير: انا ماعندي كلام بعد كلامك انت ادرى بمصلحة بنتك
واكيد تعرفه اكثر مني.. بس اكيد لازم اكلم عبير واعرف رايها
ابو تركي: اكيد انتي تعرفين اني ما اجبر احد من عيالي على شي
مايبيه .. ولو رفضت عبير لها كل الحق ومحد يعترض
ام عبير: ان شاء الله.. الله يخليك لهم يارب
ابو تركي : ويخليك لي بعد





**************************





قاعدين بغرفة عبير ,, وانواع الاستهبال عبير ميتة ضحك
على اريج اللي مبرطمة لان الاخ بندر مسوي فيها زعلان 
عشانها راحت بدون ماتشاوره 
عبير: اروووج خلاص طنشي هو يتدلع بس
اريج: تصدقين عاد انا احس وقتي كله استهبال ,, والحين
هو جد زعل مادري شلون اتصرف .. احس اني لو براضيه
بموت ضحك
عبير: هههههههههههههه والله يطلع لك مع السماعة يذبحك
اريج: يمه منه يسويها والله
عبير: ههههههههههههههههههه انتي ليه مو راضية تقتنعي انه
تغير وذا كله كان زمان
اريج: مسبب لي عقدة وربي... هو بعد يضحك علي... تدرين 
عبورة مادري ليش احسه يبي يهبل فيني لاصرت عنده ... 
اعرف الرجال انذال لاعرف نقطة ضعفك يذلك فيها
عبير: وش بيسوي يعني؟ بيضربك مثلا؟
اريج: يخسي ماعاد الا هو
عبير: ياويلك لو يسمعك بس
اريج: هههههههههههههههههههه صدقتي عاد اني اخاف انا ام
لسانين اكرهه بعمره قبل يسوي فيني شي
عبير طول الليل تتأمل اريج تجيب طاري فهد بس اريج يقال
لها محتفظة بالسر : وش اخبار اهل الرياض؟
اريج بخبث: اخبار مين بالضبط؟
عبير: اخواني واخواتي يعني مين
اريج: اييييييه علينا كان قلتيها من اول ...بخير كلهم ويسلمون
عليك بعد
عبير: الله يسلمهم يارب
اريج: مصدقة ان زواجي بعد 3 اشهر ونص؟
عبير: لا ماني مصدقة احسك باردة وماتحمسين مثل اي عروسة
اريج: لا ناوية ان شاء الله اول ما ارجع الرياض اسوي لي برنامج
عناية كامل بمشغل ... والتقضي الله يعين عليه ... باخذ امي اوفاتن
ولا اروح مع بنات عمي او بنات خالاتي يعني بتعب الكل
عبير: والفستان؟
اريج: شفت كذا ديزاين بس للحين ما استقريت على شي معين
تدرين عاد والله حوسة واحس هالشهور بتمر بسرعة خصوصا
ان ندى بقى لها حول الشهر وتولد ... واكيد بننشغل بولادتها
عبير: يارب يسهل ولادتها 
اريج: اللهم آمين يارب
كملو سوالف ... وعقب صلو الفجر ونامو






***********************





بعد صلاة الفجر دخل البيت مرهق وتعبان ... توه راجع من عمله
كان مستلم يوم كامل ...البيت غارق في الظلام الدامس... والهدوء
والصمت يلف المكان ... توجه للمطبخ وشرب له كاس مويه
ورقى لغرفته ... بس قبل مر على غرفة امه اكيد صحت للصلاة
وبعدها مانامت .. طق الباب ... وانتظر ردها
ام تركي: ادخل
ماجد فتح الباب ودخل شوي: السلام عليكم
ام تركي: وعليكم السلام تعال يمه
ماجد قرب من امه وحب راسها : شلون الغالية؟
ام تركي: بخير دامني اشوفكم بخير... جوعان يمه تبي فطور؟
ماجد: لا ابي راحتك يالغالية ... انا جاي اخذ جنو تنام عندي
ام تركي : سم بالله وشيلها بشويش ... وربي قبل تنام سألتني
مية مرة عنك 
ماجد: الله يخليها لي يارب
ام تركي: آمين يارب
ماجد قرب من بنته وشالها: بسم الله
وتوجه فيها لغرفته حطها على سريره .. وراح ياخذ له دش 
سريع ويبدل....
طلع من الحمام ( وانتو بكرامة) وهو يجفف شعره .. شافها
وهي نايمة مثل الملاك...تأملها بوله ,,, كل ماكبرت يوم زادت
شبه بأمها قرب منها وباس خدها انسدح وضمها لصدره وغطاها
( الله يرحمك ياملاك ) طلعت من قلبه وسط تنهيدة قوية
حاول ينام وابت افكاره الا انها تاخذه لماضيه بكل آلامه وجروحه
اوقات يلوم نفسه ويحس انه السبب في اللي صار لزوجته ...
واوقات يرجع لعقله ويتذكر انه قضاء وقدر وكل شي مكتوب 
في كتاب .. استغفر ربه ... واستدعى النوم يجيه .. وبصعوبة 
قدر انه ينام ...






*********************






من صحو وهم سوالف وتخطيطات وين يروحون ووين يجون
دخلت عليهم ام عبير وهي مبتسمة :السلام عليكم
اريج+ عبير: وعليكم السلام
ام عبير دخلت وقعدت على كرسي التسريحة: مادري ليه اذا
اجتمعتو احسكم ترجعون اطفال
اريج: ههههههههههههههههههه انا من الله ماعندي عقل كله 
خبال بخبال
ام عبير: انتي الخير والبركة والله.. امممم عبورة
عبير: هلا
ام عبير: ابغى اتكلم معاكِ في موضوع
اريج جات بتقوم بس ام عبير قعدتها: والله ماتقومين عبير اختك
ومافي بينكم اسرار
عبير: خطبة كمان؟
ام عبير: ايوا
عبير: مين؟
ام عبير انتبهت لاريج المبتسمة: خلي اريج تقول لك
هنا عبير نبضها وصل مليون ..... وماعاد صارت تسمع اللي
حولها ... وتخيلت انهم يسمعون نبضاتها وتهادى لإذنها اسمه
بس مو عارفة اذا هي سمعته جد ولا من شوقها ولهفتها توهمت
هالشي: مين؟
اريج: خاااااالي فهود
عبير ماعرفت تنطق ولا قدرت تتكلم اصلا
ام عبير اللي كانت تظن ان عبير بعدها متأثرة من سالفته معاها
وماتبي تبين شي قدام اريج تحسبها ماتدري عن سواة خالها
حاولت تتكلم مع بنتها بهدوء: شوفي حبيبتي الولد تقدم لك وابوك
مرحب فيه وانا ماعندي مانع .. والراي الأول والاخير اكيد لكِ
انتي .. لا انا ولا ابوك راح نقول كلام بعد كلامك
عبير استنجدت بكل الكلمات والحروف وطلعت منها كلمتين
بس: طيب بفكر
ام عبير: خذي راحتك ياقلبي ... واريج عندك هو خالها واكيد 
راح تقول لك عنه كل حاجة 
عبير: ان شاء الله
ام عبير: طيب لا تتأخرون على الغدا ... العصر بوديكم مشوار
راح تنبسطو فيه
اريج نطت : تعيييييش خالتي
ام عبير: ههههههههههههههه الله يسعدكم يارب...... وطلعت
اريج: عبورة لاتفكرين ولا شي خالي يجنن ووسيم ويذبح وعسل
ودمه خفيف
عبير: اروج انا ابغى اخذ راحتي في التفكير
اريج: طيب لاتعصبين عشان اني ببيتكم مستقوية علي
عبير: هههههههههههههههههه انتي من يقدر عليكِ ياشيخة
( عبير فرحت بهالخطبة هي من الله كانت تبيها وتتمناها بس
ماتدري ليش حست انها ودها تعذب فهد شوي تبيه ينتظر ردها 
ويتعب عشانها << يقال لك ماعذبتيه للحين؟ )






***********************************





هذا هو اللي تبيه .. ؟؟
اني ارحل من حياتك
واشعل عيوني بــ ليه..!!
بس خلاص ..!!

هذا هو اللي قدرته ..؟
وقدرك ربي عليه ..
بذمتك هذا كلام ..؟
اني ارجع من جديد
ارجع افرش كل تعب 
عمري وانام ..

زين لحظه..!!
لااسالوني الناس وينك ..؟
وان درو ضحكة عيونك
عن عيوني سافرت
ردت لعينك ..

بذمتك قول ..
وش اقول ..؟
قول قول قول قول 
الله يخرب بيت بيتك 
توني يادوبي بديت
بعت عمري واشتريتك
خطوه خطوه واشتريت
توني باطراف البدايه
مدري وشلون 
انتهيت ..؟

ياخي حس ..!!
والله عيب اللي تبيه ..
اني ارحل من حياتك ..
واشعل عيوني بــ ليه ..

لاجبينك شمس واحساسك مطر ..
لاعيونك شوق وشعورك دفا ..
جبت لك بـ ايدي ..
ابتسامات العمر ..
ليه تكسرها على اطراف الشفا ..؟؟
شوف ..!!
بعثرني احتياجي بالنظر..
شوف ..!!
وجهي امتلا منك بــ افا ..

ماتجي منك ..
ولكن يابشر ..
منت اول من طعني بالجفا
ابرا منك كل جروحي بالسهر
ولاافكر من ورى قلبك شفا
ول ياقلبك ..!!
مايجيب الا القهر ..
ول ياعمرك ..!!
ماعرف طعم الوفا ..

والا انا ..!!
مثل النهر ابقى نهر..
من تحوسه ترجع تشوفه صفا ..!!
فيني والله احساس لامنه ظهر..
يشعل ضلوعك اذا قلبك طفا ..

هذا هو اللي تبيه ..؟!!
وهذا هو اللي قدرته ..
وقدرك ربي عليه ..

بذمتك هذا كلام ..؟؟!!
اني ارجع من جديد..
ارجع افرش كل تعب ..
عمري وانام ..

وين اروح ..؟؟؟
شلون اجيب لقلبي المجروح .... روح
هذا هو اللي تبيه ..!!



حاتم من رفضته عبير صار مو طايق البيت وهي موجودة
للحين جرحه ما التأم ومايبي يشوفها عشان مايكرهها ... 
جمع شتاته وسافر على اول طيارة لمصر ... هناك كان وحده 
يشكي همه لنفسه ... للمكان .. للزوايا ... لكل شي حوله
بأوقات الغباء مايكون انك تقدم على خطوة شبه مستحيلة
لكن الغباء انك تقدم لهالخطوة بدون ماتحسب حساب الخسارة
وحاتم رغم انه كان عارف بمشاعر عبير قبل بس ماتوقع الرفض
وهذا اللي خلا صدمته اكبر ... وجرحه اعظم واقسى ......
لام نفسه على غبائه واندفاعه...
بأوقات كثيرة نندفع خلف مشاعرنا بجنون ....بس للأسف 
نرفض تقبل الواقع مهما كان مؤلم...!
ومابين صراعات مشاعرنا نرتشف الألم حتى الثمالة .....
تفكير قاتل وشرود ذهني وافكار غريبة تتداخل مع بعضها 
احساس حاتم مثل الضايع .. او الغارق في بحر بلا مرسى 
محتاج لبر امان لو من بعيد.. او قارب نجآة يلوح له من الافق
وكثير ماتكون الحلول حولنا والبديل جاهز.... لكن الحزن
يغطي على كل اللي حولنا ... وماعاد نلمح غير الهموم ...
والشعاع اللي يلوح من بعيد نستصعب نروح له وندور على
الامل المفقود .... وعساها تعدي هالأيام .. وعسى ربي
ينسيه حزنه ......






*********************





بعد اسبوعين من هالأحداث عبير اعلنت موافقتها النهائية
الفرحة عمت البيت اريج مستانسة لاختها ولخالها اللي كل 
يوم ازعجها اتصالات وقلبه منشغل على حبيبة قلبه
وابو تركي اللي فرح لبنته مثل مايفرح لباقي عياله ,,,وام
عبير اللي همها كله سعادة بنتها ... 
بس عبير عندها شرط انه مايصير زواج قبل سنة واذا
يبون عرس بالصيف الجاي وبكذا يصير يبقى لها سنتين 
وتتخرج .... وابو تركي ما اعترض على هالموضوع واكيد
كل شي راح يصير رسمي لا رجعو للرياض
فهد كالعادة من خطب عبير يتصل على اريج يوميا 
اريج وهي مبتسمة : ماصرت خاطب اختي ياخي كلها سنة
وتصير ببيتك وتفكني من غثاك
فهد للحين ما استوعب: شلون؟
اريج: مبروووووك فهود عبير وافقت
فهد: احلللللفي اروووج؟
اريج: الحمدلله والشكر وهذا شي ينلعب فيه
فهد: اروج جد وافقت؟
اريج: اي والله توها مبلغة ابوي بموافقتها بس ماتبي عرس
قبل سنة
فهد: مو بكيفها
اريج: ههههههههههههههههه بعدي خالي ورها العين الحمرا
فهد: قالت لابوك هالكلام؟
اريج: اي وربي قالت ماراح تتزوج قبل الصيف الجاي 
رضيت اهلا وسهلا مارضيت ماعندنا بنات للزواج
فهد عصب وتنرفز : ضفي وجهك بس... وسكر السماعة معصب
اريج: وربي اني مهانة بهالدنيا كلن يسكر بوجهي
عبير: ماعاش اللي يهينك اروج
اريج: اسكتي بس للحين بقلبي يوم تسكرين بوجهي
عبير: ههههههههههه بس ماقلتي لي خالك ليه معصب؟
اريج: يبي قرب حبيبة القلب وهي تتغلى عليه
عبير اتسعت ابتسامتها وماعلقت 
الكل استانس بخبر خطبة عبير لفهد الا اثنين واكيد معروفين
ام تركي اللي ماتحب عبير ولا امها ( بهالشي مايقدر احد يلومها )
وحاتم اللي صدمته صارت صدمتين وحس انه حلمه تداعى نهائيآ
وماعاد فيه امل ابد....
اما باقي افراد العائلتين كانو بقمة سعادتهم .. حتى فاتن فرحت 
من قلب لخالها... واهل حاتم يمكن تمنوها لحاتم قبل بس مايمنع
انهم يتمنون لها كل خير ... شهد بعد كانت تتمنى عبير تاخذ حاتم
وكانت دايم تقول خوذي اللي يحبك ولا تاخذين اللي انتي تحبينه
رجعو ابو تركي واريج للرياض ... وعبير وامها بعد شهر بالضبط
لاحقينهم.... ابو تركي اتفق مع فهد على كل شي الملكة بعيد الفطر
والزواج بالصيف الجاي وفهد قبل مجبر على هالشي والله يصبر
قلبك يافهد....





****************************************






قاعدة بجناحهم توها مصلية العشا وتنتظر ناصر يجي من عند
اخوياه ( ناصر للحين يروح الاستراحة بس مبدي ندى على 
اخوياه ويروح لهم من فترة لفترة وهالشي ندى ما اعترضت عليه
خصوصا انه معطيها كل حقوقها )
تحس بآلام متفرقة والوجع يجي ويروح .... اتصلت في امها تبي
تتطمن: السلام عليكم...
ام تركي: وعليكم السلام هلا بندى
ندى: يمه مادري احس اني تعبانة ومو عارفة اذا هي ولادة ولا لا
ام تركي بخوف: وش تحسين يمه؟
ندى: مغص يجي ويروح بس كل شوي يصير اقوى والله يمه
مرررة تعبانة
ام تركي : وناصر وينه؟
ندى: شوي وجاي 
ام تركي: ارتاحي يمه ولا تتحركين ودقي على ناصر يجي لك
انا بلبس عباتي وجاية لك
ندى تحبس المها وامها خافت يوم ماسمعت ردها: ندى
ندى: هلا يمه
ام تركي: طيحتي قلبي اكلمك ماتردين
ندى: يمه تكفين تعالي بسرعة 
ام تركي : زين زين صوتي على خالتك تجي لك .. وسكرت منها
ولبست عباتها ونزلت رايحة صادفت ماجد لابس ونازل: ماجد
وين رايح يمه؟
ماجد: بروح لواحد من اخوياي , آمري يمه
ام تركي: ودني بيت عمك ندى اختك تعبانة واخاف يصير فيها
شي ورجلها ماجاها ...
سبقها ماجد للسيارة وحاول يهديها : يمه الله يهداك بيت عمي يعني
بيخلونها 
ام تركي: اخاف مايدرون عنها قاعدة بجناحها تكفى اسرع وانا امك
ماجد يحاول يلطف الجو: ههههههههههههه اول مرة اشوف ام تقول
لولدها يسرع 
ام تركي : ماجد واللي يسلمك مو وقت كلامك انا خايفة على بنتي
ماجد زاد سرعته شوي عشان امه ترتاح ..
وصلو بيت عمه ونزلت ام تركي... واول مادخلت لقت ندى لابسة 
عباتها وخالتها ساندتها تمشيها بتروح المستشفى مع ناصر
ندى: يمه لحقي علي بموووت والله
ام تركي : بسم الله عليك يمه تخفيف ذنوب ان شاء الله...
طلعو بها للمستشفى وركبت ام تركي مع ماجد ولحقوهم 
دخلوها على طواريء النساء والولادة والخوف بادي على ملامح
ندى ,,,, وهي تصيح وتتأوه ... والألم فوق احتمالها 
ساعة تلتها ساعة وساعة اخرى ,,, ثلاث ساعات من الانتظار
جاتهم الطبيبة : السلام عليكم
الكل قام مرعوب: وعليكم السلام
ناصر: خير دكتورة بشري؟
الدكتورة : فين زوج المدام؟
ناصر : انا زوجها طمنيني يادكتورة
الدكتورة : مافي شي بس راح يكون فيه صعوبة في الولادة الطبيعية
لزوجتك .. حاولنا بكل الطرق بس مافي اي بوادر ان الجنين ينزل
واي تأخير فيه خطورة على الأم والجنين بعد ... احنا الآن محتاجين
موافقتك بس عشان نسوي لها عملية قيصرية
ام تركي: وشوله العملية يادكتورة
الدكتورة: والله ياخالة لازم هالإجراء بأسرع وقت ولا راح يكون
فيه خطورة على الاثنين
ناصر: خلاص سووها وان شاء الله تقوم بالسلامة
الدكتورة: اوكي تعال معاي وقع الأوراق الرسمية عشان نبدا
العملية ومانتأخر اكثر
راح معاها ناصر يوقع اوراق موافقته على اجراء عملية قيصرية
لندى ... وهو مايدري شلون وقع ويدينه ترتجف من الخوف
والكل بالانتظار متوجه بالدعاء للخالق يقومها بالسلامة ويقر عينها
بشوفة مولودها البكر..........






***************************






من فترة دخلو ندى لغرفة العمليات .... والوقت يمر طويل وكئيب
والدقايق فيه كأنها ساعات انتظار...خوات ناصر كلهم جو للمستشفى
اما اريج تدق على خالد تبيه يجيها تروح للمستشفى وقلبها ماكلها
على اختها ....
اريج: خلللللود تكفى بسرعة 
خالد: يعني لارحتي الحين بيقولون ولدت؟
ريج: لا بس اكون مع امي مو هنا لحالي تاخذني الوساوس وتجيبني
خالد: زين بالكثير نص ساعة وانا عندك
اريج: كثيييييييير والله
خالد: اريج شسوي وربي زحمة بس بحاول اختصر الطريق
اريج: عفيه خلود لاتتأخر
خالد: ابشري وانتي لاتشيلين هم تو تركي مكلمني رايح هو وغادة
اريج: ياليتني رايحة مع غادة بيت خالتي يوم قالت لي
خالد: خلاص عاد هذا اللي ربي اكتبه .. اصبري وانا جاي لك
اريج: زين 
دعت ربها من قلبها يقوم اختها بالسلامة وماتدري ليش قلبها
معورها عليها ,,, هي بالفترة الأخيرة تعبت وكانت متخوفة من
الولادة ....
سمعت صوت جوالها وسحبته .. شافت المتصل بندر
ردت وصوتها فيه الصيحة: الو
بندر: اروج؟
اريج بدون شعور صاحت وبندر خاف عليها : عسى ماشر
ليش تصيحين؟
اريج وهي تشاهق: ندى بالمستشفى
بندر يسحب منها الكلام كلمة كلمة : بتولد؟
اريج: ايه
بندر: كل الحريم لا حملو يولدون
اريج: لا ندى غير
بندر بطولة بال: شلون غير؟
اريج: تعبت عليهم وماقدرو ينزلون الجنين ومدخلينها من 
ساعة يسوون لها عملية قيصرية وللحين ماطلعت
بندر: اريج الله يهداك الدعوة فيها بنج وتخدير وتجهيز
للعملية وبعدين يطلعون الجنين وعقب يخيطون مكان الجرح
يعني مو شغلة ساعة وانتهى الموضوع
اريج: ادري انها مو شغلة ساعة بس مادري ليش قلبي ماكلني
عليها ...
بندر: اريج اذكري الله
اريج: لا اله الا الله 
بندر: انتي ادعي لها وربي يقومها بالسلامة وهالعملية بإرادة الله
سهلة 
اريج: يااارب تسهل ولادتها 
بندر: زين من عندك الحين؟
اريج: مافي احد انتظر خالد يجي ياخذني لهم 
بندر : حبيبتي لا تشغلين قلبي عليك هدي نفسك وطمنيني عليك
ومانيب مسكر الا اذا وصل خالد
اريج: تسوي فيني خير والله لو قعدت لحالي وكملت وساوس 
ما اوصل هناك الا انا مستخفة خالصة
بندر: وانتي يعني تنتظرين انا اتصل فيك؟ المفروض لا احتجتي
لي تتصلين وانا بكون معك بكل وقت
اريج: بندر لا تلومني انا لا خفت ما اعرف اتصرف
كملت سوالف مع بندر ... الين اتصل فيها خالد يبلغها انه على
وصول ويبيها تنزل له استأذنت من بندر وقال لها تطمنه اول
بأول...
راحت للمستشفى ودخلت انتظار النساء وقلبها تتزايد نبضاته
لقتهم مجتمعين والكل مهموم ومتضايق قربت من امها حضنتها
وصاحت ... ام تركي : يمه لاتعورين قلبي اختك بتقوم بالسلامة
ان شاء الله
اريج تمسح دموعها وتناظر بأمها : ان شاء الله يمه محد قال لكم
عنها شي؟
ام تركي : لا يمه للحين هذانا ننتظر والله يعين
غاده بكل هدوء: اريج خلاص عاد لا تزيدين خالتي هي بروحها
شايلة هم قومي معاي
قامت اريج وقعدت جنب غادة بكل انصياع ....
الانتظار كان كئيب .. كل الأكف ارتفعت بالدعاء ....
ومازالو ينتظرون اي احد يطلع ويبشرهم بولادة ندى وانها 
قامت بالسلامة ....



*
*
الجزء الثالث عشر



*
*
*
*



ماتدري كم مر عليها وهي تنتظر وماتذكر الا وجه الطبيبة
وهي جاية تبشرهم بولادة ندى
الدكتورة: الف مبروك ندى جابت ولد
ام تركي: بنتي يادكتورة شلونها
الدكتورة: الحمدلله قامت بالسلامة .. صحيح تعبت مع الولادة
بس راح ترجع مثل اول اذا ارتاحت .. اهم شي هي محتاجة
الراحة التامة وماتضغط على نفسها كثير ... ولا تشيل اشياء
ثقيلة
الوجيه تهللت من السعادة والكل صار يبارك للثاني
ام تركي: اقدر اشوفها يادكتورة؟
الدكتورة: اليوم خلوها ترتاح وتعالو من بكرة زوروها
اريج: والولد ابي اشوفه
وطلعو كلهم بعد ماملت الراحة قلوبهم ... راحو يشوفون
الولد بالحضانة ...
الجوهرة: ياقلبي عليه نتفه هذا شلون يشيلونه
اريج: وخري بس لاتحشين ولد اختي
الجوهرة: اللي يشوفك يقول مو ولد اخوي بعدين توه بيبي
بكرة لاكبر يصير نسخة ابوه واختك مالها فيه الا الشقا
اريج تطقها: وجعوه يالعوبا انا محد ينافسني بهالعايلة على
طولة اللسان الا انتي ما اعرف اسكتك
مشاعل: تجمعو ريا وسكينة .. لا تطاقو بالمستشفى احسن
يلا جوجو ناصر بيودينا ويرجع يجيب اغراض لندى
وراحو كلن لبيته .. والنفوس ارتاحت عقب ساعات من
الانتظار والخوف بس الحمدلله ربي يسرها...
من بكرة الكل جاي يزور ندى ...ويحمدون لها بالسلامة
ندى وهي تشوف ولدها اللي شايله ناصر: احد يصدق ان
هالنتفة تعبني ...
ام تركي: يمه مع التغذية والاهتمام بيزيد وزنه بس انتي
تعالي عندي وانا اللي بربيه لك
ناصر: لا وش دعوة خالتي ندى تقعد ببيتها
ام تركي: والله يمه ما ارتاح الا وهي عندي على الاقل
خل يشتد عظمها شوي
ندى: اي ناصر ابي اروح عند امي اسبوعين او 3
ناصر: ابشري .. بس تونا بأول يوم لا كتبو لك خروج
ربي يسهلها...
ام ناصر: وش نويتو تسمونه يمه؟
ناصر يطالع بندى ويضحك ( طول فترة الحمل وهي وياه
يتطاقون على الاسم هو يبي على ابوه وهي بعد تبي على
ابوها وفي الاخير اتفقو على انهم يختارون اكثر من اسم
ويسوون قرعة ) : بنسميه فارس
ام ناصر: عاشت الاسامي يابو فارس .. وعساه على البركة
ناصر: عاشت ايامك يمه
مرت الايام وطلعت ندى من المستشفى متوجهة لبيت اهلها
اللي كانو مجهزين لها غرفة تحت ...
والزيارات من اقاربهم وجيرانهم وكل معارفهم ماوقفت ..
واريج حاولت توفق بين هالضيوف ومشاويرها وروحاتها
للأسواق تبي تتقضى وتخلص خصوصا ان العد التنازلي
لزواجها بدا وكل اللي باقي شهر واسبوع ...







****************************




قاعدة بغرفتها تتصفح كذا موقع تشوف افكار لعرسها
اتصل فيها بندر وردت بلهفة: هلا والله
بندر: هلا بك حبيبتي شلونك؟
اريج: متمللة وزهقااانة
بندر: افا ليش؟
اريج: مادري كذا من الله ملل
بندر: بجي لك
اريج: وشو؟
بندر: ياربي من هالبنت مستحيل يصير لسانها حلو
قولي يالله حيه بينور البيت والله ياعمري انا مشتاقة
لك
اريج: ههههههههههههههههههههههه بسم الله شوي شوي
ترى الدعوة كلها اني تفاجأت
بندر: زين ماعلي فيك جاي جاي الله لا يعوق بشر
اريج: الله يحييك
بندر: لااااه؟ توك تقولينها
اريج: وانت تدور علي اي زلة؟
بندر: لا تقلبينها جد الحين قومي تجهزي لا اجي اشوفك
حوسة وشوشتك طايرة
اريج شهقت: مسكييييين انت بالعكس دايم شكلي حلو ومرتب
بندر: يقولون مداح نفسه يبي له رفسة
اريج: مالت عليك بس
بندر: هههههههههههههه لاتكونين زعلتي مزوح
ولا ما امون؟
اريج وهي بعدها مبرطمة : الا تمون اكيد
بندر: زين عيوني انا استأذنك الحين بخلص كم شغلة وجاي
لك
اريج: اوكي.... وسكرت منه وهي طايرة من الوناسة
واتصلت في عبير على طول: عبووور بندر بيجيني وابي
طريقة حلى سريع وكشخة
عبير: وحدة وحدة اروج عشان استوعب
اريج: ابي طريقة حلى كشخة اقدمه لبندر لانه بيجيني وبنفس
الوقت سريع لان ماعندي وقتي زين كذا؟
عبير: ايوا تمام بس ابغى اسألك عمرك شفتيني دخلت المطبخ
وسويت حاجة؟
اريج: لا والله
عبير: طيب ليش داقة عليه؟
اريج: من دلاختي .. بعدين ادخلي المطبخ لاهنتي وتعلمي السنع
ان شاء الله تبين فهود يجيب لك شغالة وانتي توك عروس
عبير اللي تموت بمكانها من تسمع طاريه: عارفة انك بايخة
اريج: ايه وادري بعد انك ثقيلة طينة والله يعين خالي عليك
عبير: هو يحصل له اصلا
اريج: اقول وخري بس مانيب فاضية لغرورك بروح ازين حلى
لزوجي العزيز
عبير: ههههههههههههههههه طيب وسلمي عليه
اريج: لا والله احلفي بعد
عبير: باي لا تطلعين لي مع السماعة تذبحيني
اريج تضحك على عبير وقامت ركض للمطبخ.. حاست شوي
بكتاب طبخ وشافت لها حلى سريع سوته وحطته بالثلاجة يبرد
وراحت غرفتها تبي تتسبح وتتكشخ قبل يوصل بندر...
مخلصة صار لها حول الربع ساعة وحضرته للحين ماشرف
وهي بطبعها ماتحب الانتظار ..
اما بندر طلع من البيت ومر على محل حلويات واختار لها كذا
شي يعرفها تحبهم ...وتوجه لبيتهم ..اتصل فيها يبلغها بوصوله
وهي راحت للباب ركض<<مطيورة
فتحت له الباب ودخل ...اول ماشافها وقف يناظرها وهي
انحرجت حيل من نظراته سلم عليها :شلونك عمري
اريج والحيا مقطعها : تمام ... ومد لها الصحن تاخذه : ليش
مكلف على عمرك؟
بندر مسك خشمها: وش هالرسمية الزايدة .. مافي شي يغلى
لعيونك
اريج سكتت وماعرفت ترد
بندر: بتخليني واقف على الباب يعني؟
اريج: لا حياك تفضل
قعدو بالمجلس وبعدها بشوي راحت اريج تجيب العصير وكلمت
الشغالة بعد ربع ساعة تجيب لهم القهوة...
بندر: محلوة اليوم
اريج: بندر عن هالسوالف عاد ترى بقوم الحين
بندر: اول مرة بحياتي اشوف بنت ماتحب الكلام الحلو
اريج: ادري فيك مستقصد تحرجني
بندر: لا والله ياقلبي اعبر عن اللي اشوفه.. وهي نزلت عينها
مو قادرة تطالعه
بندر مسك يدها وقعد يلعب في اصابعها .. : اروج ناظريني
اريج تطالع اي شي الا هو
بندر: عشان خاطري ولا مالي خاطر عندك
التفتت له وجات عينها في عينه ... وضاع بعيونها .. اريج حلوة
لكن مو ذاك الجمال الصارخ بس ربي وهبها عيون تسحر ..واسعة
وناعسة وكحيلة ...قرب منها وباس خدها
وهي على طول بعدت عنه وطقته بكتفه : بندر عن هالحركات
بندر: هههههههههههههههههه وربي اشك اني متزوج بنت
اريج: تبيني اخليك على راحتك عشان تقتنع اني بنت .. لا حبيبي..
بندر انسبه من قالت حبيبي وذاب فيها وهو يسمعها من صوتها
وبدون شعور: الله تجنن منك تكفين عيديها
اريج استغربت هذا وش فيه استخف: اي اجل وش رايك تبيني
اخليك تسوي اللي تبي<<مايحتاج تعرفون لسانها طويل
بندر: ادري والله الكلام الحلو مايطلع الا غلطة ومسكها من يدها
وضغط عليها بقوة وصرخت بأعلى صوتها: يممممممممه
وبهالوقت دخلت عليهم الشغالة جايبة القهوة
بندر: الله رحمك ولا كان خبرك بكرة بالجرايد
اريج: ههههههههههههههههه يقال لك مخوفني.. هذاك اول الحين
ماعاد تخوفني
بندر: احلفي عاد؟ ومن اللي تو تستفزع بأمها
اريج تفشلت: اولا مو خوف .. بس لانك آلمتني بيدي
بندر: آسف ..
اريج: زين سامحتك
بندر: ههههههههههه صبي قهوة بس<<ماعندهم رومانسية ابد
تحسونه قاعد مع واحد من اخوياه
وقعدو يسولفون لحظات ودخل عليهم خالد: السلام عليكم
بندر: وعليكم السلام خير ياطير الواحد ماياخذ راحته مع زوجته؟
خالد: الله والراحة بعد اللي يشوفكم يقول كناري تهامسون وانتو
صوت طقاقكم لآخر الشارع ولا شايفك يوم دخلت عليكم ماسك
يدها وتناظر بعيونها هذاك قاعد وهي تصب لك القهوة وسوالف
اريج هنا فقعت ضحك.. اما بندر يبرر: ياخي من اختك كل ما
صرت رومانسي تصارخ يمه يمه
خالد: بعدي اختي تبي تصير رومانسي لاصارت ببيتك
بندر: ياكرهك والله.. انا مادري ليش ما اتعظت من غثاك
مادريت ان اختك نفسك
اريج: انا غثيثة؟
بندر حاول يرقعها: من قال؟
اريج يقال لها زعلت : مالت عليكم اثنينكم اعرفكم لا اجتمعتو
تحبون تنكدون علي وجات تبي تطلع لحقها بندر: تعالي والله
نمزح
بس اريج راحت ركض وطلعت من المجلس رايحة لغرفتها
بندر انقهر من دفاشته وراح لخالد: عاجبك اللي صار يعني؟
خالد: انا ماقلت شي انا حشيتكم اثنينكم انت اللي تلقفت وغلطت
عليها
بندر: ياخي اختك مدري شلون تستانس .. اجيها كذا مايعجبها
وكذا بعد مايعجبها
خالد: والله اريج حبوبة وقلبها طيب بس دلوعة شوي وانت عاد
تحملها
بندر: وانا وش مجنني الا دلعها
خالد: اعرفها عنيدة ماراح تجيك بس حاول تكلمها وبترضى على
طول
بندر: زين توصي شي؟
خالد: اي اعزمني على كوفي ودي اطلع
بندر: لعنبو ابليسك قول انا اللي بعزمك بس ماعليه قوم قوم
خالد: انا ادري ولا وش فايدتك نسيب على الفاضي
بندر: ههههههههههههههههههه مابي اقول شي اخاف اريج تسمعني
وتزعل زود
خالد: والله خطيرة اختي صارت تخوفك
بندر: اراعي مشاعرها مو اخاف منها
خالد: اي صادق بس خلنا نمشي.......
وطلعو من البيت وعيون اريج تتبع بندر وتدعي له من قلبها ربي
يحفظه ويخليه وين مايكون.......





***************************




قبل زواج اريج بأسبوع غرفتها صايرة حوسة من الاغراض
والاشياء اللي شرتهم .. واغراضها القديمة اللي ودها تتخلص
منهم وخواتها وبنات عمها كل شوي تجيها وحدة تساعدها
اليوم طلع فستانها ... بعد ماصار كل شي تمام ...
ندى: اروج يجنن وربي طالعة تاخذين العقل
اريج: والله ندوش؟ مو دفش...
ندى: لا والله بالعكس يجنن
اريج: ادعي لي ندى وربي خايفة
ندى: لاتخافين ولا شي استمتعي بليلتك وعيشيها بكل تفاصيلها
وربي بعدين تتمنين تعيشينها من جديد
اريج بدلت ولبست بيجامتها ...: هاتي فروس ياحبي له
ندى: اريج بالله شوي شوي عليه
اريج: زين تراك ذبحتينا فيه ماكأن وحدة ولدت غيرك
ندى: ههههههههههه ياويلي خبلة مدري متى تعقلين
................./ بووووووه
ندى واريج اخترعو: يممممممه
فاتن: ياربي مرة رقيقات
اريج: وجع تبين توقفين قلبي؟ ترى وراي عرس ابي افرح
بعمري زهقت مليت من العزوبية
فاتن: وش تبين بالعرس ماوراه الا الهم
اريج: هذا انتو يالمتزوجات كل وحدة تقول هم ولا جا حبيب
القلب طرتي معاه
فاتن: قاهرتني والله
ندى: من هي؟
اريج: من بعد اكيد غلا
فاتن: اي هي عسى ربي يشيلها وارتاح
ندى: استغفري ربك الله يحفظها لولدها( غلا مرة سعود الثانية
جابت ولد سموه بدر )
اريج: ليش وش مسوية؟
فاتن: طالعة هي وياه مدري وين راحو
ندى: زين هذا يومها وهو حر يسوي اللي يبي
اريج: الحمدلله والشكر استخفت وقعدت
فاتن: اللي رجله بالنار مو مثل اللي رجله بالماء
ندى: فتون انتي تبين تنكدين على عمرك انا ما انكر انه شي
يقهر بس خلاص صار وانتهى ومابيدك تغيرينه حاولي تتقبلين
او لا صار عندها اشغلي نفسك بأي شي
فاتن: آآآآآهـ وش اشغل نفسي فيه ... لا ولد ولا زوج الله
يعوضني بس
ندى تحسفت على كلامها: فتون ياعمري ربك مايترك عباده
وان شاء الله ربي يعوضك
فاتن: خلاص قفلو على الموضوع مابي انكد على اروج
اريج راحت لاختها وحضنتها: بعد عمري فتون الله لا يحرمني
منك
ندى نطت لهم : وانا؟
اريج: ههههههههههههه وانتي بعد





****************************




دخلت عليها بالغرفة المخصصة لها لقتها متوترة ومررفوع
ضغطها مليون : خير خير ليه معصبة ؟
اريج: نرفزوني وربي كل واحد يقول كلمي الثاني
عبير: ليه ايش ناقصك؟
اريج: المسكة محد جابها وانا اعصابي خلاص تلفت
عبير:كلمتي مين طيب 
اريج: كلهم كل واحد يقول مو مخلي ابوي وخالد يقول
اخوياي بستقبلهم وبعدين بروح
عبير وهي مستحية : طيب كلمي خالك
اريج بدون ماتنتبه << اللي شاغلها اكبر ولا ماتفوت عليها
ابد: اييييييييه فهود وين راح من بالي... ودقت رقم خالها
اللي جاها صوته فرحان: هلا بالعروس هلا والله
اريج: فهود طلبتك تكفى
فهد: عيوني لك آمري بس
اريج: المسكة ابي احد يجيبها وكلهم مشغولين
فهد: يووووه اروج مشوار
اريج: مو انت واعدني لا صار اللي ببالك اي شي اطلبه 
تلبيه؟
فهد: ما اقدر اقول شي مسكتيني مع اليد اللي تعورني 
ابشري يابنت عبدالعزيز غالية والطلب رخيص
اريج: ياااااارب يسعدك فهود ويحنن قلب عبورة عليك 
وتخلي العرس بعد شهر
فهد من قلب :آآآآآآآمين.. زين باخذ عنوان المحل من خالد
ورايح
اريج: فهود تكفى لا تتأخر
فهد: ابشري .. الا اروج
اريج: هلا
فهد: وينها فيه؟
اريج: عندي 
فهد: شلون طالعة ؟ اكيد قمر
اريج: فهد ترى بتتأخر .. روح بعدين اعلمك
فهد: ايه انصبي علي بعدين لا جاك بندر تنسين ابوك مو 
عاد خالك .. فمان الله بس
اريج التفتت على عبير: يسأل عنك
عبير توردت خدودها : تسأل عنه العافية
اريج: عبير تعالي شوفي لي الطرحة من ورا احسها مو
ثابتة
عبير: اروج ما اتذكرك موسوسة كذا والله شكلك حلو
مر الوقت بين توتر اريج .. ودخلات البنات عليها ...
عبير اللي رجعت لها وجلست جنبها شافت جوالها يدق
وشافت المتصل اللي خفق له قلبها : اروج تعالي ردي
اريج اللي كانت تتصور ومو فاضية. ردي انتي
عبير: لا ما اقدر هذا فهد
اريج: اكيد جاب المسكة .. ياربي من يجيبها هاتيه بس
خليني اكلمه: هلا فهد
فهد: هذاني واصل شلون اجيبها لك
اريج: ماينفع تجيني البنات معاي بشوف وحدة من البنات 
تاخذهم منك
فهد: ارسلي لي عبير
اريج: هذا اللي ناقص بعد.. والتفتت لغادة: غدو حبيبتي فهد
جايب المسكة تكفين جيبيها
غادة : زين بس انتي اركدي خلي المصورة تعرف تصورك
وراحت تجيب المسكة فهد اول ماشاف غادة حب يستهبل 
عليها شوي: الحين انا طالب الورد يجي ياخذ الورد يجيني
الشوك؟
غادة: ماجيت عشان سواد عيونك جيت عشان اروج حبيبتي
ولا الورد حامض على بوزك تشوفه
فهد: هههههههههههه متعمدين كلكم تقهروني يعني
غادة وهي تاخذ المسكة منه : انت اصبر وهي بنفسها بتجي لك
فهد: ياااارب متى هاليوم بس






********************



وش هالنهار اللي طلع 

والليل توه يالحضور

وش هالصباح اللي بدى

بالشمس والدنيا ظلام 

لا لا ابد ما هو نهار

ولا صباح شق نور 

هذي عروستنا (اريج)

مقبلة والليل شاب..


جت بالصباح العذب 

وأهدت ليلها أبهى حضور

وجت بالنهار وكنها 

تمشي على هام الغمام 

خطوة خجل خطوة دلع 

خطوة ترف خطوة غرور

خطوة تزيد الصمت صمت

وتجعل النظرة كلام



نزلت كأجمل عروس بأجمل ليلة والعيون كلها تناظرها 
كانت السعادة تشع من عيونها ... وصلت لمكانها المخصص
لها والتفتت شافت كل اللي تحبهم حولها ... خنقتها العبرة
وهي تشوفهم وتشوف فرحتهم فيها ... كل شوي تجيها وحدة
تسلم عليها...والبنات انهبلو على شكلها الحلو ...
نزلو البنات بيدخلون الرجال ولبسو عباياتهم وقعدو تحت الا
خوات اريج كانو معاها بالكوشة بس مبعدين شوي عنها
دخل بندر وابوه وابو تركي وخالد وفهد ...
عبير ماصدقت نفسها وهي تشوف فهد مانزلت عينها عنه
فهد اللي يوم قرب منهم دورها بعيونه وشافها تناظره 
وابتسم لها اما هي على طول نزلت عينها ..وارتبكت
ويهيأ لها من ارتباكها ان كل العيون كانت تراقبها وماكانت
تدري عن العين اللي من دخل فهد وهي تراقبها ولاحظت
نظراته لها......
قرب بندر وسلم على اريج: الف مبروك يالغالية
اريج: يبارك بحياتك 
مسك يدها ووقف جنبها وجاها ابو بندر يسلم عليها وهنا 
كانت بقمة احراجها من كبرت ماشافته وهذي اول مرة تشوفه 
وتجمعو الكل حولها يسلمون ويباركون ... 
كانت ليلة من احلى الليالي ... مايعكر صفوها الا وجود 
رهف اللي كانت تحترق بداخلها قهر من شافت فهد يناظر 
عبير .. هو قال لها انه خطب بس اليوم توها شافت اللي
خطبها...( رهف تصير بنت خالة سجى صديقة اريج )
طلعو كلهم وبقى بندر مع اريج ... وبعدها بشوي قام بندر
وقامت معاه اريج ... لبسوها عباتها وسلمو عليها خواتها
وامها وودعوها وبقلوبهم دعو ربي يوفقها في حياتها....
عند السيارة واقف خالد وفهد مع بندر يسلمون عليه ..
خالد: الله الله بإختي .. وانتبه لايجيني كلام بيوم انك مزعلها
تراها الغالية
بندر : اريج بعيوني والله 
ودعوهم وركبو السيارة متوجهين للفندق يسوق فيهم فهد
فهد: وين ناوين تسافرون ان شاء الله؟
بندر: نقول تركيا بإرادة الله
فهد: حلو ماشاء الله .. اهم شي وناسة اروج
اريج كانت مكتفية بالصمت بحكم توترها ...وصلو الفندق 
ونزل بندر . وجا لأريج يساعدها تنزل... مسك ايدها ونزلها
وطلعو جناحهم ... 
بندر كان طاير من الفرحة : تفضلي
اريج دخلت الجناح وهي مستحية ووقفت مكانها وهي تتأمل
الجناح بندر حس بارتباكها الواضح وماحب يحرجها اكثر 
يبيها تاخذ راحتها : هذي الغرفة والحمام(وانتو بكرامة)داخلها
انا بنزل اجيب باقي الأغراض من فهد.
اريج: طيب
طلع بندر وراحت لغرفة النوم وتذكرت الشنطة اللي فيها ملابسها
وراحت تاخذها من الصالة ... فتشت بقمصان النوم اللي حطوها
لها خواتها وهي تتحيسب عليهم ... دورت ولقت استر قميص
وخذت الروب وراحت للحمام ...تسبحت وطلعت وقفت عند 
التسريحة تجفف شعرها ... حطت ميك اب ناعم ابرز ملامحها
وكحلت عيونها الواسعة ... وابرزت جمال شفايفها بقلوس فوشي
لماع.... بخت من عطرها على كامل جسمها ... راحت للباب 
وهي مستحية تطلع .. طلت من الباب ماشافته بس شافت شنطته
يعني اكيد حط الاغراض ونزل ... انسدحت بالسرير تنتظره 
يناديها للعشا .. ولانها مرهقة ماهي الا دقايق وغطت بنوم عميق
بندر رجع بعد ما نزل يعطي فهد اوراق عشان يأكد موعد رحلتهم
بعد ماكلمه يرجع له للفندق مرة ثانية وطلع ينتظرها تطلع له 
بالصالة ... ويوم تباطاها قرر يروح لها طق باب الغرفة على 
خفيف بس ماسمع رد.... فتح الباب وشافها نايمة على السرير
بدون غطا ... انقهر من قلب وكان وده يكفخها ويصحيها بس
ماهانت عليه خصوصا وهو يشوف شكلها البريء...قرب منها
حبها على خدها وغطاها .. وراح يتسبح ..طلع من الحمام وبدل
ونام جنبها ....
الساعة 9 الصباح تقريبا ... تقلبت على السرير وفتحت عيونها
بالبداية استغربت المكان اللي هي فيه ومجرد ما التفتت يمين
وشافته وهي تفز قاعدة... ( ياربي وش صار؟ انا شلون نمت)
حاولت تتذكر وعصرت مخها وآخر شي توصلت له انها كانت
تنتظره ونامت قبل يجي... التفتت له شافته مبتسم وحاط يدينه
تحت راسه ويطالعها: نايمة جنب جني؟
اريج ارتبكت وحاولت تغطي نفسها بأي شي مع انها لابسة
قميص طويل بس حست انها مو لابسة شي من نظراته لها
سحبها له وضمها على صدره :صباح الورد
اريج ابتسمت تخفي توترها: صباح الفل
بندر: الحين فيه زوجة بالدنيا تنام بليلة زواجها قبل يجي
زوجها؟
اريج: كنت مرهقة وتعبانة (وقالت بإحراج) وانتظرتك وما
حسيت بنفسي الا الحين
بندر: بس انا زعلان
اريج: من جدك عاد؟
بندر: اي من جدي ولا راح ارضى الا بشرط
اريج وهي تضحك وكأنها عارفة وش ناوي عليه : وشو
بندر يأشر على فمه: ابي بوسة
اريج شهقت : لا لا لا مابي وحاولت تقوم بس كان ماسكها
بقوة ومو معطيها اي مجال للهرب
ضحك بندر على شكلها : زين بوسيني على خدي واسامحك
شوفيني تنازلت لازم انتي بعد تتنازلين
اريج وخدودها حمر من الاحراج : طيب غمض عيونك
بندر غمض عيونه شوي وهو يسترق النظر لها واريج
انتبهت له : لا غشاش غمض زين
بندر: هههههههههههههه يالله
قربت منه وباسته على خده بسرعة وحاولت تبتعد عنه
بس هو سحبها له وضمها اكثر وماترك لها اي مجال 
للمقاومة ......






****************************





بعد زواج اريج بأسبوع .. اجتمع ابو تركي بعياله وفهد
بعد ما اتخذ قراره انه يسلم لهم كل اشغال الشركة 
ويكتفي هو بالإشراف عليهم... خصوصا بعد ماكبرو 
وصار يقدر يعتمد كليا عليهم ...
ابو تركي: مثل ماتعرفون انا كبرت وماعاد فيني شدة على
الشغل مثل اول .. وانتو ماشاء الله اقدر اعتمد عليكم 
تركي: انت الخير والبركة يبه
ابو تركي: بس يابوك مابقى بالعمر كثر اللي راح وانا ابي
ارتاح بهاللي بقالي من عمري
تركي: لك طولة العمر يبه
ابو تركي: يابوك انا مجمعكم ابي اقسم عليكم الشغل وانتو
ان شاء الله ما انتم مخالفين معاي... انت ياتركي راح تكون
المدير العام للشركة واي قرار يصدر او مناقصة انت المسئول
الاول عنه.. وانت ياخالد بتكون المدير الاداري اللي راح تكون
مسئول عن جميع الأقسام وتساهم في القرارات الإدارية
اما انت يافهد راح تكون المدير المالي وكل المعاملات المالية
بتكون تحت تصرفك ... كذا راضين؟
فهد: مابعد كلامك كلام يا ابو تركي
ابو تركي: اي شي تختلفون حوله يرجع امره لي وانا انهي
هالخلاف بإذن الله
تركي: ان شاء الله ماهنا خلاف يالغالي
ابو تركي : الله يخليكم ويحفظكم ... باقي الموظفين راح يبقون
بوظايفهم ... ومراكزكم انتو غطوها بأي موظف تشوفونه
يستحق هالمراكز..
تركي: ان شاء الله
ابو تركي: وصل كلامي كله؟
تركي: اكيد ومثل ماتبي 
ابو تركي التفت لماجد اللي قاعد معاهم بدون مايتكلم:ماجد
ماجد: سم يبه
ابو تركي: متى تبي تريحني وانا ابوك؟
ماجد: افا يالغالي وش انا متعبك فيه؟
ابو تركي : حالك هذا متعبني
ماجد اللي فهم قصد ابوه: يبه واللي يخليك انا مرتاح
ابو تركي: ولمتى وانت ماتفكر الا بنفسك؟ مافكرت بأمك
اللي شايلة همك؟ وانا اللي كل ماشفتك ضاق صدري ..
خلنا انا وامك مافكرت ببنتك اللي تبي من يربيها .. امك
وكبرت وخواتك كل وحدة ببيت رجلها وهي تبي من يقابلها
ماجد: يبه تكفى
قاطعه ابو تركي: انا خليتك من اول على راحتك بس وضعك
ماهوب عاجبني انت بشغلك وبنت كاسرتن خاطري تبي من 
يشوفها ويداريها 
ماجد: زين انا اوعدك بفكر بس انت لا تضغط علي
ابو تركي: والله ياوليدي مابي الا مصلحتك
ماجد: ان شاء الله يبه بس عطني وقت افكر
كملو جلستهم سوالف وضحك ووناسة ......





*********************************




طالع من الدوام ورايح للبيت ... ازعجه جواله اللي
صاير يدق باستمرار وقرر يرد هالمرة : يانعم
...............: فهد؟
فهد: اي فهد وش عندك؟
رهف: فهد ليش تسوي فيني كذا؟
فهد: رهف رجاءً ماني ناقص قلق... قلت لك اني خاطب 
وكلها شهرين بالكثير واملك 
رهف: شلون يعني؟
فهد: يعني انسي فهد
هنا رهف بدت تصيح : فهد والله ما اقدر انساك شلون
تبيني اعيش حياتي من دونك
فهد: رهف وبعدين؟
رهف: ليش كذبت علي؟ ليش قلت لي انك تحبني وماراح
تتزوج الا انا؟ ... كل اللي رفضتهم عشانك وعمري اللي
راح وانا انتظرك مايسوى عندك شي؟
فهد: اوووف ترى محد طقك على يدك وقال صدقيني
وبعدين انتي ماتناسبيني ... اللي تناسبني لقيتها
رهف هنا عصبت من تذكرت نظراتهم لبعض بعرس 
اريج:وش فيها زود عني؟ 
فهد ببرود يقهر: كلها زود عن كل البنات مو بس انتي
جمال ودلال وعزة نفس... يعني ماترمي نفسها على احد
وافهم يافهيم
رهف انقهرت منه: وش تقصد؟
فهد: ما اقصد شي ورجاءً لا عاد تتصلين فيني
رهف زاد صياحها : فهد والل يسلمك بس اسمعني
فهد: مابي اسمع شي انا وصلت البيت وابي انام يعني
لاتزعجيني ورقمك لا اشوفه فهمتي؟
رهف : بس فهد
فهد: يالله مع السلامة ... وسكر بوجهها بدون مايسمع
باقي كلامها ...
نزل من سيارته ودخل البيت وهو ضايق صدره حيييييل
لقى امه قاعدة بغرفتها دخل عندها ودنق حب راسها 
وقعد جنبها : شلون الغالية؟
ام فهد: والله يمه احس راسي يدور فيني ... 
فهد: تبين اقيس لك الضغط؟
ام فهد: ياليت يمك 
قام فهد يجيب جهاز قياس الضغط وقاس ضغط امه لقاه
مرتفع شوي : يمه وش صاير؟
ام فهد: ولا شي يمه والله من قمت من النوم وهذا حالي
فهد: هذا من عشاك البارح انا قايل لك ملحه زايد بس
انتي ماطاوعتيني
ام فهد: الله اللي كتب وانا امك
فهد: اي يمه بس انتي بعد احرصي على نفسك تراك غالية
ام فهد: ابشر وانا امك هات لي دواي ابي ارقد شوي
راح فهد جاب لها حبوب الضغط وكاس موية : سمي يمه
ام فهد: الله يوفقك يمه ويفرح قليبي فيك
فهد: ادعي لي يمه تكفين
ام فهد: والله اني كل ماقمت وقعدت دعيت لك
فهد: الله لا يحرمني منك 
حب راس امه وطلع غرفته ومايدري ليش يحس بضيق 
في صدره ......






**********************************







توهم رجعو من برا وداخلين الفندق .... اريج سبقت
بندر تتسبح بس بندر لحقها ومسكها : اقعدي انتي
اعرفك لا سبقتيني بتنامين 
اريج: هههههههههههههه لا والله جوعانة ابي آكل
بندر: زين بتسبح وعقب بطلب لنا شي ناكله
اريج رضت بكلامه وطلعت بالصالة ... فتحت التلفزيون
وقعدت تقلب بالقنوات ومو عاجبها شي ... 
راحت للثلاجة وخذت لها سنيكرس وقعدت تتسلى فيه
وتفشلت يوم قال لها بندر: ماقدرتي تصبرين الين اطلع؟
اريج: والله جوعانة
بندر حس انه احرجها: عليك بالعافية يارب انا بعد ميت 
جوع روحي تسبحي وبدلي تلقين العشا جاهز
اريج قامت بسرعة: زين
بندر: حبيبتي
اريج: هلا
بندر: وش تبين اطلب
اريج: اللي تبي تاكله جيب لي نفسه
بندر: زين لا تطولين اخاف تجين ماتلقين شي
تريج: ههههههههه ياويلك كان اخليك تنزل تجيب لي
بنفسك
ضحك عليها بندر ... 
بعد نص ساعة طلعت له اريج وهي لابسة فستان سماوي
شيفون ...ولامة شعرها على فوق ومنزله خصل على وجهها
حاطة قلوس وردي وماسكار على رموشها 
قعدت جنبه : يمممممي ريحة الأكل تجنن
بندر: سمي بالله
اريج: بسم الله وبدت تاكل ... للحين اريج تستحي من بندر
وماتقدر تتصرف بحرية كثير خصوصا وهي تشوف نظراته لها
اللي تحس انها مقيدتها ومو مخليتها تاكل وتتصرف باريحية 
بندر يقرب لها الشوكة يبي يأكلها وهي تضحك
اريج: هههههههههه بندر
بندر : عيونه... ذوقي هاللقمة من يدي بس
فتحت فمها وكلت من يده ... قرب منها وباس خدها وهمس
بكل شوق ووله: احبك
اريج استحت ونزلت راسها ..
بندر: تكفين قوليها
اريج: بعدين
بندر: كل يوم تقولين بعدين ... عشان خاطري ابي اسمعها
اريج: اممممم بقولها لك لا صرنا بالغرفة
بندر: وش معنى ؟
اريج: بتكون الغرفة ظلام اقولها لك بدون ماتشوفني
بندر: الظاهر اني متزوج جنية ماتبوس الا بالظلام ولا تقول
كلام حلو الا بالظلام بعد..
اريج: انت وش سالفتك مع الجن ... ترى اخاف
بندر: هههههههههههه امزح ياقلب بندر انتي
كملو عشاهم وبندر كان مستعجل يبيها تخلص بسرعة عشان
يسمع الكلمة اللي صار له فترة يطلبها تقولها له وهي تتغلى 
عليه ... اما اريج اللي شبعت وقعدت تتغصب بالأكل تبي تولع
بندر وتخليه ينتظرها اكثر
بندر وهو يطالعها : احس الدعوة صارت عناد
اريج فطست ضحك: هههههههههههههههههههههه
بندر شالها وهو يضحك : بتقولينها غصب عنك
اريج تصارخ: بندر نزلني تكفى اخاف اطيح
بندر: مانيب منزلك الين اسمعها
اريج: والله لاقولها بالغرفة ..
بندر: لا تقولينها الحين ولا تحملي اللي يجيك
اريج خافت من بندر تعرفه عنيد مثلها : بندر تكفى نزلني
بندر: قلت مانيب منزلك يالله بسرعة .. وصار يدور فيها
يبي يخوفها وهنا بدت تصارخ وخافت تزيد عناد ويزيد 
هو تهور غمضت عيونها : احبك بندر والله احبك
بندر طار من وناسته : وشو ؟
اريج: قلتها 
بندر: وش قلتي ماسمعت؟
اريج بهدوء ونعومة : احــبــك
بندر ذاب فيها راح فيها الغرفة وهو شايلها ومازل تحت 
تأثير كلمتها اللي ذوبته على الآخر






***************************






اليوم اول ايام شهر رمضان المبارك .... وباقي شهر ويوم
على ملكة عبير وفهد اللي تحددت بثاني ايام عيد الفطر...
ابو تركي اقترح على زوجته سارة يخلي الملكة ببيته الثاني
لانه اوسع واكبر وهالبيت ماراح يكفي معازيمهم بس ام عبير 
اعترضت ماتبي احد يعكر عليها فرحتها ببنتها ...
واتفقو بالآخر تكون الملكة بمزرعتهم لانها واسعة حيل وراح
تكفي كل معازيمهم خصوصا ان اخوان سارة جايين 
وكلمو عبير اللي عجبها الاقتراح ورضت فيه خصوصا ان 
مزرعتهم مو ذاك البعد عن الرياض .....
وفهد اللي رضى باقتراحهم واكيد اللي يريح عبير يريحه
وصار يعد الأيام والليالي ينتظر اللحظة اللي راح تجمعه 
مع حب حياته ووقته كله يتخيلها وهي جنبه ... 
ببيت ابو تركي مجتمعين كلهم على فطور مسويه للكل
جامع عياله وبناته وام فهد وفهد...
عبير اللي من شافت ام فهد داخلة عليهم فز قلبها وتمنت
من الله انها تلمحه لو طيف بس..
نفس الشعور كان يراود فهد اللي جاي هالمرة وهو واثق
انها له وكلها ايام وتكتب زوجته .... والشوق يسبق خطواته
للي يفصل بينه وبينها بضع خطوات ...
ومبين عليه هالشوق بسرحانه وشروده . اما خالد وبندر 
استلموه تعليقات وضحك...
خالد: كلها كم يوم وتشوفها ترفق بعمرك بس
فهد عرف انهم يقصدونه والتفت عليهم : احد قال شي 
الحين؟
خالد: مسوي مو هامه وهو بغى بتجنن علينا يوم قلنا
له مافي عرس الا بالصيف
فهد: ها ها تصدق انك ظريف.. وقام من عندهم
تركي وهو يضحك: ههههههههههههه اول مرة اشوف 
فهد ينحرج بس تراكم زودتوها شوي
بندر: لا زودناها ولا شي احنا دايم كذا بس هو صاير 
حساس 
ابو تركي قطع عليهم سوالفهم : خلو عنكم هالكلام الفاضي
وروحو جيبو الفطور الأذان مابقى له شي
قامو العيال يجيبون الفطور من المطبخ وقامو البنات 
يجهزون الفطور .. وقامت عبير بس استوقفها صوت ام 
تركي: على وين؟
عبير: بروح اجهز الفطور مع البنات
ام تركي: اقعدي انتي اكيد فهد جاي معاهم
عبير قعدت بدون اي اعتراض مع انها بداخلها ملايين 
الاحتجاجات ... ودها تشوفه وتكحل عينها بشوفته
وفهد كان يمني النفس انه يلمحها ولو بالغلط بس للأسف
ماشاف بالمطبخ الا بنات خواته ....
افطرو وصلو وقعدو يكملون فطورهم وكل سوالفهم عن
ملكة فهد وعبير وتخطيطاتهم ومن يبون يعزمون ...
اريج: انا مو عازمة من صديقاتي الا سجى هي اقرب وحدة
لي
عبير: لا عادي اعزمي اللي تبغين 
اريج: المعازيم كثير ومايحتاج اصلا علاقتي بباقي البنات 
مو ذاك الزود
فاتن ولأول مرة تكلم عبير بأسلوب حلو: هالحين انتي وش 
ناقصك؟
عبير استغربت ان فاتن تكلمها بدون هواش وردت عليها
وهي مبتسمة : ولا حاجة انا مخلصة من بدري اشياء كثير
بس انتظر فستاني يطلع .. قلت ابغى اخلص قبل رمضان 
احسن ماودي رمضان كله يروح في الاسواق
فاتن: زين ماسويتي والله هذا شهر عبادة
ندى اللي مزهقها فارس بصياحه : اووووف طفشني
ام فهد: هذا انتم يابنات الحين كل شي تتشكون منه
ندى: يمه والله زهقني ماعرفت افطر ولا اصلي 
ام فهد: ولدتس بعد من له غيرتس؟ مادامكم ماتتحملون
ليش تجيبونهم 
فاتن: ياليته يجي يمه راضية بهمه وصراخه والله لو
يحرمني نومي راضية بعد ... ودمعت عينها
الكل تضايق من كلام فاتن... والبنات نزلت دموعهم من
كلامها...
ام فهد: وش هالكلام يمه .... ادعي ربتس احسن لتس 
من هالكلام اللي لا يودي ولا يجيب
ام عبير: فاتن لا تبكين هذي حكمة ربي وماتدرين وين
الخيرة فيها ... وامر المؤمن كله خير,,, شوفيني انا 
ماجبت الا عبير وقد ماحاولت وتعالجت اجيب غيرها بس
ربي ماكتب لي رغم انه مافيني حاجة 
فاتن: بس على الأقل عندك عبير .. والله اني ابي لو واحد
بس نفسي اسمع كلمة ماما نفسي احس باحساس الأمومة
اللي انحرمت منه..
ام تركي: الله كريم وانا امك وعساه يعطيك ولا يحرمك بحق 
هالشهر الفضيل
الجميع : آآآآآمـــين 





********************************




على الساعة وحدة كلن راح لبيته .. عبير وامها استأذنو
الكل طالعين ولأول مرة يكون الجو هادي وماصار تنغيز
بالكلام مثل بالعادة ...يمكن لأن ام تركي تحاول تتقبل عبير
بحكم انها بتصير مرة اخوها ..
مشت طالعة من باب البيت تبي تروح لسيارة خالد اللي راح
يوصلهم لبيتهم ...واللي تمنته صار او بالأصح اكيد هو 
ينتظرها شافته واقف مع خالد اخوها اللي معطيها ظهره
... انحرجت وماعرفت شلون تكمل طريقها ..
مشت بخطوات مستحية وامها لاحظت نظرات فهد لعبير
اللي يسترقها كل ما انشغل خالد عنه ....
ام عبير يوم قربت منهم: السلام عليكم
خالد+ فهد: وعليكم السلام
فهد: شلونك خالتي؟
خالد : ههههههههههه من الحين مسوي فيها احترام
وتقول خالتي
عبير ماتت ضحك على اخوها وفهد حس انها قاعدة 
تضحك .. اما ام عبير عرفت انه انحرج وقالت وهي تناظر
خالد بنظرات عتاب : الحمدلله بخير انت كيفك
فهد: بخير بشوفتكم 
خالد: طيب ممكن توخر عن السيارة لو سمحت؟
فهد مشى مبتعد عن السيارة رايح لسيارته ... بعد ماترك
امه ببيت اخته لانها نامت مبكر
عبير كانت مبسوطة ومستانسة .... صحيح انها لمحته
بس ارتاحت بشوفته وسماع صوته .. والحب اللي بداخلها
تحسه اكبر واعظم .....
وهم بالسيارة سوالف حبت عبير تنفذ اللي ببالها واللي 
فكرت فيه من فترة والباقي على خالد: خالد بعد ماتوصلنا
فين بتروح؟
خالد استغرب سؤالها بس رد بتلقائية :اكيد البيت
عبير: طيب انا ابغاك في سالفة مهمة 
خالد: خير ان شاء الله؟ 
عبير: لا تخاف مافي حاجة اذا وصلنا البيت نجلس بهداوة
ونسولف 
ام عبير: يعني بيضايقكم وجودي؟
عبير باندفاع: لا ياماما من جدك انتي ؟ اصلا انتي عارفة 
الكلام اللي بقوله
ام عبير تذكرت موضوع عبير اللي تبي تفاتح خالد فيه
وابتسمت : اهااا ان شاء الله ربي يوفق الجميع
وصلو للبيت ودخلو .... قعد خالد بالصالة وراحت عبير 
للمطبخ : خلود تبغى قهوة؟
خالد: من بيسويها؟
عبير: انا
خالد: لا فكيني من شرك تبيني اتسمم 
عبير: ياويلك من ربي ليه كذا تحطم طموحي انا قاعدة 
اتعلم الطبخ
خالد: وماشاء الله تعلمتي تطبخين قهوة
عبير: يالله مرررررة بايخ
ام عبير: ههههههههههه انا بسويها بس روحي بدلي
وتعالي اجلسي مع اخوكِ
خالد: لا وش تبدل تعالي اقعدي الحين علميني وش عندك
عبير: كل خير ان شاء الله ... اممممم تبغى جلكسي؟
خالد: اووووف عبور ليش هالبرود؟
عبير: وانت ليه معصب.. على العموم ماراح انرفزك اكثر
ماقلت لي متى تبغى تتزوج؟
خالد يناظر عبير باستغراب: وشو؟
عبير: يعني متى مخطط انك تتزوج وتستقر بحياتك
خالد: تبين الجد؟
عبير: اكيد
خالد : بصراحة بالفترة الأخيرة صرت افكر بهالموضوع
كثير...
عبير: في بالك وحدة معينة؟
خالد: لا والله ماحطيت وحدة ببالي...
عبير: طيب شرايك انت انوي بس وعروستك عندي
خالد: ومن هي هذي؟
عبير: شهد صديقتي
خالد: اي شهد؟
عبير: وانا كم عندي صاحبة اسمها شهد هي وحدة 
وانت اكثر من مرة وصلتها معايه
خالد: اييييه عرفتها ..بس وش الطاري
عبير: بقول لك بصراحة مو عشانها صاحبتي بس 
والله الكل يشهد بأخلاقها العالية ... انسانة مثل العسل
قلبها مايعرف الكره والحقد ابدا ... 
خالد اللي صار عنده نوع من الفضول يعرف عنها 
اكثر: حلوة؟
عبير: قمرررر والله.. يعني انا راح اختار لك وحدة اقل
منك...خلود والله ماراح تندم وانا لو ماحسيت انك بتكون
مبسوط معاها مافاتحتك في الموضوع وتركت لك انت 
الخيار .. بس والله من زمان اتمناها لك 
خالد: بصراحة فاجأتيني بهالموضوع ومادري وش 
اقول اصلا 
عبير: لا تقول ولا حاجة انت خذ راحتك وفكر في 
الموضوع من كل النواحي واي قرار تتخذه اكيد راح
اكون معاك فيه
ام عبير وهي داخلة عليهم بالقهوة : هاه كلمتيه؟
خالد: ماشاء الله مخططين وخالصين
ام عبير: ههههههههههه والله هي من زمان كل 
ماراحت وجات تقول لي ادعي ياماما شهد تكون من
نصيب خالد
خالد التفت لعبير: لهالدرجة تتمنينها تصير لي؟
عبير: اكيد ...
خالد: الله يقدم اللي فيه الخير .. وقعدو يتقهوون 
ويسولفون وبعدها استأذن منهم خالد رايح لبيتهم 
وطول الطريق يفكر بكلام اخته عبير . من فترة 
وهالموضوع شاغل باله ... بس كلام اخته اليوم 
خلاه يفكر بشهد ..( اذا مثل عبير بكون انسان 
محظوظ اكيد ) رددها خالد بداخله ...





*****************************



اقبل العيد بفرحته ... والفرح انتشر بكل مكان
الجميع تعمر قلوبهم السعادة ... ابو تركي واخوانه
وخوات ام تركي وامها ... واخوان ام عبير معيدين
بالمزرعة اللي راح تتم فيها بكرة ملكة فهد وعبير
اللي راحو لها بعد صلاة العيد على طول ... 
بداخل الفيلا الكبيرة اللي تتوسط هالمزرعة ,, 
اجتمعو كل البنات ( خوال عبير طلال ومحمد 
جو لهم بالرياض وبيمشون للطايف ثالث ايام
العيد ... طبعا حاتم اعتذر عن الجية ومحد حب يضغط
عليه وتركوه براحته )
عبير كانت مستانسة حييييل ببنات خوالها وقاعدة 
معاهم ...
اماني تمازح عبير: يقولون من لقى احبابه نسى اصحابه
عبير التفتت لها : حرام عليك من زمان عنهم والله
اماني: اللي يشوفك يقول كل يوم والثاني شايفينك
ترى بالقوة نشوفك لو ماتجيبك اريج ولا ندى كان
مانشوفك
نوف : هي كلها يومين وبنروح خلينا ننبسط معاها
مرام : احسبي اليوم بس ولا بكرة ماراح تدري عنك اصلا
عبير: يعني لازم تنكدون عليه خلونا ننبسط اليوم ولا
تذكروني انكم بتروحون
اريج جات ركض لعبير: قووومي بسرعة
عبير قامت معاها : فيييين؟
وراحو ركض للمجلس وعبير ماتدري وش السالفة 
وقفتها اريج عند شباك المجلس اللي يطل على مسبح 
الرجال وشافت فهد لابس شورت وتي شيرت وناوي
ينزل للمسبح 
عبير ولعت خدودها وانحرجت من منظر فهد : بايخة
وراحت ركض ... البنات شافو وجه عبير صاير طماطة
وعرفو ان السالفة فيها فهد 
ندى اللي ميتة ضحك: وش قايلة لك الخبلة
اريج طالعة لهم وهي بتموت ضحك: هههههههههههههه
فاتكم منظر صراحة ليتني مصورته قبل
عبير: سخيفة
اريج وهي مو قادرة تسيطر على نفسها من الضحك:تخيلو
عبير استحت يوم شافت فهد بالشورت
فاتن: وانتي يالعايبة مسحبتها عشان تشوفه كذا؟
اريج: عادي بيصير رجلها
عبير زاد احراجها .. لانها بطبعها خجولة وطاري فهد
يخليها ترتبك ... خجل وحب وعشق
فاتن: اي بس للحين ماصار ولا انتي اعرستي وفصختي
الحيا مرة...
اريج: اعوذ بالله معقدة ترى الدعوة وناسة وسعة صدر
الجوهرة : خلاص عاد لا تقلبونها هواش اليوم عيد...
قبل الغدا بشوي راحت اريج تشوف بندر اللي ناداها تجيه
وقفت تسولف معاه وهو كل شوي يعلق على شكلها ...
جاهم فهد من بعيد: ماشاء الله مسوين غراميات من ورانا
بندر: اعوذ بالله انا نفسي افهم انت وخالد من مسلطكم 
علي؟
فهد: ياخي افقدك ما اقدر اقعد من دونك؟
بندر: وعععععع ياشينها منك بس ...والتفت لاريج: انا
بروح الحين وانتي لا تبخلين علي بشوفتك 
اريج استحت وماعلقت وراح بندر وعيونه تناظر زوجته
واريج جت تبي تدخل بس فهد استوقفها: اروج؟
اريج: سم
فهد: سم الله عدوك .. شلونها؟
اريج تذكرت موقفها الصباح وضحكت
فهد: قايل نكتة؟
اريج: لا ابد .. ماعليها بخير
فهد: سألت عني؟
اريج: وييييه ماعرفت الا عبير مستحيل تسأل
فهد: وليش ان شاء الله
اريج: خجولة مرة ومن يجي طاريك تولع حيا 
فهد استانس على هالكلام: ياحبي لها والله
اريج: هالكلام قوله لا ملكتو الحين عيب
فهد: يااثقل طينتك بس مدري شلون بندر متحملك
لا وش قال بعد لا تحرميني من شوفتك << قالها
بلهجة تهكمية
اريج: فدييييته يموت علي
فهد: اقول لايكثر بس .. سلمي على عبير وقولي
لها فهد يقول لك كل عام وانتي بخير وبكرة ان شاء
الله يقولها لك بوجهك
اريج تكش على وجهه : روووح زين يسبني ويبيني
اخدمه ... مانيب قايلة لها 
فهد: يابغضك والله روحي الله لا يشكر فضلك
راحت اريج وهي تضحك انها قهرت فهد اللي من اول
يحارشها ... بس بنفس الوقت تحب تحرج عبير وحبت
تشوف انطباعها...






*
*
الجزء الرابع عشر



*
*
*
*
*


قاعدة ببيت خالتها والنار تغلي بصدرها ...مو قادرة
تصدق ان حب حياتها بيكون لغيرها . وانه بكرة راح
يبيع حب 5 سنين عشان عبير
رهف بترجي : تكفيييين سجى خلينا نروح
سجى: قلت لك مانيب رايحة ... الناس تبي تفرح
وانتي تبين تسوين مشاكل
رهف: ومن قال اني بسوي مشاكل؟ انا بروح اشوفه
سجى: ليش تبين تعذبين نفسك؟ رهف خلاص انسيه
فهد ماعاد هو لك واللي باعك بيعيه
رهف وهي تصيح: ما اقدر والله ما اقدر انتي تقولين
هالكلام لانك مو حاسة بالنار اللي في صدري
سجى : انا من زمان حذرتك منه ... قلت لك فهد مستحيل
يتزوج وحدة يكلمها وتطلع معاه.. نصحتك وحذرتك
من هالطريق .. وش لك بالحرام والله قادر يرزقك بالحلال
رهف: اللي راح راح والحب مو بيدي هذا شي غصب عني
سجى: لا تقولين مو بيدك محد طقك على يدك وقال لك
خوذي رقمه ولا كلميه ... محد جبرك تخونين ربك واهلك
وتطلعين معاه
رهف: سجى انا ماجيتك عشان تزيدين همي ترى اللي
فيني كافيني... تكفييييييين طلبتك ابي اشوفه
سجى كسرت خاطرها بنت خالتها : رهف ما اقدر اساعدك
في شي مايجوز
رهف: سجى والله مانيب مسوية شي بس ابي اشوفه
سجى : زين بروح واي شي يصير ماراح اتحمله بس
ياليت يارهف تنسين فهد وتشيلين صورته من بالك ...
والله مو ماخذه منه الا الشقى
رهف :آآآآآآهـ ما اقدر انساه الخاين الكذاب .. علقني
فيه وتركني ... 5 سنين اوهمني بحبه .. كل يوم يقول
لي انا ما اتمنى غيرك ...كنت غبية اللي صدقته
واللي قاهرني تركني بكل برود ولا حتى حاول يطيب
خاطري كذا فجأة وبدون مقدمات قال لي خطبت وانتهيتي
من حياتي... وزاد صياحها وعلا نحيبها
سجى قربت منها وحاولت تواسيها: رهف اذكري الله
والله انه مايستاهل دموعك اللي نزلت عشانه
قعدت تهون عليها بكم كلمة ... لحد ما حست ان رهف
ارتاحت شوي ....ودعتها واتفقت معاها بكرة من بعد
المغرب بيروحون لمزرعة ابو تركي مع راكان اخوها..





***************************





من الصباح والكل قايم يشوف له شغلة هاليوم غير
السعادة ترفرف بكل مكان ... بالصالة التجهيزات
قائمة على قدم وساق ... تنسيق طاولات وكوشة
والورود اللي راح توصل قبل المغرب ....
هالليلة راح تشهد اجتماع احلى حبيبين فهد وعبير
وراح تسطر اسمائهم بأحرف من ذهب...
الاتصالات كثيرة ... اللي تكلم المشغل يرسلون لهم
الكوافيرة بدري.. واللي تكلم المصورة ... واللي
تكلم محل الحلويات يجهزونها قبل المغرب....
ام تركي : ماجد واللي يسلمك روحو جيبو العصيرات
اللي حجزناهم السواقين كلهم مشغولين
ماجد: ابشري يمه الحين اروح.. بس طلعي لي جنو
تروح معاي
ام تركي : زين يمه بس لا تتأخر
راحت ام تركي تدور جنى لقتها مع خالتها اماني :جنو
تعالي يمه ابوك يبيك
جنى راحت تركض لجدتها وام تركي ناظرت الصالة
حولها وسألت اماني: خلاص طلعو؟
اماني : ايه راحو يقولون بيجي عامل بعد نص ساعة
ينسق الورود
شالت ام تركي جنى وراحت لماجد عند باب المدخل
ماجد اخذ بنته من امه : فديييتها بعد عمري اشتقت
لها ..
ركبها جنبه بالسيارة وراح يجيب العصيرات ...
جنى: بابا وين لوح؟
ماجد: بروح اجيب عصيرات عشان العروس
جنى: ابي عثير
ماجد: ابشري من عيوني وش تبين بعد
جنى حاطة اصبعها بفمها وتفكر وماجد مد يده
يشيل يدها من فمها : عيب يابابا مو حلو تحطين
يدك بفمك
جنى بكل براءة تطالعه: ابي ثبث
ماجد مافهم وش تبي : وشو؟
جنى: ابيييي ثبث
ماجد قولبها براسه وماعرف وش تبي بس
عشان مايزعلها قال لها : لا وصلنا تنزلين وتاخذين
اللي تبين ...
راحو لمحل العصيرات واخذ كل الكمية اللي حاجزينها
وعقب وقف عند بقالة بالطريق : يلا بابا تعالي
شالها نزل فيها للبقالة
جنى صارت تأشر على التشيبس : بابا ابي ثبث
ماجد يوم شافه مات ضحك هاللي محيره من اول
ومايدري وش هو
اخذ لها تشيبس وحلاو وعصير ومشى راجع للمزرعة
اول ماوصلو شالها ماجد ونزلها عند باب المطبخ :يالله
جنو روحي عند امي
راحت ركض واول مادخلت شافها محمد وجاها وهي
صارت تركض تبي تنحاش منه: مابي هذي حقي والله
ماتاحده وشافت غادة نازلة : عمتي سوفي همود ياحد
ثبثي
غادة ضحكت عليها: حمودي تعال حبيبي انا اعطيك عصير
محمد: ابي بطاطس
غادة: زين انا بعطيك تعال معاي .. راح معاها محمد
وجنى راحت لأم تركي بالصالة الداخلية






**********************





بعد المغرب صار كل شي جاهز ... والكوافيرة
تضع اللمسات الأخيرة على عبير .... البنات جهزو
والصالة تجهزت بالإضاءة والورود والدي جي
وصلت شهد مع امها ... وابوها اللي موصلهم
وبيروح معزوم عند اخوياه بمزرعة قريبة منهم
شاف خالد وسلم عليه
خالد: هلا والله يالله حيهم تفضلو ... خل اهلك
يدخلون من هنا
ابو سلطان ( اللي يصير ابو شهد ): يسلمك ربي
ياوليدي وعساها على البركة ...
خالد ماعرف الرجال بس رحب فيه مثل ماتفرض
عليه عاداته : يبارك بعمرك .. تفضل المكان مكانك
ابو سلطان: مشكور ياوليدي انا جاي اوصل اهلي
وماشي
خالد: لا والله ماتروح توصل الين عندنا وترجع
ابو سلطان: لا لاتحلف معزوم حولكم بوحدة من
هالمزارع ... بس جاي عشان بنتي جننتني تبي
تحضر ملكة صديقتها
خالد: ماشاء الله اجل صديقة عبير
ابو سلطان : اي والله ان شهد بنتي تعتبرها وحدة
من خواتها
خالد استوقفه اسم شهد ورغم انه شافها كذا مرة
بعباتها بس وده هالمرة يشوفها يمكن بعد كلام عبير
صار عنده فضول انه يعرفها: حياك من هنا وصار
يأشر على مدخل الحريم: من هناك مدخل الحريم
راح ابو سلطان ونزل اهله عند المدخل المخصص
للحريم وراح متوجه لمزرعة خويه .....
دخلو للمدخل المخصص لاستقبال الضيوف ,,,فصخت
عباتها وسلمت على خوات عبير وباركت لهم
شهد: اروج تعالي
اريج: سمي
شهد: وديني غرفة عبير
اريج: تعالي معاي .. وخذتها وطلعو لغرفة عبير... اول
مادخلت عليها وشافتها : واااااااااو والله قمر
عبير: هلا شهووودة
شهد: ياحياتي الف مبروووك
عبير: الله يبارك فيك وعقبالك يارب
شهد: هاااه وقعتي؟
عبير: لا لسى دوبي لابسة فستاني
شهد: ياعمري عبورة والله تاخذين العقل... احس اني
مستانسة وربي وحضنت عبير
نزلت اريج وصارت هي وخواتها وخالاتها وبناتهم
يستقبلون الضيوف مع ام فهد اللي قاعدة وكلن يجي يبارك
لها
فهد كان شعوره غير هالعالم اليوم يتوج حبه بملكته على
اللي ملكت روحه .... السعادة تشع من عيونه واللهفة اللي
بقلبه تسابقه لها ... حضر الكل وبدت مراسم الملكة بحضور
الشيخ اللي راح يملك عليهم .... اخذ خالد الدفتر واتصل
بأريج : هلا اريج تعالي خوذي الدفتر
اريج: زين وينك انت؟
خالد: هذاني جاي من عند باب المطبخ الخلفي .. اقدر اطلع لها
اريج: ايه الحريم بالصالة الكبيرة
خالد: زين الحين جاي مع السلامة
وراح لها ودخل من المطبخ طالع فوق مع الدرج الجانبي ..
اريج: لحظة بشوف من عندها... وفتحت الباب وشافت عبير
وامها وشهد قاعدين... رجعت له هات الدفتر بوديه لها
خالد: لييييش ابي اشوفها
اريج: ماينفع شهد عندها
خالد: خليها تتغطى
اريج: خلووود عن المصالة هات الدفتر
خالد: اوووووف .. وعطاها الدفتر ... دخلت وودت الدفتر
لعبير
عبير خذت الدفتر وقعدت تقرا اللي فيه وشافت اسم فهد اللي
يزين هالعقد سمت بالله ووقعت
اريج وشهد يباركون لها : الف مبروك
عبير: يبارك فيكم يارب
ام عبير حضنتها : الف مبروك ياعمري
عبير دمعت عينها: الله يبارك فيك يارب
ام عبير : لييييه الدموع حبيبتي لاتخربي مكياجك
عبير ابتسمت : طيب
ثواني تبعتها دقايق ووقت الزفة حان عبير بتوتر : ارييييييج
اريج: وشو وش فيه؟
عبير: اروج كيف امشي؟
اريج باستهبال : على راسك...
عبير: اروج
اريج: شلون يعني امشي مثل بالعادة بس ابطأ شوي
عبير: حاسة اني راح اطيح من طولي
اريج: انتي امشي بهداوة .. واذا حسيتي انك مرتبكة طالعي
فيني او في شهد واحنا ننسيك هاللحظة
عبير: طيب






******************************






على اضاءة خافتة .... وموسيقى كلاسيكية نزلت خطواتها بثبات
اول ماوصلت الدرجات الأخيرة شغلو الأنوار والكل التفت
يشوف احلى عروس .....
عبير كانت لابسة فستان فوشي ... بشك اعلى الكتف على شكل
فراشة مملوءة بالكرستالات ضيق من فوق ويتوسع من اسفل
الظهر شوي ... كان مبرز جمال لونها وجسمها ...
الميك اب كان شادو بنفس اللون والعين مرسومة بأزرق بحري
من تحت ... الروج بينك فاتح والتسريحة كيرلي ...
التفتت وشافت امها وابتسمت لها جات لها اريج ومشت معاها
قعدتها بالمكان المخصص لها ..والعيون كلها تطالع فيها وتذكر
الله .. كان جمالها ساحر واطلالتها تبهر .. والاجمل ابتسامتها
الصافية اللي تزين ثغرها ....
الوناسة والرقص حواليها . وهي تقريبا ارتاحت شوي....
ومن بعيد عيون رهف تطالعها ... كلها حقد وكره وبغض
اعلنو وقت دخول العريس .. وتغطو الكل الا خوات عبير
وام تركي وخواتها وبناتهم ... ورهف اللي رفضت تتغطى
سجى: انتي صاحية ؟
رهف: هو شايفني مليون مرة يعني عادي
سجى : رهف عن هالحركات اللي مالها داعي
رهف: هذاني لابسة عباتي والشيلة على راسي وهو بيطالع
فيها اصلا مو مطالع فيني
سجى: انتي اصلا تبينه يشوفك... يارهف اقصري الشر
ولاتخربين على البنت مسكينة
رهف: ومن قال لك اني شريرة هالحين؟ مو مسوية شي والله
سجى اسكتت وماعرفت تقول شي هي مو امها ولا ابوها
تفرض عليها شي وهي سوت عليها بس للأسف رهف عنيدة
دخل فهد وعيون البنات تطالعه وتسمي عليه ... والكل
يحسد عبير اللي خذت هالمزيون اللي كل البنات يتمنونه
وقف جنبها وبارك لها وعيونه مو قادر ينزلها عنها ,,,,,
كل مشاعره تفضحه بوجودها والشوق اللي بقلبه يحس ان
كل هالعالم تقراه .... لهفته لها واضحة بعيونه ..
هيام ووله وحب وغرام هو اللي يجمعهم اليوم ... مشاعر
ولا اعذب واحاسيس ولا اروع ... لبسها الدبلة والشبكة
وعيونه تناظرها .. وتهنيها ...
كل اللي يشوفونهم يعرفون انهم ذايبين بغرام بعض
رهف : شووووفي كيف يناظرها
سجى : حلاله اكيد بيناظرها
رهف: وربي ميت فيها نظراته فاضحته
سجى : انا قلت لك لا تجين انتي اللي اصريتي
رهف: آآآهـ يالقهر الله لا يسامحك يافهد
البنات قربو من خالهم واختهم سوالف وتبريكات ... واريج
نادت على خالها تبي تصوره: فهود
فهد التفت لأريج وطاحت عينه على اللي قاعدة بالخلف وفاتشة
انصدم وارتبك وكل مشاعره تبعثرت ...
من حسن حظه عبير كانت تكلم غادة وما انتبهت لشي.. حتى
اريج كان كل همها تصورهم
وفهد اللي من شاف رهف اعتفس وحس بخوف وقلق لا
تقول شي قدام عبير....
كل الوقت اللي قعده ماعاد هو حاس بشي
شعور خوف بداخله ونظراته كل شوي تروح وتجي لرهف وكل خوفه تتهور ويصير شي يهدم عليهم سعادتهم بهالليلة 
تنفس الصعداء يوم قامو للمجلس الداخلي
يقعدون فيه.... مشت معاه بكل سعادة
دخلت لقت خوالها ينتظرونها سلمت عليهم وباركو لها وطلعو
وبعد سلمت على اخوانها وابوها ....
والكل استأذنهم طالع .. قعدو هو وياها والمصورة اللي بتاخذ
لهم كذا لقطة تجمعهم . لانها صورت عبير قبل صور فردية
قعدت حول النص ساعة تصورهم ,,,,, عبير كل شوي
تعترض ع الحركات اللي تبيهم يسوونها ... وفهد مستانس
ومايعترض على اي شي .. خلصت منهم وباركت لهم
واستأذنت طالعة ,,, وقعدو لحالهم ... بهاللحظات فهد من
وناسته بعبير نسى رهف وحضورها اللي وتره
فهد: كل عام وانتي حبيبتي... اخيرا تحقق حلمي وصرتي
لي
عبير اكتفت بابتسامة وهو قعد يتأملها ,,, مسك يدينها الثنتين
وقعد يتأمل ملامحها .. جمالها ... عيونها: عبير
رفعت عيونها له والتقت نظراتهم : مستانسة؟
عبير توردت خدودها : الحمدلله
فهد: اخيرااا تكلمتي مابغى يطلع منك الكلام...شلون دراستك
عبير: ماشي حالي
فهد: يعني يرضيك زواجنا بعد 8 اشهر؟
عبير بتوسل: والله دراستي صعبة ولازم اكون متفرغة
فهد: زين كسرتي خاطري ... بس من الحين اعلمك كل
يوم وانا عندك
عبير ضحكت وماعلقت وبداخلها ( ايه كثر منها )
ماتذكر كم مر من الوقت عليهم.... كل اللحظات كانت الاجمل
والعشق والطهر يغلف علاقتهم ....





**********************************





بعد ماراحو الكل قعدت مع البنات سهرانين يسألونها عن
اللي صار بينهم وتعليقات والكل مبسوط وماودهم ينامون
ويفوتون عليهم هاللحظات الحلوة ... وصلها مسج على
جواله .... فتحته قعدت تقراه..


ياقمر بالله قل لي من تكون ووش تكون
بعدما حيرت فكري ياقمرنا من دهاك

سافرت يمك حروفي بعد ظللها الجنون
وسلمتني لرمش عينك يتلاعب بي حلاك

وتهت بين الرمش مدري تهت مابين العيون
حسبها الله ياعيونك سببت لي ارتباك

جيت باوصفهم لقيت الوصف لايمكن يكون
لانهم فوق الوصوف وسرهم فيه الهلاك

حيرت شعري وفكري كيف باوصف سحر نون
هد ياقلبي دخيلك .... بعدما ربــي ابتلاك

..... فهد .......


توردت خدودها وبان عليها الخجل واريج اكيد ماتفوت
عليها هالحركات :اعترفي وش المسج اللي وصل لك؟
عبير: اشياء خاصة
اريج: مادام خاصة اكيد من فهود
عبير ضحكت وهي مستحية
اريج: وش مرسل لك؟
عبير: ياشيخة طيري ماراح تشوفيه كلام عادي
ندى: طيب ردي له
عبير: لا مو على طول بعدين يقول اني خفيفة
اريج: بعدي اختي تعجبيني
مرام: تتوقعين انه راح يتصل؟
عبير: مادري .. انا خلاص طفشت بروح ابدل
دخلت الغرفة .... تسبحت وبدلت ملابسها ... ولبست
لها بيجاما لونها رمادي ...انسدحت على السرير وفتحت
المسج وقعدت تقراه اكثر من مرة ..






***********************





رجعت مع سجى بنت خالتها لبيتها ... وحزن الدنيا كله
تحسه بعيونها..دموعها مو راضية توقف
سجى: قلت لك لاتروحين ماراح تكسبين الا الشقى وهذاك
من رحتي للحين تصيحين
رهف: يحبها الحقييييير.. انا قلت يمكن احد جابره عليها
سجى: اصحي لعقلك يارهف البنت بهالزمن محد يغصبها
تتوقعين بيغصبون الرجال...
رهف: بس فهد يحبني ياسجى والله يحبني
سجى: وانتي للحين مصدقة هالخرابيط؟ لو يحبك ماراح
لغيرك ... انا قلت لك من الاول هالشباب يلعبون بعقول
البنات .. ياخذك تسلية بس ولا جا وقت الجد والزواج
رماك وماسأل لا فيك ولا في حبك ومشاعرك
رهف: والله لاكرهه عمره .. واكرهه فيها مو انا اللي
يرميني هالرمية
سجى: تعوذي من الشيطان واطردي هالسوالف عنك
واتركي الرجال بحاله ... حرام عليك البنت وش ذنبها
رهف: ذنبها انها خطفت مني اللي احبه
سجى: البنت لو دارية انه يعرف بنات وعنده علاقات قبل
ماقبلت فيه ...
رهف: خلاص لا عرفت ان فهد لي وانا احبه هي اللي
بتعافه وتتركه ... ووقتها يجي يحب يديني عشان ارجع له
سجى : رهف وش هالكلام؟
رهف: رجاء لا تتدخلين هالكلام بيني وبينه وماراح اسكت
عن حقي ابد
سجى: تدرين عاد؟ ماراح اقول مو هذا اللي تربيتي عليه
لانك نسيتي تربيتك من مشيتي هالطريق .. بس اذا تخافين
الله اتركي البنت بحالها وخليها تتهنى بزوجها ...
رهف سكتت وماعلقت ... وبداخلها نار تغلي وتتوعد هالفهد
اللي جرحها وكسر اللي بداخلها





***************************







ثالث ايام العيد بيكون آخر يوم لخوال عبير اللي
بيرجعون للطايف هاليوم ..ورغم ان البنات نامو
متأخرات الا انهم على الساعة 10 تقريبا كانو
صاحين ....
صحت عبير بكسل ... مسكت جوالها تبي تشوف
الساعة كم .. لقت اشارة لمسج جديد...
فتحت المسج واتسعت ابتسامتها وهي تشوف من اللي
مرسل لها ...


صباح الكلمة الحلوة
صباح بليا حدود
أحبك ياترى تسمع
أحبك وانت المقصود
حبيبي كيف ابشرح لك
وشرحي للأسف مفقود
صباح يبتدي منك
لأنك نسمته اللي تسود
صباح يحتويه الكون
لأنك فيه انت موجود


كان ودها تطير من الوناسة ,.... المسج له تقريبا
حول الثلث ساعة من ارسله .... قلبت بجوالها
واختارت مسج مناسب وارسلته له ....


صباح النور لاأكثر
صباح الورد بأنواعه
صباح الشمس لــ تظهر
ونور الفجر وشعاعه
صباح السحب لــ تمطر
كل لحظة وكل ساعة
صباح الجوري المعطر
بدهن العود وأتباعه
وفوق أكثر ماتتصور
صباح الامر والطاعة


فهد كان يتمشى بالمزرعة مانام الا شوي من وناسته
يحس نفسه طاير ومو قادر انه ينام ... سمع صوت
المسج .... طلع جواله من جيبه وفتح المسج يقراه
( ياااالبييييييه) قالها من قلب وهو يقراه... وماقدر
يخفي شوقه اكثر واتصل فيها ...
عبير بعد ما ارسلت المسج .. كانت منتظرة يجيها
منه مسج بس جوالها دق رفعته تبي تشوف مين
واول ماشافت الرقم وهي تفز من مكانها واللي
رحمها ان البنات سبقوها للصالة تحت << اصعب
شعور اول مكالمة انواع الإحراج بقوة
ردت ويديها ترتجف: الو
فهد: هلا والله هلا بهالصوت <<الأخ جريء
عبير بنعومة : هلا فيك
فهد: اليوم احلى صباح بحياتي اللي تصبحت فيه
على صوتك...
عبير:..................
فهد: يالبى اللي يستحون ياناس .. شلونك؟
عبير: الحمدلله
فهد: وحشتيني
عبير: ههههههههههههههه امداك يعني
فهد ذاب من سمع ضحكتها : اجل لو اقول لك ابي
اشوفك الحين وش يصير؟
عبير: مستحيل
فهد: عبوووورة ليش
عبير: ماينفع والله ... بعدين ابغى اجلس مع بنات
خالي قبل يمشون...
فهد: من الحين بدينا التصريفات ... بس مسموحة
يالغالية
عبير: طيب
فهد: طيب؟ وين اصرفها هذي؟..
عبير: ههههههههههههههههههه
فهد: مبسوطة قلبي؟
عبير: الحمدلله مرررة مبسوطة
فهد: زين افطرتي؟
عبير : لا لسى دوبي صاحية ومانزلت للبنات تحت
فهد: اوكي ما اعطلك روحي افطري ...
عبير: اوكي
فهد: توصيني شي؟
عبير: لا بس سلامتك
فهد: الله يسلمك ويخليك لي يارب... مع السلامة
عبير: باي ........ سكرت منه وهي ودها تصارخ
وتسمع العالم صوتها وهي تعلن حبها له





*********************************





قاعدين البنات بالمجلس الداخلي .... ورافعين المسجل
ع الآخر ورقص وخبال ..<<ماكفاهم رقص البارح
غادة دخلت عليهم وهي تضحك: وربي مو صاحين
وش فيكم استخفيتو
الجوهرة: الدنيا عيد نبي نفلها
غادة: ومجننين ريمو معاكم .. صايرة تموت بالرقص
من تسمع طق قامت تهز
البنات ضحكو وريم انحرجت : يممممممه
غادة: ههههههههههههههه وانا الصادقة كل ماجيتك
لقيتك ترقصين
فاتن: خليها تتهنى بعمرها توها صغيرة
غادة: شفتي هالبنت؟ وربي نسخة عمتها اريج
اريج: ياعمريييييييي لها الفخر والله
غادة: امحق فخر .... ليتها طالعة على ندى اللي كلها نعومة
ولا على فاتن العاقلة ... ولا مثل عبير الهادية ... ماطلعت
الا على الخبلة
اريج: لبى خبالي والله يكفيني انه عاجب رجلي
فاتن: ههههههههههههه وافق شن طبقة
غادة: عبير
عبير التفتت لها : هلا
غادة: تعالي امي مضاوي تبيك
عبير: طيب.... ( والتفتت على البنات ) تتوقعون وش
تبغى مني؟
اريج: يمكن تبي تقول لك انك ماجزتي لها
عبير بققت عيونها: جد؟
غادة: لا وش الجد خبلة انتي تصدقين تعالي بس
وراحت عبير معاها وهي ماتدري ليش تبيها ... دخلت
عند الحريم وسلمت وراحت لأم فهد وحبت راسها
سحبتها ام فهد من يدها : اقعدي يمه
قعدت عبير بدون ماتتكلم ... وام فهد قعدت تطالعها
مبتسمة وهالشي ريح عبير .. بعد ماخوفتها اريج بكلامها
ام فهد بكل حنية : شلونتس يمه عساتس مستانسة
عبير: الحمدلله يارب ان شاء الله انتي مبسوطة مني
ام فهد: والله يابنيتي اني اتمناتس اليوم قبل باتسر مير الله
يوفقتس بدراستس
عبير: آمين
وسحبت من جنبها علبة حمراء من الشامواه وقدمته لعبير
وابتسامتها مازالت مرسومة على وجهها اللي خطه الزمن
بتجاعيد تحكي عمر مضى : خوذي يمه هديتس وعساها
تعجبتس... وتراها مو قدرتس تستاهلين الزين كله
عبير استحت من ام فهد وطيبتها مدت يدها وخذت الهدية
وفتحتها ..فتحت فمها تعجب وهي تشوف الهدية اللي كانت
عبارة عن قلادة من الذهب الأبيض تزينها احجار الألماس
الأبيض الأنيق وفي النص حجر من الياقوت الأحمر ...
عبير بفرحة : شكراً ياخالة ليه كلفتي على نفسك؟
ام فهد: ماهنا كلاافة وانا امتس محد اغلى عندي من فهد ... واكيد مايغلى شي
على مرته الله يجمعكم قريب ويفرح قلبي فيكم واشوف
عيالكم قبل ما اموت
عبير: ان شاء الله بعد عمر طويل يارب.. وقامت حبت
راسها .. ورجعت للبنات وهي طايرة من الفرح
ام فهد وهي تشوفها رايحة: الله يابنيتي يوفقتس وييسر
امورتس ...
دخلت على البنات اللي تسابقو لها وهم يشوفون العلبة
بيدها وكل وحدة تبي تشوفها اول...
اماني: وش هالحركات بدينا من هالحين هدايا ... والله
خطيرة يابنت عمي علقتي الولد وامه
اول مافتحت اريج العلبة وشافت اللي فيها : وااااااااااو
غش وربي غش ... الحين بعروسنا تهدينا اي كلام
واحنا بنات بنتها وعبير لها الغالي؟
عبير شهقت: اووووووووف حاسدتني اروج
غادة : هذي بتصير حرم فهد الغالي ومايحتاج اعلمكم
وش كثر غلاته عند امي مضاوي
اريج: لا مابي غش تجيب لي مثله ولا اتبرا منها
فاتن تطقها : اريجوه وجع وش قلة الحيا هذي تبين
خلي ام رجلك تجيب لك
اريج : هههههههههههههههه امزح اعوذ بالله ماتعرفون
المزح
وطلعو البنات يشوفون الغدا ويقعدون واريج باقي كلام
بقلبها لازم تقوله لجدتها ...
وهم قاعدين على الغدا اريج تمازح جدتها: الله لنا الغالي
راح لعبير ولا احنا مالنا الا الرخيص
ام فهد فهمت كلام اريج وقعدت تغمز لها بعيونها وتتوعدها
بنظراتها تبي تفهمها تأجل هالكلام بوجود اهل عمانها واهل
خوال عبير
بس اريج مكملة : هذا وتوها ما اعرست اجل وشلون لا
اعرست عز الله نستنا
ام فهد بكل برود: تستاهل اكثر ويستاهل الغالي
فاتن تأشر لأريج تسكت لانها حست ان جدتها ممكن تنفجر
فيها وتهزأها خصوصا ان الحريم الكبار عند كلمة الحق
ماعليهم في احد...
تغدو وقعدو مكملين سوالف قامت غادة وجابت الحبوب
لجدتها تآخذها اللي كانت قاعدة لحالها بزاوية الصالة
ام فهد: صوتي لاريج تجيني تعطيني دواي
غادة: زين يمه
وراحت غادة وهي ميتة ضحك لانها عارفة جدتها وش
راح تسوي لاريج...
غادة قربت من البنات اللي قاعدين: اريج روحي ودي لامي
مضاوي دواها
اريج خذت الدوا من غادة وراحت لام فهد تعطيها ..اول
ماقعدت جنبها طلعت لها حبة من دواها ومدتها لها مع كاس
موية: سمي يمه
ام فهد خذت حبوبها وشربت بعدها الموية ومسكت يد اريج
وقبصتها من فوق الكوع : الحين ياقليلة الحيا ماتستحين ؟
ولا تحشمين احد
اريج: آآآآي يمه امزح والله
ام فهد: وهذا وقت مزحتس ماتخيلين ولا تستحين
تحرجين البنت قدام هالناس كلها 
اريج: يمه فكي يدي والله تعورني..توبة ما اعودها
وفكتها ام فهد: روحي الحين وياويلتس لو سمعت هالسوالف
مرة ثانية ما اكون الا ماصعتس من رقبتس
اريج راحت تركض: سمعا وطاعة يالغالية
اول ماوصلت للبنات راحت لغادة : تعااااالي
وغادة قامت تركض وهي تضحك : اروج وربي ماقالت لي
شي
اريج: هين هين والله لاوريك
ريم يوم شافت اريج تطارد امها راحت ركض ومسكت
عمتها: خلاااص وقفو
اريج اللي حست انها ماراح تقدر توصل لغادة اللي طلعت
فوق راحت لعبير المسكينة: ومسكتها مع اذنها : شوفي
شوفي اللي بيدي بسبتك
عبير: وانا وش سويت؟
اريج: احد قال لك تاخذين خالي
ندى: ههههههههههههههه اريج والله انك من تزوجتي انخبلتي
الجوهرة: والله انها خبلة من اول فكي بنت عمي احسن لك
اريج: وش دخلك انتي شي بيني وبين اختي
عبير سحبت يد اريج وقامت : يلا يابنات طلعنا نصلي العصر
لو قعدنا هنا ماراح يخلو الأمر من ضحايا
راحت لها اريج قبل تطلع وباستها على خدها: ياعمري ياناس
هالبنت ملاك ماعمرها آذت احد
ضحكو البنات على اريج اللي كل شوي لها مود غير







************************************






بعد صلاة العصر مشو خوال عبير وودعوهم على امل يلتقون
فيهم بأقرب اجازة....
وباقي العوائل راح تمشي بعد العشى وكلن بيروح بيته ....
خالد اتصل بعبير : السلام عليكم
عبير: هلا خلود وعليكم السلام
خالد: مشغولة؟
عبير: لا عادي ليه؟
خالد: تعالي ابيك
عبير: طيب بس فين؟
خالد: البسي عباتك واطلعي لي
عبير: طيب دقيقة
راحت عبير لبست عباتها ونزلت تحت ...راحت لمدخل
الفيلا لقت خالد ينتظرها : احد قدامي؟
خالد: لا عادي تغطي بنروح من هنا... وشافته يأشر جهة
اسطبل الخيول... مشو مع بعض بدون اي كلام
عبير: كيف العيد معاك
خالد: اكيد من احلى مايكون
عبير: خلود مايجينا احد هناك؟
خالد: لا ما اتوقع اغلب العيال مريحين .. تعالي نقعد هنا
وقعدو على كراسي قريبة من الاسطبل
وبعد تردد تكلم خالد: عبير
عبير: هلا
خالد: بصراحة انا فكرت بكلامك واستخرت وحسيت اني
مرتاح كثير
عبير بفرحة: والله خلود؟
خالد: بس ابي اعرف اول انتي مكلمتها؟
عبير: لا بصراحة ماحبيت اقول لها حاجة قبل اكلمك ..
هي من زمان كانو مسمينها لولد عمها بس هي ماتبغاه يعني
الولد مو اوكي ... وكانت خايفة اهلها يجبرونها عليه
خصوصا انه مافي احد كان يتقدم لها عشان عارفين بكذا
بس الحمدلله في الصيف لما فتح عمها معاهم الموضوع
رفضت وقالت انه مايناسبها ...
خالد: يعني مافي اي مشاكل؟
عبير: مع بيت عمها الا صار بينهم زعل مثل ما انت عارف
بعض الاهل لو ولدهم كله عيوب شافوه ملاك..بس هي اهم
حاجة عندها اهلها راضين عنها
خالد: طيب ابيك تجسين نبضها بالأول قبل يصير شي رسمي
واذا حسيتي انها مقتنعة راح اكلم الوالد نروح نخطبها
عبير بسعادة بالغة: طيب .. بكرة ان شاء الله بروح لها وانا
متأكدة انها ماراح ترفض
خالد: ان شاء الله ... بس من الحين اعلمك حركاتك مع فهد
مابيها
عبير توردت خدودها وضحكت: اي حركات
خالد: يعني اذا وافقت ابي الملكة والعرس في شهرين ثلاث
بالكثير
عبير: هههههههههه وش عندك مستعجل؟
خالد: ابد بس خير البر عاجله
عبير: طيب ان شاء الله ماراح تعترض
كملو قعدتهم وسوالفهم وقطع هالسوالف اتصال على جوال
خالد: هلا فهود
عبير قلبها فز على طاري الحبايب وخالد التفت لها عقب ماسكر
وهو يضحك: قومي ادخلي وانا بروح لفهد قبل يدري وين
احنا فيه ويجينا
عبير قامت ورجعت هي وخالد وهي داخلة الفيلا لمحت فهد
قاعد مع تركي اخوها ...هو طبعا عرفها وابتسم من خاطر
لشوفتها واول ماقرب منهم خالد نط فيه فهد : وين رايح انت
وياها؟
خالد: وش لك دخل انت؟
فهد: لا والله؟ واكلمك اقول وينك تقول قريب
خالد: اييييه تبيني اقول لك اتمشى انا وعبير تجيني ركض
فهد: هههههههههههههه في هذي صدقت... شلونها؟
خالد: طيبة
فهد: وش عندكم رايحين تتمشون لحالكم؟
خالد: اسرار اخوية؟ ولاحظ قلت اخوية يعني لاتتدخل بين
البنت واخوها
تركي: انا مدري متى تكبرون.. كل ماشفتكم تتناقرون
فهد: انا انسان اكره الجدية مع الناس اللي احبهم ياخي الحياة
وناسة وسعة صدر
تركي: والحياة دايم مزح مافيها جد؟
فهد: جد بالعيد؟ ماتجي صح
خالد: هههههههههههههه غبي ماتعرف تفهمه ..هو يقصد
ان الجد بوقته لاصار موضوع او نقاش بس مادام الدعوة
وناسة نخليها كلها مزوح
فهد: الحمدلله اللي لحقت تقعد معانا وتونسني ولا قبل نص
ساعة قعدتهم مع تركي جاني اكتئاب
تركي: هههههههههههههههه ليته دوم......
كملو العيال سوالفهم وانقضت ايام العيد الثلاث بفرحها
وكل العوائل رجعو لبيوتهم ..... ولحياتهم الطبيعية






*********************************





قاعدة هي وعبير بغرفتها .... وماسكة يد عبير وتطالع
بدبلتها: والله حركات هالولد ذوق
عبير: عقبالك يارب
شهد: ان شاء الله يارب
عبير: يعني متحمسة للزواج
شهد: هههههههههههه بتمسكينها علي يعني
عبير: لا مو كذا بس لو انخطبتي في هذي الفترة ماراح
ترفضين؟
شهد: اذا الشخص اوكي ليش ارفض؟
عبير: يعني عشان بيت عمك وكذا ماراح يعترضون؟
شهد: مو من حقهم يعترضون ابد هذي حياتي وانا حرة
فيها وولدهم نصيبه مع غيري ... بعدين الناس بطلت
هالعادات الغبية ... البنت من تولد سموها لولد عمها
عبير: طيب لاتعصبين ترى انا مو عمك
شهد: هههههههههههه والله قهر عبورة
عبير: لاتقهرين نفسك ولا حاجة ... بكرة تتزوجين
اللي احسن منه
شهد: اللهم آمين يارب... وقعدت ترتب باغراضها
عبير: شهودة
شهد: همممممم
عبير: شرايك في خالد اخويه؟
شهد تركت اللي بيدها والتفتت لعبير: من اي ناحية؟
عبير: من كل النواحي شخصية واخلاق وشكل
شهد: من اللي اعرفه والنعم والله بس ليش هالسؤال؟
عبير: امممم يبغى يخطبك بس حاب يعرف رايك اول
شهد جات وقعدت جنب عبير: وشو؟
عبير:اللي سمعتي
شهد: عبورة فاجأتيني
عبير: لا تسوين فيها تستحين مني وحركات مالها داعي
والله ماراح تلقين مثل خالد
شهد:مو اسوي مستحية انتي ووجهك قلت تفاجأت بس
عبير: يعني ماعندك اعتراض مبدأي
شهد: لا والله اذا هو منك ياهلا به ومسهلا
عبير : هههههههههههههههه والله كذا بشوف نفسي
شهد: بس اكيد لازم افكر واستخير
عبير: طيب يعني ماعندك اعتراض يجون يتقدمون لك
رسمي
شهد: ان شاء الله
تمت الخطبة رسمية ... وشهد اعطت موافقتها النهائية
بعد اسبوع من تقدم لها خالد ....
وبعدها باسبوعين تمت الملكة اللي كانت مقتصرة على
العائلتين وبعض الاقارب ....






********************************





حست بدوخة وصداع فظيع ... تعبت وقررت تستأذن
وتروح للبيت ترتاح ...توجهت للبيت ووصلت له واول
مادخلت وهي عند الباب دارت الدنيا فيها وماعاد
صارت تشوف اللي حولها وطاحت ... صار لها اكثر
من عشر دقايق مرمية على الأرض ومحد حولها
واللي انقذها طلعة الشغالة تبي تروح تاخذ الأغراض
من السواق شافتها طايحة على الأرض مغمى عليها
وراحت لها تركض ... وصارت تضرب بخدودها تبي
تصحيها بس لا حياة لمن تنادي دخلت البيت ركض
ياني: مدام هادا عبير برا طايح
ام عبير ماتدري وش اللي سمعته بس طلعت ركض
لبنتها : عبير .. عبير حبيبتي اصحي
بس عبير لا مجيب ... التفتت للشغالة: روحي جيبي
عبايتي بسرعة .. وتعالي انتي شيليها معاية
اتصلت بالسواق يجهز لها السيارة ... لبست عباتها
وشالو عبير يمشونها ...
وبأقصى سرعة وصلو للمستشفى ونزلوها للطواريء
وماهي الا دقايق وكانو ابوها واخوانها موجودين
ام عبير راحت لابو تركي: بنتي ياعبدالعزيز مادري
وش صار لها
ابو تركي: مافيها الا العافية ان شاء الله بس اذكري الله
والتفت لتركي: روح اسأل عن اختك بسرعة
وراح تركي ... اما خالد قاعد مع ابوه ومطنش اتصال
فهد اللي راح يدوره في مكتبه ومالقاه ... وهم طبعا طلعو
من غير مايقولون له ....
مر وقت غير قصير وجاهم الدكتور : السلام عليكم
الكل: وعليكم السلام
الدكتور يكلم ابو تركي: انت والد المريضة؟
ابو تركي: ايه انا يادكتور بشر؟
الدكتور: الحمدلله هي طيبة بس تعاني من ارهاق وانيميا
حادة
ام عبير تنفست الصعداء: يعني بنتي مافيها حاجة يادكتور؟
الدكتور: لا الحمدلله مافيها شي بس حطينا لها مغذي لمدة
ساعتين وبعدها تطلع معاكم للبيت عادي
ام عبير: الحمدلله يارب .. يعني اقدر اشوفها؟
الدكتور: ايه اكيد تفضلو
دخلو على عبير اللي تغطت يوم دخل الدكتور ...
قربت منها امها : الحمدلله على السلامة ياقلبي وقفتي قلبي
والله
عبير: والله مادري وش صار فيه كنت تمام الصباح
وبعدين بديت احس بالتعب
ابو تركي: الحمدلله على السلامة يابنيتي .. ولا عاد تخوفينا
عليك
عبير: الله يسلمك يارب
كانت شاحبة ... ومبين عليها التعب والارهاق وتكلم الدكتور
عن حالتها لاهلها: اولا المريضة تعاني من سوء تغذية وقلة
نوم .. وارهاق جسدي وهذا اللي سبب لها فقر الدم الحاد
ام عبير: والله يادكتور انها تطفشني كل ماحطينا الاكل قالت
مالي نفس واذا اكلت من البساكيت والتشيبسات اما الاكل
اللي ينفع ماتقربه
الدكتور يطالع في عبير: ياعبير انتي مو صغيرة عشان
تهملين صحتك او ماتنتبهين لأكلك ,,, انا راح اكتب لك
فيتامينات .. تعوض نقص الحديد بس لازم تهتمين بالوجبات
الرئيسية .... وحاولي الاكثار من الاشياء اللي تكون غنية
بالحديد مثل اللحوم الحمراء والاسماك والخضار والورقية
مثل الخس والجرجير ... واشربي عصيرات مثل التوت
وكثري من اكل الزبيب ... وان شاء الله ماقدامك الا العافية
ام عبير: سمعتي؟ لا تقولي بعدين مالي نفس
خالد: اي بعدين من يرقص بعرسي؟
عبير: ههههههههههههههه وهذا اللي يهمك؟
خالد: لا والله ماتشوفين شر يالغالية
عبير: الشر مايجيك يارب
كتبو لعبير خروج ... وطلعت البيت ترتاح ... وراح
معاهم ابو تركي ... اما تركي رجع للشركة







*********************************






وصلت للبيت تسندها امها .... وطلعت غرفتها ترتاح
سلم عليها خالد ووصاها تنتبه لنفسها وطلع ....
انسدحت على سريرها .... : ماما الله يسعدك اعطيني
جوالي شوفيه في الشنطة .... عطتها امها جوالها
ام عبير: ارتاحي انتي الحين واذا صحيتي لازم تتغدين
عبير: ان شاء الله من عيوني... خذت جوالها لقت 22
مسد كول ... و3 مسجات .. شافت المكالمات اول لقت
5 من فهد و17 من شهد اللي شافتها وهي تعبانة وقالت
لها تطمنها اول ماتوصل البيت
فتحت المسجات ... اول مسج من فهد ( يسعد لي مساء
الورد... مادري اذا انتي في محاضرتك او لا ..بس اول
ماتشوفين المسج كلميني ... مشتااااااق لك )
شافت ثاني مسج من شهد ( عبورة تكفين طمنيني عليك
اول ماتوصلين )
والثالث بعد من شهد ( وينك فيه اشغلتيني والله )
اتصلت في شهد اللي من اول رنة ردت عليها : هلا
عبورة طيحتي قلبي وينك؟
عبير والتعب مبين في صوتها : الحمدلله انا تمام بس رحت
المستشفى ودوبي جاية
شهد: سلامتك ؟ وش قالو لك
عبير: الله يسلمك بس انيميا والحمدلله ماكانت حاجة ثانية
شهد: والانيميا بسيطة؟ عبورة تكفين انتبهي لنفسك
عبير: ان شاء الله ياماما
شهد: فاضية للطنازة وربي ... بس ليش مارديتي على
اتصالاتي والمسجات؟
عبير: والله نسيته على السايلنت بعد آخر محاضرة
شهد: طيب ماتشوفين شر وارتاحي الحين وبجي لك
بعد المغرب ...
عبير: اوكي ....... سكرت منها وقعدت تقلب بجوالها
ماودها تكلم فهد وصوتها تعبان ... وقررت تكتفي بمسج
وبعدها تنام .....كتبت المسج وارسلته ... وغطت في نوم
عميق ...




*******************************




قاعد بمكتبه ... يوقع اوراق عدد من المناقصات وصله
مسج وتوقعه من عبير .. فتحه وقراه ( مساء الخير ...
سوري انا تعبانة شويه وبنام الحين ان شاء الله اول
ما اصحى اكلمك )
انقهر منها .. ورمى جواله على المكتب بقهر ... هو
يتصل فيها ومشتاق لها وهي ماكلفت نفسها حتى تكلمه
ولا تعتذر له لانها ماردت على اتصالاته ...
طلع من مكتبه بيشوف خالد ....دخل وهو متنرفز
خالد: ماتعرف تطق الباب؟
فهد: لا ... وين كنت من اول ادورك؟
خالد: وانت ماتعرف تعيش من دوني
فهد: اخلص علي بس وين كنت
خالد: بالمستشفى
فهد استغرب: افاااا عسى ماشر؟
خالد: ابد ماشر بس عبير تعبت علينا والحمدلله الحين
هي بخير
فهد اللي كان واقف من سمع كلام خالد قعد: وشو؟ وش
صار فيها؟
خالد: مافيها الا العافية ارهاق بس
فهد: هالبنت ذابحها الدلع ... وذبحتني معاها ... بالله
عليك خالد شلونها؟
خالد: والله مافيها الا العافية ... حطو لها مغذي وعطوها
فيتامينات تقويها ...والحين اكيد نايمة بالبيت
فهد: انا رايح لها اليوم بوريها شغل الدلع شلون تخليه
خالد: ارفق بإختي بس تراها حساسة
فهد: لاتوصيني عليها وربي اخاف عليها اكثر من نفسي
وطلع راجع لمكتبه رتب الاوراق .. وخذا جواله ومفاتيحه
وطلع من الشركة .... قلبه شاغله عليها ووده يروح لها
الحين .. بس يبي يصبر نفسه للمغرب ويروح لها ...حب
انه يرسل لها مسج ( سلامتك ياعمري وماتشوفين شر ...
جعلها بعدوينك يارب .... اليوم جاي لك بعد المغرب وماراح
اسمح لك تعترضين .. احبك )





*******************************





صلى المغرب وتوجه لمحل ورود .. اختار لها باقة من
الجوري الاحمر ... واتصل فيها وهو رايح لها : هلا
عمري
عبير: اهلين
فهد: للحين صوتك تعبان
عبير: لا والله مافيه حاجة ...
فهد: طيب مصدقك ... شلونك الحين؟
عبير: هههههههههههههههه من يوم صحيت هذي سادس
مرة تتصل وتسأل نفس السؤال
فهد: افااا تضحكين علي لاني خايف عليك؟
عبير: لا مو قصدي بس كل مرة اقول لك نفس الجواب
فهد باستهبال : زين شلونك الحين؟
عبير: ههههههههههههه تمام
فهد: خمس دقايق وانا عندك
عبير: الله يحييك
فهد: يااااابعد عمري انتي... (وهو واقف عند الإشارة لفت
نظره دبدوب كبير لونه ابيض وخشمه واصابعه حمراء
وبين يدينه قلب كبير احمر مكتوب عليه I LOVE YOU )
امممم عبورة لا وصلت اكلمك
عبير: طيب باي
راح للمحل وشرى الدبدوب وطلع متوجه لبيت عبير
فتحت له الشغالة ودخل للمجلس الداخلي ....واتصل على
عبير يستعجلها تنزل له
عبير: شهودة شكلي تمام؟
شهد: وربي قمر بس انزلي تأخرتي
عبير: بس وجهي مصفر صح؟
شهد تناظرها : امممم كثري بلاشر ..
عبير فردت البلاشر على وجهها .. تعطيه لمسة وردية
شوي: كذا؟
شهد: ايه تمام يلا انزلي
عبير: اوكي انتي رايحة خلاص؟
شهد: ايه بروح واول مايطلع حبيب القلب كلميني
عبير : اوكي .... ونزلو ثنتينهم ... عبير راحت متوجهة
للمجلس وشهد راجعة لبيتهم .... تغطت وطلعت اول
ماعتبت باب البيت رايحة للحديقة صادفها خالد اللي
استانس من شافها : هلا والله .. هلا بريحة اهلي كلهم
شهد تسمرت مكانها وهي بقمة احراجها
خالد: وش هاليوم الحلو اللي اشوف بعد عمري فيه
امي داعية لي اليوم
شهد: خاااالد ابي اروح البيت
خالد: يالبى من قالت خالد .... يالبى هالحس اللي يرد
الروح<< متعمد يحرجها
شهد: طيب ممكن توخر شوي؟
خالد: زين .. بس قولي احبك ياخالد
شهد شهقت وخالد ضحك عليها وسحب الغطا عن
وجهها ....: انا زوجك ومتغطية عني... طيب افصخي
عباتك بشوف وش لابسة؟
شهد ميتة ضحك بداخلها على حركات خالد بس ماتبي
تبين له حطت يدها على جبهته: سلامات؟ وش تحس فيه
عساك مانتب مريض؟
خالد: هههههههههههههههه مريض بحبك ... ليش رايحة
بدري؟
شهد: عبير راحت تقعد مع فهد ومافي احد اقعد معاه قلت
اروح البيت احسن
خالد: وخالد وين راح؟ ولا ديكور قدامك
شهد: ههههههههه محشوم بس قصدي قبل
خالد: يعني الحين ماعندك شي صح؟
شهد: لا ماعندي
مسكها من يدها : تعالي معاي نقعد انا وانتي نسولف شوي
شهد: ويييين؟
خالد: تراي ما اعض ... لا تخافين
شهد: طيب ... ومشت معاه بانصياع وقعدت معاه بالمجلس
الخارجي ...




*********************************



اما عند عبير وفهد ... اول مانزلت راحت له فتحت
الباب وسلمت ودخلت وبيدها كاستين العصير وكان
مبين على مشيتها التعب ..
فز لها وقام واخذ منها العصير: ارتاحي انتي بس
عبير: السلام عليكم
فهد حط العصير على الطاولة قدامهم وقرب منها
وباسها على جبينها : وعليكم السلام .. سلامتك ياقلبي
عبير منزلة راسها : الله يسلمك
فهد: خوفتيني عليك
عبير بدلع: آخر مرة
فهد مسكها من يدها وقعدو وشال باقة الورد والدبدوب
وقربهم لها : هذي لحياتي وعمري وقلبي.. وماراح
اسمح لك تهملين نفسك بعد هالمرة
عبير: ان شاء الله
عبير شالت الدبدوب : وااااو يجنن وحضنته بقوة ...
سحبه فهد منها : بعديه عنك ترى اغار
عبير: ههههههههههه تغار من دبدوب؟
فهد: ايه اغار ...!!!! هذاك تلمينه وانا محروم من
حضنك...
خذت منه عبير الورد وقعدت تشمه : شكرا
فهد: تحبين الورد
عبير: واعشق الجوري
فهد: وانا؟
عبير : انت ايش؟
فهد: تعشقيني....؟
عبير ابتسمت وانحرجت منه واكتفت انها تهز راسها
بالموافقة بس
فهد بفرحة تغمر قلبه : انا وربي اللي اعشقك ياعيون
فهد انتي... مسك يدها وقعد يتأملها ....
تفاجأ من لونها المصفر والشاحب : عبورة
عبير: هلا
فهد: ليش مسوية في نفسك كذا؟ عاجبك يعني؟
عبير: ماسويت شي
فهد يأشر على يدها : شوفي شلون مصفرة مافيها دم
عبير: والله مادري كيف يعدي الوقت وما آكل اصلا
اذا انشغلت انسى نفسي وما احس بجوع
فهد: عبورة ياعمري انتي انتبهي لنفسك ولاتهملين
اكلك ... وياويلك لو جاني خبر انك ماتاكلين ... بجي
لك كل يوم انا بأكلك بنفسي
عبير: طيب .. كذا كلكم حسستوني اني طفلة وما افهم
فهد: انتي طفلتي انا...
بمكان واحد اجتمعت اربع قلوب على الحب ..
عبير وفهد ..... وخالد وشهد ...... ضحك وحب ودلع
كان عنوان جلستهم ... ويارب تديم هالحب بقلوبهم






*
*
الجزء الخامس عشر



*
*
*
*
*



في الحب تخذلنا الكلمات

وتظل عاجزة عن التعبير بما يختلج دواخلنا

لا لن اقول لك احبك

لن ارددها على مسمعك

فحبك ليس مجرد كلمات

وعشقك يسمو على كل العبارات

حبك يجري بشرياني مجرى الدم

احبك بعدد قطرات الندى

احبك بعدد آآآهـــــاتــي واوجاعي

احبك ازفها لك صدقاً ووفاءاً

ابعثر عمري وطناً لعينيك

واهبك روحي وقلبي وكياني

احبك حباً عذرياً نقياً صافياً لايعترف بلغة التلامس

فهو اطهر وانقى واعذب واصدق

بل يرتقي الى اعلى مستويات العشق

ليبقى مابيننا عشق الــعــيــون

احبك حبيبي بكل عبارات العشق والهوى

احبك بعدد اوراق الخريف

ونجوم السمـــاء

احبك من الآن وبلا انتــهــاء

احبك انت فقط

احبك انت فقط

احبك انت فقط



بعد شهرين مرت على ابطال قصتي ...تم زواج خالد
على شهد.. وسط حضور الاحباب والأقارب ...وغياب
عائلة عمها اللي معترضين على هالزواج شكلا ومضمونا
بليلة كانت من اجمل الليالي جمعت احلى عروسين
توجهو بعدها لفرنسا لقضاء شهر العسل هناك .....
واللي راح يقعدون فيها اسبوعين بس بحكم دراسة شهد
علاقتهم مبنية على الحب والاحترام .. خالد بطبعه حنون
والكل يحبه ... وشهد تقريبا نفس الشي حبوبة وطيبة
وماعمرها زعلت احد منها ...
خالد تعلق فيها بدرجة كبيرة ... وكان يتردد خوف بداخله
انه يفقدها .....مايدري ليش دايم يجيه هالشعور...
صاحين الصباح بدري ... الجو هالأيام بباريس ولا اروع
خالد: خلصتي؟
شهد: اي هذاني مخلصة
خالد: البسي ثقيل يمكن الجو بارد برا
شهد: ايه لبسي اوكي
مسك ايدها وطلعو من جناحهم ... ركبو اللفت نازلين
يفطرون ...
خالد: تبين نفطر هنا؟ ولا نروح كوفي
شهد: اممممم اللي تبي
خالد: اللي تبين انتي
شهد: زين نطلع كوفي احسن
طلعو من الفندق وقعدو يتمشون ... الجو فيه نوع من البرودة
لكن الدفء اللي في مشاعرهم ... يمحي اي برودة
خالد: يممم ريحة الكوفي تنعش
قعدو على احدى طاولات الكوفي .....وماهي الا ثواني والويتر
جاي لهم بالمنيو.. طلبو لهم كرواسون واسبريسسو ...
خالد وهو يناظر بعيون شهد :لبى عيونك ولبى الخد والشفه
وخشيمك اللي على صغره برى حالي
جيتك بثوب الغلا والحب والعفه
مشتاقلك واللي فبالك ترى فبالي
تقول لاشفت زولي صابتك خفه
انا ليا شفت زولك جاني اهبالي
شهد: ههههههههههههههه صح لسانك
خالد: هذا حلاك خلاني اتهور واقول شعر
شهد: تبي تنصب علي يعني وتقول انت اللي كاتبه
خالد: لا والله ما اقدر انصب كاشفتني
شهد: هههههههههههه ايه احسن عشان ماتسول لك نفسك
تلعب من وراي
خالد: افا شهودة تهقينها مني
شهد استحت وعضت شفتها خجل : لا
خالد: انتي تعرفيني صريح وماعندي لف ولا دوران واللي
بقلبي على لساني
شهد ابتسمت له بدون ماتعلق...
خالد: ادري كنتي بتقولين هذا اللي محببني فيك بس ماعرفتي
شلون تصيغينها
شهد: هههههههههههههههههههه لا استحيت اقولها
خالد ابتسم لها: يابعد عمري انتي
كملو فطورهم وسوالفهم وغزلهم ... وطلعو بعدها متوجهين لبرج
ايفل اشهر معالم باريس السياحية...
طلعو البرج وتمتعو بمنظر باريس من اعلى قمة فيها ... منظر
المدينة كان رائع ... والأروع وجوه الناس اللي من مختلف
الجنسيات والبلدان .... والأجمل انك تكون مع اغلى واحب الناس
لقلبك ....شعور السعادة اللي يغمر القلب في حضور من تحب
ينسيك الوقت اللي يضيع في غمرة السعادة .... نزلو من البرج
متوجهين لشارع الشانزليزية ....وكل خطوتين شهد توقف تشتري
هدايا لاهلها وصديقاتها واهل زوجها ....
قاعدة تتأمل عدد من الميداليات التذكارية ... تبي تختار لكل وحدة
باللي تعرفه يناسب ذوقها ... وخالد من اول بس يناظرها وساكت
الين حس انه بدا يجوع ويبي ياكل
خالد: ماتحسين بالجوع؟
شهد: اممممم مادري شوي.. انت تبي تاكل؟
خالد: اي والله بموت من الجوع
شهد: زين ..ممكن بس اخذ هذي ونمشي؟
خالد بابتسامة تسحر:ابشري
شهد بادلته الابتسامة : شكرا
حاولت تستعجل شوي ... اختارت اللي عجبوها على عجل
شهد: يلا خلصت
شبك ايده في يدها ... وطلعو رايحين لأقرب مطعم يتغدون
وعسى ايامهم كلها سعادة ... والله لايغير عليهم





**********************************




توه جاي من الشركة ... اليوم انضغط بشغله خصوصا
بعد اعتماد ابوه الكلي عليه بالشغل ... وغياب خالد لظروف
زواجه ...دخل جناحه ... لقى زوجته تنتظره بابتسامتها
الحلوة اللي ترد الروح ... بادلها الابتسامة : السلام عليكم
غادة تقرب منه وتحبه على راسه : وعليكم السلام
تركي: الله لا يخليني منك يارب
غادة خذت شماغة منه : احط لك عشاك الحين؟
تركي وهو يفصخ ثوبه: لا سلمتي يالغالية مابي الا راحتك
اكلت بالشركة
غادة: وش ماكل يعني؟ .. ماراح ينفعك الا اكل البيت
تركي ابتسم لها وحبها على خدها : اذا من هاليدين الحلوة
بقول اني ابيه
غادة: مسوية صينية مكرونة يحبها قلبك ... بس انت تسبح
وتطلع تلقى عشاك جاهز
تركي: على امرك وش تبين بعد آمريني فيه.. انا كم غادة
عندي؟
غادة : ابي رضاك علي بس
تركي: الله يرضا عليك دنيا وآخرة
غادة : وياك يارب...ونزلت تجهز له عشاه ....
بعد دقايق ... طلع من الحمام ( وانتو بكرامة ) وراح لها
بصالة الجناح: ياطيب ريحة الأكل والله
غادة : جعله هني وعافية يارب
تركي: يعافيك ربي..بسم الله وابتدو عشاهم..
بعد العشا نزلت غادة تودي الصحون للمطبخ وسوت شاهي
لتركي وطلعت له ...صبت الشاهي ومدت له البيالة : سم
تركي وهو يطالع التلفزيون : غادة
غادة: لبيه
تركي : محمد الحين كم عمره؟
غادة : اربع سنوات ونص تقريبا
تركي : يعني كبر خلاص
غادة: اي بس ليش؟
تركي: ابي اخو او اخت لهم...
غادة: وانت تشاورني ولا متخذ قرارك؟
تركي: وش دعوة عاد... هالأمور كلها بيد خالقها .. واحنا
ناخذ بالاسباب
غادة: اي بس الجناح مثل ماتشوف انت مايحتمل اعداد اكثر
تركي: ولا يهمك ندبرها .... البيت كبير ومافيه احد واغلب
هالغرف فاضية ... الا اذا جو خواتي وغرفة عبير من راحت
لبيت ابوي الثاني وهي فاضية...
غادة: يعني شلون
تركي: غرفة عبير بزينها واضبطها وتصير لريم
غادة: زين ومحمد؟
تركي: الغرفة اللي على يمين الدرج .. نوسعها ونزينها له
وهالجناح يصير لي انا وانتي بس... وهالغرفتين اللي فيه
نخلي وحدة منهم للطفل الجديد اذا ربي كتب لنا
غادة: ابشر يا ابو محمد ... انا بروح للدكتورة .. وراح
اوقف الحبوب ... وان شاء الله ربي مايخيب رجانا
تركي: اللهم آمين يارب





**********************************





قاعدين ببيت ابو راشد ... من رجعت لسعود وهي
تتحاشى اي احتكاك مباشر بغلا ... وهالشي من حبها
لسعود وتفادي لأي مشاكل ممكن تصير لو تكلمت او
تشكت ... وفضلت انها تحتفظ بجروحها وآلامها بقلبها
تواسي نفسها بنفسها ....
ونظراتها كل شوي تروح لبدر ولد سعود تحبه من حبها
لابوه .... وتدعي ربي مايحرمها
تجمعو الكل على العشا ... وقعدت غلا جنب سعود ..
اما فاتن ففضلت تروح بالجهة المقابلة ... وعينها كل شوي
عليهم ....نظرات الكل لغلا .. واهتمامهم كلها لها ..
خصوصا انها توها بالشهر الأول حامل بمولودها الثاني
كلن يقرب لها ... وفاتن محد سأل عنها ...
اصعب شعور لما بلحظة تحس انك تملك الدنيا كلها
بيديك ... وفي لحظة ثانية يضيع كل شي من يدك وتحس
انك مهمش .. مالك اي قيمة ... وكل اللي يصير لاحول
لك فيه ولا قوة... وللأسف محد يحس بجراحك ولو اشتكيت
تكون انت الغلطان وغيرك هذي ابسط حقوقه..
دمعة لمعت بعينها ... والحزن اللي بالقلب فاض واستعمر
الجسد كله ... لمحها سعود وعوره قلبه عليها ... هو وعدها
ماراح يتغير شي بس للأسف خذلها ... وهي من رجعت له
ساكتة وما اشتكت ومو من عادة فاتن تسكت عن حقها ...
بس وش بيدها تقول او وش تسوي وهي بكل الحالات
خسرانة... قامت بكل هدوء وراحت تغسل ايديها ... وقام
وراها سعود.....اول ماشافته جاي وراها فضلت تروح
لجناحها .. رافضة اي محاولة للإحتكاك الحين لانها ماتبي
تنهار قدامه...
دخلت الجناح وسكرت على نفسها... رمت نفسها على
سريرها تبكي... من كثر الحسرة اللي بقلبها صاحت مثل
الطفل الصغير... دخل عليها سعود وشافها تبكي ... وصوت
نحيبها يقطع القلب.. قرب منها ومسح على راسها:فتون
عمري..! وماسمع منها جواب ... كل اللي يسمعه صياح
ونحيب ماحب يضغط عليها اكثر ...خلاها تطلع كل اللي
بقلبها عشان ترتاح ...
استوت بعدها قاعدة مسحت دموعها اللي على خدودها
وناظرته بكل اصرار: سعود طلعني بيت لحالي
سعود: شلون؟
فاتن: مابي اشوفها تعبت من اول اتحمل عشانك بس ماعاد
فيني احتمال اكثر .. اكرهها واكره شوفتها
سعود: حبيبتي انتي هدي اعصابك الحين .. ولا هديتي
نتفاهم انتي الحين مو في وعيك
فاتن قامت وهي متنرفزة: سعود انا مانيب مجنونة ماعاد لي
قعدة بهالبيت.. ياتطلعني ببيت لحالي او ارجع لبيت اهلي
سعود: فاتن انتي ما اعترضتي من الاول
فاتن: بس الحين انا معترضة ومابي اقعد بهالبيت دام اهلك
يفضلونها خلها هي تقعد معاهم
سعود: زين انتي ارتاحي وانا بعدين اتناقش معاك بهالموضوع
فاتن: سعود مانيب بزر عندك تسكتني بهالكلمتين ... انا ابي
قرارك الحين يا إيه او لا .. عشان اتخذ انا قراري
سعود: ولو قلت لا وش يصير؟
فاتن: بروح بيت اهلي ومن بكرة تجيني ورقتي
سعود: فاتن؟ وصلتيها للطلاق؟ هذا حبك لي
فاتن: سعود انت آخر واحد تتكلم عن الحب .. شوف انت
شلون تعاملني ..مابي اظلمك واقول تقسى علي بس بوجودها
انا ملغية عندك وعند اهلك .. وكأني قطعة ديكور بهالبيت
سعود: والله يافاتن اني احبك ومحد اغلى منك عندي
فاتن : سعود مابيك تحلف لي بشي وانا اشوف شي ثاني
تراي طول عمري اصدقك ... مابي يجي يوم واحسك كذاب
خل اللي لك بعيني مايتغير .. مابي تنمسح صورتك الحلوة
وماعاد القى شي يشفع لك
سعود انصدم من كلام فاتن .. وحس الجرح اللي بقلبها اكبر
من اللي كان يتصوره قرب منها وضمها لصدره بدون اي
اعتراض منها : ابشري ياقلبي مالك الا اللي يرضيك من
بكرة غلا تجي هالبيت وانتي تروحين الشقة
فاتن ابتعدت عنه: لا مابي شقتها... انا ما انام بفراشها
سعود تنهد من قلب: فاتن الله يهداك وش هالكلام
فاتن: سعود هذا آخر كلامي ... طلعني لبيت ثاني اما
شقتها هي مستحيل
سعود: طيب ماتشوفينها هي بيتجي بنفس جناحنا
فاتن: على بالك ماراح تطلبك تغيره؟
سعود: وانا وش يقدرني هالمصاريف كلها
فاتن: انت اللي جبتها لعمرك .. انزل لأهلك ووصل لهم
كلامي واذا تبيك تغير الجناح ..... بروح بيت اهلي
ولاخلصت من شقتي ارجع معاك
سعود: اشوف حلت لك الشغلة كل شوي رايحة بيت
اهلك ... فاتن ترى اذا شريتك مرة او مرتين ولا حتى عشر
فلأني احبك بس لا تظنين اني كل مرة راح اجي اركض
وراك... ولا تحاولين تمسكيني مع اليد اللي تعورني

( لـآِ تظنْ صَمتيْ عنْ جُروحكْ رضاإ .. !
وشْ يفيدْ البُوحْ لـآ منِيْ إنجَرحتْ ... ؟ )

فاتن: مايحتاج تجرح اكثر... وانت جرحك كل يوم بخاطري
وفر كلامك كله وروح تفاهم مع مرتك واهلك
سعود قام وهموم الدنيا كلها على راسه ... كان يعيش بجنة
مع الإنسانة اللي يحبها ... كان راضي باللي ربي قسمه له
بس اهله حدوه يتزوج .. ومن بعدها وهو عايش بصراع ومو
عارف يكسب رضى احد....





****************************





اليوم الخميس مجتمعين على الغدا .... بمجلس الحريم ...
ام ناصر وهي مبتسمة : باركو للجوهرة تمت خطبتها لياسر
ولد اختي
الكل بفرحة : مبروووووك
الجوهرة والخجل معتليها : يبارك بعماركم يارب
ام تركي: عساه مبارك يارب.. من متى هالكلام؟
ام ناصر : من اسبوع والله .. والبنت مالقت احسن من ولد
خالتها
ندى: بصراحة والنعم فيه ناصر يحبه كثير وعسى ربي
يوفقهم
ام ناصر: اللهم آمين
ام تركي: ومتى حددتو الملكة ؟
ام ناصر: والله ياسر يبي الملكة والعرس بيوم واحد ان شاء
الله بعد شهرين
اريج: اووووف ليش؟ على الأقل يتعرفون على بعض عشان
ماتصير بينهم مشاكل
ام ناصر: هذانا اول مانشوف العريس الا بليلة العرس
والحمدلله حياتنا مستمرة
اريج: اي بس الحين الجيل متفتح وتفكيره تغير
ام ناصر: والله هذي رغبة ياسر والجوهرة ما اعترضت
ام تركي: ماشاء الله .. وش وظيفته؟
ندى: يكمل دراسات عليا ببريطانيا ... باقي له 3 سنوات
ويتخرج
ام تركي: وراه مستعجل؟
تكلمت الجوهرة بعد ماكانت مستمعة طول الجلسة : هالسنة
دخل الـ30 واكيد لازم يتزوج
اريج: عمره 30 ويدرس؟
ندى: اي هو تخرج من الجامعة وتوظف 3 سنوات وعقب
سافر يكمل دراسات عليا وهالحين يحضر دكتوراه
ام عبير: بس كيف يصرف على الجوهرة؟
ام ناصر: الحمدلله ابوه عنده خير وهي بتصبر عليه ولا تخرج
بيعيشها مثل ماتبي واحسن
ام تركي: الله يوفقهم يارب ويجمع بينهم على خير
الكل: آمين
بعد الغدا طلعو البنات للصالة .... يبون يقعدون لحالهم
وياخذون راحتهم اكثر بالسوالف والكلام
عبير: مبرووووك جوجو والله تستاهلي كل خير
الجوهرة: يبارك بحياتك يارب
اريج: بصراحة تنازلتي كثير .. زواج بدون ملكة ... وبعد
توه يدرس... ومصروفه من ابوه ؟
الجوهرة: اريج خلينا نكون منطقيين انا عمري 27 سنة
تبيني بهالعمر اتشرط؟
اريج: ايه هذي عشرة عمر مو لعب عيال ... افرضي انه
مو كفو ... وش تستفيدين من هالعرس؟
الجوهرة: وليش افرض الأسوأ .. ان شاء الله فيه الخير
والبركة ... واذا تبين الحق ماشفت غيره وتكبرت ...
كل اللي بعمري اعرسو وعندهم عيال بعد ..
فاتن: اريج لا تضغطين عليها ... هي فكرت واقتنعت
اريج: انا اضغط عليها؟ هي تدري وش كثر غلاتها عندي
وربي من حبي لها اقول هالكلام ...اذا هي تنازلت من
الحين ... راح تتنازل اكثر مادامها مستعدة لهالشي..!!
الجوهرة: يعني لو كنتي مكاني وش راح يكون موقفك؟
اريج: تكون لي كلمة او قرار على الأقل ارفضي ان ابوه
يصرف عليه ... شخص بالثلاثين ابوه يصرف عليه؟
اشرطي عليه يشتغل اي وظيفة تمشي حاله بس تحسين
انك متزوجة شخص مسئول عنك ويصرف عليك
الجوهرة: مابي اشغله عن دراسته والوظيفة ممكن تعطله
ان شاء الله يخلص دراسته ونرجع واكيد ماراح يقصر معاي
عبير: خلاص اروج خليها على راحتها
اريج: انتو وش فيكم علي؟ الواحد لا قال كلمة الحق ماعجبتكم
الجوهرة: انا ماقلت هالكلام بس الموضوع بالنسبة لي منتهي
وانا قلت كلمتي وماراح اتراجع عنها
اريج: بصرك هذي حياتك وانتي حرة فيها وتراي ماتكلمت الا
من غلاتك
الجوهرة ابتسمت لها : ادري والله جعل ربي مايخليني منك
اريج ردت لها الابتسامة : اللهم آمين
مشاعل تمازح اريج : الحمدلله يارب بغيتي تخربين علينا
فرحتنا... محد يجي ويتقدم لنا كلن يقول شلون نخطب الصغيرة
والكبيرة للحين ما اعرست
الجوهرة بققت عيونها : طالعي النصابة .... ماشفت احد طق
الباب
اماني: ايه محد طق الباب بس في ناس لمحو واللي يردهم انك
للحين ما اعرستي
الجوهرة اللي حز بخاطرها كلام خواتها: وانا عمري ما اعترضت
طريق سعادتكم ..
عبير: والله الزواج نصيب ... والانسان متى ماجا نصيبه محد
يرده
ندى: اكيد ... اوقات تشوفين بنت حلوة بس كبرت وماتزوجت
واوقات ثانية ممكن تشوفين وحدة شينة بس من هي صغيرة
تزوجت
فاتن: اي والله الدعوة كلها نصيب ... وكل واحد بهالدنيا بياخذ
نصيبه ان كان عاجلا ولا آجلا...
الجوهرة: اهم شي ادعو لي الله يوفقني
الكل: الله يوفقك يارب
اريج: يعني الحين يالخايسة بتروحين بريطانيا وتخلينا .؟
ندى: انا وربي اللي بفقدها ... تعودت عليها لازم اشوفها كل
يوم ولا احس شي بالدنيا ناقص
اماني: ايه لدرجة انه اوقات نشك احنا مزوجينها ناصر ولا
الجوهرة
الكل مات ضحك وندى تحاول توضح موقفها: اي وربي انها
نور البيت يكفي اي احد يحتاجها يلاقيها ...وقلبها على كل
البيت
مشاعل تقرب من اختها وتحبها على خدها: اي وربي اني
راح افقدها فديت قلبها
قعدو البنات مستانسين بجلستهم لليل .. وبعدها الكل استأذن
رايح لبيته ..........






************************





قاعدة بجناحها تقرأ قرآن ... دخل عليها وابتسامته علت
وجهه ماحب يقاطعها ...دخل يتسبح واول ماطلع شافها
مجهزة له ملابسه وتنتظره قرب منها وحبها على جبينها
وهمس لها بشوق: وحشتيني
فاتن اللي تموت بترابه .. ومتحمله كل اللي يجيها عشانه
وعشان حبه اللي بقلبها: وش كثر؟
سعود: آآآآآهـ لو اقول اللي بقلبي مايوفي لك الشوق اللي
احسه...
فاتن: بعد عمري انت والله احبك
سعود استانس من كلامها وابتسم وهو يقلدها: وش كثر
فاتن: هههههههههههههههه تقلدني يعني؟ صدقني عمر الغلا ماينقاس
سعود ابتسم لها وراح يلبس ثوب النوم اللي مجهزته له فاتن
وسحبها طالعين من غرفة النوم ... قعدو بالصالة وعيونه
تتأملها : حبيبتي
فاتن: لبيه
سعود: مادري وش ابدا فيه بس كل اللي ابي اقوله اني ابيك
تتفهمين وضعي وتأكدي اني مستعد اسوي اي شي لرضاك
فاتن : قول كل اللي بخاطرك ياسعود
سعود:انا لقيت لك شقة قريب منها اكون انا قريب من اهلي
وانتي بعد مابي ابعدك عن اهلك ... الشقة صغيرة شوي
بس هي الوحيدة اللي تناسب ظروفي .. واحنا اثنين يعني
بتكون مناسبة لنا ...
فاتن: وانا راضية بهالشي
سعود: حلو ... بكرة ان شاء الله تروحين معاي تشوفينها
واتمنى انها تعجبك وتناسبك
فاتن: سعود لأني احبك مابي اضغط عليك ... صح انا
ابي راحتي بس بعد مابي اشقيك
سعود مسك ايدينها الثنتين وحبهم: يشهد علي ربي اني دوم
اقول انك اصيلة... وابيك تروحين لاهلك هالاسبوع على
الأقل لاني بنقل غرفة غلا هنا وابيع اثاث الشقة ونروح
نختار اثاث شقتنا بهالوقت... وغرفتك هذي راح انقلها
لشقتنا ولا تبين جديدة؟
فاتن: لا كذا انا راضية وماعندي اعتراض
سعود: والله يافتون اني اعشقك ... بس وش اقول غير الله
يعين ...( أنت تريد وأنا أريد والله يفعل مايريد )
فاتن: سعود اللي صار صار .. والكلام ماراح يفيد بشي
انا قلت اللي عندي مستعدة اضحي بأي شي الا هي مابي
اشوفها ... يكفيني اني احس انها تقاسمني الغلا بقلبك
سعود: مليون مرة قلت لك محد له بقلبي غلا كثر اللي لك
وانتي تعرفين سعود عمره ماكذب عليك
فاتن: الحمدلله على كل حال
ليلة مثل كل الليالي ... جزء من وجع ... ولهفة وحب ...
ومشاعر عارمة تعتري الصدور ... قد نبكي وقد نتوجع
... وقد يرهقنا القدر بواقع مر ... ولكن يبقى الأمل...
ويبقى لكل ليل صباح يمحيه ... ولكل هم فرح يلغيه
.. ولكل غم وكرب وضيق رب يفرجه...






*****************************





طالعة السوق مع خواتها يتقضون ...وتعبو من الفرة
بالمجمع ... قعدو شوي يريحون ..
ندى: اووووف والله تكسرت رجليني
اريج: اي والله ماعاد فيني تعببببببببت
عبير: سبحان الله انا مسحبيني معاكم وراضية وساكتة
بس لما جا دوري كل وحدة مسوية تعبانة..
ندى: ههههههههههههههههه لا والله انتي شايفة شلون
فروس متعبني
عبير: طيب تعالو البيت عندي...
ندى: انا اوكي ماعندي مانع ناصر عند اخوياه
اريج: عوايده مو جديدة عليه نويصر الخايس
ندى: وجععععععععع رجلي مالك شغل فيه
اريج: من زينه عاد .. خليني اتصل في حبيب قلبي
استأذنه واشاوره واكيد ماراح يرد لي طلب فديته
ندى تكش على وجه اريج .. وعبير بعدت شوي ترد
على فهد اللي هذي ثالث مرة يتصل فيها وتوها تنتبه
لاتصالاته: الو
فهد: هلا.. وينك فيه؟
عبير: وعليكم السلام
فهد: عبير مانيب رايق جاوبيني ...وينك فيه؟ وليش
من ساعة اتصل وماتردين
عبير استنكرت نبرته الجافة بس ردت بكل برود
اعصاب: انا في السوق
فهد بنبرة صوت اعلى : وليش ماتدرين علي؟
عبير والعبرة خانقتها: فهد والله ماسمعته وما انتبهت
لاتصالك الا الحين
فهد: وش اللي مشغلك يعني
عبير: الجوال في الشنطة وازعاج وماسمعته
فهد: من ساعة تو تشوفينه؟
عبير بخوف وتوتر : فهد لا تصارخ عليه
فهد انبه ضميره من سمع صوتها المهزوز: حبيبتي
عبير بدلع: هممممم
فهد: لا تاخذين على خاطرك مني ياقلبي بس والله
اشغلتيني عليك ..
عبير: طيب
فهد: عبورة
عبير: هلا
فهد: قولي انك سامحتيني
عبير: سامحتك
فهد: يابعد عمري انتي .. طيب ممكن اجي واشوفك
عبير: ههههههههههههههههههه لا مو ممكن
فهد: عبورة يالله عاد جد وينك فيه؟
عبير: لا مستحيل ... اصلا الحين طالعين ورايحة البيت
فهد: تتغلين علي عبورة؟ هين .. انتي تغلي وماتدرين الا
انا طاب عليك بس صبري علي
عبير: هههههههههههههه انا رايحة البيت الحين بعدين
نتفاهم .. يلا باي
فهد: باي
راحت وهي تضحك : هااااه اروج كلمتي بندر؟
اريج: اي وعشانا اليوم عندك
عبير: اكيد مايبغى لها كلام
طلعو من السوق وركبو السيارة متوجهين لبيت ابو
تركي الثاني ... الطريق زحمة والسوق بعيد عن البيت
ويبي لهم حول الساعة عشان يوصلون ...
ندى طلعت رضاعة فارس وصارت ترضعه . واريج
ماخذه الدنيا كالعادة خبال ووناسة واستهبال
عبير تضحك على حركات اريج وسوالفها ... شوي
ودق جوالها ... ضحكت من قلب يوم شافت المتصل
اللي يفز قلبها من تشوف اسمه ورقمه ...: الو
فهد: هلا وغلا بصاحبة احلى الو بهالوجود
عبير استحت حيييييييييييييل: اهلين
فهد: بعد عمري اللي يستحون... عبورة عيوني
عبير: هلا
فهد: رايحة البيت الحين؟
عبير: ايوا ورايحين معايه ندى واريج بيتعشون
عندي
فهد: والله؟ حلو... زين ابي اذوق من طبخ يدك
عبير بدون شعور فطست ضحك: هههههههههههه
فهد استانس على ضحكتها: سلامات قايل نكتة انا؟
عبير: امممم لا
فهد: اجل؟
عبير: راح اقول لك بس لا تضحك عليه
فهد: قولي قولي الله يعين
عبير: ما اعرف اطبخ
فهد : ماشاء الله ومستانسة بعمرك؟
عبير: ههههههههههههههه لا مو كذا بس خليني
اتعلم اول بعدين اطبخ لك
فهد: ترى زواجنا باقي له حول الـ 3 اشهر وانتي
للحين ماتعلمتي
عبير بدلع عفوي : فهد والله مشغوووولة
فهد: ياااالبيه .. يازين اسمي من فمك
عبير : ههههههههههههههههه
فهد: الظاهر استخفيتي اليوم كل ماقلت شي ضحكتي
المهم ماعلي ابي اي شي من يدك اليوم
عبير: طيب عشان خاطرك راح احاول ... بس لازم
يساعدوني
فهد: يساعدونك ... يعني يعلمونك .. بس مابي احد يحط
يده باللي تطبخينه لي الا انتي ... وهذي امانة بيني وبينك
اذا تحبيني ماراح تخونين هالأمانة
عبير: طيب
فهد: طيب وشو؟
عبير: راح اطبخ لك انا
فهد: محد يلمس شي غيرك
عبير: خلاص اوكي
فهد: يعني تحبيني؟
عبير: امممم
فهد: وشو؟
عبير: ايوا
فهد: لا قوليها
عبير: بعدين
فهد: لا ابيها الحين
عبير: بعدييييييين والله ما اقدر
فهد: زين بس قولي وش كثر؟
عبير: كثير
فهد: ياااارب صبرني على هالبخيلة بس تعالي عندي
انتي والله لاطلع هالكلام كله من عيونك ..
عبير: ههههههههههههههههه طيب
فهد: احبك
عبير:.....................
فهد: عبوووورة احــبـــك
عبير وهي تحس بالحرارة بوجهها من الحيا: خلاص
بنوصل البيت اكلمك بعدين
فهد: اي اي صرفيني ... تمونين والله انتظرك تخلصين
وتدقين علي اذوق طبخ يدك
عبير: ان شاء الله
فهد: يالله فمان الله ياعمري
عبير: مع السلامة
اريج: مابغيتي تخلصين
عبير: وانتي ماعندك الا انا؟
اريج: لا بس احس عندك سوالف واجد... صار حشرك
الحبيب وملزم تطبخين له؟
عبير وهي تقلب بجوالها: ايوا
اريج: وبتطبخين؟
عبير: اكيد وانتو عاد خليكم معايه وساعدوني....وارسلت
مسج لفهد وحطت الجوال بشنطتها
اريج: ههههههههههههههههههه بعدي فهود واخيرا بتدخلين
المطبخ وتصيرين مرة سنعة
كملو ضحك وسوالف الين وصلو البيت ... اما فهد اول
ماوصله مسج عبير فتحه وقراه بلهفة ....


( كل مايسأل حبيبي:وش كثر عندي غلاه؟؟

أشهق وأرفع يديني كثر هالدنياا وزود....

يبتسم ويهز راسه ... ادري ...ويحرك شفااهـ..

آآآهــ ياااحلوهـ سؤالن ماايدور له ردود!!!!

ماسأل لجل إيتأكد.....يدرى مالكني هواهـ!!!!

كل مافيني نطق به والقصايد له شهود,,,,,

يدري من هالدنيا كلها ماملا عيني سواااااهــ.....

يدري ماسكن بقلبي حب غيره بالوجود.....

يدري,,,,ويدري,,,,

ولكــــــــــــــن....!!!!

رغم كل اللي دراه.....

كل ماوده يذوب بالغلا حس البروود......

يرجع ويسأل:

حبيبك قلتي وش كثره غلااااااااه؟؟؟؟

أبتسم......

ابتســــــــــــم وأحلف,,,,,,


أبتسم واحلف بربي!!!!!!

كثر.......

هالدنياااااااااا,,,,,,,


كثر هــالدنـــيــــــــــــــا وزووووووود...... )

تنهد بخاطره ... ياكبر حبها بقلبه وكل يوم يتعلق فيها
اكثر من قبل ...


( هالدنيا حلوة بشوف عيونك الحلوة
يامن غديت بحياتي كل مافيها
إن غابوا الناس عني قلت انا فدوة
إلا انت لا تغيب عن عيني وتجفيها

إن قلت أحبك ترا ماقلتها رضوة
من كل قلبي أحبك صدق واعنيها
لكن خذني حبيبي خطوتـن خطوة
بكرة الليالي تفسر لك معانيها

آنا تمنيت شوفك في العمر منوة
والروح تسأل عيوني وين غاليها
وأحلم بك ان كنت صاحي والا في غفوة
واليوم دنياي تتحقق أمانيها

ياقلب طيب أبد مايعرف القسوة
ياسنين شفت السعادة في لياليها
من نور حسنك غدت أيامنا حلوة
تحلا بشوفك ويحلا كل مافيها )

ارسل لها هالمسج ... وهو من قلب يدعي ربي يعدي
هالشهور بسرعة ويجتمع شمله معاها .....






****************************






وصلو البيت ودخلو وكل وحدة راحت مكان ...
عبير غيرت ملابسها ... ولبست لها قميص قطني
لونه ابيض ... ومرسوم بالنص ع الصدر صورة تويتي
بالأصفر ... قصير يوصل لنص الساق .. واكمام كت
لمت شعرها ونزلت للمطبخ..
اريج: هههههههههههههههههههه يمه بموت ضحك
عبير تناظرها وهي رافعة حاجب: خير ان شاء الله
اريج: من زمان اتمنى اشوف هالمنظر والحمدلله تحققت
امنيتي اخيرا
عبير: مررررة بايخة
ندى: هههههههههههههههه ياحبك للشماتة والله
اريج: والله هالفهد خطير ياحبي له بس
ندى: عبير وينها خالتي؟
عبير: معزومة عند جارتنا ام راكان
اريج: يعني البيت لنا بس؟
عبير: يب... انقذوني وش اسهل طبخة ممكن اسويها؟
اريج: اندومي
ندى: ههههههههههههههههههه عشان يطلقها فهد
عبير تطق ندى: عمى لا تتفاولين عليه
ندى: بسم الله عليكم يارب
اريج: ساندويتش جبن
عبير: اروووووج عن الاستهبال والله جد محتارة
ندى: صينية خضار
عبير: يعني اقطع خضار وبصل ؟
اريج: لا حبيبتي بس تصوري معاهم
ندى: ههههههههههههههههه الله يقطع سوالفك اسكتي
خليني اعلمها ترى البنت شايلة هم
عبير: ايوا ندو حبيبتي علميني
ندى: زين قومي المطبخ اعلمك
قامو البنات ودخلو المطبخ
اريج وهي مازالت مستانسة على الموقف وميتة ضحك
على شكل عبير: هههههههههههههههههه عبورة تكفين
صورة للذكرى
عبير: ههههههههههههههه مرة مبسوطة انتي
اريج: اي والله... الله يسعدكم ونستوني
قعدو البنات على طاولة المطبخ ... وعبير تستمع
لتعليماتهم وتتبعها بحذافيرها ... قعدت تقطع بصل
وهي تتأفف ومنزعجة وعبير تكلم فهد وتضحك
اريج: ههههههههههههههههه فهود ودي اصورها والله
حتى السكين ماتعرف تمسكه... ياخي خفف الحكم
خلنا على الأقل نمسك لها الخضار
فهد: اريجوه وجع تتشمتين في عبير
اريج: افاااا من قال اني اتشمت ..؟ انا اندب حظك
السيء اللي رماك على وحدة رفلا
عبير: اشوف فيك يوم يارب
اريج مطنشتها وتكلم فهد: والدموع اربع اربع من البصل
هههههههههههههه المهم تعشى انت .. وصينية عبير
اقلبها سحور وصوم بكرة اذا قمت شكر لله انك ماتسممت
فهد: تبين الجد؟
اريج بخبث: ايييه
فهد: بطلب لي عشى الحين
اريج: ههههههههههههههههههه والله لاعلمها
فهد يترجاها: لا اروووج تكفين والله تزعل علي
اريج: زين مو عشانك عشانها
عبير جاية لأريج: وش قاعدين تخططون من ورايه؟
اريج: ولا شي
عبير: والله انكم تتآمرون عليه ( وسحبت الجوال من
اريج)... فهد
فهد: لبيه.. عيونه ...آمري
عبير استحت وذوبها كلامه: وش قاعدين تتفقون عليه؟
فهد: انا ماقلت الا اني احبك وميت فيك
عبير: بايخ والله ورمت الجوال لأريج وراحت تكمل
اريج: هههههههههههههههه ياويلي مو قادرة اتحمل ضحك
اكثر
فهد: وخري بس انتي تبين تسببين بينا مشاكل قومي
ساعديها كسرت خاطري والله
كملت عبير طبخ ... وسط تعليقات اريج ... ومساعدة ندى
حطت الصينية في الفرن واتصلت في فهد: الو
فهد: هاه بشري خلصتي المفطح؟
عبير: ههههههههههه حتى انت تعلق عليه؟
فهد:طفشتك الخايسة اريج؟
عبير: لا عادي اتقبل منها اي حاجة
فهد: يااااارب تحبيني كثر ماتحبينها
عبير: ومن قال انه هي اكثر؟
فهد: يعني انا اكثر
عبير: امممم
فهد: اموت واعرف وش تعني هذي امممم؟
عبير: يعني ايوا
فهد: يااااقلبي انتي
عبير: طيب عشر دقايق وارسل لك العشا مع السواق
فهد: افااا وليش ما اجي اتعشى عندك؟
عبير: الوقت متأخر ... ومحتاجة وقت كمان عشان استعد
يعني ماينفع
فهد: مادري ليش تحبين تعذيبي
عبير: هههههههههههه واللي انت مسويه مو تعذيب يعني؟
فهد: ياحبي لك والله ...انا راحمك بس عشان تعبتي..
عبير: خلاص بشوف العشا لا ينحرق
فهد: زين
عبير: باي.. وسكرت وراحت ركض للمطبخ
جهزت العشا .. وارسلته مع السواق لفهد... اللي اخذ
منه الأغراض وهو مبتسم
البنات طبعا طالبين لهم عشى من برا .... راحت عبير
خذت لها دش سريع وجاتهم قعدت معاهم ... حطو
عشاهم وتعشو
ندى: تتوقعون فهد بيتعشى؟
عبير: هههههههههههه ما اظن
اريج: الحمدلله اعترفت
عبير: اول مرة في حياتي اطبخ ... انا اعرف الناس
تقطع الخضار شرايح دائرية انا طالعة معايه اشكال
غريبة مدري ليه
اريج: من الرفالة ياحبي
ندى: ههههههههههههه حرام لاتحطمينها محد يطلع
من بطن امه عالم
دق جوال عبير في هالاثناء وقامت وقلبها يرقع خوف
من ردة فعل فهد ردت بكل هدوووء: هلا
فهد: هلا حياتي
عبير: اخبارك؟
فهد: آخر اخباري؟
عبير: اكيد
فهد: الحين احبك اكثر من قبل شوي
عبير: فهد انت عارف انا ابغى اي اخبار
فهد: تبين اصارحك ولا اجاملك؟
عبير: لا اكيد الصراحة
فهد: كتجربة اولى تعتبر تجربة شبه ناجحة
عبير استانست: والله؟ حلو
فهد: لعنبو ابليسك انا من اليوم افكر كيف اصيغ الجملة
بطريقة ماتحطم آمالك واثاريك مستانسة
عبير: ايوا اكيد مبسوطة ...يعني مشيت حالي
فهد: تقدرين تقولين تجربة تشكرين عليها بس اتمنى
ماتكررينها
عبير: هههههههههههههه مرررة ماتحطم
فهد: عبورة تكفين ادخلي المطبخ كل يوم وربي كذا
بموت جوع
عبير: الشغالة موجودة مو انت كل يوم تآكل من يدها؟
فهد: اي بس لاصارت مرتي عندي مايهنا لي الأكل الا
من يدك
عبير: طيب ان شاء الله بحاول بس انت لا تضغط عليه
فهد: ماراح اضغط عليك بس حاولي جد مو تضحكين علي
عبير: لا والله بحاول
فهد: زين ياقلبي انتي ... تعشيتي؟
عبير: قاعدين نتعشى
فهد: خلاص روحي كملي عشاك وقعدي مع خواتك
عبير: اوكي... باي
رجعت عبير قعدت مع خواتها وكملو سهرتهم الين راحو
خواتها كل وحدة مع رجلها ....





****************************





اليوم مسوين عشا ببيت ابو تركي بمناسبة رجوع
خالد وشهد من فرنسا ....اللي وصلو امس بالليل
شهد اللي راحت المشغل من عصر ورجعت على
المغرب لبيتها ... قاعدة تلبس وتشوف اطلالتها النهائية
شلون راح تصير
خالد اللي توه راجع من صلاة المغرب دخل عليها
وشافها لابسة فستانها الفضي الحريري الناعم: حبيبتي
شهد التفتت له وهي تلبس الحلق: اهلين
خالد: لازم تلبسين هالفستان؟
شهد تناظر فستانها مستغربة:ليش مو حلو؟
خالد: الا حلو بس عاري شوي...
شهد: من جدك انت؟ لا عاري ولا شي كل البنات
يلبسون نفس الشي
خالد: انا ماعلي من البنات انا علي من زوجتي مابي
احد يشوفها الا انا
شهد: حبيبي والله ماينفع اغيره الحين ... نسقت مكياجي
وكل شي مع هالفستان
خالد: زين غطيه بشال او اي شي
شهد: امممم ما اتوقع عندي شال يناسبه
خالد: زين شوفي عند خواتك او خواتي
شهد: خااااالد ليش تعقدها ؟
خالد: لا صرت اخاف عليك اصير معقد؟
شهد: ماقلت كذا بس هذي المرة عديها عشان خاطري
خالد: اوكي حبيبتي ... بس مرة ثانية خليني اعرف
وش راح تلبسين قبل لا تقررين ..
شهد: من عيوني
خالد باسها على خدها: تسلم لي عيونك حبيبتي ....
اهم شي حصني نفسك ...
شهد: ان شاء الله
كملت اللي بقى لها .... ولبست عباتها وطلعو متوجهين
لبيت ابو تركي...





****************************





البيت زحمة وكل الأحباب مجتمعين .... ريحة
العطور والبخور فايحة بأرجاء البيت ... والكل ينتظر
اطلالة العروس عليهم ...
اريج: كللللللللللللللللللللوش هلا والله يالله حيها مرة اخوي
التفتو كل اللي بالصالة وقامو لها ... اللي تاخذ عباتها ...
واللي جاية لها بالمبخرة تطيبها .... واللي يسلمون عليها
عبير ضمتها بقوووووة : وحشتيييييييني
شهد: بعد عمري وانتي بعد والله
اريج تدفها : وخري بس تراها مرة اخوي انا بعد
سلمو عليها .... ودخلت لمجلس الحريم ... قعدو شوي
وبعدها صلو العشا ... وصارو يستقبلون الضيوف اللي
توهم جايين .. ومن ضمنهم اهل شهد ....
البنات قايمين على ضيافتهم على اكمل وجه .....
اريج توزع المهام على البنات : جوجو خوذي انتي وندى
وفاتن القهوة... وانا ومشاعل واماني صحون الحلويات
عبير: وانا؟ اقعد اتفرج فيكم؟
فاتن: خبري فيك ماتعرفين
عبير: ماتعودت بس على الأقل اعطوني صحن حلى
كذا شكلي مرررة بايخ
اماني: زين خوذيه .. وانا بالمرة الثانية .....وراحو
البنات يدورون بالقهوة والحلى ويرحبون بالضيوف
... مرت الليلة بكل فرح والكل احتفل بحضور عروس
العايلة شهد.... رقص ووناسة وضحك كان عنوان ليلتهم
ليلة اكتملت فيها كل وجوه الفرح ... وعسى هالفرح دوم
يارب...
قررو البنات ينامون ببيت ابوهم ... وعبير استأذنت امها
تقعد مع خواتها ...اللي وافقت على طول وما اعترضت
خصوصا ان ابو تركي الليلة راح يبات عندها ...
قعدو البنات سهرانين ... كان مجمل جلستهم وناسة ....
ماعكر صفو هالسهرة الا تنغيزات فاتن اللي تقطهم كل
شوي على عبير... اللي تضايقت من هالشي وماقدرت
تسكت اكثر...
عبير: فاتن ممكن اتكلم معاك لوحدنا؟
اريج وندى حسو بتوتر الجو بس انتظرو رد فاتن: ليش
يعني في شي تخبينه عن خواتي؟
عبير: لا ما اخبي حاجة بس ابغى الكلام يكون بيني
وبينك بس
ندى قامت بهدووووء: يالله انا بروح انوم فروس وانام
تصبحون على خير
اريج: انا بعد بطلع غرفتي لا صار شي ولا قامت
حروب دقو علي اجيكم مطامر
عبير ابتسمت بخاطرها .. وشافت خواتها وهم يرقون
لغرفهم... سمت بالله وبدت كلامها بهدوء: فاتن انتي ليه
تعامليني كذا؟
فاتن: شلون اعاملك يعني؟
عبير: محسستني اني عدوتك ما كأني اختك ...... وبعد
فترة بسيطة راح اكون زوجة خالك كمان
فاتن: انا ماسويت شي غلط
عبير: تتوقعين اني اكرهك؟
فاتن: يمكن ليش لا
عبير: بالعكس والله اني احبك .... يمكن يختلف حبي
لكل وحدة فيكم عن الثانية .. بس يكفيني انه اسمي
نفس اسمك واللي يجمعنا دم واحد
فاتن سكتت وماعلقت على كلام عبير
اما عبير استرسلت في كلامها : انا ما اطلب منك
تحبيني .. ولا انك تعامليني مثل اريج وندى .....
بس على الأقل احترميني مثل ما أنا احترمك واقدرك
فاتن: عبير انا مو سيئة مثل ماتتصوريني ....
عبير تقاطعها : انا عمري ماتصورتك سيئة والله
فاتن: مو مهم اللي تتصورينه بس انا من كبرت وانا
متعلقة في امي واللي يجرحها يجرحني ..... وانتي
وامك بالنسبة لها جرح ... وهالشي ينفرني منكم
عبير: انا ما اعترضت على مشاعر امك لأنه شعور
طبيعي واي انثى في الدنيا تكره اللي يشاركها في
اللي تحبه... بس انا غير وماما غير... انا وانتي
غير عن علاقتهم ... احنا اخوات
فاتن اللي كلام عبير صحى كل الجروح اللي بقلبها
وخلاها تتنهد وتنزل دمعتها : آآآهـ ياعبير ماتحرق
النار الا رجل واطيها ...
عبير تندمت على كلامها : فاتن انا آسفة ماكان قصدي
حاجة والله
فاتن: لا تعتذرين ابد انتي ماغلطتي .... كلامك عين
العقل ... انا فعلا اوقات اتصرف بغباء ... ومشاعري
بعد تكون غبية ... تصدقين اني احب بدر ولد سعود؟
عبير: بس هذا مو غباء .. انتي تحبين سعود ,, واي
شي منه تحبينه
فاتن تنهدت بوجع : تدرين عاد ... كلامك فتح عيني
على اشياء اجهلها ... طول عمري اعرف انك اختي
بس اول مرة احس هالإحساس... يمكن ماتناقشنا كثير
وماقلتي كلام واجد .... بس انا بداخلي اوقات اغار من
علاقتك مع خواتي ... لكن في شي بداخلي يمنعني
اجي لك واتكلم معاك مثلهم ... كنت اتردد لاني اخاف
انك تردين علي برد جارح ... يجرح لي كبريائي
بس تفاجئت من كلامك الحين ... يوم عرفت انك
تحبيني مثل خواتي
عبير: فاتن والله ما ابغى الا تتحسن علاقتنا لأني
ما احب احد يحقد عليه او يكرهني
فاتن بابتسامة صافية عذبة : ان شاء الله مع الايام
تتغير للأحسن ...
...عبير تبادلها الابتسامة وهم طالعين الدرج: الله
يسعدك يارب . ويعطيك على قد نياتك
اريج: يعيش الحب وتسقط العداوة يعيش يعيش
فاتن وعبير اخترعو : بسم الله
فاتن: مجنونة انتي؟ قلنا على انفراد وشوله قاطة
اذنك معانا؟
اريج: الحين انتو اللي صاحين؟ معقولة افوت علي
هاللحظة التاريخية؟
عبير وفاتن ضحكو على اريج وراحو لغرفهم ينامون
بكل حب وصفاء وراحة قلوب ....
ايام تلت الأيام ... فرح وحب وغرام .... وامنيات
تحققت واخرى في طور الأحلام ...
فصول تعددت ووجوه عاشت هذه الفصول بكل تفاصيلها
ضحكت فرحا ... وبكت حزنا... وتنهدت اشتياقا ..
وتمضي الحياة كما قدرها رب العالمين ....
يبقى للحب بقية .....
للحزن بقية.....
للشوق بقية.....
ولفصول روايتي وابطالها بقية....
مع الأيام ستظهر تفاصيلها




*
*


الجزء السادس عشر



*
*
*
*
*
*


نايمة بهدوء وسلام ... بعد ليلة سهرت فيها
تخطيطات وتجهيزات لزواجها ... صحت على
صوت طرقات خفيفة على الباب... فتحت عينها
بصعوبة .. وشافت امها واقفة تطالعها بابتسامة
ماتدري ليش حست انه في شي .. وان ابتسامة امها
تخبي وراها اشياء ...
ام عبير: صباح الخير... ازعجتك؟
عبير بصوت مثقل بالنوم: صباح النور .. لا عادي
ام عبير:تبغين تكملين نومك؟
عبير استوت قاعدة على سريرها : ماما فيه حاجة؟
ام عبير:بسافر الطايف اليوم
عبير تفاجأت وقبل ماتنطق امها كملت : خالك طلال
تعب شويه عليهم وبروح
عبير: ماما بروح اشوفه
ام عبير: ماينفع ياقلبي تروحين ... ناسية ان بكرة
عندك اختبار... وزواجك باقي له شهر .. ولازم تنتهين
من كل حاجة ... وخالك الحمدلله عدى مرحلة الخطر
بس مخلينه في المستشفى يتطمنو عليه
عبير دمعت عيونها وبترجي: ماما احلفك بالله وش
مخبية عني؟
ام عبير قربت من بنتها : والله مافي شي غير اللي
قلت لك بس انتي عارفة اخويه ولازم اكون معاه
الكلى عنده تعبانة وراح يركبون له جهاز غسيل كلى
وان شاء الله يقوم ومافيه الا العافية...المهم انا مسافرة
بعد العصر .. انتي جهزي نفسك وخذي لك ملابس
تكفيك اسبوع وروحي بيت ابوك
عبير: بابا بيسافر معاك؟
ام عبير: ايوه
عبير: وانا اروح هناك ليش؟ حتى اخواتي ولا وحدة
منهم فيه .. وخالتي بتقعد لي على الطالعة والنازلة
ام عبير: اولا هذي بتصير اخت زوجك يعني تجاهليها
على الأقل عشان فهد.. وبعدين انتي في بيت ابوك
عندك غادة ... وتركي بيكون مسئول عنك
عبير: ماما والله خايفة تسوي لي مشاكل
ام عبير: عندك حل غيره يعني؟ خالد ولسى عريس
واخواتك طبعا مستحيل تروحين لهم
عبير: طيب والله يعينني رجعتيني لأربع سنوات ورى
ام عبير: ما اوصيك ياقلبي بنتي اللي ربيتها وعرفتها
حتى لو غبت عنك مافي شي بيتغير
عبير: ان شاء الله من عيوني ... ماما
ام عبير: هلا
عبير: حاتم لسى زعلان؟
ام عبير: بكرة يرجع لعقله ... ويعرف ان كل هذا طيش
شباب
عبير: اطلبيه اذا كان يعزني مثل وحدة من اخواته انه
يحضر زواجي... قولي له عبير ماتكتمل فرحتها الا
بحضور كل اخوانها ..
ام عبير: ان شاء الله راح اقول له بس انتي لاتفكرين
في هذي الأمور وقومي صلي الظهر ... الساعة صارت 2
وانتي لسى ماصليتي

عبير فزت من مكانها : الله يخزي الشيطان نسيت صلاتي
ام عبير: الله يهديك يارب.. وراحت تجهز نفسها لسفرها
المفاجيء....





***********************





عبير بعد ماصلت وذكرت ربها اتصلت في اريج
اختها : الو
اريج: هلا عبورة
عبير: وش هذا الازعاج اللي عندك؟
اريج: بالمطبخ اجهز غدا زوجي
عبير: ههههههههههههههههه على هذا الحال كل يوم؟
اريج: راضية ياختي مادام اخدم حبيبي على قلبي
مثل العسل
عبير: الله يهنيكم يارب... اروج اليوم بروح بيتكم
اريج: اي بيت؟
عبير: بيت اهلك يعني بيت مين
اريج: طيب
عبير: مادري كم بقعد هناك عشان ماما بتروح الطايف
تعالي اروج
اريج: خالتي ليش رايحة؟
عبير: خالي تعب عليهم بس الحمدلله الحين تمام
اريج: الحمدلله 
عبير: تعالي اجلسي معايه 
اريج:واترك رجلي؟
عبير: لا ماقلت كذا بس تعالي نقعد ونتعشا وبعدها
روحي انتي
اريج: افااا تطرديني من بيت ابوي
عبير: ههههههههههههه لا بس عشان تروحي لبندر
وانا اكمل مذاكرتي وانام
اريج: زين متى رايحة هناك؟
عبير: قبل المغرب اتوقع
اريج: خلاص بسوي صينية حلى من اللي يحبهم قلبك
وبجي .. بس كلمي ندو وفتون بعد نجتمع على العشا
عبير: والله حلو ... وبكلم شهودة كمان ...
اريج: زين زين كذا بنفلها
عبير: وعلى الاختبار السلام
اريج: صدق والله؟
عبير: لا والله بصراحة المنهج مذاكرته بس تعرفين
لازم اراجع واركز اكثر وعندي 3ساعات راح احاول
اخلص جزء كبير من المنهج
اريج: الله يوفقك يارب... خلاص لاتشغلين نفسك بشي
وخليني انا اتكفل بكل الاتصالات ...
عبير: اوكي
اريج: يلا حبيبتي بحط غداي .. واشوفك المغرب
عبير: على خير يارب...
وسكرت منها واتصلت بفهد سولفت معاه شوي
واستأذنت منه انه بتكمل مذاكرتها وماعلمته انها
بتروح لبيت ابوها ... ولا كان سبقها هناك ........






****************************




وصلت ولقت غادة وريم قاعدين بالصالة...
دخلت وسلمت عليهم .. وفصخت عباتها وقعدت
عبير: البنات لسى ما جو؟
غادة: فتون تو مكلمتني تقول مو جاية الا بعد المغرب
عبير: طيب اريج وندى وشهد؟
غادة:ماكلمتهم بس اكيد جايين الحين
عبير: حلو ... ريمو كيف المدرسة معاك؟
ريم: تمام .. بس الواجبات كثير
عبير: عادي ياقلبي اهم حاجة انتي اجتهدي واكيد
هذا الاسبوع راح تعطلون صح؟
ريم: مادري الأبلة تقول تبينا نجي الأسبوع الجاي
مع انا خلاص ختمنا المناهج
اريج: السلام عليكم
الكل: وعليكم السلام
اريج: ريمو قومي شيلي الحلى وديه المطبخ
ريم: طيب .. وتمتمت بينها وبين نفسها مخليني شغالة العايلة 
اريج: عشتو يهالمفعوصة طال لسانها
ريم ضحكت وخذت الحلى
غادة: قلت لك طالعة على عمتها العوبا
اريج: يابعد عمري هالبنت تعجبني
عبير: ههههههههههههههه دوبك تشتكين من طول
لسانها
اريج: امدحها يالخبلة مو اذمها ... شهد وندى مو
جايين الا بعد المغرب
عبير: ليه؟
اريج: شهد تقول خالد نايم ... ولا صحى يبي له
ساعة يتدلع عليها ... يعني اتوقع العشا جايين
عبير: ياحياتي مرررة لايقين على بعض
غادة: اي الله يوفقهم يارب
اريج بخبث: عبورة
عبير:هلا
اريج: نسيت اعلمك ترى ماجد يبيك في الملحق
عبير: جد؟ من متى؟
اريج وهي تقعد بالكنبة اللي مقابلة لعبير : اول
مادخلت قال لي بس نسيت ..
عبير قامت رايحة له ... كانت لابسة برمودا جينز
فاتح ... وتي شيرت تركواز ,,, ورافعة شعرها
الطويل ذيل حصان ... وخصلات نازلة على وجهها
الناعم ...دخلت بكل هدوء بس ماشافت احد
استغربت ... معقول اريج تكذب عليها ... رجعت من
مكان مادخلت وماحست الا باليد اللي تمسكها ...
شدها له بقوة وضمها .. واول مالمحته عيونها فز قلبها
والنبض اللي بداخلها رقص فرح ..: فهد بعد عني
فهد بهمس: وحشتيييييييييني
عبير: طيب بعد شويه وكلمني لاحد يشوفنا كذا
فهد: عادي زوجتي حلالي وضمها اقوى


(( ضَمني حيل
قلت ( ارفق )
قال ( تو الناس بدري ...
ما بدينا ... ما لوينا من ورى ظهرك يدينا
ما تهنينا بـ ضَمة ...

خَلِي آخذ بس فُرصة ... ودي اقهر واحدٍ ملعون جد
ودي اقطع من وريده لين تتقطع حباله . )

قلت ( منهو ...؟! )
وابتسم لي
قال ( واحدٍ من جِد ماطِيقه
يسمونه جفى . )
قلت ( تكفى ... إلعن أُمه
شد حيلك )
قال ( والله لقتله واربط عياله )
وضَمني حيل ... ياهو مجنون
ومادريت الا وانا اشهق ...
وشوفي عاد شهقة البنت وش تسوي به يا يُمه
خَلَته ملح ...!!

وقمت أصَفق في كفوفي ... مدري ليش ...؟!
وتنتفض بالقيظ يا يُمه كتوفي ... ما هو برد
مدري ويش ...؟!
وآتعبر

لعن ابوه الحضن ... جنني ...
ودهوَرني ... ما دريت انه كِذا
رَجَعْ العُمر اللي مات
والضحكات ... والآمال والأحلام والنشوّة بعد
وقمت اشد يديه واترجاه يرحمني
والله حالة....!! ))


فكت يدينه بصعوبة وركضت وهي تضحك ...
وصلت لمدخل البيت والتفتت له شافته واقف
مكانه يناظرها ... دخلت لأريج اللي كانت ميتة
ضحك هي وغادة : تعالي والله لاذبحك كذا تسوين
فيه؟
اريج: ايييي احسن مخبلة بخالي المسكين يترجاك
يشوفك وانتي تتغلين ... قبض عليك متلبسة في عقر
دارك...
عبير مسكت جوالها ترد وهي تضحك على اريج
وحركاتها اللي مستحيل تتركها : الو
فهد: تعالي
عبير: لا
فهد: عبورة تكفين
عبير: اذا بطلت حركاتك اجي
فهد: اي حركات؟ لا تظلميني
عبير: اي حركات؟ مسوي مو عارف .. ماراح اجي
فهد: عبورة يالله عاد وربي مشتاق لك
عبير: طيب اوعدني ماتسوي نفس حركاتك
فهد: بصراحة ما اوعدك
عبير: اجل خلاص ماراح اجي
فهد: اقول ترى دلعتك بتجين ولا جيت سحبتك بالقوة
عبير: ترضاها عليه؟
فهد: لا والله ياقلبي بس تعالي اقعدي معاي شوي
عبير: طيب بس اوعدني
فهد: اخاف اوعدك واتهور واصير خاين للوعود
عبير: هههههههههه وانا اقول اريج من فين جايبة
الخبث اثاريه كله وراثة منك
فهد: افااا عبورة انا خبيث
عبير: لا حبيبي انت البراءة كلها
فهد ذاب من سمعها قالت حبيبي: عبووورة
عبير: هلا
فهد: تعالي قبل اجي لك
عبير : اوكي ثواني بس
راحت لأريج وغادة اللي قاعدين بالصالة وجلست
مرتبكة : عادي اطلع كذا؟
اريج: اي عادي زوجك
عبير: بس ماعمري طلعت له وانا لابسة كذا
غادة: خلاص شافك يعني وش يفرق ؟
عبير: مادري بس استحي ,,,
اريج: يابنت كلها شهر ويتغير الحال بس روحي
له
عبير: طيب تعالي معايه بأخذ له عصير
اريج: ماتعرفين تصبين عصير بكاسات بعد؟
عبير: هههههههههههه لا بس مرتبكة واخاف اطيحهم
اريج: قومي قومي الله يعين فهود ويصبره على ما
ابتلاه
قامو وصبت عبير العصير بكاسين ... واريج حطت
لهم شوي من الحلى ...
عبير: الصحن ثقيل
اريج: عبير وش تحسين فيه ياقلبي؟
عبير: والله ثقيل جربي تشيلينه
اريج: تعالي يالرفلا انا اشيله بس امشي قدامي
وطلعو رايحين للملحق ... دخلو الثنتين وعيون فهد
تناظر عبير اللي جاية تمشي بخطوات مستحية
وشاف اريج اللي سابقتها : خير وش عندك لازقة ؟
اريج تحط العصير : وععععععع من زينك انت وياها
ماجيت الا عشان مرتك الخبلة ماتعرف تشيل العصير
عبير شهقت: انا قلت ما اعرف؟
اريج: لا ياقلبي شوي شوي على عمرك لا تتقطعين
فهد ميت ضحك على اريج بس مايبي يحرج عبير
اكثر: اروج اقضبي الباب لاهنتي .. وزوجتي خليها
تتدلع .. لو تبي انا اطبخ لها من عيوني
اريج: وأسفاه على الرجولة كان هذي تاليتها ... وطلعت
تركض قبل تضرب فيها علبة المناديل اللي رماها
عليها فهد
عبير كانت ميتة ضحك على اشكالهم التفت لها فهد
وهو قلبه ميت شوق لها : لاتصدقين عاد اني بطبخ لك
عبير: من قال اني راح ارضى اصلا
فهد: اجل ماتعرفين تشيلين العصير
عبير استحت منه حييييييييل: لا والله بس ثقيل وانا
متوترة وخفت اطيحه ..
فهد: بس؟
عبير: والله
فهد: طيب ليش بعيدة تعالي جنبي
عبير: لا خلينا كذا احسن
فهد قرب منها شوي وهي ارتبكت: لاتخافين مو مسوي
لك شي.. شلونك؟
عبير: تمام
فهد: تدرين كم باقي ويجمعنا بيت واحد؟
عبير: شهر
فهد: 27 يوم
عبير: حاسبها؟
فهد: شلون ما احسبها وانا اعدها ساعة ساعة
عبير ابتسمت له بحب وكمل : ابي اعترف لك بشي
عبير: ايش هو؟
فهد: تدرين متى اول مرة شفتك؟
عبير: لما صدمت فيه وانا طالعة من الباب
فهد: لا
عبير تفاجأت: قبلها؟
فهد: اي كنتي جاية من الكلية ... الظهر ودخلتي المطبخ
كانت اول مرة اشوفك فيها ... ماكنت اعرف انتي مين
توقعتك وحدة من بنات عمانهم ...
عبير: وكيف عرفت انه انا عبير
فهد: سألت وعرفت ..
عبير ماعلقت واكتفت انها تناظر بفهد اللي كان مركز
بكل اللي يقوله وكأنه يستجمع صور من الماضي: كنتي
احلى بنت اشوفها ... ماقدرت اشيل عيوني عنك .. ولأول
مرة بحياتي ماقدرت حتى اشيلك من راسي... احاول انساك
بس مادري ليش يجيني شعور اني ابي اجي هالبيت واشوفك
وكنت اجي ... واشوفك بدون انتي ماتعرفين اني قاصدها
التفت لها وشاف نظراتها المستغربة بس كمل كلامه
بكل هدوء: عبورة لاتستغربين هذا شي من الله ... شعور
كان اقوى مني ... رغبة حاولت اكبتها بس ماقدرت
كنت خايف من الارتباط ... وبلحظة تأكدت اني ما اقدر
ابتعد عنك اكثر اتخذت قراري .. اللي اعتبره اسعد لحظات
عمري
عبير: ماكنت عارفة انك تحبني قد كذا
فهد: والله احبك اكثر بعد من اللي تتصورينه ... وراح
اثبت لك هالحب ان الله احيانا
عبير: ان شاء الله
فهد: شربيني العصير
عبير ناظرته وهو كمل : ابي اذوقه من يدك
مسكت الكاس تبي تقربه منه بس مسك يدها : لا ابي
من كاسك
عبير توردت خدودها وماعرفت وش تقول قربت
الكاس منه وشربته بيدين ترتجف ... وعيون فهد
تناظرها بكل شوق ووله : اوعديني
عبير: اوعدك؟
فهد: ايه اوعديني ماتتخلين عني ابد
عبير: اوعدك ماراح اتخلى عنك
فهد: وتبقين معاي العمر كله
عبير: ان شاء الله راح ابقى معاك طول العمر
فهد: حطي يدك بيدي وقولي وعد
تشابكت ايديهم .. وبهمسة حب وعشق وغرام فاض
فيها الحب : وعد
باسها بين عيونها : الله لا يحرمني منك يارب...
وقام مودعها وقلبها يترجاه يبقى لعيون الشوق اللي
بداخلها : يالله حبيبتي بقوم اصلي المغرب وانتي قومي
اقعدي مع خواتك ..
عبير: اوكي
فهد يقومها معاه : تعالي معاي للباب
وقامت معاه بكل استسلام وهدوء ... وصلته للباب
وودعته ودخلت هي بعد تصلي ...





******************************





صلت بغرفة اريج وقبل ماتنزل تقعد مع خواتها قابلتها
ام تركي اللي كانت شايفة كل شي صار: وفري حركاتك
بعد العرس .. وش بقى ماسويتي؟
عبير انصدمت من كلامها : انا؟
ام تركي: اجل انا؟
عبير: والله ماسويت حاجة غلط
ام تركي: تتحضنين بأخوي وتقولين ماسويت شي؟
عبير بكل هدوء تبي تنهي النقاش بدون مشاكل:وانا
فعلا ماسويت حاجة ... مادام انتي شفتي كل شي معناها
شايفة انه كل شي صار غصبا عني وانا اللي بعدت عنه
بعدين فهد زوجي وماسويت شي حرام ..
ونزلت قبل تسمع اي كلام ثاني تاركة ام تركي وراها
وهي تسب فيها ...
سلمت وقعدت مع خواتها وغادة وشهد ... سوالف وقهوة وحلى
ندى: هاه عبورة وش بقى لك ؟
عبير: اشياء بسيطة بس
غادة: حلو يعني مريحة قبل الاختبارات
عبير: اكيد خصوصا انه كان عندي فترة طويلة اجهز
نفسي فيها..
اريج: عبورة والله استنى متى اشوفك عروس
عبير: عارفة اروج .. ابغى يكون شكلي كلاسيكي ... ميك اب
ناعم ... وتسريحة طبيعية .. ومن زمان .. من وانا صغيرة
نفسي البس تاج ..
ندى: بعد عمري الله يهنيك ويوفقك يارب
اريج: فتون ليش ساكتة؟
فاتن: معاكم
اريج: لا والله من اول سرحانة وماتدرين وش نسولف
فيه
غادة: في شي شاغل بالك؟
فاتن: مادري وش اقول
غادة: صاير شي بينك وبين سعود؟
فاتن: لا مابينا الا العافية ... بس انا اليوم رحت المستشفى
اراجع في حالتي ...
اريج: طيب؟
فاتن: الدكتورة تقول كل كشوفاتي سليمة ومافي شي يمنع
الحمل وكل التأخير قضاء وقدر
شهد: يمكن عين ؟ ليش ماتواظبين على الرقية الشرعية
فاتن: والله ماخليت شي الا سويته بس ربي ماكتب
غادة: فتون لاتيأسين وتذكري قول رب العالمين ( ولاتيأسوا
من روح الله انه لاييأس من روح الله الا القوم الكافرون)
فاتن: مايأست والله وهذاني اراجع للحين
عبير: هي قصدها احسني الظن بالله ولاتقولين انا سويت
وماصار شي ... يمكن ربي كاتب ولكن الى الآن ماصار
فاتن: ان شاء الله ... انا فكرت ونويت اتوكل على الله
واسوي عملية اطفال انابيب وان شاء الله تنجح ويرزقني
ربي باللي اتمنى
غادة: هذا آخر حل؟
فاتن: تعبت والله وهذا آخر الحلول...
شهد: وسعود وش رايه؟
فاتن: للحين مافاتحته في الموضوع اليوم هو عند زوجته
الثانية وبكرة ان شاء الله راح اناقشه
عبير: حلو يعني بتنامين اليوم هنا؟
فاتن: اي ان شاء الله
غادة: الله يوفقك ويكتب لك الذرية الصالحية ويرزقك
من حيث لاتعلمين
اريج: وكم راح تكلفك؟
فاتن: يقولون من 12 لـ 20 الف
اريج: وعندك هالمبلغ؟
فاتن: عندي مبلغ معين واذا نقصني شي ابوي مو مقصر
قامت عبير ترد على امها اللي وصلت ودقت عليها
تطمنها ....:هلا ماما
ام عبير: هلا حبيبتي
عبير: وصلتي بيت خالي؟
ام عبير: ايوه ياقلبي وكلهم تمام وخالك الحمدلله يقولون
تمام مايمديني اليوم ازوره بس بكرة بروح له ان شاء الله
عبير: طيب سلمي لي عليهم كلهم
ام عبير: يوصل ياقلبي .. خلاص انتي انتبهي لنفسك
ولاتفكري بحاجة وانبسطي ولاتشيلي هم حاجة ابدا
خالك الحمدلله بخير والله
عبير: طيب
ام عبير: مع السلامة... وسكرت من امها وراحت كملت
قعدتها مع خواتها ... اللي تخللها الضحك والحب والأخوة...






*******************************





بعد منتصف الليل وفي الوقت اللي اغلب الناس ينامون
التجأت للي ماينام ... بالثلث الأخير من الليل ...
صلاة ودعاء ودموع ورغبات ... توجهت فيها الى
الحي القيوم الذي لاتأخذه سنة ولا نوم ....
من قلب صادق وخاشع ... ارتفعت الأكف تضرعا
لرب العالمين وتقرباً لأكرم الأكرمين (اللهم يا حي يا قيوم ،
يا ذا الجلال والإكرام ، أسألك باسمك الأعظم الطيب
المبارك ، الأحب إليك الذي اذا دعيت به أجبت ،
وإذا استرحمت به رحمت ، وإذا استفرجت به فرجت ، أن
تجعلنا في هذه الدنيا من المقبولين والى أعلى درجاتك
سابقين ، واغفر لي ذنوبي وخطاياي وجميع المسلمين
اللهم اغفر لي وعافني واعف عني واهدني الى صراطك
المستقيم وارحمني يا أرحم الراحمين برحمتك أستعين
سبحان الله والحمد لله ولا إله إلا الله ، والله أكبر ولله الحمد ،
وأستغفرك اللهم عدد خلقك ورضى نفسك وزنة عرشك ومداد
كلماتك اللهم اغفر للمسلمين جميعا الأحياء منهم والأموات
وأدخلهم جناتك ، وأعزهم من عذابك ، ولك الحمد ،
ربي لاتذرني فردا وانت خير الوارثين
ربي لاتذرني فردا وانت خير الوارثين
ربي لاتذرني فردا وانت خير الوارثين
وصلى اللهم على أشرف الخلق سيد المرسلين محمد صلى
الله عليه وسلم وعلى أهله وصحبه أجمعين....)
دعاء من القلب .. تخالطه دموع التضرع ...
آآآآآآآآمين قالتها فاتن من قلب .... ومسحت على وجهها
قامت وانسدحت على سريرها ... ومازال لسانها يردد
الدعاء الى ان غفت عينها ....
بعد الظهر جا سعود يمرها تروح للبيت ... بس لزم عليه
ابو تركي يقعد للغدا ... بعد ماتغدو مشو لبيتهم ...
طول الطريق وهي ساكتة وماودها تتكلم وموفرة كل
كلامها لا اقعدو مع بعض ... وصلها البيت : انا بروح
الصلاة وجاي تبين شي اجيبه لك؟
فاتن: سلامتك بس..
سعود: يسلمك ربي
فاتن: ولا تتأخر ابيك بموضوع
سعود: الله يستر انا حاس سكوتك وراه شي
فاتن: لاتخاف الموضوع عادي اصلا روح لاتفوتك
الصلاة وبعدين نتفاهم..
نزلت وطلعت لشقتها ....بدلت ملابسها وصلت ودخلت
المطبخ تجهز القهوة ... تركتها على النار وطلعت للصالة
من سمعت صوت الباب ينفتح ..:هلا والله
سعود بابتسامته الحلوة: هلا بك حبيبتي... وشغل التليفزيون
وقعد... جات فاتن جنبه وخذت الريموت : انا قلت ابيك
بموضوع يعني تتفرغ لي
سعود لف جسمه كله عليها : آمريني انا كلي لك
فاتن: سعود انا فكرت كثير واستشرت الدكتورة وشارت
علي بخيار ان شاء الله ربي بيرزقني باللي اتمناه
سعود: وش هالخيار؟
فاتن: اطفال انابيب
سعود: بس يافتون هالعمليات مو كلها تنجح واخاف تتأملين
كثير ومايصير شي وتتعبين
فاتن: سعود انا متحملة كل شي... انا مو صغيرة عشان
تكون تصرفاتي متهورة ... انا راجعت الدكتورة من فترة
وادري ان نسب نجاحها تختلف ...بس لازم اخذ بالاسباب
سعود: وكم نسبة نجاحها؟
فاتن: لو نسبة نجاحها 1 % سويتها ... انا ماراح انتظر اكثر
سعود انت مو حاس باللي فيني
سعود: يعني تظنين عشان عندي ولد مو حاس فيك؟ فتون
ليش دايم متصورتني قاسي وما اراعيك ... عمري ماتغيرت
عليك والله سعود اللي تزوجتيه وحبيتيه نفسه ماتغير ... بس
انتي اللي قاعدة تتوهمين اشياء وتبنين حواجز بينا
فاتن: انا همي كله شي واحد وابي ارتاح
سعود: ابشري باللي يريحك
فاتن: خلاص بكرة نروح نسوي الفحوصات والدكتورة
راح تعطينا كل الاحتمالات ... وكم التكلفة
سعود: كم يعني؟
فاتن: انا بدبرهم كلهم ... ادري الحين صعبة تدبرهم
سعود: بس انتي عارفة وجهة نظري من هالناحية ما احب
احد يدفع ريال لزوجتي مادام انا مسئول عنك
فاتن: انت باللي تقدر عليه والباقي باخذه من ابوي ....
وهذا مو مصروف عشان ماترضى .. هذي حالة خاصة
وماتحتمل التأخير
سعود اللي حس ان فاتن مرتبة كل شي ومتخذه قرارها
ماحب يكسر بخاطرها : زين على امرك يالغالية... ومسك
يدها وضغط عليها بقوة : فتون مو معنى انك سويتي العملية
صار الحمل... خلي براسك كل الاحتمالات ... والله
يرزقنا بالولد اللي يملى علينا هالبيت
فاتن هزت راسها بالموافقة: آمين يارب





***************************





الصباح بدري .. توجهو للمستشفى لاجراء التحاليل
والفحوصات اللازمة ومعرفة نسب نجاح العملية
قاعدة والارتباك واضح عليها ... والتعب مبين في
كل ملامحها اللي ارهقها طول السهر والتفكير ...
دخلو لمكتب الدكتورة ... ونبضات قلبها يخيل لها
من توترها تجاوزت المليون نبضة ....
سلمو وقعدو ....بعد ما أشرت لهم الدكتورة يجلسون
الدكتورة: اهلين فاتن كيفك؟
فاتن: الحمدلله
الدكتورة: حلو انتو اليوم جايين وان شاء الله راح اشرح
لكم الوضع كله ...اول حاجة فاتن انتي مستمررة على
اخذ المنشطات ... وهذا يخلي نسبة التبويض عندك مناسبة
وان شاء الله ماراح نتعب.. بس اهم نقطة لازم اوضحها
انه هناك نسب نجاح وفشل ... ممكن مايصير الحمل من
اول عملية ... ممكن من الثانية او الثالثة ...... او ممكن
مايصير ابد... بالأخير كل شي بقضاء وقدر ... احنا نسوي
اللي علينا ... حتى يقضي الله بأمره
سعود: طيب يادكتورة كم نسبة نجاح هالعملية؟
الدكتورة: ماراح اقدر اعطيك نسبة معينة ... زوجتك كل
فحوصاتها سليمة ... وانت مثل ماعرفت متزوج وعندك ولد
يعني مافي اي شي يمنع ان شاء الله ...
فاتن: طيب يادكتورة متى اسوي العملية؟
الدكتورة : اليوم راح تجرون الفحوصات اللازمة ... وراح
تتناقشون مع المسئول المالي عن تكلفة العملية .. بعدها راح
احدد موعد معاك انتي .. حسب فترة التبويض عندك
فاتن: ان شاء الله
سعود: هالفحوصات الحين؟
الدكتورة: طبعا ... اتوقع ماراح تتأخرون اكثر
فاتن: لا بنقوم الحين
الدكتورة : الله يسهل اموركم .. اذا انتهيتو من كل شي
تعالي احدد لكم موعد العملية
وقامو طالعين من عندها ... متجهين لعمل الفحوصات
واتفقو مع المدير المالي على تكلفة العملية ..... وحددت
لهم الدكتورة بعد اسبوعين بالضبط موعد اجراء العملية
والله ييسر امورهم ... ويرزقهم من حيث لايعلمون





***************************





مر الأسبوع سريع .... اليوم الخميس محتفلين بعرس
الجوهرة ... اللي يتم بجو عائلي بحت ....
الكل كان مستانس فيها ... وهي بعد كانت مستانسة
العرس كان بسيط ... ومختصر ... مسوينه بالبيت
اريج ماخلت كلمة بخاطرها الا قالتها .. من حبها
للجوهرة ماترضى لها بالقليل ... بس الجوهرة راضية
ومقتنعة وتقول انها مقدرة ظروف ووضع زوجها ...
انزفت وسط فرحة الأهل ودعواتهم بالتوفيق ... وودعتهم
متوجهة مع زوجها للمطار ... بعد مابدلت فستانها ولبست
ملابس مناسبة للسفر مسافرين للندن اللي راح تجمعهم
3 سنوات

وهي معاه بالسيارة اللي كان يقودها ناصر كانت مرتبكة
ومتوترة خصوصا انها من كبرت ماتذكره ... سفراته كانت
كثير ... ومن راح يكمل دراسته ماعاد صار يجي للسعودية
كثير...كان صامت اغلب الوقت ... ويكتفي بردود بسيطة
على اسألة ناصر ... اما هي ففضلت الصمت...
وصلو للمطار ... وودعهم ناصر بانتظار طيارتهم اللي راح
تقلع بعد ساعة الا ربع ... قعدت تنتظر ... وخلال هالانتظار
تأملت انه يجي يكلمها ... بس للأسف ماجا ...
كل شوي تناظره .... تشوفه سارح ويفكر ... وماتدري وش
اللي شاغل تفكيره ..
تم النداء الأخير على ركاب الرحلة رقم ***** المتوجهة الى
لندن ... جاها وبلهجة آمرة : يالله مشينا
ومشت معاه بدون ماتتكلم.. ركبو بالطيارة وقعدت جنبه
ومازل الصمت سيد الموقف .... طارت الطيارة واستوت
بالجو وقعدت هي تتأمله ... شاب وسيم الى حد ما ... ماتذكر الا
شوي من هالملامح ...التفت لها وارتبكت : تبين شي؟
هزت راسها بلا
ياسر: زين انا بنام لا احتجتي شي علميني
ونام بدون ماينتظر ردها .... اما هي انقهرت منه
هذا شلون يعاملها كذا ... في عريس بالدنيا يعامل عروسه
بيوم زواجهم بهالبرود...
بعد صراع طويل مع افكارها فضلت ترتاح شوي وغمضت
عيونها واستسلمت للنوم .....
فتحت عينها ماتدري كم مر من الوقت عليها بالضبط ...
ضبطت جلستها وحجابها ...
ياسر: تبين شي تاكلينه
الجوهرة: لا
وكمل تصفحه للمجلة اللي بيده .. والنار تغلي بصدر
الجوهرة مقهورة من تصرفاته ... (يمكن هو بطبعه خجول
ليش اقهر بعمري ... اكيد يستحي هذي اول مرة يشوفني
ويقعد معاي ) ... ترددت بداخلها ...
جاتهم المضيفة تبلغهم .. يربطون حزام الأمان استعداد
للهبوط ...دقايق مرت عليهم ... نزلو بعدها كانت تمشي
وراه بخوف ... وهي بغربة واول مرة بحياتها تجي
لهالدولة وهالمدينة .... وامانها الوحيد هو...
كانو يمشون بصمت ... لا هو يتكلم ... ولا هي عندها
الجرأة انها تبدا بالحوار...
وقف له سيارة أجرة ركب وركبت معاه .. وبداخلها
ملايين الاحتجاجات على هذا الوضع الغريب ...
بعد دقايق ماكانت قليلة وصلو لأحد الأحياء الراقية
كان الحي حلو ومرتب والمباني فيه منسقة بانتظام
وقفت سيارة الأجرة عند احد المباني ... اللي كانت
مبنية على الطراز الفيكتوري القديم ...
نزلو بعد ماحاسب السائق .... : تعالي من هنا
وأشر لها على باب البناية ... مشت معاه برضوخ
ركبو اللفت ووصلو للشقة ودخلو بكل هدوء...
ياسر: خوذي راحتك انا ربع ساعة وجاي لك.. وطلع
بدون حتى مايلتفت لها ...ماتدري ليش قلبها نغزها
تصرفاته مو طبيعية ... ماتحس انه فرحان مثلها في
شي ناقص وهالشي هي تجهله ... راحت تسبحت
وبدلت.. حطت ميك اب خفيف .. وجففت شعرها
وقعدت بالصالة ... صار له حول الساعة الا ربع
وهو ماجا ... انتظرته .. وجاها بعد ساعة وعشر ...
ياسر: سوري تأخرت
ماردت عليه ... واكتفت بالصمت كانت مستحية
ومقهورة من تصرفاته ...
ياسر: الجوهرة ابي اتكلم معاك بصراحة
تسارعت نبضات قلبها ... وتفاجأت من اسلوبه
هي حست انه في شي بس كذبت احساسها والحين
هو جاي واكيد بيقول لها شي هي تجهله والله يستر
من اللي راح يقوله ....
ناظرته تستجديه يقول اي شي يبدد مخاوفها وينهي
هالقلق والتوتر اللي تعيشهم...
ياسر: اول شي ابي هالكلام يكون سر بيني وبينك
ومابي احد يعرف فيه ابد زين؟
الجوهرة والخوف مالي قلبها : زين
ياسر بان عليه الارتباك .... الحروف ضاعت منه
وماعرف شلون يبدا معاها او شلون يقول للجوهرة
عن ماضيه اللي الكل يجهله حتى اهله اقرب الناس
له: انا متزوج
ما استوعبت اللي سمعته ... والصدمة ماخلتها تركز
باللي انقال : وشو؟
ياسر: من اول ماجيت للدراسة تعرفت على وحدة
سورية .. تشتغل هنا وحبيتها .. قررت اتزوجها وكلمت
ابوي بس رفض رفض قاطع ...واضطريت اني
اتزوجها بالسر بدون ما احد يدري ...
الجوهرة اللي تحس نفسها مخدوعة ومجروحة ... وكل
الحروف خانتها وماعرفت تعبر : والمطلوب؟
ياسر: شوفي انتي بنت خالتي على عيني وراسي....
تقدرين تقولين ارتباطنا شكلي ومؤقت .. يعني فترة
الى ان اقدر اقنع اهلي بزواجي
الجوهرة: ومالقيت الا انا؟
ياسر: الجوهرة لاتتصوريني سيء ابد اعتبريها مرحلة
من حياتك
الجوهرة تقاطعه بغضب: مرحلة اخرج منها مطلقة؟
وش منه مخلوق انت؟ قلبك شلون عايش فيه ... جاي
تلعب لعبتك على حسابي؟
ياسر: الجوهرة انا ماراح المسك .. وماراح يغير فيك
هالزواج ابد
الجوهرة: بس راح ابقى في نظر الكل مطلقة..
سكت ياسر وماعلق .. وصرخت فيه بأعلى صوتها
وبدون شعور : رد علي ليش ساكت
ياسر: يابنت الناس هدي نفسك .. انتي الحين مصدومة
ارتاحي الحين ونامي وبكرة نتفاهم ..
سكتت وهي تناظره والدموع ملت خدودها ....
ياسر: انا بروح انام بشقتي ...
رفعت راسها له تطالعه وكمل: هذي اللي مقابلة
لهالشقة ... اي شي تحتاجينه هذي ارقامي وانا عندك
هنا مو بعيد
الجوهرة: اطلع برا .. مابي منك شي
وطلع رايح لشقته ... ولزوجته ... تارك الجوهرة
غارقة وسط دموعها .. وجروحها وصدمتها .....
وآآآه من الخيانة والغدر والكذب اللي يغلف تصرفات بعض البشر
بكل برود .. جاها الظهر بعد ماتركها طول الوقت وحيدة
بهالبلد الغريب :مساء الخير
ناظرته ببرود ومازالت الدموع تنهمر مثل السيل على
خدودها
ياسر: ممكن نتناقش بدون دموع وصراخ؟
الجوهرة: وش نتناقش فيه؟ اللي تبيه وصار
ياسر: الجوهرة ارجوك افهميني
الجوهرة: مابي افهم شي ... لاتصور لي نفسك ضحية
مجتمع ... وانت الجاني مابي منك شي روح انت ولك
حياتك وانا ابي اروح لأهلي وديرتي
ياسر: ترجعين وانتي توك بأول يوم؟ وش يقولون عنك
الناس لارجعتي؟
الجوهرة: ماعلي من الناس بس مابي اقعد هنا
ياسر: اذا انتي ماعليك انا علي من بنت خالتي اللي
ما ارضى احد يتكلم عليها ... وانتي تعرفين في مجتمعنا
الرجال مايعيبه شي.. والبنت لاتطلقت دايم اللوم عليها
حتى لو قلتي الأسباب بيقولون ولد خالتها ويستر عليها
الجوهرة بصدمة اكبر: مخطط لكل شي؟ طابخها ومنتهي
ياسر: الجوهرة افهميني وقدري وضعي ... بهالطريقة
اقدر اعلن زواجي لأهلي
الجوهرة: يعني اخذت اللي على رايكم وماعجبتني .. واللي
ابيها صارت معاي
ياسر: لو بيدي ما اخذتك بس اهلي ارغموني
هالكلام طعنها في الصميم ...دمر كل شي جميل بداخلها
احساس بالرفض من الرجل اللي تصورته مختارها ...
شعور قاسي واحساس صعب ...
الجوهرة: مادام مابيني وبينك شي ... انت مو مسئول عني
بشي ابد ... ولا لك شغل فيني انا حرة بكل تصرفاتي
اطلع متى ما ابي وارجع متى ما ابي
ياسر: صاحية انتي؟ لا يكون على بالك جايبك من الشارع؟
تراك بنت خالتي واللي يمسك يمسني .. ماتطلعين الا معاي
وبشوري ...
الجوهرة: بس انت مالك سلطة علي
ياسر: انا رسميا زوجك ... وكلمة بهالموضوع مابي
الجوهرة: روح الله ياخذك يارب ويريحني
ياسر بصراخ وعصبية: هييه انتي لاتدعين علي
الجوهرة بكل برود: زين روح من قدامي مابي اشوفك
ياسر: هذا بيتي ولا طلعت بمزاجي مو انتي اللي تفرضين علي
الجوهرة وهي رايحة للغرفة :اكرررررهك
ياسر طلع بدون مايناقشها او يعقب على كلامها .....
سكر الباب بعده ... وفتح بداخلها جروح ماكانت تتوقعها
ليه الزمن يقسى ومايرحم ... ليه تكون عايش بنعيم
وتظن ان السعادة ابدية ومايعكر صفوها شي .... ويجي
اللي يهدم كل الأحلام وينهي اجمل الأماني...
استجمعت شتاتها ... واحلامها الممزقة ... وباقيها المتناثر
وقررت تمسح هالدموع ... وتكون اقوى .. كثر الدموع
والبكاء ماراح يفيد ... ولازم تبين له انه هو الخسران
وانها اقوى من انه يحطمها ...







********************************





ببيتهم مجتمعة مع بنات خوالها اللي جايينهم
بالبيت ... بعد ما اعتذر خالها وزوجته عن انهم
يجون لانه تعبان وجو بنات خالها مع اخوهم حاتم ....
بكرة بمثل هالساعة وهالوقت ... راح تكون عبير لفهد
وراح يعتزلون العالم ويصيرون بعالم لهم وحدهم
خاص فيهم عن هالعالم كله ....
وهي قاعدة تسولف معاهم... جابت لها الشغالة علبة
ومعاها كرت ....خذتهم .. وتأملت بالعلبة وحست انها
علبة شوكولاتة ..
اخذت الكرت اللي كان لونه احمر ... وقعدت تقراه

(عذبة أنتِِ كالطفولة كالأحلام
كاللحن كالصباح الجديد

كالسماء الضحوك .. كالليلة القمراء
.......كالورد .. كابتسام الوليد

أنتِ أنتِ .. أنتِ ما أنتِ؟
أنتِ رسم جميل عبقري من فن هذا الوجود

أنتِ تحيين في فؤادي ما قد مات
.......من أمسي السعيد الفقيد

وتبثين رقة الشوق والأحلام
.....والشدو والهوى في نشيدي

يالها من وداعة وجمال
....وشباب منعّم أملود

أنتِ روح الربيع تختال في الدنيا
.....فتهتز رائعات الورود

ساعات فقط ... وتجمعنا احلى حياة ...
زوجك ... فهد )

طارت من سعادتها : ياعمري
وصارو البنات يلاحقونها يبون يقرون الكرت
خذته نوف وصارت تقراه بصوت عالي... والبنات
يعلقون عليها
مرام وهي تضحك: ياعيني على الحب والغرام ما اقدر
انا على كذا ... الولد غرقان لشوشته
عبير: هدووولة هاتي العلبة بفتحها
هديل: واضح شوكولاتة يلا يابنات هجوم
عبير: لا لا لاتاكلونها ايش تبغونه يقول عني خلصتها
في يوم؟
نوف: لا هو جابها تتصورين معاها اكيد عارف انه احنا
عندك وجابها عشان ناكلها
عبير: طيب اخليهم يجيبون القهوة على الأقل
مرام: خلاص بنات عطوها تفتح العلبة لاتخربون عليها
فرحتها ...
فتحت العلبة ... والفرحة تشع من عيونها ... كل يوم
يزيد حبها لفهد .... وبكرة موعدها معاه ... ويارب لاتعكر
صفوهم....






**************************





ازعجته باتصالاتها طول الليل وقرر يرد عليها
ويرتاح من هالازعاج : الو
رهف: صباح الخير
فهد: صباح النور
رهف استانست من نبرته الهادية واعتبرتها بشارة
خير لها : شلونك فهد؟
فهد: الحمدلله بخير...
رهف: فهد
فهد:آمري
رهف: بكرة عرسك؟
فهد: ايه ...
رهف: اي ادري
فهد: ومادامك تدرين ليه تسألين؟
رهف: مو قادرة اصدق والله يافهد
فهد: لا صدقي .. انا بكرة زواجي وراح اعيش مع
الانسانة اللي اخترتها ...وهذا اهم شي بحياتي ومابي
غيره
رهف: بس يافهد
فهد: لا بس ولا شي... ومن الحين اعلمك ترى العرس
يتعذرك مابي اشوفك جاية ..مابي شوفتك تعكر مزاجي
بأسعد ليلة بحياتي
رهف: يعني خلاص انتهينا؟
فهد: رهف احنا انتهينا من يوم خطبت وقلتها لك بس
انتي اللي مافهمتي ... ولا ودك تفهمين ...
رهف: زين اللي يريحك ... بس صدقني انا احبك وراح
ابقى طول عمري احبك ... ومحد راح يحبك كثري
ومتأكدة انك انت اللي بتجيني بعدين تبي حبي
فهد: زين كذا منتهين؟
رهف وهي تقاوم دموعها لاتنزل : انت اللي انتهيت مني
بس انا راح ابقى عمري كله احبك
فهد: رهف عن هالخرابيط وكلام الأفلام بكرة لا جا لك
نصيبك بتنسين فهد وأيامه ...انا ابي انام الحين ورجاء
رقمي لاعاد تتصلين عليه
رهف بقهر: باي .. وسكرت السماعة وهي تشتعل غيرة
وقهر...






*******************





بالأمس كنا اطفالا ً نرسم خطواتنا الأولى نحو الحياة
ضحكات تتعالى هنا وهناك .. والبراءة مرسومة على
الوجوه ... واليوم كبرنا ...وكبرت معنا احلامنا وآمالنا
وماكان حلما بالأمس اصبح اليوم حقيقة ...
كبراءة الأطفال هي ... عذبة ,, رقيقة ...
عينيها كالبحر ... تجذب من ينظر اليها ليغرق فيهما
وابتسماتها كالسحر .. تملأ الدنيا سروراً
وحضورها كالمطر ... تفتح الأزهار لاستقباله فرحاً
في ليلتها بدت كإحدى اميرات العصور الوسطى ....
او كأميرات الأساطير والروايات ...
بفستانها الأبيض غدت كأجمل ملاك تمشي خطواتها
بكل رقة ونعومة ...


حد منكم شاف في الدنيا بدر
مقبلٍ يمشي و من حوله بشر

من حلاه يزف للناظر ضياه
ان ظهر للناس و لا ما ظهر

هذا ما هو بدر ليل يختفي
مع طلوع الصبح و بزوغ الفجر

او بدر يصبح بعد مده هلال
هذا بدر مكتمل طول الشهر

هي عروس النور في هذا الزمان
هي ملاكٍ بس في صورة بشر

من غلاها نقول صلوا على الرسول
يا اللي شفتوها بقلبٍ او نظر

الله يا نور في ها الدنيا نراه
مستحيل ان نشوفه في بشر

و التقت شمس الظهيره بالقمر

و في محياها بدى الصبح بضياه
مشرقً و خدودها واحة زهر

و العيون الي كما عين المهاه
تمتزج فيها البراءة بالسحر

شعرها ليل كسا الدنيا دجاه
حالك متحدر كانه نهر

يحسبه قطعة حرير من رآه
والحقيقة هو حريرٍ من شعر

والحسام الي صفا الوجنه كساه
يبعث اشواق الحواجب للثغر

و الثنايا كالبرد بين الشفاه
او كحبات الندى و لا المطر

عذبةٍ لو تلمس اطراف الحياه
كل غصن فتح بوردٍ حمر

و العفاف بروحها يسقي بوفاه
والوفا في عينها النجلاء سهر

شاعر الوجدان واحلامه سماه
مبدع و احساسه المرهف شعر

ماخذ من وصفه مبتغاه
ياعسى الله يوهبه طولة عمر

الله يحفظها و يسعدها معاه
شيخ بطيبة فؤاده يشتهر

والله يجعل كل دنياهم هناه
يكتسي بالسعد كله و البشر


نزلت والعيون تذكر الله وتسمي ... والفرح حولها
مرسوم ... الليلة غير بعيونها ... اللية بتعيش مع
اللي حبه قلبها العمر كله ...قعدت والكل حولها
فرح وسرور وضحكات تملا الوجيه ....والكل يبارك
ويهني .. خوات فهد مستانسين فيها ... ولأول مرة ام
تركي تكون مستانسة .. يمكن فرحة لأخوها ولو انها
ماتحب مرته ...
كانت اطلالتها مثل ماتبي .. ناعمة كلاسيكية .....
بفستانها الأوف وايت ... وشعرها المنسدل بنعومة
على ظهرها .. التاج اللي يصورها كأميرات الأحلام
والميك اب الناعم ..
خواتها وبنات عمانها وخوالها حولها .... في داخلها
خوف وترقب لهالليلة ولهالعمر اللي راح تبتدي فيه
يقابله فرحة وشوق ولهفة للي سكن بالقلب واستعمره





********************





عند الرجال كان الفرح ظاهر ... وفهد طاير من
فرحته ...ابو تركي متهلل وجهه سعادة بزواج آخر
العنقود اخوان عبير بقمة سعادتهم ... عبير
دلوعتهم اليوم كبرت وصارت زوجة لخالهم فهد
عمانها وخالها مستانسين فيها ....والكل كان مبسوط
الا شخص واحد ماليه الهم وكاسي محياه ......
حاتم كان جالس وضايق صدره .. وعلى انه يحاول
يخفي مشاعره الا ان فهد هو الشخص الوحيد اللي
طول الليل فاهم اللي بخاطره ... وطول الوقت
يحس بقهر منه ومن نظراته ...
خالد: افردها ليش عابس؟ ,,, الحين يقولون انك
مغصوب
فهد: احلف بس
خالد: تو كنت مستانس وراك الحين مكشر؟
فهد: هالمخلوق مانيب طايقه
خالد: من هو؟
فهد: حاتم
خالد: والله انه رجال والنعم فيه
فهد: طالع شلون مو عاجبه احد
خالد: يا ابن الحلال لا تظلمه ابوه تعبان وهو الكبير
اكيد شايل همه
فهد: مانيب بزر تلعب علي انت داري وشوله متضايق
خالد: الحين انت عريس وتفكر بغيرك؟ هي اختارتك انت
وهالشي ينسيك اي شي ثاني
تركي: فاضين تسولفون انتو ... يالله طال عمرك العروس
تنتظرك تطل عليها
خالد: الحين الزفة؟
تركي: ايه اجل متى ..يالله يالمعرس...
بوقت الزفة .... دخل فهد مع ابو تركي واخوان عبير ...
مشت والعيون كلها عليهم .... فهد مشى بخطوات هادية
وعيونه على اللي ملكت قلبه ... قرب منها وبارك لها
وردت عليه بكل خجل ....
حضنت ابوها .. ودمعت عينها ... بارك لها وتمنى لها
حياة سعيدة ...سلمو عليها اخوانها وباركو لها ....
واستأذنو طالعين ... خالد اشر لشهد وجات له: هلا
خالد: ابي ارقص
شهد: نععمممم؟؟؟
خالد: والله نفسي ارقص من زمان
شهد: خالد اقصر الشر وروح مع اخوانك بس
خالد: طيب استحي امشي لحالي كلهم راحو وخلوني
بعدين البنات يعجبون فيني ويخطفوني
شهد: طيب ياتوم كروز تعال انا امشي معاك
خالد: توم كروز هاه؟ هين علمك عندي بالبيت متعلمة
حركات اعجاب من وراي
شهد: ههههههههههههه لا هم دايم يقولونها
خالد: لاتصرفينها ماتتصرف ابد حسابي معاك لا وصلنا
البيت ...
شهد ميتة ضحك وخالد يضحك بخاطره ... بس مسوي
عليها قوي...
رجعت قعدت بالطاولات اللي قدام ... وشافت خوات عبير
يرقصون لها فرح ...والتقت عيونها بعيون عبير اللي
قامت واقفة بتروح وأشرت لها تجيها ...
شهد: هلا عبورة
عبير: بعد شوية تعالي لي فوق بودعكم كلكم قبل اروح
شهد: ابشري من عيوني
وصعدت عبير مع فهد لغرفتها ... صورتهم المصورة
كم صورة تجمعهم ... وطلع فهد ينتظرها بعد ما استأذنته
تسلم على البنات ....
سلمت على صديقاتها شهد ومنى وبنات عمانها وبنات
خوالها....وامها واخوات فهد ...
الكل يدعي لها ربي يبارك لها بهالزواج .... ويوفقهم
ام فهد: الله يوفقتس وانا امتس ... حصني نفستس
وانتبهي لعمرتس ...ولاتسمحين لاحد يتدخل باللي
بينتس وبين رجلتس ... واسرار بيتتس لاحد يعرفها
تراه مايجوز يمه... واحرصي على رجلتس ترى بنات
الحرام واللي مايخافن ربهن واجد...
عبير بخجل: ان شاء الله
ام فهد: ياجعله مبارك يارب ... وعسى ربي يطول
بعمري واشوف عيالكم ...
الكل : آآمين
ام عبير: هاه حبيبتي تبغين حاجة؟
عبير: لا بس خايفة
ام عبير: ياقلبي لاتخافي اتكلي على ربك ... وان شاء
الله ربي يوفقك .. لاتتوترين ولا ترتبكين .. وحاولي
تخلين الوضع طبيعي..
عبير: طيب
ابتسمت لها امها وحبتها على خدوها: الله يوفقك يارب
لبسوها عباتها وغطوها ... ومشت معاها اريج وغادة
شافها فهد وتوجه لها ... مسكها من يدها وركبها السيارة
ركبت هي واريج في السيت الخلفي .. وفهد ركب مع
بندر اللي يسوق فيهم ... متوجهين للفندق اللي راح
يقعدون فيه يومين ... ويتوجهون بعدها لإيطاليا بلد
الرومانسية ... اللي اختارتها عبير وأيدها فهد بهالإختيار
*
*
*
واخيراً تحقق الحلم ... باتت الأمنيات حقيقة
واخيرا اجتمعت قلوب تشبعت عشقاً حتى النخاع ...
من هنا تبتديء الحكاية ... ومن هنا اولى الخطوات نحو
المجهول ....من هنا ودعنا حياة ... ونبدأ حياة جديدة
قد تمتزج السعادة فيها بالألم ....
مع الأيام ستظهر جلية سطور هذه الحياة ....
كونو بالقرب دوماً كما عهدتكم






*
*
*
الجزء السابع عشر



*
*
*
*
*



اليوم بدأت حياتنا ... ملونة بألوان الطيف ..
واشرقت شمس الحب على الوجود ... وتساقطت
امطار عشقنا فانبتت زهورا من الفرح والسرور
واضحت ليالينا كحكايات الف ليلة وليلة ... هنا
عشق وهناك غزل ... ومابينهما تمتمات من وله
واصبحتي كالأسطورة تزين عالمي بلآليء الحب
وتجمل كوني بعبارات الغرام ... طفلتي كنتي
ذات الغنج وذات الدلال ... كبرتي اليوم فأصبحتي
انثى تسلب الألباب ...
اليكِ يامعشوقتي العذبة اوفى الوعود
واصدق العهود ... سنمضي في الطريق سويا
سنتخطى كل العقبات ... ونتجاوز كل الحدود
سيجمعنا القدر بلا فراق ...
وسنروي للعالم حكاية عشق باتت اجمل
الحكايات .. حكاية جمعت قلبين ...وخلدت عاشقين
هما ( انتي و انا ...)


مشت بخطوات مرتبكة لداخل الجناح ...والخوف
من هالليلة عامر بقلبها ... دخلت الغرفة بهدوء
وهو وراها ... : ارتاحي قلبي.. قالها لها وهو
يحط شنطتها بالغرفة ...
نزلت راسها حيا وخجل ... وابتسم من قلب لشكلها
الخجول...جلست على طرف السرير ... وجا جلس
جنبها ..مسك يدها بنعومة : حبيبتي
رفعت له عينها والتقت العيون اللي حكت بالحب
من اول مرة التقو فيها ...
فهد بحب: اليوم اسعد ايام حياتي .. كتب لي ربي
اكون مع الانسانة اللي تمنيتها وحبيتها..ما اوعدك
بشي لاني مابي اخذلك بيوم ... بس معاكِ انتي
عرفت الحب وراح اعيش الحب لآخر يوم بعمري
والله يقدرني واعيشك بالسعادة اللي انتي تتمنينها
عبير وهي منزلة راسها وبخجل واضح على صوتها
الناعم: يكفيني اني معاك اكيد راح اكون مبسوطة
فهد حط يده تحت دقنها ورفع راسها باسها بين عيونها
وعلى خدودها ... وهمس لها : قومي بدلي وتعالي
لو قعدت شوي ماتعشينا ... اخاف بعدين الناس يقولون
ماعشى عروسه بليلة عرسهم
ضحكت عبير تداري خجلها .. وقام عنها للصالة وهو
مستانس فيها ..
عبير لأول مرة بحياتها تعيش هالتوتر .. هي بطبعها
خجولة ومو بسهولة تتجرأ على احد كيف اليوم وهي
مع فهد ولأول مرة لحالهم يجمعهم مكان واحد...
تسبحت ولبست قميص سكري طويل ..... ولبست
الروب.. قعدت مكانها مستحية تطلع له ...
قعدت تتزين على اقل من مهلها ... ويديها تحس
انها ترتجف من ارتباكها ..... (يارب سهلها علي )
رددتها بداخلها ...مسكت عطرها المفضل ... بخت
على جسمها كله ..... وغمضت عيونها تستجمع
شجاعتها. وتقوي قلبها عشان تطلع له .....
فجأة حست بانفاسه الدافية تلامس رقبتها من الخلف
ويدينه تحوطها ... استسلمت له وماقدرت تفتح عيونها
الموقف اربكها ... قرب فمه من اذنها وهمس: تأخرتي
علي
ماعرفت وش تقول ... او وش هو الرد المناسب....
ماعرفت حتى كيف تتحرر من يدينه .. لفها عليه
وصار وجهها بوجهه... حبها على جبينها ... وحاول
يخفي الشوق اللي بقلبه لها ...فتحت عيونها ... ولأول
مرة تنتبه لطوله الفارع ... بارتباك وتوتر طلعت منها
الحروف بصعوبة : جا العشا؟
فهد فاق من سكرته بحضورها : اي من اول
ووقف مكانه يتأملها ... ساحت بمكانها ودها تذبحه ...
هذا وقته يتأملها ... ضحك بداخله على شكلها المنحرج
مسك يدها ومشو للصالة ... كانت تمشي خطوة .....
وتوقف... قعد وقعدت جنبه ... ولو تحاول في داخلها
تستعيد كل شي صار .. يمكن ماتتذكر شي...
قرب لها كل شي يبيها تاكل بس ماقدرت .. الخوف
مسيطر عليها وخجلها يمنعها ...وحاول يوكلها بيديه
ورضت بعد محاولات مستميته ....
وقت قصير عدى عليهم ... انسحب بعدها فهد يتسبح
ويبدل ... وفي لحظات الانتظار.. كان ودها تتصل
بأريج او شهد ... اي وحدة تنقذها .... تعلمها شلون
تتصرف... بس خافت يطلع يشوفها تكلم ومو حلوة
تصير قدامه ملقوفة وكل شي تقوله ....
طلع ووقف على باب الغرفة يناظرها وهي سرحانة
وغرقانة بافكارها ... تنحنح شوي والتفتت له .....
كان شعره مبلول وشكله عذاب ... عيونه الناعسة
الكحيلة ... وشفايفه الوردية ....
ابتسم لها : ماتبين تنامين؟
عبير بخجل: طيب
فهد: تبين اجي اشيلك
عبير بتوتر: لا انا جاية بس انت ادخل
فهد: زين بس لا تتأخرين
عبير: وطفي النور
فهد: ليش؟
عبير: عشان لاتشوفني
فهد: ههههههههههههه زين تعالي انتي بس
انتظرته يدخل ويطفي النور .... وقامت سكرت
الروب تمام... ورتبت شكلها ...مشت بخطوات
خجولة ودخلت الغرفة ... سكرت الباب وراحت
للسرير بهدوء .... وبنص الطريق للسرير ولع
الأباجورة ... وقعد يناظرها مبتسم ... بداخلها
توعدت فيه على هالموقف اللي حطها فيه ......
مشت بارتباك وهي تحس الطريق مو راضي
ينتهي اول ماقعدت على السرير سحبها له ...
وحضنها بدون حتى ادنى مقاومة منها ....






************************





صاحي من بدري ... ومتسبح وينتظرها
تصحى والأخت للحين غارقة باحلامها ...
منسدح جنبها ومتكي على يده وعيونه تتأملها
مد يده وصار يحرك خصلات شعرها على
وجهها... تضايقت من هالحركة وحركت
وجهها بكسل ... بس بعدها ماصحت ....
قرب فمه من اذنها وهمس : عبورة
كأنها سمعته .. بس ما استوعبت ... رجع
ردد اسمها بصوت اعلى شوي ... الحين
تأكدت انه يناديها ... صحت بس مازالت
تتظاهر بالنوم ..تحس بانفاسه الدافية تلامس
وجهها ... وبيدينه يلعب بخصلات شعرها...
ودها تصرخ بحبه ... وخجلها ذابحها .....
فهد: عبورة قومي زهقت لحالي
لاشعوريا ابتسمت وضحك على براءتها
وحبها على خدها : مسوية نايمة يالنصابة
ضحكت عبير بدلع ......وفتحت عينها
وشافت احلى وجه بهالدنيا تعشقه ..هالعيون
اللي ذبحتها ... وهالملامح اللي سحرتها...
لأول مرة تشوف عيونه بهالقرب... فيها سحر
غريب ... وفيها غموض اغرب ...
قطع عليها تأملاتها سؤاله اللي ضحكها: لهالدرجة
انا حلو؟
عبير : هههههههههههههه
ابتسم لها : مو عاجبك يعني؟
بعدت عنه شوي .. وغطت نفسها وقعدت....
طالعت فيه وابتسمت: ومن قال اصلا اني اشوف
احد في الدنيا احلى منك
فهد: تحبيني؟
عبير هزت راسها موافقة
فهد: ابي اسمعها
عبير دنقت عليه وهمست باذنه: احبك
ضمها له بقوة ... وبقلبه ملايين العبارات اللي
تصرح بعشقه لها ...وياحلاة الدنيا لاصارت
تجمع العشاق بقلوب مليانة غرام ..







**************************





ليلها كلها قضته تفكير ...وش ينقصها عشان
يرميها ومايحس بقيمتها ؟....ماتدري متى
بالضبط نامت ... بس الأكيد الدمع غرق وسادتها
قامت من نومها ... ووقفت قدام المراية ....
قعدت تتأمل بملامحها .... هي تعترف انها مو
ملكة جمال ... لكنها مملوحة .. وجذابة والعين
ترتاح بشوفتها ...وبداخلها فضول قوي انها
تشوف زوجته ... نفسها تشوفها .. وش فيها
زود عنها ... وش اللي لقاه ياسر فيها مالقاه
في غيرها .... من هاللي ممكن يزعل اهلها
عشانها ... واللي تحدا العالم عشان يتزوجها..
تسبحت ... ولبست لها فستان ليموني قصير
لنص الساق تقريبا ...حطت ميك اب هادي
بهدوء الصباح ... خصلت شعرها ... وتركته
مموج على ظهرها ... وخصلات قليلة نازله
على وجهها ...وطلعت للصالة ... تحس الجوع
قارصها بس شلون تطلب فطور؟ وهو مستحيل
تطلب منه شي ... راحت المطبخ فتحت الثلاجة
ومالقت شي... فتشت بالدولاب وبعد مالقت شي
ممكن انها تسويه او تقدر تصبر نفسها فيه ...
ودها تصيح .... الحين صار لها حول الـ 3
اسابيع .. وهو ماتشرا للبيت ولا جاب لها
اغراض...
سمعت صوت باب الشقة ينفتح .. وعرفت انه
هو ... سوت نفسها تشرب موية وطلعت
صادفها وهو جاي للمطبخ .. ووقف يتأملها
ثانية ... ثنتين ... ثلاث....وطالت النظرة
الجوهرة: فيني شي غلط؟
انقهر منها وماعلق : خوذي هذا فطورك ...
لاخلصتي البسي عباتك بنروح السوبر ماركت
تشترين اغراض للبيت ...
الجوهرة: مابي اروح
ياسر: بكيفك انتي اللي بتموتين جوع مو انا
الجوهرة: زين بروح البس عباتي الحين
ياسر: افطري بالأول ولاخلصتي دقي علي
الجوهرة: ما اعرف رقمك
ياسر وهو يناظرها بتحدي وهو يدري كل
هالسوالف عناد: لارحنا ذكريني اخذ لك جوال
الجوهرة: طيب افطر معاي ما اعرف آكل لحالي
ياسر ناظرها باستغراب : يعني شلون؟ لاصرت
معك بتزيد لك يد
الجوهرة: لا ما اشتهي آكل لحالي
ياسر : بس انا افطرت من بدري
الجوهرة: خلاص مابي آكل
ياسر: طفلة... ودخل المطبخ . حط الأكل على
الطاولة..... تعالي ولا تبين اعزمك بعد
قعدت مقابلة له ... ومد لها الساندويتش....
ياسر: لا شريتي الاغراض كلي من سواة يدك ....
ماتضمنين اكل المطاعم .. ولا ماتعرفين تطبخين؟
الجوهرة ناظرته بغرور: اعرف كل شي
ياسر متجاهل نبرتها المغرورة: حلو
قعدت تاكل وهي مستحية ... بس تبي تحس احد
معاها يونسها طفشت من الوحدة ومن مقابل روحها
وهو طول الوقت يطالعها ويراقب حركاتها
ياسر: كبرتي وصرتي احلى
الجوهرة رفعت راسها: هاه؟
ياسر: من قال هاه سمع ... وقام
الجوهرة: وين؟
ياسر: بشرب موية... اخذ له كاس وصب موية
شربها وهو يطالعها ... ارتبكت من نظراته
ولامت نفسها على لقافتها .. اكيد الحين بيقول
متعمدة تكشخ عشان تجذبني ... قامت وهي تخفي
توترها وتظهر القوة بتصرفاتها ....
ياسر: هذا فطور؟
الجوهرة: الحمدلله شبعت
ياسر: زين يالله انتظرك بالصالة ...
راحت ولبست عباتها ولفت الشيلة وطلعت...
ياسر: لحظة لحظة من قال اني بسمح لك تطلعين
كذا؟
الجوهرة: ومن قال اني انتظر الإذن منك
ياسر : هالفستان غيرية والبسي لبس ساتر ...
ولاتبين الهوا يحرك عباتك وتطلع ساقك وكلن
يشوفها
الجوهرة استغربت شوي.. وماعلقت ....
طالع بوجهها وكمل: وامسحي المكياج اللي
بوجهك ...
طالعت فيه بقهر ....وراحت بدلت ملابسها
وغسلت وجهها لبست عباتها وتحجبت وطلعت له ....
الجوهرة: مشينا
ناظرها من فوق لتحت : اوكي
راحو السوبر ماركت مشي لانه كان قريب منهم
اختارت كل الاغراض اللي تبيهم واللي حتى
ماتحتاجهم<< نذالة بس
ياسر: هذي مقاضي سنة؟ ولا ناوية توزعين على
كل الحي
الجوهرة: والله انا تعودت على هالشي
ياسر: تعودتي شي والمفروض شي ثاني
الجوهرة: بتقعد تمن علي؟ تراهم من فلوس خالي
ولا انت مالك علي منة
ياسر عصب ومسكها من يدها بأقصى قوته: لمي
لسانك احسن لك.. وتحركي قدامي
ابتسمت في خاطرها انها قدرت تنرفزه ...
طلعو من السوبر ماركت وهو يدف عربية الاغراض
الكثير بيدينه: تعالي شيلي عني شوي
الجوهرة: ما اقدر لهم
ياسر: قالو لك عني حمال؟
الجوهرة: وليش ماجيت بسيارتك؟
ياسر: اللهم طولك ياروح ...حط الاغراض ووقف
تاكسي .. حط الاغراض فيهم ورجعو للشقة
دخل الاغراض للمطبخ ....وهو معصب منها
يدري كل حركاتها عشان تعصبه ..
الجوهرة: والجوال؟
ياسر: مو لازم
الجوهرة: بس انا ابي اكلم اهلي
ياسر: خوذي جوالي
الجوهرة: شي مو لي ما اعرف اخذ راحتي فيه
ياسر: كلها واحد انا اللي بدفع تكاليف مكالماتي
ومكالماتك
الجوهرة: زين لاصرت مو قد الشي لا تقوله
ياسر: وانتي كذا تحنين على الشي الين تاخذينه؟
الجوهرة اسكتت وماعلقت على كلامه ......
ياسر: خلاص رتبي هالأغراض وانا بجيبه لك
راحت للغرفة بدون ماترد عليه ... وسمعته يسكر
الباب بقوة ... ضحكت انها عصبته .. ومازال
بداخلها قهر من رفضه لها .....
ماراح تطلع من هالمعركة خسرانة.. لازم تخليه
يعض اصابعه ندم انه فرط فيها ... والأيام بيننا
ياياسر........





*****************************





رايح لأمه يسلمون عليها قبل يسافرون ...وصلو
ودخلو البيت ..ام فهد اول ماشافتهم تهلل وجهها
واستانست بدخلتهم عليها : يالله حيهم
فهد: السلام عليكم
ام فهد: وعليكم السلام هلا يمه هلا بالمعرس
عبير قربت وحبت راسها : كيفك يمه؟
ام فهد: بخير يابنيتي انتي شلونتس؟
عبير : الحمدلله
ام فهد: تعالي قعدي جنبي
فهد: بدينا من الحين مكونين الحزب النسائي؟
عبير ضحكت وفهد لاول مرة تلفته الغمازات اللي بخدودها
وام فهد مافهمت عليه وطنشته صوتت للشغالة تجيب القهوة...
فهد: لا يمه جينا نسلم وماشين يطول لي بعمرك
ام فهد: عساها تيسر اموركم ... وانتبه لمرتك
تراكم بديرة غريبة ...ولاتقصر عليها بشي
فهد: افا يا ام فهد عبير لو تبي عيوني طلعتهم
وعطيتها ... عبير حمر وجهها خجل
وام فهد مبتسمة : قوم خل مرتك تشوف جناحها
قبل تمشون...
فهد: زين .. يالله عبورة تعالي
قامت معاه عبير وطلعو للدور الثاني اللي سوا فهد
عليه تعديلات ... وصار جناح كامل لهم ...
مشى فيها يوريها كل الغرف ... وهي تتفرج
ومستانسة: مين اللي اختار الأثاث؟
فهد: انا وخواتي... مو عاجبك؟
عبير: بالعكس مرة حلو
فهد: عيونك الأحلى..
وصلو لغرفة النوم : وهذي غرفتنا ...
عبير: وااااو تجنن
فهد قرب منها .. وهي ابتعدت لاشعوريا...
ابتسم وناظرها: مو مسوي لك شي لا تخافين..
يالله ماعندنا وقت .. بنمر خالتي ونطلع المطار
عبير: اوكي
نزلو ...سلمو على ام فهد وودعوها وسط دعواتها
لهم بالتوفيق وانهم يوصلون بالسلامة...
وهم بالسيارة اتصل فهد بخالد يجيهم عند خالته
عشان يوصلهم للمطار...
فهد: بتجي شهد معاه
عبير: والله؟... ياحياتي مرة واحشتني
فهد: سبحان الله الكلام الحلو لكل الناس وانا اتشحذها
ماسمعته للحين..
عبير : قدامنا العمر كله وراح تسمع اللي غيرك
مايسمعه
فهد: الله لايحرمني منك... تدرين عبورة
عبير التفتت له: ايش؟
فهد: اول مرة اشوف غمازاتك...
عبير: غريبة مع انه اول مايلفت انتباه البنات
غمازاتي
فهد: يمكن لانك دايم مكشرة لاشفتيني؟
عبير: انا؟ حرام عليك
فهد: هههههههههههههههه لا شفتهم قبل بس
اقصد اول مرة انتبه انها تزيدك جمال
عبير: بنطول واقفين عند الباب؟
فهد: لا انزلي يالله
نزلو ... وراحت لهفتها تسبقها لامها ...
دخلت وحضنت امها ... وسلمت عليها ...
وسلم عليها فهد....
ام عبير: تفضلو ادخلو
فهد: زاد فضلك خالتي بس مافي وقت ... خالد
وصل ... بروح له عبير لاتطولين
عبير: اوكي
ام عبير ماسكة يد بنتها : كيفك ياعمري؟
عبير: الحمدلله مرة مبسوطة والله ادعي لي ربي
يوفقني
ام عبير: الله يوفقك ويسعدك ويسخر لك فهد...
انزلي ياقلبي لاتتأخري على زوجك ... وتوصلون
بالسلامة يارب...
عبير: الله يسلمك... وسلمت على امها ...
ام عبير: طمنوني اذا وصلتو
عبير: ان شاء الله مع السلامة
ام عبير: الله يحفظكم يارب
طلعت عبير وشافت خالد وفهد ينتظرونها ,,,,
سلمت على خالد وتوجهو للسيارة ...ركبت بالسيت
الخلفي وشافت شهد... ونقزت جنبها وضمتها ..
عبير: وحشتيني شهودة
شهد مقصرة صوتها: وانتي اكثر والله
عبير: كيفك ؟ وش مسوية مع خالد؟
شهد: انتي اللي كيفك مع فهد؟
عبير: مبسوووطة والله
شهد: يارب دوم البسط
عبير: والله احبه احبه... وحاسة نفسي اسعد
انسانة في الدنيا ..
كانو يسولفون وهم ماسكين ايدين بعض ...وفهد
مانزل عينه عن عبير... يغار ووده يكون هو
اقرب لها من الناس كلها ....
وصلو المطار ... انتظرو الاعلان عن موعد رحلتهم
المتوجهة لروما.... ودعوهم شهد وخالد وتمنو لهم
يوصلون بالسلامة ...وركبو الطيارة...
قعد وقعدت جنبه .... ومرت الساعات بكل هدوء
كانو صامتين في اغلب الأحيان .... الا من بعض
الاسئلة من فهد .. واجابات مختصرة من عبير...
فهد: سوي لي مثل ماكنتي مسوية لشهد بالسيارة
عبير استغربت ... ومافهمت وش يقصد: ايش؟
فهد: يعني امسكي يدي.. مثلها بلهفة
عبير: هههههههه كنت شايف؟
فهد: ماشلت عيني عنك...
عبير: لاتقارن نفسك باحد عشان ترتاح
فهد: ليش؟
عبير: بعدين راح تعرف
فهد: عبووورة ابي اعرف الحين
ابتسمت عبير وقعدت تقلب بصفحات المجلة
فهد اخذ منها المجلة: بذبحك ترى
عبير: طيب ممكن انام؟
فهد: لا
عبير: بس انا فيني نوم
فهد: لاوصلنا ننام ... ولا تبيني انام لحالي؟
ومد يده ومسك يدها ... وضغط عليها بقوة
وتشابكت ايديهم ... حتى اعلن عن وصولهم الى
روما .... وصلو للفندق .. وطلعو لجناحهم
اللي حاجزينه من قبل ...كانت الساعة حول الـ10
بالليل ... طلبو لهم عشا بالجناح ... تعشو وقعدو
سهرانين شوي وبعدها نامو .....






******************************






قاعد مع اريج وامه وفاتن... يسولفون ويتناقشون
ام تركي فاجأت الكل بدون مقدمات: ماجد
ماجد: سمي يمه
ام تركي: سم الله عدوك... متى ناوي تعرس وانا
امك وتريح قليبي
ماجد: يمه ترى زهقتوني بهالسالفة كل ماشفتوني
ماعندكم غيرها...
ام تركي: وماراح اغيرها الين تعرس وتريحني
ماجد: بس انا قلت مابي نقاش بهالموضوع
فاتن: وكلامك لابوي ؟ مو قلت له راح تفكر
ومن يومها وهو متوقع انك بتجيه يوم وتقول زوجوني
ماجد: فاتن انا مو صغير عشان يزوجوني
ام تركي: بس عقلك بعده صغير... ليش ماتفكر ببنتك
ظالمها معاك ..لا لقت منك حنان ولا حتى مقابلها
لاذكرتها مرة بالاسبوع طلعتها ساعة وتركتها باقي الاسبوع ...
فاتن: ماجد الحياة ماتوقف اذا مات احد نحبه.. ملاك
الله يرحمها راحت لخالقها ... وكلنا بنموت بس الحياة
تستمر ... ولنفسك عليك حق
ماجد: ماني قادر اتصور غيرها تكون زوجتي
اريج: لانك حاط هالشي براسك ... احنا ماقلنا انساها
ملاك اصلا من ينساها ...بس عيش حياتك ...
ام تركي: تزوج مشاعل بنت عمك تشبه ملاك وكلن
يحبها
ماجد: لا يمه بنات عمي ما ابيهم ... وحتى لو تشبه
لملاك انا مستحيل اعيش معاها واتخيلها ملاك ....
انا مابي اظلمها معاي... وبعدين عمي خذيت منه
الغالية وراحت ...وهذا قدر رب العالمين
ام تركي: طيب اشوف لك غيرها
ماجد: خليني افكر
ام تركي: بتسكتني بهالكلمتين مثل ابوك... وقامت
تصيح: ليش يمه تبي تحرق قلبي عليك وعلى بنتك
والله اني ما ابات الليل احاتيها كاسرة خاطري
هالبنت... ماتختلط باحد ...ولا صار عندنا جمعة
ماتلعب مع البزران اللي بعمرها... منطوية على نفسها...
شلون تبي بنتك تكبر كذا
ماجد هزه كلام امه .. هو فعلا تفكيره اناني كل
همه نفسه وعمره مافكر في بنته ... بس يخاف
يتزوج وحدة تظلمها وماتخاف الله فيها...
فاتن: ماجد انت مؤمن بربك لاتخلي شي انتهى
يأثر على حياتك وحياة بنتك
ماجد بتردد: زين اعطوني هالأسبوع افكر فيه
وعقب ارد لكم خبر
ام تركي: ماجد يايمه لا تكذب علي
ماجد قام وحب راس امه: افا يالغالية ماعاش
اللي يكذب عليك... واللي يخلي لي بنتي وعد لافكر
بالموضوع وبنهاية الاسبوع ارد لك
ام تركي: روح يمه الله يطمن قليبك ويسعدك
ويوفقك ويسخرلك بنت الحلال اللي تعوضك صبر
هالسنين
ماجد: اللهم آمين يارب,,, يالله استأذنكم الحين
ولا تنتظروني على العشا تراي معزوم
ام تركي: الله يحفظك وانا امك
ماجد: فمان الله
ارتياح عم الكل ... ماجد ابدى موافقة ايجابية
وواضح انه متقبل الفكرة مبدأيا ... وعسى الله
يوفقه وتتسهل اموره...
اما فاتن اللي صار لها كم يوم من سوت عملية اطفال
الانابيب وهي تعيش بتوتر وقلق,,, الدكتورة مانعتها
عن الحركة الزايدة ... وصفت لها علاجات تساعدها
هالفترة ... وبعد اسبوعين ونص بالضبط تروح لهم يسوون
لها تست حمل... ببيت اهلها كلهم مريحينها ومحد
يخليها تقوم ...وان شاء الله ربي يعطيها اللي تتمناه..






****************************





طابخة غداها وقاعدة تجهز السفرة .... صوتت
لخالد اللي توه جاي يجي يتغدا
خالد: والله اني ميت جوع
شهد: طيب اقعد وكل بالعافية
خالد: بسم الله ... وبدو غداهم
شهد:حبيبي بروح اليوم عند منى صديقتي
خالد: مو لازم
شهد: شلون مو لازم من زمان مو شايفتها
خالد: عن النصب عاد بعرس عبير شايفين
بعض
شهد: اي بس من زمان ماقعدت معاها وخذينا
علوم بعض
خالد: بعد مو لازم
شهد: خالد ليش الانانية؟ الحين تطلع بكيفك
ولا جيت طلبتك تمنعني
خالد: انا ما اطلع كثير وانتي شايفة من الشركة
للبيت ... واذا طلعت معاك انتي..وبعدين ما احب
تبعدين عني...
شهد: بس مو عذر كل ماجيت اروح مكان قلت
مابي تبعدين عني
خالد: مو عاجبك يعني؟ ماقلت هالكلام الا من كثر
ما احبك
شهد: انا ماقلت شي ادري انك تحبني وانا اموت
عليك .. بس خف شوي
خالد: والله انتو يالحريم مايعجبكم العجب الواحد
لا صار عندها ومقابلها ويحبها قالت اناني واذا
تركها وطلع من البيت قالت راميني..وقام وهو
معصب وزعلان << مع انه نادرا مايعصب
شهد لامت نفسها على لقافتها ... الحين وش
استفادت لا كسبت الروحة وزعلت خالد منها ..
قامت وشالت صحون الغدا وحطتهم بالمطبخ
غسلت وراحت لخالد اللي قاعد بغرفة النوم
يقرا الجريدة....
جلست على طرف السرير : حبيبي
خالد ساكت ومارد عليها... قربت منه شوي
وماتدري شلون تعتذر منه: خلودي حبيبي
خالد: نعم
شهد: آسفة وربي مو قصدي اللي فهمته
خالد: وش قصدك اجل؟
شهد: خالد والله احبك ...وادري انك انت بعد
تحبني ويمكن اكثر من حبي لك... بس لاتضغط
علي كثير ... اخاف هالحب يخنقني..
خالد: يعني مضايقك اني احبك هالكثر؟
شهد: لا وربي عمره ماضايقني ولو فيه حب
اكثر لا تحرمني ... بس من تزوجنا ما اطلع
كثير ... حتى روحاتي لاهلي قليلة...
خالد: انا بعد ما اطلع... مرتاح ببيتي وابي اقعد
مع زوجتي
شهد: وانا ما اعترضت ... بس من وقت لوقت
ابي اطلع لحالي ... اشوف صديقاتي اقعد معاهم
خالد: لابدت دوامات الكلية بتشوفينهم كل يوم
شهد: يعني هالنقاش ماراح اخذ منه شي؟
خالد: شهد هذا شي من الله انا لاحبيت شي
ما احب احد يقاسمني فيه 
شهد: بس هذا تملك والحب مو كذا
خالد: تحمليني عاد.. يمكن لاصارو عندنا عيال
يخف هالجنون اللي فيني
شهد: طيب
خالد سحبها من يدها وقربها له: حبيبتي
شهد: عيونها
خالد: وربي مو بيدي... اليوم خليك معاي
وبكرة اوعدك اوديك لها ... اليوم انا عازمك
اعشيك بأي مطعم تبينه
شهد قربت منه اكثر وباست خده: الله لايخليني
منك يارب
خالد: يابعد عمري انتي..





***************************





واخيرا شافتها اليوم وارضت فضولها ...من
سمعت صوت خطوات برا وهي تركض
للباب تبي تشوفها ...بس استغربت ليش ياسر
يرضى تطلع للشارع بهالشكل ... مع انها
زوجته... كانت لابسة توب علاقي وتنورة
للركبة ... رجعت للصالة وقلبها ياكلها قهر
زوجته حلوة ... بس مبتذلة ... رخيصة
كلن يشوفها ... واللي عرفته عن ياسر هالأيام
اللي فاتت انه غيرته شديدة شلون راضي عنها
وراضي تروح وتجي بهالشكل.....
صلت العصر واسترخت على سريرها شوي..
سمعت صوت حركة بالشقة وعرفت انه ياسر
صوت لها ... وطنشته
رفع صوته اكثر يناديها ... كان ودها تطنشه
بس حست انه عنده شي مهم ...ناظرت بنفسها
كانت لابسة بيجاما لونها وردي... فكرت تبدل
بعدها تراجعت عن تفكيرها بالاخير هو زوجها
طلعت له بخطوات واثقة ... وبدون ماتتكلم وقفت
قدامه وهو قاعد بالصالة ...
ياسر: وينك صار لي ساعة اصوت لك؟
الجوهرة:آمر
ياسر:مايامر عليك ظالم ... تبين شي اجيبه لك
وانا راجع؟
الجوهرة: ماتعرف تتصل تسأل هالسؤال؟ كل
شوي جاي للشقة حتى بدون ماتطق الباب
ياسر: هذي شقتي وانتي زوجتي
الجوهرة: زوجتك على ورق بس يعني لا تتمادى
وتظن لك حق فيني
ياسر: شوفي وش لابسة وتعرفين من اللي يتمادى
انقهرت منه الجوهرة بس سكتها وماعرفت ترد
ياسر: وش تبين خلصيني؟
الجوهرة : مابي منك شي
ياسر: احسن بعد موتي بجوعك... وطلع من الشقة
راح عند زوجته وهو معصب...
جمانة : شو بك ياقلبي ؟
ياسر:جمانة وخري عني مانيب رايق
جمانة: شو عملت لك لتعصب عليي.. ازا مو طايقها
طلقها وارتاح
ياسر: انتي عارفة مو وقته الحين ...وقام طالع من
البيت
جمانة: لوين رايح؟
ياسر: مشوار قريب وجاي... باي
طلع وهو يفكر ... هالبنت يحس نفسه ظالمها كثير
من تزوجها وهو معيشها بسجن ... من جابها للندن
ماطلعت من الشقة الا مشوار واحد بس...
قرر يطلعها اليوم على الأقل لا رجعت لاهلها يبقى
لها شي حلو تذكره فيه... اتصل فيها وهو خايف
من ردة فعلها : الو
الجوهرة:آمر
ياسر: تجهزي وانزلي لي تحت انتظرك
الجوهرة: وين بنروح؟
ياسر: لاتكثرين اسئلة ... انا قاعد انتظرك
طارت من وناستها ...اخير بتطلع ...بتغير جو
من جت وهي سجينة هالشقة اللي تحس فيها
انها مختنقة ...
نزلت له وهي طايرة من الفرح بس اخفت
هالمشاعر قدامه...
ياسر: غطي شعرك اللي طالع من ورى
الجوهرة: مو شغلك فيني
مسكها مع يدها وضغط عليها بقوة : لاتعانديني
واسمعي الكلام
الجوهرة بعناد: الحين مستقوي علي والمحروسة
تروح وتجي على كيفها ماتكلمت عليها بكلمة
ياسر: لا تجيبين طاريها على لسانك لا اقصه لك
ولاتقارنين نفسك فيها ...
ركبو السيارة ومشى بدون مايتكلم ...
الجوهرة: وش زودها عني يعني؟
ياسر: هي تربت كذا ... وانتي غير
الجوهرة: شلون انا غير؟
ياسر: انتي من اول ملتزمة بحجابك ... وماراح
اسمح لك تغيرين هالشي
الجوهرة: زين وين رايحين؟
ياسر: وين تبين انتي؟
الجوهرة: مادري ماعمري جيت لندن ولا اعرف
فيها شي
ياسر: زين بمشيك على كيفي..
الجوهرة: وزوجتك؟
ياسر: انا مو قلت لك لا تسألين عنها
الجوهرة: انا قصدي ماراح تفقدك؟
ياسر: لا عندها دوام وماترجع الا الساعة 10
كان ودها تعلق ... تبي تعرف وش اللي جابره
يرضى بزواج مايشوف زوجته الا وقت النوم
ويمكن ساعات قليلة.. بس احترمت انه مطلعها
يونسها وفضلت الصمت ....
وداها للداون تاون ... دخلت كذا محل واستأذنته
تشتري لها وخلاها تاخذ راحتها باللي تبي ...
راحو لاحد المطاعم العربية... قعدو على احدى
الطاولات.. طلبو وقعدو ينتظرون العشى ...
بهالوقت اتصلت الجوهرة بندى تكلمها ....
سوالف وضحك عشر دقايق وهو ساكت يتأملها..
سكرت من ندى وحطت الجوال بالشنطة ...
رفعت عينها وشافته يناظرها ...:تأخر العشى
ياسر: جوعانة؟
الجوهرة: اي ماكليت من الصبح
ياسر: والله منتي صغيرة ما تعرفين مصلحة نفسك
الجوهرة: قلت لك ما اعرف آكل لحالي
ياسر: هذاني قاعد معاك الحين كولي زين
الجوهرة: ان شاء الله
حطو لهم العشا ,,, تعشو وحمدو الله على نعمه
وقامو راجعين للشقة....
ياسر حاول يقطع الصمت اللي بينهم : شلونها
خالتي
الجوهرة التفتت له : بخير
وصارت تدور بشنطتها ... وهو سكت لانه
حس انها ماودها تتكلم معاه...
وصلو للشقة ... ودخلت ودخل وراها .....
ياسر: تبين تنامين الحين؟
الجوهرة: مافيني نوم ... بسلي نفسي بأي شي
ولا جاني النوم نمت
ياسر: زين تصبحين على خير
الجوهرة : وانت من اهله ... استأذنها وطلع...
ودعته وهي كارهة هالشعور اللي نمى بداخلها تجاهه
ماتبي تتعلق فيه وهي راح تتركه ..ماتدري متى
بالضبط بس الأكيد انها ماراح تقعد معاه اكثر من
سنة .....
اخذها تفكيرها له ... وش قاعد يسوي الحين...
اكيد زوجته جت ... وهو قاعد معاها ... احساس
غيرة اعتمر قلبها وقهرها ...
هي عمرها ماكانت متطلبة .... رضت بابسط
الاشياء... رضت بزواج بسيط ... بدون ملكة ,,,
رضت في ولد خالتها بدون ماتشوفه .... رفضت
انها تفرض عليه اي شروط لانها كانت تحلم
بالسعادة... بس هذا حلمها ... بسيط وصغير ...
لكن رغم هذا كله ... تزوجت اللي حطم هالحلم
الجميل بداخلها ...تمنت الأيام تحمل لها السعادة
ولو كانت مستحيلة ... ودعت الله من قلب اذا
في حبها لياسر عذاب لها ... انه يصرفه عنها
ويرضيها بقدرة ويكتب لها الخيرة حيث كانت
والله يرزقها على قد ماتتمنى .....




**************************





بعد ماقضو اسبوعهم الأول بروما توجهو لفيرونا
مدينة رومانسية كثير ... فيها هدوء اكثر ..مدينة
الحب والعشق.....كل يوم يطلعون من الصبح بدري
ولايرجعون الا بعد غروب الشمس... الاجواء
رومانسية ... والحب اللي بينهم كل يوم يكبر اكثر
يتمشون وشابكين اياديهم ....راحو لبيت جولييت
وتمثالها القريب .... شافت الشرفة اللي شهدت
اجمل صور الحب بين روميو وجولييت اشهر
العشاق في العصور الحديثة ....تجولو داخل البيت
وهو يسولف عليها ويتغزل فيها ....
عبير كانت طايرة من السعادة... كل يوم يجمعها
مع فهد تكتشف فيه اشياء اجمل واحلى ... عرفته
اكثر .. وحبته اكثر واكثر.... كان الحب عنوانهم
الوجيه حولهم مختلفة ... والرسامين بكل مكان
ببلد الفن ...راحو لاحد المطاعم يتغدون ....
عبير وهي تشوف المنيو: نفسي في لزانيا
فهد: اطلبي كل اللي تبين اهم شي تاكلين
عبير: والله آكل
فهد:وش تاكلين ياحسرة بأسبوع ونص وناقص
وزنك ... عبورة ياعيوني مابي جسمك يتغير
كذا انتي عاجبتني ... ما احب مرتي تكون عصلا
عبير: ههههههههههههههه مو لهذي الدرجة انا
نقصت شوية بس
فهد: اي يعني لازم تاكلين ولا ترى بتزوج وحدة
ثانية
عبير: من اولها بدينا تهديد؟
فهد: يااابعد عمري انتي ... احد يبدل القمر بنجوم؟
انا عندي الزين كله واروح لغيرها
عبير: ايوه العب عليه بالكلمتين الحلوة هذي
فهد: لا وربي ما العب عليك ... يشهد الله علي
انا اعشقك وذايب فيك..
عبير ابتسمت له ... وهو بادلها الابتسامة: جعل
ربي مايحرمني منك
عبير: آمين يارب.... دقايق وغداهم جهز .,,,
كلت بهدوء وهو يطالعها : فهد
فهد: لبيه
عبير: لاتطالع فيه والله استحي وما اعرف آكل
فهد: ابي تفتحين نفسي
عبير: حبيبي والله ما اعرف
فهد: لبى حبيبي من فمك ... ياشيخة لو تبين اروح
للقمر رحت له انتي بس آمري
عبير: ابغى تاكل وماتطالع فيه
فهد يأشر على وحدة قاعدة بعيد عنهم شوي: شايفة
اللي لابسة ازرق
عبير التفتت وشافتها : ايوه وش فيها؟
فهد: انتي كولي وانا بقعد اطالعها
عبير رفعت حاجبها: لا والله؟
فهد: لازم اشوف وجه يفتح نفسي عشان اعرف
آكل وانتي ماتبين
عبير: ان شاء الله عمرك ما اكلت
فهد وده ينفجر ضحك بس حب ينرفزها شوي
يوم شافها عصبت: والله انتي لاترحمين ولاتخلين
رحمة ربي تنزل علينا
قامت من مكانها وهي متنرفزة:قوم نتبادل
فهد يستعبط: تبينها تفتح نفسك للأكل
عبير: فــهـــد..!!
فهد وهو يضحك: طيب طيب
قعدت عبير مكانه : اعطيني صحني
فهد: ياشينك لاعصبتي
عبير ابتسمت : اغار عليك
فهد: وانتي مصدقة يعني اني بطالع غيرك؟
بس ما لاحظتي؟
عبير : ايش؟
فهد:هذانا نسولف واكلتي عادي بس انتي تحبين تتدلعين
علي
عبير: زوجي واتدلع عليه.. ولا ممنوع؟
فهد: تدلعي مثل ماتبين .. انا كلي حلالك ياعمري
ابتسمت له عبير بحب ... كملو غداهم ...وطلعو
يكملون رحلتهم مشي ... الين غربت الشمس
ورجعو للفندق ...






***********************





اتعبه التفكير طوال الاسبوع هو حلف لأمه انه
راح يفكر... بس تفكيره كله سلبي كلامهم صح
وماينكر انه يقتله انطوائية بنته ... بس بنفس
الوقت مايتخيل انه يعطي قلبه لغير اللي ملكته ....
وبالأخير قرر يتنازل ويرضى بهالواقع اللي
انفرض عليه ويقدم مصلحة بنته على شعوره
وكل خوفه تجي لبنته اللي ماتخاف الله ويكون
خسر من الجهتين....
توكل على الله وراح البيت .... دخل ولقى
اهله قاعدين ... سلم عليهم .. وسوالف قضاها
معاهم ... سمى بالله واستجمع قوته ... وتكلم
بكل ثقة: يبه
ابو تركي: سم
ماجد: سم الله عدوك ... بعد اذنك انت والوالدة
انا فكرت بكلامكم وقررت اتزوج عشان جنى
ام تركي دمعت عينها من فرحتها ... وابو تركي
تهلل وجهه: الله يوسع خاطرك ويريحك دنيا
وآخرة مثل ماريحتني وانا ابوك
ماجد: وياكم يارب.. بس انا عندي شروط وماراح
اتنازل عنها
ابو تركي: اللي تبيه يرخص لك انت آمر
ماجد: مابي لا عرس ولا طقطقة... مرتي ابي
املك عليها واخذها للبيت على طول ...
ام تركي: حقك وانا امك بس يمكن بنت الناس تبي
تفرح واهلها بعد
ماجد: اللي ابيها ياتكون ارملة او مطلقة مناسبة
لعمري.. واتوقع انها ماتبي عرس مادامها اعرست
قبل
ام تركي: ليش يمه وش قاصرك؟
ماجد: ماقاصرني شي يمه ... بس الانسب لعمري
ومنها اكسب اجر واستر على وحدة من بنات
المسلمين
تركي: عين العقل وانا اخوك
ماجد: واهم شي بنتي تربيها وتعتبرها بنتها
ابو تركي: ان شاء الله ياوليدي تلقى اللي تسعدك
وتسرك ... بس في هالأمور اخلي الاختيار لامك
وخواتك وان شاء الله لا لقو اللي تناسبك ... نروح
نخطبها لك....
غادة اللي كانت مستمعة طول الجلسة... تكلمت
اخيرا: بعد اذن خالتي ... انا اعرف وحدة نفس
المواصفات اللي تبيها ياماجد...
ماجد يكلم غادة بدون مايناظرها ...: اذا منك يا ام
محمد والنعم فيها ...
غادة: يسلمك ربي يا ابو جنى ... وان شاء الله
تعجبك
ام تركي: من هي ياغادة؟
غادة: معلمة ريم بالمدرسة.. ونعم الاخلاق والله
ملتزمة ماشاء الله عليها وكل طالباتها يحبونها
حنونة حييييل .... تزوجت وماقعدت مع زوجها
الا شهر وتركته .. لانه راعي خرابيط الله يحفظنا
عن الحرام....وتطلقت من سنة وللحين ماتزوجت
ام تركي: شرايك ياماجد؟
ماجد: انا قلت اللي عندي انتو تشاورو وشوفو اذا
هي مناسبة نتوكل على الله
ام تركي: يالله توفقه يارب.. ابشر وانا امك ...
الله يجعلها من نصيبك كان لك خير معها
الكل: آآآمين




**********************





بكرة موعد الكشف على فاتن .... دموعها
ماوقفت وحالتها النفسية متردية جدا .....
اسبوعين عاشتهم في ضغط كبير والتوتر
والتفكير استنفذت كل قواها .... حتى جيات
سعود لها كانت تتعبها ...صلت لربها وهي
تبكي ودعواتها لربها يحقق لها اللي تتمناه
ويفرح قلبها بشوفة طفلها ...ساعات الليل
مرت بطيئة ... انتظار وملل ودموع ودعوات
بيدها كتاب ربها تقرأ ماتيسر منه ....
صلت الفجر ... ونامت لها شوي ... صحت
على صوت المنبه الساعة 8 وربع ... قامت
بهدوء,,, غسلت وبدلت .. واتصلت في سعود
اللي قال لها انه قريب ... طلعت من الغرفة
اللي خصصوها لها ترتاح فيها بالدور الأول
طول هالفترة .... وقعدت بالصالة....
جاتها امها ... : السلام عليكم
فاتن:وعليكم السلام... صاحية يمه؟
ام تركي: اي والله وانا امك ماجاني النوم افكر
فيك 
فاتن: يمه تكفين ادعي لي وكلمي امي مضاوي
تدعي لي... وربي اني رايحة واحس اني بروح
لموتي لو قالو ان العملية فشلت يمكن اموت
بمكاني
ام تركي: بسم الله عليه يمه ... احسني الظن بالله
وان شاء الله مايخيب رجاك
فاتن: يااااارب... وشافت جوالها اللي يدق...يالله
يمه انا طالعة سعود جا
ام تركي: شوي شوي يمه وانتبهي وانتي ترقين
الدرج...
فاتن: الله يسهل امري يارب
ركبت السيارة ...ومشو للمستشفى وهي ماوقفت
صياح
سعود: فتون ياعمري انتي خلاص ...
فاتن: خايفة والله بموت من خوفي
سعود: بسم الله عليك ياقلبي.. ان شاء الله ربي
يتمم لك اللي تمنيتيه ويفرحنا يارب..
سكتت وهي تدعي ربها وتقرا آيات من اللي
تحفظهم ...
وصلو للمستشفى ونزلت بهدوء..... انتظرت
دورها ... ونادو على رقمها ...( بمثل هالعمليات
بعض المراكز المتخصصة يراعون خصوصية
مثل هالحالات ويعطون المرضى ارقام ينادونهم
فيها بدل اسمائهم )
قامت للدكتورة والخوف اللي بقلبها يكاد يقتلها
من جنونه.... مر وقتها بطيء,,,
تجهيزات وتعقيم وكشف ..واشعة ... والله
يستر من النتيجة ...
دقايق .... وبعدها دقايق,,, تحليل الدم طلع
ونتايج الاشعة صارت قدامها وتنتظر بس
تسمع اللي تقوله الدكتورة لهم..... وبعد تأمل
في الأوراق لدقايق : وش اقول لك؟
فاتن: اي شي بس ريحيني
الدكتورة: الف مبروك يامدام انتي حامل
ماسمعت ... او يمكن تتوهم .. حامل ؟ يعني
اللي بداخلها طفل ينمو؟..يعني راح تصير ام
سعود دمعت عيونه من السعادة: الف مبروك
ياعمري
فاتن وهي منسبهة ومصدومة: سعود انا حامل؟
دكتورة حلفي انك ماتكذبين علي؟
الدكتورة: احنا سحبنا منك 7 بويضات واجرينا
التلقيح... والحمدلله تم التلقيج بنجاح لبويضتين
وان شاء الله يتم الحمل وتولدين بالسلامة
سعود: يعني توأم يادكتورة؟
الدكتورة: ان شاء الله الاثنين يستمرون لآخر
اشهر الحمل ... بس طبعا راح اعطي فاتن
مثبتات تداوم عليها ... ولازم لها الراحة التامة
والاستلقاء على السرير الأربع اشهر الأولى من
الحمل ... وماتتحرك الا للضرورة ....وراح
اكتب لها بعد فيتامينات تقويها ... بس اهم شي
لازم تركز على التغذية السليمة ... وتمتنع عن
حمل اي شي ثقيل ... واي تعب او نزيف تجي
على طول للمستشفى... والتفتت لفاتن: مفهوم
يامدام
فاتن ومازالت تحت تأثير الصدمة: دكتورة
احلفك بالله انا حامل؟
الدكتورة: الحمدلله تم الحمل ومن اول عملية ..
الباقي عليك انتي وزوجك ... حافظي على هذي
النعمة اللي وهبها لك رب العالمين ...واهتمي
بتغذيتك ..وصحتك
فاتن سجدت سجود شكر لله ... وقامت ودموعها
على خدودها: اللهم لك الحمد كما ينبغى لجلال
وجهك وعظيم سلطانك...
كتبت لهم الدكتورة الفيتامينات والمثبتات ....
واعطت تعليماتها لفاتن... اللي للحين مو قادرة
تصدق اللي سمعته ...
مشت مع سعود اللي كان خايف عليها ويمشيها
شوي شوي...
وصلت لبيت اهلها وهي تبكي... وام تركي اول
ماشافتها قرصها قلبها ..توقعت انه ماصار حمل
واكيد فاتن منهارة... ومن خوفها على بنتها حتى
ماناظرت بسعود ولا كان فهمت السالفة كلها
فاتن وهي للحين تصيح : يمه انا حامل
ام تركي ماصدقت اللي سمعته: يالله لك الحمد
والشكر... الحمدلله اللي عطاك ماتمنيتيه ....
فاتن: يمه ودي اعلن للعالم كلهم فرحتي.....
بطير يمه والله بطير..
ام تركي: لا وانا امك لا تعلمين الحين... اصبري
شوي وبعدها نعلم... يابنتي الناس مايعطون خير
فاتن: بس يمه انا فرحانة
ام تركي: ان شاء الله بنقول للناس بس خلي حملك
يثبت بالأول وبعدها نعلم...
سعود: خالتي فتون لازم ترتاح وماتتحرك ابد
وهذي حبوبها حرصو عليها تاخذها بمواعيدها
ولاتهمل بصحتها ...
ام تركي: لا توصي حريص وانا امك ...فاتن
بعيوني ...
فاتن: يمه توأم
ام تركي: ماشاء الله تبارك الله... ياجعله على
البركة وانا امك... الله يتمم لك حملك ولايكدر
عليك فرحتك يارب..
واخيرا ... تحقق حلم فاتن اللي تمنته من تزوجت
ولكن كل شي بكتاب والى اجل مسمى والحمدلله
على قضائه وقدره ...





*
*
الجزء الثامن عشر





*
*
*
*
*
*




علمتني الدنيا .. ما اندم لو ثواني
دام كل شي بحياتي لي قدر

لو ظروفي عاندتني او زماني
الله اكبر من عنا همن كبر

كم انا ضحيت باحساسي وحناني
وكنت للناس بالظلمه قمر

وينهم يوم اني بحروحي اعاني
ابعدو عني وخاويت السهر

مايفيدك بهالزمن كثر الاماني
ليه اعيش ايام عمري في قهر

نظرتي للوقت تتعدى مكاني
وارتضيت الشوك لعيون الزهر


زهقت من وضعها اغلب الوقت بالشقة ... الا في حالات
نادرة يطلعها ياسر يمشيها ... قررت تنظف الشقة منها
تضيع وقت ومنها تهتم بشقتها اللي نظافتها من نظافة ساكنها
قعدت ترتب بالصالة وتنظف ... وبعدها راحت لغرفة النوم
تمسيح وتلميع وترتيب ... سحبت كرسي التسريحة .. تبي
تنظف دولاب ملابسها من فوق ... قعدت تمسح بالدولاب
واثناء حماسها بالتنظيف تحرك الكرسي واختل توازنها ..
حاولت تتمسك بأي شي بس للأسف طاحت وصرخت من
الألم...طايحة على الارض ماقدرت تتحرك.. رفعت نفسها
شوي وشافت طرف بيجامتها صار كله دم ... رجلها انجرحت
من طرف الدولاب...حاولت تقوم ماقدرت ... قعدت مكانها
تصيح ...تحملت كل المها وهي تشوف الدم ينزف من رجلها
وفي الأخير قررت تكلم ياسر يجي يشوف رجلها ... ماتدري
وش اللي صاير فيها ... بس جوالها على الكومدينو حاولت
تسحب نفسها شوي شوي بس الألم اقوى منها وماقدرت تتحرك
قعدت تبكي مكانها ألم وعجز ووحدة ...ومن كثر ماكانت تبكي
نامت بمكانها بدون ماتحس بنفسها ...
ياسر اللي كان توه مخلص بحوثه اللي تخص دراسته ... قعد
بشقته متملل وزهقان ... طرت بباله الجوهرة وقرر يروح لها
على الأقل يحارشها شوي افضل من هالملل اللي يعيشه....
طق عليها باب الشقة ..لكن مامن مجيب ..بعد شوي دخل الشقة
صوت لها وبعد مالقى جواب ... مستحيل تكون نايمة المغرب
هذا اول شي طرى بباله ...راح لها الغرفة يبي يطق الباب بس
اول ماقرب لغرفتها شافها طايحة ... والدم على طرف بيجامتها
وقف قلبه بمكانه .. وراح لها ركض وقعد يضرب بخدودها يبيها
تصحى: الجوهرة... تسمعيني
فتحت عينها بكسل وشافته ما استوعبت شي بالأول وبعدين تذكرت
كل اللي صار معاها : ياسر لاتحركني رجلي تألمني
ياسر: وش اللي صار؟
الجوهرة ورجعت تصيح: كنت انظف الدولاب وطحت
ياسر: زين تقدرين تقومين؟
الجوهرة: لا .. مادري والله خفت اتحرك
ياسر: صبر خليني اشوف جرحك ...رفع بنطلون البيجاما وشاف
الجرح فوق الركبة بشوي ...:لا الحمدلله خفيف ..تقدرين تحركين
رجلك؟
الجوهرة: لا
ياسر : زين صبر...سحب رجلها يمدها له وصرخت بألم : سوري
ما اقصد.. خليك مكانك الحين جاي
رفع الغطا عن السرير وراح لها يبي يشيلها: لا وش تبي تسوي انت
ياسر: بحطك على السرير ...
الجوهرة: لا مابي
ياسر : مو بكيفك... وشالها بهدوء وحطها على سريرها ...
استحت من هالموقف اللي هي فيه... رح جاب عدة الاسعافات
الاولية من شقته وجاها...: بشوف لك الجرح لو محتاجة تروحين
المستشفى الحين بوديك
الجوهرة: لا مايحتاج
قعد ينظف لها الجرح ولف عليه شاش :مدي رجلك بشويش
مدت رجلها وتمددت
ياسر: تبين شي؟ اجيب لك مسكن؟
الجوهرة: ابي اصلي بس الصلاة فاتتني
ياسر استوقفه كلامها ...الصلاة.. وهي بحالتها هذي وتبي تصلي
وهو بأوقات كثير ينسى صلاته... وايام يجمعها قبل لا ينام...
هو ماعمره فرط بأمور دينه ... بس بالسنوات الأخيرة صار يفرط
فيها ... حتى زوجته من تزوجو عمره ماشافها تصلي رغم انها
مسلمة ... بس الأكيد انها مسلمة بالاسم بس...
استغفر ربه وهي تطالعه مستغربة: قلت ابي اصلي هذا شي يبي
له كل هالتفكير؟
ياسر تجاهل كلامها: تقدرين تقومين؟
الجوهرة: بحاول وانت ساعدني
ياسر: زين يالله قومي....وقومها بكل هدووووء وهي ودها تصرخ
ألم..
الجوهرة: خلاص بحاول امشي
ياسر: بوصلك لباب الحمام(تكرمون) اول
الجوهرة: باخذ لي ملابس قبل
ياسر: انتي ادخلي وانا اجيبهم لك
دخلت الحمام وسكرت على نفسها ... وهو فتح الدولاب يشوف
لها لبس تلبسه تفاجأ وهو يشوف ملابسها وقمصان نومها مثلها
مثل اي عروس بس هو سرق فرحتها... كانت تتأمل تعيش
حياتها مع الانسان اللي اختارته بس للأسف هو خذلها ... سحب
لها قميص قطني قصير ... حطه على السرير وطلع وقلبه حارقه
عليها...انتظرته يطق عليها الباب تاخذ ملابسها بس للحين ماطقه
فتحت الباب بهدوء ... وماشافته شافت القميص اللي على السرير
وشافت الدولاب مفتوح قدامها وملابسها عرفت انه اكيد شافهم
وحست باحراااج فظيع .. حاولت تمشي شوي شوي ... والألم
مو مخليها تقدر تتحرك تمام...بدلت ملابسها وصلت واستلقت
على سريرها تحاول انها تنام...
اما هو طلع من عندها والندم ماكل قلبه ... كان اناني بتصرفه
مافكر فيها وبمشاعرها ... كان همه نفسه وشلون يخلي اهله
يرضون بزواجه من الانسانة اللي حبها ...
كان اناني وتصرفه غلط بس مستحيل يحل الغلط بغلط اكبر
منه ويستمر معاها وهو ما يحبها ... راح يتركها عنده هالفترة
وبعدها راح يطلقها ... بس راح يحاول يعوضها عن اللي
سببه لها على الأقل يحسن معاملته ... تذكر صلاته وقام تسبح
وصلى .. ودعا ربي من قلبه يصرف عنه الشيطان ويسهل امور
دينه ودنياه....





******************************





بفينسيا اجمل مدينة رومانسية بالعالم يقضون آخر اسبوع من
شهر العسل...الساعة 1 ونص الصباح .واقفة في البلكونة تتأمل
الكون حولها النوم جافاها اليوم وماعرفت تنام .... ونسمات
الهوا الباردة تلفح وجهها ..تحمد ربها اللي جمعها مع الانسان
اللي حبته وعشقته... احلامها توها بأولها وحكايات عشقها
قاعدة تنسجها بهدوء وتتلذذ بعذوبتها ....
همس لها برقة وقطع عليها تأملاتها :ليش سهرانة ياقلبي؟
التفتت له وابتسمت : ماجاني نوم
ضمها له: تعالي ادخلي برد عليك حبيبتي
عبير: بالعكس مرة حلو.. خلينا هنا شويه
فهد يحرك اصبعه على خشمها: من عيوني الثنتين... وباسها
عل خدها : ماقلتي لي ليش مانمتي؟
عبير: مافي حاجة والله
فهد:مشتاقة لاهلك؟
عبير: كثير
فهد: يعني هاللي مسهرك؟
عبير حطت عينها بعينه : كنت افكر فيك
فهد: فيني؟
عبير: امممممم
فهد: وش تفكرين فيه؟
عبير استحت منه شوي: غمض عيونك طيب
فهد: ليش عاد عبورة؟
عبير: عشان ما ارتبك
فهد: تكلمي ولا تطالعين فيني....
عبير بحيا واضح على صوتها ..:مبسوطة واحمد ربي انه
جمعني فيك
فهد: تحبيني
عبير: مووووت
فهد:طيب تعالي ننام
عبير: خلينا شويه كمان
فهد: بقول لك كلام كثيييييير تعالي انتي بس
ومشت معاه بكل انصياع ... في ليلة من ليالي الحب العذب
جمعتهم وستجمعهم الى ان يشاء الله....
الصباح بدري ... صحى على اصوات العصافير اللي ملت
الاجواء... تأملها وهي نايمة جنبه مثل الطفلة البريئة... كان
يبي يصحيها بس كسرت خاطره ... مانامت البارح الا بعد
صلاة الفجر قام وتسبح وقعد بالصالة ....طلب له كوفي
وقعد يقلب بالقنوات .... بهالاثناء عبير صحت من نومها
وماشافته جنبها ... تسبحت وكشخت وتعطرت وطلعت له
وبكل هدوء: صباح الخير
التفت لها وابتسم من خاطر: ياصباح الورد والجوري ...
والله ماتوقعتك تصحين بدري
عبير قعدت جنبه: ابغى اصحصح بس
فهد: تبين كوفي؟
عبير: ايوا
فهد مد لها الكوفي يشربها : بس هذا حقك
فهد: فدا قليبي... اصلا شوي وبنطلع نفطر
وقعد يشرب الكوفي ويشربها ..وهم يسولفون ويضحكون
دق جواله ... بس ماعرف الرقم
عبير: مين متصل الصباح بدري؟
فهد: مادري والله بس الرقم سعودي
عبير: طيب رد اكيد احد تعرفه
فهد: الو
.................: فهد
فهد ارتبك من سمع هالصوت الانثوي اللي يعرفه زين
وماحب يبان التوتر عليه: من معاي؟
.............: انا رهف
فهد: لا اخوي غلطان ... وسكر الخط والتفت لعبير يخفي
توتره الواضح: مشينا قلبي؟
عبير: طيب 5 دقايق اتجهز وجاية
فهد: انتظرك لاتطولين علي
وقامت بسرعة تجهز نفسها للطلعة اللي وعدها فهد بتكون
احلى رحلة واحلى طلعة...
فهد بالصالة يسترخي بعد التوتر اللي حس فيه من اتصال
رهف ... ( الحمدلله ما حست بشي ) همسها بخاطره
طلعو يتمشون بفنيسيا... العشاق حولهم بكل مكان .....
الرومانسية تصرخ بالارجاء... قلوبهم تذوب عشق بكل
لحظة تجمعهم ... ركبو الجندول وراحو برحلة بعيد عن
العالم والناس... عبير بقمة سعادتها مع الانسان اللي تحبه
وفهد مو مخلي كلمة غزل بالدنيا ماقالها لعبير...اللي تتورد
خدودها خجل من غزله وحركاته....
كل لحظات الحب الحلوة عاشوها ... عشق وورود وهدايا
رومانسية لأبعد الحدود ....ودعو فنيسيا مثل مادخلوها بكل
عشق متوجهين لروما اللي راح يقعدون فيها يوم ويرجعون
بعدها لأرض السعودية بألف سلامة يارب






**************************





في بيت ابو تركي الكل فرحان بخبر حمل فاتن ...هاليوم
اللي من زمان ينتظرونه بس الله ماكتب الا هالمرة .....
مدلعينها آخر دلع ومو مخلينها تتحرك ولا تروح ولاتجي
وكل طلباتها مجابة ...
اريج:ندو وخري فروس عن فتون من اول لازق فيها
ندى: عشتو الحين صار الدلع والدلال لفتون واحنا رحنا فيها
فاتن: بعد عمري خليه والله اني مشتاقة له
اريج: فتون وش بتسمينهم؟
فاتن: مادري والله بس من زمان نفسي لا جتني بنت اسميها
ربى ولو ولد اسميه وليد
ندى: وآآآو وربي روعة ...
اريج: زين لو صارو ولدين؟ وش بتسمين الولد الثاني؟
ندى: وليش مايصيرون بنتين؟
اريج: هذا السؤال اللي بعده اركدي انتي بس
فاتن: والله مافكرت لاقعدت انا وسعود نتفق
اريج: مايبي لها ياقلبي اذا بنت اريج
فاتن: وععععععع تطلع لي عوبا مثلك اعوذ بالله
اريج: اقول ترى من اعرست وانا معطيتكم وجه كلن
يسب فيني وانا ساكتة... خلاص من اليوم ورايح ماعاد به
احترام ... ولساني الطويل اللي قطيته بدولاب هالبيت
باخذه معاي
ام تركي: والله لو اخذتيه معك ثاني يوم وانتي راجعة لي
اريج: هههههههههههه لا يمه الا بندر فديت قلبه ماخذ حقه
مني وزود ما اعرف اقول شي عنده
ام تركي: بعدي والله انتي مايصلح لك الا اللي يعطيك على
راسك
اريج: افااا يمه هذا وانا آخر العنقود ودلوعتك تقولين هالكلآم
ام تركي مبتسمة: كلكم غاليات على قلبي والله..ندى
ندى: سمي يمه؟
ام تركي: بكرة في مجلس امهات بمدرسة ريم ابيك تروحين
تشوفين مدرستها
ندى: ليش وين غادة؟
ام تركي: انا ابيك تروحين تشوفينها وتسولفين معها وتسألينها
عن ريم بس ابي رايك فيها
ندى: اي ليش عاد؟
فاتن: نبي نخطبها لماجد
ندى تفاجأت: صدددددق؟ ماجد رضى؟
ام تركي: اي الحمدلله الله يفرح قلبه ويرزقه اللي تنسيه همه
ندى: اللهم آمين يارب.. حمستوني اشوفها
ام تركي: اي ابيك تشوفينها اذا تناسب اخوك رحنا خطبناها
من اهلها
ندى:ابشري يمه .. الله يوفقه يارب
اريج: يمه تصدقين احس بصير مثل فاتن
ام تركي : شلون يعني؟
اريج: ما احمل
ام تركي: اعوذ بالله فالك ماقبلته... وش هالكلام يالخبلة
اريج: ليش ماحملت للحين؟
فاتن: مو شرط غادة ماحملت بريم الا بعد سنتين وفي ناس
من اول شهر هذي حكمة رب العالمين...
ندى: ماعليكم فيها هذي خبلة ... اصلا مدري شلون تبين
عيال وانتي وبندر واحدكم اخبل من الثاني
اريج طقتها: هييييييه انتي الا بندر ما اسمح لك تغلطين
عليه
فاتن: يعني تغلط عليك عادي؟
اريج: اي انا عادي اما بندر لا والف لا
خالد: لازم يعني تتطاقون للحين بزران
اريج: هلاااا والله خلووود
خالد+شهد: السلام عليكم
الكل: وعليكم السلام
خالد راح يحب راس امه: شلونك يمه؟
ام تركي: بخير من الله انت شلونك؟
خالد: بخير بشوفتكم
وسلمت شهد على الكل...
خالد: شهد تعالي جنبي... وراحت قعدت جنبه
شهد: شلونك فتون؟
فاتن: الحمدلله بس زهقت من الطيحة على هالسرير
خالد: يابنت الحلال فترة وتعدي بسرعة ...
فاتن: الله يعديها على خير
خالد: اليوم فهد وعبير جايين ان شاء الله
ام تركي: ماشاء الله متى واصلين
خالد: بيوصلون متأخر شوي
اريج: غريبة ماعلمو احد
شهد: مخلينها مفاجأة
اريج: والله لها وحشة عبورة ..ومن اعرست تكبرت علينا
خالد: هههههههههههه خليها تستانس هالشهر تعيشه بالعمر
مرة
ندى: الله يوفقهم ويهنيهم يارب
اريج: غريبة محد طرا عزيمة او حفلة بمناسبة جيتهم
خالد: الا امي مضاوي تبي تسوي لهم حفلة ببيتها
ام تركي: هاااو ورى محد قال لي؟
خالد: والله تو فهد معلمني.. يمكن تو قالو لها وعلمته
ام تركي: بروح اكلمها اشوف... وراحت تكلم امها
خالد: هااا وش آخر اخباركم؟
اريج: لقينا عروس لماجد
خالد: صدق؟
ندى: ملقوفة ماتقعد السالفة بحلقها
اريج: عادي اخوه ماقلت عند اغراب
ندى: الا وكالة انباء وانتي الصادقة
خالد: اقول اجلو هواشكم بعدين وعلموني وافق يعرس؟
ندى: تو امي تعلمني اليوم
فاتن: من فترة بس انشغلنا شوي وماصار فرصة الا
اليوم
ندى: من فترة تدرون وماعلمتونا؟
اريج: ترى ادري من وقتها بس ماتكلمت
ندى: وربي خيانة انا آخر من يعلم
خالد: انا اللي احس بالخيانة... اشوفه كل يوم ولاعلمني
اوريك فيه بس خله يجي
شهد: خلوه يفرح لاتقلبونها مشاكل عليه
خالد: احلفي والله؟ تدافعين عنه
شهد: ههههههههههه ما ادافع عنه اقول الحق
خالد: طيب يالحقانية انتي.. بس ماقلتو لي من هي؟
فاتن: معلمة ريم
خالد: وش قال هو عليها؟
فاتن: ماقال شي احس انه ماهمه يعني بيتزوج تأدية
واجب وارضاء لامي وابوي بس
خالد: بس بنات الناس مو لعبة عنده
ندى: خالد صدقني هو كذا بالاول ... مادام ملاك للحين
بقلبه مستحيل يفكر بغيرها بس اكيد مع العشرة كل شي
بيتغير واذا هي ذكية راح تقدر تدخل لقلبه
خالد: الله يوفقه يارب... بشوفه وينه
اريج: بدوامه مو جاي الا بعد العشا
ام تركي: اريج قومي جيبي قهوة قاعدين كذا لاقهوة ولا
شي
اريج: ابشري يمه
ام تركي: امي بكرة مسوية عشى لفهد ومرته وعازمتكم
كلكم... واعتذرت لها عنك يافاتن
فاتن: عرفت؟
ام تركي: اي علمتها وفرحت لك وتبارك لك.. عاد قالت
لي تبي تكلمك انتظري منها اتصال
فاتن: يابعد عمري والله... الله يطول بعمرها يارب
ام تركي: آمين يارب... شهد قولي لامك اخاف انسى
ما اتصل فيها ترى امي موصيتني اعزمها
شهد: ابشري ان شاء الله
اريج: وخري اريج السنعة جاتكم
خالد: وخري انتي عن مرتي
اريج:ياكرهك بس
ندى: هههههههههههه اريج اذا ماتطاقت مع احد ماتحس
انها سولفت
خالد: صبي قهوة بس
شهد: وينها غادة اليوم؟
ام تركي: راحت لاهلها بيتعشون عندهم اليوم
شهد: الله يحفظهم يارب
قضو وقتهم سوالف ووناسة ... وعسى الله يتممها عليهم
دوم....






*********************






قررت اليوم تكلم ياسر تدرس لغة مادامها بلندن على
الاقل تستفيد شي من هالزواج ...اتصلت فيه وقال لها
اول مايفضى بيجي لها وصار لها ساعة تنتظره...
جاها وهو مبين عليه التعب والارهاق...:السلام عليكم
الجوهرة: وعليكم السلام
ياسر: آمريني وش الشي الضروري اللي تبيني فيه؟
الجوهرة: مستعجل؟
ياسر: شي مايخصك قولي اللي عندك وخلصيني
الجوهرة: زين اقعد على الاقل
قعد ياسر ولاحظت عليه انه متضايق وخافت اذا طلبته
الحين يرفض: خلاص لاصرت رايق نتناقش
ياسر: انا رايق الحين آمريني
الجوهرة:زهقت من مقابل الجدران بهالشقة
ياسر: والمطلوب؟
الجوهرة: ابي ادخل اكاديمية او معهد اتعلم لغة
ياسر يناظرها بنص عين: وش بعد؟
الجوهرة: بس هذا
ياسر : بس انتي ماتعرفين شي هنا
الجوهرة: وانت بعد اول ماجيت ماتعرف شي
ياسر: بس انا رجال
الجوهرة: دور اي معهد قريب... وانت توديني وتجيبني
ياسر: شايفتني فاضي؟
الجوهرة: دبرها لي انت قعدة مانيب قاعدة طول الوقت
هنا اختنقت مليت
ياسر: يعني موافقتي ماتفرق عندك
الجوهرة: ما اتوقع انك راح تظلمني اكثر من ظلمك قبل
ياسر هزته كلمتها ....وقام بدون حتى مايرد عليها ...
اما هي انقهرت منه ...مصرة تنفذ اللي ببالها رضى ولا
عمره مارضى ...
قضت ليلها بوحدتها القاتلة ... صلت ركعتين ودعت ربها
يوفقها ويسهل امورها ونامت ...
الصباح بدري جاها ...لقاها نايمة مثل ماتوقع... طق باب
غرفتها .. وانتظر لدقايق الين ماصحت وردت عليه
الجوهرة بصوت كله نوم: مين؟
ياسر: اكيد انا يعني من بيجي لك هالحزة
الجوهرة: خير؟
ياسر: قومي تجهزي بوديك تقدمين قبل ماتبدا محاضراتي
فزت من نومها مستانسة: زين اصبر علي دقايق
ياسر: انا بروح شقتي لاخلصتي دقي علي
الجوهرة: اوكي
وراح لشقته...واستقبلته زوجته طالعة لدوامها : شايفة
وشك منور؟ شو اللي مخليك مبسوط هالقد؟
ياسر: عادي مو حاس بشي اصلا وقرب منها ضمها
بس هي بعدته عنها: شو قالت لك ست الحسن والجمال؟
ياسر: مو قايلة شي.. جمانة وش السالفة تبين مشاكل
انتي على هالصباح
جمانة: انا مابدي شي .. بس شايفتك كترانة روحاتك
لعندها
ياسر: جمانة انتي تعرفين انها بنت خالتي ومالها احد
هنا الا انا ..وبعدين ياعمري وياقلبي تظنين هالقلب
بيروح لغيرك؟ وانتي تدرين وش كثر مسوي عشانك
جمانة معصبة: وفر حكيك لوقته .. انا رايحة لشغلي
هلاٌ ... وطلعت من عنده وهو يطالعها مستغرب
اتصلت فيه الجوهرة وراح لها ... طلعو لاقرب معهد
تعليم لغة انجليزية... سجلت فيه الجوهرة ...ورجعو
للشقة
ياسر: انا لاصرت فاضي بوديك واجيبك ... واذا
ماقدرت اجي لك برسل لك صبحي ... سواق مصري
اعرفه هنا بكرة بجيبه تشوفينه ... ومن المعهد للشقة
لاتروحين مكان ماتعرفينه هالديرة مو مثل السعودية
خصوصا بنت محجبة مثلك ممكن تصير لك مشاكل
الجوهرة : ان شاء الله
ياسر: يالله انا استأذنك واذا احتجتي شي كلميني
الجوهرة: مشكور
وطلع من عندها ... وبقلبها تدعي ربي يحفظه من
كل شر ... بالفترة الأخيرة تعلقت فيه كثيييييييير
ماتدري هل شعورها هذا حب... او تعلق فيه لمجرد
انه مصدر امان لها بهالغربة... هي صار لها معاه
حول الشهرين ... كل شي منه حلو الا طريقة زواجهم
تعامله معاها راقي وماتدري ليش اوقات تحس انه ندم
على فعلته.. يمكن هي تتوهم .. ويمكن لانها بدت تميل
له صارت حتى غلطاته تبررها له ..ماتدري وش اللي
بداخلها له... بس الايام كفيلة انها تعطيها اجابة على
هالسؤال ...





****************************





المعازيم كثير .. والعروس ملفتة الانظار بهالحفلة
والبنات كلهم متجمعين حول عبير ياخذون اخبارها
وسوالفها ... عبير استغربت من استقبال ام تركي لها
لاول مرة بحياتها تبتسم لها وترحب فيها ....وهالشي
خلا وناستها وسعادتها تكمل... هي تبي تبدا حياتها
بدون مشاكل ... وام تركي كانت الهاجس الأكبر بالنسبة
لها ...خوات فهد شيخة وهيا حبوبات كثير وطيوبات
وهالشي بعد مريحها... ام فهد شايلتها على راسها من كثر
حبها لها ...
عبير: صحيح خبر خطبة ماجد؟
اريج: لا بعد تونا ماخطبنا له بس ندى اليوم راحت شافتها
عبير: والله .. كيف شكلها ندو؟
ندى: قمر ماتوقعتها بهالجمال
مشاعل واماني بان عليهم الحزن من هالسالفة ..خصوصا
انهم يشوفون خوات ماجد مستانسين باللي راح تاخذ مكان
اختهم..قامت مشاعل وقامت وراها اماني
عبير: زعلو؟
ندى: شكلهم ... بس هذا من حق ماجد .. الى متى بيدفن
عمره على ذكرى ملاك
عبير: طيب ماقلتي لي كيف ... وش انطباعك عنها؟
ندى: شوفي انا ماقعدت معاها كثير بس كلمة حق تدخل
القلب بسرعة..اخلاقها واسلوبها بالكلام مرة عسل
عبير: وماجد كيف؟
اريج: ماجد مو هامه شي اصلا
عبير: الله يعين ... اخاف يظلمها معاه
ندى: انتو الحين خليتو كل شي تم ... تونا محد خطبها
ولاتعرف شي اصلا حتى تلميح محد لمح لها
عبير: طيب متى بيروحون يخطبونها ؟
ندى: مادري هذا على امي وابوي وماجد
عبير: الله يوفقهم يارب
ندى: اللهم آمين .. الا قولي لي انتي شلونه فهود معاك
عبير توردت خدودها : تمام
اريج: ياعمري على اللي يستحون... تراك صرتي مرة
يعني خلاص افصخي الحيا
ندى: ههههههههههههه انتي فاصخته من عرفتك... حلاة
البنت بحياها
اريج: انا اقصد تسولف عن فهود عادي بس انتي اللي
تفكيرك وسخ
ندى: ايه ياقلبي اموت انا على البراءة
عبير: بس بس والله وحشتوني خلونا نسولف احسن
من المشاكل
اريج: طيب بروح اشوف البنات مو حلوة كذا يحسون
انا ما اهتمينا فيهم
ندى: اي ناديهم
عبير تشوف المسج اللي جاها .. ابتسمت وقامت
ندى: وين؟
عبير: دقيقة وجاية
ندى: انا حاسة انه فهود
عبير: ههههههههههههه ايوا
ندى: انتبهي اروج لاتشوفك وربي لتلزق لكم
عبير: انتي بس لاتقولي لها انا ماراح اطول
ندى: ههههههههههههههه طيب روحي بسرعة...
راحت عبير مستعجلة تشوف فهد اللي قال لها يبيها
بمجلس الرجال الداخلي... دخلت وشافته ينتظرها
فهد وابتسامته تعلو وجهه: هلا والله يالله حي هالزول
عبير مبتسمة ورايحة له
فهد قرب منها وضمها: وحشتيني
عبير تبعده: فهد من جدك انت وخر لاحد يجي يشوفنا
فهد:ياخي عادي مرتي ومشتاق لها
عبير: ماتقدر تستنى الين يروحون الناس
فهد يـأشر على قلبه: هذا جنني يبي يشوفك
عبير: قول له اني ساكنة فيه
فهد: اي وربي انك ساكنة ومتربعة بعد ... تصدقين؟
عبير: ايش؟
فهد:قمر وربي طالعة قمر
عبير:فهــد لاتحرجني
فهد: وربي احلى قمر بعد...
عبير: عيونك الحلوة حبيبي
فهد: آآهـ ياقلبي بتذبحيني انتي ترى ما اتحمل هالحب كله
عبير: سلامة قلبك ..ممكن اروح؟
فهد: لبى الادب ياناس... روحي ياقلبي بس تكفين سوي
نفسك فيك نوم تثاوبي اي شي خليهم يستعجلون بالروحة
عبير: هههههههههههههه من جدك انت
فهد: والله ودي بس اعرف مافي امل.. بوسيني بس قبل
تروحين
عبير: ماينفع ..
فهد: محد جاي يالله
عبير: لا عشان الروج
فهد: تعرفين تصرفين مايصعب عليك شي.. وقرب منها
باس خدها وطلع..
رجعت لهم عبير وهي منحرجة .. ندى كانت ميتة ضحك
عليها.. اما اريج حست انها كانت تكلم فهد او شايفته من
تورد خدودها وارتباكها باين السالفة فيها فهد: وش مسوي
حبيب القلب
عبير تطالع في ندى اللي تأشر لها انها ماقالت شي: ماسوا
حاجة
اريج: علينا ياشيخة اقص يدي اذا مو لاعبن فيك بس خلي
النصب عنك
عبير:ههههههههههههه ما اقدر اخبي كاشفتني
اريج: ياليتني دارية عنكم وربي لاقلق راحتكم
ندى تكلم عبير: شفتي ؟ وربي قايلة لك سوسة ماترتاح
اريج: افاااا متفقين من وراي؟
ندى: لعنبو ابليسك وحدة ورجلها حاشرة عمرك بينهم ليش؟
اريج: احب الاكشن والحركات تحسين بوناسة
عبير: اكشن عند بندر ياقلبي انا بعدي عني
اريج: لا خلاص كبرنا على سواليفكم غزل ورومانسية
وخبال خلصنا منه من زمان
ندى: هههههههههههههههه اجل وش بينكم الحين؟
اريج: نتطاق كل يوم ... ونتهاوش وكذا
ندى: انتو الاثنين وربي ما استغربها منكم تصير ليش
لا
اريج: لا اعوذ بالله حياتنا سمن على عسل والله لايغير
علينا
ندى+عبير: آآآمين يارب...
وعدت ليلة مثل لياليهم الاخرى حب يجمعهم وقلوب التقت
على المودة والألفة ...تمضي في مسيرة الحياة ...







********************






بدت دراستها بالمعهد كل يوم تروح وتجي مع ياسر
الا اذا ماقدر يمرها ترجع مع السواق ... مرت عليها
الايام وحست بالراحة شوي انها قدرت تغير جو ...
تعرفت على بنات عربيات يدرسون معاها بنفس
المعهد وهالشي خلاها تحس انها عايشة من جديد خصوصا
بعد الوحدة القاتلة اللي عاشتهم الشهرين اللي فاتو ... وخلال
هالفترة زاد الشعور اللي بداخلها لياسر ..كان هادي وماصار
منه اي شي يزعلها ... وكل يوم عن يوم تتعلق فيه ... الا
بأوقات تتذكر ليلتها الأولى معاه وتحس وقتها بكره شديد
له ... ومابين هالمشاعر المتناقضة .. تعيش بدوامة ماتدري
شلون راح تطلع منها ...
طلعت اليوم بدري... وياسر راح يتأخر شوي وبيجي على
موعده... شافت محلات قريبة من المعهد وراحت لهم مشي
قعدت تتفرج على الاشياء المعروضة..واختارت كم غرض
لامها وخواتها .. لارجعت لهم تبي تهديهم ..محل وراه محل
وماحست بالوقت اللي راح وهي تتقضى ... التفتت حولها
وماعرفت وينها فيه...حست بخوف فظيع ... حاول تتذكر
من وين بالضبط جات بس ماعرفت ... بسرعة الدموع
تجمعت بعيونها... طلعت جوالها من شنطتها تبي تتصل
بياسر بس الجوال بطاريته فضت وماعاد فيه اي وسيلة
اتصال ابد وصارت تدعي ربها انه يرجعها بالسلامة
دارت بكل مكان بس ماعرفت شلون تروح .. حاولت
تستجمع اللي تعرفه من لغتها وسألت عن المعهد بس مالقت
جواب محد فهم عليها ..... لغتها مو ذاك الزود ودراستها
توها بأولها ... شافت لها حديقة قريبة .. راحت لها وقعدت
على احد الكراسي الموجودة ودموعها ماوقفت من خوفها
الشمس قربت تغيب وخوفها زاد ... من بعيد جاتها وحدة
مبين على ملامحها انها خليجية من قلب ارتاحت الجوهرة
من شافتها
البنت: السلام عليكم
الجوهرة: وعليكم السلام
البنت: توقعت من شكلج انج عربية..عسى ماشر اختي
ليش تبجين؟
الجوهرة: ماعرف هنا شي وضعت بهالمدينة.. تكفين اذا
تعرفين شي ساعديني
البنت : سعودية صح؟
الجوهرة: ايه
البنت: لاتخافين تعالي معاي وان شاء الله ترجعين لاهلج
بالسلامه
الجوهرة: وين اروح له؟
البنت: بيتنا هني بآخر الشارع..
قامت الجوهرة معاها وبداخلها مازال الخوف ساكنها
البنت: معاج بشاير ... من الكويت ... اعتبريني اختج
ولا احتجتي شي لايردج الا لسانج
الجوهرة اللي بدت ترتاح شوي : والنعم والله تدرسين هنا؟
بشاير: اي الحمدلله ..اغلب حياتي عشتها بلندن وادل فيها
شارع شارع يعني لاتحاتين ولايضيق خلقج مشكلتج بحلها
لج.. بس ماعرفت اسمج بالاول
الجوهرة: انا الجوهرة
بشاير: عاشت الاسامي
الجوهرة : عاشت ايامك ... وصلو لبيت بشاير ودخلت
بشاير: حياج اختي.. تفضلي
الجوهرة: ابي شاحن تكفين اكيد زوجي بيتصل فيني
بشاير: انزين ارتاحي بييب لج قلاص ماي
راحت جابت لها كاس موية ... وشربت الجوهرة
وناظرتها بامتنان:مشكورة ياقلبي والله مادري لو ماجيتيني
وش كان صار فيني..
بشاير:هذا كله مقدر من رب العالمين .. صبر بروح اييب
لج الشاحن
الجوهرة قاعدة بتوتر وكل خوفها من ردة فعل ياسر ..
بشاير جابت لها الشاحن ... اول مافتحت جوالها اتصل
ياسر وردت بخوف: الو
ياسر بصراخ سمعته حتى بشاير: وينك فيه؟
الجوهرة: ياسر هدي شوي وانا افهمك كل شي
ياسر: مابي اهدا علميني الحين وينك؟
الجوهرة: ما اعرف بس بخلي بشاير توصف لك المكان
كلمته بشاير ووصفت له بيتهم وقال لها دقايق وجاي لها
الجوهرة: وربي ليذبحني
بشاير: ان شاء الله مو صاير لج شي.. ابي اعطيج رقمي
كلميني اذا لقيتي فرصة وطمنيني عليج انطرج 
الجوهرة: ان شاء الله ربي يعدي هالليلة على خير
بشاير: ورب البيت ارتحت لج ولاعرفتج اكثر بصير اشوفج
وايد.. اذا ودج طبعا؟
الجوهرة: ياليت والله ذبحتني الوحدة بهالبلد الكئيب
بشاير: لاتشيلين هم شي باجر نصير مثل الخوات
ومانفترق
الجوهرة تناظر جوالها اللي يدق: ياويلي هذا هو جا ...
ودعت بشاير وراحت والخوف مالي قلبها ..اكيد ماراح
يعديها لها ياسر على خير...
(نرجع شوي قبل ساعات ..اول ماجا ياسر لها اتصل فيها
كان جوالها مغلق .. انتظرها تطلع له بس ماطلعت ..دخل
سأل عنها بس محد شافها جن جنونه..توقع انها انخطفت
ماعرف شلون يتصرف.. ماخلى مكان الا دورها فيه
ومالقاها ..وقته كله يلوم نفسه ..انه هو اللي جابها لهالمكان
واهملها ... خاف عليها ..وهالاحساس عمره ماحسه بحياته
اول مادق وفتحت جوالها ... كان بيطير من فرحته بمكانه
بس الموقف اللي حطته فيه كان حارق دمه ومعصب عليها)
نزلت وشافته ينتظرها تحت عند باب العمارة ... مسكها من
يدها وحست باصابعه غارزها بيدينها ... صرخت بأعلى
صوتها من الألم بس حط يده على فمها : تبين تجيبين لنا
مشاكل اكثر من اللي جبتيهم
الجوهرة: ياسر والله غصب عني
ياسر: ولا كلمة لا وصلنا الشقة نتفاهم
ركبت السيارة ومشى فيها بدون ماينطق بحرف... وهي
الخوف مالي قلبها ... حاسة ان هدوئه هذا هو اللي يسبق
العاصفة.. وصلو للعمارة اللي ساكنين فيها ...سحبها من
يدها وطلعها دخلو الشقة ورماها على الأرض وصرخت
من ألمها : ممكن تفهميني وين رحتي اليوم؟
الجوهرة: رحت اشتري اغراض وضيعت الطريق ووو..
وماعرفت ارجع
نزل لها وشدها من شعرها : وانا قايل لك من الشقة
للمعهد ومن المعهد للشقة ... روحات وجيات مابي بس
الظاهر انتي ماينفع معك الا احبسك وما اخليك تعتبين
هالباب
الجوهرة: ياسر فك شعري حرام عليك
ياسر فكها من يده وناظرها والشرر يتطاير من عيونه
وبنبرة تهديد: طلعة من هالشقة مافي..انتي ماتستاهلين
من يعطيك ثقة ويخليك تروحين وتجين
الجوهرة: مو بكيفك.. كفاية اني من تزوجتك وانا ذايقة
الضيم تبي تحبسني بعد؟ وديني لاهلي ولديرتي بدل
هالعيشة اللي تقصر العمر...
ياسر: ماراح تروحين ولا مكان الا متى مابغيت انا
الجوهرة وقفت وقابلته: وانت مو مسئول عني تتحكم
فيني ... انا سكت من اول ورضيت بس خلاص فاض
فيني الصبر
ياسر: لا تتحديني ولا تعانديني ... تراك انتي الخسرانة
وربي لو نويت اعذبك لاعذبك مثل ما ابي بس انا
محترمك ومقدرك لانك بنت خالتي
الجوهرة: اي احترام واي خرابيط اللي تتكلم عنها وانت
راميني بهالشقة ...
ياسر: انا مو مقصر معاك بشي ... كل شي وفرته لك
اكل وشرب وسكن ودراسة .. وحتى طلعات وروحات
ولا تبين تحسين اني احترمك لاعطيتك باقي حقوقك
الجوهرة حست بمعنى كلامه بس تبي تتأكد منه: اي
حقوق اللي تتكلم عنها؟
ياسر: مثلك عارف مايحتاج اتكلم
الجوهرة: لو انت آخر رجال بالعالم ماخليتك تلمس
مني شعرة...
ياسر طرطع وانقهر من كلامها ... سحبها من يدها
ووداها للغرفة رماها على السرير وقرب منها مسك
يدينها يثبتها على السرير لاتتحرك وقرب منها يبوسها
وماقدرت تقاومه .... طوله وضخامته سيطرت عليها
كليا ... بكت وشاف دموعها... قام عنها وهو يناظرها
باحتقار: قلت لك لاتتحديني منتيب قدي لو كنت ابي منك
شي خذيته من زمان وخلصت بس قلت لك من قبل مالي
فيك حاجة ...
طعنة بالصدر .... وكلام مثل السهام جرحها واصابها
في مقتل ... كلامه كان اقوى من انها تتحمله ...:اطلع
برا ياحقير
ياسر: طالع من غير ماتقولين ... وطلع وهو تارك وراه
حطام امرأة ضيعها بقسوته وغروره ... بكت انوثتها
المجروحة .. وكبريائها المسلوب ... بكت غربتها ...
وضياعها ... بكت همومها اللي سكنت هالقلب ودمرته




يـاوقت..يكفي مابقى للعمر كثر اللي مضـا
تعبت أجـامل غربتي وأشكي همومي للوطن
لمحتني (ساكت) ترى ماكل من يسكت رضا
مجبـور أصارع بلوتـي مدامها ( لعبــة زمـن )

:
’،

ماعاد فيني .." أبتسم " مدام هالدمعة .. [ سلاح ]
ماعاد
فيني
أبتسم
وأخفي
! همومي والحزن !

ومادام فكري أقتنع يرفض مبادئ..هالكفاح
بأقتل شعوري وأدفنه وأخلي أحساسي كفن

( ياليل )
تكفى ضمني .. ماعــاد فيني للجـراح .!!
( تعبت )
أجامل وأنتظر .. زود المصايب والمحن .!!

الله أكبر × يازمن × وشلون قلبي [ما أستراح ]
( العيب فيني ) ياترى ولا ( العيوب من الزمن )

اللي بغيته
( مالفى )
وأقفـا على دربه وراح .!
واللي رفضته
( مارحل )
يضحك وانا عيوني بكن .!

لاصار " حظي مركبة " تبقى المصيبة .. ! بالرياح !
تجري " الرياح العاصفة " في عكس ..ماتمشي السفن

الـهـم أصبح لي ..( وطن )
والجرح أصبح لي .. ( وشاح )
وياجرح
.. ماعاد
... أحتمل
.... مادام
...... لأهمومي وطن

...... أحس
..... بظلوعي
.... قفص
... والطير
مكسور الجناح
وأحس .. بعيوني .. دمع مسجون .. في داخل جفن

والليل قرب ينتهي ويزول في وقت الصباح
وانا وليلي نكتفي بس المواجــع ما اكتفن

ماعاد
لأسراري بلد
والحزن
دمرها وباح

،’،’

ولاعاد فيني
أبتسم
وأخفي
همومي والحزن

:
:




*************************





الساعة صارت 1 بالليل وناصر للحين ماجا,, وفارس
حرارته مرتفعة ...وطول الليل وهي كمادات تبي
تخفض حرارته بس مو راضية تنزل ... اتصلت بناصر
اللي من شاف اتصالاتها المتكررة حط جواله على السايلنت
وكمل سوالف مع اخوياه بالاستراحة ...صحيح انه ماصار
يروح مثل اول كل يوم ..بس لا راح للاستراحة ينسى نفسه
فيها شافت حرارته لقتها وصلت الـ 39 وفارس شبه متشنج
قامت ركض لغرفة مشاعل لقتها ترتب بغرفتها: الحقي علي
فارس حرارته مرتفعة وناصر اتصل فيه مايرد
مشاعل قامت معاها ركض ... وشالت فارس: تعالي بسبحه
بموية باردة... وجهزي نفسك ناخذه للمستشفى...كلمي اماني
تصحي ابوي
راحت ندى ركض لاماني ... اللي من عرفت راحت لم غرفة
امها وابوها تصحيهم وعلمتهم باللي صاير..قامو مفزوعين
ياخذون فارس للمستشفى..كل هذا صار وناصر بدنيا ثانية
( بمكان ثاني كان ناصر قاعد مع اخوياه يلعبون ورق وناسي
كل شي حوله
ناصر: وزع الورق يامحمد
محمد: رد ياخي على جوالك وفكنا
ناصر: ياشيخ ازعاج بس.. وحطه على السايلنت: العب العب)
على الساعة 2 ونص ناظر ساعته شاف الوقت متأخر :اوف
شلون عدى هالوقت كله ماحسينا ... يالله ورانا دوامات بكرة
وقام يبي يطلع ... سحب جواله وتفاجـأ من عدد الاتصالات
اللي اذهله قرصه قلبه وحس انه صاير شي...
شاف الاتصالات من ندى ومشاعل وابوه...!!!!!
(يارب تستر) رددها بخاطره .. دق على ندى كذا مرة بس
ماردت ... وزاد خوفه ركب سيارته وهو متوتر وخايف ...
اتصل بمشاعل اللي ردت وهي متنرفزة: ليش متصل الحين
ان شاء الله؟؟؟ خلك بدنياك احسن لك
ناصر: مشاعل وش صاير ندى فيها شي؟ ولا فارس؟
مشاعل: وانت يهمك اصلا ؟ وربي انك مو كفو ندى ولا كفو
بيت وعيال .. وسكرت السماعة بوجهه ولأول مرة تسويها
وتسكر بوجه اخوها الكبير بس النار اللي بقلبها على ولد
اخوها حارقتها ... رجع اتصل فيها كذا مرة وردت:نعم
ناصر بصراخ: مشاعل وش اللي صاير ترى واصل حدي
لاتخليني اطلع حرتي فيك
مشاعل: ولا شي فارس تعب علينا والحمدلله الحين احسن
بس بيخلونه 24 ساعة يتطمنون ان حرارته انخفضت
وماعاد راح ترتفع ...
ناصر: ندى عندك؟
مشاعل: ما انصحك تكلمها الحين لاني مادري وش ممكن
تكون ردة فعلها
ناصر: مشاعل تكفين ابيها
مشاعل تكلم ندى: خوذي ناصر يبيك
ندى وهي مازالت تصيح من الموقف اللي هزها : مابيه
ولايجيني هنا ولا ابي اشوفه
مشاعل: سمعت؟
ناصر: وينكم فيه بأي مستشفى؟
قالت له مشاعل اسم المستشفى وراح لهم ...استأذنوها
ابو ناصر وام ناصر ومشاعل راجعين البيت بعد ماتطمنو
على فارس
ابو ناصر: لا احتجتي شي وانا عمك كلمينا
ندى: ماتقصر ياعمي عسى عمرك طويل...
ام ناصر: يالله ياندى بكرة ان شاء الله بجي لك من بدري
انتبهي لفارس ولو ارتفعت حرارته لو شوي نادي
الممرضات
ندى: لاتوصيني على ولدي ... الله يخليه لي
ام ناصر: اللهم آمين يارب
مشاعل قربت وسلمت على ندى: اذا احتجتي اي شي
او حتي زهقتي من القعدة لحالك كلميني
ندى: الله لايحرمني منكم يارب
واستأذنوها طالعين .... بعدها بدقايق ناصر وصل
للمستشفى وسأل عن فارس وقالو له .. بس الزيارة
ممنوعة كلم الكل وسوا ازعاج وقلق بالمستشفى انه
بس يبي يتطمن عليهم ويروح ... وبالاخير حن عليه
الدكتور وسمح له بس بدون مايطول...
راح مستعجل للغرفة ..ودخل شافها قاعدة تحط كمادات
على فارس..رفعت عينها ومن شافته شالت عينها عنه
ناصر: شلونه؟
ندى ماردت عليه وطنشته
ناصر: ندى انا آسف
ندى: آسف؟ وش يفيد الأسف وانا بأصعب المواقف
بحياتي لا احتجتك مالقيتك ..
ناصر: ندى وربي ماكنت ادري
ندى: يعني انا اللي كنت ادري باللي يصير؟ ولا كل
شي يصير بحياتنا ندري عنه..
ناصر: ندى اسمعيني بس
ندى: مابي اسمع شي منك ... لاتقعد تقول لي اخوياي
وخذتنا السوالف ..انا مامنعتك لاتروح بس لا احتجتك
ليش تتركني؟ ليش حاقر اتصالاتي وماترد علي
ناصر: والله
اشرت له ندى يسكت : خلاص ناصر انا اللي فيني
كافيني... مابي اسمع منك شي ... لان كل اعذارك
ماتقنعني ولا راح تغير شي باللي صار..انا تعودت
على انانيتك وسلبيتك معاي ...راح اسامحك على كل
شي الا ولدي ياناصر لو راح مني ماراح اسامحك
عليه العمر كله
ناصر: بسم الله عليه ... ندى وش هالكلام تراه ولدي
انا بعد ولا نسيتي؟
ندى: ولدك بالاسم بس.. ناصر ابي ارتاح الحين خل
هالنار بقلبي مابي منك شي الحين ... ولا رجعت
البيت وطلع فارس بالسلامة لي تفاهم معاك
ناصر: تهدديني يعني؟
ندى: وانا كل ماقلت لك شي قلت تهدديني؟ لا ما اهددك
بس لازم احط حدود ترى تعبت اعدي لك غلطاتك
وانت للأسف تتمادى بكل مرة
ناصر ناظرها بحزن وهي أشرت له يطلع ... تبي
ترتاح وبنفس الوقت ماتبي تقول شي تندم عليه بعدين
ناصر: اوكي ارتاحي انتي الحين ... راح اتصل فيك
الصباح اي شي تحتاجينه علميني بجي لك من بدري
ان شاء الله
طنشته هالمرة بعد وماردت عليه ... وهالشي قهره
وحز بخاطره...طلع وقلبه ماكلته الحسرة على زوجته
وولده اللي اوقات يهلمهم بغبائه
رجعت ندى قعدت تقرا على ولدها وتحط له الكمادات
وطول الليل ماغفت عينها ..سهرانة على راحة ولدها
*
*
*
ومثل كل ليلة تمر على ابطال هالقصة ..مشاكل وهموم
تحاصر البعض ... وحب وعشق يغلف البعض الآخر
وهذي هي دوامة الحياة ...
وهذا ماقسمه رب العالمين بين البشر ... احزان وافراح
وهموم وانشراح ...والحمدلله على كل الاحوال....





*
*
*
الجزء التاسع عشر





*
*
*
*
*


ليلة كئيبة مرت بكل تفاصيلها التعيسة ... ليلة كانت
كلها دموع وعذاب واحساس قاتل بالإهانة ...بكت
كل شي صآر معاها ...وبزحمة احاسيسها الموجوعة
تذكرت بشاير وماتدري ليش حست انها ودها تكلمها
تشكي لها ... تفضفض عن اللي بخاطرها ...كانت
الساعة 10 استحت تتصل فيها خافت تكون نايمة
او تضايقها بهالاتصال خصوصا انها ماتمون عليها
اكتفت انها ارسلت لها مسج بسيط ويعبر عن مشاعرها

( مساء الخير اختي..
اولا حابة اشكرك على موقفك معاي وماراح انساه لك
طول العمر والله يقدرني وارد لك جميلك ..
وصدقيني اني اتمنى اتعرف عليك اكثر وحياك عندي
بأي وقت انتظرك تلبين دعوتي ,,,وآسفة على الازعاج)
بشاير كانت قاعدة مع اهلها اول ماوصلها المسج ...
ابتسمت بخاطرها لصاحبة المسج واتصلت فيها تكلمها
من اول وهي تبي تتطمن عليها: الو
الجوهرة: هلا والله
بشاير: مساء الخير شلونج؟
الجوهرة: بخير انتي كيفك؟
بشاير : الحمدلله.. قاعدة بروحج؟
الجوهرة: ايه
بشاير: بشري ان شاء الله ماصار شي وياج؟
الجوهرة: وش اللي ماصار خليها على ربك بس...
بشاير: طقج؟
الجوهرة: تبين الصراحة؟...
بشاير:اعتبريني اختج وقولي كل اللي بخاطرج
الجوهرة: بشاير انا اعيش بعذاب محد يتصوره
والاقسى اني اعيشه لحالي... ابي افضفض اللي بخاطري
ابي اقول..بس من عندي اقول له... قاعدة لحالي بهالمدينة
حتى اهلي ومابي ازود همهم فوق هم بعدي عنهم
بشاير: الجوهرة
الجوهرة: سمي
بشاير:اي وقت يناسبج قولي لي والله بيي لج على طول
الجوهرة: تقدرين بكرة؟
بشاير: اي اقدر ان شاء الله بس عطيني وصف شقتج وانا
ايي لج الصباح
الجوهرة: ما اعرف والله بالضبط الوصف
بشاير: ساكنة بشقة ماتدرين وينها؟
الجوهرة: لانك مو دارية اني محبوسة فيها ,,,
بشاير: عيل شلون ايي لج؟
الجوهرة راحت تطل من الشباك وشافت لوحة احد المحلات
اللي قريب من شقتها... قالت لبشاير الوصف اللي قدرت
عليه واتفقت معاها اذا ماعرفت توقف بالمحل والجوهرة
تطلع لها مع الشباك وتعرف منها الشقة ...
ارتاحت الجوهرة لهالاتصال كثير خصوصا انها حست
انه في احد حاس بمعاناتها وماتدري ليش تحس هالبنت
تبي تساعدها ...تسبحت وذكرت ربها ونامت ...







***********************************






اما هو من طلع من عندها وهو يحس انه مخنوق ...
كان تافه وسخيف وتعامله وحشي مع ارق انسانة عرفها
عمرها ما اشتكت كانت راضية بنصيبها ... حتى كلامها
كثر ماحاولت تقسى فيه الا انه كان يحس انه مو طبيعتها
وتتصنع شي مو من طبعها ...لام نفسه وغروره وانانيته
وده يروح يعتذر لها بس يدري ماراح تسامحه ... هو راح
يحاول يرضيها بأي طريقة ... اخذه التفكير وتأخر الوقت
ورجع للبيت وهموم الدنيا على راسه ...
اول ماوصل العمارة... انتبه لها واقفة على الشباك تناظر
حولها وتكلم بالجوال...عوره قلبه عليها رقى لشقته...
كان وده يروح لها ... بس اجل هالفكرة للصباح الحين
اكيد شايلة عليه بقلبها ... يبيها تهدا شوي عشان يطيب
خاطرها ... دخل شقته وكانت الساعة حول الـ 11 ناظر
حوله الشقة مثل ماهي ... وزوجته شكلها للحين ماجت
اتصل فيها وهو مولع قهر: وينك فيه للحين مارجعتي؟
جمانة: حبيبي شو بك ... روء انا هلا جايي
ياسر: شايفة الساعة كم الحين؟
جمانة: اي خلاص ماتعصب دقايق وبكون عندك
سكر منها وهو متنرفز... يلقاها من مين ولا من مين
راح يتسبح .. وطلع لقاها توها داخلة ... : بدري
جمانة: حبيبي والله انشغلت.. وقربت منه تبوسه وصارت
تتدلع عليه : شو زعلان حبيبي؟
ياسر: مو زعلان ياقلبي بس هالتأخير تعرفيني ما احبه
حتى ما اتصلتي تطمنيني
جمانة: خلاص ماتزعل هي آخر مرة وبوعدك ماراح اتأخر
مرة تانية
ياسر ابتسم لها : بنشوف
كمل قعدته معاها وهو تفكيره كل شوي يروح لوين مالجوهرة
قاعدة ... مايدري ليش يفكر فيها هالكثر... لام نفسه واعتبرها
خيانة لزوجته ... بس اوقات يرجع يقول انها هي زوجته بعد
وماسوا شي غلط ...
ليله مر بصعوبة وهو يحاول ينام ومو قادر... وبعد محاولات
مستميتة قدر ينام ...
الصباح قبل مايروح لكليته ..استجمع كل شجاعته والكلام اللي
يبي يقوله لها ويعتذر منها وياخذها للمعهد اللي كانت مستانسة
فيه ..طق الباب بهدوء ومالقى رد .. انتظر شوي ومافتحت له
فتح الباب بس مافتح ... مقفلته يعني ماتبيه يجيها حاول اكثر
من مرة بس ماقدر ... اتصل على جوالها ماترد ... وعلى
الثابت بعد ماترد..قرر يروح لكليته ولا رجع لكل حادث حديث
اما هي كانت سامعة كل شي وشايفة اتصالاته بس مطنشة حالفة
بداخلها تقهره وتهينه مثل ماقهرها ...سوت لها كوفي تبي تروق
وشغلت فيروز وقعدت بالصالة ...افكار كثير جالت بداخلها
رجعتها لورى ..وين ماكانت بالسعودية عايشة حياتها بكل هدوء
حلمها الوحيد زوج يسعدها ويشاركها حياتها ..كانت قنوعة
ترضى بابسط الاشياء .. لذلك كثير انهضمت حقوقها ومع كذا
تحملت وسكتت ... بس بهالمعركة ماراح تطلع خسرانة ابد
يمكن ينقصها الدهاء ..محتاجة تفكر وتخطط وتستجمع افكارها
وتبدا مخططها اللي في بالها... 3 ساعات مرت عليها كلها
تفكير وهي بقمة هدوئها يقطع عليها هالهدوء بأوقات اتصالات
ياسر اللي تتجاهلها ... على الساعة 11 وربع تقريبا اتصلت
فيها بشاير وقالت لها انها وصلت قريب منها ....وعرفت
وصف الشقة وراحت لها ..فتحت لها الجوهرة وهي مستانسة
بشوفتها اول مرة احد يزورها : هلا والله يالله حيها
بشاير: الله يحييج ياقلبي
الجوهرة : تفضلي ارتاحي
بشاير: زاد فضلج
قعدتها وضيفتها وخذتهم السوالف وكأنهم يعرفون بعض من
زمان ....
بشاير: ريلج بشغله؟
الجوهرة: لا يدرس
بشاير: متى ييي؟
الجوهرة: آآآهــ وش اقول لك بس.. انا ساكنة بهالشقة لحالي
وزوجي ساكن بالشقة اللي قبالي
بشاير: وليش مقعدج بروحج؟
الجوهرة: سالفة طويلة.... وحكت لبشاير كل شي صار معاها
من تزوجت ياسر الى اللي صار امس...
بشاير: تبين رايي بصراحة وبدون زعل؟
الجوهرة: اكيد
بشاير: يعني ماراح تاخذينه بخاطرج؟
الجوهرة: والله ماراح ازعل قولي
بشاير: ردة فعلج سلبية ليش ساكتة عن حقج.. لو استمريتي
جذي بيستعبدج...اذا مو عاجبج الوضع طلبي الطلاق
الجوهرة: لا الا الطلاق مابيه
بشاير: تحبينه؟
الجوهرة: مو كله حب.. بس حاجة .. انا بلحظة حسيت اني
وصلت لسن العنوسة ومحد يبيني والشخص الوحيد اللي
تقدم لي ياسر ... شلون لا تطلقت؟ اكيد محد يبيني..!!
بشاير: انزين... بس لا تسكتين عن حقج
الجوهرة: وش تبيني اسوي يعني.. وانا لحالي بهالديرة
بشاير: انتي مو بروحج الله معاج وهذا ظالمج ... ادعي الله
ماراح يخيبج
الجوهرة: اللي قاهرني اني حبيته ... رغم اللي يصير منه
ليش احبه مادري
بشاير: علقيه فيج.. خليه يحبج وبعدها علميه درسه صح
ذوقيه نفس اللي ذوقج
الجوهرة: شلون يعني؟
بشاير: انا اعلمج شلون...
افكار وتخطيطات كلها من بشاير للجوهرة تبيها تاخذ حقها
وماتتنازل بسهولة... الجوهرة حست بالقوة وببالها هي
كانت محتاجة من يشجعها .. وراح تنتقم لنفسها من ياسر
وراح يشوف نتيجة افعاله ... والايام الجاية راح تشهد حرب
ضروس بين هالاثنين.... والله يستر






***************************





جاها الدكتور وتطمن على حالة فارس... والحمدلله
انخفضت درجة حرارته .. طلبها تنتظر ساعتين يشوفون
حرارته آخر مرة وبعدها يكتبون له خروج ...تطمنت
وشكرت ربها ... وانتظرت متى يجي لها الدكتور مرة
ثانية تبي تروح للبيت ترتاح ...في هالاثناءجاها ناصر يبي
يتطمن عليهم ويشوف وش محتاجة..
ناصر: السلام عليكم
ندى: وعليكم السلام
ناصر: شلونك؟ وشلون فارس
ندى: بخير... وقامت تغطي فارس
ناصر: عساك ارتحتي الحين؟
ندى: الحمدلله
ناصر: ندى
ندى التفتت له بدون ماتتكلم
ناصر:زعلانة؟
ندى: ناصر مو وقت هالكلام الحين..انا ماعرفت النوم
طول الليل ..واللي بقلبي عليك بقوله لك لاتخاف بس
مو الحين
ناصر: ندى مو كل سالفة تكبرينها
ندى:انا اكبرها؟ مو ملاحظ انا من تزوجنا وانا سبب الزعل
وسبب المشاكل وانت اللي منزه عن الخطا وماتجي منك زلة
ناصر: انا ماقلت كذا
ندى: مايحتاج تقول شي .. عمرك ما اعترفت بخطاك وحتى
لو حاولت تعدل من نفسك يوم يومين وترجع بغلط اكبر من
اول.. ناصر احنا الحين بالمستشفى .. صدقني مو وقت نقاش
بس والله وهذاني حلفت كل شي راح يتغير .. وانت بتشوف..
سكت ناصر وماعلق ..اكثر من مرة تقول له هالكلام ندى بس
مايدري ليش هالمرة يحس انها صادقة بكلامها وماراح تعدي
له غلطاته ....
قعد معاها بنفس الغرفة وكأنهم اغراب ... لا كلام ولا سوالف
حتى المشاعر يحس انها باردة مثل الصقيع ...
يتأملها ويشوف بعيونها خوفها على فارس... هو يحبها يموت
عليها ... بس اوقات تصرفاته انانية .. تفكير بشخصه هو بس
بدون مايحسب حساب لمشاعرها ...
قام وهو يناظرها وطلع بدون مايتكلم ...راح شرى لها فطور
ورجع : ندى
ندى: هلا
مد لها الكيس : خوذي افطري
ندى: مو مشتهية
ناصر: بس انتي ما كليتي من امس
ندى:قلت لك مو مشتهية خلاص
ناصر تنرفز منها:تبين تعاقبيني اوكي بس مو على حساب
نفسك
ندى: لاتكذب وتقول اني اهمك لاني ماراح اصدقك...ناصر
واللي يرحم والديك مالي خلق اتكلم ابي ارتاااااااح
ناصر: وجودي يعني يضايقك؟
ندى: كلامك اللي يضايقني
ناصر: وش اللي تغير ياندى؟ ماتعودتك بهالقسوة
ندى: انت اللي اجبرتني ... وسكتو اول ماشافو الممرضة
داخلة تقيس حرارة فارس...: لا الحمدلله دلوئتي بئى كويس
ندى: يعني بيطلع اليوم؟
الممرضة: ان شاء الله ... نص ساعة كدا ويجي الدكتور
يشوفه
ارتاحت ندى .. ان ولدها صار بخير ... وانتظرت الدكتور
اللي جا ووصف لها خافض للحرارة ... ونصحها تهتم فيه
وماتعرضه لأي تغيرات في الجو ممكن تأثر عليه ..كتب
لفارس خروج ... لمت اغراضها وشالت ولدها طالعة من
المستشفى ومشت هي وناصر للبيت صلت الظهر ونامت ..






******************************






حياة روتينية ... الاجازة انتهت ... واللي عنده دراسة
رجع لدراسته ... واللي خذو اجازة رجعو لوظايفهم ...
وهذي صور مقتطفة من حياة ابطالنا
- فهد وعبير حياة مستقرة كلها حب واندفاع لمرحلة جديدة
من العمر يسعون انهم يستمرون فيها بنجاح... يعيشون
هالحياة بكل شوق وعشق وغرام نابع من قلوب صادقة
يملاها الحب ومايعكر صفو هالعلاقة اي شائب...
- بندر واريج حياة هادية يجمعهم حب كبييير وخبال اكبر
يعيشون حياتهم بكل براءة وعذوبة بعيد عن قسوة قلوب
البشر .. واللي يؤرق اريج بهالفترة سالفة الحمل وخوفها
انه يتأخر وهالشي ممكن يتعب نفسيتها وممكن بعد تصير
بينهم مشاكل ...
- سعود وفاتن تغيرت حياتهم للأفضل وسعود صار يميل
لفاتن اكثر من زوجته الثانية ويحاول يرضيها بأي طريقة
وهالشي ارضى غرور فاتن خصوصا انها تشوف سعود
العاشق رجع لها مثل اول ...
- خالد وشهد علاقة متذبذبة ... اوقات يكونون بقمة الحب
والرومانسية واوقات شهد تتضايق من تضييق خالد عليها
خصوصا ان غيرته شديدة وحبه لها حب تملكي نوعا ما
وهي تبيه يحبها بس بدون مايحرمها من الناس واهلها,,
ومازالو في وسط معمعة هالصراع....
- ناصر وندى علاااقة اقرب ماتكون للصقيع ... برود
تام من ندى تجاه ناصر وتعامله وكأنه مو موجود او
كأنه شخص ماله اعتبار عندها ..تجاهل تام وتطنيش
الا في حقوقها الزوجية اللي تلبيها له على اتم وجه..
- ياسر والجوهرة حروب طاحنة بين الطرفين ...اوقات
تكون الغلبة فيها للجوهرة ... واوقات لياسر بس مازال
على وعده اللي قطعه على نفسه انه مستحيل يأذيها او
يسوي اي شي يكدر خاطرها وهي رضت بهالشي بشرط
انه مايتدخل بحياتها ابد ويترك لها مطلق الحرية تتصرف
مثل ماتبي وهالشي اعترض عليه ياسر في البداية بس
يوم خيرته بين هالشي والطلاق رضى بكلامها كله ...
- تركي وغادة علاقة من اروع ماتكون ... حب محفوف
باحترام متبادل ,,, صدق يغلف علاقتهم مشاركة بين
شريكين فعلا يتقاسمون كل امور الحياة ...ويزين حياتهم
وجود ريم ومحمد ... وتوقعات هالايام باحتمالية طفل
ثالث في الطريق ...
ومازال للأحداث بقية.....






**************************






توها راجعة من الكلية محاضراتها اليوم مخلصة بدري
شافت ام فهد قاعدة بالصالة وتطالع برنامج بالتلفزيون
راحت لها وسلمت عليها وحبت راسها .:كيفك خالتي؟
ام فهد: والله اني بخير يابنيتي بس احس بخمول مدري
وش منه
عبير: يمكن السكر منخفض عندك
ام فهد: مدري والله
عبير: فطرتي اليوم تمام؟
ام فهد:كليت شوي بس ماش النفس ماتودي
عبير: ياخالة الله يرضى عليك لازم تنتبهين لنفسك انتي
عارفة السكر والضغط لازم تنتبهي لهم ولا ممكن يأثر
على صحتك
ام فهد: ماشاء الله عليتس يابنيتي تحتسين مثل الدكاترة
عبير: هههههههه هذا الكلام الكل يعرفه... طيب اجيب
لك اي حاجة تصبرين نفسك فيها قبل الغدى؟
ام فهد: جيبي لي فاكهة .. غيره ما ابي
عبير: طيب..وراحت المطبخ:سنتيا ماما وش اكلت اليوم؟
سنتيا: انا احط فطور هي ماياكل
خذت عبير لها تفاحة وطلعت لها في الصالة قعدت تقطع
لها وتعطيها ...
ام فهد مرتاحة ومستانسة حيل مرة الغالي وماخاب ظنها
فيها من جت للبيت وهي تهتم فيها وتراعيها وان شاء الله
ماتتغير عليها
رجعت عبير للمطبخ لقت الشغالة تقطع الخضار:سنتيا
ايش تسوين؟
سنتيا: سوي سلطة
عبير: خلاص قومي كملي الغدى وانا اسوي السلطة
سنتيا: جين
قعدت تحوس بالسلطة وهي كل شوي تسأل الشغالة وش
تحط وشلون تزينها ,,,
بعد ماخلصت وحطتها بالثلاجة راحت خذت لها دش
سريع بدلت وتزينت ونزلت تحت ...
دقايق قليلة وفهد جاي من شاف اغلى ثنتين على قلبه
قاعدين بالصالة ابتسم من خاطره لهم .. جا وحب راس
امه.. وحب راس عبير بعد اللي استحت ودنقت راسها
وام فهد ابتسمت : الله يخليكم لبعض وانا امك
فهد: آمين يارب ..ادعي يمه انها تحبني وتصير مجنونة
فيني وتهذري باسمي عند الرايح والجاي
ام فهد: والله لو تجننت لتعرس عليها خل عنك النصب
عبير تضحك عليهم وفهد يطالعها وهو مبتسم:احد عنده
القمر ويبدله بنجوم
عبير راحت للمطبخ تفاديا للاحراج خصوصا ان ام فهد
مرة كبيرة وتنحرج منها كثير..
وفهد قام طالع لجناحه..:عبورة حطو الغدى ببدل ونازل
عبير طلعت له مع باب المطبخ مبتسمة: طيب لاتتأخر
بادلها الابتسامة وحرك شفايفه يقول لها احبك ..ضحكت
ورجعت للمطبخ تجهز الغدى مع الشغالة... دقايق وكان
كل شي جاهز على السفرة ..قعدو وسمو بالله يتغدون
فهد وهي يستهبل على عبير: ماشاء الله عبورة مسوية
هذا كله؟
عبير وهي تدري فيه يبي يحرجها مع امه:لا بس سويت
السلطة
فهد يحسبها تمزح: اي شاطرة كيف مسويتها؟
عبير: والله سويتها اسأل سنتيا
فهد: لا ماشاء الله مرتي سنعة تعرف للسلطة
ام فهد: والله وانا امك بنات هالزمن درب المطبخ مايدلونه
بس عاد انت اللي بتخليها تطبخ لك
عبير انحرررجت مرة وبنظرات تتوعد فهد: شوية شوية
وراح اعرف اسوي كل حاجة ... اول ماكنت حتى اروح
اشرب موية
ام فهد: بزمنا البنت تطبخ وتغسل وتنظف وماتخلي امها
تشتغل وهي قاعدة.. والام من اول اذا جت تخطب لولدها
تدور له المرة السنعة ... بس الحين الشغالات غيرو بناتنا
وصارت البنت تعرس وهي ماتعرف تسوي شي لرجلها
فهد ميت ضحك على عبير اللي وجهها صاير الوان: اي
يمه علميها
ام فهد ماحبت تحرج عبير اكثر: عبير سنعة واذا هي
تحبك وتقدرك بتسوي كل شي عشانك
كملو غداهم .. وطلعو عبير وفهد لجناحهم
فهد: ياعمري انتي ياحبي لك
عبير وهي رافعة حاجبها: لا والله؟ الحين تحبني وقبل
شوية مبسوط عليه
فهد يقرب منها: بتسوين زعلانة يعني؟ ترى كل هذا
لمصلحتك ابي تطبخي لي انتي ابي احس اني فعلا
اعرست مو نفس الاكل اللي قبل آكله للحين نفسه
عبير: طيب من عيوني
فهد: ياااااعمري انتي تسلم لي هالعيون وصاحبتها
عبير: يسلمك ربي..







******************************







توها مخلصة اتصال من المدرسة الخاصة اللي مقدمة فيها
من فترة ومن يوم السبت راح تروح تدرس فيها بدل قعدة
البيت اللي تطفش وتضيق الخلق...ومن وناستها اتصلت
على بندر تبشره: هلا حبيبي
بندر: هلا والله
اريج: مشغول؟
بندر: لا عادي مثل كل يوم ساعة شغل والاغلب سوالف
اريج: بندر اليوم كلموني بالمدرسة يبوني ابدا دوام السبت
بندر: والله؟ حلو ماشاء الله تونسين عمرك بدل قعدة البيت
اريج: اي والله وبهالمناسبة السعيدة اطلب تدلل وش تبي
على الغدى اليوم؟
بندر: ههههههههههه اي شي؟
اريج: انت اطلب وشوف
بندر: والله مشتهي كبسة
اريج: الحين كل هالتفكير وعلى بالي بتطلب شي صعب
وآخرتها كبسة؟
بندر: تعرفين سعودي مايشبعني غيرها
اريج: ابشر من عيوني.. كم بندر عندي
بندر:يازين الاخلاق والكلام ليت كل يوم يقبلونك بمدرسة
اريج: هههههههههههه ياويلك من الله وربي اني مدلعتك
بندر: ايييييه صادقة ذابحتني بهالدلال مو مخليتني احرك
شي
اريج: رجال مايملى عيونكم شي
بندر: شفتي على طول قلبت الاخلاق
اريج: هههههههههههههه يقطع سوالفك وخر بس بروح
اسوي لك كبسة
بندر: تكفين ضبطيها.. لا يجيني ملحها زايد
اريج: وربي اني عطيتك وجه ليتك يوم تتشرط لاشفت
شي ماعجبك ماتآكل ... لو مدري وش قدامك تآكله
بندر: ههههههههههههه لا تنظليني عاد الحمدلله ما اعاف
نعمة ربي
اريج:الله يزيدك ولا يضرك.. يلا بقوم اسوي الغدى
بندر: اوكي .. مع السلامة
وسكرت منه وقامت تسوي له كبسة على طلبه...خلصت
غداها وقصرت النار عليه شوي وراحت تتسبح
وهي نازلة على دخلة بندر اللي جآي مبسوط <<كعادته
ربي موسع صدره: هلا والله يالله حيها
اريج: هلا بك انت منور بيتك
بندر: بمووووت من الجوع وين الغدى؟
اريج: هههههههههه روح غسل يدك بالاول وربي تقول
بزر
بندر : زين
قعدو ع الغدى سوالف كالعادة ... اريج: تدري عاد
بندر رفع راسه وناظرها: وشو؟
اريج: حاسة اني حامل
بندر طير عيونه: والله؟ وش اللي حاسته
اريج: مادري كذا جاني هالاحساس وخاطري اروح بكرة
احلل واشوف
بندر: ليش ماتشوفين بجهاز كشف الحمل اول؟
اريج: مو كل مرة تكون النتيجة دقيقة ومابي ابني آمال
وتخيب ظنوني
بندر:زين بكرة استأذن من دوامي ان شاء الله ونروح
اريج: على خير يارب
بندر: ولو طلعتي حامل بنحتفل بهالمناسبة
اريج: ياااااارب ..بس شلون نحتفل؟
بندر: اللي تبين
اريج: اروح الشرقية من زمان مارحنا
بندر: ابشري اذا ربي كتب لك تحملين اوديك المكان اللي
تبين
اريج: يعني بس لاصرت حامل نروح؟ غيره ماتمشيني
بندر: افاااا رورو عمرك شفتيني مقصر معاك؟
اريج: لا حبيبي والله مايجي منك قصور بس حسيت اني
تحمست للروحة
بندر: اجل تمت ان شاء الله هالاربعاء ماشين للشرقية
وش تبين بعد؟
اريج: جعلك سالم يارب..الله لا يخليني منك
بندر: ولا منك يارب






*************************





من بكرة استأذن بندر من دوامه ومر على اريج رايحين
دخلو المستشفى وصادفت فاتن اللي طالعة من المستشفى
بعد ماخلصت مراجعتها
اريج: فتوون وش عندك هنا؟
فاتن: مراجعة انتي اللي وش عندك؟
اريج: بسوي تحليل
فاتن: حامل؟
اريج: مادري بسوي التحليل واشوف
فاتن: الله يكتب لك يارب
اريج: اللهم آمين ... شلون التوأم؟
فاتن: الحمدلله الحين الوضع احسن ..
اريج: يلا بروح اشوف التحليل ادعي لي
فاتن: الله يرزقك اللي تتمنين ...
وراحت اريج تشوف نتيجة التحليل,,, دقايق وبشرتها
الدكتورة ان النتيجة ايجابية
اريج: شلون يعني؟
الدكتورة: يعني حامل.. الف مبروك
اريج طارت من وناستها: الله يبارك فيك يارب
وصفت لها الدكتورة فيتامينات وعطتها مجموعة
نصايح وكتبت لها موعد تجيها فيه ...
بندر واريج حمدو ربهم اللي تمم عليهم فرحتهم بهالخبر
السعيد... طلعت من المستشفى وراحت بيت اهلها وهي
مستانسة ومبسوطة واخيرا تبدد خوفها وربي كتبها اللي
تمنته ... وصلت بيت اهلها وبشرت امها واهلها كلهم
والكل فرح لها ...
دخلت اريج عند فاتن: قولي لي مبروك
فاتن: الف مبروك... والله توني افكر فيك
اريج: فتون انتي تتوحمين؟
فاتن: مو مرة يعني خفيف اوقات احس اني ما اشتهي
الاكل ... بس اغلب عطوري كرهتهم
اريج: جد؟
فاتن: اي والله كل اللي شميتهم هالفترة كرهتهم
اريج: الله يعين يارب اصير مثل ندى وحمها خفيف
فاتن: ان شاء الله
اريج: نفسي بشوربة
فاتن: ههههههههه الناس تنسد نفسها وانتي تبين تاكلين
اريج تكش على وجه فاتن: قل اعوذ برب الفلق فعلا
لا قالو الرازق بالسما والحاسد بالارض
فاتن: وربي ما احسدك امزح
اريج: لا جبتي ولد وانا جبت بنت بنحجزهم لبعض
فاتن: وعععععع مابي بنتك... ولدي ماراح اخطب له
الا ازين بنت
اريج: من زينه عاد يوم تتشرطين
غادة: ههههههههههههههه من جدكم تتهاوشون وعيالكم
ما جو؟
فاتن: انا ادري عن هالخبلة
غادة: مبروك اروج
اريج: يبارك بعمرك .. قالت لك امي؟
غادة: ايه
فاتن: تخيلي تتوحم تبي شوربة
غادة: تستاهل بنت عبدالعزيز انا بنفسي اسويها لها
اريج قامت تحب غادة على خدها : بعد عمري والله
ياناس هالانسانة غير
فاتن: ابوك يالمصالح
اريج: لا وربي لو ماسوت شي اقولها كلمة حق وهي
تدري ودايم اقوله لها ..اصلا عمرك شفتي احد زعل
منها ولا عمرها غلطت على احد
فاتن: لا والله انها تنحط على الجرح يبرى
غادة: بس لاتزودونها بيكبر راسي
اريج: هههههههههههههههههه ياحبي لك
غادة: بقوم اسوي لكم شوربة
اريج: لا اقعدي خلي الشغالة تسويها
غادة: لا والله مايسويها غيري .... يمكن تدعو لي
واحمل انا بعد
فاتن: تبين تحملين؟
غادة: اخوك يبي
فاتن: الله يكتب لكم يارب
غادة: آمين ... وقامت رايحة للمطبخ
اريج: تتوقعين مرة ماجد بتصير بطيبة غادة؟
فاتن: والله مدري الا صح متى رايحين يخطبونها؟
اريج: علمي علمك بس هالاسبوعين مو اكثر
فاتن: يارب ان كان فيها خير تكتبها من نصيبه وان
كان فيها شر تصرفها عنه
اريج: اللهم آآمين يارب
قعدو كملو سوالف ... وجو سعود وبندر وتغدو الكل ببيت
ابو تركي .. وبعد العصر رجعت اريج لبيتها






******************************





هالأيام اوضاعها مستقرة ... ياسر مخليها على راحتها
تروح وتجي بدون مايتدخل فيها ...الجوهرة مستغربه
سكوته مع انه كان بالأول رافض رفض قاطع طلعاتها
وروحاتها من غيره ... بس هالفترة صايرة تطلع مع
بشاير كثير وتعرفت على اهلها وحتى المعهد اذا مامرتها
بشاير تروح مع السواق بس ياسر مستحيل,,, جياته لشقتها
كثرت بس اغلب الوقت مطنشته ...
توها راجعة من المعهد تسبحت وتكشخت ... وقعدت
بالصالة تعرف ياسر هذي حزته يجي ...وبالفعل بعد
حول الثلث ساعة جاها: السلام عليكم
الجوهرة: وعليكم السلام
قعد بدون مايتكلم وماتدري ليش حست انه في شي بخاطره
بس مو عارف يقوله...طنشته وقامت تجيب الكوفي...
مدت له الكوب وخذاه منها وهو يناظرها... وماقدرت تمنع
نفسها اكثر وماتسأل: وش اللي بخاطرك قوله
ياسر: ابي نرجع مثل اول
الجوهرة: مثل اول شلون؟ ترميني وتهينني؟
ياسر: انتي ليش مافي بالك لي الا هالصورة
الجوهرة: لاني بهالشقة وبهالبلد اي صورة ثانية تبيها تكون
في بالي؟
ياسر: زين وش اللي يخليك تغيرين هالصورة وانا من الحين
اسويه
الجوهرة: تطلقني
ياسر:قلت لك مليون مرة طلاق مانيب مطلق
الجوهرة: مو هذا كلامك لي اول ماتزوجنا وانا مو عاجبتني
هالحياة ولا ابيها ابي ارجع لبيت اهلي اكرم لي
ياسر: اول ماتزوجنا غير والحين غير
الجوهرة: وش اللي تغير؟ لا تقول انك حبيتني لاني ماراح
اصدقك
ياسر: مو مهم ليش تغير كلامي المهم اني ابيك
الجوهرة: لاتظن اني ما وراي احد تمشيني على كيفك
ترى كل خوفي على سمعتي .. ولا من زمان كان رميتك
اقدر باتصال واحد اخلي ابوي ولا اخوي يجون ياخذون
من هالهم اللي اعيشه وياك
ياسر: الجوهرة لا تختبرين صبري انتي زوجتي ومحد
بالدنيا يقدر ياخذك مني
الجوهرة استانست للي سمعته هي تبي هالشي من الاول
بس ماراح تمكنه من نفسها الا برغبتها ولا زم تسوي فيه
مثل ماسوا فيها ...دق جوالها وراحت ترد وعيون ياسر
تتبعها لوين ماراحت ,..
قعدت حول الساعة تكلم ورجعت شافته بعده موجود
والاكيد انه ينتظرها : مين كنتي تكلمين؟
الجوهرة: اهلي
ياسر: شلونهم؟
الجوهرة: بخير
سكتو اثنينهم وبعد تفكير طويل : ماقلتي لي وش رايك
بكلامي؟
الجوهرة: اي كلام؟
ياسر: ابي نرجع مثل اول
الجوهرة: ياسر انا قلت لك انا ماشفت معاك يوم حلو
عشان افكر ارجع لهاليوم بس..
ياسر: شلون تبيني اعاملك ويرضيك
الجوهرة: كذا انا راضية ومرتاحة
ياسر: بس انا مو مرتاح
الجوهرة: مو مهم ترتاح انت .. لانك اخترت هالطريق
من الاول وانا كيفت نفسي على اللي يرضيني ومرتاحة
فيه..
ياسر انقهر منها وقام قبل يعصب عليها ويتنرفز لانه
حلف لها عمره ماراح يغلط عليها .. رجع لشقته وهو
مولع نار منها ...
انتظر زوجته اللي كل يوم تتأخر وهو ساكت لها ,,,
بدل ملابسه وراح لها دوامها ... دورها بمكتبها مالقاها
سأل عنها قالو له طلعت من ساعة..
اتصل فيها وهو معصب: وينك ؟
جمانة: بالشغل خلاص دقايق وبكون عندك
ياسر: الحين اتركي كل اللي بيدك وتعالي..وسكر منها
راح للبيت وهو يهدد ويتوعد فيها ...
مجرد مادخل جات بعده بشوي مسكها من يدها بقوة
وسحبها لداخل الشقة: وين كنتي؟
جمانة وهي تتألم من مسكة يده: حبيبي قلتلك كنت بالشغل
ياسر ماسك فكها ويضغط عليه بقوة: انا رحت الشركة
وقالو لي طالعة من ساعة وين كنتي فيه؟ ومع مين طلعتي؟
جمانة انصعقت من كلامه: ياسر شيل ايدك مشان اعرف
احكي
ياسر بصراخ: وش تبين تقولين؟ بسرعة تكلمي قبل
اذبحك مكانك وين كنتي فيه؟
جمانة: طلعت اتعشا مع رفقاتي
ياسر وهو فاض فيه الكيل خلاص وصار يطقها بدون
مايحس بنفسه وبصراخ : انتي كذاااابة
وهي تصارخ من الالم .. واصواتهم واصلة عند الجوهرة
اللي خافت في البداية بس ماقدرت تستحمل اكثر ماتبي
ياسر يسوي شي ممكن يضره خصوصا انه في هالبلد كلهم
اغراب ومحد راح يرحمهم ومهما كان هو ولد خالتها ومايهون
عليها ... راحت ركض للشقة ومسكت ياسر تبعده عن جمانة
الجوهرة: ياسر تعوذ من الشيطان
ياسر بعده مو حاس في نفسه ..قربت الجوهرة ومسكت جمانة
وصار تبعدها عنه : ياسر اذكر الله
ياسر فك جمانة بعد ما استوعب الموقف : الجوهرة وخري
عنها باذبحها ...
الجوهرة سحبت جمانة اللي الدم ينزف من فمها وخشمها
وودتها غرفتها: قومي غسلي وجهك وغيري ملابسك
ورجعت لياسر: انت هدي نفسك وكل شي
بالتفاهم يصير
ياسر: اي تفاهم وهي تطلع من وراي؟؟
الجوهرة: يمكن انت ظالمها .. ليش ماسمعتها
ياسر تفاجأ من كلام الجوهرة: انتي تدافعين عنها؟
الجوهرة: انا ما ادافع عن احد ... انا ابيك تحذر الظلم
اسمع بالاول قبل تتصرف ..وطلعت من عنده راجعة لشقتها
قعد مكانه مصدوم من هاللي صار كله ...
حياته كلها ملخبطة ... من دخلت الجوهرة حياته وكل شي
تغير .. هو صحيح متزوج من كم سنة جمانة بس عمره
ماحس نفسه متزوج ماتهتم فيه ولا تراعيه اغلب وقتها مشغولة
عنه... ومع كذا يحبها ومعطيها كل حقوقها ...
والجوهرة اللي من تزوجته ماصار لها الا كم شهر بس عمره
ماطلب منها شي مالبته وكل ماجا لقاها تستقبله حتى ولو هي
زعلانة منه ... لهالدرجة الحب اعمى؟؟ ماتشوف عيوب
اللي تحب... بس ليش الحين بشوف عيوب جمانة؟ معقولة
يكون حب الجوهرة... ولا مجرد المقارنة بين الثنتين وضحت
له الفروق الشاسعة بينهم ...
شاف الفرق بين الطهر والعفة والصدق والطيبة والاحترام...
اللي شافهم في الجوهرة... وبين الكذب والخداع والسفور اللي
من عرف جمانة وهو يشوفهم فيها ...
راح لشقته الثانية وشاف الجوهرة لابسة بيجامتها وترتب الشقة
قبل لا تنام...
ياسر: الجوهرة
الجوهرة: هلا
ياسر: ليش تسوين معاي كذا؟
الجوهرة: وش مسوية انا؟
ياسر: ليش احس انك تعاقبيني
الجوهرة: وانت غلطت عشان اعاقبك
ياسر: وجودي بحياتك كله غلط
الجوهرة: وجودك بحياتي مقدر من رب العالمين وانا راضيه
بالقدر
ياسر: وربي تعباااااااان وضايع ولا ادري وش اسوي بحياتي
احس همومي اكبر من عمري ...
الجوهرة: اذكر ربك ... وصدقني بحياتك انت محتاج لقرار
ولازم تملك شجاعة انك تتخذ هالقرار...
قالت هالكلام وماتدري اذا هو فهم عليها او لا ...
ياسر: انا طالع تبين شي؟
الجوهرة ودها تصرخ وتقول ابيك انت ...

(( مابي جرح..
ولابي خوف ..
ولا احزان..
ابي موقف ..
ابي كلمة ..تهز اوطان
دخيل الله..ابي انسان
ابي انسان
واذا في يوم انا ناديت
يحس فيني قبل لا اشكي
يواسيني قبل لا ابكي
ومن قلبه اذا حنيت
الاقي بداخله احضان
دخيل الله ابي انسان
ابي انسان ))


الجوهرة: سلامتك بس
وطلع من عندها وهمومه تسبقه ومن قلب تدعي له ربي
يسهل اموره ...





*************************





قررو يطلعو اليوم الشرقية ... واتفق بندر مع خالد
وفهد يطلعون معاهم ..مشو من بدري الجو بعده فيه
حرارة هالايام .. بس اخف من ايام الصيف الحارة
خذو لهم شاليهين جنب بعضهم .. نزلو وهم مستانسين
من زمان ما اجتمعو مع بعض .. يمكن من تزوجو وكل
واحد فيهم له حياته ,,ولا قبل كانو دايم مع بعض طلعاتهم
وروحاتهم وجياتهم .. ولازم يتقابلون كل يوم بالذات خالد
وفهد اللي كانو مايفترقون ابد..
خالد: اليوم نبي نشوي ..
فهد: خل الشوي علينا وباقي التجهيزات على البنات
اريج اللي ماخذة راحتها كل الثلاث ماتغطي عليهم: كان
خليتوها بكرة اليوم نريح
بندر: هي كلها يومين .. وبعدين قلنا البنات مو انتي ...
اريج: ليش ان شاء الله شايفني ولد؟
بندر: لا انتي حامل ومابيك تتعبين
فهد يطق بندر: اقول وخر انت والخبلة هذي اذا ما اشتغلت
مرتك مرتي بعد ماراح تشتغل
خالد: الحمدلله والشكر بيشتغلون غصب عليهم مو برضاهم
بعد
اريج: ههههههههه احنا ماتكلمنا هم اللي تكلمو وقالو بروح
للبنات واشاورهم ...
رجعت اريج للبنات وقالت لهم واتفقو بعد صلاة العشا
يقومون يجهزون السلطات والمقبلات ..
بعد ماصلو العشا .. فرشو لهم جنب البحر وقعدو سوالف
وشوي .. خالد طبعا اللي كان مسئول عن الشوي
بندر واريج يحارشون الكل وانواع الخبال ...عبير وشهد
طاقينها سوالف واحيان شهد تقوم تساعد خالد وتقرب له
الدجاج المتبل ...
اما عبير وفهد يكتفون بمساعدات بسيطة .. هي بطبعها
ماتعودت تشتغل كثير ..والاخ نفسها دايم معتمد على غيره
وكل ماقال له خالد شي ذله انه خاله ولازم يحترمه
اريج: خلود خل شهد بحالها شوف الدجاج وربي بناكله
اليوم محروق
شهد انحرجت ورجعت قعدت جنب عبير ..
خالد: مركز والله مركز ... اصلا انا اتبع احساسي متى
ماحسيت انه استوت قلبتها..
بندر: والله ماعندك الا الهياط خل احساسك على جنب
وانتبه ترانا ميتين جوع
خالد: لا تخليني احلف الحين انكم ماتاكلون منه شي
فهد: لا تكفى احلف واللي يرحم والديك
خالد: ههههههههههههه ياخي لا تحرجني خلني اسوي
شخصية قدام زوجتي شوي
عبير تكلم اريج: عارفة اروج
اريج: وشو؟
عبير: نفسي بعد العشا بآيس كريم
اريج: اي والله بس ماجبنا حسافة
شهد: اصلا اذا اكلتو وشبعتو بتنسونه
عبير: انا قصدي واحنا سهرانين ....
فهد: تبين اقوم اجيب الحين؟
عبير تفاجأت انه سامعهم : والله؟
فهد: ايه بس قومي معاي
اريج: لاااا غش غش محد يطلع من هنا يا كلنا نطلع
ولا بس واحد اللي يروح .. اما غراميات من ورانا معصي
فهد: وليش ان شاء الله تبين تحكمينا؟
اريج: لا بس احنا اللي مقترحين عليكم هالطلعة عاد انتو
لازم تحترمون قوانينا..
خالد: ابوك يالذلة .. وانتي بتقعدين تمنين علينا يعني؟
بندر: هههههههههههههههههه ياخي خلها تستانس
خالد: ياخي تستانس بس مو تنكد علينا
اريج: افاااا خلود ماعاش من ينكد عليك
فهد: اخلصو الحين علي احد بيقوم معاي ؟... قالها وهو
يناظر بعبير
اريج: كسرتو خاطري روحو بس ياويلكم لو تأخرتو اكثر
من نص ساعة.. وجيبوه كثير تراي حامل يعني يمكن
اشتهي آكله بأي وقت
فهد: واحد قال لك اني مسئول عنك؟
اريج: لا ادري فيك تحبني وماترفض لي طلب
فهد: ههههههههههههههههههههه بندر اسألك بالله هذي شلون
تقول لها لا؟
بندر : صاحي انت ؟ لو قلت لها لا بتبيتني برا البيت
الكل ضحك واريج تناظر بندر بتهديد: ياويلك من الله يالظالم
انا ماراح اتكلم .. حقي عند اللي الحق عنده مايضيع
بندر: افااا زعلت الغالية .. ترى الدعوة مزوح
اريج مبتسمة: زين
خالد: احس سكوتها وراه مصيبة
اريج: ههههههههههههه دايم ظالميني.. وتناظر بفهد: روحو
ياكناري الحب العشا بيجهز وانتو مارحتو
راحو فهد وعبير متوجهين للسيارة 
ركبو السيارة ومسك فهد يد عبير: ياحبي لك والله
عبير ابتسمت: ريحتي كلها شوي
فهد: ههههههههههه عادي انتي بالسيارة انا اللي بنزل واشتري
الحين
عبير: مادام انت اللي بتنزل ليش ماخذني؟
فهد: وحشتيني
عبير: طيب انا طول الوقت معاك
فهد: بس في ناس وانا ابيك لحالك
عبير: مالنا الا ساعتين ونص من يوم وصلنا
فهد: وتظنين اني ما اشتاق؟
عبير نزلت راسها مستحية من كلامه
فهد: للحين تستحين مني؟
عبير: لا عادي
فهد: والله انك تموتين حيا مكانك بس لا تسوين قوية
عبير: ههههههههههههههههههه وتأشر له على يساره: شوف
باسكن روبنز
اخذ الريتيرن فهد ورجع له ..: تبين تنزلين؟
عبير: ايوا
نزلو واختارو لهم من كذا نوع ومشو راجعين للشاليه ..
لقو العشا خلاص جاهز وقاعدين يجهزون السفرة
اريج: بندر بعدو شوي عشان ناخذ راحتنا
بندر: يابنت الحلال بعطيكم ظهري يعني مانيب شايف احد
اريج: اي بس بعد بعدو شوي
سحبو العيال فرشتهم بعيد شوي ..حطو عشاهم وتعشو ...
وبعدها قعدو يشربون الشاهي... وسوالف لآخر الليل
فهد: عبير جيبي الآيس كريم للي يبي
بندر: كلنا نبي
فهد: انت ومرتك مايحتاج اسأل معروف ماتفوتون شي
24 ساعة تبلعون

خالد: هههههههههههههههه وربي انك صادق
بندر: استغفر الله سديتو نفس الواحد خلاص مابي
اريج: هههههههههههه لا تسوي حساس اعرفك ماتفرط
خذ كل شي بروح رياضية
فهد: خالد تتوقع يجيهم طفل دب؟
خالد: مايبي لها كلام شوف ابوه وامه وتلقى الجواب
عبير: حرام عليكم
اريج: ماعلي فيهم انا زايد وزني لان بداخلي طفل
فهد: هههههههههههههه توك باول شهر يعني وش يزيد
خالد: ياخي خلها ترقع
عبير قامت وجابت لهم على عددهم .. وحطتهم ومدت
لفهد وبعدها لشهد والباقين خذو لهم
خالد: الله لنا بس الدلع كله لفهد ولا احنا ناخذ ولا عمرنا
ما اخذنا
عبير استحت من كلامه: لا مو كذا بس هو قريب مني
خالد: اي يعرف يمد يده مثلنا
فهد: ياخي خلها بكيفها تسوي اللي تبي ... بعد الحلال
حلال ابونا والقوم شاركونا
خالد: واحد يمن على الطلعة والثاني يمن على اللي جابه
ياشيخ الشره مو عليكم على اللي يزيد يطلع معاكم
بندر: ههههههههههههه تحس انك مهان صح؟
خالد: قسم بالله ذليتونا
قعدو طول الليل يسولفون ... وصلو الفجر وكلن توجه
لفراشه يبي ينام ... طبعا كل واحد بغرفة مع زوجته ..
خالد وشهد وفهد وعبير بشاليه واحد .. وبندر واريج
بالشاليه الثاني...
فهد: تعالي نتفرج على شروق الشمس على البحر وعقب
ننام
عبير: انت مثلي تحبه؟
فهد: انا لانك تحبينه احبه
عبير استغربت: بس ما اذكر اني قلت لك
فهد: اشياء عرفتها عنك قبل تقولينها لي
عبير ابتسمت: وكيف عرفت؟
فهد : بطريقتي
قعدو على البحر وبداخلها فضول تبي تعرف: حبيبي
فهد: عيونه
عبير: قول لي كيف؟
فهد: قلت لك بطريقتي
عبير: فهووود عشان خاطري
فهد: بوسيني بالاول
عبير قربت منه وباست خده وهو ابتسم لها : تذكرين
اول مرة جيتو هنا؟
عبير: امممم مادري
فهد: اول ماجيتي للرياض ... طلعنا كلنا للشرقية
عبير تذكرت: ايوااا
فهد: كنت اشوفك كل يوم تطلعين هالحزة وتقعدين على
البحر.. مرة انتي واريج ومرة كنتي لحالك؟
عبير: كنت تشوفني؟
فهد: ايه
عبير شهقت: من فين؟
فهد: من الشاليه
عبير: ومن سمح لك تشوفني؟
فهد: قلت لك معاك انتي كل شي يصير بدون تفكير مني
مدري شلون اتصرف ,, احس نفسي ارجع طفل من اول
عبير: بس مو مبرر
فهد: انتي الحين زوجتي
عبير: بس مو حلو تسمح لنفسك تشوف ناس انت مو محرم
لهم
فهد: علمي قلبي اللي مادري شلون لا شافك يضيع
عبير: كنت وقتها تحبني؟
فهد: بوقتها لو سألتيني بقول لك مادري وش هو احساسي
بالضبط ...بس كنت ابي اشوفك .. ابي اي شي يقربني
منك
عبير: يعني كنت تحبني؟
فهد:بعدين عرفت اني مجنون فيك مو بس احبك ..
عبير: كنت احس من نظراتك انه في حاجة تبغى تقولها
لي
فهد: والله العظيم كنت ادري ان عيوني فاضحتني .. والدليل
خالد واريج عرفو من وقتها وهددوني ابعد عنك
عبير تفاجأت من هالكلام اللي لاول مرة تعرفه : تبعد عني؟
فهد: ايه ... يقولون اذا تبيها اطلبها من ابوي
عبير: ومو ندمان؟
فهد: وش عليه؟
عبير: انك اخترتني
فهد: مستحيل اندم .. انا كل يوم عن الثاني اشوف فيك اشياء
كنت اجهلها بس اكتشفتها وحببتني فيك وزادت غلاك بقلبي
عبير: الله يخليك ليه يارب
فهد: ويخليك لي ولا يحرمني منك طول العمر..قومي الشمس
صارت حارة
عبير: يلااا
مسكها فهد من يدها وقامو متوجهين لغرفتهم ... يجمعهم حب
كبر هالدنيا واكبر... يومين مرت عليهم بالشرقية كانت كلها
وناسة وسعة صدر..
يوم الجمعة بعد المغرب .. مشو راجعين للرياض .. كلن رجع
لحياته وبيته وروتينه ...
