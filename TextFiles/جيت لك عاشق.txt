
في اخر يوم من رمضان كان الكل يستعد لصباح العيد اصوات اطفالنا وضحكات الاهل كان الكل فرحان للعيد

ام لمى : يابنت جيبي شماغ ابوك
لمى : يمه حطيته فوق الكنبه وكويته وخلصت
منال : يمه ! وين السيراميك اخر مره كان معاك
ام لمى : ماعرف لمى اخذته , بعدين تعالي ولعي الجمره وبخري البيت
منال : يمهه ماخلصت تكفين
ام لمى : اصلا ما منك فايده انتي , لمى تعالي
لمى : يمه نوره قاعده تبخر تحت
- كانت لمى تشتغل وترتب البيت بعد ما تكشخت -

ابو لمى مر من جنبها : الله وش هالجمال والسنع يابنتي
لمى -تضحك- : ماخذته منك اكيد
ابو لمى : لالا انتي صايره سنعه بدورلك عريس
لمى : لسا توني صغيره يبه
ابو لمى : لا مو صغيره خلاص بتدخلين العشرين صرتي حرمه فاهمه , انتي لولد عمك كذا اتفقنا انا وعمك احمد
لمى : يبه لا وشو مابي عز بعدين مابيننا ذا الكلام انا وعز زي الاخوان والكل يعرف
ابو لمى : لمى لعز وانتهينا يابنتي , المهم سوي لي شاهي وانا ابوك
لمى : حاضر

-نوره طلعت وسمعت كلامهم-
نوره : ايه السنع ذا كله مو لله ها هههههههههه
لمى : ههههههههه وش دخلك انتي
نوره : الحب جاي وامه جايه وبيبدأ التميلح ما اقول الا الله يخلف بس
لمى : وش حب مين قال ذا الكلام لالا مافي بيننا حب هههههههههه
نوره : تكذبين علي انا ؟ اختك الكبيره الي اعرف كل سواليفكم وخرابيطكم , اصلا باين
لمى : امانه! وش الي باين
نوره : ها شفتي ههههههههه اثقلي بس
لمى -بدلع- : مآبي , وش رايك بلبسي
نوره : استغفرالله بس خلي الدلع لاهله لو سويتي ذي الحركات قدام ام اياد بتبطل منك
لمى : وبعدين يعني , قوليلي كيف لبسي
نوره : حلو حلـ... , خير !! سارقه الكعب حقي
لمى -راحت تركض- : والله ما ارجعه زي ما ضيعتي تي شيرتي ههههههههه
نوره : تعاللليي !!

===
عائلة لمى مكونه من 3 بنات وولدين
والي هم " نوره 24 - خالد 22 - لمى 19 - منال 15 - علي 11 "
===

*بدأو يجون المعازيم والكل اجتمع في غرفة الضيوف

خالد : منال وين دلة القهوه ودلة الشاهي ماعرف افرق ؟
منال : مادري شكلها ذي
خالد : انتي ماتعرفين شي اتركي جوالك وقومي ساعدي امي
منال : مشغوله كنت خلاص خذ اي وحده
لمى : لالا الي على اليمين هي القهوه
خالد : طيب بوديها
لمى : خالد خالد , امي تقول جا اياد ؟
خالد : ايه جا يقول يبي يسلم عليها , المهم تعالي عشان تسلمين على خالي يسأل عنك
منال -بصوت واطي- : امي ولا انتي هههههههههه
لمى : اسكتي هههههههه

* دخلت لمى مع اخوها لغرفة الضيوف وكان الكل مجتمع الرجال والحريم وبدأو يسولفون ويضحكون , قام اياد وطلع برا للحوش يبي يدخن ,
طلعت لمى وراه *


لمى : اياد! خير ليش تدخن ؟
اياد : يختي ماقدرت ابطل حاولت بس ماش
لمى : و سويت لنا سالفه المره الي راحت وانك خلاص بترمي كل شي وتبدأ من جديد
اياد -يضحك- : وش اسوي صعب ابطل مره وحده
لمى : طيب بكيفك عادي
اياد : المهم وش الحلاوه ذي اول مره اشوفك متزبطه اخر مره كان العيد الي راح
لمى : لا والله , انت تجي اوقات غلط وش اسوي لك
اياد : ماشاءالله كل اوقاتي غلط ولا انتي دايم كذا بكشتك وبجامة النوم
لمى -تضحك- : عادي وش فيه شكلي يقولون الزين زين لو قام من نومه
اياد : ايه زينه ماقلنا شي , اقولك تخيلي اختي الصغيره رهف تحسب نفسها سنعه مسكت الشماغ حقي تبي تكويه قامت حرقته قسم بالله
لمى : اما حرقته هههههههه بعدين انت ما لقيت الا رهف تكوي لك صغيره وش عرفها
اياد : مادري عني
لمى : اياد خلاص لا تدخن انكتمت ياخي
اياد : وشوله جايه عندي اجل انا طلعت عشان ادخن
لمى -بمزح- : ابي اجربه
اياد : خير! لا ماعندنا بنات يدخنون بلا قلة حياء
لمى : ابي اججررببب
اياد : والله ماتجربين
لمى - سحبت بكت الدخان منه - : لو ما رميت الي بيدك بولع وحده لي
اياد : وش فيك انتي من جدك, هاتي هاتي بس
لمى : لا تخليني اسويها ! ترا والله اسويها عادي
اياد : خلاص يلا هذا الدخان وطفيناه جيبي البكت
لمى : ايهه شاطر

* في غرفة الضيوف كان البنات يسولفون مع بعض *

منال : اقولك روان شوفي تحديثات البنات بالبي بي ياخي كلهم طالعين يفطرون برا نفسي اطلع
روان : مرهه بس مافي امل شكل امي مابتوافق
بيان : وش دراك روان يمكن توافق اذا كلمناها
منال : بيان كلميها انتي عشانك اصغر وحده بتوافق على طول
بيان : لا باللهي كانها تسمع كلامي
منال : يلا وحده فيكم تكلم خالتي مريم وش ذا بيروح الوقت
روان : بيان روحي انتي
بيان : وش روحي انتي انا كلمتها المره الي راحت يلا دورك
-لمى دخلت وقعدت عندهم- : وش فيكم تتكلمون بصوت واطي ؟
روان : نبي نطلع نفطر برا بس مافي احد يكلم امي
لمى : من عندي اقولكم اذا بيان كلمتها بتوافق اعرف خالتي مريم انا
منال : ها شفتي يلا كلنا نقول انها بتوافق كلميها مابتخسرين شي
بيان : يووهه لو ماوافقت وفشلتني ياويلكم
منال : كلميها ونحنا بنتكلم معاك
روان : يلا يلا شوفيها شكلها مروقه
بيان : طيب اص , يمه ..
ام اياد : هلا
بيان : يمه كنا قاعدين نسولف وكذا وجات سالفة الفطور يعني وش رايك نطلع انا واختي مع منال ولمى
منال : ايه خالتي مريم تكفين نبي نطلع
ام اياد : وش تطلعون استحي على وجهك يابنت تونا الي وصلنا بيت خالتك
ام لمى : عادي يامريم هم صغار ماتعجبهم ذي الجلسات
منال : ايه يمه نبي نطلع ننبسط شوي
لمى : بناخذ لفه ونرجع
ام اياد : ومين بيوديكم ؟
بيان : مادري اي احد حتى لو اياد يلا يمه تكفين
ام اياد : طيب روحي كلمي اخوك اذا وافق يوديكم

===
عائلة اياد مكونة من 3 بنات و 3 اولاد
" حنان 23 - اياد 21 - تميم 18 - روان 15 - بيان 13 - رهف 7 "
===


* وافق اياد ولبسو عباياتهم و راحو معاه *

اياد : الحين ليش طالعين ترا مره محد فاضي لكم
منال : يلا عاد بس لا تقعد تذلنا
روان : مره انت اصلا اخو على الفاضي ما منك فايده يعني
منال : ايه والله لو عندي سياره ماكان قعدت بالبيت بس ماش حظنا مدري كيف
اياد : اسكتي انتي يالنتفه اصلا مو قاعد اكلمك
منال : ما النتفه الا انت
اياد : اصلا ماطلعتكم الا عشان لمى
-الكل يطالع بملى ويضحك-
بيان : ايهه الله اكبر الحين تقدم الحب على اخواتك
لمى -تضحك- : اصلا لو ما كلمته يطلعكم كان قعدتو بالبيت المره الجايه ما رح اقوله ولا شيء
اياد : ايوواا لا تقولين بس انا وياك نطلع والباقي طنشيهم
منال : لا بالله طيب حطونا وروحو لحالكم
اياد : لا مابي قلق معاي بالسياره الحين ماتسكتون تخلون الواحد يسمع ذي الاغنيه الرومنسيه اسكتي ياخي
روان : ايه وذي الاغنيه الرومنسيه للحب بعد ؟
لمى : ايه لي ههههههه
اياد : مين قال لك شفتي نفسك يالنتفه الثانيه , ذي اهداء لسيارتي اصلا
لمى -ضربت اياد من كتفه- : المفروض تقول ايه ياحياتي ذي لك بس انت اساسا مو حق ذي السوالف
اياد : ارحميني يالرومنسيه
لمى : ايه رومنسيه عشان كذا قلت نبي نطلع البحر
اياد : المهم يلا هذا هو البحر قدامك انزلو بس وفكونا

*كان البحر فاضي تقريبا ف استغلو هالشيء وقامو يتصورون , لمى فتحت الطرحه وصارت تتدلع بشعرها البني الطويل لفت مجموعة شباب مرو بسيارتهم وصارو يتكلمون بصوت عالي ويطلبون رقمها , شافهم اياد وعصب*

اياد -مسك لمى من يدها بقوه- : ادخلي جوا السياره عدلي طرحتك بلا هبل
لمى : اياد بشويش على يدي
اياد : ادخلي يا لمى بسرعه اقولك
لمى : وش فيك خلاص راحو العيال اترك يدي
اياد : لمن اقولك ادخلي تدخلين ابي اكلمك انا
لمى : طيب ياخي اتركني
- دخلو للسياره لمى واياد-

روان : وا شفتي كيف اياد بسم الله قلب عليها
منال : مرهه يالله على الغيره ههههههه
بيان : من حقه والله ترا لمى كانت ملفته الصراحه
منال : ايه كذا ولا كذا بيعصب عشانو يحبها
بيان : صح
روان : اسكتو خلوني اسمع وش يقولون
منال -ضربتها بشويش- : عيب لا تسمعين كلام كبار
روان : ارحميني ياكبيره ترا كلها كم سنه بيني وبينك
منال : طيب اقعدي بعيد لا تسمعين
---

*اياد ولمى كانو بالسياره ساكتين
-لمى طالعت ب اياد وضحكت-
اياد -طالع فيها وابتسم- : تعرفين قد ايش كرهتك ف هذيك اللحظه
لمى -تضحك- : حتى انا كرهتك للحظه ياخي
اياد : ماش ماعنددك مشاعر انتي ماتفهمين , مابي احد غيري يشوفك
لمى : محد شافني كنت اتصور ماكنت قاصده طيب
اياد : احبك طيب
لمى -لسا تضحك- : ياربببيي زي الافلام
اياد : انتي المشاعر معدومه عندك انزلي بس لا اسوي فيك شي
لمى : امزح معاك انا , مابي انزل ابي اقعد معاك
اياد : اذا بتضحكين يختي انزلي وفكيني لا تحسسيني اني غبي
لمى : لالا خلاص ما بضحك .. وانا بعد
اياد : وانتي ايش
لمى : زيك يعني
اياد : قوليها
لمى : مابي اقولها
اياد : قوليهااا
لمى : وانا بععدد
اياد : وانا بعد احبك ؟
لمى : احبك
اياد : اللهه وش زينها منك كان قلتيها من اول
لمى : خلاص مارح اقولها مره ثانيه لعلمك بس
اياد : اصبري بسجلها بجوالي يلا عيدي
لمى -مستحيه- : اياد خلاصص
اياد : يلاا عشاني شوفي ترا قاعد اسجل يلا قولي تكفين
لمى : لا , وقفل التسجيل
اياد : لمممى يلا تكفين اخر مره بس
لمى : بقول اذا وقفت تسجيل
اياد : يلا وقفت
لمى : لا باللهي تحسبني غبيه طلعه هنا قدامي
اياد : لمى قولي اخر مره
لمى : احبكك
اياد : يازيننكك , يلا قفلنا التسجيل ارتحتي
لمى : ههههههه ايه ارتحت



* بعد ما قعدو بالبحر وافطرو رجعو لبيت لمى ماكان في ضيوف وامهم نامت ,
وقررو روان وبيان يبيتون عندهم ف اضطر يقعد اياد معاهم وفجأه نام بالصاله *
-بعد كم ساعه-

منال : مين الي نايم على الكنبه
روان : شكله خالد اخوك , المهم بطلع ادور اياد برا بالحوش
لمى -تدق كتف اياد- : خالد ! خاللدد يلا قوم
منال : اسحبي البطانيه وبيقوم
لمى : لا اخاف يضربني يسويها ترا كل شي ولا ذي الحركه عنده هههههه
اياد -شال البطانيه من وجهه وابتسم-
لمى انفجعت منه : بسم الله وش جابك
اياد : كنت العب فيفا ماحسيت بنفسي ونمت
لمى : عوافي , كمل اذا تبي
اياد : مابي , وين بيان والثانيه شكلي بروح
لمى : ليش خليهم يقعدون , انت روح اذا تبي
اياد : افا افا يعني عادي كذا
لمى : ايييههه
اياد : طيبب طيب انا اوريك
---


* اليوم الثاني من العيد الكل اجتمع في بيت عمهم احمد ,
بعد ما اخذو واعطو مع بعض انفتحت سالفة الزواج والخطبه *

ام عز : تصدقين يا ام خالد للحين مالقيت عروسه لعز لفيت بكل مكان ماخليت مكان ماشفته
ام خالد : بس هو شكله رافض الفكره نهائيا ولا يتهيألي
ام عز : ماعليك منه هو بس يشوف البنت بينسى كل شي
ام خالد -بصوت واطي- : وانتي ليش رحتي تدورين البعيد وعندك الزين كله
ام عز : اي وحده تقصدين ؟
ام خالد : بنتي لمى , زوجك وزوجي اتفقو يزوجونهم بعض ولا نسيتي
ام عز : بس مافي بينهم ذا الكلام بعدين تعرفين لمى تعارض الزواج بذا العمر
ام خالد : شيء طبيعي مابيكون بينهم ذا الكلام لانهم مايقعدون مع بعض كثير تعرفين الي من طرف عمها احمد متشددين شوي وعندهم عاداتهم وتقليدهم ومايكشفون على بعض بس خالاتها العكس
ام عز : بس هم يكلمون بعض احيانا ويشوفون بعض
ام خالد : ايه بس نادرا ويستحون من بعض بعد
ام عز : يعني اتوكل على الله واكلم عز ؟
ام خالد : ايه كلميه وش بتخسرين


* لمى واخواتها لبسو العبايات عشان بيروحون , جات ام عز عند لمى وابتسمت لها *
ام عز : ماشاءالله عليك يا لمى جميله واخلاقك حلوه
لمى : تسلمين ياعمتي
ام عز : انتي قلتيلي كم عمرك ؟
لمى : 19 ياعمه بدخل 20 قريب
ام عز : ماشاءالله الله يحفظك انتبهي لنفسك يابنتي
لمى -باستغراب- : وياك ياعمتي


* راحت ام عز لغرفته تبي تكلمه على لمى *
ام عز : عز
عز : هلا يمه
ام عز : قعدت مع لمى اليوم
عز : سلمت عليها بس ورحت على طول
ام عز : وش رايك فيها
عز : ليش
ام عز : اسأل
عز : لا تقولينننهاا
ام عز : وشو ماقلت شي
عز -مفجوع- : لالالا يمه الا لمى
ام عز : وش فيك انهبلت اقعد لمن اكلمك
عز : لا تسوين الي ف بالك يمه قلت لك من الحين
ام عز : لا تكلمني زي كذا انا امك وابي لك الخير واعرف اختار لك
عز : وش تختارين لي مابي احد يختار انا اعرف اختار
ام عز : يعني في وحده ببالك ؟
عز : لا يمه مافي بس مابي لمى
ام عز : وشووله ماتبيها عطني سبب مقنع
عز : يمه انا مابي لمى وانتهينا يا امي خلاص لمى هذي انا ما ابيها
ام عز : مب على كيفك ترا ابوك وابوها متفقين
عز : وش الي متفقين انا الي بتزوج ولا هم
ام عز : عيب ياولد , بعدين ليش كذا كاره لمى سوت لك شي ؟
عز : لا ماسوت شي وش بتسوي يعني بس انا مابي لمى
ام عز : والله انك مجنون او فيك شيء انا ما اعرف عاد قبل فتره كنت دايم تسألني عنها والحين ماتبيها
عز : خلاص طيب مابي
ام عز : فكر بالموضوع لا تستعجل
عز : طيب بفكر
===
عائلة عز مكونه من ولد واحد وبنت
"عز 23 - ساره 18"
===

*تأخر الوقت وعز ماسك جواله من فتره وفاتح على محادثة لمى متردد يكلمها؟ ولا مايكلمها , بس الوقت كان متأخر وكل شي صار رسمي بينهم من فتره؟ ابعد كل ذكرياته من راسه وكلمها , كان يقول بنفسه مارح ترد لكن اتفاجأ بردها السريع*

عز : لمى صاحيه؟
لمى : ايه صاحيه
عز : وش تسوين ؟
لمى : ابد ولا شيء قاعده اتابع برنامج
عز : طيب
لمى : وش تسوي انت
عز : لمى ابي اسألك
لمى : اسأل
عز : للحين انتي شايله بخاطرك ؟
لمى : لا
عز : طيب ليش للحين رسميه معي
لمى : ماعرف
عز : اسمعي لمى ترا انا لمن قلت لك عن الي بقلبي لك كان قصدي شريف وفرحت لمن ابوي قال بخطبلك لمى لكن بعد ماشفت ردك مابي اخليهم يجبرونك علي
لمى : اعرف ان قصدك شريف لآنك مو مثل غيرك ولمن قلت لي عن حبك لي كان بطريقه حلوه وكل البنات يتمنونها بس انا ما رفضت عشان شيء , انا بس رفضت لآني مابي اتزوج الحين
عز : اعرف يا لمى بس انا للحين احبك و بحبك حتى لو ما كنتي لي , بس مو بهذي الطريقه مابي اجبرك على شي ما تبينه
لمى : ماقدر اتقبل الموضوع يا عز افهمني
عز : طيب انتي عارفه ان امي كلمتني عليك اليوم ؟ تبي تخطبك قريب
لمى : احلف ! بس انا مابي اتزوج
عز : قلت لها وفهمتها وان شاءالله بتفهم الي كنت اقصده بس ابيك تعرفين يا لمى اذا غيرتي رأيك انا دايما بكون هنا
لمى : يا عز واللي خلقني اني اعتبرك زي اخوي مافي بيني وبينك اي شي
عز : اعرف , بس لسا بستناك لآني احبك
لمى : امم طيب
- لمى غيرت السالفه وصارو يتكلمون ويسولفون كانهم اصحاب ونسو موضوع الحب وتكلمو مع بعض لين الفجر -


* مرت فتره من الوقت على هذا الكلام حوالي شهر وسوو لهم خطبه رسميه , جات عمتها وعز عشان الشوفه! لمى لبست شي بسيط لكنها كانت جميله كعادتها *
-قبل ما تدخل للمجلس عشان الشوفه دق جوال لمى , كانت خايفه ترد لانه اياد هو الي متصل-

لمى : الو
اياد : نتفتي , عندك شي اليوم ؟ ترا مره طفشان واخوياي سحبو علي شكلي بجيكم نلعب بلايستيشن
لمى : طيب
اياد : وش فيك صوتك متغير تعبانه ؟
لمى : لا
اياد : حتى كلامك تختصرينه الا فيك شي وشو قوليلي
لمى : مافي شي
اياد : يلا حبيبي قولي
لمى : اكلمك بعدين
-قفلت جوالها وحطته على الصامت ودخلت المجلس عند عز كانت تحس انها خاينه مع انها مجبوره ماتقدر ترفض كلمة ابوها وما تقدر تترك اياد وتروح لشخص كان ابعد انسان بالنسبه لها-

*قعدت لمى بدون ما تتكلم وبدون ماتبتسم وكانت خايفه من الي بيصير*
عز-طالع فيها- : كيف حالك لمى ؟
لمى -هزت راسها يعني بخير-
عز : وش فيك
لمى -لفت على عز وكانها تقوله انك انت السبب في كل هذا- : لا ابد مافي شيء

*بعد ما راحو عز وامه طلعت لمى وغيرت ملابسها وحضنت المخده وقعدت تبكي*

اياد - بصوت عالي- : مناالل يا حركات وش الكشخه ذي قصيتي شعرك
منال : وش جابك انت
اياد : كيفي بيت حبيبتي اجي وقت ما ابي
منال : لا والله اطلع اطلع اقول
اياد : امزح معك وش فيك انتي المهم بتخليني كذا بالحوش دخليني, بعدين وين لمى
منال : ماعرف ماشفتها يمكن بغرفتها
اياد : بنفس البيت وماتعرف شي عنها مدري على اي اساس اختها
منال : مناك بس يلا
اياد : انطمي يالنتفه

* راح اياد لغرفة لمى ودق باب غرفتها كأنه يدق على طبله , دخل وهو يضحك *

اياد : لمى كيف الشكشكه الي سويتها لك بس
لمى -قامت من السرير ومسحت دموعها-
اياد : تبكين؟ وش فيك ؟ ليش تبكين لمى
لمى : ولا شي بس متضايقه
اياد : من وشو متضايقه ياعمري قوليلي
لمى : ماقدر
اياد -مسك شعر لمى وحطه ورا اذنها وابتسم- : قوليلي اي شي انا اقدر افهمك
لمى -ابتسمت- : بس برضو ما اقدر
اياد -يضحك- : ايييههه خلاص عرفت عرفت
لمى : وشو
اياد : نفس كل شهر صح
لمى : لا ههههههه
اياد -مسك يدها وقومها من السرير- : خلاص وقت ماتبين تقولين انا موجود المهم تعالي نلعب بلايستيشن

*وقت ما كانو يلعبون دخل اخوها خالد وقام يدقها بالكلام على اساس يمزح ماكان يعرف ان بينها وبين اياد اي شي*

خالد : هاا اشوف عروستنا طلعت من غرفتها من يوم ما راح عز وانتي هناك
لمى -طالعت فيه مفجوعه- : خالددد!!!
اياد - بأستغراب- : مين العروسه ؟
خالد : فاتك ياخي شكلها وهي مستحيه وقت الشوفه اول مره اشوفها كذا هههههههه
لمى : خاالللددددد !!!
اياد : عز هذاك ولد عمها ؟
خالد : خلاص لا تموتين علينا المهم بطلع انام اذا كنتي صاحيه الفجر قوميني وراي طلعه
اياد -طالع بلمى وسألها بكل هدوء- : انخطبتي ؟
لمى -ساكته-
اياد -انصدم منها وحس انها بتتركه خلاص- : عشان كذا ماكنتي تبين تقولين لي ؟
لمى -تحاول ماتنزل دموعها وقلبها محروق من جوا- : ماكنت ابيك تزعل
اياد -يتكلم وبداخله الف غصة وغصة- : لين متى كنتي بتسكتين وتخبين علي ؟
لمى -بدأت دموعها تنزل- : ماعرفف
اياد -ترك كل شي من يده وقام وطلع للحوش-
لمى -راحت وراه- : ايادد غصبن عنيي
اياد -سكت شوي ولف عليها- : وليش ما قلتي لي
لمى : كيف اقولكك بيصير نفس الي قاعد يصير الحين ماقدرت اقول
اياد : يعني خلاص ؟
لمى -تحاول تكذب مع انها عارفه الحقيقه- : لا , مافي شي انتهى
اياد : بتروحين لغيري وانا ما اقدر اسوي شي عشان امنعك
لمى -تبكي- : مو بيدي
اياد - اعطاها ظهره وراح بدون مايقول اي كلمه-




* حاولت تتصل عليه لكنه مايرد على اتصالاتها لين اليوم الثاني وهو مايرد!*

لمى-اتصلت على روان : الوو
روان : هلا لمى
لمى : اسمعي وين اياد ؟
روان : مدري تو شفته بالمطبخ
لمى : طيب ابيك تروحين الحين وتعطينه الجواال لا تقولين اني لمى
روان : ليش
لمى : سوي الي اقولك عليه بعدين بشرح لكك
روان : طيبب! , اياد خذ كلم خالتي
اياد : خالتي مين ؟ , الو
لمى : اياد اسمعني
اياد : نعم
لمى : الحين انت ليش ماترد علي ها ذا اول شي وثاني شي انت ماتفهم ؟ اقولك مو بيدي موو ب ي د ي
اياد : طيب , خلصتي ؟ مع السلامه
لمى : اياادددد لمن اكلمك تسمعني
اياد : طيب يلا وراي شغل
لمى : وش فيك انت وش تبيني اسوي تعرف ابوي كلمته ما تتغير ماقدر ارفض
اياد : وانتي عاجبك ماشاءالله حتى ما حاولتي
لمى : لا حول ولا قوة الا بالله وش فيك انت ماتفهم
اياد : خلاص مو انتي الحين خطيبته اتصلي عليه بدال ماتضيعين وقت معاي
لمى : اياد لا تقول كذا , بعدين بكرا ابوي مسوي عزيمه باستراحتنا المهم تعال انت ضروري لازم اكلمك
اياد : ايه اعرف وصلني الخبر , وطبعا ذي العزيمه عشانكم الاثنين
لمى : ايههه ايه عشاننا ارتحت؟ يلا باي لازم اقفل

---
*اليوم الثاني اجتمع الكل في استراحة ابو لمى من طرف عمهم وخالتهم وكان الكل موجود
كان اياد قاعد جمب اخوه تميم في مجلس الرجال وكان عز قاعد قدامهم*

اياد : ياخي الحين وشوله يخطبها بفهم انا
تميم : راحت عليكك خلاص قلنالك من اول اخطبها تقعد تتلكع يلا ها شفت
اياد : اسكت انت محد كلمك
تميم : بس تصدق والله انه احسن منك
اياد : انت شكلك ناوي تتكفخ صح
تميم : امزح قاعد استهبل على راسك ياخي
اياد : بالله وش اسوي قل لي ماعرفف
تميم : اصبر ماقدر افكر الحين لا رجعنا البيت بقول لك
اياد : بتسحب علي زي كل مره اعرفك
-دق جوال اياد- : الو
لمى : اطلع برا المجلس ابيك
اياد : وش الي اطلع كل البنات برا ماقدر
لمى : مافي الا اخواتي واخواتك بالحوش يلاا
--

- طلع اياد برا وكانو البنات يلعبون كوره ويستهبلون ويضحكون
اياد -بصوت واطي- : وش تبين
لمى : ارتاح مافي احد هنا ليش توطي صوتك
اياد : مادري , المهم وش تبين ترا عز شكله بيطلع برا مابيه يشوفنا مع بعض
لمى : لا والله ومن متى تخاف على مشاعره
اياد : مو عشان شي بس عشانك ترا
لمى : ايهه عشاني صح بحاول اصدق
اياد : والله
لمى : اياد ترا والله مو بيدي , انا ابيك انت مابي احد غيرك
اياد -ساكت ماقدر يتكلم-
لمى : اياد تكفى قول شي
اياد : بس لمى انا .. - صوته كان مقطع ماقدر يكمل لانه حس نفسه بيبكي
لمى -عرفت وش كان بيقول
اياد كان يطالع بعيون لمى بنظرات حزن وعتاب ولمى نفس الشي
لمى : انا اسفه
اياد -بصوت واطي- : لا تتأسفين.. انا اعرف انه مو بيدك بس ابي اقولك شيء
لمى -ابتسمت له- : قول الي تبيه
اياد : اسسففف .. انا ماقدر اكون لك وابيك تكونين سعيده معاه يا لمى
لمى : لا تكفى يا اياد لا مابيك تقول كذا انا راح اكون لك انت اوعدك - ماقدرت تمسك نفسها ضعفت وبكت قدامه-
اياد : بس خلاص...
لمى -قاطعت كلامه وعيونها كلها دموع - : مافي خلاص انا بكون لك انت مو لعز انا ابيك انت يا اياد مابي عز ابيك تكون انت ابو عيالي ابيك تكون جنبي دايما مابي عز
اياد - ابتسم بحنيه وطالع بعيون لمى الي كانت تلمع من الدموع- : لمى انا احبك
لمى - اكتفت انها تتأمل بعيونه وبس-
- وهم يتكلمون سمعو صوت البنات صرخون فجأه , خافو وطلعو بسرعه يشوفون وش فيه-

البارت الرابع
..






- وهم يتكلمون سمعو صوت البنات صرخون فجأه , خافو وطلعو بسرعه يشوفون وش فيه-

حنان : وااهه اسفهه اسفه ماكنت اقصد ماشفتك

عز - طالع بحنان وسكت شوي- : لا عادي ماصار شي

حنان : ماكان قصدي اشوتها عليك والله العظيم -حطت يدها على جبهته وتتطالع بكل براءه- تعورك ؟

عز -بعد يدها عنه- : لا خبطه بسيطه بس

منال : تبي اجيب لك ثلج تحطه على مكان الضربه

عز : ايه جيبي

حنان : يالله والله اسفه

عز -ابتسم لها- : مافيني شي والله العظيم الم بسيط بس

حنان : الم! يعني تعوركك ! ياربييهه وش سويت

عز -ضحكت لبراءتها- : وش فيك عادي متعود

-جات لمى وقاطعت كلامهم خافت على عز ونست انو اياد موجود وصارت تتطمن عليه-

لمى : يوهه عز اشوف وش صار فيها

عز : حبيبتي مافي شي

لمى : ليش طلعت , في بنات كثير هنا

عز -ابتسم على باله لمى غيرت رأيها وحبته- : طلعت اجيب جوالي من السياره نسيته هناك ,
وماكنت اعرف ان البنات هنا ياقلبي

لمى : بس اصوات البنات كانت عاليه معقوله ماسمعت ؟

عز -فرح من قلبه لمن حس انها غارت عليه- : اسف ياقلبي

-سكتو شوي- عز : طالعه احلى من القمر اليوم

لمى -استحت- : تسلم

فجأه ماحسو الا بصوت باب الاستراحه ينقفل بقوه كان وقتها اياد عصب من الي صار
وبينفجر على عز لو قعد دقيقه وحده معاهم ,

الي صار كان كثير عليه وكان يفكر في لمى وعز معقوله لمى غارت عليه من البنات!

هذا يعني اكيد حبته لو شوي؟ ماحس الا بدمعته تنزل..
لمى لمن سمعت صوت الباب اتذكرت ان اياد كان موجود وعصبت من نفسها

وصارت تلوم نفسها على الي سوته

عز -انتبه ان لمى كانت سرحانه- : الحلو وين راح تفكيره

لمى -انتبهت لعز- : لا خلاص مافي شي..

راحت لمى ودخلت جوا مع البنات كان بالها مشغول وتفكر في اياد كانت تنزل دموعها وترجع تمسحها

الكل لاحظ الحزن على وجه لمى جات عندها اختها نوره واخذتها لمكان فاضي

عشان تشم هوا وترتاح نوره كانت خايفه عليها مو من عادة لمى تكون حزينه وبهذا المنظر؟ ومن ايش!

نوره -وهي تمسك شعر لمى بحنيه- : لمى حبيبتي وش فيك

لمى ماقدرت تمسك نفسها حضنتها باقوى شيء عندها وصارت تبكي
وتتكلم بسرعه, نوره حاولت تفهم بس ماقدرت

نوره -وهي حاضنتها- : لمى خلاص حبيبتي لا تسوين كذا

لمى -بعدت عنها - : مابي اتركه يانوره ماابي اتركه انا ابيه لي ابيهه

نوره -حاولت تهديها- : مين هو

لمى : اياد خلاص بيتركني يا نوره كل شيء كان بيننا خلاص بيروح تكفين قوليله يانوره انا احبهه

نوره : مسحي دموعك لمى مابيصير شيء ان شاءالله بعدين هو بيرجعلك مايقدر يكمل يوم بدونك

لمى : طيب وعز؟ انا بصير زوجته قريب وماقدر اسوي شيء انا مابي اعيش مع عز ما ابيه

نوره : لمى انتي تعرفين اننا مانقدر نسوي شي خلاص هذا الي مكتوب لك وبعدين يمكن خيره

لمى -ماقدرت تمسك نفسها اكثر ورجعت تبكي زياده-

كان اياد يتجنب يشوف لمى طول اليوم وصار ساكت ورافض يتكلم

او حتى يقول لاخوه تميم الي كان يسأله وش صار

لمى ارسلت لاياد رساله لكن ماكان في اي رد منه

اتفاجأت لانه استسلم بهذي السهوله؟

كيف اياد الي كان يقول بسوي كل شيء عشانك يتركني من اول عائق يصير لنا؟

طيب وحبنا ؟ والوعود وكل الكلام الي بيننا ؟

ياترى كان كله كذب ؟






تركتها نوره تجلس لحالها شوي عشان ترتاح

بعد فتره
جات منال عند لمى وحاولت تطلعها من جو الحزن الي هي فيه وطلعتها برا عند مسبح الاستراحه

حنان : يووهه المويه بارددهه

بيان - صوتها يرجف من البرد- : لمى تعالي والله مره حلو

لمى : لا مابي

منال - جاتها من ورا بمزح ودفتها على المسبح- : موو على كيفك ههههههههههههههههههه

لمى : مناالللل اسسـ استني بس اطلع والله العظيم ببـ بضربكك

منال : صوتك يرجف هههههههههههههه

لمى نست كل الي صار قبل ثواني ورجعت لوجهها البسمه وصارت تلعب مع بنات خالاتها وتضحك

وتأخر الوقت وهم لسا بالمسبح

ام لمى : يووهه انتم لسا هنا ! اطلعو يلا رايحين

نوره : ليش يمه نبي نقعد

ام لمى : بنجي المره الجايه ان شاءالله المهم يلا اطلعو شوفو جبت لكم مناشف بسرعه ابوكم بالسياره مابيه يستنى

لمى : يمه ماعندي لبس ثاني

ام لمى : وش سويتي بنفسك احد يسبح بملابسه اطلعي خذي المنشفه

بعد ما اعطتها المنشفه راحت لمى تركض عشان تدخل جوا الاستراحه وتاخذ جوالها

وبالصدفه عز كان موجود

لمى تفاجأت ماكانت تبي عز يشوفها وهي مبلله : يوو عز لا تشوف شكلي غلط مره

عز - وهو مبتسم - : عادي انتي حلوه بكل حالاتك

-سكتو شوي كان عز يتأملها من فوق لتحت وهي منزله راسها ومستحيه -

لمى اتذكرت انهم يستنونها بالسياره !

لمى : يالله نسيت كلهم يستنوني لازم اروح معليش

ماخلت له فرصه يتكلم واخذت عبايتها وراحت بسرعه

عز سمع صوت جوال يدق شده الفضول وشاف مين الي اتصل ..

كان مكتوب اياد ؟ وليش يتصل عليها اياد وانا موجود ؟

مو هي بدأت تحبني ؟

راح عز بسرعه ورا لمى عشان يعطيها الجوال


__ التكمله ف البارت الجاي 3>



البارت الخامس
..







راح عز بسرعه ورا لمى عشان يعطيها الجوال ..

برآ الاستراحه ..

ابو لمى : هذا الي كان ناقص ! وقتها السياره تخرب الحين

ام لمى : وش فيها فجأه خربت

ابو لمى : ووالله ماعرف شكلي بخليها وبجي الصبح اوديها للورشه بس المشكله كيف بنروح

خالد : يبه ترا سيارتي صغيره ماتكفي لازم ننقسم قسمين

ابو لمى لمح عز جاي : عزز ! جابك الله ياولدي , تقدر توصلنا للبيت ؟ تعرف سيارة خالد ماتكفي

عز : ايه اكيد ياعمي

..

ركبت لمى ومنال واخوهم الصغير علي مع عز

الططريق كان طويل مره ف نامو منال وعلي

عز كان متردد يسألها ولا مايسأل؟ طيب يمكن تحسبني افتش بأغراضها ؟

عز : لمى

لمى : هلا

عز - كان متردد بس مايبي يبين لها - : انتي تكلمين اياد ؟

لمى خافت من عز انه ممكن يعرف كل شيء بينهم : ايه اكلمه عادي ولد خالتي..

عز : امم وليش تكلمينه وانتي الحين خطيبتي ؟

لمى سكتت ماعرفت تنطق حرف !

عز بصوت جدي : يعني ابيك تقطعين علاقتك معاه !

لمى استغربت من اسلوب عز كيف يأمرها تسوي اسياء وهو يعرف انها ماتبيه ؟ طيب كيف تقطع علاقتها من الشخص الي تحبه
ماقدرت ترتب الحروف وتتكلم اكتفت بالصمت..

* بعد ما رجعو البيت ومرت ايام على ذا الكلام كانت لمى لسا تحاول بأياد وانها تبيه يرد عليها
بس ماكان في اي تغيير ؟؟

ككانت تسأل نفسها هل هو نفس كل الرجال ؟

وليش يسوي فيني كذا ؟ ليش ما حاول ؟

بدأت لمى تتعود على غياب اياد وتواجد عز دايما جنبها , قلبها يبي اياد بس عقلها يقولها عز ..

كان حنون وكان يحبها اكثر من نفسه كانت لمى بالنسبه له ملاك نزل له

كان دايما يحاول يسعدها , ماقدرت تتجاهل اهتمام عز كانت تتمنى ان الاهتمام هذا كان من اياد , لكن ماتقدر تسوي اي شيء

ابو لمى شاف انهم متفاهمين مع بعض ف قرر يعجل الملكه ..



كان اياد يعرف اخبار لمى وكل شي من اخواته ..

كان حاس انه ضعيف من جوا كان متردد يكلم ابو لمى او يفاتحه بالموضوع
لأن الكل يعرف ابوها شخص اذا قال كلمه لازم تمشي ومحد يقدر يرده

كان قلبه محروق على البنت الي يحبها لآكثر من سنتين .. والحين بيشوفها تدخل بيت رجل غيره

كان فاقد الامل بس يكابر ومايبين المه كان يضحك ويبتسم لكنه مجروح..


لمن عرف ان لمى بتملك قريب حس كأن احد عطاه كف وقومه من كابوس كبير , لازم اتصرفف! يا اتكلم الحين يا اسكت للأبد ؟؟

اياد مسك جواله بسرعه واتصل على لمى وقلبه يدق , لمن شافت لمى رقم اياد ماكانت مصدقه ! اخيرا اتصل..

لمى : ايادد

اياد صار يتكلم بسرعه ومو عارف وش يقول : لمى اسمعيني انا اسف والله العظيم اسف مادري كيف
كنت ساكت طول ذي الفتره تكفين لمى تتركيني
انا احتاجك جنبي يا لمى مانسيتك ولا لحظه تكفين..

لمى سكتت وابتسمت كانت تستنى ذا الكلام منه من فتره طويله

اياد : لمى انتي معاي ؟

لمى : ايه معاك

اياد : انا احبك يا لمى , ابيك , ابيك انتي انا ماقدر اكمل بدونك صدقيني

لمى من فرحتها صارت تدمع : وانا بعد احبك , احبك ومانسيتك طول ذي الفتره كنت استناك تقول ذا الكلام من وقت طويل

اياد : اسف صدقيني ماعرف وش صار لي اسف يا لمى والله اسف

لمى قاطعت كلامه : اعرف يا اياد لا تلوم نفسك .. انا بعد كان المفروض اتكلم انت مو غلطان

اياد : الا غلطان المشكله بكبرها مني , كنت احبك من كم سنه بس ولا مره كنت جدي بموضوع زواجنا
اسف وبكلم ابوك الحين والي يصير يصير ..

لمى حاولت تمنعه لكن انقطع الاتصال .. ماكانت تبيه يجي لآن الوقت مو مناسب ! عز قاعد تحت مع ابوها , وش بيكون موقفهم من اياد

..

كانت حاطه يدها على قلبها وتستنى وش بيصير ماكانت تبي تطلع من الغرفه كانت خايفه لآبعد درجه ..

كان البيت هدوء وفجأه .. سمعت صوت اياد وهو يهاوش!
وش بيصير فيه بعد كذا ؟! نزلت لمى بسرعه تشوف وش صاير

كان اياد يتكلم بصوت عالي قدام عز
اياد بعصبيه : يا خالي انا ماني طالع من هنا الا بعد مايصير الي ابيه

ابو لمى : اياد قلتلك اطلع من هنا مابي اشوفك قدامي وش قلة الحياء الي انت فيها

اياد : انا مارح اترك لمى تروح قدامي بدون ما اسوي شيء , انا ابيها وشاريها ليش تغصبها على شخص هي ماتبيه !

عز قاطع كلامه بعصبيه : اقولك الزم حدودك الين هنا ويكفي ! انا ولمى بنكون مع بعض ومو انت الي تمنعنا

اياد : لمى ماتبي احد غيري افهمها

عز قالها بكل ثقه : ولمى بتكون زوجتي قريب

اياد ماقدر يمسك نفسه قرب من عز ومسكه من بلوزته وقلبه محروق : لمى ماتبيكك ! ماتبي تكون معاكك

جا ابو لمى بسرعه عند اياد وطلعه برا البيت عشان لا تكبر المشكله
كان اياد يطالع بعيون عز وكأنه يقوله مابتاخذها مني ,

عز كان يبتسم بسخريه من اياد وتسرعه

لمى ماقدرت توقف مكانها نزلت من الدرج بسرعه وصارت تنادي اياد بصوت عالي ,

شافها عز وهي تمر من جنبه مسك يدها ووقفها
عز وهو ماسك يدها : وين رايحه انتي

لمى وعيونها تلمع كانت تحاول تبعد عن عز : اترك يدي ياعز انت مالك دخل فيني

عز شد على يدها وكأنه يحذرها : انا بصير زوجك ويحق لي اتدخل بكل شيء واياد هذا مستحيل اخليك تشوفينه

لمى ماقدرت تسوي شيء دام عز مانعها , كانت تحس بألم بقلبها وانها مخنوقه وعاجزهه




رجع ابو لمى للبيت وطلب من عز يروح ..

مسك لمى على جنب يبي يتفاهم معها
ابو لمى : اسمعي يابنتي , انا ابي لك الخير .. وانا اعرف انو مافي رجال بالدنيا بيحطك بعيونه كثر عز

لمى : بس يايبه انا ما احبه ما ابيه

ابو لمى قاطعها وبدأ يكلمها بنبره حاده : انا مابي اسمع ذا الكلام منك مره ثانيه ,
كلمتي ماتتغير وحركاتكم هذي مابتفيد بشيء ولا بتغير شيء
وانتي عارفه ان ملكتك بعد يومين من الحين


لمى بدأت تفقد الامل في كل شيء وكرهت الكل وحست انهم يظلمونها بهذي الطريقه ..
اياد كان عارف ان مافي شيء بيتغير , كان يتصل على لمى كل يوم ويطمنها ان كل شيء بيكون بخير
مع انه عارف ان مافي ولا شيء بيكون بخير ..



..

البارت السادس
..



_


مرت ايام..
وملكت لمى ..

في يوم ملكتها كان بالنسبه لها اسوأ يوم بحياتها

وان هذا الوقت بيفرق بينها وبين حبها الوحيد

كانت يدها ترجف وعيونها بالارض ماقدرت ترفعها وتطالع بعز

قرب منها عز ومسك يدها بكل حنيه ولبسها الخاتم

رفعت راسها كان عز يتأمل عيونها بنظرته الي حركت مشاعر لمى للحظه بس ,

عز بصوت هادي : صرتي زوجتي

لمى هزت راسها وهي تحاول تتقبل الموضوع

عز مد يده ورفع راسها

سكتو فتره بسيطه , عز : انتي بتكونين سعيده معاي , بخليك اسعد انسانه .. انتي دامك معاي
مارح تحسين بالحزن اوعدك

كانت لمى تتمنى كل كلامه يتحقق وترتاح

لكن ماقدرت تنسى اياد او تشيله من تفكيرها دقيقه ..


* في اليوم الثاني صارت عزيمه كبيره للحريم عشان ذي المناسبه

لمى كانت تصب القهوه للمعازيم فجأه سمعت كلام خالتها

ام اياد : يلا يا ام لمى احنا جينا بعزيمتكم الدور عليكم الحين , خطبنا لاياد بنت زي القمر

ام لمى : ايه اياد جمال واخلاق ورجال مافي زيه , الا وش رايه بالبنت ؟

ام اياد : لالا عجبته البنت وكان مصر يكلمها باقرب وقت

لمى انصدمت من كلام امه , كيف يخطب بذي السهوله ؟ طيب وانا ؟
مامرت على ملكتي يوم واحد ! كيف قدر يروح يخطب ! لا ويبي يكلمها بعد ؟

لمى وقفت مكانها من الصدمه وماتحركت

ام لمى خافت على بنتها واخذت منها الدله : لمى حبيبتي انتي تعبانه ؟

لمى كانت ساكته تحاول تستوعب كلامهم

ام لمى : لمى ! وش فيك يابنتي

لمى صحت من خيالها وابتسمت لامها : لا يمه مافيني شيء , اعطيني الدله ماقهويتكم


* بعد ما بدأو المعازيم يروحون مابقي الا ام اياد ..
اياد استغل الفرصه ودخل عشان يكلم لمى , دق باب غرفتها .. ماكانت متوقعه ان اياد يكلمها

لمى فتحت الباب واتفاجأت ان اياد موجود ! وعند باب غرفتها بعد ؟ له عين يجي بعد ماخطب؟!

لمى قفلت باب غرفتها بدون ماتنطق حرف

قبل ماتقفل مسك اياد الباب وهو مستغرب

اياد : لمى وش فيك

لمى قعدت على سريرها بدون ماتتكلم

اياد باستغراب : لمى ؟

لمى طالعت فيه بنظرات كلها حقد وعتاب

اياد : صارلك شيء يا لمى ؟ وش فيك ماتبين تكلميني

لمى عصبت منه : انت اساسا كيف تتجرأ تدخل علي وتكلمني ؟! اعرفك انا ؟ لااا وبعد كل هذا لك عين تدخل عندي !

اياد كان مستغرب من كلامها مافهم وش تقصد : وش تقولين مافهمتك ؟

لمى : ومتى كنت ناوي تقول لي ؟

اياد : اقولك على ايش والله مو فاهمك

لمى كانت بتقوله كل الي سمعته لكن دخلت عليهم منال وقاطعت كلامهم

منال : اياد خالتي تدور عليك تعال ضروري يلا عشان تطلعون

اياد : دقيقه , -مسك يد لمى وقالها : انا ماعرف وش قاعده تقولين بالضبط بس انا متأكد اني ماسويت شيء

لمى بعدت يدها عنه : طيب خلاص ممكن تطلع ؟

اياد كان مصدوم منها كان يحاول يفهم ! معقوله تسوي كل هذا عشان ملكت بس ؟ قدرت تتركني بسهوله ؟

لمى بعصبيه : قلتلك اطلع !

اياد طلع من غرفتها وماكان فاهم سبب تصرف لمى بذي الطريقه ..
مرت ايام ولمى مقهوره على كل السنين الي راحت بلحظه

كانت ام اياد دايما تجي عندهم ف تضطر تشوف اياد بين فتره وفتره

كان اياد دايما يحاول يكلمها لكنها كانت تتجنبه

اياد : لمى متى ناويه تكلميني وتفهميني وش الي صاير

دق جوال لمى وقاطع كلام اياد , لمى بسخريه : لحظه اياد , زوجي يتصل

اياد بقهر : ايشش !

لمى لفت راسها وردت على عز بكل نعومه : هلا حبيبي عز , ايه فاضيه اليوم تعال مرني مره طفشانه ومشتاقه لك

اياد كان يطالع بلمى بدون مايقول اي حرف من قهره

طلع وقفل باب الغرفه وراه باقوى ماعنده , وصار يقول بنفسه : انا غبي لاني جيت لها اصلا
انا غبي انا استاهل كل شيء قاعد يصير




من ذاك اليوم بدأ الكل يتجنب الثاني والكل يكابر
ومايبي يشوف الثاني ..

مع ان عيونهم كانت على الجوال طول الوقت

على امل احد منهم يحن ويتصل

مرت ايام , اسابيع , بعد شهرين من اخر مكالمه لهم

جا الوقت الي يزفون فيه لمى لعز

كان الكل فرحان بعروستهم الجميله الي بتنزف اليوم ..

كانت لمى بغرفة القاعه
لابسه فستانها الابيض وماسكه الجوال

كانت تتأمل برقم اياد , كان عندها امل لاخر لحظه ..

كتبت رساله له على امل يصير شيء ويوقف زواجهم

( اياد , شوفني بيزفوني لعز .. ومايدرون اني انزف من جوا , نحنا بنبعد عن بعض للابد , ماكنت اتمنى تكون نهاية حبنا كذا ..

وهي تكتب دخلو عليها اخواتها بكل حماس

نوره : لممممى واخيرا عروستنا الحلوه جاهزه

منال : ماشاءالله تاخذين العقل اول مره اشوفك بهذا الجمال

لمى مسحت كل الي كتبت وتركت الجوال وقعدت مع اخواتها , ودخلت عليهم امهم

ام لمى : لمى يابنتي يلا استعدي الزفه بعد شوي

منال : يالله اخيرا بشوفك تنزفين

لمى ابتسمت لهم ونزلت راسها بحزن

نوره حضنتها بقوه وهمست لها بصوت واطي : انسيه عشان ترتاحين

كان كلام نوره يدور ف بالها لكن كيف تقدر تنساه بسهوله ..

كانت الزفه بالنسبه للمى مجرد الم , وصار الي كانت خايفه منه ..

عز كان يحاول يمسك يدها لكنها تبعد يدها في كل مره

كل شيء كان ممتاز بالنسبه لابوها لكنه نسى ان بنته مغصوبه على رأيه



البارت السآبع
..


_




اول ليلة لهم مع بعض لمى كانت رافضة فكرةة

ان عز يقرب منها لو شوي , تفهم عز الموضوع بحجة انه اول يوم وتوتر ..

وتركها على راحتها وطلع الصاله

كان كل شيء جديد على لمى , البيت والغرفه وحتى الحياه الي بتعيشها

تعبت نفسيتها من كل شيء .. مسكت مخدتها وحضنتها وهي تتألم من جوا



سمع عز صوت انين في غرفة النوم ..

قام من مكانه مفجوع كان خايف عليها , دخل ولقاها تبكي ..

قرب منها بسرعه وحضنها وصار يحاول يهديها وهو مو عارف وش فيها بالضبط

لمى ماحست بشيء وحضنته

كانت تحتاج لشخص تحضنه وتتكلم معاه .. ماكان لها غير عز

اكتفت بالصمت وهي حاضنته ودموعها على خدها

بدت لمى تسكت وغفت على صدرهه ..

ما كان لعز الا انه يتأمل ملامحها كانت مثل الطفله ,


*وفي الصبح

لمى صحت على صوت عز الهادئ

فتحت عيونها ماكان قدامها غير عز وهو مبتسم لها , ذا حقيقه مو حلم .. صرت زوجته!

عز : صباح الخير حبيبتي

لمى طنشته وقامت من السرير .

كانت لمى كارهه عز لابعد درجه

ماكانت حتى تبي تحط عينها بعينه

كانت تتقصد تطنشه , لكنه كان صبور معاها

كان يحاول يسرق قلبها ويلفت نظرها باي طريقه لكن راسها يابس ..



..
بعد ما لبست وتزبطت راحت وجلست عند التلفزيون

جا عز عندها وحط راسه على رجولها وابتسم لها

لمى استحت من حركته وشالت عينها عنه بسرعه

عز : طالعه جميله اليوم

لمى لفت راسها وماردت عليه

قام عز وعدل جلسته وقرب منها

عز ابتسم لها وقال : مو مشي جديد انتي كل يوم اجمل من الي قبله

لمى ماقدرت تسكت تضحكت على حركاته الطفوليه وقامت من مكانها

قبل ماتقوم مسكها من يدها وسحبها عنده

عز : وين رايحه ابيكك

لمى وهي عاقده حواجبها : اتركني مابيك

عز : امم خساره لاني كنت ابي اطلعك بس يلا راحت عليك

لمى : لا تحاول

عز قام من مكانه ووقف قدامها وهو مبتسم : انتي حقتي

لمى دفته ودخلت الغرفه


طفشت وهي لحالها بالغرفه راحت اتصلت على روآن
اقرب وحده لها ..


روان : لمممى حبيبة قلبي كنت استناك تتصلين خفت تتزوجين وتنسينا

لمى : لا كيف انساك مستحيل

روان : ايه كلها كم يوم وتسحبين

لمى : لا هههههههههه

روان بحماس : الا قوليلي وش سويتو

لمى سكتت شوي : ماسوينا شيء

روان : بدأت الاسرار ياربييههه

لمى : اي اسرار انتي بعد قلت لك الحقيقه هههههههه

بدأت روان تتكلم كثير وتسولف مع لمى وتحكيها عن كل شيء , فجأه فتحت سالفة اياد بالغلط

روان : ايه صح ماقلتلك ان اياد .. - اتذكرت ان لمى لسا ما نسته -

لمى فز قلبها لمى سمعت اسمه : وش فيه اياد

روان : مافيه شيء

لمى : قوليلي

روان : ابد بس اياد بيسافر بكرا يكمل دراسته بامريكا هناك

لمى ارتاحت لكلام روان كانت خايفه تقول انه بيتزوج

لمى : جد .. ماشاءالله الله يوفقه

روان : ايه ..

لمى : ....

روان : طيب انا بقفل الحين مع السلامه حبيبتي

لمى : مع السلامه

لمى رمت جوالها واتنهدت وقالت بنفسها : اياد خلاص قاعد يكمل حياته بدوني , وانا لازم اكمل بدونه

كان كل الي يشغل تفكيره اياد , ووش قاعد يسوي , وكيف عايش الحين

وهي سرحانه بخيالها ماسمعت غير صوت عز : لمى , البسي خلينا نطلع نتغدى برا مره جوعان

لمى سكتت وكانت تتأمل بعيون عز حست بشي غريب

عز : لمىى ؟؟

لمى : هاه , ايه يلا نطلع

عز بحماس : مو بس بنطلع نتغدى انا باخذك اي مكان تبينه

صارت تتقبل عز , لكن اسم اياد دايما بين دعائها

كانت تضم اسمه في كل صلاه لها

كانت تدعي ربها ترجع لاياد مره ثانيه



وهم يتغدون سمعت واحد ينادي صاحبه بأسم اياد

فز قلب لمى وصارت تطالع يمين ويسار بلهفه لعل وعسى تشوفه بالصدفه

عز كان عارف وش الي تفكر فيه لمى

عز : وش فيك لمى

لمى بارتباك : لا مافي شي

عز : امم , وش كان يقول الولد الي مر قبل شوي

لمى نزلت راسها : مادري كان ينادي صاحبه

عز : اياد ؟

لمى طالعت فيه وسكتت

عز ترك اكله ومسك جواله وبان عليه الزعل

لمى ماعرفت وش تسوي بالضبط؟ مو بيدي امنع قلبي

لو اقدر كنت سويتها وارتحت


عز رفع راسه وابتسم لها : يلا نطلع ؟ وين تبين تروحين ؟

لمى : الي تبي

عز مسك يد لمى : بوديك للي تبين

لمى بعدت يدها وسكتت ,

ماكانت مرحاته بقعدتها مع عز

تنهد عز من تصرفات لمى ومل منها ,
لكنه رجع وابتسم لها : طيب وش رايك نرجع البيت الحين لاني تعبان ونطلع وقت ثاني

لمى : طيب





في اليوم الثاني

* اتصلت أم عز عليه تبي تتطمن

وتأخذ وتعطي معاه

أم عز : هلا يا ولدي وش أخبارك طمني

عز : الحمدلله بخير إنتي وش مسويه

أم عز : كلنا بخير ومشتاقين لك ، ونبي نشوف عروستنا وش رأيكم تجون تمرون عندنا شوي

عز : أن شآءالله بس متى

أم عز : اليوم ، نشرب شاهي مع بعض مابيكم تتطولون عشان لا نضايقكم

عز : طيب بكلم لمى وأقولها وان شآءالله جايينكم

ام عز : ان شاءالله بس اتصل قبل لا تمشون


..

عز راح عند لمى

كانت ماده بوزها ومو عاجبها شيء منه ..

عز : حبيبي لمى

لمى طالعت فيه وهي ساكته

عز : اليوم بنروح عند أمي طيب

لمى : روح انت

عز : إنتي بتجين معاي بعد

لمى : مالي خلق أحد

عز : وبعدين معاك إنتي

لمى طنشته وهي رافعه حاجبها

عز : بعد ساعتين أبيك تكونين جاهزه رضيتي ولا مارضيتي

لمى : مابي أروح مو غصب

تنهد عز من حركاتها : أدري ياحبيبتي أنه مو غصب بس أمي تبي تشوفك

لمى : خلآص طيب

عز : أخيرا ! مابغيتي

لمى : مو عشانك عشان عمتي


..


في هذي الأوقات كان أياد يجهز شنطته عشان يسافر

وهو يجهز أغراضه شاف تي شيرت له كان هديه من لمى

مسكه وهو يتذكر اليوم إلي أعطته فيه ..

كان وقتها ف يوم ميلاده

فجاه أياد قام من مكانه واتذكر أن اليوم يوافق يوم ميلاد لمى

يعني اليوم عيد ميلادها

فرح لا إرادي ومسك جواله كالعاده يبي يكون أول واحد يقولها كل عام وانتي بخير

تذكر أنها تزوجت ، وأنها الحين مع عز

وتذكر آخر مره لمن كلمت عز قدامه .. خلآص هي حبته وما تبيني

ترك جواله بحزن وكمل ترتيب ..


..
في نفس الوقت قامت لمى تتجهز للطلعه

لبست أحلى لبس عندها

فستانها الأسود القصير كان ماسك ومبين رمسة جسمها

وفتحت شعرها المموج واكتفت بمكياج بسيط

كانت تتأمل نفسها بالمرأيه ومؤ عاجبها شكلها

دخل عليها عز بالصدفه وانصدم من جمالها

عز : مآشاءالله عليك دائما حلوه

لمى التفت عليه وابتسمت

قرب منها عز وماقدر يقاوم جمالها

جأ يبي يبوسها ارتبكت لمى منه

ومسكت الثوب حقه : عز عز أزاريرك مو مقفله آصبر أقفلها لك

كان عز عارف أنها تتجنبه لكنه ماترك لها فرصه

مسك يدها وكانت لمى مرتبكه ومستحيه لأبعد درجه

مأقدرت تسوي شيء غمضت عيونها بخوف وتركته يبوسها


...



وفي بيت أم عز *
أم عز : يا هلا والله بعروستنا ؤش هالحلاوه يا لمى

لمى : تسلمين ياعمتي

ساره : مآشاءالله عليك طالعه حلوه

استحت لمى من مدحهم ابتسمت ونزلت رأسها

عز حط يده على كتفها وقالهم : مو شيء جديد لمى دايما حلوه

ساره : ههههههه ايه اتفشخر فيها

عز بمزح : يحق لي

قعدت لمى جنب عمتها وصارت تسولف معاها


ساره بصوت واطي : مأقدرت آبارك لك يوم زواجك زين كنت منشغله تعرف يعني

عز : لا عادي ؤش فيها

ساره : ايه حكيني ؤش سويتو

عز : ولا شيء

ساره : يلا عز مو قأعده إمزح معاك أنا أختك الوحيده إلي دايما تقول لها كل شيء قول يلا تكفى

عز : طيب ماسوينا شيء

ساره : جد ؟

عز : ايه جد

ساره : أمم عادي لا تضغط عليها تعرف البنات دايما يكونون مستحين وكذا هي بتجيك

عز : لا تكلميني بذي المواضيع ماحب

ساره : باللهي ، ماكنت تجي عند أحد قبل الزواج غيري لا تسوي نفسك تستحي الحين

عز وهو يضحك : طييب طيب خلآص اص

وهم يتكلمون فجاه سارهه أتذكرت

ساره : يووهه لمى اليوم عيد ميلادك صحح ؟ كيف نسيتت

لمى : ههههههه أنا بعد نسيت

عز : جد والله ؟ كيف ما عرفت

ساره : من أولها تنسى عيد ميلاد زوجتك كيف بعدين

لمى ضحكت ونزلت رأسها بخجل

عز قرب من لمى : ايه بس أنا عندي لها هديه حلوه

ساره : ؤشو هديتك ؟

عز : إنتي مالك شغل بس لمى تعرف

ساره : قوول

عز : لا ، أقولها يا لمى

لمى : أمم ايه قول

عز : لالا خلآص بالبيت تعرفين

ساره شهقت : عرفتها يالوصخ ، صح إلي ببالي ؟

أم عز : بس ياولد تقول ذا الكلام قدام أختك

عز ضحك بصوت عالي : إمزح معكم ؤش فيكم صدقتو

لمى باستغراب : مافهمت

كلهم طالعو فيها وضحكو

لمى : ؤش فيككمم عن وشو تتكلمون

عز : بعدين تعرفين

تأخر الوقت ورجعو عز ولمئ للبيت

أول مادخلو البيت لمى رإحت عند التلفزيون بسرعه

لمى : يووهه مسلسلي بيخلص ماشفت الحلقه

عز وهو مبتسم لها : تعالي لمى

لمى : ؤين

عز : تعالي الغرفه أبيك

لمى فهمت قصده : مابي

عز : مو على كيفك

لمى مدت بوزها : إلا بكيفي مابي بتابع مسلسلي

عز رفع حاجبه : تعالي يلا بنام

لمى : نام لحالك

جأ عندها عز ؤشالها من مكانها ودخلها الغرفه

لمى : لاااءء عز نزلني

عز : قلتلك مو بكيفك

لمى وهي متمسكه بالباب : مابي مابي نزلننني

عز ضحك لحركاتها : يلااهه أتركي الباب

لمى : بشرط تنزلني

عز : لا

لمى تركت الباب وهي ماده بوزها

عز : تعرفين انك أحلى وانتي ماده بوزك

لمى سكتت وماقالت شيء


البآرت التآسع
..



_




بعدهآ بكم يوم
الكل كان مجتمع وقالو للمى تجي
عشان تكمل الجمعه..


* ف بيتهم
منال جات عندها وحضنتها : اول مره اشتاق لك تصدقين ههههههههه

لمى : مالت عليك

نوره : احلويتي والله

روان : ايه والله جد حتى متغيره

لمى : وش فيكم ماتغيرت نفس ما انا

روان : الا الا فيك شيء متغير

بيان : يووه وش فيكم اكلتو البنت اول مره تشوفونها


..
انشغلو البنات مع بعض
وراحت لمى مع روان ..


لمى كانت متردده شوي : امم .. كيف حال اياد ؟ وصل؟ هو بخير ..؟

روان : ايه وصل

لمى : الحمدلله على سلامته

روان : للحين تفكرين فيه ؟
لمى سكتت

روان : لمى خلاص انتي متزوجه الحين
لمى ماعرفت وش تقول بالضبط لسا ساكته

روان : كملي طريقك مع عز هو اكيد بيسعدك , واياد بيكمل بدونك كلكم بالنهايه بتنسون بعض

لمى : بس انا ما بنساه

روان : يعني اقنعيني انك طول ذي الفتره ماتعودتي على عز لو شوي

لمى تنهدت : بس اياد غير

روان : وكيف غير

لمى : مادري وش اسوي والله احسني عالقه بالنص بين عز واياد قوليلي تكفين وش اسوي

روان : كملي مع عز واتركي اياد , تقدرين صح ؟

لمى نزلت راسها : لا

روان : يووه لمى يلا عاد لا تتدلعين ترا عز باين عليه طيب ويحبك لا تزعلينه

لمى : طيب ابي اكلمه

روان بعصبيه : لمى ! وش فيك خلاص لا تسوين ذي الحركات , ذي تعتبر خيانه لعز

لمى : بس انا ماحبيته عشان اخونه .. وبعدين انا حتى لو تقبلته اليوم , اليوم الي بعده ماقدر والله صدقيني مو بيدي

روان : الله يهديك بس وتنسينه ماعرف وش اسويلك بالضبط


..
فجأه اتصل عليها عز
شافت رقمه وطنشته ماكانت تبي ترد

روان : مين

لمى : محد

روان : عز ؟

لمى : ايه عز

روان : وليش ماتردين ردي عليه حرام عليك

لمى : يوو روان خلاص مابي

روان : مو على كيفك بتردين يعني بتردين

لمى : ماني راده مابيه

روان مسكت جوالها وردت : خذي يلا

لمى عصبت من حركاتها وقفلت جوالها : وش فيك انتي قلتلك مابي

روان : افهمي اياد مو لك

لمى : انا واياد بنكون مع بعض

روان : ياربي راسك مره يابس الحين هو بامريكا واكيد شاف مليون غيرك

لمى حست انها بتبكي ف سكتت عشان لا تنزل دموعها

روان حست فيها وجات حضنتها : خلاص لمى وش فيك

لمى دفتها : وخري عني

روان : يلاا لمى لا تزعلين مني

لمى : لا تقولين اياد بينساني انا اعرفه اياد ماينسى

روان : طيب مانساك بس خلاص لا تزعلين




صارت لمى تفكر باياد اكثر من هذا اليوم
ماتبي تتقبل الواقع وتكمل بدونه
, تأخر الوقت وجا عز عشان ياخذها


* في السيارهه

عز : اهلنن حبيبتي اشتقت لك
لمى طنشته

عز : وش فيك

لمى بدون نفس : مافيني شيء

عز : طيب تعشيتي ؟

لمى : لا

عز : طيب اجل باخذك نروح نتعشى بمطعم زين ؟

لمى : مابي ابي اروح البيت

عز : على راحتك


- بدأت تتذكر كل الايام الي كانت فيها مع اياد
وكيف كانت سعيده معاه

ماقدرت تشيله من راسه , وغيرها على عز اكثر



..
مرت ايام قليله جدا بس كانت كئيبه ل لمى

كان نفس الروتين

تقوم من نومها , تتجنب عز قدر الامكان , وترجع تنام

فقدت شهيتها للاكل وتعبت نفسيتها من كل شيء

فتحت عيونها وتنهدت بحزن وراسها على المخده ما كان لها الا انها تقوم وتكرر نفس الروتين

راحت الصاله عند عز وقعدت بكل هدوء وملامحها الناعسه الطفوليه سرقت انتباه عز

ترك كل شي من يده وصار يتأملها

حست فيه لمى ولفت راسها عليه باستغراب

ابتسم لها وقرب منها وهي جالسه على الكنبه

خافت لمى ماكانت تبي اي شيء يصير بينهم حاولت تبعد عنه

لكن مافي امل كان يقرب منها اكثر

مد يده بحنيه ومسكها وبايده الثانيه شال خصل شعرها النازله على عيونها

استسلمت لمى بخوف
كل الي كان يبيه عز هو قبله من شفاتها
وبينسى فيه كل شيء

ما مداه يقرب من شفاتها الا قاطعهم اتصال جوال لمى

فزت لمى من مكانها بسرعه بحجه الجوال الي انقذها من الموقف

مسكت جوالها كان مجرد رقم دولي غريب

ماكان لها الا انها ترد عشان تتجنب عز اكثر

لمى : الو

: ....
لمى : الووو ؟

ماكان في اي رد من المتصل قفلت لمى بسرعه

.. بمجرد ما قفلت السماعه اتذكرت كلام روان "اياد بيروح امريكا يكمل دراسته برا"

علامات تعجب واضحه على وجهها كانت شاكه بس ماقدرت تتكلم

ايادد ؟ ممكن يكون اياد يبي يكلمني صح ؟ طيب ليش ماتكلم لمن رديت

تشتت افكار لمى بصوت عز

عز : مين الي اتصل ؟

لمى بسرعه : ماعرف

عز مسك يد لمى وجلسها على الكنبه : امم طيب وين كناا ؟

لمى بعصبيه : يووه عز اتركني تعبانه انا ..

اخذتها خطواتها للغرفه انسدحت على السرير وهي تتأمل الرقم الي اتصل عليها

كانت فرحتها ماتوصف , هذا وهو مو اكيد
لكن في امل

بالغرفه المجاوره عز كان منزعج من تصرفات لمى وبدأ يمل منها كليا

ما كان هذا هو الزواج الي يحلم فيه عز .. ماكانت هذي هي لمى الي يحبها ويبيها

كل شيء تغير
ابعد كل الافكار من راسها وكمل شغله على اللاب توب

مرت ساعات ولمى حابسه نفسها بالغرفه ..

ملت من جلوسها طول ذي المده وطلعت

شافت عز وهو غافي على الكنبه والتعب مبين على وجهه

كانت ملامحه جميله ماقدرت تمسك نفسها قربت منه

وجلست على الكنبه جمبه


زعلت لمى على الي صاير لا هي سعيده ولا هو سعيد

الكل شايل بقلبه على الثاني

لكن مو بيدها تسوي شيء ..

مسحت على جبهته وباستها بكل حنيه وقامت

انرسمت البسمه على وجه عز..

فتح عينه يبي يكلمها

ماسمع غير صوت الباب الغرفه انقفل بشويش


..
لمى راحت للتسريحه تعدل شعرها

اتفاجأت برنةة جوالها

فزت من مكانها وكل الي كان ف بالها هو اياد

مسكت الجوال بسرعه وشافت نفس الرقم !

نفس الرقم الدولي الي اتصل عليها

اترددت ماكانت تبي ترد .. بس يمكن هو اياد

شجعت نفسها وردت بصوت يرجف : الوو ؟

.. : الو

لمى انصدمت من الصوت ! صوت اياد !! ايه هذا هو اياد

لمى بفرحه : ايادد ؟

اياد بتردد : كيف حالك ..

لمى : تسأل عن حالي بعدك ؟

اياد : ماكان بيدي اسوي اي شيء .. اسفف

لمى : ماينفع الاسف الحين

اياد : كيف حياتك ؟

لمى : ما ابيها , ما ابيها وهي بهذا الشكل -لمى حبست دموعها-

اياد : لا تسوين بنفسك كذا .. اعرف شعورك

لمى قاطعت كلامه : ماتعرف شعوري يا اياد انت ما تحس فيني انا كل يوم
اتمنى الموت بدونك انا مابي حياتي معاه انت ماتعرف شيء

-ماقدرت تمسك نفسها وبكت وهي تتكلم - وبعد ملكتي رحت خطبت على طول
حتى ما انتظرت والحين جاي تسأل عن حالي ؟

عز دخل عليها وهي تردد اسم اياد وقف مكانه مصدوم

لمى ماعرفت وش تسوي ماسمعت رد اياد نزلت جوالها على طول وخايفة من عز

قرب عز من لمى واخذ جوالها من يدها بعصبيه

بمجرد ماسمع صوت اياد رمى جوالها بالارض

عز بعصبيه : تكلمينه!!! لسا تكلمينهه

لمى بخوف وهدوء : ايهه لسا اكلمه

انصدم عز اكثر من جراءة لمى ومسك يدها بقوةة : وبكل حقاره تقولينها بوجهي !
ماتستحين انتي انا هنا ايش بالنسبه لك

لمى عصبت منه وبعدت يدها : انتت ولا شيء بالنسبه لي ,
انا ماا ابيك وبعمري مارح اقبل اكون معاك تفهم ولالا

عز ماحس بنفسهه وضربها كف بكل قوته ..

عز : انا ما اخذتك الا لاني حبيتك ! والحين تخونيني وتجرحين رجولتي !!

لمى وعيونها مليانه دموع : اي رجوله تتكلم عنها ؟! انك تاخذني من بيت ابوي وانا مو موافقه !
اذا ابوي وافق هذا ما يعني اني وافقت عليك ,

اي رجوله تقصد ؟ انك تعرف اني احب غيرك واصريت تاخذني منه ؟ هذي هي الرجوله بعينك ؟

لو عندك ذره من الرجوله ماكنت اهنت نفسك واخذت وحده تحب غيرك وماتبيك


عز ماقدر يمسك نفسه وطلع وقفل الباب بقوه وطلع من البيت بكبره

لمى طاحت على الارض وبدأت تبكي ودموعها ماوقفت ابد

نست ان اياد لسا على الخط

اتمنت بهذي اللحظه ان الزمن يرجع عشان تواجه ابوها وتقوله انها ماتبيه

لكن ماتنفع كلمة ياليت ..


زعل اياد على اتصاله حس انه خرب كل شيء

ما كان له الا انه يقفل الخط ..




زعل اياد على اتصاله حس انه خرب كل شيء
ما كان له الا انه يقفل الخط ..


بعد فتره من الوقت قامت لمى واخذت لها شاور

ولبست بجامتها العنابيه وطلعت برا الغرفه

طالعت قدامها , شافت عز توه داخل البيت

وقفت مكانها ماعرفت وش تسوي كانت زعلانه عليه وبنفس الوقت زعلانه لحالتها

دخل عز ومشى من قدامها ولا كأنها موجوده دخل الغرفه وقفل الباب بكل هدوء

ماقدرت توقف لمى مكانها دخلت وراه بتردد كانت بس تطالع فيه

ولسانها مربوط .. تبي تتأسف لكن لسا تبي اياد

عز طالع بعيونها بعتاب : اطلعي مابي اشوفك عندي ..

لمى نزلت راسها وماقدرت تقول شيء

عز : اطلعي ..

لمى قربتها خطواتها لعز اكثر وحضنته بدون ماتحس

اتفاجأ عز من حضنها حركت مشاعره لكن ما بادلها الحضن

شدته اكثر لحضنها لكن مافي فايده ..

تركته وراحت بدون اي كلمه


ماكان يعتبرها موجوده بالبيت وماكان حتى يحط عينه بعينها

انقلبت الاحوال وصارت لمى تحاول تسوي اي شيء عشان تلفت نظره بس ماكان يهتم لها

راحت لمى لغرفتها عشان تنام قفلت كل اللمبات ماكانت تقدر تنام من التفكير لساعات

دخل عز اعطاها ظهره ونام بالسرير بلا مبالاه ..

ارتاحت لمى لوجوده .. غفت, لكن ما كانت تقدر تنام من الارق

تتقلب يمين ويسار وتعبت وارتفعت حرارتها

وعلى هذا الحال لين الصبح ..


وفي الصبح
قام عز مستعجل عشان يروح لدوامه

وهو يرتب اوراقه قامت لمى وراحت له

و كان التعب مبين على وجهها

لمى وهي تتألم : عز لا تروح اليوم

عز طالع فيها وطنشها وكمل شغله باستعجال

لمى : عزز

قام عز من مكانه عشان يطلع من البيت

مسكت يده لمى ووقفته , مامداها تتكلم الا وطاحت بحضنه من التعب

خاف عز عليها : لمى وش فيككك

لمى ماقدرت تتكلم كانت تحاول توقف من مكانها بس ماقدرت

عز : لمى ردي علي وش فيك

داخت لمى بحضنه .. عز ترك كل شيء واخذها بسرعه للمستشفى عشان يتطمن عليها

وهم بالسيارهه
لمى فتحت عيونها وطالعت بعز وابتسمت له

عز بخوف : لمى حبيبتي لا تخافين باخذك للمستشفى الحين

لمى : مابي المستشفى

عز : كيف ماتبينه مايصير كذا لازم نتطمن عليك

لمى : لا ما احب المستشفيات رجعني البيت
عز سكت شوي

لمى : انا بخير مجرد دوخه بسيطه

عز : متأكده ؟؟

لمى : ايه متأكده

___


رجعو للبيت عز شال لمى وحطها على السرير

كان يتأملها بحزن وخايف عليها اكثر من اي شيء ثاني

لمى مسكت يده : تقدر تروح شغلك

عز : مارح اخليك

لمى : كنت تشتغل طول الوقت عشان اليوم لازم تروح

عز : وانتي ؟

لمى : انا بخير

تنهد عز لكن ماقدر يجلس ..
قبل مايقوم مسكته لمى وباسته ..

ارتسمت البسمه على وجهه ماكان يبي يروح كان يظن ان كل شيء تغير للاحسن بعد كذا

تركها وراح للدوام ,

* في الجهه الثانيه
تحديدا بيت روان


روان : ياربي تصدقين اياد يقول ماقدر يتحمل الغربه يبي يرجع !

بيان : لا مو صاحي , راح امريكا والحين يبي يرجع

ام اياد : ايه يا بنتي انتي ماتعرفين الغربه كيف تكون ماعنده لا امه ولا خواته

بيان : الروحه هناك لحالها جمال لو انا ماارجع لو وش يصير

ام اياد : مين قال اني بخليك تروحين اصلا

بيان : ان شاءالله بروح ههههههههههه

ام اياد : لا انا اخاف عليكم كلكم حتى اياد ماكنت ابيه يروح

روان : ايه بيرجع بكرا قبل شوي كلمته

ام اياد : الحمدلله يارب توصله بالسلامه

بيان : مو مصدقه غباءه

روان : مره ههههههههههههه

بيان : خلوني اروح بداله طيب ههههههههههه


* و في البيت الثاني
بيت ام لمى ..


نوره : ياربي منال انتي ليش ممله

منال : مين قال ممله على كيفك انتي ؟

نوره : مو حماسيه زي لمى اففف بس

منال : ايه والله اشتقت لها انا بعد

نوره : نفسي ازورها ولا تجي مره اشتقت لها

منال : بس تصدقين والله مره زعلانه على اياد ولمى

نوره : الله يعينهم

منال : ايه والله

نوره : اسكتي بس لا يسمعك ابوي


مرت فتره من الوقت
ورجع عز للبيت

راح يدور لمى يبي يتطمن عليها

دخل الغرفه وشافها نايمه , جلس جمبها بكل هدوء

وصار يلعب بشعرها ..

حست فيه لمى وقامت وابتسمت له

عز : الحين احسن ؟

لمى : ايه احسن

عز : حرارتك مرتفعه

لمى بعدت يده عن جبهتها وتكلمت بصوت مبحوح : اسفه

عز سكت شوي : الكلام الي قلتيه كنتي تقصديه ؟

لمى ماعرفت وش تقول ف سكتت

عز ابتسم بحزن : ماحبيتيني صح ؟

لمى نزلت عينها ولسا ساكته

عز : عشان كذا قلتلك مابي اجبرك , ليش قبلتي من البدايه؟ كنتي تقدرين تتكلمين وتصارحيني

لمى : ابوي اجبرني

عز : بس انا ما اجبرتك , من اليوم الي اعترفت لك فيه بحبي وانا كنت مخليك على راحتك ..
ماكنت ابيك تصيرين زوجتي بهذي الطريقه

لمى : ماعرفت وش اسوي

عز : تبين تكملين معاي ؟

لمى سكتت شوي : ماعرف

عز : انا مابي اكمل معاك ونحنا بهذا الحال

لمى ماقدرت تقول اي شيء سكتت ومسكت يده

عز : خلاص انسي ..



..

بعدها بيومين ,
اجتمعت العائله مع بعض
عشآن رجعة اياد ..


لمى ماجلست مع احد , طلعت برا بالحوش لحآلها

وفي هذي الاوقات كان اياد يدور على لمى

شافها من بعيد وجا عندهآ

اياد ابتسم لها : آهلنن

لمى طالعت فيه وشالت عينها بسرعه

اياد سكت شوي : اسف على الي صارلك لمن اتصلت

لمى بتردد : ليش اتصلت ؟

اياد نزل راسه وقالها : اشتقت لك , كنت متعود دايما اتصل عليك .. وفي اي وقت

لمى : اشتقت لي ؟

اياد : ماتتصورين قد ايش

لمى : وخطيبتك ؟

اياد باستغراب : خطيبتي ؟!

لمى : ايه مو انت خطبت

اياد : مين قال اني خطبت ؟ انا ماخطبت ولا وحده

لمى : كيف ؟ انا سمعت من امك ف يوم ملكتي ! كانت تقول خطبنا لاياد والبنت عجبته ويبي يكلمها ؟

اياد : انا مافكرت حتى اخطب من بعدك

سكت شوي بعدين استوعب السالفه

مسك يد لمى واخذها عند امه بسرعه

وهم يمشون
لمى : ايادد! وش فيك اتركني

اياد : انا لازم اعرف كل شيء


وصل عند امه وهو معصب كان الكل مجتمع هناك
امه وخالته والبنات

اياد بعصبيه : يمهه ! وش ذا الكلام الي قلتيه للمى من وراي

ام اياد : بسم الله اي كلام ؟

اياد : قوليلها يا لمى ! يمه انا متى خطبت ! متى فهميني ؟

ام اياد حست ان كل شيء انكشف : وبعدين معاك لا تتكلم زي كذا انا امك

اياد : فهميني انا لازم اعرف كل شيء يمهه

ام لمى : هدو يا جماعه وش فيكم , اياد اهدا

اياد : ابي اسمع كل شيءءء ! كل شيء الحينن

ام اياد : انا ما سويت كذا الا عشان مصلحتكم

اياد : ههه! مصلحتنا ؟

ام اياد : البنت ملكت وانا كنت متقصده اقول وهي جنبي عشان تسمع كل شيء

الكل انصدم من امه
اياد : وليش ؟

ام اياد : انا كنت ابي لها الخير , كنت ابيها تنساك ! البنت متزوجه الحين ماكنت ابيها تفكر فيك

اياد : يعني كان في امل ؟ كان في امل انها ماتتزوج وانتي خربتي كل شيء !

ام لمى مسكت اياد وطلعته : تعال اياد معاي عشان تهدا

اياد : يا خالتي انا كنت شاري بنتكك .. كنت مستعد اسوي كل شيء عشانها

ام لمى : اعرف ياولدي تعال معاي بس

لمى كانت منزله راسها وحابسه كل دموعها
ماقدرت تمسكها اكثر بكت وراحت بسرعه لغرفة اختها



ام لمى اخذت اياد وراحو لحالهم
ام لمى : ياولدي عيب عليك تكلم امك بذي الطريقه

اياد : ماني مصدق .. كيف امي تسوي كذا !

ام لمى : اسمعني اياد , انا بعد كنت عارفه .. ابوها ومانقدر نرد كلمته
انت على بالك انه كان بيخليها تترك عز وتتزوجك ؟ مستحيل

اياد : ليششش فهموني ليش , انا كنت اقول لمى ماتتغير علي بس عشان انخطبت! طلعتو انتو السبب

ام لمى : ما كنا نبيكم تعرفون , وهذا لمصلحتكم هي تزوجت وانت سافرت والكل كان يقدر يكمل حياته

اياد وقلبه محروق على الي صار : لا. انتي ماتعرفين وش يصير مع لمى ولا تعرفين وش يصير معاي

ام لمى : خلاص انساها يا ولدي

اياد : مستحيل انسى - قام وتركها


_________


في نفس الوقت

كانت لمى بغرفة منال وتبكي

منال وهي حاضنتها : لمى خلاص لا تبكين

لمى تتكلم ودموعها على خدها : ليش يا منال ليش ما تركونا نتصرف

نوره : لمى اكيد الي سوته ام اياد لمصلحتكم

لمى عصبت منها : اي مصلحه تتكلمين عنها ؟ هي ظلمتنا كلنا عز مو مرتاح وانا مو مرتاحه واياد بعد مو مرتاح

نوره : طيب اهدي خلاص حصل خير

لمى : انا مابي اقعد مع عز دقيقه وحده , قلتلكم اياد مستحيل يسويها اياد يحبننني!





دخل ابو لمى بالصدفه عليهم بغرفة منال

ابو لمى بعصبيه : وش ذا الازعاج الي مسوينه

لمى مسحت دموعها بسرعه

منال : لا يبه مافي شيء

ابو لمى شافها : لمى تبكين ؟

لمى : لا

ابو لمى : وش فيك اجل ؟

لمى : مافيني شيء يبه

ابو لمى : عز مسوي لك شيء ؟

لمى : لالا ماسوا لي شيء , مافي شيء يبه صدقني

ابو لمى : طيب , انا بنزل تحت اكلم امك


..



منال : غبيه انتي ! ليش ماقلتي له

لمى : ماعرف ينربط لساني

نوره : لا تقولين له مارح يوافق والله

منال : الا قولي , لين متى بتسكت

نوره : منال وش فيك ! بدال ماتهدينها تزيدينها

منال : لا والله تبيني اسكت واطبطب عليها الولد يبيها وهي تبيه وين المشكله

نوره : اففف اسكتي بس

لمى : يووهه ابوي نزل تحت لا يكون عرف كل شيء

كلهم قامو ونزلو وراه بسرعه


..

الاب نزل يدور على ام لمى يبي يتطمن على بنته

وشاف اياد وكان مبين عليه انه معصب

ابو لمى : وش صاير بالبيت ؟ تركته ساعه ورجعت لقيته مقلوب فوق تحت

ام لمى : لالا مافي شيء بس مشكله صغيره تعرف يعني

ابو لمى : وانت وش فيك ؟

- في نفس الوقت دخلت لمى بسرعه عندهم -

ابو لمى : وش فيكم احد يتكلم

لمى بتردد : يبه انـ انا .. انا مابي عز

ابو لمى : وشو ؟ ماتبين عز ! وشلون يعني

لمى : انا مابي عز انا ابي اتطلق

ابو لمى بعصبيه : وليش ان شاءالله تبين تتطلقين انتي ماكملتي معاه شهرين على بعضها

لمى : ايه انا مابي

ابو لمى لف راسه على اياد : انت السبب ! انت الي شيشتها على عز صح ولالا

اياد : انا احبها وابيها ياخالي ذا كل الموضوع

ابو لمى : ماتستحي انت على وجهك البنت متزوجه وتقولي احبها

اياد : هي ماتزوجته حب فيه , انت غصبتها عليه

ابو لمى مسك اياد من بلوزته : انت كيف تكلمني بذي الطريقه ؟ انت مين عشان تقول لي ذا الكلام

لمى : يبه اتركه , كلامه كله صح انا مابي عز ولا يوم فكرت اكون معاه!
انا كنت دايما ابي اقولك بس انت ماتسمعني , انا مابي عز انا ابي اياد

ابو لمى : تبين مين ؟ لالا ماسمعتك ؟ لو قلتيها مره ثانيه انا بذبحك فاهمه , وانت اطلع مابي اشوفك عندي

اياد : انا ابيها ياخالي ليش مو راضي ليشش

ابو لمى : اقولك اطلعع

ام لمى : مايصير تسوي كذا بالولد وش فيك لا تضربه

ابو لمى : الا بضربه وبكسر راسها بعد , اجل يخرب حياة بنتي! لا وهي تبي تتطلق !
اطلع اطلع برا بس , وانتي اتصلي على عز يجي ياخذك

اياد : ياخالي اسمعني

ابو لمى مسكه وطلعه برا : ماني سامعك اقولك اطلعع


..




لمى سمعت كلام ابوها واتصلت عليه عشان يجي
جا عز وشاف لمى زعلانه واثار البكى على وجهها ..


عز : لمى حبيبتي وش صار لك

لمى : مابي ابوي يجبرني على شيء هو ليش كذا

عز : يجبرك على وشو قوليلي

لمى ما مسكت نفسها وبكت : ليش طيب انا كارهه نفسي من كثر مايسوي فيني كذا

عز قرب منها وحضنها : خلاص اهدي شوي وفهميني

لمى دفته وهي تبكي : انت السبب اصلا انا مابيك وخر عني

عز ماسمع لكلامها وحضنها اكثر : انا اسف والله بس لا تبكين

لمى : مابي حياتي بهذا الشكل انا الي بعيشها ولا هو ليش يجبرني اتركني انت

عز كان ماسكها وباس راسها : لمى تكفين خلاص ماحب اشوفك تبكين



- جا ابو لمى وشافهم
ابو لمى بصوت حاد : عز اخيرا جيت ! امسك حرمتك ووديها بيتكم , انا مابي دلع اكثر من كذا

عز سكت ماعرف وش يسوي
ابو لمى : وخليني اشوفك تسمع كلامها بشيء , هذي محد يعطيها وجه

عز : عممي وش فيك ليش تقول عليها كذا

ابو لمى : اقول عليها الي ابي انت مالك دخل , خذها وروحو عن وجهي

عز : ان شاءالله بس لا تعصب طيب

ابو لمى قرب منها وكلمها بصوت واطي : اذا قلتيله ابي اتطلق .. موتك على ايدي فهمتي؟ مانبي فضايح


- لمى عصبت اكثر وطلعت برا البيت تبي تروح للسياره وتستنى عز هناك

بالصدفه كان اياد واقف عند الباب وماراح للحين

اياد : لمى , صارلك شيء ؟

لمى سكتت شوي : ما يبوننا مع بعض

اياد : اعرف ياقلبي لكن مو على كيفهم

لمى : ابوي مايبيني اتطلق , حياتي بتكون كلها مع عز

اياد : وش قالك ؟

لمى : مايبيني اتطلق منه يبي يموتني

- عز طلع برا وشافهم مع بعض
مسك يد لمى : لمى حبيبتي يلا تعالي

اياد : وش الي يلا حبيبتي تعالي قاعد اكلمها انا ماخلصت

عز : ومين تكون انت عشان استناك لين ما تخلص

لمى : اياد مايصير نحنا برا البيت لا يشوفنا احد وش بيقول

اياد : انا تاج راسك انت واشكالك الي مثلك يضربون لي سلام

عز ضحك بسخريه : لا والله اقنعني ان واحد زيك سلتوح الكل يحترمه , روح روح بس دورلك شيء تشغل نفسك فيه

اياد قرب منه بعصبيه : تبي نحل المشكله بطريقه ثانيه ماعندي مانع ؟

عز : هه انا مابي احتك معاك , لاني اقدر امسح فيك البلاط

اياد : لا والله ؟ طيب وريني

لمى مسكت اياد : اياد خلاص روح وش فيككك

اياد : ايه اييهه دافعي عنه

لمى : اياد مو قدام الناس

عز مسك يد لمى : اركبي السياره بسرعه

اياد : حسابك معاي , اعرف وشلون اتفاهم معاك انا

لمى وقفت مكانها وطالعت ف اياد باستغراب : اياد ؟ حتى لو انك تبيني هذا مايعني انك تأذيه!
مهما يكون ذا ولد عمي قبل مايكون زوجي وانت عارف

اياد : ولد عمك ؟ طلع الحب الحين ؟ ايه وانا اقول انتي من اول متغيره والحين تأكدت ! ولد عمك اجل هاه

عز : اسمع تراك تعديت حدودك كثير! زوجتي ماتكلمها بهذي الطريقه

اياد : طيب طيب ! اتهنى فيها , ماعدتي تبيني يا لمى اجل ها ؟ تبين ولد عمك صح ؟

لمى : اياد احترم نفسك ! وش ذا الكلام

اياد : محترم نفسي قبل لا اشوفكم

لمى انصدمت منه : انت اتغيرت كثير , مو نفس قبل

اياد : والله محد متغير غيرك وهذا الي غيرك هو الي غاسل لك مخك ! روحي روحي معاه , بشوف غيرك اصلا

لمى بقهر : شوف غيري , انت مين ماشفت اصلا ؟ كل بنات الناس شفتهم

اياد : وابشرك كذبت امي بخليها حقيقه وبخطب وعازمك على زواجي بعد

لمى : زين , سو الي تبيه ! محد ماسكك

اياد : محد ماسكني , ايه محد ماسكني

لمى طالعت بعيونه لكن كبريائها ماسمح لها تترجاه اكثر من كذا
مسكت يد عز وراحت للسياره وتركته


كانت تقول في بالها ..
ماينفع اعيش بذي الطريقه

اضيع نفسي واضيع عز وكل الي حولي معاي

اياد ماعاد يستاهل

بانت حقيقته خلاص ..

انا المفروض اعرف كل شيء عنه من قبل

لكن ماكنت افهم

وش عاد اذا راح ؟ عندي عز وشاريني ويحبني اكثر من نفسه

لازم ابدأ من جديد

مارح اضيع شيء من عمري بعد كذا لواحد مايستاهل

يبي يتزوج؟ الله يوفقه

مارح افكر فيه اكثر من كذا

حالتي ونفسيتي تعبو

وعشان مين ؟ عشان اياد ! وبالاخير يقول ذا الكلام

طيب يصير خير

- تشتت تفكير لمى لمن حست بعز يمسك يدها بحنيه

عز : لا يهمك اياد , مارح يسوي شيء هو مايقدر اصلا انا بحميك لا تخافين

لمى ابتسمت له : بتكون معاي على طول ؟

عز استغرب من كلام لمى لكنه اسعدهه : ليش انا مو دايما معاك



اقنعت لمى نفسها بعز ..
انا خلاص بكمل معاه

لازم اكمل معاه , هو بيريحني ..


البارت الثاني عشر
..

_






رجعو لمى وعز للبيت وتأخر والوقت
ونآم عز , لمى ماقدرت تنام كانت قاعده تفكر بالماضي ..

وبنفس الوقت تتأمل بعز وهو نآيم

زعلت على الي سوته فيه , وكيف هو كان صابر عليها ويحبها

قررت انها تغير طريقة اسلوبها

وكلامها , وكل شيء مع عز

بس للآحسن .. وتبدأ من جديد


كانت تمرر اصابع يدها على شعر عز بحنيه

وتبتسم , فجأه عز حس فيها وقام من نومه

طالع فيها وعيونه نعسانه وابتسم لها

عز : ليش مانمتي

لمى : ماقدرت

عز جابها لحضنه : بيجيك نوم الحين

لمى : مابي انام مافيني نوم تعال نتفرج فلم ولا شيء

عز : الساعه 3 الا ربع ووراي شغل

لمى مدت بوزها بمزح : انت ما تحبني

عز : الا احبك واعشقك بس نامي

لمى بعدت عن حضنه وقومته من السرير

لمى : يلاا عز طفشانه مرره

عز : ابي انامم وراي دوامم

لمى : دوامك مو اهم مني تعال يلا كلها ساعه وارجع نام

عز : ياربيهه

لمى وهي تقومه من السرير : يلااا


- قام من سريره وهو يضحك لتصرفاتها حس انها طفله

فتحو اللاب توب وقعدو يتفرجون فلم رعب

- بنص الفلم

لمى : وااهه يبي يقتلهاا

عز : احس خليها تستاهل

لمى غمضت عيونها وصرخت من الفجعه

عز : ههههههههههههههههه افتحي عيونك بتروح عليك اللقطه

لمى : يممهه عز قفل قفلل مابي

عز : اصبري لحظه حماسيه ماقدر

لمى : لااءءء بيقتلهاا قفلللل

عز : ههههههههههههههههههههههه

لمى : ققققفففللل اخاففف

عز : ماني مقفله شوفي

لمى : مابي مابي -دخلت لمى بحضنه من الخوف

عز : مارح اقفلهه لا تحاولين

لمى : شوف شوف جا .... لااااءءءء

عز : هههههههههههههههه تبيني اقفله ؟

لمى : ياربيي قفلهه

عز : قولي احبك عزز

لمى : عزز مو وقتك قفله بسرعهه يمه بتموت البنت

عز : مافي قولي اول ههههههههههههههههه

لمى : ماابيي

عز : قولي قولي

لمى : احبكك عزز قفللهه تكفى

عز : هههههههههههههههههههه يلا قفلته

لمى : ياربي وش ذا الفلم

- دق جوال عز فجأه

لمى : يممهه فجعني جوالك , الساعه 4 ونص مين بيدق الحين

عز : هذا واحد من جيراننا اصبري ارد , الو ؟

جارهم : عزز , الحق ياعز بسرععه

عز وهو مفجوع : وش فيك ؟

جارهم : انزل تحت بسرعه ياعز سيارتك قاعده تنحرقق

عز : سيارتتتي ؟؟؟



- ترك عز كل شيء من يده ونزل بسرعه للشارع

تجمعو الجيران كلهم وصارو يحاولون

يطفونها , ماكان في اي سبب مقنع يخليها تنحرق

اتصلو على المطافي وجو بأسرع وقت

وطفوها على اخر لحظه


عز : يالله وش ذي المصيبه وش الي يخليها تنحرققق

جارهم : باب سيارتكم كان مفتوح لان الحريقه بدأت من جوا

عز : انا مقفل سيارتي طيب ؟

جارهم : والله مدري لكن اكيد احد فتحها

عز شك باياد لكنه سكت

جارهم : يلا الحمدلله ماصار شيء ان شاءالله تشتري غيرها احسن

عز : يالله مو مشكله , لكن لازم اعرف مين الي سواها , طيب يلا اشوفك بعدين


- طلع عز البيت وهو معصب

لمى : يمه عز وش فيها سيارتك !

عز : انا اعرف مين الي سواها لكن والله مايفلت من ايدي

لمى : مين ؟

عز : اياد مافي غيره ! انا اوريه اعرف كيف اتصرف معاه

- شوي وصلت لعز رساله


( عجبني شكل سيارتك وهي تنحرق بردت لي قلبي , يلا الجايات اكثر ان شاءالله )

عز : هاه ! شفتي الحقاره حقته !

لمى : عطني اشوف الرقم .. والله جد ذا رقم اياد

عز : يصير خير يا اياد والله لا اوريك

لمى خافت على اياد : عز وش بتسوي فيه

عز : برفع عليه قضيه والله ما اخليه

لمى : لالالا عز تكفى لا

عز : انا باتصال واحد مني اقدر امسح ف وجهه البلاط واسطاتي بكل مكان

لمى : عززز لا تكفى

عز : هين يا اياد

لمى : وش هين يا عز لا تسويها تكفى

عز : والله لا اجرجره زي الكلب اصبري بس

لمى : ياربي عز وش فييككك

عز : اليوم يحرق سيارتي بكرا وش يحرق ان شاءالله ؟ البيت ؟

لمى : لالا مايسويها اياد اعرفه انا بس تكفى اتركه

عز : ماني تاركه

لمى : عزز تكففففى

عز : لا

لمى سكتت شوي ماعرفت وش تقول وكانت خايفه على اياد

لمى : طيب عز تحبني ؟

عز : ايه احبك بس ماني راجع بكلامي

لمى : عزز , يلاا هو مهما يكون ولد خالتي بعدين مابي بينكم محاكم وخرابيط

عز : لالا الوعد هناك

لمى : لا مارح تسويها حبيبي انت

عز : بسويها

لمى : مارح تسويها كبر راسك عزز

عز : افففف

لمى : يلا عز مو انت تحبني , كذا اجل انت ماتحبني

عز : طيب خلاص

لمى باسته على خده : حبيبي انت والله

عز ابتسم : هاا حبيبك جد ولا ؟

لمى : الا حبيبي

عز : طيب بصدقك , وسالفة عز بعديها له بس ذي المره

لمى : ايه بس ذي المره

عز : لكن المره الجايه والله بوريــ..

لمى قاطعت : طيب طيب خلاص انت لا تعكر مزاجك مارح يسويها مره ثانيه





..

البارت الثالث عشر
..


_



وجا الصبح


عز لبس ثوبه واخذ اشيائه

عشان بيروح للشغل

عز : اسمعي حبيبي انا رايح مع واحد من جيراننا بيوصلي على دوامي انتبهي لنفسك زين طيب

لمى : ان شاءالله وانت بعد انتبه على نفسك


اول ماطلع عز من البيت لمى صارت تفكر

باللي سواه اياد

وانها لازم تكلمه وتتفاهم معاه

كانت متردده تتصل او لا ؟

بس انا لازم اوقفه عند حده ..

- كانت هذي مجرد حجه فقط , كانت تبي تنبهه وتحذره من عز لانها خايفه عليه


مسكت لمى جوالها واتصلت عليه

اعطاها مشغول

اتصلت مره ثانيه وثالثه وكل مره يعطيها مشغول

اخر مره اتصلت ورد عليها ..

اياد : نعم خير وش تبين ترا الناس نايمين ذا الوقت

لمى : اياد اسمع , ترا الحركه الي سويتها ابدا مو ف صالحك

اياد : ليش مو ف صالحي تبيني اسوي اكبر منها انا حاظر

لمى : ترا عز كان بيرفع عليك قضيه وانا منعته يعني لا تتشطر زياده

اياد : خليه يرفع على بالك انا خايف ؟

لمى تنهدت من طريقة كلامه اللامباليه : لاخر مره بقولك , لا تقرب من عز لانك مو قده

اياد : انا ارجل منه ومن اشكاله طيب ؟ بعدين انتي ليش داقه علي الحين ؟

لمى : لا والله ! انا داقه انبهك وانت تقولي ذا الكلام ؟ محد يسوي فيك خير انت اصلا

اياد : يلا يلا بس وراي نومه

لمى : طيب ! نومة اهل الكهف ان شاءالله

اياد : وياك يارب

لمى : استغفرالله العظيم , اسمع اياد عندي شيء ثاني

اياد : مابي اسمع منك شيء يلا مع السلامه


قفل الخط بوجهها وحطه صامت ورجع نام




اتعكر جوها واتصلت على منال عشان تسولف وتنسى

منال : هلا لمى

لمى : صاحيه ذا الوقت غريبه

منال : ايه طفشانه كلهم نايمين الحمدلله اتصلتي

لمى : والله وانا بعد طفشانه يختي

منال : ايهه ووش تسوين

لمى : منالل اقولك وش سوا اياد والله فاتكك

منال : وش سوا بعد

لمى حكت منال كل الي صار

وكل شيء بالتفصيل

منال : امما اياد يسويها !

لمى : ايه صدقي لان ذا الي صار

منال : طاح من عيني والله بس تصدقين والله حركه حلوه ههههههههههههه

لمى : اي حركه حلوه انتي ووجهك

منال : ينتقم ههههههههههههه

لمى : الحمدلله ماصار لنا شيء بس مدري وش فيه صار مجنون

منال : ايه الله يكون ف عونه بس

لمى : طيب وش رايك تمرين علي ونطلع نفطر برا

منال : بكلم ابوي وارد لك

لمى : طيب

منال : وانتي كلمي عز ها مو تطلعين بدون ماتقولين له

لمى : ان شاءالله




- طلعو وراحو السوق وهم يتمشون

منال : اسمعي لمى خلينا نتصل على روان وبيان يجون والله طفش

لمى : طفش وانا معاك مالت عليك بس

منال : يلا يلا من زمان ودي اطلع مع روان اشتقت لها

لمى : طيب اتصلي , وا شوفي ذا الفستان مره حلو

منال : اسكتي بتصل

لمى : طيب


- اتصلت منال على روان وكلمتها تجي عشان يتجمعون

* في بيت روان

دخلت روان على اياد وهو نايم عشان يوصلهم

روان : اياد قومم .. اياااددد

اياد : لا حوولل وش تبينننن

روان : قوم يلا تكفى ابيك وصلني مكان

اياد : من جدك انتي الساعه 7

روان : الساعه 11 يلا قوم وارجع نام

اياد : روان قسم بالله لو مارحتي بوريك نجوم الظهر

روان : طيب يلا قوم تكفى

اياد : رواانن !!!

روان : يلا ياخي لمى ومنال هناك ابي اروح معاهممم

اياد قام من سريره : لمى هناك ؟

روان : ايه هناك يلا قوم

اياد : طيب



..


طلع اياد ووصلهم ونزل معهم بحجة انه يبي يفطر ويرجع

مشى مع روان وبيان لين ما وصل عند لمى

لمحته لمى من بعيد كانت مستغربه , وش يبي ؟

طنشته وصارت تتفرج على الملابس ولا كأنه موجود

جا اياد عندها وابتسم : صباح الخير

لمى وهي رافعه حاجبها : انت محد يعرف لجوك والله

اياد : ليه وش فيه جوي

لمى : قبل كم ساعه تهاوش ومابي اسمع شي منك والحين صباح الخير ؟ اي خير بالله

اياد : كنت معصب وقتها ونايم ومالي خلق

لمى : وانا لازم استنى لين مايصير لك خلق ؟

اياد : ايه اذا تحبيني

لمى : ومين قال اني احبك ؟

اياد : الللهه شوفي هالتي شيرت يجنن عليك

لمى : تستهبل ؟

اياد : لا

لمى : وبعدين معاك انت اترك التي شيرت

اياد : بشتريلك ياه هديه وش رايك فيه

لمى : ايااددد !!

اياد : نعم

لمى : اتكلم جد انا

اياد : طيب يلا وش عندك اسمعك

لمى : انا بنت متزوجه الحين طيب ؟

اياد : طيب ؟ وش بعد

لمى : وانا ابي اكمل مع عز ! معاد ابيك

اياد : وليش ان شاءالله

لمى : لانك مو وجه حب

اياد : باللهي ؟

لمى : اياد لو سمحت خلاص , صح اني كنت احبك بس معاد ينفع نكون مع بعض

سكت اياد وهو رافع حاجبه

لمى : ممكن تتركني بحالي ؟

اياد لسا ساكت ويتلفت يمين ويسار

لمى : اياد !

اياد : اسمعك

لمى : شوف اياد انا والله خايفه عليك من تصرفاتك الي مالها داعي انا مابي يصير لك شيء
بس انت تجيب الكلام لنفسك

نحنا ماينفع نكون مع بعض وانا خلاص تقبلت الموضوع وبكمل مع عز

وانت تقدر تكمل مع الي تبيه

لكن رجاءا لا تسبب لي مشاكل ولا لعز , ممكن ؟

اياد عطاها التي شيرت الي كان بيده وراح وهو معصب


طنشته لمى وراحت عند البنات



..


مر الوقت والكل رجع لبيته

كان اياد قاعد يفكر بالكلام الي قالته له لمى

وانها خلاص ماعاد تهتم له

وشافت طريقها ..

تنهد عز وراح لآمه بسرعه ..


اياد : يمه بقولك شيء بس لا تهاوشين

ام اياد : وش فيه بعد كل مره طالعلي بمصيبه

اياد : انا ابي ارجع اطلع لامريكا الترم الثاني

ام اياد : وشو ؟ وليش ان شاءالله !

اياد : معاد ابي اقعد هنا

ام اياد : وليش رجعت من الاساس !

اياد سكت شوي وهو كان عارف السبب , هو مارجع عشان الغربه.. هو رجع لانه كان يحسب فيه امل مع لمى

اياد : مادري يمه المهم ابي ارجع

ام اياد : وانت تحسب على كيفك بترجع تبتعث

اياد : طيب بطلع بفلوسي بعدين انظم

ام اياد : لا

اياد : ليششششش

ام اياد : انا بقعد كل شوي اصرف عليك

اياد : يلا يمه ببيع سيارتي وانتي كملي عليها

ام اياد : يصير خير


البارت الرابع عشر
..

_






دخل عز بعد يوم طويل من الشغل

راح يدور على لمى وما لقاها بالغرفهه

كانت في ريحة طبخ جميله

دخل عليها بالمطبخ

عز : الللهه شهيتيني , وش مسويه

لمى : تأخرت عز , سويت سباغيتي بس ترا اول مره اسويها ماعرف

عز : ايه تأخرت شوي بس عندي مفاجأه لك

لمى : لا استنى قبل ما تقول وش عندك اول شيء تعال نتغدى

عز : طيب اعطيني

- الي سوته لمى ابدا ماكان مستوي ومالح وطعمه مو قد كذا

بس عز ماكان بيقول لها بس وجهه فضحه

لمى : وش فيك , مو حلو ؟

عز : امم لالا لذيذ

لمى : افف حتى ماعرف اطبخ

عز : هههههههههههههه على الاقل سويتي شيء

لمى : يعني مو حلو ؟

عز : عادي نتعلم سوا وش رايك

لمى : طيب , ايه وش كنت بتقول لي ؟

عز : ايهه صح تذكرت , بما انو اول شهر لنا ماكان جميل ابدا ف قررت اعوضك

لمى كانت ساكته ومستغربه

عز قرب منها وابتسم : حجزت لنا تذاكر سفر

لمى : جدد والله ؟ جد جد ؟ وين ؟ ومتى حجزتت ؟

من فرحتها حضنته باقوى ماعندها : عززز احبكككك

عز : ههههههههه طيب شوي شوي مقدر اتنفسس

لمى وهي حاضنته : احبك والله

عز : وانا احبك اكثر

لمى : بس وين ؟ ومتى ؟

عز : بنروح لندن , وبعد 3 ايام

لمى : وااهه بعد 3 ايامم , تعاال نجهز الشنطه

عز : لسا بدري

لمى : لالا لازم اجهزها الحين انا متحمسه لو على كيفي كنت رحت للمطار وقعدت استنى

عز : هههههههههههه طيب جهزي


- راحت لمى بسرعه للغرفه وهي تصرخ من الفرحه

عز كان يضحك على حركاتها

لمى : احبببككك عززز

عز : لو ادري كنت قلتلك من اول هههههههههه



..



لمى من فرحتها اتصلت على منال وروان

وقالتلهم انها بتسافر

- في بيت روان

روان : بيانن تصدقين , لمى بتسافر لندن ماشاءالله

بيان : احلفي ! ماشاءالله ابي اروحح

روان : ايه مالت على حظنا بس

بيان : الله يرزقني يختي

* وهم يتكلمون بالصاله كان اياد قاعد عند التلفزيون ويتفرج

وسمعهم بالصدفه

اياد : ادري ان حظك خايس بس وش في ؟

روان : لمى بتسافر لندن مع عز

اياد تغيرت ملامح وجهه : جد ؟

بيان صارت تدق روان وتضحك

بيان : وش فيه وجهك علق ههههههههههههههههه

روان : ههههههههههههه

اياد : وش فيه وجهي انتي الثانيه

بيان : خلاص يا بابا مافي لمى بح هههههههههه

اياد : و احد قال اني افكر فيها هاه ؟

بيان : انت بس شوف وجهك واحكم

اياد : بيان لو ماسكتي بوريك شغلك

بيان : لمى سحبت عليكك واكك هههههههههههه

اياد بدأ يعصب : بيان قفلي فمك وانقلعي عن وجهي

بيان : سححبتت عليكككك هههههههههههههه

اياد : بياانن اسسكتتي

بيان : اسمع طيب اسمع بقولك اخر شيء

اياد : خير

بيان : سحبت عليكككك ههههههههههههه

اياد رمى اقرب مخده عليها

بس ماجات عليها وقعدت تضحك وتكرر الكلمه

بيان : يا حرامم حركات روميو بطلها ترا البنت مو داريه عنك

اياد : اصبري والله لا اوريك

بيان : يممهه بيضربنننيي

طلعت بيان بسرعه من المجلس وهي تجري واياد وراها

دخلت الغرفه وقفلت الباب

اياد : هين يا بيان انتي بس اطلعي والله لا اوريك سماجتك

بيان : مين سحب عليك يا اياد ؟ لمى هههههههههههههههه

اياد : ايه ايه اطلعي والله ما يفكك مني احد

بيان : لمى مع عزز واياد صار وحيدد

اياد : طيب يصير خير



..



مرت 3 ايام

وسافرو لمى وعز

- في مطار لندن

لمى : وااهه مطارهم كبيرر

عز : ايه اصبري ماشفتي شيء لسا



- وصلو للفندق اخيرا

عز ترك كل شيء من يده وانسدح على الكنبه

لمى كانت عكسه تماما غيرت ملابسها ومتحمسه للطلعه

لمى : عز بتنام ؟

عز : لا بس اصبري والله تعب

لمى : لالا مو تعب يلا نطلع

عز : دقيقه خليني اتنفس على الاقل

لمى : يلا خلصت الدقيقه

عز سحبها عنده وابتسم : انا احبك

لمى استحت لانه قالها فجأه : وانا بعد

كالعاده عز استغل الفرصه



..

بعد فتره طلعو من الفندق

وراحو يتمشون ويشوفون الطبيعه

ودخلو السينما وكانت احلى اوقات عمرهم

تأخر الوقت وهم يمشون بشوارع لندن

كان في مجموعة بنات بريطانيات يضحكون بصوت عالي

وكلهم تقريبا لابسين قصير وضيق


عز طالع فيهم مجرد لقافه بس

لمى : واهه خير ذولا سكرانين ولا وشو - طالعت ف عز وشافته يتأمل فيهم ومو مركز معاها

لمى : ماشاءاللههه عزز ؟

عز : هاه ؟ وشو ؟

لمى : ليش تطالع وتتأمل فيهم

عز : بس اشوف

لمى : مو ماليه عينك انا

عز : ياربيه لمى

لمى : وانت معاي بعد تطالع ف غيري اجل كيف من وراي

عز : نظره وحده ماتضر

لمى : والله ؟ روح لهم اجل

عز : خلاص لمى مابي نتضارب

لمى اعطته ظهرها ومدت بوزها وماتبي تشوفه

عز : يعني اروح ؟

لمى : روح

عز : طيب بروح


طنشها عز وبدأ يمشي باتجاه البنات

كان يمزح معاها مو اكثر ماكان بيروح جد

لمى التفتت وخافت انه يسويها

عز يمشي ويطالع فيها ويضحك

لمى : عزز خلاص امزح تعالل

عز : خلاص رايح لهم

لمى راحت عنده بسرعه وحضنته

لمى وهي حاضنته : لا ترووححح

عز : ههههههههه ماني رايح صدقتي

لمى : ايه

عز : ما اروح لبنات رخيصات وبعدين انتي تكفيني

لمى : جد ؟

عز : ايه

- فجأه دق جرس ساعة بيق بين 12 بالليل ..


وعز كان حاضن لمى

عز : الساعه 12 من كل يوم بحياتي , بتذكر ذي اللحظه

لمى : بكون على بالك كل يوم زي ذا الوقت ؟

عز : ايه , وانتي دايما في بالي حتى وقت ما انام احلم فيك

لمى : لذي الدرجه تحبني ؟

عز : اعشقك

لمى : وانا بعد

عز : توعديني بشيء ؟

لمى : اكيد

عز : تكونين معاي على طول ؟ وجنبي في اي وقت احتاجك فيه ؟

لمى : اوعدك , مارح ابعد عنك

عز : هذا يكفيني







كانت ايام حلوه

للمى وعز , وبتكون ذكريات جميلة في المستقبل

ماتركو مكان ما راحو له

لمى تعلقت بعز اكثر واكثر

وعز برضو نفس الشيء حبها اكثر

رجعو من لندن ومرت ايام واسابيع وشهور وهم يحبون بعض

كل يوم اكثر من الي قبله

صارت لمى له كل شيء , اعطته روحها ونست اياد تماما

- اما بالنسبه لاياد , ف هو راح لامريكا وكمل دراسته هناك وانظم

الكل بدأ يكمل طريقة وينسى الثاني

- بعد سنتين من هذا الوقت ..

في صباح العيد

الكل بدأ يتزين ويلبس احلى شيء عنده

عشان يتجمعون في بيت ابو لمى ..

* في بيت عز

لمى : ياربي مو حلوو مافي ولا شيء يناسب جسمي

عز : حبيبتي انتي حلوه حتى لو تلبسين اي شيء بتطلعين زي القمر

لمى : تعبت من الحمل خلاص متى اولد كل شيء ضيق

عز قرب منها وحط يده على بطنها : بس شوفي بالمقابل بيكون عندنا بنت

لمى بكيت عشان مافي شيء تقدر تلبسه وبطنها كبيره

عز صار يحاول يهديها : لمى وش فيك خلاص لا تبكين شوفي ذا الفستان حلو عليك

لمى : لااااءء مو حلووو



..


* في بيت اياد

روان : ياربيه انا ليش دايما اتأخرر

اياد رمى الشماغ على روان وهو ياكل : اقولك روان اكويه على طريقك

روان تطالعه بنص عين : شايفني فاضيه عشان اكويلك ؟

اياد : وش عندك خلاص شعرك وسويتيه

روان : شوف اياد ترا واصله معاي لو ما رحت قسم بالله لا اوريك وجهي الثاني

اياد : خلاص حلاص يابنت الناس اهدي

اخذ شماغه وراح يدور على بيان

دخل غرفتها بدون مايدق الباب

اياد : بيانوووهه

بيان صرخت لانها كانت قاعده تلبس : ايااادد اطلععع

اياد : هههههههههههه اسف اسف

بيان : طيب اوريك

لبست بسرعه وطلعت : خير وش تبي

اياد : اكويلي

بيان : اففف ليش رجعت من امريكا ياخي البيت كان هدوء بدونك

اياد : لو على كيفي ماجيت بس امي قالت لازم تعيد عندنا

بيان : طيب عطني

اياد : يازينكك - وبدأ يعلي صوته عشان روان تسمعه - مو زي روان ماتعرف تسوي شيء

روان من بعيد : اسممععكك ترااا



..


واخيرا في بيت منال

منال : نوره ياربييهه مو راضي يزبط الكحل

نوره : وش اسويلك مشغوله انا

منال : نوره بسرعه تكفين

نوره : طيب اجلسي اسويلك ياه

منال : بشويش عورتي عيني

نوره : ولا كلمه


..


الكل اجتمع في بيت ابو لمى

وبدأو يسولفون والكل انشغل مع الثاني

وكالعاده لمى طلعت للحوش تشم هوا لان نفسيتها كانت تعبانه من الحمل

كانت جالسه لحالها

فجأه طلع اياد بالصدفه وشافها

قرب منها وجلس جنبها بالكرسي

اياد : كل عام وانتي بخير

لمى : وانت بخير

اياد : بتصيرين ام اخيرا , الا وش بتسمون بنتكم ؟

لمى : امم لسا مافكرت اسماء كثير ف بالي

اياد : وش رايك ب ريم ؟

لمى : ريم اممم

اياد : ريم عز الـ....

لمى : الا والله جميل

اياد طلع بكت الدخان حقه وكان بيولع وحده

لمى : اياد ! انا حامل لا تدخن عندي

اياد : اووهه صح نسيت

كلهم سكتو فجأه تذكرو نفس ذا اليوم قبل سنتين

اياد صار يضحك بصوت عالي

لمى باستغراب : وش فيك

اياد : تتذكرين لمن قلتي اذا ماطفيتها بولع لي وحده

لمى : ايه ترا جد كنت بسويها

اياد : كان يوم حلو

سكتو شوي وطالعو ف بعض , اياد شال عينه بسرعه

اياد : الحين نحنا اصحاب بس صح

لمى : ايه , قبل ماتكون صاحبي انت ولد خالتي

اياد : انا ماصرت افكر بالحب الحين

لمى : ليش

اياد : انا مبتعث وادرس برا وماحب يكون في احد يشغلني , ابي ابني مستقبلي على رواق

اذا كانت في بنت بحياتي احبها وتحبني بتصير بيننا مشاكل ويمكن ما اوصل للي انا ابيه

بس انا الحين عرفت ان الحب مو كل شيء واني لازم افكر بمستقبلي اكثر من اي شيء

والبنت الي تحبني الله بيجيبها وبيحطها بطريقي اذا هي كانت لي جد

مابي اتعب نفسي , صح كلامي ؟

لمى : صادق

اياد سكت شوي ورجع يضحك

لمى : يووهه اياد وش فيكك

اياد : ياربي كنت غبي ومتهور وقتها هههههههههه

لمى : قصدك على السياره هههههههههههه

اياد : ايه مدري كيف تهورت وحرقتها هههههههههههه

لمى وهي تضحك فجأه حست بألم في بطنها وسكتت

اياد استغرب من ملامح وجهها : وش فيك ؟

لمى : اياد بسرعه قول لعز يجي

اياد : وش فيك بسم الله

لمى : اااءء بوللدد

اياد : بتتوولديننن ؟

لمى وهي تصرخ : بطننني

اياد : وشش وش وو وش اسوي ؟!

لمى : عزز دور عززز

اياد : عز عز ايه طيب بدوره


- راح اياد وصار يدور على عز في كل مكان

ولقاه اخيرا


اياد وهو خايف : عزززز

عز : بسم الله وش فيك

اياد : لمى لممى بتـ..

عز قاطع كلامه : وش فيها لمى

اياد : بتولد , مستشفى , انتتت , تبيك انتت


راحو كلهم عند لمى بسرعه واخذوها للمستشفى

مرت ساعه , ساعتين , ثلاثه , اربعه

اخذت وقت طويل عشان تولد

- عند كراسي الانتظار


عز : اياد تقدر تروح

اياد : طيب بتطمن عليها عادي ؟

عز سكت ومارد عليه

اياد : عز

عز : هلا

اياد وهو مبتسم : مدري كيف ببدأ بس انا اسف

عز : على وشو

اياد : كل شيء سويته لك زمان

عز حط يده على كتف اياد وابتسم : مسامحك

وهم يتكلمون فجأه طلعت الممرضه

الممرضه : لو سمحت

عز : ايه هلا , وش صار

الممرضه : زوجتك ولدت بالسلامه

اياد من فرحته حضن عز : مبروووككك

عز : ههههههههه الله يبارك فيك

اياد : ادخل عشان تشوفها


- دخل عز عند لمى جوا

وكانت بنته بحضن لمى

شاف بنته , اول بنت له كانت جميله وصغيره

وكل شيء فيها صغير

صار يتأملها ويمسك يدها ودمعت عينه من الفرحه

لمى : تجنن

عز : مره تجنن , وش بنسميها

لمى : ريم ؟

عز : اهلن ريومم , هذي لمى امك وانا ابوك عز

لمى ابتسمت وكانت فرحتها ماتنوصف


- اخذو ريم وطلعوها فوق عند الحضانه

طلع عز مع اياد عشان يشوفونها

اياد : وش سميتوها ؟

عز : ريم

اياد ابتسم لانه تذكر لمى : جميل الاسم

عز : بالله مو تشبه لي ؟

اياد : تشبهك ويننن ماعندها ملامح المخلوقه ههههههههههههههه

عز : الا الا بالعيون

اياد : لالا لسا البنت عمرها ساعه ههههههههههههه

عز : طيب ههههههههههه

التفت اياد على عز وابتسم له : تتربى بعزك يا عز

عز : تسلم





