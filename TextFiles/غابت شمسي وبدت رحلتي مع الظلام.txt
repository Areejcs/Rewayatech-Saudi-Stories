البـــارت الاول



اشرقت الشمس على العاصمه الرياض وعم النور في كل مكان ولاكن مظلم في وجه بطل روايتي اســـامه .

فـي المحكمه ..
........: اش اسمك ؟
اسامه : اسامه عبدالله محمد الـ...
........: اسم زوجتك ؟
اسامه : نوف فهد محمد الـ...
.......: اش سبب الطلاق ؟
اسامه بغصه : لاني عقيم .
وكمل باقي الاجراءات وطلع للسياره ونزلت دمعته وهو يقود سيارته متوجهه للبيت " اش بتكون ردة فعلك يانوف اذا عرفتي اني 
طلقتك "
مسح دمعته " بس هذا اللي ربي كاتب لنا ولازم ترضى بالقدر ومو لازم تعرف اني عقيم "
وصل البيت ونزل وقلبه يقوله اللي سويته غلط وعقله يقوله هذا الصحيح وهو محتار وفتح الباب : سلام عليكم .
وقفت نوف وراحت له وبابتسامه : عليكم السلام هلا والله تو مانور البيت .. حبيبي اش فيك طالع من الشغل بدري ؟
اسامه وهو يجلس ع الكنبه : خويي مات اليوم ولازم اروح لعزاه .
نوف : ميـــن متعب ؟
اسامه : لا مو متعب .. واحد من الشرقيه .
نوف : الله يرحمه وانت بتروح لهم الحين ؟
اسامه : ايه لازم .. يله حبيـــ.. واستدرك كلمته .. روحي جهزي اغراضك وخذي كل شي لك لاني بغير البيت .. بس ملابسي 
اتركيهم .
نوف : لـــيش ؟
اسامه بحزن : ابي بيتنا قريب من بيت ابوي .
نوف بابتسامه : وليش ماقلت لي من زمان .
ابتسم اسامه مجامله لها : ابيها مفاجئه لك .
نوف : بس الحين بدري والبيت محتاج شوية تنظيف انت روح للشرقيه وانا اتصل على عامر يجي ياخذني .
اسامه : لا لازم انا اوصلك .
طلعت نوف لغرفتها واسامه يفكر فيها " ياربي ما اكون ظلمتها بس ان شاء الله القرار هذا هو الصح "
بغرفة نوف شالة كل ملابسها بالشنطه الكبيره " غريبه اسامه له ساعه من جا هنا ماتغزل فيني مو عاده له والبارح مو طبيعي 
ولا نام .. مصيري بعرف اش فيه "
لبست عبايتها ونزلت تحت : يله حبي انا جاهزه .
ابتسم لها اسامه وطلعو للسياره طالعة نوف باسامه : حبيبي اش فيك اليوم مو عاجبني مره .
اسامه : مافيني شي بس متأثر شوي بوفاة خويي .
وصلو بيت ابو عامر وطالعت نوف باسامه : راح اشتاق لك .
اسامه بحزن : وانا اكثر .
واخذ كيس احمر : هذي هديه مني .
اخذتها نوف وطقت الباب وفتحت الخدامه الباب وخذت الشنطه ودخلت نوف : سلام عليكم .
ام عامر وهي توقف : هلا وغلا ببنتي .
سلمت نوف عليها : اخبارك يمه ؟
ام عامر : الحمدلله بخير .
نوف : وين ابوي واخواني ؟
ام عامر وهي تجلس : ابوك بالشغل وعامر بغرفته نايم والعزوف بالمدرسه وماجد مع مهند بالبر .. إلا اسامه كيف جابك والله 
غريبه .
نوف : اسامه بيروح الشرقيه خويه مات الله يرحمه ولازم يوقف معاهم .
ام عامر : الله يرحمه .
رن جوال نوف : هلا عبير .
عبير: صباح الخير .
نوف : صباح النور .
عبير : نوف اش فيه اسامه مايرد على جواله ؟
نوف : والله ما ادري هو رايح الشرقيه .
عبير بفرح : يعني عادي تجلسين عندنا اكثر من يوم .
نوف : ان شاء الله .. اش فيــك فرحانه ؟
عبير : واخيرآ بنشوفك مو تقولين ما اقدر اعيش بدون اسامه .
نوف : اذكري الله .
عبير وهي تضحك : مشاء الله عليكم .


**

**

**

بالكوفي
متعب : لا اسامه تكفى لاتتغرب .
اسامه : اعذرني يامتعب انا لازم امشي قبل لاتعرف نوف اني طلقتها واتوقع انها قرأت الورقه .
متعب : اسامه الله يخليك لا تروح وتخلينا انا محتاجك وامك وابوك يبونك جنبهم انت ولدهم الكبير لاتخليهم .
اسامه وهو يوقف : انا اسف يامتعب ما اقدر على طلبك ومستحيل اجلس هنا .
متعب : وكم سنه بتجلس هناك ؟
اسامه : الين الله ياخذ امانته .
متعب : لااا اسامه طلبتك لاتسويها وتتركنا .
اسامه : متعب انا الحين مستعجل ولازم امشي .
متعب : والله لو قايل لنوف انك عقيم وهي تتصرف احسن .
اسامه : لا انا عارف رد نوف اكيد بتقول انا مستحيل اتخلى عنك هذي بنت عمي مستحيل انها بتتركني .
متعب : وانت ليش تركتها ؟
اسامه بغصه : مو بأختياري الامر هذا غصب عني .
متعب : والله عارف بس مو القرار الصح انك تروح ماقلت لهم .
اسامه : لا هذا القرار الصح .. مع السلامه انا لازم امشي .
وسلمو على بعض وضمو بعض : مع السلامه والله راح اشتاق لك .
تذكر اسامه كلمة نوف " راح اشتاق لك "
مشى اسامه من عند متعب وركب بالسياره وهو يفكر بنوف واش راح يصير لها " ياربي ما اكون سبب بتعاستها "


**

**

**

نوف : يمه انا بسوي الغداء .
ام عامر بابتسامه : بس انتي ضيفه .
نوف وهي توقف : لا انا مو ضيفه .
ام عامر : يعطيك العافيه .
دخلت نوف بالمطبخ وحضرت المقادير بمساعدة الخدامه وجلست ع الكرسي وقطعت السلطه " بتصل على اسامه اشوف وصل 
ولا لا "
وسوت الغداء ودخلت العزوف : نوووف .
نوف بابتسامه : هلا وغلا متى جيتي ؟
العزوف وهي تسلم على نوف : تو طلعت من المدرسه .. واخيرآ اسامه راح ع الاقل تجلسين عندنا كل يوم .
نوف : الله يخليه لي بس .
ابتسمت العزوف : ترا عيني مو قويه .
نوف بمزح : كلكم حاسديني عليه الله لايحرمني منه .
ابتسمت العزوف : امــين لو يموت ما ادري اش يصير لك .
فز قلب نوف وبخوف : اسم الله عليه .. جعل يومي قبل يومه .
العزوف : اسم الله عليك ماقلنا شي .
نوف : خذي الصحون ووزعيهم بصالة الطعام .
العزوف : طيب قولي لمالينا .
نوف : ابيها تشيل الصحن .
العزوف : اوك .. وخذت الصحون الزجاج وطلعت لصالة الطعام ورتبت الصحون على الطاوله .
دخلو ابو عامر وعامر وام عامر : سلام عليكم .
العزوف ونوف : عليكم السلام .
ابو عامر : تو مانور البيت .
ابتسمت نوف : منور بوجودك .
العزوف : يبه انا بنتك الغاليه واخر العنقود .
ابو عامر بمزح : خلينا ع الاقل نجاملها .
عامر : وانا ولدكم الكبير على الهامش .
ام عامر بابتسامه : انت حبيب قلبي واغلى البشر عندي .
عامر بينرفز العزوف : سمعتي يا اخر العنقود .
العزوف : اقول بس اسكت يادلوع الماما .
ابو عامر : لو تجيبين 100 ولد مايجون اغلى من العزوف .


**

**

**

وصل بعد مشقة الطريق والعنا ونزل وسلم على مشاري : يعطيك العافيه مشاري ما ادري اشلون ارد لك جزاك .
مشاري : هذا حق وواجب يا اسامه واخوي متعب قالي ضروفك الله معك ولو ما انت ثقه كان ما دخلتك الامارات بدون اجراءات 
.
اسامه : انا مو رايح إلا عشان دراستي وابعد عن اهلي ع الاقل سنه او سنتين .
مشاري : الله يفرج همك ويوفقك بكل خطوه تخطيها ويحقق كل اللي فبالك .
اسامه : مشكور والله جميلك هذا ما راح انساه طول عمري .
مشاري : ولو هذا حق وواجب وانت خوي اخوي وما اقدر اردك .
اسامه : مع السلامه مابقى على رحلتي إلا ساعتين بروح ارتاح .
مشاري : مع السلامه ونشوفك على خير ان شاء الله .
ركب اسامه بالسياره ودخل دبي على غروب الشمس ووصل للفندق ونزل وصعد بالمصعد لجناحه ودخل وخلع جاكيته ورماه ع 
الارض وتمدد على الكنبه " يارب تسعد نوف وتوفقها "
جاله نص ساعه وهو يحاول ينام بس جافاه النوم وحس اسامه انه مخنوق ومحتاج هوا وقام وطلع للبلكونه واستنشق الهوا البارد 
وبدت قطرات المطر الصغيره تهطل بخفه واسامه يتمنى لو المطر يغسل عقله وقلبه ويصير مثل الطفل اللي تو طلع على الدنيا 
بدون هموم ولا حب ولا عذاب
ابتسم اسامه بوجع وهو يتذكر اول ايام عيد الاضحى قبل 10 ايام .
جات نوف وجلست جنبه : احبكـ .
ابتسم لها اسامه : وانا اكثر .
نوف : اسامه لو نتفرق اش راح يصير لك .
اسامه بخوف : الله لايقوله .. اش فيك انهبلتي ؟
نوف : اسامه اتكلم جد لو نفترق اش تسوي ؟
اسامه : اتوقع اقل شي اسويه انتحر والله حياتي بدونك ماتسوى .
نوف وهي تبوس خده : الله يخليك لي ولايحرمني منك .
اسامه بعد ما باس يدها : ولا منك يالغلا .
وبدا رذاذ المطر بالهطول ابتسمت نوف : الجو اليوم يهبل .
اسامه وهو يمسح على شعرها : بس مو احلى منك .
رجع لواقعه المؤلم والمظلم وهو يسمع صوت جواله يرن : هلا يامتعب .
متعب : هلا بك اش اخبارك ووصلت دبي ولا لا ؟
اسامه : ايه وصلت تقريبآ من ساعه .
متعب : الله يكون بعونك شكلك اليوم ما ارتحت ولا ساعه .
اسامه بحزن : اشلون تبيني ارتاح وانا مطلق نوف والله من البارح مو قادر ارقد مع انها جنبي وقريبه مني بس عجزت انام .
متعب : الله يعينك يارب .
اسامه : ما تدري نوف اس صار فيها ؟
متعب : لا بس ما اظن انهم عرفو انك طلقتها .
اسامه : راح تعرف بس تكفى طمني عنها اول بأول .
متعب : من عيوني .. اسامه والله مو عذر تتغرب وتطلق زوجتك عشانك قاصر .
اسامه : متعب انا ما ابي نوف تنظر لي بنظرة شفقه انا ابيها تكرهني عشان تشوف نصيبها مع غيري .
متعب : لو نوف تزوجت انت بتزعل .
اسامه : متعب لاتقول كذا ان شاء الله نوف بتصير لغيري .
متعب : طيب ليش مطلقها وانت ماتبيها تروح لأحد غيرك البنت اكيد بتشوف نصيبها مو موقفه حياتها عشانك .
اسامه : الله يكتب لها الخير ويوفقها والمكتوب على الجبين بتشوفه العين .
متعب : ايه هذا صاحبي اللي اعرف .
اسامه : مع السلامه متعب بفى نص ساعه على رحلتي اتصل عليك اذا وصلت المانيا .
متعب : الله معاك ياصاحبي وتوصل بالسلامه ان شاء الله .

**

**

**
عند نوف لسه ماوصلها الخبر ولا عرفت ان اسامه طلقها .
دخلت نوف بغرفتها وجلست ع السرير دخلت الخدامه : ماما انا برتب غرفه فيه غبار .
ابتسمت نوف : اوك رتبيها .
خذت نوف الكيس الاحمر هديتها من اسامه وفتحته وشافت علبة سلسال مزينه بورد احمر فتحتها وخذت السلسال الالماس مكتوب 
عليه اسامه بالانقليزي اعتلت جسمها قشعريره وهي تشوف جوال اسامه وورقتين لونهم ابيض وورقة دفتر طلعتهم وقرأت الورقه 
مكتوب فيها ( انتي حبي الاول والاخير حبيبتي سامحيني ) حست ان الموضوع كبير واكبر منها " اسامه اكيد فيه شي " فتحت 
الورقه وقرأتها وصرخت : لااااااا.
طالعتها الخدامه اللي كانت تمسح التسريحه : ماااااماااا .. ماااامااا .
ونزلت تحت تركض مثل المجنون : ماااماا .
جا عامر : نعم نعم اش فيك ؟
الخدامه وهي ترجف : ماما نوف في موت .
راح عامر يركض لغرفة نوف وشافها طايحه على الارض وبيدها ورقه وقرأها بصدمه : لا لا مستحيل مو مصدق .
اخذ عباية نوف ورماها عليها وشالها وطلع للسياره وركبها وراء وركب بالسياره وتوجه للمستشفى بسرعه جنونيه وصل 
الطوارئ ونزلو نوف من السياره ودخلوها بالغرفه وبعد مرور نص ساعه طلعت الدكتوره السعوديه وراح لها عامر : نوف اش 
صار لها ؟
الدكتوره : تعرضت لصدمه نفسيه وحالتها جدآ سيئه هي اش حصل لها بالضبط ؟
عامر : طلقها زوجها وهي مصدومه .
الدكتوره : ياليت تخلون اسامه يجي لأنه هو الوحيد اللي يقدر يحل عقدتها هي تعبانه حيل ومحتاجته وتناديه باستمرار .
عامر : واذا ما جاء اش الحل ؟
الدكتوره : والله مو عارفه اش بيصير لها بس هي حالتها جدآ سيئه .
عامر : وكم يوم تجلس هنا ؟
الدكتوره : احتمال اسبوع اذا تحسنت حالتها .
عامر : الله كريم .. ودخل عند نوف وشافها مسنده ظهرها على السرير وتبكي : الحمدلله على سلامتك .
نوف وهي تبكي : ليش طلقني اسامه ؟
عامر : والله مو عارف اش السالفه انتم اش صار بينكم قبل لايروح الشرقيه ؟
نوف وهي تتذكر : والله من زواجنا ماصارت ولا مشكله بيني وبينه وانا مصدومه انه طلقني .
عامر : حسبي الله عليه .
نوف بعصبيه : عااامر لاتتحسب عليه هو ماسوا لك شي واحترم نفسك ولا تغلط عليه .
عامر : مايصير بخاطرك إلا طيب .. الحين بتصل على اسامه اشوف اش السالفه .
نوف وهي تمسح دموعها : جـ جواله عندي .
عامر : اش جاب جواله عندك ؟
نوف بين شهقاتها : ما ادري بس هو اعطاني هديه وفيها جواله .
عامر وهو يمسح على شعرها : خلاص يانوف لاتبكين والله مايسوى دمعه من عينك .
نوف : حرام عليك هذا ولد عمك .
عامر : طاح من عيني من يوم طلقك .

**

**

**

دخل متعب البيت : سلام عليكم .
ام مشاري : عليكم السلام هلا وغلا .
متعب وهو يجلس على الكنبه وبتعب : يمه ام اسامه كلمتك ؟
ام مشاري : لا .. ليش فيهم شي ؟
متعب بابتسامه مصطنعه : لا مافيهم شي بس من زمان مارحتي لها ولا اتصلتي عليها .
ام مشاري : احنا متواصلات مع بعض وانا وام اسامه صاحبات من ايام المراهقه .
متعب : الله يخليكم لبعض .
ام مشاري : غريبه راجع هالوقت ليش اسامه صاير فيه شي ؟
متعب : لا الحمدلله مافيه شي بس هو عنده زوجه وبيت ولازم يرجع للبيت الساعه 6 ونص .
ام مشاري : وليش مو كل يوم عنده زوجه وبيت .. متعب انا حاسسه ان الموضوع فيه شي .
متعب : لا يمه مافيه ولا شي بس انه اليوم حب يرجع لبيته وانا مستحي من الرجال مو قايل له اجلس معاي .
ام مشاري : الله يوفقكم ويرزقكم ويفتحها بوجهكم .
متعب " آآآآآه يايمه لو تعرفين اش اللي بصدري " اخذ الريموت ( الكنترول ) وشغل التيفي وحطه على القناه الأخباريه .
كانت ام مشاري تتابع التلفزيون مع ولدها : الله ينصر سوريا والله من اشوفهم احس انه عيالي اللي يقتلون .
متعب : ان الله يمهل ولا يهمل والطاغيه بشار راح يشوف بأذن الله عجايب قدرة ربي .
ام مشاري : حسبي الله عليه .
متعب : يمه اهل سوريا محتاجين دعواتنا لهم .
ام مشاري : يعلم الله انه بصلاتي وبوقت فراغي ادعي ان الله يفرج كربتهم .

**

**

**

ام عامر مو مصدقه اللي تسمعه : انت متأكد من كلامك اسامه طلق نوف ؟
عامر : يمه نوف الحين بالمستشفى والدكتوره تقول محتاجه لأسامه كثير .
ام عامر : بنتي تدخل المستشفى وانا اخر من يعلم وسألت العزوف قالت نوف بغرفتها .
عامر : يمه احنا خفنا عليك وقلنا نأجل الموضوع الين تهدى نوف ونقولك .
ام عامر : اشلون تهدى نوف واسامه بعيد عنها هذي يمكن تموت لو اسامه مايرجع لها .
عامر : لا يمه اسامه لو حاول يرجع نوف راح اقتله .
ام عامر بعصبيه : احنا وين وانت وين وهذا ولد عمك وعمر الظفر ماطلع من اللحم واسامه اكيد صاير فيه شي وانا متأكده .
عامر : طيب اهل عمي عرفو ان اسامه طلق نوف ؟
ام عامر : والله ما ادري الحين اكلم نوره واسألها اذا اسامه عندهم ولا لا .
اتصلت ام عامر على ام اسامه : الوو .
ام اسامه : اهلين .. مساء الخير .
ام عامر : مساء النور .. اخباركم ؟
ام اسامه : الحمدلله بخير اش اخباركم ؟
ام عامر : الحمدلله على كل حال .. إلا بسألك يانوره اسامه مر عليكم اليوم ؟
ام اسامه مستغربه : لا هو بالعاده يجي العصر اليوم ما جاء .
ام عامر مو عارفه اشلون تقول لها : ياليت اذا جاكم تقولون له يمر هو طلق نــوف واحنا ماندري اش اللي حصل بينهم .
ام اسامه بصدمه : ايــــش اسامه يطلق نوف .. لا لا مو مصدقه اكيد هذي من مقالبك .
ام عامر : ياليت مقلب هذي حقيقه يا ام اسامه .
ام اسامه وهي تبكي : بعد عمري نوف اش صار لها ؟
ام عامر : هي بالمستشفى والدكتوره تقول اذا ماشافت اسامه وكلمته وجلست معاه احتمال تبقى طول عمرها حزينه .
ام اسامه : وهو وينه فيه ؟
ام عامر : ما ادري والله اتصلت عليك اسأل عنه وعامر راح لبيت اسامه وماحصله .
ام اسامه : الله يستر .. عين ماصلت على النبي اسامه ونوف من صغرهم يحبون بعض اشلون يطلقها ؟
ام عامر : صدمتك مو اكبر من صدمتي .
ام اسامه : ونوف بأي مستشفى ؟
ام عامر : بمستشفى ....
ام اسامه : مع السلامه حبيبتي والله يكون بعوننا راح نتعب مع هالعيال .
ام عامر : مع السلامه .

**

**

**

الماس : والله مايقهرني إلا جدتي إذا مدحت نوف احس الدنيا عندي تصير اصغر من ثقب ابره .
ليلى : وانتي اش عليك منهم ؟
الماس بقهر : نوف الحقيره تاخذ اسامه مني ليش الدنيا فوضى اسامه لي ان قصر الزمن ولا طال .
ليلى ببرود : كل واحد يفكر على قده وانتي ابني طموحك على قدك ولاتحاولين ان اسامه بيتخلى عن نوف عشانك .
الماس : انا بنت عمه مثل مانوف بنت عمه انا حلوه اش ينقصني عنها ؟
ليلى : ياحبيبتي الحب مو على الشكل والزين من زانة اطباعه ونوف احلى منك وبإشادة الكل .
الماس بصراخ : خلااااص اسكتي لاعاد اسمع حسك .
ليلى : بليز اسكتي شوي عبود يتصل علي .
الماس : وانتي هذا همك ؟
ليلى بسخريه : لا همي همك .. يعني اش بيهمني غيره .
الماس : آآه بس لو وليد يدري كان ذبحك .
ليلى : ههههههه يذبحني وعبودي موجود ؟
الماس : والله بيجي يوم تندمين قد شعرك انك حبيته وهو كذاااب والله كذاااب مايحبك .
ليلى : لا يحبني .. وردت عليه بعد ما اتصل مره ثانيه : هلا حبي .
عبدالله : هلا وغلا وسلة حلا بحلا عمري .
ليلى : اخبارك حبيبي ؟
تنهد عبدالله : آآه فديتك بس .
ليلى وهي تطلع من غرفة الماس متوجهه لغرفتها : امك اش اخبارها ؟
عبدالله : الحمدلله تمام .
دخلت ليلى بغرفتها وسكرت الباب وتمددت ع السرير : عبودي والله احبك .
عبدالله : وانا اكثر ... هاا حبي متى نتقابل ؟
خافت ليلى : لا عبودي والله خايفه .
عبدالله بزعل : خايفه مني ياليلى انا عبدالله حبيبك تخافين مني خلاص اذا انتي كذا انا اسف ما اقدر ارتبط معاك .
ليلى مايهون عليها عبدالله : حبيبي لاتزعل علي والله اللي تبيه بيصير بس اعطني فرصه .
عبدالله : الاربعاء اخر يوم انا اعطيتك فرصه من شهر .
ليلى : حاضر حبيبي نتقابل الاربعاء .
عبدالله : يعني بس يومين واشوفك ؟
ليلى : ان شاء الله .
عبدالله : فديت ليلى ياناس ماترد لي طلب .

**

**

**

ابو اسامه : ايش طلق نوف ؟
ام اسامه : ايه .
ابو اسامه : نوف الغاليه تنجرح من اقرب الناس لي والله ما اخليه .
ام اسامه وهي تبكي : ولدك مايندرى وين ارضه من سماه وجواله عند نوف .
ابو اسامه : لعبها صح واكيد بيختفي ايام ويجي بس والله لأوريه .
ام اسامه : حرام عليك احنا مو عارفين اش ضروف الولد .
ابو اسامه : هذا ماعنده ظروف بس اكيد الماس مسببه له مشاكل .
ام اسامه : الماس من يومها ماتستحي ودايم تروح لبيت نوف وتتهاوش معاها وتقل ادبها مع اسامه بس ماصارت بينهم مشاكل ولا 
هزت شعره من راس اسامه يعني تو يتذكر ويطلق نوف .
ابو اسامه : والله تو اعرف ان اخوي عبدالعزيز مضيع بناته .
ام اسامه : الله يهديم مثل امهم اعرفها من صغرها وهي كذا .
ابو اسامه : وانا ما ادري اش اللي خلى عبدالعزيز يتزوجها .
ام اسامه : المهم ولدك وينه الحين قال انه رايح الشرقيه وجواله مع نوف يعني احتمال ماطلع من الرياض .
ابو اسامه : اتصلي على اخوك محمد .. متعب يقول ان اسامه يوم كانو بالشرقيه قال انه رايح لخاله محمد .
اخذت ام اسامه جوالها واتصلت على محمد : الو .
محمد : هلا نوره .
ام اسامه : اسامه اليوم اتصل عليك او راح لك بالبيت ؟
محمد : لا والله ماشفته ليش هو بالشرقيه ؟
ام اسامه وهي تبكي : والله ما ادري وينه طلق نوف واختفى ماندري وينه ؟
محمد : ايـش طلق نوف ؟
ام اسامه : ايه .. تكفى اذا عرفت عن ولدي اي شي بلغني .
محمد : حاضر .. مع السلامه .
ام اسامه : مع السلامه .
ابو اسامه : لايكون اسامه متورط مع عصابه او بالسجن .
ام اسامه : لا تتفاول على ولدي اسم الله عليه .

**

**

**

ام وليد : هههههههههه اسامه طلق نوف .
ابو وليد بعصبيه : على ايش تضحكين ؟
ام وليد : هههه مو مصدقه واخيرآ طلقها .
ابو وليد : انتي وين واحنا وين ولد اخوي اسامه اختفى كأن الارض انشقت وبلعته ماله اثر .
ام وليد : هههههه بعد ضايع واخيرآ جاتهم مصيبه .
طلع من عندها ابو وليد ونادت ام وليد بنتها الماس وجات الماس : هلا يمه .
ام وليد بابتسامه : ابشرك اسامه طلق نوف .
صرخت الماس وحضنة امها : الله يبشرك بالخير واخيرآ .
ام وليد : ان شاء الله بيخطبك انتي بنت عمه واكيد انه حبك واخيرآ حس فيك .
الماس : والله ما اخلي الجو يصفى لـ نوف .
ام وليد بابتسامه وفخر ببنتها : كفو هذا العشم فيك .
الماس : تربيتك يالغاليه .
ام وليد : آآآه متى يجي اليوم اللي اشوف نوف فيه جثه مالها لاحول ولا قوه وانتي زوجة اسامه .
الماس : يمه والله من زمان مافرحت كثر فرحتي الحين اش رايك نسوي حفله بسيطه ونعزم بنات خالتي .
ام وليد : خذي راحتك ياقلبي .
دخل وليد : سلام عليكم .
ام وليد : عليكم السلام .
جلس وليد ع الكنبه : الماس روحي جيبي لي ماء بارد .
راحت الماس وجابت له كوب ماء : اخذ .
وليد : شكرآ .
الماس بابتسامه : عفوا .. وليد حبيبي ممكن طلب .
وليد : اذا اقدر عليه .
الماس : ابيك تجيب لي كيكه حلوه من الاوركيد .
وليد : ممكن اعرف اش سر سعادتك اليوم ؟
الماس : جعلها اليوم ودوم .
وليد : الماااس انتي مو عاده لك الفرح .
ام وليد : حاسد اختك ؟ هي فرحانه عشان نتايجها طلعت وبكل المواد ماخذها A بلس .
وليد بعدم تصدق : مشاء الله ماخذه بكل المواد A بلس .. ليش نزل عليك الوحي فجأه .
الماس : ايه ليش مو عاجبك .
وليد وهو يوقف : الله يهنيك بنتيجتك .
الماس : هااا تروح تجيب لي كيكه .
وليد : لااا .. اش تحتفلين عليه ولد عمك مختفي ماندري وين راح ونوف طريحة فراش وتعبانه .
الماس : اووووف الى متى واحنا موقفين حياتنا عشان نوف .
وليد : الماس لاتفرحين على مصايب الناس ترا يبلاك ربي بمصيبه اكبر .
الماس : الحمدلله انا مو ظالمه عشان تصيبني مصيبه .
وليد : ليتك بس ظالمه .


**

**

**

بالمستشفى .

نوف وهي تبكي بحضن امها : يمه اسامه وين راح ليش خلاني ؟
ام عامر وهي تبوس ايد نوف : خلاص يابعد عمري لاتبكين والله قطعتي قلبي واسامه ماراح يخليك .
نوف : طيب ليش طلقني والله ما اقدر اكمل حياتي بدونه اسامه المحرك لحياتي شمس حياتي الدنيا بعده مظلمه .
ام عامر بتهديها : حبيبتي اكيد ظروفه ماتسمح له يكمل حياته معك .
نوف : يمه من البارح وهو مو طبيعي احس فيه شي مكدر خاطره واليوم الصبح جا وقالي انه بيروح عزا خويه يعني كل اللي 
سواه بس عشان مايجرحني يمه انا ما اقدر اعيش بدونه اسامه حياتي كلها تكفون رجعوه لي انا متقبلته بكل مافيه من عيوب 
وعمري ماشفت منه عيب .
دخلت ام اسامه : سلام عليكم .
نوف وامها : عليكم السلام .
ام اسامه وهي تبوس راس نوف : الحمدلله على سلامتك حبيبتي .
نوف وهي تبكي : عمتي اسامه وينه ؟
ام اسامه وهي تمسح دموع نوف : لاتبكين يا قلبي والله دموعك غاليه علي .
ام عامر : والله من يوم عرفت ان اسامه طلقها ودموعها ماجفت .
ام اسامه : عشان خاطري وخاطر امك لاتبكين حياتك مو موقفه عشانه .
نوف : إلا الحياه بتوقف بدونه حياتي ولا شي بدون اسامه قبل زواجنا كنت اكلمه بالجوال يعني كل حياتي معاه .
ام اسامه : يارب تقر عيوننا بشوفته انا مـتأكده ان ولدي فيه شي .
نوف : عمتي تكفين اذا عرفتي شي عن اسامه قولي لي .
ام اسامه : من عيوني بس احنا مانعرف عنه اي شي وبكلم متعب يمكن يعرف عنه شي .
نوف : ايه متعب يعرف كل شي عن اسامه .


**

**

**

مهند : هلا يبه .
ابو اسامه : انت وينك ؟
مهند : انا بالبر مع ماجد .
ابو اسامه : اخوك اسامه مختفي الارض انشقت وبلعته واحنا محتاجينك تعال .
مهند بخوف : ليش يبه اش فيه ؟
ابو اسامه : طلق نوف وماندري وين راح .
مهند : ايـــش طلق نوف .. ليش اش صاير ؟
ابو اسامه : والله مو عارفين شي تعال عشان ندور على اسامه احنا بلغنا الشرطه وعممو على مناطق السعوديه كلها .
مهند : اوك الحين جاي .. مع السلامه .
ابو اسامه : مع السلامه .
وقف ماجد وبخوف : اش صاير ؟
مهند : ابوي يقول اسامه طلق نوف ومايعرفون وين راح .
ماجد : يله بسرعه بنمشي .
مهند : يله قول للشباب ان عندنا ظروف انا بروح اشغل السياره واشيل الاغراض .
راح ماجد للشباب اللي جالسين بالمخيم : سلام عليكم .
الكل : عليكم السلام .
ماجد وهو يفرك يدينه وبتوتر : انا ومهند لازم نمشي الحين صار لنا ظرف طارئ ولازم نمشي .
وقف بندر : سلامات اش صاير ؟
ماجد : ولد عمي اسامه مايدرون وين راح .
بندر : بنروح معاكم يمكن نحصله .
ماجد : لا لا انتم خلوكم هنا احنا نكفي وفيه ظروف خاصه صارت بالعايله ضروري نمشي .
بندر : الله معاكم .
مهدي : طمنونا عن اسامه .
ابراهيم : الله يوفقكم والله الجلسه بدونكم ماتسوى .
سلم ماجد عليهم وطلع وركب بسيارة مهند FJ لونها ابيض : عين ماصلت على النبي .
مهند : انا حاسس ان الماس بنت عمي لها يد بالموضوع .
ماجد : لا لا بنت عمي مو بهالدناءه .
مهند : لا الماس تحب اسامه وياكثر ماتقول الكلمه هذي قدام اسامه واكيد انها ساحرته .

**

**

**

بالديار البعيده .. بديار الغربه .. الشوق له مكان .. والدمع والفراق .. كان اسامه يمشي على الشاطئ بدون هدف ويبكي على 
فراق حبيبته نوف .
جلس ع الكرسي " بعد عمري يانوف اش صار لها "
جا شاب عربي وجلس جنب اسامه : سلام عليكم .
مسح اسامه دموعه : عليكم السلام .
اصيل : شو بك تبكي كتير ؟
اسامه بصوت مبحوح من التعب والبكا : جاي ادرس هنا واشتقت لأهلي .
اصيل : من حقك اخي كلنا بنشتآ لآهلنا بس انت بتبكي كتير .
اسامه : فيه ظروف حصلت لي وهي مأثره علي شوي .
اصيل : انت من الخليج صح ؟
اسامه : ايه انا اسامه من السعوديه .. وانت .
اصيل : انا اصيل من سوريا .
اسامه بابتسامه مصطنعه : هلا والله بأهل سوريا .
اصيل : اخي شو بك والله احس انت حزين .
اسامه : خلها على الله بس .
ابتسم اصيل : شو رأيك تمشي معي ع السكن عشان تتعرف ع الشباب .
اسامه : لا ما ابي اتعرف على احد انا ما احب اختلط بالناس .
اصيل : انت اكيد بك شي مو طبيعي .
اسامه : قلت لك ظروف صعبه خلتني اجي هنا .
اصيل : انا حاولت اسلي خاطرك واخليك تمشي معايا بس انت مابدك .
اسامه : اذا فيه احد من السعوديه اروح معاك .
اصيل : اخي شو بك كلهن من العرب وفيه سعودي وقطري ومغربي .
اسامه وهو يوقف : يله نروح لهم .
راحو للشباب اللي جالسين ع الكراسي والسوالف والضحك عامر بينهم .
اصيل : ياشباب انا جبتلكن صديق جديد من السعوديه .. هذا اخوكن اسامه بدي اعرفك عليهن يوسف من السعوديه .
يوسف : هلا والله بابن جلدتي تو مانورت المانيا .
سلم عليه اسامه وكأنه واحد من اخوانه : هلا بك زود والله يوم شفتك كأني شايف احد من اهلي .
يوسف : والله حسيت انك اخوي مو واحد اول مره اقابله .
اصيل : هذا حمد من قطر .
سلم عليه اسامه وسلم على كريم من المغرب : لي الشرف اني اتعرف على ناس مثلكم .
يوسف : الشرف لنا .. انت من اي منطقه ؟
اسامه : من الرياض وانت ؟
يوسف : انا من المدينه .
رن جوال اسامه ووقف : عن اذنكم .. هلا وغلا .
متعب : هلا والله بالغالي اخبارك ؟
اسامه : حالي كل ماله وهو يتردى .
متعب بحزن : اسامه ارجع ماراح يفيدك تغربك وبعدك عن اهلك .
اسامه : اتغرب وابعد عن اهلي اهون من اني اشوف واسمع اني جرحت نوف .. إلا نوف اش اخبارها ؟
متعب : والله نوف محتاجتك وهي الحين بالمستشفى .
اسامه بخوف وهو يحس ان رجوله ماعادت تشيله : اش فيها ؟
متعب : من عمايلك ارحم نوف وارجع عامر كلمني ويقول الاطباء يقولون انه اذا مارجعت لها وهي ماشافتك راح تبقى حزينه .
زادت رجفة اسامه والخبر كان له مثل الصاعقه ..

**

**

**

طلعو العزوف وامها وماجد من غرفة نوف وبقت بروحها وسالت دمعتها ويليها سيل من الدموع دخلت بنوبة بكاء مو طبيعيه 
مرت ساعتين وهي تبكي وكان هناك مراقب لها طلعت نوف صورة اسامه اللي تحت المخده طلبت من امها تجيبها لها ومارفضت 
لها طلب باست صورة اسامه
وخذت القلم اللي ع الطاوله وقلبت الصوره وكتبت
تضيق فيني دنيتي واتعنا
ويزيد حزني لا طرى اليوم طاري
كنت احلم بقربه وكنت اتمنا
واليوم عني راح وعجزت الاقيه
ياصاحبي اعذر خفوقن تعنا
من بعدكم باقي الالم في حياته
قدرك عزيز وبعد فقدك عرفته
يارب عيد الوصل باللي احبه
احن للماضي وروعة سنينه
واذكر حياتي في وصاله وقربه
والله ما انسى ولا يمكن انسا
ايامه الحلوه معي او لياليه

الشاعر : ابراهيم حكمي

دخل ابو عامر بعد ماطق الباب : سلام عليكم .
نوف وهي تمسح دموعها : عليك السلام .
باس ابو عامر راسها : صباح الخير .
نوف : صباح النور .
مسح ابوها على راسها : يابنتي حرام اللي تسوينه بنفسك لاتبكين .
نوف : يبه اش اسوي غصب عني انا محتاجه اسامه .
ابو عامر : انتي كل حزنك مو عشان اسامه طلقك عشان غيابه ؟
هزت نوف راسها بإيه .
ابو عامر وهو يبوس راسها : حبيبتي انا بروح الشغل الحين اذا احتجتي شي اتصلي علي .
نوف : اوك .
طلع ابوها وسندت نوف راسها على السرير وهي تبكي " يارب تحفظ اسامه وين ماكان "
رن جوالها وشافت الرقم من خارج الدوله وردت بـ : الوو .
اسامه : ..................
نوف وهي تبكي : الووو .. الوو .
اسامه وهو يسمع لشهقاتها وبكاها يحس انه نار تشتعل بصدره : .......
سكرت نوف الخط وقفلت جوالها .

**

**

**

ام اسامه : يعني اشلون مايعرفون عنه شي .
مهند : يمه لهم ثلاث ايام يبحثون عنه ماحصلوه بالجوازات وبالسجون وبكل مكان ماحصلوه .
ام اسامه : ياربي هذا وين راح حتى متعب لما كلمته يقول اخر مره شافه لما كانو بالشرقيه .
مهند : يمه انا شاك بالسالفه متعب واسامه ماطلعو من الرياض .
ام اسامه : انت تدري عن احد ؟ كل وقتك بالبر او عند جدتك بالديره .
مهند : يمه والله اتكلم جد اسامه الصبح قايل لنوف انه رايح الدمام والعصر وانا شايف متعب .
ام اسامه : والله ماقطع قلبي إلا نوف .
مهند : الله يكون بعونها .
جات سعاد : سلام عليكم .
ام اسامه : عليكم السلام .
سعاد : يمه نوف اش فيها ماعادت نوف اللي اعرفها تغيرت حيل .
ام اسامه : بسم الله الرحمن الرحيم اول شي اجلسي وبعدين اسألي .
سعاد : يمه والله نوف تغيرت احس انها كرهت الناس كلهم .
ام اسامه : نوف مجروحه من اسامه ومن عمايله فيها اشلون يطلقها كذا ويختفي .
سعاد : قبل شوي كنا عندها انا والعزوف كل وقتها تبكي نمزح معاها مو معبرتنا .
مهند : والله انكم فاضيات البنت بالمستشفى وانتم رايحين تستهبلون عندها .
سعاد : اش نسوي نحاول انها تضحك لو بس مره خلاص اختفت ابتسامتها طول وقتها تبكي .
ام اسامه : الله يصبرها ويقومها بالسلامه والله ما ادري اش اسوي ودي اسعدها بس مابيدي حيله .
رن جوال سعاد : الوو .
الماس : هلا وغلا ببنت عمي .
سعاد : انتي مين ؟
الماس : معقوله يا سعاد ماتعرفيني انا الماس بنت عمك .
سعاد بحقد وكره : نعم اش بغيتي ؟
الماس : كذا تكلمين اللي يتصلون عليك ويتطمنون عليك .
سعاد بعصبيه : الماس انا وانتي بيننا الرسميات وبس صح انك بنت عمي وعمر الظفر ماطلع من اللحم بس خلاص علاقتنا 
ببعض انتهت من زمان.
الماس : اناا بقولك كلمتين ابيك توصلينهم لنوف .. اسامه لي ان طال الزمن وان قصر .
سعاد : اسامه مو لك ولا لنوف اسامه اختفى ماندري هو ميت ولا عايش .
الماس : انا السبب بطلاقهم انا قلت لأسامه اني احبه وهو من زمان يحبني بس مايبي يحرج ابوه مع عمي فهد .
سعاد : انتي كذابه وياويلك ثاني مره تتصلين علي خلاص انا ما ابيك انت ايش ماعندك كرامه ؟
الماس : لاتكلمين علي وانتي اللي ماعندك كرامه مو انا .
سعاد : والله انا ما رحت للناس اللي مايبوني ولا اتصلت عليهم .
الماس : والله لأخليك تندمين على كلامك .
سعاد : اذا انتي قدها سوي لي شي .
الماس : انا قدها وشوفي بس شهر وراح تشوفون المصيبه الثانيه .
سعاد : لعلمك مو انتي اللي تنزلين المصايب ربي اللي يبلانا فيها جعلك للمصيبه ان شاء الله .

**

**

**

مر اسبوع من طلاق نوف واليوم تطلع من المستشفى كانت جالسه ع السرير وتبكي دخلت امها : يله يانوف قومي البسي عبايتك 
.
وقفت نوف : يمه لسه ماحصلو اسامه ؟
ام عامر : لا حبيبتي مافيه احد يعرف عنه شي .
لبست نوف عبايتها ولفت طرحتها وتغطت بطرفها وطلعت مع امها للسياره وركبت نوف وراء : سلام عليكم .
عامر : وعليكم السلام .. الحمدلله على السلامه نورت الرياض بقومتك بالسلامه .
نوف : منوره بوجودك .
ام عامر : اخوانك مسوين لك مفاجئه .
ابتسمت نوف " انا وين وانتم وين " : مشكورين ياقلبي .
عامر : ترا انا صاحب الفكره واللي تنفذ العزوف .
نوف : بعد عمري الله يخليكم لي .
رن جوال نوف وكان المتصل من خارج الدوله حطته سايلنت ورجعته بالشنطه .
وصلو البيت ونزلو ودخلت نوف وكان قدامهم شريطه والمقص على الطاوله ومزين بورود والصاله كل اضاءاتها بشموع وفيه 
كيكه ع الطاوله مكتوب فيها الحمدلله على سلامتك يانوف ابتسمت نوف مجامله لعامر : مشكور ياقلبي الله لايحرمني منك .
عامر : العفو والبيت تو نور بصراحه حياتنا من يوم دخلتي المستشفى وهي منقلبه راسآ على عقب .
نزلت العزوف مع الدرج وراحت تركض لنوف وحضنتها : تو مانور البيت الحمدلله على سلامتك ياقلبي .
نوف : الله يسلمك .. يمه وين جدتي لها يومين ماجتني ؟
ام عامر بابتسامه : جدتك عند ابوك وعمك بالديوانيه .
نوف : عن اذنكم بروح اغير ملابسي .
ام عامر : اذنك معاك .
راحت نوف لغرفتها وفتحت الباب وشافت جوال اسامه على الكومدينو والاوراق ع السرير ونزلت عبايتها وعلقتها بالشماعه 
وشالت الاوراق بالكيس ودخلتهم بدرج الكومدينو وخذت جوال اسامه ودخلته بالدرج وصورة اسامه حطتها تحت المخده .
وخذت لها شور ولبست بنطلون اسود وبلوزه هاي نك اسود وخذت البالطو الابيض ولبسته وجففت شعرها ونزلت تحت وراحت 
للديوانيه ودخلت : سلام عليكم .
وقف ابوها وعمها : عليكم السلام .
ابو اسامه : هلا والله بالغاليه الحمدلله على سلامتك .
نوف : الله يسلمك .
وسلمت عليهم وراحت لجدتها : هلا هلا والله بالغاليه الحمدلله على سلامتك .
نوف بعد ماباست راس جدتها ويدها : الله يسلمك يالغاليه .
ام عبدالله : وش فيتس يابنيتي ليه حزينه ربي بيعوضتس غير اسامه .
نوف بحزن والدمع متحجر بعيونها : اسامه ماينعوض .
ام عبدالله وهي تبوس يد نوف : حبيبتي لاتبكين دموعتس غاليه .
مسحت نوف دموعها ووقفت : عن اذنكم بروح انام .
ابو اسامه : تعالي تقهوي معانا .
نوف : لا بروح ارتاح انا تعبانه .
وطلعت نوف من عندهم وجات امها : نوف حبيبتي اش فيك خلاص اسامه انتهى من حياتك الحزن هذا ليش ؟
نوف : لأني احب اسامه ولا راح انساه .
ام عامر : نوف حبيبتي حتى ام اسامه مستغربه من طلاقكم وزعلانه على ولدها وانتي ماهمك طلاقك همك اسامه .
سالت دموع نوف : اشلون مايهمني اسامه وهو حبيبي ولد عمي اللي عشت معاه طول عمري .
ام عامر وهي تمسح دموع نوف : خلاص لاتبكين والله يجبر قلبك ويصبرك اسامه مات .
نوف : لااا يمه لاتفاولون عليه والله اسامه عايش .
ام عامر : لو عايش كان لقيناه هو اختفى مو موجود بالمسشفيات وماخرج من الدوله ولا بالسجون يعني وين راح ؟
نوف : هو عايش وراح يرجع لي اسامه يحبني وماراح يخليني .
ام عامر : الله يجبر بخاطرك ماراح يخليك ؟ هو خلاك وخلى اهله كلهم والله العالم وين هو رايح .
مشت نوف من عند امها ودخلت بغرفتها وقفلت الباب وانخرطت ببكاء مرير .

**

**

**

لبست ليلى بنطلون ازرق وبلوزه ابيض جوبنيز ولبست عبايتها جات الماس عندها : ليلى تكفين لاتطلعين معاه .
ليلى وهي تطالع الماس : اقول مكياجي حلو ولا يبي له تعديل .
الماس وهي تمسك يد ليلى : ارجوك لاتطلعين معاه والله خايفه عليك .
ليلى : ليش انا بطلع مع وحش ؟
الماس : ايه اللي مثل عبدالله وحوش .
ليلى وهي تدف الماس : يله انقلعي واذا سألوك وين انا قولي لهم نايمه .
الماس : تكفين تكفين ليلى لاتطلعين .
ليلى : اقول يله انقلعي عن وجهي ومو انتي اللي تقررين اطلع ولا لا اذا امي وابوي ما منعوني انتي اش دخلك .
طلعت ليلى وركبت مع السايق ونزلت نقابها وطقت اللثمه وطالعها السايق بالمرايه : ليدي الى اين ذاهبه ؟
ليلى : بروح للسوق غرناطه .
وصلو السوق ونزلت ليلى واتصلت على عبدالله : الوو .
عبدالله : هلا وغلا هلا بالغاليه هااا وصلتي السوق ؟
ليلى : ايه وينك ؟
عبدالله : سيارتي BMW لونها ابيض .
ليلى : ايييه شفتك خلاص انت اللي لابس ثوب وكاب رمادي ؟
عبدالله : ايه .
قفلت منه ليلى وراحت له عند السياره : اركبي بسرعه لحد يشوفنا .
ركبت ليلى ومشى عبدالله ووقف عند الكوفي : اش تبين حبيبتي ؟
ليلى وهي تنزل غطاها : ابي اي شي .
طالعها عبدالله باعجاب ومسك يدها وباسها : اش الجمال هذا ؟
ابتسمت ليلى : عيونك الحلوه حبيبي .

**

**

**

ماجد : مهند والله ماتعودت اجلس بالمدينه متعود على القريه بروح لها .
مهند : خلاص بنروح القريه بس خله الين يهدى الجو وتزين الاوضاع اللي صايره بالعايله ونطلع للقريه .
ماجد : طيب اسامه اش صار عليه ؟
مهند : والله لنا اكثر من اسبوع ندور عليه مو موجود .
ماجد : يعني وين راح ؟
مهند : والله مو عارفين وين راح بس ان شاء الله بيرجع .
ماجد بحزن : اسامه عمره ما غاب يوم واحد اش اللي غيره .
مهند : عين ماصلت على النبي نوف واسامه عمرهم ماتفرقو يطلقها كذا وبدون سبب .
ماجد : احنا مو عارفين اش السبب .
مهند : الله يهديه ويرجعه بالسلامه .. اش رايك ناخذ لنا عمره .
ماجد : لا لا الوقت هذا مو مناسب خله على الاقل بعد شهر .
مهند : والله البارح اشتقت لك يا ماجد من 6 اشهر ما انام إلا معاك امس يوم دخلت غرفتي حسيت اني بسجن وخواتي يسألوني 
اش فيك متضايق قلت لهم اشتقت لماجد والله سعاد شوي ولا تعطيني كف لك شهور معاه وتشتاق له ماتشتاق لنا .
ضحك ماجد : ياخوفي نتزوج وننسى بعض .
مهند : لا اش دعوه احنا عيال عم وطول عمرنا على قلب واحد .
ماجد : طيب اليوم تعال نام عندنا والله اشتقت لك وما اقدر اجلس 10 ساعات بدونك .
مهند : هههههههه والله صرنا نشتاق لبعض بس مانشتاق لأهلنا اللي ناخذ 6 اشهر مانشوفهم .
ماجد : ياخي خلهم يحسون فينا عشان نشتاق لهم .
مهند : اليوم بننام بالاستراحه لنا ثلاث اشهر مادخلناها .
ماجد : اوك بس مانجلس فيها اكثر من ثلاث ايام بنرجع القريه .
مهند : من عيوني بس بنمشي الحين الساعه 11 وانا بنام عشان اصحى قبل صلاة الفجر .
ماجد : يله .
ركب ماجد بسيارته سوناتا 2012 لونها ابيض وركب معاه مهند وتوجهو لاستراحتهم اللي بحي الجنادريه .

**

**

**

ام وليد بخوف : هذي وينها روحي صحيها من الصبح وهي نايمه والحين انتصف الليل وهي ماصحت .
الماس وهي ترجف : يــ يـ يــيمه ليلى طلعت للسوق من الساعه 4 العصر .
حطت ام وليد يدها على فمها : ايش ؟
الماس : يمه والله حاولت امنعها بس ما اقتنعت وطلعت .
ام وليد وهي تجلس ع الكنبه بفتور : حسبي الله على بليسك اشلون تخلينها كل هالمده ليش ماقلتي لي .
الماس وهي تبكي : يمه هي قايله لي ما اقول لأحد .
ام وليد : اعطيني جوالي بتصل على السايق .
اعطتها الماس الجوال واتصلت على السايق : الوو .
سوهار : اهلا مدام .
ام وليد : وين ليلى ؟
سوهار : مدام ليلى راحت مع سياره من الساعه 4 عصر .
ام وليد بخوف : ايش ؟ راحت مع سياره .. بلعت ريقها .. مع صديقاتها صح ؟
سوهار : لا مدام هي روه مع سيد .
ام وليد : بلغ عليهم بسرعه ابي بنتي .
سوهار : اوك مدام .
وقفلت منه وصارت تبكي بقوه : الماااس بنتي ضاعت انا اللي ضيعتها انا السبب بضياع وصياع بنتي ياويلي ياااويلي .
الماس : يمه ليلى ضيحة صديقات السوء .
ام وليد : آآآه ياويلي ياويلي يافضيحتنا بين خلق الله بس ياربي ان اخوك مايعرف بالسالفه يااااويلي على بنتي ضاع شرفنا خلاص 
.
الماس : حسبي الله عليها هي كانت تكلمه من سنه واليوم اول يوم تقابله .
مسكت ام وليد الماس مع اعلى بلوزتها : انتي اش قاعده تقولين ؟ تعرفين عنها وساكته .
الماس وهي تبكي : يمه والله انا دايم اقول لها بقول لك وهي تقول لا انا ما ابي احد يفرقنا .
ام وليد : جعلها تفرق عظامها ان شاء الله .
دخل الوليد ووقفت ام وليد وهي تبكي : وليييد اختك ضاعت .
وليد بخوف : اش صاير اش السالفه .
طلعت الماس تركض لغرفتها .
ووليد طالع امه وباستغراب وخوف وهلع : يمه اش صاير اش السالفه ؟
ام وليد : ليلى ياوليد طلعت مع واحد من الشباب ومارجعت للحين .
جن جنون وليد : يمه انتي اش قاعده تقولين اكيد هذا مقلب .
ام وليد : اي مقلب يرحم امك اختك ضاع شرفها خلاص انتهت .
وليد : وهي وينها الحين ؟
ام وليد : ما ادري بس سوهار يقول طلعت مع واحد من الشباب .
رن جوال وليد : نعم سوهار .
سوهار : بابا تعال شوف شقه مال مدام ليلى .
وليد : طيب وصف لي المكان والحين جاي .
سوهار : شارع ..... حي ...... الشقه رقم ....
وصل الشقه واتصل على الماس : اش اسم اللي طلعت معاه ليلى .. مع السلامه .
دخل جواله بجيبه " جاك الموت ياتارك الصلاه "
ووصل للشقه اللي بالدور الرابع بعد ما استفسر من الرسبشن ورن الجرس بعد نص ساعه فتح الباب عبدالله : انت عبدالله .
عبدالله : ايــه .

**

**

**

صحت نوف الساعه 2 ونص وقامت وصلت لها ركعتين " يااارب تحفظ اسامه وتخليه لي ولاتفرقني انا وياه يارب ما اذوق 
مرارة فراقه "
خلصت صلاتها ونزلت شرشفها ونزلت تحت وشافت جدتها جالسه بالارض وتتقهوى جات عندها نوف : سلام عليكم .
ام عبدالله : هلا وغلا ببنيتي ياهلا والله .
نوف وهي تجلس قدام جدتها : سلامات جدتي ليش صاحيه ؟
ام عبدالله : متعوده اصحى الساعه 2 واصلي وانتظر الفجر واسوي فطوري واطلع مع جدك للغنم والبعارين وحلالنا .
نوف : الله يعينك كل يوم وانتي على هالموال ؟
ام عبدالله : والله من عرفتي للدنيا اول كنت ببيت اهلي والحين ببيت رجلي .
نوف : مشاء الله عليك انا اصحى الساعه 9 ومسميني العجوز .
ام عبدالله بضحكه : اول كانو مهند وماجد الله يخليهم لي كذا وبعدين تعودو من بعد رمضان الساعه 4 الفجر وهم صاحين وينامون 
بعد صلاة العشا.
نوف تذكرت ماجد : ايه صح ماجد وينه والله ماشفته من زمان جاني فالمستشفى مره ولا عاد جاني .
ام عبدالله : تو اتصل علي يتطمن عليك يقول جوالك مقفل .
نوف وهي توقف : عن اذنك جدتي بروح اكلمه .
ام عبدالله : اذنك معاك حبيبتي .
راحت نوف لغرفتها وخذت جوالها وفتحته واتصلت على ماجد : الوو .
ماجد : هلا والله باختي الغاليه هلا بشمعة البيت .
نوف : هلا بك زود .. اش اخبارك ؟
ماجد : الحمدلله بخير دامي اسمع صوتك .
نوف : وينك ؟
ماجد : انا بالاستراحه .
نوف : اذا تقدر تعال بسلم عليك بجلس معاك لي 6اشهر اشوفك من اربعاء لأربعاء .
ماجد : من عيوني .
نوف : انا بإنتظارك لاتتاخر .
ماجد : اوك .. مع السلامه .
نزلت نوف تحت وجلست بالصاله " جدتي مو هنا اكيد نايمه "
اخذت نوف الدفتر والقلم اللي ع الطاوله وكتبت

غاب القمر وغابت افراحي
واشرق الحزن واشرق اهاتي
وغاب الحبيب وغابت حياتي
امشي في الحياه بلا هدف ومعنى
ودمعي هو من يسليني
لااعرف الفرح والفرح لايعرفني
غاب الحبيب وتركني بلا روح
هل هناك مكان سيجمعني بك ؟
هل هناك زمان سأراك به ؟
انا بعدك ينزف جراحي
لايلتئم الا بين يديك
(( خاطره من الكاتبه ))

سكرت نوف الدفتر وانفتح الباب ودخل ماجد : سلام عليكم .
وقفت نوف : وعليكم السلام هلا والله بالغالي .
سلمت عليه وجلسو : اش اخبارك ؟
نوف : الحمدلله على كل حال .
ماجد : نهائيآ ماتوقعتها من اسامه ولد عمي العاقل يسوي كذا ؟
نوف بحزن ودموعها تنزل على خدها : صدمتك مو اكبر من صدمتي .
حس ماجد انه ضايق نوف بكلامه : انا اسف بس والله منصدم منه للحين .. طاح من عيني .
نوف : ماجد لاتتكلم على اسامه وانا موجوده ترا هذا اسامه ما ارضى عليه .
ماجد : انتي هنتي عليه وطلقك ليش مهتمه لأمره انتي ماهميتيه .
نوف وهي توقف : لو انا ماهميته على قولتك كان واجهني بعد طلاقي .
ماجد يحاول انها تكره اسامه : لا يكون يحب وحده ثانيه وطلقك واختفى عشان يتزوجها .
عصبت عليه نوف : انا الغلطانه اللي اتصلت عليك وقلت لك تجي .
وقف ماجد وباس راسها : نوف سامحيني بس من القهر عليك قلت كذا .
نوف وهي توقف : مسامحتك بس لاعاد تغلط على اسامه ترا هو ماتغير بوجهة نظري .

**

**

**

اعطاه وليد كف ومسكه مع ياقة ثوبه : ياقليل الحيا ياللي ماتستحي هانت عندك بنت بلادك تلعب بعرض الناس بشرفهم .
ضحك عبدالله : والله بنتكم هي اللي اعطتني رقمها واللي مثلها صيده سهله .
دفه وليد وطاح عبدالله على الارض وركله وليد برجله مع بطنه ودخل بالغرفه وانصدم من اللي قاعد يشوف حس انه بكابوس 
وبصوت باهت مبحوح : ليلى .. لــــيلى .
راح لها وشافها ملقاه على السرير وكلها دم ولبسها الابيض تحول الى احمر وشاف المسدس جنبها وصرخ : ليــــــلى .
وراح لعبدالله : ليش قتلت اختي ؟
عبدالله : هي اللي قتلت نفسها انا ماسويت لها شي وتحمد ربها اني ماسويت لها شي .
وليد : لا انت اللي قاتلها يوم ضيعتها وسلبت شرفها واغلى ماتملكه قتلتها .
عبدالله : والله والله مالمست شعره منها هي دخلت هنا وقتلت نفسها .
اخذ وليد المزهريه بيقتل عبدالله وطلع عبدالله يركض .
اتصل وليد على الشرطه وباشرو الموقف بـعد 10 دقائق .
اتصل وليد على ابوه : الوو .
ابو وليد : هلا وليد يالله صباح خير انت تدري كم الساعه 4 الفجر اش مصحيك .
وليد : يبه ليلى تطلبك الحل .



الـــــبـــــــارت الثـــــــانــــي







تهجد صوت ابو وليد : انت وش قاعد تقول .
وليد وهو يبكي : يبه انا لقيتها بشقة شباب وقاتله نفسها والشرطه بعد التحقيق والاجراءات قالو انه هي اللي قاتله نفسها بثلاث 
رصاصات .
ابو وليد : لا تقول لأحد خلاص قفل على الموضوع وبنقول لهم ليلى ماتت وبس .
وليد : يبه هذا همك ان الناس ماتعرف يبه انت اللي صيعت اختي اختي راحت ضحيتكم ماتعرف تصلي ماتعرف اصول الاسلام .
ابو وليد وهو يبكي : خلاص ياولدي لاتزيد الجرح جرح استر على اختك واكفل عنها يتيم وبنبني لها مسجد الله يغفر لها .
وليد : يبه هذي منتحره وفوق هذا كله طالعه مع ولد بشقته .
ابو وليد : وانت اش عرفك بالسالفه ؟
وليد : الماس خبرتني وسوهار كان يراقب ليلى يقول خايف عليها يبه الغريب يخاف عليها اكثر مني ومنك .
ابو وليد : لحد يعرف بسالفة ليلى ولا احد يعرف انها مقتوله تقول صار عليها حادث وماتت .
وليد : يبه تبيهم يشرحون الجثه ولا لا ؟
ابو وليد : لا خلاص انا متنازل عن كل شي .

**

**

**

دخلو ام اسامه وام عامر ببيت ابو وليد وكانو فيه خالات ليلى : سلام عليكم .
الكل : عليكم السلام .
سلمت ام اسامه على ام وليد : عظم الله اجرك .
ام وليد وهي تبكي : جزاك الله خير .
سلمت عليها ام عامر : عظم الله اجرك ويارب تجعل قبرها روض من رياض الجنه .
ام وليد : امين .
وجلست ام وليد وكانت جنبها ام عبدالله : وين بنتك الماس .
ام وليد : بغرفتها .
طلعت ام عبدالله لغرفة الماس وطقت الباب وفتحت لها الماس : اهلآ .
ام عبدالله استغربت من الماس ماتبكي : الماس اش فيتس مو محزنه على اختس .
الماس : ما ادري فجأه وانا ابكي حسيت انها ماتستاهل كل الدموع هذي .. جدتي انتي تعرفين اشلون ماتت .
سالت دموع جدتها : ماتت بحادث طالعه مع السايق بروحها .
الماس : ياليتها بروحها مع السايق .. وبهمس .. هي انتحرت والمفروض المنتحر ماله عزا .
ام عبدالله : انتي وش تقولين لا لا ليلى ماتنتحر .
الماس : وياليت بس انتحرت هي كانت مع واحد من الشباب بشقته .
ام عبدالله من يوم سمعت السالفه فقدت وعيها وطاحت على الارض صرخت الماس : جدتــــــــــي .
وجات ام عامر : عمتي .
واتصلت على ماجد وجو ماجد ووليد وشالوه وطلعو المستشفى .

بقســـم الرجــــال

جا مهند وجلس جنب عامر : يابو الشباب اش فيك محزن .
عامر : جالس افكر بيومي اش راح يصير بالناس اللي يعرفوني يعني بصير نفس لـــيلى حتى ابوها واخوها مو متأثرين .
مهند : لا صدقني كلهم راح يتأثرون فيك انت غير عنها .
عامر : بس ابوهـــا ابوهــا مو متأثر.
مهند : وانت اش عليك منهم .. اقول ياولد العم انا وماجد بكره بنطلع للقريه تروح معانا ؟
عامر : انت ماتدري اش اللي صار ؟
مهند بخوف : اش اللي صار ؟
عامر : جدتي فقدت وعيها ونقلوها للمستشفى .
مهند وهو يوقف : ماجد وينه لسه مارجع من عند امه .
عامر : هو اللي ودى جدتي للمستشفى .
مهند : انا بروح لهم .
عامر : طمني على جدتي .
طلع مهند وركب بسيارته واتصل على ماجد وقاله اسم المستشفى وراح له مهند ونزل وتوجه لماجد : هاا جدتي اش فيها ؟
ماجد : والله ما ادري اش اللي صار عليها لها ربع ساعه هنا .
مهند بخوف وتوتر : هي اش صار لها ؟
ماجد : راحت عند الماس وماندري اش صار وفقدت وعيها .
مهند : الله يستر .
طلعت الدكتوره وراحو لها : هاا دكتوره طمنينا .
الدكتوره : هي منيحه بس ارتفع معاها الضغط شوي .
ماجد : اقدر اشوفها ؟
الدكتوره : تفضلو .
دخلو عند جدتهم : سلام عليكم .
ام عبدالله : هلا والله بعيالي .
سلمو على راسها وجلس مهند جنب جدته وماجد ع السرير .
ام عبدالله تذكرت ليلى وسالت دمعتها : ياعيالي بنت عمكم منتحره .
مهند بخوف : مـيـن ؟
ام عبدالله : ليلى الله يغفرلها ويرحمها انتحرت .
ماجد : لا حول ولا قوة إلا بالله وهي ماتدري ان المنتحر بالنار خالد مخلد .
ام عبدالله وهي تبكي : لاتقول كذا انتم بس ادعو لها بالرحمه .
ماجد : جدتي انتي مين اللي قالك ؟
ام عبدالله : الماس هس قالت لي السالفه كلها وليلى مو منتحره وبس بس الميت ماتجوز عليه إلا الرحمه .
مهند : إنا لله وإنا اليه راجعون وعمي ووليد اشوفهم مو محزنين عليها انا مستغرب منهم .
ام عبدالله : خلاص انا ما عاد لي قعده هنا بمشي لبيتي .
ماجد : هذي الساعه المباركه بنمشي للديره بعد صلاة العشاء واربع ساعات ان شاء الله واحنا واصلين .
ام عبدالله : انا ودي اخذ معي نوف لازم تغير جو نوف تغيرت ماعاد على لسانها إلا اسامه ابيها تشوف الديره والحين وقت 
امطار وراح تتغير ان شاء الله .
ماجد : ما اعتقد انها بتروح وهي لسه بعدتها .
ام عبدالله : بس هي بحاجة تغيير الجو .

**

**

**

ام مشاري : لا حول ولا قوة إلا بالله انا لله وإنا اليه راجعون .. متى ماتت بنتهم ؟
متعب : ماتت الفجر وصلينا عليها الظهر .
ام مشاري : وانت ليش ماقلت لي بدري بروح اعزي اهلها هذولا جيرانا اتوقع لو المصيبه عندنا كان جو وعزونا .
متعب : يمه والله انشغلت وماتوقعت انك بتروحين لأم وليد بعد اللي هي سوت فيك .
ام مشاري : صح اني ماروح لها بوقت فرحها بس اروح لها بوقت حزنهم .
متعب بعد ماباس راس امه : انتي مدرسه بكلامك هذا .
ام مشاري : يله بروح اصلي المغرب وابيك توصلني لبيتهم .
متعب : حاضر .
وطلع متعب لغرفته واتصل على اسامه : الوو .
اسامه : هلا متعب .
متعب : اش اخبارك ان شاء الله مرتاح .
اسامه : الحمدلله على كل حال .. اش اخبار نوف ؟
متعب : الحمدلله بخير .. بنت عمك ليلى تطلبك الحل .
اسامه : الله يرحمها .
متعب : اقولك ليلى تطلبك الحل بنت عمك ماتت .
اسامه ببرود : اوك الله يرحمها .
متعب : تصدق كنت شايل هم اشلون بتتقبل الخبر صار عادي مره .
اسامه : الله يغفر لها ويرحمها هذي بنت عمي بس ما نعرفهم زين امهم تكرهنا من صغرنا مانعرف بعض وليد يوم كبر صار 
معانا ولا البنات مانعرفهم ولا يعرفونا بس الماس دايم تضايقني بكلامها وتحاول تسبب بيننا مشاكل انا ونوف .
متعب : نوف امس طلعت من المستشفى بس امي تقول حالة نوف ابدآ ماتسر لاعدو ولاصديق وماعلى لسانها إلا اسمك 
وماتسولف مع الناس ولا هي معاهم جالسه بروحها وكل كلامها عندك ودمعتها ماجفت من يوم عرفت الخبر .
اسامه بحزن : الله يكون بعونها والله توقعت انها بتكرهني ولا راح تذكرني بالخير .
متعب : شكلها وفيه وماراح تتزوج غيرك .
اسامه : لا ان شاء الله ماراح تتزوج غيري .

**

**

**

ببيت ابو عــــامر

ام عبدالله : والله ياولدي بيتي وحلالي ماعنده احد ولازم امشي الحمدلله تطمنت على بنيتي نوف وجلست هنا ولازم امشي وعيالي 
بعد يقولون مو مرتاحين هنا بيرجعون للقريه .
طالع ابو عامر بمهند وماجد : يعني انتم اللي تمشون امي على اللي تبون احنا اهلكم ولاتخلوني احلف انكم ماتطلعون من هنا .
مهند بابتسامه : عمي جدتي ماعندها احد غيرنا واحنا ربي خلقنا مانحب المدينه وانا اكره اجواء المدينه ازعاج وما ارتاح إلا 
بالقريه وماجد نفس الشي وخلونا عند جدتي والله مرتاحين عندها ونساعدها ونسوي لها اللي تبي .
ام عبدالله : والله انهم مالين على البيت جعلني ما ابكيهم إذا طلعو للكشتات يضيق صدري .
باس ابو عامر راس امه : جعلك ان شاء الله ماتنحرمين منهم .
ام عبدالله : ولا يحرمني منك ان شاء الله .. يله ياعيالي بنمشي .
طلعو مهند وماجد وجدتهم .
وجلس ابو عامر : شفت اخوك ياعامر صار مايحب يجلس عندنا انا اللي معوده على كذا بس الحمدلله انه جالس عند امي .
عامر : يبه ماجد ومهند رجال وينشد فيهم الظهر الحين اللي بسنهم مايهمهم لا امهم ولا ابوهم هذولا مع جدتي .
ابو عامر : والله ان ولدي وولد اخوي رافعين راسي .
دخلت العزوف وسلمت على راس ابوها وجلس جنب عامر : جدتي راحت .
عامر : ايه .
العزوف : نوف غبيه ليش ماراحت معاها والله اجواء الديره ماتفوت الايام هذي امطار ووناسه .
ابو عامر : الله يعين نوف ماهمها همك الوناسه وبس نوف تتعذب تموت باليوم الف مره عشان اسامه وهو مايندرى وينه الله 
يرحمه اذا كان ميت والله يحفظه اذا كان عايش .
عامر : امي وينها ؟
العزوف : لسه مارجعت من عند عمتي ام وليد .
ابو عامر : العزوف اللي مثلك يروح يعزي ام الميته انتي ماتت بنت عمتك ماهمك .
العزوف بحزن : والله يايبه اني متأثره بوفاتها بس ما ادري ليش مو قادره اروح لأمها انا ربي خلقني وانا اكرههم اشلون اروح 
لهم .
ابو عامر : لو تكرهينهم هم بوقت الشده الحين ولازم تروحين لهم امك وام وليد ولا مره راحو لبعض شوفي امك من الظهر هي 
وام اسامه عند ام وليد لازم توقفين مع اهل عمك بوقت الشده اتوقع لو عندهم فرح كان ما جلستي هنا .

**

**

**
مرت ايام العزاء مافيه احد محزن على ليلى إلا امها والكل مستغرب انهم مو قادرين يحزنون عليها .
نوف : يمه ما حد عرف شي عن اسامه ؟
ام عامر : لا والله ياحبيبتي مانعرف عنه شي .
نوف : يعني اش اللي صار عليه يارب طمني عليه والله خايفه عليه بالمره .
ام عامر : نوف والله محد سوا سواتك يطلقك وتخافين عليه هذا صار من اعدائك .
نوف : لا يمه اسامه طول عمره حبيب قلبي ولا راح احب غيره وماراح يصير من اعدائي لو قتل اقرب الناس لي .
ام عامر : اش اللي صارلك اسبوع وثلاث ايام ماعلى لسانك إلا اسامه .
نوف : يمه اسامه روحي وقلبي وحياتي كلها اشلون بتمشي حياتي طبيعيه بدونه .
ام عامر : ولد عمك صاير فيه شي اكيد .. وابراهيم ولد خالتك مريم يبيك .
نوف وهي تحاول انها تصير طبيعيه : اش هالناس ولد عمي مطلقني من اسبوعين ومختفي وبنت عمي ماجف تراب قبرها وهم 
جايين يخطبون قلة حيا وما توقعت ابدآ ان خالتي مريم كذا .
ام عامر : هي تحبك مثل بناتها وتحب لك الخير وتبي تخطبك لولدها وهو يحبك .
نوف : لو يحبني انا ماراح اتزوج غير اسامه لأني ماراح احب غيره .
ام عامر : نوف تكفين وافقي على ابراهيم وراح يصير زواجكم مختصر بعد عدتك ان شاء الله .
نوف : على جثتي اوافق على ابراهيم .
دخلت العزوف : سلام عليكم .
نوف وامها : عليكم السلام .
العزوف وهي تجلس جنب نوف : الخدامه تقول لقت صوره تحت مخدتك ترميها بالزباله ولا لا ؟
وقفت نوف : لااا لاترميها .
العزوف : اجلسي اجلسي انا شفت الصوره وقلت لها ترجعها مكانها .
ام عامر : من صورته ؟
نوف : صورة اسامه .
ام عامر : اسامه صار غريب عنك ولد عمك وبس .
نوف : بس انا احبه ومستحيل اكرهه وصورته لازم تصير عندي .
العزوف : يمه انتي حاقده على اسامه ؟
ام عامر : لا والله مو حاقده عليه ولا بقلبي عليه شي بس ما ابي بنتي تعلق فيه اكثر .
نوف وهي تمسح دموعها : يمه والله ما اكره اسامه لو على جثتي حبيته من صغري ومستحيل اكرهه بيوم وليله .
ام عامر : مثل ماحبيتيه راح تنسينه .
العزوف : يمه انا عزمتني شموخ بنت خالتي بروح معاها .
ام عامر : لا .
العزوف : يـــمه ليش ؟
ام عامر : انا ما اثق بشموخ واخاف يصير لك اللي صار لليلى .
شهقت العزوف : بسم الله علي لا يمه انتم واثقين فيني وانا قد الثقه .
ام عامر : بعد اللي صار بليلى انا مستحيل اخليك تطلعين بروحك .
رن جوال نوف : الوو .
عبير : هلا والله بالغاليه اخبارك يابنت عمي ؟
نوف : الحمدلله بخير .. اش اخبارك واخبار حمودي ؟
عبير : الحمدلله تمام حبيبتي اذا فاضيه بجيك .
نوف : ايه فاضيه حياك الله .
عبير : مع السلامه .
نوف : مع السلامه .
العزوف بابتسامه : عبير بتجي ؟
نوف : ايه .
العزوف : نوف اش فيك والله من زمان عن ابتسامتك .
وقفت نوف : اشلون ابتسم وانا ما اعرف عن اسامه اي شي الاسبوعين اللي راحو متوقعه بأي وقت يدخل علي احد ويقول اسامه 
مات .
العزوف : احمدي ربك انتي بخير لو شفتي الايتام اللي بسوريا اش راح تسوين والله دموعهم تذوب الصخر .
نوف : وانا بدون اسامه اتمنى اموت خلاص حياتي مالها معنى اعيش بدون هدف .
ام عامر : اللهم طولك ياروح لو رجع اسامه الحين بتروحين له وهو مطلقك ؟
نوف : طبيعي لا .. بس على الاقل متطمنه عليه اقدر اشوفه .
العزوف : مستحيل ان اسامه مطلقك كرهآ فيك هو اكيد عنده ظروف مايقدر يكمل حياته معاك .
رن الجرس وفتحت الخدامه الباب ودخلت عبير : سلام عليكم .
الكل : عليكم السلام .
وسلمو عليها وحضنت نوف : الحمدلله على سلامتك .. سامحيني ياقلبي ماجيتك بالمستشفى والله ماقدرت اطلع للرياض إلا اليوم .
نوف : عذرك معاك حبيبتي يكفي انك اتصلتي .
جلسو وعبير متعاطفه مع نوف : اش فيك حزينه معقوله عشان طلاقك ؟
نوف : لا والله خايفه على اسامه .
عبير : انا اخته زعلت عليه عشانه طلقك وانتي خايفه عليه .
نوف : ياليت بس يرجع والله تنحل الف مشكله عندي .
عبير : والله شكله مو بالبلد .
نوف : إلا هو موجود لأنهم ماحصلوه بالرحلات اللي بنفس اليوم .
عبير : والله الأمر هذا محيرني .

**

**

**

يوسف وهو يجلس جنب اسامه : اسامه اش فيك ماتجلس معانا ولا تضحك معانا ولا تاكل معانا كل وقتك جالس هنا وتبكي اش 
فيك .
اسامه حس انه بحاجة احد يفضفض له : آآآه يايوسف لو تدري باللي بقلبي .
يوسف : سلامتك من الاه قولي اش فيك اعتبرني اخوك وفضفض لي يمكن ترتاح شوي .
اسامه : ما اعتقد اني برتاح انا بعيش باقي عمري على هالحال .
يوسف : طيب قولي اش فيك والله احس انك بمشكله او بمصيبه كبيره .
اسامه وهو يسند ظهره على الشجره اللي وراه : انا تزوجت بنت عمي قبل سنه وقبل اسبوعين اكتشفت اني عقيم وطلقتها وجيت 
هنا وبتغرب طول عمري ولا راح اقابل احد من اهلي .
يوسف : وبس ذي المشكله اللي قالبه حياتك .. كان قلت لأمك او ابوك وهم يحلون المشكله واتوقع لو قلت لزوجتك ماراح تطلب 
الطلاق .
اسامه : بس انا تغربت عشان ما اشوفهم يزفونها لغيري انا احبها ولا راح اعيش بدونها .
يوسف : هونها وتهون انا مشكلتي اكبر من مشكلتك اضعاف اضعاف مشكلتك .
اسامه : اش مشكلتك .
يوسف : انا تربيت عند زوجة ابوي تضربني وانا صغير وتخليني اتاجر بالمخدرات مع اخوها وانا عمري 10 سنوات كبرت 
وانا ما اعرف إلا المخدرات عرف ابوي عن السالفه هذي وصار يضربني بالطالعه والنازله مايمر يوم مايضربني كنت اتعذب 
بس ما اشكي لأحد تبلتني خالتي باشياء رذيله شي حقير طردني ابوي من السعوديه كلها وتبرا مني وجيت هنا وكملت دراستي 
انت على الاقل تقدر ترجع لك اهل ولا انا مالي الا اخوياي لي سنتين هنا كان عندي واحد سعودي راح له 6 اشهر والله من يوم 
طلع من المانيا حسيت اني ما اقدر اكمل حياتي صرت متضايق طول الوقت والحمدلله جيت انت وان شاء الله تجلس معاي ع 
الاقل سنه او سنتين العرب هنا مو مقصرين بس انا محتاج واحد من عيال بلدي .
اسامه : طيب انت اشلون عايش هنا من وين لك فلوس ؟
يوسف : انا انظف السيارات العصر واخذ مبلغ يعيشني يومي .. وانت ؟
اسامه : انا خويي يرسل لي فلوس معاي الحين 100 الف اذا كان محتاج كلي فداك انا مصروفي اليومي 10 ريال .
يوسف : لا مشكور وماتقصر بس انا مو محتاج .
اسامه : اشلون مو محتاج وانت تغسل السيارات هذي مو شغلتنا كسعوديين .
يوسف : كل واحد يمد لحافه على قد رجليه انا محتاج الفلوس هذي ولازم اشتغل عكسك مو محتاج لا فلوس ولا شغل .

**

**

**

ام اسامه : ولدي له اسبوعين مانعرف عنه شي يعني اش صار عليه .
ابو اسامه : والله تعبت يانوره وانا ادور عليه خلاص اعتبري الولد مات وبننساه اسبوعين مسوين بحث مستمر ماحصلناه .
ام اسامه : بس هذا ولدي اشلون تقولي انسيه انا مستحيل انساه هذا حشاشة جوفي .
ابو اسامه : وحتى انا هذا ولدي بس مابيدي حيله ومافيه إلا اني اعتبره ميت ولا اتعب نفسي واذا جا حياه الله .
سالت دموع ام اسامه : يعني خلاص ماراح اشوف ولدي .
ابو اسامه : الله اعلم متى تشوفينه والله ما ادري لو يرجع بكره .
ام اسامه : انا مو مقطع قلبي إلا نوف كلكم نسيتوه إلا هي نوف هي اللي تذكرني بأسامه .
ابو اسامه : نوف مجروحه من اسامه نوف تتعذب محد حاس فيها انا اقول لو تخلون 5 % من اهتمامكم باسامه لنوف احسن .
ام اسامه : نوف بيننا بس اسامه ماندري وين ارضه من سماه ماندري حي ولا ميت .
ابو اسامه : مصير الحي يتلاقى اذا الله كاتب انه بيرجع بيرجع .
ام اسامه : ونعم بالله بس انا متوقعه انه ماراح يرجع .
رن جوال ام اسامه وردت بـ : هلا مها .
ام عامر : هلا بك اش اخبارك ؟
ام اسامه : الحمدلله بخير .. نوف كيفها اليوم ؟
ام عامر : والله البنت هذي عذبتني بس تبكي وماتبي تكلم احد وكل كلامها عن اسامه انا خايفه عليها .
ام اسامه : ماتنلام اسامه غالي عندها بس احس ان حزنها عليه زايد عن حده انا اخاف يصير لها شي من حزنها هذا .
ام عامر : بس رغم حزنها إلا انه عندها امل ان اسامه راح يرجع .
ام اسامه : ان شاء الله بيرجع .
ام عامر : آمــــين .
ام اسامه : مها تكفين اليوم تعالي تقهوي معاي والله من زمان عنك امس تحججين بالعزاء واليوم ماعندك شغل تعالي .
ام عامر : من عيوني بس بعد صلاة العصر وانا عندك .
ام اسامه : ترا بعزم ام مشاري .
ام عامر : حياها الله .
ام اسامه : مع السلامه وجيبي معاك العزوف ونوف .
ام عامر : نوف ماراح تجي معاي انا عارفه انها بترفض .
ام اسامه : الله يفرج همها .. مع السلامه .
ام عامر : مع السلامه .
فقلت ام عامر من ام اسامه وراحت لغرفة نوف وطقت الباب ودخلت : سلام عليكم .
نوف : عليكم السلام .
ام عامر : حبيبتي انا بروح لعمتك ام اسامه تروحين معاي ؟
نوف : لا يمه ما ابي اطلع من البيت .
ام عامر بحزن على بنتها : تكفين اطلعي غيري جو انتي من اسبوع ماطلعتي من هنا من المستشفى على طول للبيت غيري جو 
شوي .
نوف وهي تمسح دموعها : يمه ما ابي اطلع .
ام عامر وهي توقف : خلاص حبيبتي لاعاد تبكين انا ما ادري اش اللي صار لك دمعتك تنزل من اي شي .
وطلعت لغرفة العزوف : سلام عليكم .
وقفت العزوف : وعليكم السلام تو مانورت الغرفه .
ام عامر : منوره بوجودك ياقلبي .. تروحين معاي لام اسامه .
العزوف : ايه متى بتروحين ؟
ام عامر : بعد صلاة العصر .
العزوف : اوك بروح معاك .
نزلت ام عامر تحت وجلست بالمجلس وجا عامر : مساء الخير .
ام عامر : هلا بالغالي مساء النور .
عامر : يمه كلمك ماجد ؟
ام عامر : ايه كلمني الساعه 9 يقول وصلو الديره الساعه 12 بالليل .
عامر : الله يعين جدتي على مهند وماجد انا ما ادري اشلون متحملتهم .
ام عامر : لا جدتك اكيد مبسوطه بعيال عيالها انهم ساكنين عندها .

**

**

**

بـــــقريه نــائيه احـد قرايا مدينة الرياض تبعد هن الرياض 300 كيلو متر كان المطر يهطل بشده والارض اللي تميل للكثبان 
الرمليه اصبحت طين من آثار المطر والنوافذ الحديديه تتفتح وتتسكر بفعل الرياح السريعه في بيت فخم نوعا ما في قريه بعيده 
عن الاضواء بيت دورين لونه بيج وبني يختلف عن البيوت الشعبيه اللي جنبه بيت ام عبدالله .
كانو مهند وماجد جالسين بغرفتهم ومهند فاتح الدريشه : الله تعال ماجد شوف الحياه شوف المطر شوف الجو الخلاب .
ماجد وهو يرجف من البرد : سكر الدريشه بموت من البرد وانت متمتع بالجو .
مهند وهو يسكر الدريشه : والله اجوا القريه تنسيني هموم الدنيا ومشاكلها .
ماجد : انت عندك هموم ؟
مهند : ليش مو انسان مو بني ادم ؟
ماجد : بس امثالك ماعندهم هموم حياتهم مشاء الله مليئه بالافراح مايعرفون الاتراح .
مهند : لا تنسى انك قدوتي فالحياه وما استغني عنك .
طق الباب ودخلت ام عبدالله : سلام عليكم .
ماجد ومهند : عليكم السلام .
ام عبدالله : تعالو صلو مع جدكم تراه زعلان عليكم مأخرين صلاة العصر .
نزلو ماجد ومهند وام عبدالله رجعت للمجلس عند الجارات وصديقات عمرها ام عبدالرحمن وام شريف وام سعد .
ام شريف : إلا ماقلتي لنا يا ام عبدالله عيال عيالتس ليش يجلسون عندتس ؟
ام عبدالله : والله بس يغيرون جو وهم يحبون يجلسون هنا اكثر من جلوسهم بالرياض .
ام سعد : الله يخليهم لتس وامهاتهم وينهم عنهم يعني مايبونهم .
ام عبدالرحمن : وانتم وش تبون بالناس ؟.
ام شريف وهي توقف : انا بروح لبناتي المطر كل ماله يزيد والله اني خايفه على البنات .
ام سعد : وانا بروح معتس والله اني خايفه المغرب قرب يأذن وحنا جالسين هنا .
طلعو ام شريف وام سعد .
وصبت ام عبدالله القهوه لـ ام عبدالرحمن : بنتس لطيفه وش اخبارها ؟
ام عبدالرحمن : الحمدلله بخير ورجلها طلقها بعد ما مات ولدها .
ام عبدالله : ياحافظ ليه يطلقها مو هي اللي قتلت ولدها .
ام عبدالرحمن : والله محنا عارفين ليه طلقها .. إلا نوف بنت ولدتس وش صار عليها ؟
ام عبدالله تذكرت نوف وحالتها : الله يكون بعونها والله من يوم عرفت بخبر طلاقها وهي تبكي ودموعها ماتجف .
ام عبدالرحمن : بس والله ماهقيتها منتس يام عبدالله بنت ولدتس مانشف تراب قبرها وانتي عازمتنا عندتس .
ام عبدالله : الله يرحمها ويغفر لها ويسكنها فسيح جناته وجميع اموات المسلمين .
ام عبدالرحمن : انا بنت عمتس قولي لي وش فيتس احس انتس متغيره .
ام عبدالله : بنت ولدي منتحره .
شهقت ام عبدالرحمن : اللهم صل على محمد وليه تنتحر يعني قانطه من رحمة الله .
ام عبدالله : الله يجبر صوابها ويجبر قلب امها .
ام عبدالرحمن : ايييه تذكرت العنود بنت حمد عرسها الخميس الجاي بتحضرينه ؟
ام عبدالله : والله مدري امها ماعزمتني والعرس باقي عليه اسبوع اذا ماعزمتني ماني حاضره العرس .
ام عبدالرحمن : اكيد ابو عبدالله معزوم .
ام عبدالله : والله ما ادري عنه .

**

**

**

سعاد : والله اشتقنا لك يالعزوف .
العزوف : وانا اكثر بس جات المدرسه وخربت جلساتنا مع بعض وسهراتنا مع بعض .
سعاد : إلا نوف اش اخبارها والله ما اقدر اروح لها عندي اختبارات ومذاكره .
العزوف : الحمدلله بخير بس متغيره حيل مو نوف اللي اعرفها صارت ماتتكلم إلا باسامه وطول وقتها تبكي .
سعاد : الله يصبرها ويعينها اش بتسوي اذا عرفت ان اسامه مات .
شهقت العزوف : مااااات ؟
سعاد : اسم الله عليك اش فيك لا انا مو متأكده انه ميت بس ماجا له اسبوعين يعني مات .
العزوف : الله يخليه لغاليه ان شاء الله ما مات .
سعاد : تصدقين حتى امي تقول خلاص مافيه امل ان اسامه يرجع .
العزوف : نوف لو احد يتكلم عندها بأسامه بشي مو زين احتمال تقتله .. خلينا منهم الا اش صار بالمدرسه انا امس كنت غايبه .
سعاد : والله امس فاتك كل شي البويه سمر تهاوشت مع ابله فوزيه وقالو انهم فصلوها اسبوع .
العزوف : ليش يحطون فصل اسبوع والله احس فله يفصلوني اسبوع ارتاح بالبيت .
سعاد : لا اكيد يخصمون عليها من السلوك .
العزوف : انا اكره سمر هذي كل يوم وهي جايه تقول تقبلين اعجابي .
سعاد : ماخلت بنت بالمدرسه ما اعجبت فيها هي وشلتها .
العزوف : ياكرهي لها .
طق باب الغرفه ودخلت اسماء : يالخونه جالسين هنا ومخليني عند الحريم .
العزوف : تعالي حياك الله .
جات اسماء وسلمت على العزوف : اش اخبار نوف ؟
العزوف : الحمدلله بخير بس متغيره حيل .
اسماء : انا بروح لها بتروحون معاي ؟
العزوف : لا لا سعاد لاتروحين وتخليني وبعدين انا ضيفه عندك لاتخلين عيب .
سعاد : بروح اشوف بنت عمي انا بس رحت لها بالمستشفى كم مره ومن يوم طلعت مارحت لها .
اسماء : عبير ونوف جالسات بالبيت بروحهم ومخلينا هنا يقولون مايبون ازعاج .
العزوف : تكفون بنروح لهم مانبيهم ياخذون راحتهم مو احنا اللي يكذبون علينا احنا مو بزران اصغركم انا وسعاد بثالث ثانوي .
اسماء : يله بنروح لها بس اتصلي على ابوي وقولي له امي تقول مانطلع وابوي مايعرف .
سعاد : احنا رايحين بيت عمي ومتعودين نطلع وابوي مايدري .
اسماء : اوك نطلع بس على ذمتك .
العزوف : طيب يله تحركو بسرعه .

**

**

**

عبير : اسامه اخوي وانا اعرفه زين ماراح يخليك .
نوف : اسامه دايم يقول مايفرقنا إلا الموت واحنا تفرقنا وهو موجود .
عبير : اش دراك لو انه ميت ؟
نوف : والله ما ادري بس احساسي يقول انه موجود وماراح يخليني .
عبير : طيب انتي ليش حزينه خلاص اللي صار صار لاتكدرين خاطرك ولاتنزل دمعه من عينك الدنيا فانيه وماتسوى .
نوف بحزن : قال ايش قال الدنيا ماتسوى واسامه مايسوى .
عبير : انتي بس تفائلي وربي راح يعوضك خير منه .
نوف : انا ماراح اتزوج غير اسامه .
عبير : بس ان شاء الله حياتك سعيده مع اسامه او بدونه ومايحتاج تكدرين خاطرك عشان طلاقك .. وشوفي اللي يتشمتون فيك 
ربي اشغلهم بأنفسهم ليلى ماتت وامها مريضه والماس مابقى لها احد .
نوف : الله يرحمها ويشفي ام وليد ويخليها لعيالها .
عبير : تصدقين اتصلت علي جدتي وتقول انا ابي اخذ نوف عندي تغير جو ورفضت حاولو تقنعونها .
نوف : لا هناك ما اقدر اخلي جدتي بروحها وانا ما ابي اجلس معاهم .
عبير : اهاا والله على بالي ماتبين تجلسين بالقريه .
نوف : وفيه احد يكره القريه ؟
عبير : كثييير يكرهونها خوات زوجي مايحبون القرايا .
نوف : غريبه .
دخلو البنات : سلام عليكم .
وقفت عبير : انتم اش جابكم ؟
راحت سعاد تركض لنوف وسلمت عليها : الحمدلله على سلامتك ياقلبي .
نوف : الله يسلمك .
العزوف بعد ماسلمت على عبير : جالسين هنا بروحكم ومخلينا ؟
نوف وهي تجلس : حتى انتم جالسين بروحكم اش اللي جابكم ؟
سعاد وهي تجلس جنب نوف : حرام عليك جايين نتطمن عليك وتقولين اش جابكم ؟
نوف : جزاك الله خير تطمني علي بوقت ثاني مو يوم عرفتو ان انا ورفيقة عمري هنا قلتو بنخرب عليهم .
اسماء وهي مو حاسبه حساب اللي تقوله : والله اول كنتي عند اسامه مانشوفك إلا باليوم ربع ساعه .
سالت دموع نوف وتذكرت ايامها مع اسامه وطلعت تركض لغرفتها .
عبير : انتي اشلون تقولين كذا للبنت حرام عليك .
اسماء بصدمه : وانا اش قلت لها والله ماقلت شي .
عبير : لا تجيبون طاري اسامه عندها لابالزينه ولا بالشينه .
اسماء : والله مادريت انها كذا ع بالي عادي عندها .
العزوف : هي اساسا كذا من يوم طلقها اسامه ولا مره شفتها تسولف او تضحك .
سعاد : الله يعينها امي ماحزنت على اسامه كذا .
عبير : اذا كان اسامه موجود مصير الحي يتلاقى وراح يتلاقون مره ثانيه اذا الله كتب لهم عمر .
ووقفت عبير : عن اذنكم بروح لنوف .
طلعت عبير لغرفة نوف وطقت الباب ودخلت وشافت نوف تبكي وراحت لها وجلست جنب نوف ع السرير : نوف اش فيك ؟
نوف وهي تمسح دموعها : والله ما اقدر اخفي دمعتي اذا تذكرت ايامي معاه وهو ولا مره غاب عن بالي .
عبير : يله ياقلبي تعالي معاي بنجلس مع البنات والله ندمو انهم جو الحين ماحد ينكد عليك .
نوف : انا متنكده خلقه .
عبير : نوف خلاص ابتسمي الحياه بهجه .
نوف : والحياه هذي عندي حزن ويأس والله مو قادره اعيش زي اول وانا ما اشوف اسامه قدامي .
عبير : افرضي مارجع اسامه اش راح تسوين ؟
نوف : والله لأموت لو مايرجع .
عبير : اسم الله عليك .

**

**

**

ام وليد : والله تعبت يايمه بنتي قتلت نفسها انا ما ادري اش هالمصايب اللي تتحذف علينا من كل صوب .
ام عبدالعزيز : يابنتي والله اني انصدمت من بنتك بس انتم ضحكتو على نوف يوم تطلقت بلاكم ربي ان الله يمهل ولا يهمل .
ام وليد تذكرت نوف ومصيبتها : بس نوف طلاقها اهون بمليون مره من الانتحار اهون من انها تطلع مع ولد ماتعرفه .
ام عبدالعزيز : ياما نصحتك وقلتلك ليلى راح تضيع نفسها وتقولين هذي تربيتي وانا واثقه فيها .
ام وليد : اللي فيني مكفيني خلاص انا ندمت على دلعي لها .
ام عبدالعزيز : انتبهي لالماس لاتصير مثل اختها تراها امانه برقبتك لاتفرطين فيها .
ام وليد : ماراح اخليها تسوي اللي سوته اختها .
دخل وليد : سلام عليكم .
امه وجدته : عليكم السلام .
سلم وليد على راس جدته : هلا والله بالغاليه تو مانور البيت .
ام عبدالعزيز : بوجودك حبيبي .
وليد : يمه بنات خالتي هنا والماس مو موجوده .
ام وليد : وينها ؟
وليد : ما ادري والله .
ام وليد : اتصل على السايق شوف وينها .
اتصل وليد على السايق : الوو .. وين الماس .. اهااا يله ارجع بسرعه .
ام وليد : اش يقول وينها ؟
وليد : يقول رايحه لبيت عمي فهد .
ام وليد بعصبيه : اش تسوي هناك ؟
وليد : يمه السايق انسوه خلاص ماعاد فيه سايق ومشاويركم انا اوصلكم لها .
ام عبدالعزيز : كل الناس عندهم سايق بس البلا من التربيه .
وليد : يله يمه روحي لبنات خالتي .
قامت ام وليد وراحت الصاله ودخلت : سلام عليكم .
صبا وحلا : عليكم السلام .
ام وليد بعد ماسلمت عليهم : حيالله من جانا .
صبا : الله يحييك وين الماس ؟
ام وليد : راحت عند بنات عمها شوي وهي راجعه .. اش اخباركم ؟
صبا : الحمدلله بخير .. عظم الله اجرك خالتي .
ام وليد : اجرنا واجرك .
حلا : خالتي ماتدرين اش صار على عبدالله اللي يكلم ليلى .
طالعتها ام وليد : وانتي اش دراك ؟
حلا بخوف : بـ بس اذكر ان ليلى قالت لي انها تكلم واحد اسمه عبدالله انا ما اعرفه .
ام وليد : ماتعرفون عبدالله بس تعرفون غيره صح ؟
صبا : خالتي صحيح اننا نكلم شباب بس مانطلع معاهم هذا بس للتسليه .
ام وليد بعصبيه : اطلعو من بيتي انتم اللي خليتو بنتي تكلم شباب وتسوي حركاتكم يله اطلعو ولا عاد اشوفكم مره ثانيه .
صبا : خالتي احنا بنات خواتك تطردينا من بيتك لو عرفو امي وخالتي راح يزعلون عليك .
ام وليد : وانا مايهموني خواتي اهم شي الماس ماتـخلونها مثلكم يله اطلعو ولا عاد اشوفكم .
طلعو صبا و حلا من عند ام وليد وجلست على الكنبه وهي تبكي " حسبي الله عليهم "

**

**

**

صحت ام عبدالله الساعه 9 ونص الصباح وطلعت من غرفتها وراحت للمطبخ : سلام عليكم .
الخدامه : عليكم السلام .
ام عبدالله : سوي لي قهوه وشاهي وجيبيهم للمجلس .
الخدامه : اوك .
طلعت ام عبدالله للمجلس ودخلت : سلام عليكم .
مهند وماجد : عليكم السلام .
ام عبدالله : صبحكم الله بالخير .
ماجد : هلا والله بجدتي صباح النور تو مانور البيت .
جلست ام عبدالله بالارض : ليش ماصحيتوني الساعه 9 وانا توي اصحى .
مهند : جدتي ترا ما تأخرتي بنومك والله بدري .
ام عبدالله : انتم كم الساعه صاحين ؟
ماجد : الساعه 7 ونص وطلعنا مع جدي وتو رجعنا .
ام عبدالله : اول كنا نصحى من صلاة الفجر وماننام مو مثلنا الحين الله يعيننا على الزمن تغير .
مهند : جدتي اش رايك اليوم نكشت الارض ارتوت من المطر اللي البارح .
ام عبدالله : والله ما اقدر اروح واخلي بنت عمتكم وهي ماتحب الكشتات .
ماجد : مين بنت عمتي ؟
ام عبدالله : اسيل بنت عمتك سهام البارح جات هنا وبتدرس هنا ابوها بيروح بعثه لامريكا .
مهند : هي بأي صف ؟
ام عبدالله : بثالث ثانوي .
ماجد : انا ما اذكرها إلا يوم كانت عمتي هنا الله يرحمها .
رن جوال ماجد وطلع من الغرفه : الوو .
ام عامر : هلا حبيبي اش اخبارك ؟
ماجد : الحمدلله بخير .. اش اخباركم واخبار نوف ؟
ام عامر : الله يفرج همها نوف ماعادت بنتي اللي اعرفها .. إلا اش اخبار الامطار عندكم ؟
ماجد : الحمدلله جاتنا سيول من امس بعد صلاة الظهر الين الساعه 7 قبل شوي وهو مطر مايوقف .
ام عامر : مشاء الله .. معلقين الدراسه عندكم ؟
ماجد : على ما اعتقد انهم معلقينها .
ام عامر : اش اخبار جدتك ؟
ماجد : الحمدلله بخير .
ام عامر : ماجد اش رايك اخطب لك اسيل بنت عمتك ؟
ماجد : والله ما اعرف عنها اي شي وانا ما ابيها ببالي وحده ولازم اخذها .
ام عامر : ميـــن ؟
ماجد بابتسامه : كل شي بوقته حلو .
ام عامر : واذا انخطبت قبل لاتخطبها ؟
ماجد : مكتوب ومقدر غيرها مليون بنت .
ام عامر : هذا الشي الوحيد اللي استفدته من جدك .
ماجد : ياكثر استفادتي منه .
ام عامر : بعد اسبوعين ان شاء الله بنخطب لأخوك عامر وياليت تكون موجود .
ماجد : مشاء الله من بتخطبون له ؟
ام عامر : بنخطب له سعاد بنت عمك .
ماجد : طيب ليش ماتخطبون له اسيل ؟
ام عامر بضحكه : تطمن ماراح اخطب لك إلا اللي فبالك .
ماجد : يمه والله امزح ما ابي ولا وحده انا ابي طول عمري كذا عزوبي .
ام عامر : مو بكيفك بس ثلاث سنوات وازوجك لو غصب عنك .
ماجد : طيب خمس سنوات عشان انا ومهند يصير زواجنا بيوم واحد .
ام عامر : حاضر .. مع السلامه حبيبي .
ماجد : مع السلامه .

**

**

**

بالــــــمدرسه

العزوف : يله بنات مين اللي تروح تشري لنا .
جواهر : كل يوم انا اروح شوفي بنت عمك ولا مره راحت .
العزوف : ســوســو ياقلبي روحي اشري لنا .
سعاد بابتسامه : ماعاش من يرد لك طلب من عيوني .
وراحت للمقصف .
العزوف : فديت بنت عمي مــو مثلكم تقول لا .
جات سمر وضحكو البنات : العزوف شوفي مين اللي جاء .
العزوف : ياكرهي لها .. تكفون قولو لي اش اسوي معاها .
جات سمر وطالعة بالعزوف : صباح الخير .
العزوف : صباح النور .
سمر : ممكن تمشين معاي شوي ؟
العزوف : لا عندنا امتحان الحصه الرابعه وبذاكر الحين .
سمر : الله معاك ياقلبي .. بعطيك رقمي وبطلع معاك السوق العصر .
العزوف : بس انا ما عندي جوال ولا تليفون بالبيت وامي ما معاها جوال .
ضحكت جواهر وطالعتها سمر : مافيها شي على ايش تضحكين ؟
افراح : معقوله فيه ناس بالوقت هذا ماعندهم جوالات .
سمر : ايه معقوله ونص .. طيب العزوف الساعه 4 ونص العصر اطلعي للفيصليه .
العزوف : لا اش رايك نطلع لغرناطه ؟
سمر : اللي تامرين فيه .
العزوف : خلاص الساعه 4 ونص نتلاقى عن محل السبورات اوك ؟
سمر : اوك . ارسلت سمر بوسه للعزوف بالهوا ومشت من عندهم .
جواهر وهي تضحك : هذي اشلون صدقت انه ماعندكم جوالات ؟
العزوف : اهم شي انها ماتتصل علي ولاتزعجني .
جات سعاد واعطت العزوف اغراضها : اش كانت تبغى شينة الحلايا ؟
العزوف : تبي رقمي وتبيني اطلع معاها للسوق .
سعاد : اش قلتي لها ؟
العزوف : قلت لها انه ماعندي جوالات وبطلع معاها العصر لغرناطه .
سعاد : جــــد بتطلعين معاها ؟
العزوف : والله لو اني مجنونه ما اطلع معاها .

**

**

**

دخلت اسيل بغرفتها ونزلت عبايتها ومريولها ولبست بنطلون لونه سماوي وبلوزه بنص فخذها لونها ابيض وزهري صوف 
ولبست صندل لونه ابيض ونزلت تحت : جدتـــــــي .
طلعة لها جدتها وطالعتها بذهول : انتي اش لابسه واشلون تطلعين كذا يعني ماتدرين ان فيه عيال خوالك هنا ؟
اسيل : جدتي والله نسيت انه فيه عيال هنا وانا تو طلعت من المدرسه وما عرف عيال خوالي متى يجون هنا .
ام عبدالله : هم اربعه وعشرين ساعه هنا يله روحي لحجرتك .
مهند : جـدتي عندك احد .
راحت اسيل تركض للغرفه وطلعت ام عبدالله لمهند : هلا حبيبي .
مهند : جدتي مين اللي انتي تكلمين معاه ؟
ام عبدالله : انت اش فيك تنسى اسيل بنت عمتك اللي كانت هنا .
مهند " مشاء الله عليها جمال ودلال " : طيب انا وماجد بنطلع يمكن مانرجع إلا بكره .
ام عبدالله : وين بتروحون ؟
مهند بهمس : جدتي البنت لازم تاخذ راحتها ما يصير نجلس هنا على قلبها كلها كم اسبوع وهي راجعه عند اهلها .
ام عبدالله : الله يجزاكم خير والبنت ماخذه راحتها .
مهند : لا مو ماخذه راحتها واحنا بننام بالمزرعه يمكن ثلاث ايام او اربعه واحنا راجعين .
ام عبدالله : بتنامون بالمزرعه بالجو هذا برد والله محد يقدر ينام بالمزرعه .
باس مهند راس جدته : احنا بنمشي مع السلامه .
ام عبدالله : الله يحفظكم ويخليكم لي .
مشى مهند من عندها وراحت ام عبدالله لغرفة اسيل طقة الباب ودخلت : سلام عليكم .
وقفت اسيل وباست راس جدتها : هلا جدتي عليكم السلام .
ام عبدالله : حبيبتي لاتشيلين بخاطرك علي انا والله اخانقتس لمصلحتس .
اسيل : اش دعوه جدتي ازعل عليك عشانك قلت لي روحي غرفتك لا عادي مو زعلانه .
ام عبدالله : الله لايحرمني منك .

**

**

**

صحى اسامه من نومه " اللهم اجعله خير " طالع بالساعه 6 ونص الصباح واخذ له شور ولبس بنطلون اسود وبلوزه رسمي 
ابيض وجاكيت اسود وطلع يمشي بالشارع وكل تفكيره بنوف " آآآآه اشتقت لك يانوف ياليت الزمن يرجع "
كانت تمشي وراه بنت فرنسيه وضربته مع كتفه بخفه : Bon jour . ( صباح الخير )
طالعها اسامه : بنجور .
البنت : Toi Beau Tré bien merci .. Moi n'aime pas . ( انت جميل جدآ وانا احبك )
اسامه مشى من عندها " ناقصها انا تجي وتقولي احبك صدق وقاحه "
جلس اسامه على الكرسي وطالع بالناس اللي تمشي والنشاط بدأ في المانيا الساعه 6 صباحآ وهذي احد عادات دول اوروباء اللي 
محد يتخلف عنها " ياربي تيسر امري وتعينني على الدنيا وقسوتها ياااارب اموت وافتك وارتاح من المشاكل "
رن جوال اسامه : الوو .
متعب : هلا والله بصديقي هلا باغلى انسان على قلبي .
ابتسم اسامه واول مره يبتسم من اسبوعين واكثر : هلا والله بالغالي .. هاا اش اخبار اهلي واش صار عليهم ؟
متعب : الحمدلله كلهم بخير وانا سألت امي عن نوف وتقول على حالتها بس انها اول ماتأكل والحين بدت تاكل شوي شوي وكذا 
الين ترجع لحالتها الطبيعيه .. إلا انت اش اخبارك واش اخبار الجو عندك ؟
تنهد اسامه : فديت السعوديه وترابها الحين برد موت ما نقدر نتحرك لا والحين الصباح والناس كلهم رايحين لدواماتهم بس على 
صغر المانيا سكانها كثار وين السر ما ادري .
متعب : ما اشتقتلنا يا اسامه .
اسامه بغصه : باليوم اموت الف مره بس اسمع بأسم السعوديه ودي اروح لها .
متعب : اش اللي يمنعك تعال تكفى ارجع لأهلك ولصاحبك اللي ينتظرك .
اسامه : خلاص انا مالي رجعه ماجيت لألمانيا وانا برجع .
متعب : انا زواجي بعد سنه يعني اشلون ماتحضره ؟
اسامه : والله ياليت احضره س ما اقدر اعذرني وهو زواج اختي يعني كلكم غالين بس ان شاء الله تعذروني .
متعب : معذور ياصاحبي بس انا ما تعودت على الحياه بدونك انت دايم عندي واشكي همومي عليك الحين ماعندي احد .. احس 
اني فقدتك وانا اكلمك يوميآ واتواصل معاك بس امك ونوف اش بيسوون وهم مايعرفون عنك شي .
اسامه : صدقني كلها كم شهر وهم ناسيني دايم الميت شهر شهرين واهله ناسينه وانا يعتبروني ميت لأن مالي رجعه لهم .
متعب : والله لو تشوف حالة اهلك ترجع ابوك وعمامك يدورون عليك بكل مكان ويقولون لي لو تعرف عنه اي شي بلغنا وانا 
اعرف عنك كل شي وما اقدر اقولهم .
اسامه : متعب لاتقول لأحد انك تعرف انا وين الى اذا ربي اخذ امانته .
متعب : اســـامه لو تتزوج نوف اش راح تسوي ؟
اسامه بخوف : لا ان شاء الله ماتتزوج ومايخذها احد غيري .
متعب : طيب ليش تطلقها وانت ماتبيها تتزوج غيرك ؟
اسامه : انا ابيها تبعد عني وماتعرف اش الضروف اللي صارت لي وما ابيها تعرف اي شي عني بس ما ابيها تتزوج .
متعب : انت طلقتها وخلاص يعني ليش ماتبيها تتزوج شي طبيعي انها تتزوج .
اسامه : الله يسامحك يامتعب والله دخلت فيني خوف مو طبيعي بس تكـــــفى اذا تزوجت نوف بلغني .
متعب : من عيوني الثنتين راح اقولك عن اخبار نوف اول بأول .
اسامه : يعطيك العافيه وهذا العشم فيك .
متعب : الله يعافيك .

**

**

**

دخل ابو عامر بالبيت : سلام عليكم .
الكل : عليكم السلام .
جات العزوف وسلمت على راس ابوها : الله يرضى عليك يابنتي .
ام عامر : العزوف روحي خلي نوف تجي .
العزوف : يمه والله عارفه بتقول لا .
ام عامر : خليها تتغدى معانا ولامره تغدت معانا .
العزوف : اوك بروح بس انا ما ودي اكدر خاطرها بشي .
ام عامر : يله الله يخليك لي روحي نادي اختك تتغدى معانا .
راحت العزوف لغرفة نوف وطقت الباب ودخلت وشافت نوف حاضنه صورة اسامه وتبكي : نوف تقول امي تعالي تغدي .
نوف : مـــابي غدا .
نزلت العزوف تحت : يمه تقول ماتبي غدا .
دخل عامر : ســـلام عليكم .
الكل : عليكم الســــلام .
جلس عامر على الكنبه وطالع العزوف : مشاء الله اليوم طالعه من المدرسه بدري اش اللي صار ؟
العزوف : كل يوم اطلع مع الباص واليوم طلعت مع السايق انا وسعاد بنت عمي .
عامر : ياما حذرناكم وقلنا لكم لاتطلعون مع السايق بس شكلكم ماتفهمون .
ابو عامر بعصبيه : عااامر مالك فيهم دخل والعزوف معاها سعاد مو بروحها .
عامر : يبه عارف بس كلهم بنات والسايق مو ثقه .
ام عامر : والله بعد اللي صار لبنت عمكم مانبيكم تطلعون مع السايق اخوانكم مافيهم شي يقدرون يوصلونكم للمدرسه واحنا مو 
بحاجة السايق .
العزوف : يمه لاتصير عقده حركة ليلى والله لو ايش ما اسوي اللي هي سوته واذا انا مو قد الثقه هذا شي ثاني .
عامر : صح انك متربيه واحسن تربيه واتوقع سعاد ماتقل عنك بالتربيه عكس ليلى بس الحذر واجب .
ابو عامر : انا واثـــق فيك يابنتي وعادي تطلعين مع السايق بس لازم يصير معك احد .
العزوف : فديتك بابا ما فيه احد واقف بصفي إلا انت .
ابو عامر : انتي اخر العنقود ومانقدر نرفض لك طلب .
العزوف : خلاص انا وسعاد مانبي الباص والله طفشنا وزحمه وقلق كل يوم .
عامر : طيب اش الحل ؟
العزوف : فيه سايق .
عامر : بس مايصير تروحون مع السايق .
العزوف بعصبيه : انت اش فيك ترا بس بنروح للمدرسه ونرجع ماراح نروح لديسكو او مقاهي .
طالعها عامر ووقف : لاترفعين صوتك علي انا اخوك واكبر منك .
ابو عامر : انتم ماتحترمون احد انا بينكم احترموني .
راحت العزوف لغرفتها وعامر طالع امه : يمه شفتي نتايج دلعكم لها .
ام عامر : حرام عليك والله مو دلوعه بس ماتبي تكبر الموضوع ماتبي ابوك يمد يده عليك .
طالع عامر بابوه : يمه يعني بتمد يدك علي عشانها .
ابو عامر : كلكم عيالي وانا اعدل بينكم الرسول صلى الله عليه وسلم قال (( ساوو بين ابنائكم )) .
عامر : بس اللي اشوفه انكم ماتساوون بيننا .
ام عامر بابتسامه : تغار من العزوف ياعامر ؟
عامر : لا والله ما اغار منها بس انا ونوف محكورين ولا ماجد والعزوف اللي يبون يسوونه .
ابو عامر : انت ولدي الكبير يدي اليمين ما اقدر استغني عنك والله انك عندي اغلى من الدنيا ومافيها .

**

**

**

الماس : يمه حرام عليك ليش تطردينهم والله مايستاهلون لهم يوم من طردتيهم ما اتصلو علي ولا جو هنا .
ام وليد : هم ضيعو اختك ما ابيهم يضيعونك يكفي اختك الله يرحمها .
الماس : بس يمه هذولا بنات خالاتي وما اقدر اعيش بدونهم انا تعودت عليهم من صغري .
ام وليد : وانا ما ابيك تروحين معاهم لأني اكرهم انتي شفتس خالاتك بالعزاء والله ولا كأن الميته تقرب لهم كاشخات وزوجات 
عمامك صارو احسن منهم اللي طول عمري اكرهم بس فعلآ هم ناس طيبين .
الماس : مــامي والله لازم اروح عندهم واستسمح منهم هذولا صبا وحلا .
ام وليد : والتراب واذا كان صبا وحلا ؟
الماس : يمه اش غيرك كنتي تكرهين عمامي وزوجاتهم وعيالهم اش اللي غير كل هذا فيك ؟
ام وليد : وفاة بنتي غيرت كل شي فيني وانا ما زلت اكره عمامك وعيالهم ولا راح تغير وجهة نظري فيهم .
رن جوال الماس وابتسمت : يمه هذ صبا اتصلت علي .
ام وليد : ردي عليها بس ماتطلعين معاها فاهمه .
الماس : الوو .
صبا : هلا والله ببنت خالتي اخبارك قلبو ؟
الماس : تمام اخبارك والله وحشتيني .
صبا : وانتي وحشتيني موووت اشتقنا لك بس خالتي الله يسامحها طردتنا من البيت .
الماس : والله انا متضايقه من الشي هذا .
صبا : لا قلبو عادي بس ولا يهمك راح تشوفيننا كــل يوم وبنرجع انا وحلا للجامعه عشانك .
الماس : فديتكم يابنات خالتي وامي ماراح تزعل عليكم وبــتعــذر منكم وانـــــا متأكده .
صبا : يااااليت ونرجع زي قبل واحسن .
الماس : امس رحت عند نوف بنت عمي والله قهرتني جد لسه تبكي على اسامه ومو مهتمه لكلام الناس .
صبا : شكلها تحبه حيل .
الماس : تموت عليه وهذا اللي قاهرني هو يحبها ولا مره عبرني من صغرهم ويوم طلقها اختفى يعني هذا اكبر دليل انه يحبها .
صبا : ياشاطره لو يحبها كـــان ماطلقها .
الماس : اش دراك عن ظروفهم ؟
صبا : هذا شي اكيد اي واحد يحب زوجته مستحيل يطلقها .
الماس : والله قطعت قلبي نوف تغيرت وجهة نظري فيها .
صبا : المااااس انا ما ابيك كذا ابي قلبك حجر ماتحسين بأحد ولا ترا كذا بزعل عليك .
ابتسمت الماس : كل شي ولا زعلك ياقلبي .

**

**

**
بـــعد مـــــرور شهريـــــــــن

كانت نوف بغرفتها جالسه ع السرير ومعاها صور اسامه " ليـــــش خليتني ؟"
تذكرت اخر ليله مع اسامه كان جالس ع الاريكه دخلت نوف وجلست جنبه : اسامه .
اسامه بابتسامه : هلا حبي .
نوف : اش فيك اش مكدر خاطرك ؟
اسامه : هااا لا مافي شي بس اني متضايق شوي من الشغل .
نوف : حبيبي اش حادك على شغلك شوف شركة عمامي .
اسامه : حبيبتي لاتشيلين همي .. ولا ابيك تزعلين مني .
باست نوف خده : مستحيل ازعل عليك وعلى ايش ازعل من زواجنا مازعلتني بشي .
اسامه بغصه : طيب سامحيني وصدقيني لو بنتفرق حبك يبقى بقلبي والله ما حبيت ولا راح احب مثلك .
نوف باستغراب : اسامه انت اش قاعد تقول الله لايفرقنا .
اسامه وهو يحضن نوف : والله مايفرقنا إلا القدر وانتي تبقين بقلبي لو احنا بعيدين عن بعض .
سالت دموع نوف : تـكفى لاعاد تجيب طاري الفراق والله خوفتني .
اسامه وهو يمسح دموعها : ياقلبي انا حاس انا بنتفرق بس اعرفي انه القدر واذا كان تحبيني لاتكدرين خاطرك بشي ترا الدنيا 
ماتسوى .
نوف : طيب اش الي بيفرقنا انا ماراح ازعل عليك ولا راح اكرهك وانت قلتها انا حبك الاول والاخير اش اللي يفرقنا .
اسامه : القدر اللي يفرقنا .
رجعت نوف لواقعها ومسحت دموعها " يعني اش الظروف اللي خلتك تطلقني "
رن جوال نوف وشافته هو نفس الرقم اللي يتصل عليها لما كانت بالمستشفى وردت بــ: الوو .
كان اسامه يسمع لها بانصات ونفسه يكلمها بس يخاف يفضح امره .
نوف : الوو .. انت مين ؟
اسامه : ............
قفلت نوف الخط ونزلت جوالها ع السرير ووقفت وفتحت الدريشه وطالعت بالاشجار وسمعت صوت العصافير والشمس مختفيه 
بالغيوم " ياحلاة الجو "
طق الباب ودخلت ام عامر : سلام عليكم .
نوف : عليكم السلام .. صباح الخير .
ام عامر : صباح النور والسرور .. يمه تعالي افطري معاي اخوانك نايمين .
نوف : لا يمه ما ابي فطور والله مالي نفس بالاكل .
ام عامر : نوف حبيبتي فيك شي ؟
نوف هزت راسها بلا : مافيني شي .. بس اسامه طول غيابه .
ام عامر :للحين تنتظرينه ؟
نوف : الين اموت وانا انتظره .
ام عامر : يابعد عمري يانوف والله عذبتي نفسك واسامه خلاص نساك ومستحيل يرجع له شهرين ماندري وينه .
نوف بغصه : يمه لاتحطمون املي انا متوقعه انه بيرجع لي وقريب ان شاء الله .
ام عامر : يارب انه يرجع حالتك بين فتره وفتره وهي متدهوره اكثر .
نوف : يمه من الهم اللي بقلبي همي كبير وجروحي لسه تنزف من طلاقي .
ام عامر : باقي شهرين وتكمل عدتك وولد خالتك بيخطبك رسمي .
نوف : وانا قلت لك يايمه ما ابيه ومستحيل اتزوج بعد اسامه .
ام عامر : لا جا وقته نتناقش .


الــــــــــبـــارت الثـــــــــــــالث








نوف وهي تبكي : انا مستحيل اتزوج بعد اسامه وعلى جثتي اوافق على ابراهيم .
ام عامر وهي تحضن نوف : انا ما ابي انكد عليك او اجبرك على شي ماتبينه بس ولد خالتك ماينعوض وهو يحبك .
نوف : بس انا ما احبه اكره اكره هو وامه يمه الله يخليك لاعاد تفتحين الموضوع واللي ماينعوض صدق اسامه وانا ماراح احب 
احد غيره ولا راح اعيش مع احد غيره وهو عايش بقلبي ومالك عقلي .
ام عامر : حرام عليك عذبتي نفسك واسامه خلاص مات ماراح يرجع .
نوف : لا يمه بيرجع صدقيني راح يرجع .

**

**

**

كان اسامه يكتب بدفتره اللي يكتب فيه همومه وحزنه .. فتح دفتره وشاف ورقه وفتحها .

اوعدني انك ما تروح
اوعدني ابقى لك وطن
ان غبت لازم لي تحن
لو طالت الغيبه زمن
شفت ضحكتي غابت سنين
والنفس ضيعها الحنين
اسألني :ويني يا انا ؟
واضم صورتك بعنا
انادي : عمري ما رجع ؟
واسمع صدى صوتي بوجع
غايب لك اكثر من شهر
والعين تعبها السهر
والروح ذوبها السهاد
والقلب مات من البعاد

" هــذا خط نوف اكيد هي اللي كاتبتها بس اش دراها اني بتغرب .. اييه صح يوم سافرت لــبريطانيا قبل زواجنا "
باس الورقه وتسللت ريحة العطر لقلبه وعقله وتشبثت بقلبه " فديتك يانوف آآه ياكبر شوقي لك "
قرا الورقه مره ثانيه " وعد تبقين لي وطن ولاراح احب غيرك "
فتح صفحه جديده من دفتره وكتب بالقلم الاسود

اغيب عنك سنـــين وحـــبك باقي بقـلبــي اعــوام
اوعديني عني ماتغيبن وابقى بقلبك طــول العــمر
اليوم وحيد وعايش بغربه والناس حولي اهــــوام
دمعي على خدي اذا تذكرت جلساتنا وايام السمر
بعدك معذبني وغيبتك تحرقني وشوقي لك اجرام
وهمي بقلبي ودمعي يحـــــرق خدي مثل الجـــمر

(( قصيده من الكاتــــــــبه ))

دخل يوسف : سلام عليكم .
اسامه : وعليكم السلام .. هلا يوسف .
يوسف وهو يجلس جنب اسامه : اسامه اش فيك لـــك شهرين من جيت هنا ماتغيرت .
اسامه : والله من الهم اللي بقلبي والشوق اللي عذبني .
يوسف : طيب اتصل عليها وقولها انك قاصر وهي راح ترضى فيك انت مافيك عيب رجال والنعم فيك .
اسامه : لا يايوسف ما ابي ارجع لأهلي خلاص ابيهم يتأكدون اني مو موجود على سطح الارض وبينسوني .
يوسـف : هذولا اهلك اشلون ينسونك ؟
اسامه : امي مات ابوها ونسيته وهو ابوها .
يوسف : بس انت ولدها فلذة كبدها لو قالت للناس انها ناسيتك اكيد ماتنساك .
اسامه : بس اللي مات مايرجع وانا ابيهم يعتبروني ميت .
يوسف : طيب اذا رجعت للسعوديه ابيك ترجع معاي وتجلس عندي بالمدينه وبعدين ترجع هنا .
اسامه : يالبئ السعوديه وطاريها .. والله ما اقدر ارجع معاك .
يوسف : ليش طيب ماتبي ترجع انت اكيد طفشت من الجلسه هنا ولازم ترجع لبلادك .
اسامه : بس مو لازم اخلي نوف تنجرح مني لآني لو رجعت ماراح ارجعها .. انا ماطلقتها إلا عشان تتزوج ويرزقها الله بالذريه 
.
يوسف : بتقنعني انك تتمنى ان نوف تتزوج ؟
اسامه : بصراحه انا ما ابيها تتزوج غيري بس مايصير اوقف بطريقها واحرمها من العيال .
يوسف : ومايصير تنحرم من اهلك طول عمرك عشان طليقتك تحبك ومتعلقه فيك ياخي هذي اعجب قصة حب سمعت فيها بيدكم 
كل شي بس ما ادري اش اللي يمنعكم ماترجعون لبعض هي تبيك وانت تبيها .
اسامه : لو انا مو عقيم كان زانت اموري .
يوسف : طيب تعالج هنا فيه علاج بمدينة بميونخ مو بعيده من هنا تقريبآ 15 كيلو .
اسامه : بس انا ما ابي اتعالج .

**

**

**
اسيل : الووو .
ابو اسيل : هلا والله ببنتي الغاليه اش اخبارك حبيبتي .
اسيل : تمام بابا اشتقت لك .
ابو اسيل : وانا اكثر ياروح ابوك .
اسيل وهي تبكي : بابا متى ترجع ؟
ابو اسيل : اسوله حبيبتي لاتبكين انا ان شاء الله سنه وراجع لاتشغلين بالك .
اسيل : بابا والله وحشتني كثير اشتقت لك انا ما تعودت تغيب عني اكثر من يوم لي شهرين ماجلست معاك .
ابو اسيل : ياقلبي والله مارحت لأمريكا الا عشان اءمن مستقبلك وثروتي كلها تصير لـك .. هااا اشلون الدراسه بالقريه ؟
اسيل : حلوه ونسبتي 98 % .
ابو اسيل بفرح : متى خذيتي الشهاده ؟
اسيل : قبل يومين .
ابو اسيل : يابعد عمري بجيب لك احلى هديه .
اسيل : بابا تكفى كلمني كل يوم انا كل ما اتصل عليك جوالك مقفل .
ابو اسيل : انا ما اقفل جوالي إلا اذا عندي اجتماع وانا على حسب شغلي اكلمك ومسوي لك مفاجئه حلوه .
اسيل : مشكور بابا .
ابو اسيل : حبيبتي اسوله جدتك موجوده ؟
اسيل : ايه جدتي بالصاله .
ابو اسيل : اذا تقدرين وصلي لها الجوال بكلمها .
اسيل : اوك .. خلك ع الخط .
ونزلت تحت : جدتـــــي بابا بيكلمك .
خذت ام عبدالله الجوال : هلا والله بولدي وش اخبارك ؟
ابو اسيل : الحمدلله الامور طيبه .. اش اخباركم؟
ام عبدالله : الحمدلله بخير .. مبروك نجاح البنت وهي الاولى على مدرستها .
ابو اسيل : الله يبارك فيك ومو غريبه على بنتي .
ام عبدالله : صدقت والله .
ابو اسيل : عمه ترا اسيل امانه برقبتك .
ام عبدالله : لا تخاف عليها هي بعيوني وبعدين هي عند خوالها .
ابو اسيل : ماتقصرين ياعمتي .. مع السلامه .
ام عبدالله : مع السلامه .
طلعت اسيل لغرفتها لأنها سمعت صوت مهند وماجد ودخلو العيال : سلام عليكم .
ام عبدالله : عليكم السلام هلا والله بعيالي .
جلسو مهند وماجد جنب بعض وكانت وجيههم ماتبشر بخير : وش فيكم ؟
مهند بتوتر : جــ جدي .. وسكت
وقفت ام عبدالله : وش فيه جدكم تكلمو ؟
ماجد : جدي ارتفع معاه الضغط ووديناه للمستشفى وقالو حالته حرجه وبينقلونه للرياض .
ام عبدالله : وديتوه ؟
مهند : لا .
ام عبدالله : ماجد يله بنروح انا وياك للمستوصف مايحتاج يروح الرياض لآن علاجه هنا والمهديات عندي .
طلعو ماجد وجدته ومهند اللي كان واقف جلس بفتور " ليش انا اللي اجلس اشلون اتطمن على جدي "
سمع صوت خطوات سريعه ودخلت اسيل وطالعة بمهند وهو كان يطالعها رجعت وردت الباب : وو ووين جدتي ؟
مهند : جدتي راحت للمستشفى جدي تعبان .
اسيل بخوف : جدتي راحت وخلتني بروحي ؟
مهند : مو بروحك انا موجود ويكون بعلمك انا اخاف عليك مثل ما اخاف على اختي .
رجعت اسيل لغرفتها وسكرت الباب وسندت ظهرها عليه " احبـك يامهند جعلك من نصيبي "

**

**

**

نوف : بكره بنروح للقريه ؟
العزوف : ايه بس الحمدلله اسيل موجوده واخيرآ بنشوفها .
نوف : كل ماشفتها اتذكر عمتي سهام .
العزوف : الله يرحمها .
نوف : آآآه اول مره بنروح للقريه واسامه مو معاي .
العزوف : نوف تكفين لاتبكين والله كل ماشفتك وانتي تبكين .
نوف : كل شي يذكرني باسامه واكيد ببكي على فراقه هذا اسامه حبيب قلبي .
العزوف : له شهرين غايب ليش تنتظرينه ماراح يرجع .
نوف : اش دراك ؟
العزوف : طيب خلينا من اسامه .
وقفت نوف : عن اذنك بروح انام .
العزوف : بدري الساعه 10 .
نوف : لا لازم اروح انام بكره ورانا سفر وانا متعوده اصحى بدري .
العزوف : الله معاك تصبحين على خير .
نوف : وانتي من اهله .
طلعت نوف لغرفتها وزودت العزوف على صوت التلفزيون ومستمتعه بمتابعة برنامجها المفضل زد رصيدك 3 .
دخلت ام عامر : سلام عليكم .
العزوف : عليكم السلام .
ام عامر : اتصلت علي جدتك وتقول جدك تعبان واحنا لازم نمشي الحين للديره .
العزوف : ايـــش نمشي الحين ؟
ام عامر : ايه جدك تعبان ولازم نمشي الحين .
العزوف : يمه اغراضي ماشلتهم وانا تعبانه .
ام عامر بعصبيه : يله بسرعه تحركي وقولي لنوف تمشي احنا مستعجلين .
العزوف وهي توقف : اوك ربع ساعه وانا جاهزه .
دخلت ام عامر بغرفتها وخذت عبايتها ونادت الخدامه وشالت شنطتها وطلعت ام عامر لغرفة نوف وشافتها تسكر شنطتها : نوف 
حبيبتي بسرعه امشي .
نوف وهي تسحب الشنطه : خلاص انا جاهزه .
طلعو للسياره وركبت نوف وراء : سلام عليكم .
عامر : عليكم السلام .
نوف : عمامي بيمشون الحين ؟
عامر : ايه كلهم مشو وابوي راح مع عمي حمد .
نوف : غريبه عمتي لولوه رايحه لجدتي ؟
عامر : ايـــه وليد يقول امه بتروح .
نوف : اش الطاري ؟
عامر : بصراحه عمي من وفاة بنته وهو متغير اكيد حتى زوجته بتتغير مثله .
نوف : لا مو لازم تصير نفسه .
رن جوال عامر : الوو .
متعب : هلا عامر اش اخبارك ؟
عامر : الحمدلله بخير اش اخبارك ؟
متعب : الحمدلله بخير اش هالقطاعه ماكأن لك صاحب تسأل عنه لك اكثر من شهر ما اتصلت علي .
عامر : والله ياصاحبي اشغال الدنيا الله لايشغلنا إلا بطاعته .
متعب : طيب انا من زمان ماشفتك ومن زمان ما اجتمعنا انا واصحابي اش رايك تجي الليله للاستراحه ؟
عامر : والله ما اقدر احنا رايحين الحين للديره جدي تعبان ولازم نروح له .
متعب : سلامات اش فيه ؟
عامر : يقولون ارتفع معاه الضغط .. جدي من يوم غاب اسامه وهو تعبان .
متعب " ليش ما اقول لهم واريحهم "

**

**

**

اسامه : اشتقت لأهلي نفسي اروح لهم .
يوسف : اش اللي يمنعك ليش ماتروح لهم ؟
اسامه بحزن : اللي يمنعني كثيير .
يوسف : اسامه اش فيك ماعندك امل متشأم من كل شي .
اسامه : حظي منسدح ولا مره قام .
يوسف : حرام عليك تقول كذا انت لازم تبني مستقبلك ومو كل شي الزوجه والعيال .
اسامه : انا مايهمني الزوجه والعيال اهم شي عندي نوف ونوف انا ضيعتها من يديني خلاص انا حياتي وقفت .
يوسف : اخوي توفت زوجته وهو يحبها حزن عليها كذا شهر وتزوج ولا كأنه فقد احد .
اسامه : بس انا لو اتزوج 100 وحده والله مايجون بربع نوف .. هذي حب الطفوله مـــن صغري وانا احبها وكل ماكبرت يكبر 
حبها .
يوسف يحاول يقنعه : كل الناس يمرون بظروف ناس ظروفهم قاسيه وناس ظروفهم وسط ويحلون مشاكلهم .
اسامه : وانا من الناس اللي ظروفهم قاسيه وانا استسلمت خلاص مابيدي شي اسويه .
يوسف : لا بيدك كل شي لازم تطوي صفحة حياتك هذي وتعتبرها من الماضي وتفتح صفحه جديده وترجع لأهلك .

**

**

**

الســــاعه 1 ليلآ بـــالقريـــه .
مهند : جدتي لاتنامين انتظري بس الى صلاة الفجر مسوين لك مفاجئه .
ام عبدالله : يله ياولدي عجل علينا والله صدع راسي مو متعوده للسهر .
مهند : اوك ربع ساعه بس .
ام عبدالله وهي توقف : انا بروح اشوف اسيل .
مهند بمزح : جدتي لاتسحبين علي وتنامين .
ام عبدالله : ماراح انام ان شاء الله إلا ماجد وينه ؟
مهند : ماجد هو اللي جايب المفاجئه .
ام عبدالله : إلا اهلكم متى يجون والله من زمان عن عيالي ؟
مهند : ما ادري يمكن الاسبوع هذا الاجازه بدأت لها يومين .
طلعت ام عبدالله لغرفة اسيل وطقت الباب ودخلت : سلام عليكم .
اسيل وهي تطقطق ع الاب توب : عليكم السلام .. جدتي اش اخبار جدي ؟
ام عبدالله : الحمدلله بخير وهو بيطلع بكره من المستشفى .. حبيبتي لاتنامين قبل الصلاه .
اسيل : لا ماراح انام قبلها .. غريبه اول مره تخليني اسهر .
ام عبدالله : والله ما ادري اش عندهم العيال يقولون جده لاتنامين مسوين لي مفاجئه .
اسيل بابتسامه : جدتي شكل مهند وماجد فله .
ام عبدالله : الله يخليهم لي ويخليك لي ولايحرمني منكم .
اسيل : طيب جدتي ممكن سؤال ؟
ام عبدالله : اسألي .
اسيل : مهند خاطب ؟
طالعتها ام عبدالله باستغراب : انتي وش قاعده تقولين ؟
اسيل ترقع : هاا لا صديقتي عايشه يوم كنا بالمدرسه تقول مهند بيخطب اختها زينب .
ام عبدالله : لا مو خاطب ولا راح يخطبها انا ابي اخطب له بنت منا وفينا .
اسيل " يارب يكون من نصيبي " : طيب جدتي توقعين اش المفاجئه ؟
ام عبدالله : والله ما ادري عن العيال من العصر وهم يقولون مسوين لي مفاجئه .
اسيل : جدتي متى يجون خوالي والله طفش ابي عندي بنات اسولف معاهم اجلس معاهم .
ام عبدالله : والله ما ادري متى يجون بس ان شاء الله الاسبوع هذا .
سمعو صوت مهند ينادي جدته ونزلت جدته تحت واسيل طلعت من غرفتها وتطالعهم انفتح باب الصاله ودخل ابو عامر : هلا 
والله بالغالي هلا بعيالي .
ابو عامر وهو يقبل رس امه ويدينها : هلا بك يالغاليه وش اخبارك ؟
ام عبدالله : الحمدلله بخير دامني اشوفك انت وعيالك .
جا عامر وباس راس جدته وجات بعده امه والعزوف جات نوف وباست راس جدته ومسكت جدتها يدها : وش اخبارتس حبيبتي 
؟
نوف : الحمدلله تمام .
سلمت نوف على ماجد : تو مانورت الديره .
نوف : بوجودك .

**

**

**

متعب : اسامه لاتكدر خاطرك بالكلام هذا ونوف مافيها شي وانا متأكد اش فيك مو مصدق .
اسامه : انا من امس تجيني كوابيس غريبه ونوف دايم احلم انها بجبل وعندها دخان .
متعب : اســامه والله نوف مافيها شي .... قطع كلامه امه اللي دخلت : متعب انت تعرف وين اسامه .. انت تكلمه ؟
قفل متعب الجوال : يمه مو هذا مو اسامه .
ام مشاري : حرام عليك تعرف وين مكان الولد وماتقول لنا قول لأهله وين مكانه .
متعب : لا يمه اسامه قالي ماحد يعرف بمكانه وانا ماراح اقول لأحد .
ام مشاري بعصبيه : انتم تلعبون علينا اسامه غايب عن اهله ومايندرا وينه وانت ماتبي تقول لنا .. مـــتعب وين اسامه ؟
متعب : يمه على جثتي اقول لكم وينه .
ام مشاري : لا بتقول وغصب عنك انا بقول لأم اسامه انك تعرف وين ولدها ووقتها راح تقول لهم وينه .
متعب : يمه والله اذا قلتي لهم لأروح لأسامه ولاعاد تشوفيني .. اسامه قالي ما اقول لأحد وينه انا ما اقدر اخونه .
ام مشاري خافت من تهديد ولدها : طيب انت بس قولي وين المدينه اللي هو فيها .
متعب : ماراح اقول لأحد انا بالحاله هذي اصم ابكم ما اسمع ولا اتكلم .
ام مشاري : حرام عليك نوف تتعذب باليوم الف مره وام اسامه تبي ولدها وجده تعبان عشانه قولهم وريحهم .
متعب : يمه والله مو بيدي انا اذا قلت لكم راح اخسر صديقي وهذا صديق الطفوله اضحي بنفسي عشانه .
ام مشاري : متعب يمه قولي بس هو وينه بالسعوديه ولا لا ؟
متعب : يمه انا قلت لك على جثتي اقول لأحد وينه هذي امانه .
ام مشاري : طيب انت مو مسوي شي غلط ولو تقول لأبوه السالفه وهم يدورون عليه احسن .
متعب : يمه اعتبروه مو موجود وانا ما راح اتكلم بشي .
ام مشاري : طيب راح اقول انك تعرف مكان اسامه ومخبي الشي هذا .
متعب : من يوم تقولين لهم اعتبريني ميت وماراح ارجع لك .
ام مشاري : لا خلاص ماراح اقول لأحد بس لاتروح .
متعب : والله يايمه اذا قلتي لأحد لأروح عند اسامه ولا راح تشوفيني مره ثانيه .
ام مشاري : لا خلاص ماراح اقول لأحد .
وطلعت ام مشاري لغرفتها " لا كذا انا انانيه عشان ولدي مايروح ما اقول لأم اسامه ان ولدها موجود .. لا لا الزم ماعلي ولدي 
.. بس حرام امه تتعذب بس تبي تعرف وينه "

**

**

**

اسيل : العزوف .. العزووف .
فتحت العزوف عيونها ببطء : نعم .
اسيل : يله اصحي الساعه 9 .
العزوف : حرام عليك خليني انام والله مانمت الا بعد صلاة الفجر .
راحت اسيل لسعاد : سعااااد .. سعاااااد .. سعاد .
سعاد بصوت كله نوم : همممم .
اسيل : يله اصحي ابي احد يجلس معاي .
جلست سعاد وسندت ظهرها ع السرير : كم الساعه ؟
اسيل : الساعه 9 يله صحصحي واجلسي معاي .
سعاد : روحي شوفي نوف اكيد صاحيه هي تصحى الساعه 9 .
اسيل وهي توقف : الشرهه مو عليكم علي انا اللي انام معاكم مالت عليكم .
سعاد : هههه اول مره اشوفك معصبه بليز سكري اللمبه وخلينا ننام .
طلعت اسيل من غرفة البنات ونادتها جدتها وراحت لها : هلا جدتي .
ام عبدالله : حبيبتي وش مقومتس بدري ؟
اسيل : تعودت اصحى بدري .
ام عبدالله : طيب لولوه مرة خالك حمد تبيك بالصاله .
اسيل : بس انا ما ابي اروح لها .
ام عبدالله : يله بنتي روحي شوفي مرة خالتس وش تبي .
اسيل : اوك .
راحت اسيل للصاله : سلام عليكم .
الماس وامها : عليكم السلام .
جلست اسيل ع الكنبه وحطت رجل ع رجل : نعم اش تبين ؟
ام وليد : هذا اسلوب تحاكيني فيه يابنت سهام ؟
اسيل : يالليل ما اطولك .. يله قولي اش عندك .
ام وليد : بصراحه يا اسيل انتي عاجبتني كثير وانا ابي اخطبك لأخوي .
وقفت اسيل وبقرف : انا اخذ اخوك .
ام وليد : ايه اش فيك ؟
اسيل : لا بصراحه بعد سالفة بنتك الله يرحمها كرهتني حتى اسم عايلتكم .
ام وليد انقهرت : انتي اخر من يتكلم بالموضوع سااامعه .
اسيل : هذي بنت خالي بس والله نزلت روسنا بالارض واحمدو ربكم انه محد عرف الا عمامها وانا وجدتي .
ام وليد : حسبي الله عليك تشمتين بالميته الله يبلاك بأكبر من مصيبتها .
اسيل : اسم الله علي انا متربيه احسن تربيه .
الماس بتجرحها : بس انتي يتيمه ومحد يبيك إلا ابوك .
ابتسمت اسيل : بس جدتي وعمامي وخوالي كلهم يبوني عادي .
الماس : ايه يمكن شفقه مو حب فيك .
اسيل : لا حبيبتي الشفقه على امثالك .
دخلت ام اسامه : سلام عليكم .
الكل : عليكم السلام .
ام اسامه : اش فيكم تخانقون فضحتونا .
اسيل وهي توقف قدام ام اسامه : خالتي هذي تخطبني لأخوها ورفضت وعصبت .
ام اسامه وهي تحط يدها على صدرها : انتي بيزوجونك اخوها السكير ماغيره .
ام وليد : ام اسامه خليك برا المعادله .
ام اسامه : لا حبيبتي هذا زواج مو لعبه واسيل مو رخيصه نزوجها مــاهر .
ام وليد : اخوي احسن من ولدك اللي طلق بنت عمه واختفى .
ام اسامه : ولدي ما لعب بعرض البنات ولا تعاطى مخدرات ولاتقارنين اسامه بماهر .. وطلعت ام اسامه وجلست بالحوش 
وتذكرت اسامه " ليش ياولدي تخليني ابكيك وانت حي جعلني ما اسمع خبر وفاتك .. يارب رجعه لي سالم يارب رجعه لي 
ولزوجته المسكينه اللي عايشه بهم وغم على صغرها من فعايله يارب رجعي لي ولدي يارب انت اعلم بحالي "
رن جوال ام اسامه : الوو .
ام مشاري : هلا نوره مساء الخير .
ام اسامه : مساء النور .
ام مشاري : هااا اش اخبار القريه .؟
ام اسامه : والله تهبل بس ناقص اسامه الله يرجه لي بالسلامه .
ام مشاري " ليش ما اقول لها " : توقعين اسامه عايش ؟
ام اسامه : والله ما ادري بس ان شاء الله انه عايش .
ام مشاري : الله يرجعه ويقر عينك بشوفته .
ام اسامه : امين .. اش اخبار متعب ومشاري ؟
ام مشاري : الحمدلله بخير .
ام مشاري : ان شاء الله ولدك بيرجع لك لاتشيلين هم .
ام اسامه : اشلون ما اشيل هم وولدي مختفي له شهرين .

**

**

**

نوف : يمه ما ابي اجلس مع احد خلوني بروحي .
ام عامر : تعالي اجلسي معانا والله مايصير تجلسين بروحك .
نوف : يمه انا بجلس بروحي .
ام عامر : لا انتي اكيد مجنونه اش تسوين بروحك ؟
نوف : يمه انا ما ارتاح إلا اذا صرت بروحي .
ام عامر : والله احنا ندور على راحتك واذا هذا يريحك اخليك تسوين اللي تبين .
طلعت ام عامر ونوف تفكر بحالها اول والحين " كان اسامه مالي حياتي انا ما فكرت ولا حسبت حساب اليوم هذا "
حست نوف بطفش فضيع وماتدري اش تسوي ماتبي تنزل عندهم شغلت التلفزيون وكله ممل وسكرته وفتحت الدولاب وخذت 
صندوق فيه رسايل اسامه لها قبل زواجهم تقريبآ قبل 5 سنوات ابتسمت وخنقتها العبره وهي تقرا الرسائل سكرت كل الرسائل 
وشالتهم بشنطتها الخاصه بالاوراق فتحت جوال اسامه وشافت رقمها اخر المكالمات ( شمعة حياتي ) " ليش تسوي فيني كذا يا 
اسامه كل شي فيك يثبت انك تحبني كثر ما احبك اش اللي صار والله مو مستوعبه الاحداث هذي طلاقي اختفى اسامه وفاة بنت 
عمي معقوله فيه احد من عائلتنا ظالم عشان المصايب هذي كلها .. لا لا استغفر الله ما ابي ايماني يضعف كل اللي يصير مكتوب 
ومقدر "
طق الباب ودخلت عبير : سلاااام عليكم .
وقفت نوف وبابتسامه : عبـــير انا بحلم ولا بعلم .
حضنتها عبير : اش رايك بالمفاجئه ؟
نوف : ياقلبي والله فرحت فيك من متى وانتي هنا ؟
عبير : تو وصلت لي تقريبآ نص ساعه .
نوف : يالخاينه تروحين عندهم نص ساعه وتخلين رفيقة دربك .
ابتسمت عبير : يله ياقلبي تعالي معاي بنروح عندهم والله جمعتهم ماتنمل .
نوف : بس انا ما ابي اجلس معاهم والله اخاف اضيق صدورهم .
عبير : كل البشر تضيق صدورهم بس اهم شي انتي .
نوف بابتسامه : يافديتك يابنت عمي اللي تحس فيني .
عبير : واخيرآ شفنا ابتسامتك خليك على طول كذا ولا يكدر خاطرك اي شي .
نوف : اشلون يسلى قلبي وتزين حياتي واسامه بعيد عني .
عبير : نوف والله ما صارت اسامه خلاص انتهى من حياتك بعدين اذا تزوجتي اش بتكون ردة فعل زوجك اذا عرف انك تحبين 
اسامه ؟
نوف : ايـــش انا اتزوج واحد غير اسامه لا لا مستحيل على جثتي اتزوج غير اسامه .
عبير : يابنت ماله داعي توقفين حياتك عشان انسان وهم ماله وجود .
نوف : بليز عبير لاتقولين كذا انا مايكدر خاطري الا الكلام هذا .
عبير : طيب يله بنروح لهم .
نوف : يله .
نزلو نوف وعبير تحت ودخلو بالصاله : ســـلام عليكم .
الكل : عليكم السلام .
جلسو نوف وعبير جنب ام اسامه : تو مانور المجلس .
ابتسمت نوف مجامله : بوجودك .
ام عبدالله : واخيرآ يانوف جلستي معانا من زمان عن هاللمه الحلوه .
العزوف بمزح : بالعكس ياجدتي انا مزينه الجلسه ولو مو موجوده كان ما طلعت حلوه .
سعاد : ايه كلام العزوف صح .
ام اسامه : يله يابنات روحو سوو لنا شاهي بالنعناع عشان تزين الجلسه اكثر .
العزوف : فيه شاهي .
ام اسامه : بس انا ابي شاهي نعناع ونوف تحب شاهي النعناع يله روحو .
سعاد : وع يمه حر واحنا الساعه 4 والله بدري .
ام اسامه بعصبيه : قومي يابنت تحركي وانتي قومي معاها .
قامو العزوف وسعاد ودخلو بالمطبخ وجلست سعاد ع الكرسي : انتي سوي الشاهي .
العزوف : وليش ماتقومين انتي ؟
سعاد : والله مو انا اللي قلتلك قولي انه انتي اللي محليه الجلسه عشان كذا امي قومتك .
العزوف : وانا اش دراني ان حظي عاثر .
سعاد : اقول الماس اش فيها من اليوم وهي تطالعك لا يكون بعد معجبه ههههههه .
طالعتها العزوف : يرحم امك لاتذكرني انا ما صدقت ونطلع من الثانوي وتنتهي سوالف الاعجاب .
سعاد : بالجامعه اشد .
العزوف : هههههه الجامعه حريم كبار وكلهم متزوجات يعني ماعندهم اعجاب والخرابيط هذي .
سعاد : المهم مو ناويه تسوين الشاهي ؟
العزوف : لا ما ابي الله يخليك انتي سويه .. وباست خد سعاد .. فديتك قومي سوي الشاهي .
سعاد : نورثينا .. نووورثينا .
جات الخدامه وطالعتها شعاد : سوي شاي نعناع اوك .
نورثينا : اوك ليدي .
ضربت العزوف سعاد مع كتفها : ياااخطيره صايره ليدي .
ابتسمت سعاد : طول عمري وانا ليدي .
سوت الخدامه الشاهي وحطته بالصينيه ورتبت الكاسات وشالت العزوف الصينيه ودخلت بالمجلس ووراها سعاد وطالعتهم ام 
عامر : ساعه على ماتسوون الشاهي .
ضحكت سعاد وبهمس : لو يعرفون مين اللي سواه .
العزوف : لاتفضحينا .. وبصوت اعلى .. مين اللي تبي شاهي ؟
ام اسامه : صبي لنا كلنا .
ام عبدالله : لا انا ما ابي .
اسيل : ولا انا .
طالعتهم الماس : انتم اللي مسوينه ؟
سعاد : لا الجن اللي مسوينه .
ضحكت العزوف وطالعتهم الماس : سماجه .
سعاد : انتي ياليت تتركين شغلتك مراقبت الناس وعيوبهم وناسيه نفسك .
ام عبدالله بعصبيه : انتم وبعدين معاكم افتكينا من المشاكل مع ليلى وجات الماس .
كانت زلة لسان من ام عبدالله ومو قصدها الكلام اللي قالته وقفت ام وليد : حسبي الله عليك حتى وهي ميته تكلمين عنها كذا .
ام عبدالله : والله ما اقصد يابنتي .
ام وليد وهي تبكي : حرام عليك اذا ليلى مو عاجبتك انسيها والله حرام تكلمين عنها كذا .
وطلعت ام وليد ومعاها بنتها جلست ام عبدالله على الكنبه : والله ما كنت اقصد .
ام اسامه : خلاص ياعمتي لاتكدرين خاطرك ولا تهتز منك شعره انتي ماقلتي شي غلط واللي فات مات .
ام عبدالله : انا غلطت عليها والله زلت لسان وماقصدي اجرح لولوه بس هي فهمتني غلط .
ام عامر بعد ما باست راس عمتها : والله احنا عارفين انك ماتقصدين بس هي تشب من الحبه قبه .
سعاد : جدتي انا اسفه والله ماكنت اعرف انه بينكم حزازيات لهالدرجه .
ام عبدالله : حصل خير حصل خير .. وقامت من عندهم ووقفت نوف : انا بروح لجدتي .
ام عامر : نووف تعالي .
راحت لها نوف : هلا يمه .
ام عامر : ام مشاري اتصلت علي وتقول تبيك ضروري اتصلي عليها .
نوف : اوك بروح لجدتي وبعدين اتصل عليها .

**

**

**

اسامه : لا متعب انت اكيد تمزح معاي امك ماراح تقول لنوف .
متعب : اسامه امي بتفضح امرك .
اسامه : تكفى متعب تصرف قبل خالتي تكلم نوف انا خلاص ماعاد ابي احد بس قول لخالتي لاتسوي شي .
متعب : ان شاء الله ان امي ماقالت لنوف واقدر اقنعها .
اسامه : والله انا خايف ان خالتي تفضحنا ويعرفون اهلي وين مكاني وانا ما جالي إلا شهرين هنا .
متعب : هم ماراح يعرفون عنك اي شي لامكانك ولا رقم جوالك وماراح يعرفون انك طالع من السعوديه .
اسامه : طيب انت لاتقول لخالتي وين مكاني .
متعب : تطمن انا ماراح اتكلم .
اسامه : تكفى طمني عن كل شي يصير عندكم والله خايف ان اهلي يعرفون وين مكاني .
متعب : مع السلامه ياصاحبي بروح اشوف امي اخاف تكلم نوف الحين .
اسامه : مع السلامه .
قفل متعب من اسامه ونزل تحت : سلام عليكم .
ام مشاري : هلا بالغالي .
متعب : يمه انتي بتقولين لنوف ان اسامه موجود ؟
ام مشاري : ايه انا لازم افرح البنت هذي لها شهرين ماذاقت طعم الفرح .
متعب : خلاص يمه من يوم تقولين لها اعتبريني ميت ولا تسألين عني راح يصير حالي حال اسامه ماتعرفين عني شي وانا والله 
قد كلمتي .
ام مشاري وهي توقف : انت بتجنني اشلون بتروح وتخليني عشان اسامه انا امك يامتعب امك اللي تعبت عليك وحملتك ببطني 9 
اشهر .
متعب : طيب يمه اذا انتي تحبيني وتبيني اجلس هنا لاتقولين لهم اي شي اش لك بالناس .
ام مشاري : متعب والله مايصير اعرف عن ولد نوره واشوفها تتعذب وما اطمنها واقولها ان ولدها موجود .
متعب : لا يمه اسامه خلاص ماعاد له رجعه لاهله .
ام مشاري : انتم ليش ماتبون احد يعرف بمكان اسامه انت تعرف اش سبب طلاق نوف واسامه قولي اش السبب واسامه ليش 
اختفى .
متعب : على جثتي اتكلم خلاص شي قاله لي اسامه ما يطلع وهذي اسرار اصحاب .
ام مشاري : بــــس انا امك يامتعب ولازم تقول لي .
متعب : مستحيل اتـــــكلم بحرف واحد عن مكان اسامه او سبب الطلاق او اعطي احد رقمه .
ام مشاري : الله يهديك ويخليك لي قولي بس اسامه بالسعوديه ولا لا ؟
متعب : يمه اسامه ماطلع من السعوديه والدليل بالجمارك والمطار .
ام مشاري : ايه صح ومشاري يقول مايعرف اي شي عن اسامه يعني ماطلع من السعوديه بس وينه ؟
متعب : ماراح اتــــكلم .
ام مشاري : طيب واذا تزوجت اخته بتقولها وين اخوها ؟
متعب : لا على قص رقبتي اقولها انا ما راح اقول لعمي وين اسامه عاد اشلون اقول لأسماء .
ام مشاري : والله لو تشوف حالة نوف تقولها وين اسامه .
متعب : الله يعوضها خير منه .
ام مشاري : اميـــن .

**

**

**

ام ابراهيم : تبي نوف ولا لا ؟
ابراهيم : يمه انا صحيح احب نوف بس نوف مطلقه ولسه بالعده .
ام ابراهيم : طيب قولي تبيها ولا لا ؟
ابراهيم : ايه ابيها .
وعد : وع ياكرهي لنوف لايكون بتجيبونها هنا عله على قلبي .
ابراهيم وهو يوقف : عناد فيك راح اتزوجها واسكنها هنا .
وعد : اكره ما اشوف المخلوقه هذي احس انها مليقه سامجه وعلى فكره هي تحب اسامه .
ابراهيم : انا كنت بتزوجها ومتردد والحين راح اخطبها وانا مغمض وماراح اطلقها لو تحب اسامه انا راح انسيها اسامه وايامه .
وعد : يمه اش رايك بولدك بيتزوج مطلقه .
ام ابراهيم : والمطلقه هذي بنت خالته وبعدين نوف اخلاقها ما شاء الله توزن بلد وجمالها مافيه منه .
وعد : اي جمال يايمه كله ميك اب .
ابراهيم : اسآسآ نوف حلوه من صغرها وكانت احلى البنات واتوقع لسه على جمالها .
وعد : قلة حيا اكيد انها دايم تتميلح قدامك .
ابراهيم : الزمي حدودك ولاتظنين ظن سوء ببنت الناس .
ام ابراهيم : وعد اش فيك هذي بنت خالتك اش اللي جاك منها ؟
وعد بقهر : يمه نوف قهرتني بحركه ولسه مانسيتها مع انها قبل سنه .
ام ابراهيم : لا يكون غيرانه منها عشانها بتنخطب وانتي تطلقتي من سنتين ولسه محد طق بابنا .
وعد : لا يمه مو عشان كذا ونوف ترفع الضغط بكل شي تسويه .
ام ابراهيم : ابراهيم بنت خالتك ان شاء الله بتاخذها فاهم .
ابراهيم : ايه يمه خلاص انا ابيها .

**

**

**

نوف بفرح : صدق ياخالتي طيب هو وينه ؟
ام مشاري : ما اعرف عنه اي شي بس متعب راح الجامعه وسأل عن اسامه وقالو انه ساحب ملفه قبل اسبوعين .
نوف باستغراب : بس اسامه ماكان يدرس .
ام مشاري : ايه بس ماكمل دراسته ولا سحب ملفه إلا قبل اسبوعين .
نوف : طيب هو بالسعوديه ولا وين ؟
ام مشاري : والله ما ادري .
نوف : الله يفرحك مثل مافرحتيني .
ام مشاري : امين ياقلبي مع السلامه .
نوف : مع السلامه .
وقفلت منها وابتسمت " الحمدلله اسامه عايش "
نزلت تحت وراحت لخالتها ام اسامه : خالتي اسامه عايش .
وقفت ام اسامه : مين اللي قالك ؟ مين اللي يعرف عنه شي .
نوف : خالتي ام مشاري كلمتني قبل شوي وقالت لي انه قبل اسبوعين سحب ملفه من الجامعه بس هذا اللي هي تعرف عنه .
ام اسامه : الله يبشرك بالخير ويرد لك اسامه .
نوف : امين .
ام عامر : طيب هو وينه ؟
نوف : خالتي ماتدري وينه بس اكيد انه موجود بالسعوديه وبالرياض .
ام عامر : لا مو اكيد يمكن بالقصيم بالشرقيه باي مكان .
نوف : بس ان شاء الله بيرجع لنا وبنفرح برجعته .
ام اسامه : الله يسمع منك .
دخلت اسماء : سلام عليكم .
الكل : عليكم السلام .
العزوف : اسماء وينك من العصر ماشفناك ؟
سعاد : اكيد تكلم متعب .
اعتلت وجه اسماء حمره وخذت علبة المنديل وضربت فيها سعاد وجلست اسماء جنب امها .
سعاد : اسومه عادي لاتستحين مافيها شي كنتي تكلمين زوجك عادي .
اسماء بعصبيه : خلااااص لاتكلمين .
ام اسامه : حرام عليك احرجتي اختك .
قامت اسماء وطلعت من عندهم وضحكت عبير : ههههههههههه يمه حرام عليكم والله قمة الاحراج .
ام اسامه : وليش تنحرج ؟
عبير : والله ما الومها لو انا مكانها اموت .
ام عامر بمزح : انتي قبل زواجك ماكنتي تستحين .
عبير : ههههههههه حرام عليك ياخالتي والله لو اسمع بأي واحد اسمه يوسف انحرج .
ام عامر : بس نوف مشاء الله عليها ماكانت تستحي هالقد .
عبير : بس نوف عادي متعوده على وجود اسامه بينكم ولا انا واختي مانعرفهم .
سعاد : انا ان شاء الله بتزوج من العايله .
العزوف : حاطه عينك على احد ؟
سعاد : هههههههه لا بس اتمنى اني ما اخرج من العايله هذي .

**

**

**

بــــــعـــــــــــد مرور اربــــع سنوات .
نـــــوف تزوجت بندر ( صديق ماجد )
العــــزوف مخطوبه للوليد
عــــــامر خطب سعاد وزواجهم بعد 4 اشهر .
مـــهند وماجـــد على حالهم
عبـــــير جاها ولد وبنت تؤام وسمتهم رائد , جنى
اســـــماء تزوجت من سنتين وهي الان حامل


باست ام عامر راس نوف : الحمدلله على سلامتك والف مبروك وان شاء الله يتربى بعزك .
نوف : الله يسلمك .
ام عامر : اش فيك يانوف مو فرحانه بولدك ؟
نوف : يمه ما ابي ولدي والعيال اللي مو من اسامه مو عيالي .
ام عامر : تزوجتي وجاك ولد وماتغير شي لسه تفكرين با اسامه خلاص اربع سنوات مرت وهو مو موجود اكيد مات .
نوف وهي تبكي : يمه الله يخليك ما ابي بندر .
ام عامر : ليش ماتبينه ؟
نوف : يمه رفض يسمي ولدي اسامه يقول على جثته يسميه اسامه .
حطت ام عامر يدها على راسها : انتي بتقتلين نفسك بيدك جنيتي على نفسك والله مايخليك .
نوف : ولدي اسمه اسامه غصب عنهم كلهم .
ام عامر : نوف انتي اش فيك مو بنتي اللي اعرفها اللي تحترم الكل .
نوف : يمه انا احترم الناس على قد احترامهم لي .
ام عامر : طيب انا باخذك للبيت وبتجلسين عندي شهرين ع الاقل تشتاقين لزوجك ترجعين له ونفسيتك متغيره .
نوف : ههههه قال ايش قال اشتاق له يمه انا عشت معاه 3 سنوات وماحبيته والله مايحرك شعره من راسي واسامه هو حبي الاول 
والاخير .
ام عامر : اللهم طولك ياروح رجعتي تقولين لي تحبين اسامه للحين متى تكرهينه .
نوف : اذا طلعتو نجوم الثريا اكره اسامه .
ام عامر : لا تنظين اني يوم اقول كذا اكرهك والله اني ادور على مصلحتك .
نوف : يمه مصلحتي انكم تتركوني بحالي واسمي ولدي اسامه لأنه اغلى انسان على قلبي واذا كان هو ميت تراه عايش بقلبي .
ام عامر : امه خلاص يأست من رجعته وانتي لسه تقولين انه عايش .
نوف : وبيرجع لي .. وبيرجع لي صدقيني يمه اسامه مايخليني .
ام عامر : الله يجبر بخاطرك يانوف اشلون ماراح يخليك وهو من يوم طلقك لاحس ولاخبر .
نوف : يمه انا متأكده ان اسامه عايش وبيرجع لي .
دخلت ام بندر بعد ماطقت الباب : سلام عليكم .
نوف وامها : عليكم السلام .
ام بندر بعد ماسلمت على ام عامر ونوف : الحمدلله على سلامتك يانوف .
نوف : الله يسلمك .
ام عامر : الف مبروك يا ام بندر والله يجعله من مواليد السعاده .
ام بندر بابتسامه : الله يبارك فيك .
نوف وهي تطالع خالتها : خالتي تكفين قولي لبندر بسمي ولدي اسامه .
ام بندر : غاليه والطلب رخيص ولدك اسمه اسامه .
نوف : بس بندر زعل يوم قــــلت له .
ام بندر : ولا يهمك راح اقنعه واسم اسامه حلو وفيه من صحابة الرسول اسمه اسامه ليش يرفض ؟
نوف بتردد : يمكن .. يمكن عشان ولد عمي .
ام بندر : اهااا لا تطمني راح تسمين ولدك بالاسم اللي تبين بس لاتكدرين خاطرك وافرحي .
نوف : الله يجزاك خير ياخالتي ولا يحرمني منك .
ام بندر باست راس نوف : مع السلامه .
طلعت ام بندر وطالعة ام عامر بنوف : ليش تكرهين ولدها وهي بالطيبه هذي .
نوف : يمه احسن هي ولا عمتي نوره .
ابتسمت ام عامر : نوره زوجة عمك ومنا وفينا وانا و الله اعتبرها مثل اختي بس هذي غريبه عنا ومو من قبيلتنا ولا نعرفهم .
نوف : يمه والله غصب عني والحب مو على كيفي واهم شي اني لازمه حدودي ماقليت ادبي مع بندر .
ام عامر : طيب حبيبتي ابيك بعد النفاس ترجعين بنتي اللي اعرفها .
نوف : والله ما اتوقع يايمه ترجع حياتي زي اول .
ام عامر : لا ان شاء الله ولدك بيملى حياتك وينسيك اسامه .
نوف : مستحيل يايمه احد ينسيني اسامه .

**

**

**

اسماء : مـــــتعب .. مـــــتعــب .
صحى متعب : هممممم .
اسماء : يله بسرعه اصحى بروح لنوف .
متعب : اش فيها نوف ؟
اسماء : نوف جابت ولد وهي بالمستشفى بروح اسلم عليها واتحمد لها بالسلامه .
متعب " الله يصبرك يا اسامه اش بتسوي لو تعرف انها تزوجت وعندها ولد الحين " : طيب يله بسرعه بروح اغسل والقاك 
جاهزه .
اسماء : حاضر .
وخذت اسماء عبايتها وشنطتها ونزلت تحت : خاااالتي .
جات ام مشاري : هلا اسماء .
اسماء : تروحين معاي لنوف ؟
ام مشاري : ان شاء الله حبيبتي بروح اجيب عبايتي .
وراحت ام مشاري ونزل متعب مع الدرج : اسماء روحي جيبي لي ماء .
نزلت اسماء عبايتها وشنطتها ع الكنبه وراحت للمطبخ وجابت كوب ماء : تفضل .
ابتسم لها متعب : زاد فضلك .
جات ام مشاري وطلعو للسياره وتوجهو للمستشفى وصلو بعد ربع ساعه نزلو ام مشاري ونوف للمستشفى ومتعب جلس بالسياره 
وطلع جواله واتصل على اسامه : الوو .
اسامه : هلا والله بالغالي اش اخباركم ؟
متعب : الحمدلله بخير .. اسامه والله اشتقت لك كثير .
اسامه : وانا اكثر .
متعب : طيب بجيك هاليومين .
اسامه بفرح : تتكلم جد يامتعب يعني فيه امل اشوفك واجلس معاك .
ابتسم متعب : لو تبيني اسكن عندك ماراح ارفض .
اسامه : الله يبشرك بالخير ومتى بتجي ؟
متعب : ان شاء الله بكره وانا عندك .
اسامه بفرحه ماتنوصف : والله ما توقعت انه في يوم من الايام راح نجتمع مره ثانيه .
متعب : والله ع بالي ماتبي تشوف احد ولا كان اجيك كل بين فتره وفتره .
اسامه : بس مو يوم ولا يومين وانت ماشي خلك عندي اسبوعين .
متعب : والله لو تبي شهر .
اسامه : إلا نوف اش اخبارها ؟
متعب : الحمدلله بخير بس والله متعذبه بغيابك الحين صارت عندي اسماء واعرف كل شي عن نوف .
اسامه : معقوله ثلاث سنوات مانستني ؟
متعب : انت نسيتها ؟
اسامه : والله ما انساها طول ماني عايش وحبها كل ماله وهو يزيد .
متعب : خلاص هي تحبك مثل ماتحبها .
طلعو اسماء وام مشاري من المستشفى وطالعهم متعب : اكلمك بعدين اوك .
اسامه : اوك .
ركبو ام مشاري واسماء : خالتي شفتي اسامه ولد نوف ما شاء الله عليه قمر .
ام مشاري : شدي حيلك ابيك تجيبين لنا بنوته ولا ولد احسن منه .
متعب بضحكه : ليش هي تحدي .
ام مشاري : اكيد حبيبي ما ابي فيه احد احلى من احفادي .
اسماء : تطمني ياخالتي عيالي كلهم ان شاء الله بيطلعون علي .
ام مشاري : والله حلوين اذا كان مثلك .

**

**

**

لينا : بندر ليش ماتروح لزوجتك اليوم بتطلع من المستشفى .
بندر : خلاص نوف ماعاد ابيها وراح اطلقها .
لينا : حراام عليك يابندر والله نوف ماتستاهل .
بندر وهو يجلس : اشلون ماتستاهل وهي مسـميه ولدها على اسم طليقها وولد عمها اللي للحين هايمه فيه ثلاث سنوات ماشفناه 
وكانه موجود عندها.
لينا : حرام عليك والله حرام نوف تحب اسم اسامه وبعدين مافيها شي لو سمت ولدها على اسم ولد عمها والاسم هذا مو مخصص 
لأسامه .
بندر : اشوفك تدافعين عنها اش عندك ؟
لينا : هذي مثل اختي وما ارضى عليها واذا طلقت نوف انت مو اخوي ولا اعرفك .
بندر : لينا انتي قد كلامك هذا ؟
لينا وهي توقف : قده ونص واذا طلقت نوف والله لأخلي ابوي يطردك من هنا .
بندر : هههههههههههه على كيفك ابــوي ترا يحبني ويخاف علي اكثر من بنت الناس مو مثلك .
لينا : لا ابوي مع الحق ولا تطلق نوف بدون سبب يكفي ولد عمها اللي طلقها وللحين وهي تذكر الموقف هذا ولا راح تنساه .
بندر : ماراح تنساه يعني تحب اسامه .
لينا : طيب متى بتطلق نوف ؟
بندر : الين تطلع من النفاس عشان تموت من القهر انا ابـي اقهرها مثل ما قهرتني .
دخلت ام بندر وهي معصبه : لا يابندر ماتطلق نوف هذي نوف الغاليه اشلون تطلقها وتحرمني منها .
بندر : يمه لاتبالغون بحبكم لنوف انتم ماكنتم تعرفونها خلاص اعتبروها ماتت .
ام بندر : حلوه اعتبروها ماتت .. لا يابندر انا ما ابيك تطلق نوف وتسمع كلامي .
بندر : يمه كلامك على العين والراس بس خلاص مو طايقها كرهتها .
ام بندر : كذاااب انت تحب نوف ونوف حبها يجري فيك مجرى الدم .
بندر : بس كرامتي اهم من قلبي .
ام بندر : اي كرامه اللي تتكلم عنها نوف ماسوت بك شي .
بندر : لا يمه سوت فيني شي يمه نوف تحب اسامه .
ام بندر : اسامه ميت خلاص لاعاد تكلم فيه .
بندر : يمه اسامه صح انه مات بس انا ما ابي نوف على ذمتي وهي تحب رجال غريب .
ام بندر : اسامه مو غريب .
بندر : بس طلقها يعني صار غريب .
لينا وهي تبكي : تكفى ياخوي لاتطلقها انت ماتعرف قيمة نوف عندي .
ماهنت على بندر دموع اخته : خلاص ماراح اطلقها بس عشانكم واذا ضربتها ولا اهنتها لاتسألوني ليش .
ام بندر : بنت الناس مو لعبه بيدك .
بندر : يمه انا فيني كومة قهر بس ابي ابرد حرتي فيها وارجع زي اول وحبها بقلبي ماتغير .

**

**

**

بعد يومين طلعت نوف لبيت اهلها وكانت مسنده ظهرها ع السرير وتفكر باسامه " ياترا اش بتسوي لاعرفت اني متزوجه "
دخلت امها : سلام عليكم .
نوف : عليكم السلام .
ام عامر : نوف حبيبتي اش فيك ضايق صدرك من شي ؟
نوف : لآ يمه بس تذكرت اسامه .
ام عامر : نوف لاتقتلين نفسك حاولي تكرهين اسامه ومن عافنا عفناه لو كان غالي .
نوف : يمه اسامه ظروفه هي اللي جبرته على كذا والدليل انه اختفى يوم طلقني وهو راح يرجع وبنعرف منه كل شي .
ام عامر : وانتي بتنتظرينه ؟
نوف : يمه والله مايتغير حبي لأسامه لو يقتلني بيدينه .
ام عامر : نوف اش فيك كل سوالفك عن اسامه ماكأن عندك ولد وزوج لهم حق عليك ولدك من يوم جبتيه ولا مره شفته بحضنك 
العزوف تهتم فيه وتحبه وتخاف عليه اكثر منك .
نوف ودموعها تنزل على خدها : يمه ولدي ما ابيه خذي انتي وربيه ولا اعطيه خالتي انا ما ابيه ولا ابي اسمع بطاريه .
ام عامر بذهول : انتي انهبلتي اش قاعده تقولين تبين ولدك اذا كبر يكرهك ؟ انتي ام ؟ فيه ام تسوي كذا بولدها ؟
نوف : يمه انا اكرهه واكره ابوه وما ابيه .
ام عامر : طيب ليش تحملين وتجيبينه للدنيا وتعذبينه .
نوف : يمه والله اني ندمت على حملي قد شعر راسي .
ام عامر : انتي اكيد انهبلتي ولدك محتاجك وما ابي اربيه واخليه عندي وانتي موجوده اذا توفيتي من عيوني الثنتين اربيه واهتم 
فيه .
نوف وهي تبكي : يمه والله غصب عني خلاص ما ابي ولدي وما ابي عيال من واحد غير اسامه .
ام عامر : ولدك بتاخذينه معاك وتربينه هو مافقدك ولاتيتمينه على صغره واتوقع بندر مايرضى .
نوف : اذا مارضى بالطيب يرضى بالغصب انا ما يهمني رايه .
ام عامر : نوف اش فيك تغيرتي 081ْ .
نوف : يمه انا ما راح ارجع زي اول الا اذا رجع اسامه .. اسامه اخذ قلبي وعقلي ماخلا فيني الا جسدي .
ام عامر : والله صدقتي اخذ عقلك .

**

**

**

وصــــــل متعب المـــانيا من ساعتين : اش اخبارك اش مسوي ؟
اسامه بابتسامه : الحمدلله مثل ما انت شايف .
متعب وهو يمسك يد اسامه : ماتتخيل قد ايش فرحان أي شفتك مره ثانيه .
اسامه : والله فرحتي ماتنوصف احس اني تغيرت من اسامه الكئيب الحزين للفرحان .
متعب : بس راح ترجع لك الكئابه اذا مارجعت معاي .
اسامه : الله يفرج همي .
متعب : ولا يهمك دام امك تدعي لك ابواب الخير ان شاء الله كلها بتنفتح بوجهك .
اسامه : آآآآآه ياشوقي لأمي نفسي اروح لها واحب رجلينها ويدينها وراسها واعتذر منها .
متعب : مافاتك شي ياصاحبي ترجع معاي وتروح عند امك .
اسامه : لا تحاول يامتعب الباب هذا مقفل من اربع سنوات ورجعتي مستحيل .
متعب : طيب واذا تزوجت نوف ؟
اسامه بخوف : الله لايقوله .. نوف ما راح تتزوج غيري لآنها تحبني .
متعب " لو تدري انها متزوجه اش بتكون ردة فعلك " : طيب ليش تطلقها وانتي ماتبيها تتزوج .
اسامه : كنت اكابر واقول زواجها من واحد ثاني بداية النهايه بحبي لها بس صار العكس انا ما اقدر اسمع خبر انهم زفوها لواحد 
ثاني .
متعب : اســـــامه اصحى من اللي انت فيه انت الى متى كذا حزين ارجع معاي وراح تلقى السعاده هناك .
اسامه : مستحيل يامتعب وخلاص لاتحاول معاي .
متعب : طول عمرك عنيد وراسك يابس .
اسامه : متعب انت عندك شي بتقوله ؟
متعب بابتسامه : لا .
اسامه : انت صاحبي واعرفك زين وعندك شي بتقوله بس متردد متعب قولي اش عندك انا صديقك واخوك .
متعب : طيب نبي مكان هادي عشان اقولك " لا كذا بصير اناني .. بي لازم اقوله عشان يرجع معاي "
دخلو بالكوفي وجلسو وطالع متعب بالسقف والديكور : تصميمهم عثماني .
ابتسم اسامه : اش فيك بتضيع السالفه ؟
متعب : هااا لا مو مضيعها بس جد والله التصميم عثماني عجبني وما ادري اش جاب الدوله العثمانيه لألمانيا .
اسامه : هم ماخذين ثقافتهم من العرب لأنهم مايعرفون الثقافه والعرب ثقافتهم اسلاميه .
متعب : اقنعني اشلون ثقافتهم من العرب وهم نصارى ويهود ؟
اسامه : راح اقنعك .. ابن سينا عالم عربي و الهيثم عربي ويكفي ان محمد صلى الله عليه وسلم عربي .
متعب : ايه كلامك صح بس شكسبير وبيتهوفن و فيثاغورس كلهم من اوروباء يعني حتى هم عندهم ثقافه .
اسامه : هههههههه حسيت اني خبير بالثقافات والعادات والتقاليد للدول كلها .
متعب : انا حدي السعوديه .
اسامه : ههههههه لا انا الحمدلله متفتح للعالم الخارجي واعرف كل عاداتهم وتقاليدهم .
متعب : هههههههههه تعرف تكلم انقليزي ؟
اسامه : yas shor .
متعب : هههههههههه ماتخيلت انه في يوم من الايام اسامه يتكلم انقليزي .
اسامه : متعب لاتحاول تنسيني السالفه يله قول اللي عندك .
متعب بتردد : بقول بس بسألك انت اش تشتغل الحين .
اسامه نفذ صبره مو قادر يتحمل : متعب انا قايل لك قبل اش شغلي ياخي قولي السالفه وريحني والله وترتني .
متعب : لا مو الحين والله راح اقولك بس مو الحين .
اسامه : لا قولي الحين ياصاحبي ابيك ترتاح قولي وريحني يرحم امك .
متعب وهو ينزل راسه بالارض .

**

**

**

اسماء : يمه هو قال انه رايح امريكا والحين له يوم كامل ما اتصل علي اخاف صار فيه شي .
ام اسامه : لا حبيبتي تطمني مافيه شي ولو فيه شي السفاره بيبلغوننا بكل شي .
اسماء : يمه والله خايفه عليه حتى خالتي تقول ما اتصل عليها وخالتي تدري وين رايح بس ماتبي تقولي هو يقول تجاره وهي 
تقول رايح لولد خالته بامريكا يمه انا ما ادري اش السر اللي وراء السفر هذا اخاف متعب له سوابق .
وقفت ام اسامه : اسماء متعب مثل اسامه وكل شي بمتعب باسامه واسامه ومتعب من خير الشباب بالبلد هذا كله .
اسماء : يمه صح ان متعب متطوع وله حملات دينيه وله مخيمات دعويه بس والله سفرته هذي غريبه انا ما ادري اصدقه ولا 
اصدق خالتي .
ام اسامه : حبيبتي لاتشلين هم متعب ماراح يسوي شي غلط .
اسماء : طيب ليش مايقولي هو ليش رايح انا عرفت انه رايح لأمريكا .. يمه انا بروح اتأكد من المطار بشوف وين رايح .
ام اسامه : مو مصدقه انه رايح لأمريكا ؟
اسماء : يمه انا مصدقه بس ما ادري احس ان الموضوع فيه فربكه شوي .
ام اسامه : لا صدقيني هو بامريكا وماراح يخبي عليك انتي صح خايفه انه يتزوج اووو ... سكتت ام اسامه .
اسماء : ايه يمه خايفه انه يرتبط بوحده من هذول ويجيب لي الامراض يمه انا خايفه على نفسي وعلى اللي ببطني .
طالعتها امها : على طاري حملك خبرتي متعب ؟
اسماء : لا يمه الين يرجع اخاف انه مايرجع ويصير هذا ذكرى اليمه .
ام اسامه : انا ما ادري اش هالتفكير اللي عندك انتي ونوف همكم ازواجكم مو عيالكم .
اسماء : يمه نوف مو مهتمه لبندر نوف تبي اسامه وانا اخاف اصير مثلها .
رن جوال اسماء



البــــــــــــارت الـــــــــرابــــــــع







اسماء: هلا خالتي .
ام مشاري : هلا بك حبيبتي اش اخبارك ؟
ابتسمت اسماء : الحمدلله بخير .. ابشرك ياخالتي انا حامل بالشهر الرابع بس لاتقولين لمتعب .
ام مشاري : مايصير بخاطرك إلا طيب .. والف الف الف الف مبروووك ياقلبي والله من زمان مافرحت كثر فرحتي الحين .
اسماء : تدوم افراحك ان شاء الله .. اقول خالتي والله اني اشتقت لك اش رايك تجين عندنا .
ام مشاري : هههههه الحين صرتو اهل عادي لو اجيكم كل يوم .
اسماء : البيت بيتك وحياك الله باي وقت .
ام مشاري : خلاص اجيكم العصر .

**

**

**

متعب : جدك محمد .. وبلع ريقه .. مات من سنتين .
طاح الكوب اللي بيد اسامه بالارض وقفت وهو بحالة ذهول : انــــــت اش قاعد تقول لا لا اكيد تمزح ايه هذي من مقالبك .
ربت متعب على كتف اسامه : عظم الله اجرك وجدك خلاص مات من سنتين .
اسامه ودموعه تنزل على خده : لـــيــش ماقلت لي ؟
متعب : والله خايف عليك .
طاح اسامه على متعب وصرخو كل اللي موجودين بالكوفي وجو لاسامه صحاه متعب والكل يطالعه سند اسامه عليه : اش اقرب 
مستشفى ؟
اسامه : والله ما اعرف المستشفيات هنا .
اتصل متعب ع الاسعاف وشالو اسامه وطلع معاه متعب دخلو بالمستشفى وجلس متعب عند اسامه : ادعي له بالرحمه جدك 
محتاج دعوتك .
اسامه : الله يرحمه ويسكنه فسيح جناته .
متعب : ترا جدك باخر لحظه من حياته وهو يسأل عنك وجاني كم مره بالمنام يقول خبر اهل اسامه انه عايش وبخير .
اسامه اثر فيه كلام متعب : لا تكفى لاتقول لأهلي انا خلاص ماعاد لي اهل بس تكفى اذا ماتو امي وابوي قولي لو بالمكالمه عادي 
او نوف.
طالعه متعب : طيب اهون وفاة جدك ولا انه يجيك خبر ان نوف تزوجت ؟
اسامه : هذي مصيبه وزواج نوف اعظم مصيبه .
متعب " الحمدلله اني ماخبرتك "

**

**

**

مهند : انا بروح للعمال واشوف شغلهم .
ام عبدالله : تكفى ياولدي جيب لي حليب بعارين .
مهند : غاليه والطلب رخيص .
وطلع مهند وقامت ام عبدالله وخذت التليفون واتصلت على اسيل : الوو .
اسيل : هلا وغلا بنور الدنيا هلا والله بنور عيوني اش اخبارك جدتي ؟
ام عبدالله بابتسامه : الحمدلله بخير وصحه وعافيه بس ناقصني انتي .
اسيل : انا بجيك اخر الاسبوع وبجلس عندك اسبوع واحد بس .
ام عبدالله : انا ابي اشوفك بس لو دقايق .
اسيل : ان شاء الله بجيك يوم الاربعاء .
ام عبدالله : يعني باقي يومين ؟
اسيل : ايه يومين .. جدتي انا خطبني ولد صديق ابوي اوافق عليه ولا لا ؟
ام عبدالله : ابوتس وش قال فيه ؟
اسيل : ابوي يقول انه رجال والنعم فيه بس انا ياجدتي اا ... ااحب مهند ولد خالي .
ام عبدالله : خلاص دامتس تحبين ولد خالتس لاتوافقين .
اسيل : بس ياجدتي انا كل صاحباتي واللي بسني تزوجو إلا انا ومو منتظره مهند وما ادري هو يبيني ولا لا .
ام عبدالله : طيب استعيني بالله وقولي لأبوتس انتس موافقه .
اسيل : بس ياجدتي انا ما ابيه وما ادري هو زين ولا لا واهله اقل منا ماديآ .
ام عبدالله : والله على راحتس يابنتي .. ومو كل شي الزواج ومو لازم تتزوجين ببيت ابوتس جنتس .
اسيل : خلاص ماراح اوافق عليه .
ام عبدالله : انا بعرض على مهند اني اخطبتس له وارد لتس .
شهقت اسيل : لا لا ياجدتي والله اذا قلتي له لازعل .
ام عبدالله : خلاص حبيبتي ماراح اقوله .
اسيل : إلا شخبار العيال ؟
ام عبدالله : هههههههههههههه الحمدلله بخير وراتس تسألين عنهم ؟
اسيل : جو ع بالي وسألت عنهم وماجد مثل اخوي يعني لازم اتطمن عليه ومهند مثل ما انتي عارفه .
ام عبدالله : استحي يابنت .. مع السلامه حبيبتي مهند جا .
اسيل : مع السلامه .
دخل مهند ووراه ماجد : سلام عليكم .
ام عبدالله : عليكم السلام هلا والله بعيالي .
مهند نزل الجيك اللي فيه حليب : هذا حليب البعارين اللي طلبتي مني .
ام عبدالله : يعطيك العافيه حبيبي الله لايحرمني منكم .
ماجد : جدتي ليش ماصحيتوني بدري الساعه 12 وانا نايم .
مهند : ههههههههههه الساعه 12 وبدري اشلون لو انك عند اهلك .
ماجد : لا عند اهلي والله مايصحوني إلا على صلاة المغرب مع ان امي حريصه على الصلاه بس ما ادري اش السالفه .
مهند : جدتي انا قررت اتزوج .
ماجد : الف الف مبروك .
ام عبدالله : هذي الساعه المباركه حبيبي بس خبر امك عشان تخطب لك ترا بتاخذ بخاطرها عليك اذا ما بلغتها .
مهند : من زمااان قايل لأمي وهي موافقه على البنت اللي انا ابي .
ماجد : وتتزوج وتخليني .
ام عبدالله : حتى انت بتتزوج لو غصب عنك ومهند ماراح يقاطعك .
مهند : والله انا متردد ما ادري اخطب الحين ولا بعدين بس ابي ملكتنا وعرسنا انا وماجد مع بعض .
ام عبدالله : ان شاء الله بيصير مع بعض .
ماجد : انا مافيه ببالي احد ولا ابي اتزوج .
مهند : مو بكيفك وانا راح اقنعك .
ماجد : ههههههههه ترا الموضوع هذا اللي يقرر فيه بالموافقه من عدمها انا فقط .
مهند : بس شي اكيد ماراح تتم طول عمرك بدون زواج وماينقصك شي عن غيرك .
ماجد : كلامك صح بس انا ما احب المسؤوليه وانا ما احب ارتبط بشي يمنعني عن السفر والطلعات اذا تزوجت بيصير عندي 
زوجه واهتمامات وماراح اطلع بأي وقت .
مهند بابتسامه : لا عادي ترا اللي بتتزوجها عندها اخوان وخوال وعمام مو مقطوعة من الشجره .
ضربته جدته بعصاتها بخفه : انت بتتزوج عشان تتركها عند اهلها هذي تصير زوجتك بذمتك وانت المسؤول عنها .
مهند : والله ما علمك بالكلام هذا إلا مجود .
ماجد : مجود بعينك .

**

**

**

العزوف : عااامر هنا .. وجلست جنبه .. فديتك يا اخوي والله اني احبك .
عامر بابتسامه : البنات مايخلون حركاتهم قولي اش عندك ؟
العزوف : لبى قلب اخوي يفهمها وهي طايره ابي اروح السوق .
عامر : اوك بعد صلاة العشاء .
العزوف : فديتك يا اخوي ماترفض لي طلب .
ام عامر : ولدي اسم الله عليه بخدمة خواته ولا ماجد مو مهتم لي انا وابوه عاد اشلون اخوانه .
عامر : بس ماجد مو مقصر يكفي انه هو ومهند مسعدين جدتي وعايشين هناك عشانه ومهند كلمني الحين ويقول انه قرر هو 
وماجد اذا تزوجو زوجاتهم يسكنون عند جدتي .
ام عامر : انا بخطب اسيل لماجد .
العزوف وهي تطالع امها : لا لا يمه اسيل ماتصلح لماجد .
ام عامر : ليش ماتصلح هي بنت عمته واخلاقها عاليه ما شاء الله .
العزوف : لا يمه هي دلوعة ابوها وتتدلع وانا ما ابيها لأخوي يمه دوري له على وحده غيرها " بلاك ماتعرفين انها تحب مهند "
وقف عامر : عن اذنكم بروح لنوف من الظهر ماشفتها .
ام عامر : اذنك معاك حبيبي بس احتمال نوف نايمه حاول تخف من الصوت شوي .
راح عامر للغرفه الخاصه لنوف بالدور الارضي فتح الباب بخفه : سلام عليكم .
نوف وهي تسند ظهرها ع السرير : عليكم السلام اهلآ وسهلآ .
عامر : اش اخبارك ؟
نوف : الحمدلله على كل حال .
اخذ عامر اسامه اللي نايم بسريره : ما شاء الله قمر طالع على خاله .
نوف : لا سبحان الله مايشبه احد .. وانا اتمنى انه يشبه سميه .
تلاشت ابتسامت عامر وطالع بنوف : انتي عارفه لو بندر سمعك اش راح يسوي لك ؟
نوف : عارفه ومايهمني بندر ولا يهمني رايه وانا احب اسامه واعترف للكل اني احبه .
عامر : نوف انتي اختي وانا اخاف عليك ولا تسوين مشاكل مالها لا اول ولا تالي مع بندر .
نوف : عامر زواجك قريب وانا ما ابي اتطلق وتصير مشاكل او اتطلق وما اقدر احضر الزواج انا بس بنتظر بعد زواجك بكم 
شهر .
عامر : الله يصلح الامور بينكم وان شاء الله ماراح تتطلقين ترا صدمتي بأسامه لسه باقي لها اثار وما ابي انصدم من بندر وانتي 
الضحيه بكل الصدمتين .
نوف : انا ما راح انصدم ولا احزن ولا ابكي كثر صدمتي باسامه ما توقعته كذا بس اكيد ظروفه هي اللي حدته على كذا .
عامر : والله غريبه اش فيه بندر ماجا لك هنا اسبوع واكثر وهو ما جا يشوفك ويشوف ولده .
نوف : هه شفتو بعيونكم عشان مو تطلعوني انا الغلطانه مثل ما اكرهه هو يكرهني .
عامر : طيب دامكم تكرهون بعض ليش وافقتي عليه ؟
نوف : والله من حظي العاثر اللي يتبعني بكل مكان .

**

**

**

كان بندر جالس بالغرفه وطالع بمكان نوف ع السرير اللي هي تنام كل يوم فيه " آآه يانوف لو تعرفين قد ايش احبك والله 
ماتخليني لك اسبوع ما اتصلتي علي ولا تبيني اجيك حسبي الله على من كان السبب "
اخذ جواله وطلع من البيت وتوجه لمحل ورود واخذ باقة ورد كبيره لونها احمر وابيض واخذ بطاقه وكتب فيها
وطلع لبيت ابو عامر ونزل ورن الجرس وفتح له عامر : هلا بندر .
بندر بعد ما سلم على عامر : اش اخبارك ؟
عامر : تمام .. وينك يارجال ؟
بندر : والله انشغلت وانا متواصل مع نوف بالجوال .
عامر " والله ما ادري من معاه الحق " : تفضل حياك الله .
دخل بندر وراء عامر ودخل بغرفة نوف وطلع عامر وسكر بندر الباب وشافته نوف ونزلت عيونها بالارض : سلام عليكم .
نوف وهي على وضعها : عليكم السلام .
نزل بندر الورد ع السرير وباس راس نوف ويدينها : اش اخبارك حبيبتي ؟
طالعته نوف : بخير .. اش فيك اليوم انت سكران ولا صاير لك شي .
ابتسم بندر : لا مافيني شي انتي اللي اش فيك مستغربه .
نوف : والله مستغربه منك ومن مزاجك ومن عواطفك اللي كل يوم بمسار مالها مسار معين .
بندر : حبيبتي نوف انا جاي اعتذر منك وخلاص بنفتح صفحه جديده بحياتنا وننسى اللي فات .
نوف هزت راسها بالموافقه : بس ماراح احبك .
تحطم بندر بس ماحب يوضح لها : انا ما ابيك تحبيني وانا اعترف لك اني احبك انا بس ابيك تسمعين كلامي وتحترميني ماطلبت 
شي صعب .
نوف : اوك موافقه .
بندر : ونسافر لالمانيا وولدك تخلينه عند امك .
نوف : اوك موافقه .
ابتسم بندر : ياجعلني ما انحرم منك .
نوف " جعلني انحرم منك اليوم قبل بكره " : طيب شفت ولدك تطمنت عليه .
قام بندر وشال اسامه وباسه : مع انه اول مره اشوفه بس اقولك انه بيطلع عليك كله حلا .
ابتسمت نوف : تقدر تمشي الحين .
حزت حركة نوف بخاطر بندر بس مشاها لها وهو ماخذ عهد على نفسه انه يراضيها .
طلع بندر وخذت نوف البطاقه اللي بباقة الورد وقرأتها
تزعل وانا ماني بخير
والهم يتعبني كثير
شل ضيقتك وارمه علي
خذ كلي مابي من فرح
اضحك وخل الهم لي
مثلك حرام ينجرح
تكفى ترا صدري يضيق
تايه ولا حولي طريق
خذ قلبي المتعب معاك
لا رحت عني ما ابيه
يمكن تذكرني هناك
وتحس باحساسي عليه
ماعاد لي بعدك مكان
وماعاد بغيابك قصيد
وين الغلا وين الحنان
كني بهالدنيا وحيد
لو كنت انا قد الغياب
ما اتعبت عيني بالسهر
بس ليتك تشوف العذاب
وتحس ما بي من قهر
احذر ترى الدنيا تدور
ترجع على احبابك غريب
تلقى بقايا من زهور
ماتت على ذكرى حبيب
حبيبك : بندر

>> [ كلمات : بدر الضبعان ]
سكرت البطاقه " معقوله بندر يحبني ؟ طيب ليش انا اكرهه هو والله طيب ويكفي انه يحبني .. اسامه على ماقالو باعني بس هذا 
حبيب قلبي وهو الوحيد اللي حبيته ولا راح احب غيره "
دخلت ام عامر : سلام عليكم .
نوف بابتسامه : عليكم السلام .
ام عامر : الحمدلله انه جا بندر انا على بالي انه زعلان منك .
نوف : لا يمه مابيننا شي .
ام عامر : الحمدلله .

**

**

**

كانو متعب واسامه جالسين باللوبي اللي بنفس سكنهم : والله خوفتني عليك حسيت ان الدنيا وقفت .
اسامه : مشكور ياصاحبي بس بسألك جدي اشلون مات ؟
متعب : ارتفع معاه الضغط وهو كان تعبان من يوم رحت وتعب ومات .
اسامه : الله يرحمه .. متعب انا حاسس ان يوم امي قرب بس تكفى يامتعب لاتخبي علي نخيتك يا صاحبي لاتخبي علي .
متعب : حااضر ماراح اخبي عليك اي شي .
جا يوسف : سلام عليكم .
متعب واسامه : عليكم السلام .
يوسف : الحمدلله على سلامتك اسامه .
اسامه : الله يسلمك .. حياك يوسف تعال افطر معانا .
يوسف : لا انا بروح المتحف مثل ما انت عارف مشتاق للسعوديه واذا دخلت المتحف احس اني بالسعوديه .
متعب : إلا على طاري السعوديه متى بترجع لها ؟
ابتسم يوسف : ان شاء الله برجع بعد ثلاث اشهر او اربعه . مشى يوسف .
طالع متعب باسامه : ليش ماترجع معاه .
اسامه : متعب والله تعبت وانا اقولك رجعتي مستحيله .
متعب : طيب ليش مستحيله ؟ اش اللي يمنعك ؟
اسامه : انت عارف ظروفي يامتعب واللي مثلك مايسأل اش ظروفي .
متعب : طيب انت اش فيك يأس تعالج وارجع وتزوج .
اسامه : نوف ماراح ترجع لي هي مو رخيصه وانا ما ابي اتعالج .
متعب : طيب ليش تطلقها وانت تدري انها مو رخيصه انت تسرعت بقرارك يا اسامه .
اسامه وهو ينزل راسه : لا تخليني اندم اني طلقتها .
متعب : اسامه انا ما ابيك تندم ولا ابيك تزعل ولا ابي يتكدر خاطرك انا ابيك ترجع معاي .
اسامه : والله ما اقدر يامتعب خلاص انا صفحه سوداء بحياة نوف كلها كم سنه وهي شايلتها من حياتها .
متعب : اي صفحه سوداء نوف تحبك وماراح تكرهك واعتقد لو تزوجت ماراح تكرهك .
اسامه : الله لايقوله ان شاء الله ماتتزوج .

**

**

**

خذت اسماء لها شور ولبست قميص حوامل لونه ابيض مشجر بورود لونها بنفسجي وتفاحي ولبست صندل لونه ابيض وربطت 
شعرها بربطه لونها ابيض ونزلت تحت : سلام عليكم .
سعاد وام اسامه : عليكم السلام .
جلست اسماء على الكنبه : يمه متعب جا له ثلاث ايام ما اتصل علي ولا اتصل على خالتي يمه انا خايفه عليه .
ام اسامه : طيب اتصلي عليه انتي تتنتظرينه يتصل ويمكن حتى هو ينتظرك .
اسماء ودموعها متحجره بعيونها : يمه والله انا احس ان متعب صار له شي .
ام اسامه : تطمني مافيه شي .
اسماء : يمه هو قالي انه بيتصل علي إذا وصل ولسه ما اتصل اخاف صار له شي .
ام اسامه : انتي اتصلي عليه شوفي اش صار له ولا تنسين انك حامل وولدك احتمال يتيتم .
خذت اسماء جوالها ودخلت بمجلس الحريم واتصلت على متعب ورد بـ : هلا وغلا بزوجتي الغاليه .
اسماء : هلا متعب واخيرآ رديت والله اقلقتني عليك .
متعب : اش اخبارك ؟
اسماء : انا تمام انت اش اخبارك واش فيك ماتتصل ولا تسأل لي ثلاث ايام مانام قلقانه عليك .
متعب : الحمدلله انا بخير ومافيني شي بس والله انشغلت مع واحد من اعز اصحابي بالمستشفى .
اسماء : الحمدلله انك رديت .
متعب : خلاص اسومه وربي ماراح اتأخر كذا واتصل عليك كل يوم .
ابتسمت اسماء : طيب حبيبي عندي لك خبر مررره حلو .
متعب : هااا قولي اش عندك فرحيني الله يفرحك .. وقال بيبعد الشكوك .. اسامه رجع ؟
اسماء : لا والله ما اعرف عنه اي شي .. بس انا حامل بالشهر الرابع .
متعب بفرح : الف الف مبروك ياقلبي ليش ماخبرتيني بدري ؟
اسماء : حبيت اسويها لك مفـــاجئه بس من خوفي عليك ماقدرت اكمل المفاجئه .
متعب : خلاص من اليوم ياقلبي لا تخافين وانا راح اتصل عليك بكل وقت .
اسماء : إلا انت وينك ؟
متعب " يعني مامشت عليهم اني بامريكا " : انا بامريكا صاحبي تعبان وانا عندي شغل الشركات .
اسماء : الله يوفقك ياقلبي وان شاء الله صاحبك يقوم بالسلامه .. إلا انت متى بترجع ؟
متعب : احتمال بعد ثلاث ايام .
اسماء : بس تكـــفى لاتـــقلقني عليك مثل اليوم .
متعب : ان شاء الله بتصل عليك يوميا .
اسماء : مع السلامه حبيبي .
متعب : وهـ فديتك .. مع السلامه اشوفك على خير ياقلبي .
سكرت منه اسماء ورسمت على وجهها ابتسامه وطلعت جات امها : هااا رد عليك .
اسماء : ايه يمه رد علي ويقول انه فيه واحد من اصحابه تعبان .
ام اسامه : اقولك هذا مثل اسامه وثقي فيه .
اسماء : وانا ما اقلقني وخوفني إلا انه مثل اسامه اخاف يسوي فيني سواة اسامه بنوف .
ام اسامه : خلاص لاتكلمين با اسامه .

**

**

**

العزوف : انت اش فيك من ملكت على سعاد ولا مره طلعت معاها او سمعت انك مكلمها لايكون تكره بنت عمي ؟
عامر : لا والله ما اكرهها بس بدري على الطلعات والمكالمات وانا ما ابي اكلمها إلا بعد زواجي .
العزوف : ياقدمك الناس تطورو وانت لسه على عادات اجدادنا امي وابوي زواجهم متطور شوي ولا انت من عهد الدوله العباسيه 
.
ابتسم عامر : اش دراك عن زواجات الدوله العباسيه ؟
ضحكت العزوف : انا اقرا عن العصور اللي قبلنا كثير وفيه واحد منهم نفس اسلوبك .
رن جوال العزوف وكان المتصل الوليد حطت الجوال سايلنت وحطته ع الطاوله اللي قدامها : عامر ما مريت على نوف اليوم ؟
ضحك عامر : هذي تصريفه يا زوزو ؟
وقفت العزوف وخذت جوالها : انا بروح اتطمن على نوف واشوف ولدها وبروح انام .
عامر متقصد ومتعمد يحرجها : آهاا تطمنين على نوف ع بالي الوليد اتصل عليك .
اعتلت وجه العزوف حمره وراحت تركض لغرفتها ضحك عامر وجات ام عامر اللي شافت العزوف : انت إلا متى تحرجها ؟
ضحك عامر : يمه والله ماقصدي وبعدين هي ليش تجيب جوالها هنا .
ام عامر : مادرت ان لها اخو مثلك .
عامر : يمه انا ولدك الكبير المدلل خليك بصفي واتركي العزوف .
ام عامر بابتسامه : مشكلتك انك ولدي الكبير جعلني ما انحرم منك .
عامر : ولا يحرمني منك يا اغلى ام بالدنيا .
ام عامر : صليت ؟
عامر : لا الحين بروح اصلي بس انتظر ابوي عشان نروح مع بعض .
رن الجرس : يمه انا بروح افتح الباب .
ام عامر : يمكن حريم .
عامر : عادي بروح افتح الباب انا متأكد محد بيجي المغرب إلا من قرايبنا .
راح عامر وفتح الباب وسلم على راس ام اسامه : هلا عمتي حياك الله .
ام اسامه : الله يحييك ويبارك فيك .
طالعة سعاد بعامر وكانت مغطيه عيونها " آآه ياحلاته "
دخلت ام اسامه وعامر متسمر قدام الباب ويطالع بسعاد انتبه لنفسه : مساء الخير .
سعاد وهي ترجف : م مـساء النور .. ممكن شوي بدخل .
بعد عامر عن الباب ودخلت سعاد وسلمت عليها العزوف : ياعيني .. ياعيني غزل وحب عند الباب .
سعاد : اي غزل الله ياخذك انا ارجف من الخوف والربكه وانتي تقولين حب وغزل .
العزوف : انتي وعامر إلى متى كذا خذي رقمه واكسري الحاجز .
حطت سعاد يدها على خصرها : يسلام اش بيقول عني عامر لا خليني كذا احسن لو نوف مو هنا كان والله ما ادخل بيتكم فشله 
باقي على زواجي 4 اشهر وانا جايه هنا .
العزوف : لا عادي اذا صار بيت غرب قولي كذا ياما نمتي هنا وجلستي عندنا الحين صرتي تستحين ؟
سعاد : بس الحين اختلف الوقت صار اسمي مرتبط باسمه سعاد زوجة عامر مو زي قبل .
جات ام عامر : لكم ساعه واقفات هنا ادخلو .
العزوف : يمه سعاد شافت عامر وانشلت .
ام عامر بعد ماسلمت على سعاد : اسم الله عليها وبعدين هذا زوجها مو واحد غريب .

**

**

**

اسيل : بابا انا ما ابي اتزوج الحين وشايله فكرة الزواج من راسي .
ابو اسيل : خلاص راح نرفضه وهذا رابع واحد انا اخاف الناس يطلعون عليك سوالف .
اسيل : اووه بابا كلام الناس تحت رجلي انا مايهمني كلامهم اهم شي اني ما زعلتك او سويت شي مخالف للسنه .
ابو اسيل : يابعد عمري يابنتي مو متخيل حياتي بعد ما تتزوجين .
اسيل : بابا عادي انا اسكن عندك هنا ولا يهمك .
ام احمد ( جدة اسيل ) : وليش ماتتزوج وتريح راسك .
اسيل : ايه ليش ماتتزوج ؟
ابو اسيل : انا ماتزوجت وانا بشبابي اتزوج الحين ؟
اسيل : بابا انت طول عمرك شاب .
ام احمد : اسمع بنتك وش تقول طول عمرك شاب يا احمد انت ليش ماتتزوج يوم كانت اسيل صغيره عذرناك بس الحين اش 
عذرك ؟
ابو اسيل : لآني احب سهام وما ابي احد يجي مكانها .
اسيل : لا بابا ماما ماتت خلاص لها اكثر من 20 سنه ميته تزوج يمكن ترتاح .
ابو اسيل : انا راحتي اذا شفتك سعيده بحياتك وانا ما راح ازوجك إلا واحد يستاهلك .
ام احمد : ولد عمها ريان كل يوم وهو خاطبها ليش ماتزوجه ؟
ابو اسيل : بس يايمه ام ريان ماتحب اسيل وحتى بناته يكرهونها وانا ما ابي احد يكدر خاطرها بكلمه .
سالت دموع ام احمد : الله يخليها لك ولا يحرمك منها ويجعلك دايم لها .
باست اسيل يد جدتها وراسها : يمه لاتبكين والله دموعك غاليه ولاتستغربين من حنان بابا وهو تربيتك .
ام احمد حضنت اسيل : ياجعلني ما افقدك ياشمعة حياتي .
ابو اسيل وهو يوقف : عن اذنكم انا بروح اصلي .
طلع ابو اسيل واسيل رفعت جسمها عن حضن جدتها : يمه انتي اكبر مني قولي لي ايهم اللي اوافق عليه ريان ولد عمي ولا ولد 
صديق ابوي .
ام احمد : اللي انتي مرتاحه له وشو ؟
اسيل : انا يايمه ما ابي اتزوج وشايله فكرة الزواج من راسي .
ام احمد : خلاص ياحبيبتي مو لازم توافقين عليه .
اسيل : بس انا احس عمي راشد تغير علي من يوم رفضت ولده .
ام احمد : آآآه راشد متغير من يوم تزوج العقربه هياء من يوم شفتها وولدي متغير علي بالمره .
اسيل : طيب يمه لاتهمك والله هي منقهره منك صديقيني كرهها لك عشانك اول كبيره بالسن مثقفه وواعيه وتتكلم الانقليزيه ولك 
خبره بالعالم الخارجي هي كل غيرتها وقهرها انك من استراليا .
ام احمد : الله يجبر بخاطرك يابنتي هي سعوديه يعني تحمد ربها انا صح اني استراليه بس والله اني اسعد انسانه يوم خذيت 
الجنسيه يارب لك الحمد.
اسيل : لا هي بس عشان كذا تكرهك وعشاني عايشه معاك تكرهني .

**

**

**

نوف : هاا خالتي ماعرفتو شي عن اسامه ؟
ام اسامه : يانوف حرام عليك انتي متزوجه وعندك ولد ولسه تفكرين باسامه نوف زوجك لو عرف راح يقتلك .
نوف وهي تبكي : ماراح يروح دمي هدر لو قتلني وانا ما غلطت عليه ولا قلت له شي .
ام اسامه : ياقلبي والله قطعتي قلبي خلاص لاتبكين وصدقيني دام املك بربك كبير ماراح يخيبك وربي راح يعوضك خير من 
اسامه ان شاء الله .
نوف : مافيه احد احسن من اسامه .. اسامه ماله شبيه .
ام اسامه : اللي خلق اسامه خلق غيره .. ام عامر اش رايك بكلام بنتك ؟
ام عامر : الله يهديها والله يانوره عجزت معاها لي اربع سنوات وانا احاول فيها بس مافيه امل انا غسلت يدي منها .
ابتسمت نوف : اش فيكم علي فيه شي اذا سألت عن اسامه حبيبي اللي ماراح احب احد غيره .
ام عامر طالعت بنوف باستغراب : ولسه تقولين حبيبي ؟
نوف : يمه انتم قلتو ان اسامه مات خلاص لاعاد تكلمون فيه انا ابي اهيم بحبي له .
ام عامر : وياخوفي هيامك هذا يوديك بـ 60 الف داهيه .. لو عرف بندر والله ليذبحك ذبح الشاة .
نوف : يطول السماء مايمسني بضرر عاد اشلون يقتلني ؟
ام اسامه : قفلو الموضوع وجيبو لنا موضوع حلو تنتاقش فيه .
نوف : اييه انا عندي موضوع .. اش رايكم بعد ما اطلع من النفاس نسافر للطايف ومكه والمدينه وجده والله الحجاز عالم اخر .
ام عامر : انا موافقه .
ام اسامه : وانا موافقه بس ياليت ازواجنا يوافقون .
نوف : بس مو حلوه الطلعه دام عبير ماراح تطلع معانا .
ام اسامه : إلا عادي خليها علي انا راح اقنعها .
نوف : بس السفره اكيد ناقصه دام اسماء مو معانا .
ام اسامه : الله يسهل عليها .
نوف : بس يله عادي الله يهنيها ويوفقها ويسهل عليها وتجيب عروس لولدي .
ام عامر " غريبه نوف تفكر بولدها بس اكيد انها عفويه منها " : نوف صرتي تفكرين بعروس الولد من الحين .
نوف بابتسامه : اكيد افكر فيها هذي بتصير زوجة سمي الغالي وولدي يذكرني با ساامه كثير ما ادري عشان اسمه ولا غلا 
باسامه صرت اتخيله بكل مكان .
ام اسامه : ولا بس الغالين اللي يذكرونك فيه .

**

**

**

مـــرت شهرين ونوف رجعت لبيتها .
كانت نوف نايمه فتح بندر الباب وشغل اللمبه وراح لنوف " ياقلبي شكلها تعبانه " : نوووف .. نوف .
فتحت نوف عيونها وشافته لابس ثوب ابيض وهي ماكانت مركزه زين وفز قلبها : اســــــــــــامه .
بندر " يارب انها تقصد ولدي " : نوف اش فيك ؟
نوف بإرتباك : شـ شفتك وذكرت علي اسامه .
تحطمت مجاديف بندر وجلس ع السرير وطالعها : حرام عليك يانوف حسي فيني اربع سنوات وانا احبك وضامي بحبك وانتي 
تحطين بيننا الف حاجز وحاجز نوف انتي ليش كذا ليش انانيه حسي فيني .
قامت نوف وراحت وغسلت وفرشت اسنانها ولبست بنطلون جينز اسود وبلوزه جوبنيز رمادي وطلعت للغرفه : وين اسامه ؟
طالعها بندر : انتي تهتمين باحد عشان تسألين عن ولدك ؟
نوف : المهم هو موجود ولا لا ؟
بندر : شفتي انك مهمله واكبر مهمله ماتدرين عن ولدك .
نوف : يعني وين بيروح ولدي عمره شهرين مايقدر يتحرك اذا مشى ان شاء الله اهتم فيه .
بندر : ما اظن .. المهم ولدي عند امي لأن امي اولى فيه منك .
ابتسمت نوف : مشكور ماقصرت ع الاقل اقدر ارتاح بنومي .
بندر : نوف اقسم بالله لو جبتي طاري لأسامه ولد عمك لأربيك من جد وجديد .
نوف : انا والله ما اقصد بس هي جات عفويه كذا وانت تعرف معزتك عندي وماله داعي المشاكل .
بندر ابتسم لها : اتمنى يانوف انك تبقين كذا طول ما انتي على ذمتي .
نوف : طيب يابندر انا ما اغلط ولا مره غلطت انت اللي تغلط علي .
بندر مسك يد نوف وباسها : انا اسف على كل اساءه بدرت مني .
نوف " لاهذا اكيد انهبل " وسحبت يدها من يده : انا بروح لخالتي .
بندر : بس توعديني اذا رجعتي تسهرين معاي ؟
نوف : اوعدك .
طلعت نوف من جناحها ونزلت لعمتها وعندها زوجة خال بندر ( ام سامي ): سلام عليكم .
ام سامي وام بندر : وعليكم السلام .
سلمت نوف على راس عمتها وسلمت على ام سامي : اخبارك ؟
نوف : الحمدلله بخير .. اهلا وسهلا زارتنا البركه .
ابتسمت ام سامي : ما شاء الله ولدك قمر اسم الله عليه .
نوف وهي تطالع عمتها : إلا اسامه وينه ؟
ام بندر : ههههههه لينا من يوم شافته وهو معاها تقول هو اغلى ما في الكون لأنه اول شخص بيقول لها عمه .
نوف : عن اذنكم بروح اشوف لينا لي يومين ماشفتها .
وطلعت نوف لغرفة لينا وطقت الباب ودخلت وشافت لينا حاضنه اسامه : سلام عليكم .
لينا : عليكم السلام اهلين واخيرا تواضعتي ودخلتي غرفتي .
ضحكت نوف : حرام عليك والله انا دايم اجي عندك .
لينا : ايه بس من البارح ماجيتيني حسيت انك زعلانه بس الله يبارك بولدك اللي يجيبك غصب عنك .
نوف " آآآه لو تدرين ان ولدي غير مرغوب فيه لا انا ولا ابوه نبيه .. بس مهما كان هذا قطعه مني ولا راح اخليه يحس بقصور 
".
لينا : يااااهوو وين رحتي .
نوف : هااا .. نعم .
لينا : انعم الله عليك بس اسألك متى زواج اخوك عامر ؟
ابتسمت نوف : بعد شهر ونص ان شاء الله هااا شريتي فستان ؟
لينا : انتي اش فيك فاقده الذاكره ولا فيك الزهايمر انتي اول من شاف فستاني .
ضحكت نوف : انا من اربع سنوات مضيعه وما ادري عن اي شي .
لينا فهمت قصدها : نوووف والله من يوم عرفتك وانتي كل كلامك قبل اربع سنوات انتي ماراح تنسينه ؟
طالعتها نوف : تكفين يالينا لايسمعك بندر والله مايخليني .
لينا : نوف انتي بتروحين ضيحة الصفحه هذي بحياتك نوف تكفين انا ما ابي اخسرك انتي مثل اختي لاتخليني اخسرك .
نوف : اش قصدك يالينا ؟
لينا : بندر اكيد لاعرف الشي هذا انك تحبين اسامه بيطلقك .
نوف : انا كنت على وشك الطلاق يوم سميت ولدي اسامه بس ربي هدا بندر وتراجع .

**

**

**

وصلت اسيل بيت جدتها وسلمت على راسها : تو مانور البيت يابعد عمري .
اسيل : منور بوجودك .
ام عبدالله : اش اخبارك ياقلبي ؟
اسيل : الحمدلله بخير .
سمعو صوت مهند وماجد : عن اذنك جدتي بروح لغرفتي .
وراحت لغرفتها تركض وفتحت الباب ودخلت نزلت عبايتها وعلقتها ع الشماعه وفتحت شعرها اللي لافته كعكع .
فتحت الدريشه وشافت الاطفال اللي يلعبون بالشارع ولفت انتباهها حريم جالسات قدام البيت وعندهم قهوه " اش فيهم طالعين برا 
؟"
رن جوالها : الوو .
عذراء : هلا اسيل الحمدلله على السلامه .
اسيل " بسم الله الرحمن الرحيم اش دراها اني جايه : الله يسلمك .. اش دراك اني جايه ؟
عذراء : اخوي فراس قالي انتس جيتي .
اسيل : اهاا .. طيب الليله فيه عشاء عند جدتي ابيك تجين مع امك اوك ؟
عذراء : ان شاء الله .
اسيل : جيبي معاك خواتك نبي جمعة بنات حلوه .
عذراء : بجيب خواتي وبنات عمي .
اسيل : وقولي لصاحباتك يجون .
طق الباب : عذراء مع السلامه لاتنسين تجون كلكم .
وقفلت منها وفتحت الباب وصرخت : عبييييير .
عبير بضحكه : اش فيك ؟
سلمت عليها اسيل : ليش ماقلتي لي انك جايه ؟
عبير : والله ما دريت اني بجي هنا .
اسيل : لا والله علي يا عبوره ؟
عبير : ايه ونوف بتجي تقول على صلاة المغرب ان شاء الله وهي واصله .
اسيل : والبنات ؟
عبير : لا عندهم دراسه ولا انا ونوف عاطلات .
اسيل : ههههههههه اي دراسه اللي عند البنات .
عبير بابتسامه : سعاد والعزوف زواجاتهم قريبه وقالو نجلس بالبيت احسن وبعدين هم عندهم تطبيق الترم هذا كله .
اسيل : عقبال ما اخلص الطب واطبق .
عبير : هانت مابقى لك إلا ثلاث سنوات .
اسيل : بس تو عرفت اني شاطره .
عبير : الله يوفقك يارب وتاخذين الدكتوراه والبكالوريوس والماجستير .
اسيل : ههههههه الله يسمع منك .
جات ام عبدالله : يله يابنات تعالو عندي العيال راحو .
اسيل : اوك .. عبير روحي وانا بغير ملابسي واجي .
عبير : اوك .
خذت اسيل تنوره رسميه لونها اسود ميدي ولبستها وبلوزه لونها ابيض وركبت حلق اسود وحطت روج زهري وشعرها الغجري 
اللي يوصل الى اخر ظهرها رفعته من فوق بشباصه لونها اسود وتركت الباقي مسدول ولبست جزمات سكني اسود وتعطرت من 
عطرها galaxy ونزلت تحت وطالعتها عبير : ما شاء الله اش هالزين .

**

**

**

كانو نوف وبندر بالطريق واسامه مع الخدامه ونوف تطالع بالارض وساكته وبندر مشغل اغنية محمد عبده . ويغني معاه .
طالعته نوف : ممكن تطفيه ؟
بندر وهو يقصر الصوت : ليش ؟
نوف : انا ما احب اسمع اغاني وانت عارف اش عقوبة اللي يسمع اغاني يوم القيامه .
بندر بسخريه : لا خفي علينا يا الداعيه .. انتي تعرفين اش الحرام واش الحلال عشان تقولين لي .
نوف : ايه من فضل ربي اعرف اش الحلال واش الحرام ولو سمحت سكر الاغنيه انا ما اسمع اغاني .
بندر : ولا ذكرتك بحبيب القلب .
نوف : بندر بليز لاتفسر كلامي على هواك انا قلت لك ما اسمع اغاني .
بندر : اوك اطفيه بس عشان يوم تروحين لجدتك وانتي مبسوطه .
نوف : .........
بندر : طيب ممكن سؤال ؟
نوف : نعم ؟
بندر : ليش انتي تبين سفرنا لالمانيا بعد زواج عامر ؟
نوف : ابي اطلع من السعوديه بالصيفيه هذي يكفي العام اني رحت معاك للكويت .
بندر : الكويت كلهم اهلي .
نوف : والمانيا انا احبها وابي اروح لها .
بندر : نروح لالمانيا ونشوف انتي ليش تحبينها هالقد .
نوف : انت اش فيك شكاك انا ماقلت شي واحب المانيا كدوله مو عشان اي شي ثاني .
وصلو القريه وطالعت نوف ببندر : انت بترجع للرياض الحين ؟
بندر : لا احتمال اروح للقصيم .
نوف : الله معاك .. لاتجي لاتخذني إلا بعد اربع ايام اوك .
بندر : اوك .
وصلو بيت ام عبدالله ونزلت نوف ووراها الخدامه ودخلت وسلمت على ماجد اللي مع مهند بالحوش : اش اخباركم ؟
ماجد ومهند : الحمدلله بخير .
جا ماجد واخذ اسامه من نوف : ما شاء الله يهبل .
سلم عليه مهند : تصدق مجود هذا طالع علي .
ماجد : هههههه اش جابه لك انت ولد عم امه لا يمكن يشبهني لأني خاله .
خذت نوف ولدها ودخلت : سلام عليكم .
الكل : عليكم السلام .
سلمت على جدتها : اش اخبارك يالغاليه ؟
ام عبدالله : الحمدلله بخير .
سلمو عليها عبير واسيل وطالعت عبير لولد نوف : فيه شبه من اسامه اخوي .
ابتسمت نوف : اتمنى .
اسيل : واخيرآ يانوف تكلمو عن اسامه مابكيتي .
نوف : خلاص تعودت وبعدين انا متزوجه مايصير افكر بواحد غير زوجي .
ام عبدالله : الله يرضى عليك يابنتي هذا عين العقل .
نوف " لو تدرين ياجدتي ان اسامه ماغاب عن بالي ولا ثانيه وبندر اللي يحاول يحببني بنفسه بيني وبينه الف حاجز "
عبير : نوووف وين رحتي .
اسيل : ههههههه تفكر ببندر اكيد اشتاقت له .
طلعت ام عبدالله وطالعت نوف بالبنات : ترا كل الكلام اللي قلته اكذب على جدتي ولا انا مستحيل احب احد غير اسامه .
عبير : والله اني عارفه انك ماراح تكرهينه وحب اسامه يجري فيك مجرى الدم .
اسيل : ياربي لاتبلاني بالحب والله اخاف اصير نفس نوف وامال بنت عمي طلقها زوجها وهي تحبه بس هو يكرهها والله ذكرت 
علي نوف .
نوف : هذي عادي زوجها يكرهها بس انا اسامه كان يحبني وطلقني بحركه عجيبه غريبه اكيد وراها شي الحركه هذي .
عبير : نوف خلاص اسامه مات سوي formt لحياتك وابدي صفحه جديده .
نوف : لا كل ذكرياتي الحلوه مع اسامه ومستحيل انساه .
اسيل : نوف يامجرمه اشلون سميتي ولدك اسامه ؟
نوف : والله بغيت اتطلق بس ربي هدا بندر وتراجع عن قراره .
اسيل : حرام عليك شوفي هو راعا ظروفك وخلاك تسمين ولدك اسامه وانتي مو معطيته اي اهتمام .
نوف : والله غصب عني اكرهه .
عبير : لا مو غصب انتي لو تبين زوجك كان كرهتي اسامه شلتيه من راسك .
وقفت نوف : وبعدين معاكم انا ماجيت هنا عشان تقولون لي كذا حرام عليكم .
عبير : اسفه يانوف والله ماقصدي بس هذي لمصلحتك .
نوف : والله عارفه بس انا ماراح اتغير وراح احب اسامه الى اخر لحظه بحياتي وانا متاكده انه بيرجع .
اسيل : طيب ليش تزوجتي .
نوف : آآآآه والله اني ندمانه قد شعر راسي على اني تزوجت بندر .
عبير : لا احسن يوم سويتي كذا انتي ماشفتي نظرة المجتمع لك ولا سمعتي كلام الناس عنك .
نوف : اوووه كلام الناس ؟ اذا انا بمشي على كلام الناس بضيع وكلام الناس تحت رجلي وما اهتم له .
عبير : نوف اسألك بالله تخيلتي بيوم من الايام انه بيطلقك اسامه ويتزوجك واحد من اصحابه .
نوف : اكيد لا ولا تخيلت بلحظه وحده نفترق انا واسامه وشوفي اش اللي صار .
عبير : طيب خلاص توقعي باي يوم من الايام انك راح تحبين بندر إلا تموتين على الارض اللي هو يمشي عليها .
نوف : لا لا ما اعتقد .

**

**

**

ام وليد : الماااس .. الماااااس .
نزلت الماس مع الدرج تركض : نعم يمه .
ام وليد : تعالي ابيك بشغله مهمه وضروريه ترا زواج اخوك مابقى عليه شي وانا ما ابيه يتم .
ابتسمت الماس : ايه تكفين يايمه اخطبي لوليد من بنات خالاتي .
ام وليد : ان شاء الله بخطب له هاجر بنت خالك سعيد .
الماس : ياليت مو مثل العزوف مغروره وشايفه نفسه علينا .
ام وليد : الحق حق العزوف مزيونه وطيبه ومتواضعه والف واحد يتمناها بس انا ما ابيها لولدي .
دخل وليد على اخر كلام امه : يمه انا اللي بتزوج العزوف مو انتي ومالكم شغل بزواجي ولاتدخلون نفسكم بشي مايخصكم .
وقفت ام وليد : لا ياوليد والله ماتتزوج العزوف وانا عايشه .
وليد : دام ابوي موافق انتم مالكم دخل ان شاء الله اتزوج جنيه محد له فيني دخل اوك ؟
ماحس وليد إلا بصفعه قويه على خده طالع امه : يمه تمدين يدك علي عشاني قلت الحق .
وقفت الماس من هول الصدمه : يمه اش سوى وليد يوم تمدين يدك عليه ؟
ام وليد بعصبيه : انتي ولا كلمه وهذا ولدي واسوي فيه اللي ابي .
وليد : لا يايمه مو تسوين اللي تبين انا رجال واعرف مصلحتي والعزوف بتزوجها يعني بتزوجها .
ضحكت امه : اذا فيك خير تزوجها وشوف اش راح يصير لك انت وياها .
الماس : يمه لاتدمرين حياة وليد هو لسه صغير وما تهنى بحياته .
وليد : يمه انا الى الان محترمك وما ابي اقل ادبي على امي ورجاءً اقصري الشر .
ام وليد بعصبيه : ياقليل الحيا تكلم امك بالطريقه هذي صدق ماعرفت اربيك .
وليد : صح انك ماربيتيني بس الحمدلله انا متربي وماتعديت حدودي مو مثل اختي ليلى تربيتك .
ام وليد : انت اخر من يتكلم وليلى ماتت من اربع سنوات خلاص انسوها .
وليد : صح اني نسيت ليلى بس مو قادر انسى شكلها وهي بشقه مع ولد غريب ومنتحره .
ام وليد : اسكت خلاااااص .
صرخ وليد : ليش اسكت عرفتي غلطتك وندمتي .
ام وليد : مو انت اللي تعلمني الصح والغلط واطلع برا لا عاد تدخل بيتي .
دخل او وليد : سلام عليكم .
الكل : عليكم السلام .
ابو وليد : انتم اش فيكم اصواتكم واصله الشارع استحو .
وليد : يبه امي بتتبراء مني امي طردتني من بيتها عشاني بتزوج العزوف بنت عمي .
ام وليد : انت عارف اني ما ابي العزوف زوجه لولدي ولا راح اوافق عليها طول عمري وهي ماتناسب وليد ووليد مايناسبها .
ابو وليد : هذي بنت عمه وهو يعرفها وهي تعرفه وطبايعهم مثل بعض وقفلي الموضوع والزواج بيتم ان شاء الله بعد شهرين واذا 
مو عاجبك بلطي بحر .
ام وليد : لا والله وطلع لك لسان ياحمد وقدرت ترد علي انت طول عمرك خاتم بصبعي .
اعطاها ابو وليد كف : ياقليلة الحيا .. انا صبرت عليك كثير والحين جا الوقت اللي اطلقك فيه وشيلي اغراضك واطلعي من بيتي 
.
ام وليد بصدمه : انت اش قاعد تقول اكيد تمزح ايه انت تمزح .. انا اتطلق على اخر عمري .
ابو وليد : روحي لبيت اهلك وبكره وورقة طلاقك واصلتك .

**

**

**

العزوف : يمه احس عمتي ماتبيني لولوه واضح انها تكرهني .
ام عامر : وانتي اش عليك منها بيتك راح يصير بعيد عنهم وانتي مو ضروري تروحين لهم .
العزوف : يمه انا صح اني احب وليد بس امه واخته يكرهوني يمه احس حياتي ماراح تكمل .
ام عامر : تعوذي من الشيطان وشيلي هالافكار من راسكـ واذا فشلتي بحايتك بيت اهلك مفتوح .
ابتسمت العزوف : يمه انتي مثقفه واهنيك بالشي هذا فيه امهات اهم شي عندهم ان بنتها تتزوج .
ام عامر : والله يابنتي الزواج مو مهم اهم شي راحتك .
رن جوال العزوف ووقفت : عن اذنك يمه .
وطلعت لغرفتها ورد بـ : اهلين .
وليد : هلا وغلا بزوجتي الغاليه .
العزوف : هلا وليد اش اخبارك ؟
وليد : انا بخير دامي اسمع صوتك .. العزوف عندك شغل الحين ؟
العزوف : لا ماعندي شغل امرني .
وليد : انا تعبان وبصدري حمل ثقيل وابيك تسمعيني للاخر .
العزوف : تفضل حبيبي .
وليد : آولآ زواجنا راح يتأجل .
العزوف : ليـــش سلآمات .
وليد : امي تطلقت وانا ابي زواجي بعد ماتهدى الامور ولازم تتزوج الماس عشان تاخذين راحتك بالبيت وابوي يتمنى الشي هذا .
العزوف : اوك .
وليد : والله صايره مشاكل بالبيت بالهبل وانا مضطر اسافر فترة نقاهه لمدة شهر وابي اخذك معاي .
العزوف : لا وليد ما اقدر والله ما اقدر اروح معاك .
وليد : انتي زوجتي ومافيها شي لو سافرتي معاي .
العزوف : لا مستحيل الموضوع مو سهل لهالدرجه .
وليد : طيب بعد اسبوعين زواجنا وراح يصير مختصر وبسيط .
العزوف : افكر بالموضوع وارد لك وانا لازم اقول لآمي واستشيرها .
وليد : خذي راحتك حبيبتي بس بعطيك مهله ثلاث ايام .
العزوف : اوك .
وليد : العزوف انا والله محتاجك واتمنى انك تصيرين بجنبي باسرع وقت .
العزوف : طيب انا بقول لأمي و ارد لك .
وليد : مع السلامه ياقلبي ولا تأخرين ردي لي خبر بسرعه .
العزوف : اوك مع السلامه .
قفلت منه " ياربي انا شكلي تسرعت .. لا لا هذا زوجي ولازم اساعده اذا ماوقفت جنبه الحين متى بوقف جنبه "
نزلت تحت وشافت امها جالسه مع عامر : سلام عليكم .
عامر وامه : عــليكم السلام .
العزوف : يمه ابيك بموضوع مهم وخاص .
عامر : اييه عشان زواجكم انا موافق انه يصير مختصر وابوي بعد موافق.
طالعته العزوف باستغراب : بسم الله الرحمن الرحيم وانت اش دراك .. ياااساحر من وين تطلع الاخبار هذي ؟
ضحك عامر : وليد قالي .
ام عامر : اش السالفه ؟
العزوف : تكلم ياعامر .
ام عامر : يله قولي السالفه شكله صاير شي كايد .
عامر : لا يمه تطمني ماصار شي بس عمي حمد طلق لولوه والوليد يبي زواجه بعد اسبوعين ومختصر وبيسافر هو والعزوف 
موافقه ؟
ام عامر : ايه موافقه .. بس ليش طلق زوجته .
العزوف : يمه خليهم وقولي لي اش رايك بفكرته زواجنا بعد اسبوعين ومختصر ؟
ام عامر : وافقي وانتي مرتاحه لأنه هو يبيك بجنبه الحين واكيد صايره مشاكل ببيتهم .

**

**

**

رن جوال نوف وخذته وردت بـ : اهلين .
بندر : هلا نوف اش اخبارك انتي وولدك ؟
نوف : تمام .
بندر : اش فيك ماتردين على جوالك من البارح ؟
نوف : جوالي بالغرفه وانا عند جدتي اش كنت تبي ؟
بندر : سلامتك ما ابي شي بس بقولك اني بكره بجي اخذك .
نوف : ليش بهالسرعه بس يومين عند جدتي بتجي تاخذني ؟
بندر : بكره خليك جاهزه الساعه 4 العصر بنمشي للرياض .
نوف : بندر تكفى بس بجلس الاسبوع هذا عند جدتي .
بندر : لا بكره وانتي ماشيه معاي وغصب عنك سااامعه .
نوف : اوك .. ومتى بنروح لألمانيا .
بندر : نجلس بالرياض اسبوع ونروح ان شاء الله .
نوف : اوك باي .
بندر : باي .
قفلت منه نوف : اوووف بكره بروح الرياض .
عبير : ليـش ؟
نوف : ما ادري يقولي بندر بكره وانتي جاهزه .
عبير : طب ليش انتي بس جلستي عندنا يومين والله من زمان عنك .
نوف : الله ياخذه وافتك منه .
عبير : حرااام عليك هذا زوجك .. وولدك مافكرتي فيه وانه راح يتيتم .
نوف : اذا مات بندر ابوي واخواني مو مقصرين الله يخليهم لي .. ولو مات ابوه مو لا اول ولا اخر يتيم .
عبير بعصبيه : اوول مره اشوف وحده زيك متبلده مشاعرها ماعندها احساس انتي مو ام اشلون تتمنين لولدك انه يصير يتيم .
ضحكت نوف : شوي شوي لا يطق فيك عرق .

**

**

**

جلس اسامه جنب اصيل : اش قاعد تسوي ؟
اصيل : بدي إرسم الفله من شان اتذكركم اذا شفتها .
اسامه : ما شاء الله رسمتك حلوه .
اصيل : شو رايك ارسمك ؟
ابتسم اسامه : لا لا ابيك ترسم علم السعوديه وسوريا وتكتب عباره حلوه عن سوريا .
اصيل : لك احلى رسمه برسمها على راسي والله .
دخل عمر : سلام عليكم .
اصيل واسامه : عليكم السلام .
عمر : اسامه اذا ممكن ابيك بكلمة راس .
وقف اسامه : عن اذنك اصيل .
وطلع اسامه مع عمر : احنا الحين بنطلع من البيت وبنروح لاي مكان بقولك على شي انا تو عرفته يخصك .
اسامه " ياربي اش عرف هذا محد يدري بسالفتي إلا متعب ويوسف لايكون متعب خانني وقال لعمر قبل لايرجع .. لا لا متعب 
مايسويها متعب رفيق دربي مستحيل يسوي كذا ولو بيخونني كان قال لأهلي من زمان متعب امين وماراح القى مثله "
جلسو عمر واسامه ع الكراسي اللي ع الشارع : اســامه انت اعز صديق لي هنا وانا ابي اقولك على شي مهم .
اسامه على اعصابه : عمر تكلم اش فيك و اش صاير ؟
عمر : اختك بتتزوج بعد شهرين .
طالع اسامه بعمر وكان نفسه يقتله : انت اهبل ولا تستهبل واذا اختي بتتزوج انا اش علي .
عمر : انا قالي صاحبي هو يعرف عامر ولد عمك وقالي انه بيتزوج اختك اللي تصير بنت عمه .
اسامه : اش تبيني اسوي فيك لو اقتلك هذا قليل بحقك ماخذني من البيت وتقول شي مهم وانا امشي ورجولي مو شايلتني واخر شي 
تقول اختك بتتزوج انت غبي ولا تستهبل عمر انا عارف ان اختي بتتزوج لاتظن اني ما اعرف عن اهلي شي .
عمر : طيب مو رايح لأهلك ؟
اسامه : لا ليش اروح ؟
عمر : اقولك زواج اختك انا والله خذيت اجازه مرضيه عشان احضر زواج بنت خالي عاد اشلون انت مو حاضر زواج اختك 
وولد عمك .
اسامه : انا ما لي رجعه للسعوديه .
عمر انصدم : يعني بتعيش هنا طول عمرك ؟
اسامه : ايه .
عمر : لا يا اسامه لازم ترجع اشلون بتعيش بالغربه وبلاد مو اسلاميه اخاف يأثرون فيك وتاخذ ديانتهم .
اسامه : لا لاتخاف ربي ان شاء الله بيثبتني على دين الاسلام وماراح اغير ديانتي بديانات وهميه .
عمر : لا لا تقول كلهم سحره ويقدرون يأثرون فيك .
اسامه : ومين اللي بيسحرني ؟
عمر : انت نسيت انهم اعداء الاسلام ؟
اسامه : مانسيت بس دامي متوكل على ربي ومفوض امري لربي متأكد اني ماراح اتأثر .. ولي اربع سنوات اصوم واصلي 
واتصدق .
عمر : ما شاء الله عليك .
اسامه : وبعدين عيال بلادنا كلهم كذا والله رفعو روسنا بكثير من المحافل .
عمر : وفيه فئه ثانيه نزلو روسنا .
اسامه : بس والله قليل والسفاره مهتمين فيهم ويراقبونهم .

**

**

**

جهزت نوف اغراضها ورن جوالها : الوو .
العزوف : هلا وغلا باختي الغاليه .
نوف : هلا بك زود اش اخباركم .
العزوف : صارت اخبار جديده زواجي بعد اسبوعين .
نوف : ايش بعد اسبوعين انتي مجنونه ومامعاك وقت تتجهزين .
العزوف : هو زواج مختصر وعائلي .
نوف : طيب ليش مو من حق ام وليد تسوي كذا العزوف هذا زواجك انتي الامره الناهيه بكل شي فيه .
العزوف : عمتي تطلقت ووليد حالته النفسيه متدهوره شوي وهو بيتزوح وبنسافر ع الاقل يغير جو .
نوف : ايه صح بس انا بروح لالمانيا والاسبوع الجاي وانا راجعه .
العزوف : عندك حلين كنسلي السفره هذي او روحي وترجعين قبل زواجي باسبوع .
نوف : لا شكلي بكنسل السفره ما معاي وقت .
العزوف : بس يمكن زوجك مايوافق .
نوف : مو بكيفه واذا ماوافق يكنسلها غصب عنه.
العزوف : نوف انتي الى متى كذا احترمي زوجك قدريه مو كذا كأنه خادم عندك .
نوف : والله يالعزوف مو قادره اتقبله .
العزوف : يالمجرمه 4 سنوات من زواجكم ومعاك ولد وتقولين مو قادره تتقبلينه .
نوف : والله اتكلم جد .
العزوف : يكثر خيره خلاك تسمين ولدك اسامه والله لو غيره مايسمي ولده على اسم طليقك لو تموتين .
نوف : حبيبتي هو ماسماه برضاه سماه غصب عنه .
العزوف : رجعتي تقولين غصب عنه حرام عليك هو متعاطف معاك وانتي ولا كأنه موجود ومو معتبرته شي .
نوف : العزوف انا اخاف يرجع اسامه وانا عند بندر وزوجته عاد هو نذل وماراح يطلقني .
العزوف : لا اسامه ماراح يرجع اللي اختفى ماله رجعه ثانيه .





الــبـــــــــارت الخــــــــــــامـــس







نوف بعصبيه : يرحم امك اسكتي ولا عاد تقولين الكلام هذا واسامه لو مارجع هو عايش بقلبي وهو دنيتي .
العزوف : يابنت حرام عليك انتي متزوجه .
نوف : متزوجه ولا مطلقه ولا معلقه نفس الشي اسامه هو الوحيد اللي راح احبه .
العزوف : الله يرد لك نص عقلك انتي ماعندك عقل .
نوف : ايه اسامه ملك عقلي وقلبي وان شاء الله يرجعون عقلي وقلبي اذا رجع اسامه .
العزوف : الحمدلله على نعمة العقل انا ما اتحمل اكلمك اخاف انفجر من الضغط وربي ترفعين الضغط مع السلامه .
نوف : مع السلامه .
سكرت نوف الخط ورن جوالها المتصل بندر : الوو .
بندر : انتي من كنتي تكلمين ساعه كامله انتظار ؟
نوف : كنت اكلم اختي .
بندر : علي يانوف واختك مالقيتي تكلمينها إلا بالوقت هذا اعترفي من كنتي تكلمين انا عارف بس ما ابي افضحك .
نوف : قال ايش قال ما ابي افضحك .. على فكره اسامه محد يعرف رقمه واحتمال هو مات من زمان ولاتحط في بالك اني اكلمه 
او قد كلمته من بعد ما اختفى انت بس فاضي للمشاكل .
بندر : طيب بسرعه اطلعي انا وصلت من خمس دقايق .
نوف : مع السلامه .
بندر : مع السلامه .
جات اسيل : نووف بتروحين ؟
نوف بعد ماسلمت على اسيل : ايه مع السلامه ياقلبي سلمي لي على جدتي وعبير ما اقدر انتظرهم بندر مستعجل .
اسيل : الله معاك ياقلبي وتوصلون بالسىمه ان شاء الله .
جات الخدامه معاها اسامه وطلعو للسياره ونزل بندر واخذ الشنطه من الخدامه وشالها بالسياره ونوف ركبت بالسياره وهي تسب 
وتعلن ببندر اللي ماخلاها تتهنى بحياتها .
ركب بندر وطالع بنوف : من كنتي تكلمين قبل شوي جوالك انتظار وماتردين ع الواتس .
طالعته نوف وبعصبيه : مالك دخل وعلى اي اساس بتعرف ؟
بندر : نوف انا رجلك ومن حقي اعرف عنك كل شي .
نوف : بندر مو وقتك اذا وصلنا البيت نتناقش بالموضوع هذا .
بندر : طيب انتي اش فيك معصبه انا ماقلت لك شي .
نوف : اسلوبك صراحه ينرفز وانا قلت لك اني اكلم اختي بس شكلك تبي المشاكل من زمان ماتخانقت معاي .
بندر : نوف انا ما ابي اجرحك بكلامي ولا ابي تصير بيننا مشاكل لو ان حياتنا مافيها استقرار وكل واحد منا مو فاهم الثاني اهم 
شي ان كل واحد يقدر الثاني ويحترمه .
نوف : لو انك تقدرني صدق كان ماشكيت فيني .. وانت خايف اني اكلم اسامه وحل وحلال لو كلمته .
طالعها بندر باستغراب : لا حرام تكلمينه انتي غريبه عنه .
نوف : اي غريبه عنه يرحم امك ياما جلست معاه وضحكت معاه وحياتي كلها معاه اشلون تقول انه غريب .
انقهر بندر من كلامها وصرخ فيها : اسكتي خلااااص لاعاد تكلمين .
نوف بابتسامه : ليش زعلت من كلامي انا اقول الصدق .
بندر : نوف لو انا اللي مطلق وحده واقولك اني احبها تتقبلين الموضوع ؟
نوف : ايه لآنك ماتهمني .
بندر بعصبيه : طالت وشمخت يانوف وانا مو اي رجال تقطين عليه كلام كذا وبيتي يتعذرك .
نوف " واخيرآ " : وولدك ؟
بندر : خذيه معاك ما ابيه .
نوف : ومتى بتطلقني .
بندر : عناد فيك ماراح اطلقك ولا انتي شكلك تعودتي على الطلاق .
نوف : الله يسعدك يابندر واتمنى انك تتزوج باقرب وقت عشان تاخذ ولدك معاك انا ما ابيه .
بندر : مو بكيفك وبتاخذينه غصب عنك انا ما ابي عيال منك اخاف عيالي يطلعون عليك .
نوف : يكثر خيرك وجزاك الله الف خير يكفي انك بتحطني ببيت اهلي .
بندر : ماراح تتهنين صدقيني بيصير لك اللي صارلك قبل لا اتزوجك .
نوف : ماتعلم الغيب ويمكن ربي كاتب لي حياه احسن من هذي بعده ماتطلقني .
انقهر بندر من ردها : مو مصدق ان هذي نوف انتي دايم تتسخطين من امر ربك .
ماردت عليه نوف .

**

**

**

دخل متعب بالبيت بعد ماطلع من الدوام : سلام عليكم .
ام مشاري : عليكم السلام ياهلا بالغالي .
متعب وهو يجلس : آآه يايمه تعبت من الشغل الناس يطلعون الساعه 12 وانا الساعه 3 .
ام مشاري : الرجل لازم يكافح ويشتغل ويتحدى كل الظروف عشان عياله وعشان يأمن مستقبل عياله وابوك وجدك اشتغلو وامنو 
مستقبلك ومستقبل عيالك .
متعب : ان شاء الله ءامن مستقبل عيالي وعيال عيالي .
نزلت اسماء تمشي مع الدرج بمهل وجلست جنب متعب : سلام عليكم .
متعب وامه : عليكم السلام .
اسماء : متعب ابيك توديني عند امي العصر .
متعب : اوك .
ام مشاري : الله ييسر لك يا اسماء كم شهر بتجلسين عند امك ؟
اسماء : الين ما اولد واجلس عندها فترة نفاسي كلها .
ام مشاري : والله بفقدك .
اسماء : حتى والله بفقدك تعودت عليك .
متعب : وانا ما راح تفقديني .
طالعته اسماء : للأسف لا ماراح افقدك .
ام مشاري : اكيد ماراح تفقدينه وهو بيجيك كل يوم واحتمال يسكن عندكم .
ضحكت اسماء : حياه الله اذا كان بيسكن عندنا .. فيه غرفتي يوم كنت صغيره فاضيه الحين .
متعب : مافيها شي لو سكنت عندكم ياما نمت عندكم وانا صغير .
تذكرت اسماء اسامه : آآه ياحلاة الايام اللي كان اسامه موجود فيها بيننا .
متعب " إلا متى وانتم تتوقعون انه مات " رن جوال متعب وابتسم " الذيب على طاريه " انقطع الاتصال ورن الجوال مره ثانيه .
وطالعته امه : وراك ماترد على جوالك ؟
متعب وهو يرفع جواله ويوقف : عن اذنكم .. ورد بـ : هلا وغلا .
اسامه : هلا والله برفيق دربي اش اخباركم ؟
متعب : تمام يالغالي .. انت اش مسوي ؟
اسامه : الحمدلله على كل حال عايش حياتي .
متعب : اسامه الى متى و انت على الحال ذا اختك متقطعه على شوفتك تكفى تعال وفرحهم فيك .
اسامه : واذا رجعت اش بيكون موقف بنت عمي وعمي وابوي مني ؟
متعب : صدقني نسو كل شي وهم يبونك وعمك وابوك كثير سألوني عنك وابوك محتاجك وصدقني ماراح يسوون لك شي .
اسامه : ونــــوف انا ما اقدر ارجع وازيد جراحها انا ما اتحمل اشوف نوف تتعذب وانا السبب .
متعب : رجعتك راح تنسيهم كل شي .
اسامه : لا يامتعب انا ما اقدر ارجع وارجوك لا عاد تجيب الطاري هذا .

**

**

**

دخلت نوف ببيت اهلها وجات العزوف : نوووف .
وسلمو على بعض ونزلت نوف عبايتها : ماتصدقين يالعزوف انا قد ايش فرحانه من اربع سنوات مافرحت كذا .
العزوف : جعله دوم ياقلبي بس ممكن اشارك بفرحك ؟
نوف : بندر خلاص بيطلقني .
طالعتها العزوف : ايـــش ؟ بيطلقك و اش بيقولون عنك الناس ؟
نوف : عمره ماهمني كلام الناس .
العزوف : بس انتي تطلقتي مرتين من ولد عمك وبندر واعتقد انتي اللي غلطتي عليه .
نوف : هو اللي يغلط علي عمري ماغلطت عليه وانا متربيه ما اغلط على احد هو بس قال لو انا اللي مطلق زوجتي واحبها 
للحين واتكلم عنها ماتنقهرين قلت له لا ما اننقهر لآنك ماتهمني .
وقفت العزوف : حسبي الله على ابليسك اشلون تقولين له كذا وهو كلامه صح .
نوف : بس هو يعرف اني احب اسامه واللي يعرف اسامه ويعرف حبي له يعذرني .
العزوف : انتي صح انه من صغرك وانتي متعلقه باسامه وتحبينه بس مو لهالدرجه .
نوف : بليز لحد يناقشني بالموضوع هذا والله خنقتني العبره يوم اتذكر اسامه حرام عليك ارحميني .
العزوف : الله يصلحك .
دخل ماجد : سلام عليكم .
وقفت نوف : بسم الله الرحمن الرحيم انت اش جابك ؟
ماجد : ههههههه جبت جدتي معاي تقول بتشوف العزوف قبل زواجها .
نوف : وينها جدتي ؟
ماجد : الحين تجي .
دخلت ام عبدالله : سلام عليكم .
الكل : عليكم السلام .
وراحت العزوف وسلمت على جدتها وسلمت على راسها : اش اخبارك يالغاليه ؟
ام عبدالله : الحمدلله بخير دامي اشوفتس يالغاليه .

**

**

**

وليد : ايه زواجي الخميس هذا .
ام وليد : يعني كل شي على كيفك .. لا حبيبي بنت عمك ماراح تتزوجها .
وليد : يمه حتى وانتي بعيده عنا مو سالمين من اذاك خلاص لاتتصلين علي انتي سبق وتبريتي مني اعتبريني غريب عنك .
ام وليد : انا مو متصله عليك عشان الموضوع هذا انا اقولك بنتي الماس تجيبها لي اليوم .
وليد : والله مو فاضي لها وانا مشغول وهي محد ماكلها .
ام وليد : لا ياوليد بنتي ماتجلس عندك عشان تخلي العزوف تخليها خدامه عندها .
وليد : العزوف مستغنيه عنكم وانا من يوم الجمعه بسافر ولا راح ارجع إلا والماس طالعه من البيت سوا تزوجت او انتي اخذتيها 
عندك وهي ماتبيك انا ما ادري ليش محد يبيك .
ام وليد : لآن اول ام شخصيتي افرضها على عيالي وغيرهم انا مايهمني ولدي او بنتي وما اتعاطف معاهم وحناني ما اعطيه 
لناس مايستاهلون .
وليد : اذا هذا كلام الام اشلون بيصير كلام العيال .. يمه اعرفي انك غلطتي وماراح تتصلح غلطتك .
ام وليد : لا تنسى ياوليد اني امك ودعوتي عليك مستجابه وراح ادعي عليك وادعي على العزوف وربي ماراح اخليك بحالك .
وليد : ربي ينصرني على كل حاسد وانا الحمدلله محافظ على صلاتي واذكاري وربي يحميني ان شاء الله .
ام وليد بابتسامه : انت بكل كلمه تخليني اكرهك اكثر وا كثر انا كرهتك من كل قلبي خلاص ماعاد لك بقلبي مكان .
وليد : انا ما ادري اش فيك انتي والله ما فيه ام مثلك .
ام وليد : لآن الام دايم همها سعادة ولدها وانا اقول لا غلط كذا اهم شي سعادتي .
وليد : والله انك غريبه حتى اليهود مو مثلك والكلب يحس بعياله ولا انتي ولا كأن عندك عيال .
ام وليد بعصبيه : تقارني بالكلب ياوليد ؟
وليد : لا لا مافيه مقانه بينكم ووجه الاختلاف شاسع وواسع الكلب قلت يحس بعياله والحيوانات كلها كذا بس انتي انسانه غريبه .
ام وليد : انا ما راح اسوي مثل الامهات واراعي مشاعر عيالي لا انا ثقافتي غير والثقافه هي اللي تمنعني .
وليد : اي ثقافه هذي ؟ ثقافة اليهود والنصارى ارقى شوي .. والاسلام حثنا على بر الوالدين بس وين الام اللي انا ادور على برها 
؟
ام وليد : انا ما ابيك وانت ماتبيني وكل واحد فينا عارف نفسه وخلاص ياوليد هذا اخر اتصال بيني وبينك .
وليد : يكثر خيرك .
ام وليد : ولا تنسى اني قلت لك بدعي عليك يعني ماراح تتوفق في حياتك اصلي الليل بس عشان ادعي عليك وربي ماراح 
يخيبني .
وليد : اذا مافرحت بالدنيا ربي يعوضني ان شاء الله بالاخره ومشكوره يا امي ومع السلامه .
وقفل منها ونزلت دمعته " اي ام هذي بتدعي علي عشانها ماتبي العزوف زوجه لي يارب صبرني على فراق امي فهي شمعة 
حياتي ونور دربي ومالي غنا عنها يارب رد امي لعقلها "
طق باب غرفته ومسح دموعه : ادخل .
دخلت الماس : سلام عليكم .
وليد : عليكم السلام .
الماس : متى بتجي شينة الحلايا هنا ؟
وليد : من قصدك ؟
الماس : من غيرها العقربه العزوف والله لأخليها تبكي بدال الدمع دم هي اللي حرمتني من امي والله لأوريها ليالها السود .
وليد : مهما سويتي انتي اختي واهم من زوجتي وامي والزم ماعلي انتي واتمنى انك ماتصيرين كذا على صغرك ع الاقل اكبري 
20 سنه وسوي كذا لآن البنات اللي بعمرك ماسوو سواتك وانا اخاف انه يصير لك اللي صار لليلى .
اثرت بالماس كلمات وليد : لاتقارني بليلى انا اشرف منها مليون مره والعزوف انا ماراح اضرها بشي بس عشان كلامك لي .
ابتسم وليد وحس انه بالاسلوب هذا يكسب الماس بصفه والماس نقطة ضغف امه : الماس انتي تبين تروحين عند امي ؟
الماس : ايه اكيد هذي امي ومالي غنى عنها بس انتظر الين تمر الثلاث اشهر هذي وبعدين اروح لها .
وليد : طيب اش رايك نروح نتمشى ولا مره طلعت معاك .
الماس : وين نروح ؟
وليد : السوق .. الحديقه اي مكان بس اهم شي نطلع نغير جو بس شوي .
الماس : اوك .


**

**

**

جلس اسامه ع الكرسي وكان يتأرجح فيه وراء وقدام " آآه قتلتني الغربه وهدت حيلي مو عارف ارتب اموري ما ادري اش اللي 
صار لي كنت اظن اني بتحمل كل شي عشان نوف بس للاسف انا ما اقدر اتحمل خلاص انهد حيلي وصار يومي كله حزن كأني 
عايش بعزاء والناس حولي اوهام انا ما ادري اش اللي خلاني اترك اهلي واجي هنا والله تدهورت حالتي ماعدت مثل اول اتحمل 
واقدر افكر فكري وقف وحملي كل ماله يزيد
انا ما ادري الى متى وانا عايش اتمنى الموت اتمنى يومي اليوم قبل بكره .. لا لا اموت بدار غربه محد يعرفني واهلي اش راح 
يكون حالهم اذا عرفو اني هنا .. ومتعب اش بيسوي انا مو عارف الصح من الغلط "
دخل اصيل : سلام عليكم .
اسامه : عليكم السلام هلا اصيل حياك .
اصيل : الله محييك .. انا بدي اروح ع سوريا اسبوعين وراجع .
وقف اسامه : بتروح لسوريا وهي بالوضع هذا ؟
اصيل : ايه شو المشكله .
اسامه : حرب وقتل والاوضاع متدهوره وكل مالها تزيد سوء اصيل لاتخاطر بحياتك انت اهلك كلهم بالبحرين اش اللي يوديك 
لسوريا .
اصيل : انا رايح عشان الجهاد شو اعمل وانا اشوف ابناء سوريا يقتلو ومو مسوي شي .
اسامه : يعني انت راح تأثر بسوريا لو دخلت المعارضه والحرب .
اصيل : اكيد بيكون لي تأثير ايجابي ابناء البلد لازم يوقفو بصف واحد وان شاء الله النصر جاي .
اسامه : ان شاء الله وكل ضيقه بتنفرج بس هذا حرب فيه حياة وموت واحسن اجلس هنا لا تروح وروحك على كتفك وامك راح 
تزعل عليك لآنها رفضت كثير .
سالت دموع اصيل : ماما رفضت اكثر من مره بس لما شافت الوضع المئساوي لسوريا الت يخرب بيتكون يارجال لاتجلسو 
وسوريا تستغيث انت واخواتك واخوالك لازم تجاهدو كل سوري يحس ان سوريا بحاجه للعرب بس العرب مابيعملو شي مش 
عارف شو اللي يحصل .
اسامه : لا يا اصيل سوريا مهما صارت اوضاعهم والعرب تخاذلو لهم رب اكبر من العرب واكبر من بشار وهو على كل شي 
قدير فأذا قال كن فيكون ماتدري لو نصر سوريا قريييب قريب ورجال سوريا اثبتو انهم حاجه للدعاء مو بحاجه للاسلحه والمال .
اصيل : بس انا خايف كتير على اخواتي واخوالي وابن عمي لازم اجاهد معاهن وياليتكن تروحو معاي للجهاد .
اسامه " من شاف مصيبة اصيل هانت مصيبته " : والله ما اقدر اطلع من المانيا .
اصيل : انا ماشي لسوريا واتمنى تدعي لي وتبلغ امك وبيك يدعون لي انا بحاجه لدعائكم .
اسامه : ماطلبت شي والله ما انساك من دعائي واتمنى تطمني عنك .
سلم اصيل على اسامه وطلع من عنده وحس اسامه انه مابقى عنده احد مافيه إلا صديقه مغربي وماينطق حرف عربي " ياربي 
صبرني "
طق اسامه باب الغرفه ودخل : سلام عليكم .
كريم : عليكم السلام .. آهلآ تفضل .
جلس اسامه : كريم كل الشباب مشو من هنا مابقى إلا انا وانت .
وقف كريم : انا لم افهم من كلامك إلا القليل واين ذهبو ؟
اسامه : ذهبو الى بلدانهم .
كريم : واصيل ذهب الى سوريا وهي بتلك الوضع المئساوي ؟
اسامه : نعم انه ذهب .
كريم : لم يتبقى هنا سوا انا وانت .
اسامه : نعم .
كريم : وانت ما رأيك ماذا نفعل لم نتعود على بعض كثيرآ .
اسامه : كلها كم اسبوع واحنا متأقلمين مع بعض .
كريم : سأبحث عن اصدقاء لي ولك .
اسامه : لا لاتجيب من هب ودب انا ما ابي اصدقاء اذا انت تبي روح لهم لا تجيبهم عندي .
كريم : لماذا ؟
اسامه : مو كل الناس مثل بعض وانا ما ابي ناس إلا اثق فيهم .
كريم : ويبدو انك لست واثق بي .
اسامه : لا واثق فيك بس انت اللي ماتبيني .

**

**

**

يــوم الخميس زواج ولــيد والعــزوف بــالفـــندق
كانت العزوف بفستانها الابيض كأنها ملكه كانت جالسه ع الكرسي وهي ترجف يوم شافت وليد نزل البشت الاسود وجلس جنبها 
ومسك يديها : واخيرآ تحققت امنيتي وشفتك جالسه جنبي .. وباس يدها .. الف الف مبروك ياقلبي .
بلعت العزوف ريقها : الله يبارك فيك .
ابتسم وليد : ماتصدقين قد ايش فرحان الليله احلى ايام عمري .
العزوف " جعل حياتك كلها سعاده "
وليد : حبي بكره موعد رحلتنا الساعه 4 العصر بنسلم على اهلك واهلي ونسافر .
العزوف : اوك .. ووقفت .. عن اذنك بغير ملابسي .
وليد : اذنك معاك .
رن جوال وليد : هلا الماس .
الماس " والله ماتتهنين يالعزوف " : وليد وينك انا خايفه بالبيت بروحي وماعندي إلا السايق حتى الخدامه ما ادري وين راحت .
وليد : اتصلي على امي وهي تتصرف انا عارف كل مخططاتك لاتحاولين تخربين علينا حياتنا من البدايه .
الماس وهي تبكي : وليد انا خايفه .. تكفى تعال انت اقرب الناس لي نخيتك ياخوي انا خايفه .
وليد : اوك . مع السلامه .
قفل منها وليد واتصل على خاله : الوو .
احمد : هلا والله بالعريس الف مبروك وجعل حياتك كلها سعاده .
وليد : الله يبارك فيك .. احمد تكفى روح اخذ الماس من البيت هي بروحها وخايفه .
احمد : الماس طلعت معاي من القصر وهي الحين عند امها .. اش فيك انت مضيع ؟
وليد : تو اتصلت الماس تقول انها بالبيت بروحها وخايفه .
احمد : ارقد وامن الماس عندنا واتوقع انها بتخرب عليكم ترا هي وامك زعلانات عليك .
وليد : الله يهديهم .
احمد : ولايهمك ياوليد هم بيقلبون فرحك نكد بس اهلك عندي وانت سافر ولاتشيل همهم انت تدور على راحتهم وهم يدورون على 
تعاستك.
وليد : الله يجزاك خير ويجعله بموازين حسناتك والله انه هم وانزاح من صدري .. مع السلامه يالغالي .
احمد : مع السلامه .

**

**

**

رن جوال نوف اللي كانت جالسه مع امها وجدتها بالصاله وطلعت للمجلس : نــعم .
بندر : انعم الله عليك .. اش اخبارك ؟
نوف : تمام اش تبي ؟
بندر : ابي اتطمن عليك ياقلبي .
نوف : ليش انت حاطني بالشارع يوم تطمن علي ؟ انا عند اهلي صانوني من صغري وحاطيني فوق روسهم .
بندر : هذا قبل زواجك بس بعد ماتزوجتي يمكن تغثين الناس وانتي بتجلسين كذا طول عمرك .
نوف : لا اهلي هم اهلي وماراح يطردوني من بيتهم اذا اهلك كذا احنا نختلف عنكم كثير .
بندر : لاحول ولاقوة إلا بالله .. انتي اش فيك ليش جافه كذا كل هذا زعل خلاص حبيبتي بكره اجي واخذك .
نوف : لا لاعاد تجي خلاص انا ما ابيك والله كرهتك ما ابيك انا محد يعاملني كذا .
بندر : نوف انتي عارفه اني احبك بس انتي مادري اش فيك .
نوف : مافيني شي بس انا احب ولد عمي والكل عارف بالشي هذا .
بندر بعصبيه : وتقولينها كذا عيني عينك صدق قلت حيا .
نوف : بندر انت محد جبرك تتزوجني .
بندر : وانتي محد جبرك توافقين علي .. نوف احنا فاهمين بعض بس القدر فرق بيننا اخر مره اقولك يانوف تبيني ولا لا ؟
حست نوف انها محتاجه لبندر : طيب عطني مهله افكر .
بندر : معاك شهر كامل .
نوف : اوك .. مع السلامه .
بندر : مع السلامه .
قفلت منه نوف " بس يمكن يرجع اسامه .. واذا رجع هو طلقني وانتهت علاقتي فيه ماعاد يربطني فيه ولا شي "
دخلت امها بالمجلس : نوف تعالي شوفي ولدك يصيح .
طلعت نوف وراء امها وخذت اسامه : يمه تكفين خليه عندك انا ما ابيه خلاص .
طالعتها جدتها وبعصبيه : نوووف اش هالكلام هذا قطعه منك .
نوف : بس ياجدتي انا ما ابيه والله كارهه الولد هذا من يوم حملت فيه هو يشبه ابوه .
ام عامر : حرام عليك يانوف اذا كبر ولدك راح يكرهك .
نوف : يمه انا ما ابيه وعمره ماحبني ان شاء الله بس ما ابيه ابي احد ياخذه ويكسب فيه الاجر ولا ترا بقتله .
وقفت ام عبدالله : انتي مجنونه وش قاعده تقولين ؟ هذا ولدك وبتربينه غصب عنك .
نوف : لا ياجدتي انا ما ابيه خلاص .
ام عبدالله : مو على كيفتس لو هذا ولد اسامه اش بتسوين .
نوف : لو ولد اسامه احطه بعيوني لو مو ولدي غلا اسامه اكبر من الدنيا .
ام عامر : انتي اش فيك تغيرتي يبي لك راقي انتي اكيد فيك شي من شهر وانتي كارهه ولدك بيجي له سنه عمره ماحس بحنانك .
نوف : الحمدلله دار الايتام مفتوح .
ام عامر : قال ايش قال دار الايتام .. ليش هو يتيم ودار الايتام ماياخذونه إلا بشهادة الوفاه وعمري ماشفت مثلك .
نوف : يه ترا برميه بالشارع وياخذونه الناس مو مقصرين معاه واحنا بدار الكرم .
اعطتها امها كف ولآول مره تمد يدها على نوف : انتي اكيد مجنونه فيه وحده بكامل عقلها تقول كذا ؟
نوف وهي حاطه يدها على خدها : يمه تمدين يدك علي عشان ولدي .. طيب انا حره ما ابيه مو اجبـــآري ابوه مايبيه وانا ما ابيه 
اش تبوني اسوي له .
ام عامر : لو اخذ اسامه واحطه بالشارع وماعاد تشوفينه بترضين .
نوف : لا يمه مستحيل يصير كذا انا ابي ولدي يتربى احسن تربيه وابيه قدام عيني ويعلم ربي بغلاته بس ما ابيه .
ام عبدالله : نوف صلي على النبي .
نوف : اللهم صلي على محمد .
ام عبدالله : ولدك ان شاء الله يتربى بحضنتس وقبالتس ولاعاد تجيبين طاري لكرهتس لولدتس .
خذت نوف اسامه وصرخت بالخدامه : ماريناااا .
جات الخدامه واعطتها نوف اسامه وطلعت لغرفتها وجلست ع السرير " اوووف الله يصبرني على ولدي وتربيته "

**

**

**

مهند : سلام عليكم .
ابو اسامه : عليكم السلام .. ياهلا بالغالي .
جلس مهند جنب ابوه بعد ماقبل راسه : يبه انا ابي اخطب .
ابو اسامه : هذي الساعه المباركه وبنت عمك مابتلقى احسن منك ولا راح تلقى احسن منها .
مهند " من بنت عمي " : بس يايبه انا ابي اســ ...
قاطعه ابوه : قلت لك بخطب لك الماس .
دخلت ام اسامه : لا يا عبدالله انا ما ابي الماس زوجه لولدي .
ابو اسامه : اش فيها الماس لايكون بس مو عاجبتكم .
ام اسامه : انت نسيت فعلة اختها الشينه .
ابو اسامه : اختها مو هي واصابع يدك مو وحده ومهند ماله إلا الماس .
مهند : لا يبه انا ما ابي الماس لو ابقى عزوبي طول عمري ما اخذ الماس .
ابو اسامه : طيب من تبي اذا ما تبي الماس ؟
مهند : انا ابي اسيل بنت عمتي سهام .
ابو اسامه : اسيل ؟ لا لا اصغر منك بكثير .
ام اسامه : مو اصغر منه بينهم 3 سنوات الفرق مو كبير والماس اكبر من مهند .
ابو اسامه : انا عارف ان بنت اخوي ماراح يتزوجها احد وابيها لولدي .
مهند : لا يبه تكفى ما ابيها .
ابو اسامه : خلاص يامهند الموضوع منتهي وبكره بكلم ابو وليد واخطب لك الماس وبعد شهر الخطوبه الرسميه .
مهند وهو يوقف : يبه والله ما اتزوج الماس لو ابقى طول عمري عزوبي وخلاص ما ابي اتزوج .
سالت دموع ام اسامه : تكفى يا ابو اسامه ابي افرح بولدي كفايه اسامه اللي اختفى ما ندري وين راح .
ابو اسامه انفطر قلبه على ام اسامه : خلاص نأجل الموضوع .
مهند : بس يايبه انا ما ابي الماس يبه انا لي الحق اختار شريكة حياتي .
ابو اسامه : قلت الموضوع يتأجل وانا ما اثني كلمتي .
طلع مهند من عندهم وركب بسيارته ولف الرياض كله " اشلون اقنع ابوي اني ما ابي الماس؟ "
طلع جواله واتصل على ماجد : الوو .
ماجد : هلا وغلا .
مهند : وينك ؟
ماجد : بالبيت .. اش فيك ؟
مهند : ماجد بجي عندك واقولك اش فيني .
ماجد : حياك الله .
بعد نص ساعه وصل مهند وطق الباب وفتح له عامر : هلا والله بولد عمي .
سلم عليه مهند : هلا بك .. وين ماجد .
عامر : بالديوانيه .. اش فيكم ؟
مهند : موضوع خاص راح تعرفه بعدين .
عامر : اوك الله معاك .
دخل مهند بالديوانيه : سلام عليكم .
سلم عليه ماجد : عليكم السلام هلا برفيقي اشتقت لك .
مهند : تشتاق لك العافيه .. وجلس .. المهم ابوي بيخطب لي .
ماجد بابتسامه : الف الف مبروك .
مهند : اش اللي مبروك انت ووجهك بيخطب لي ابليس براسه وعلمه .
ماجد : آفــا ياذا العلم من ابليس ؟
مهند : الماس بنت عمك حمد .. انا قلت لآبوي ابي اسيل بس قالي لا بخطب لك بنت عمك محد بيتزوجها .
ماجد بعد تفكير : اش رايك انا اخطب الماس وانت تتزوج اسيل .
مهند : لا ياماجد لاتضحي بحياتك عشاني .
ماجد : انت ولد عمي ورفيق دربي وكلي فداك واضحي بعمري عشانك .
مهند بابتسامه : ياكبير ياماجد تضحي بحياتك عشاني .
ابتسم ماجد : والله ما اخليهم يجبرونك على شي وانا اقدر انقذك انت تحب اسيل انا ما احب ولا وحده وما افكر بالزواج .
مهند : لا ياماجد انت بكذا بتتورط بـ الماس وانت عارف بنت عمك .
ماجد : اهم شي انت تصير مبسوط طول عمرك وانا مو مشكله زواجي من الماس بس الين ما تملك على اسيل وافسخ الخطوبه 
وماصار شي .
مهند بعد تفكير : لا ياماجد مايصير كذا بنت عمنا مو لعبه ومو متساهلين فيها لهالدرجه ولاتنسى انها تدور على السعاده حالها 
حالنا وهي لها مشاعر واحاسيس وراح تنجرح منك واتمنى انك ماتسوي كذا .. ربك يحلها ان شاء الله انا بحاول اقنع ابوي اني 
ما ابيها .
ماجد : عمي ماراح يقتنع وانا بسوي اللي قلت لك عليه وخلاص لاعاد تفتح الموضوع هذا مره ثانيه .
مهند : بس انت كذا تخاطر بحياتك افرض لو قالك ابوك ماتفسخ الخطوبه .
ماجد : ماراح اتزوحها .. على جثتي يتم زواجنا وانت اخطب اسيل وخل الباقي علي .
مهند : والله ما ادري اش اقولك ياماجد انت تضحي بسعادتك على حسابي .
ماجد : واهم شي عندي اننا سعيدين ومبسوطين واتمنى مثل الامـــور هذي ماتعكر صفوة جونا .
مهند : الله يوفقك ويفرج كل همومك مثل مافرجت همي والله ما انسى جميلك هذا ياولد عمي وانه دين علي الى يوم الدين .
ماجد : لاتستعجل ترا ماصار شي ما ادري لو ابوي مايوافق .
مهند : المشكله اذا ابوي قال لأبوك انه بيخطب لي الماس .
ماجد : البنت هذي قليلة حيا امس بالزفه تمشي قدامي وتناظرني لابسه فستانها وبدون عبايه او شي يسترها .
مهند : انا عارف بنت عمي زين .

**

**

**

اسامه : يامتعب ماعندي احد بس كريم وهو مايفهم ومايتكلم الا عربيه فصحى واحس انه مو مرتاح لي .
متعب : طيب دور لك على اخويا والله عيال الناس مو مــــقصرين والسعوديين كثار بالمانيا .
اسامه : بس اش دراني عن السعوديين هذولا فيه منهم الصالح وفيه الطالح انا تايه احس بالوحده ووحشة المكان تخيل قبل يومين 
واخوياك كلهم موجودين فجأه كذا كل واحد راح لبلده وانشغل عنك مايبقى إلا انت بكل مكان تتذكرهم بكل زوايه من البيت لك 
ذكرى معاهم والله تعبت انهد حيلي من التفكير وكيف اطلع من المانيا وارتاح .
ابتسم متعب : يعني انت بأذن الله بتجي للسعوديه ؟ طيب متى ؟ والله لك وحشه مشتاقين لك كثير يا اسامه ونوف لسه مانسيتك .
اسامه : لا مو طالع للسعوديه بروح لأمريكا لروسيا لآستراليا ان شاء الله اروح لآندونيسيا بس ما اجلس بالمانيا مليت منها .
متعب تلاشت ابتسامته : ليش يا اسامه انت اناني ماتحب سعادة غيرك والله اختك تتمنى شوفتك وبنت عمك تنتظرك وامك اكيد 
ماراح تنساك تكفى يا اسامه ارجع وفرح قلوبنا .
اسامه : لا يامتعب انسى سالفة الرجعه للسعوديه خلاص انا ماراح اتراجع عن كلامي صدقني ماراح اتراجع .
متعب : طيب اش المشكله اذا رجعت .. والله تعبت وانا احاول فيك .
اسامه بعد ماتنهد : المشكله اني مطلق نوف ومازالت مجروحه وجروحها تنزف نوف تحبني وماراح تنساني .
متعب " اشلون لو تعرف انها تزوجت " : نوف ماراح تبقى كذا بتتزوج وتشوف حياتها مثل باقي الناس .
اسامه : لا نوف تعرف حبي لها واذا هي تحبني تنتظرني إلى اخر لحظه بعمرها .
متعب : اش تنتظر نوف سراب ؟ انت يا اسامه مثل السراب اللي ينتظرك راح يضيع انت قفلت كل ابواب الحياه بيدك ليش 
ماترجع تشوف حياتك تشوف اهلك تعيش بين اخوانك انت متغرب بديار الكفار اشلون لو تاخذ عاداتهم وديانتهم ؟
اسامه : ربي يحميني منهم ان شاء الله وانا حياتي مالها طعم خلاص من يوم طلقت نوف والدنيا مسكره فوجهي واللي استفدته من 
غربتي اني كملت دراستي وهذا فخر للسعوديه ولآهلي .
متعب : الله يعنيك ياصاحبي وان شاء الله ايامك الجايه اسعد لحظات حياتك ويعلم الله اني ما انساك من داعائي .
اسامه : آآآه يامتعب حنيت على الايام الحلوه ايامنا مع بعض يوم كنا صغار ويوم كبرنا الين اخر مره شفتك بالكوفي .
متعب : ماكأنك نسيت اني جيتك قبل كم شهر ؟ ولا هذي منسيه وماتحسب إلا الوقت اللي تحبه ؟
اسامه : لا انا اقصد بالسعوديه لأن اجمل سنين عمري قضيتها بديرتي وبين اهلي واحبابي واليوم وحيد ماعندي احد .
متعب : الله يعينك .. إلا على طاري السعوديه ماودك تعتمر او تحج وتجي على الاقل اشوفك اجلس معاك .
اسامه : لا ماراح احج ولا اعتمر خلاص حجيت مره واعتمرت اكثر من مره .
متعب : احنا اربع اشهر وندخل برمضان اشلون بتعيش رمضان وهو ماعندك احد ؟
اسامه : خلها على ربك مو بس رمضان اللي انا شايل همه .
متعب : انت ليش ماترجع والله قاعد اتكلم جد .. خلاص ترا نشف ريقي وانا اقولك ارجع .. ارجع بس انت مافيك امل خلاص .
اسامه : والله ما ادري لو بكره وانا بالسعوديه .. نمشي على كف القدر ولا ندري اش المكتوب .
متعب : الله يسمع منك ان شاء الله بتجي قريب وبنفرح فيك .
اسامه " ياحبي لك " : متعب والله احس ان يومي قريب وقتي كله حزن ونكد واكتئاب .
متعب : والله لو ترجع للسعوديه يتغير كل شي بحياتك خلاص تودع الطفش والحزن وتصير ايامك كلها فرح وسعاده .
اسامه : رجعتي والله شبه مستحيله بس اذا توفيت بالمانيا اتمنى تدفنوني بالسعوديه .
متعب : اسم الله عليك جعل يومي قبل يومك .
اسامه : متعب انا افكر اجــاهد بسوريا والله ما ادري اش ابي بحياتي خلاص انا ابي اموت وارتاح .
متعب : لا يا اسامه لاتجاهــد وبــعدين الملك مو سامح لهم يجاهدون .. اش رايك لو تروح للبنان او مصر او قطر او اي دوله 
عربيه والله راح ترتاح .
اسامه : لا لا خلني كذا بألمانيا امن لي من الدول العربيه يمكن ابوي يعرف اني موجــود فيها ولا المانيا ما اعتقد واحد بالميه انهم 
بيقولون اني فيها.

**

**

**

ببيت ابــو بندر

بندر : لا يمه نوف لازم اطلقها خلاص انا ما ابيها .
ام بندر : لا ماراح تلقى احسن من نوف ولاتطلقها نوف طيبه ومافيه منها بس انت اللي تنرفزها .
بندر يحاول يقنع امه : يا امي ياحبيبتي نوف ماتصلح لي خلاص ما عاد ابيها ولا ابي غيرها .
ام بندر بعصبيه : اش بعده الكلام هذا بعد ماجاك منها ولد تقول ما ابيها .. عذبت البنت من هم بهم اكبر .
بندر : آآه يايمه لو تشوفين نوف اش قد سعادتها لآني بطلقها ماشفقتي عليها كذا .
ام بندر : انا ابي نوف عندي انا اعتبرها وحده من بناتي اشلون بتبعدها عني ارحم البنت هي تطلقت من ولد عمها ومازالت 
جروحها تنزف انت بس جيبها هنا وخلها عندي راح تحن عليك وتشتاق لك وصدقني بترجع نوف اللي تعرفها هي محتاجه تغيير 
بسيط بحياتها .
بندر : يمه نوف كل حياتها اسامه انا ما ادري اش فيها كل كلامها عن اسامه .
ام بندر : اسامه طليقها وهي تحبه وهذا شي طبيعي .
بندر : قال ايش قال طبيعي لا يايمه مافيه بنت بالعالم تسوي مثل نوف على ذمتي وتفكر برجال ثاني .
ام بندر : وانت اش دراك لو الرجال ميت .
بندر : ولو ميت مايجوز لها تفكر فيه خلاص هي على ذمتي وانا الوحيد بحياتها ماتفكر بغيري وهذا شي ماشرعه الاسلام .
ام بندر : نوف ماراح تطلقها .. تسمع انا ابيها عندي انت مو لازم تستقر حياتك معاها .
بندر : اموت واعرف نوف اش مسويه لك ليش انتي تحبينها كل هالحب واغلى مني بعد تهمك مصلحتها اكثر من ولدك اللي من 
حشاشة جوفك .
ام بندر : اللي شفته ببنات عصرنا هذا ماشفته بنوف بنت محترمه ومؤدبه وتنحط على الجرح يبرا وماراح القى احسن منها لك .
بندر : يمه صح ان نوف محترمه بس هي معاي غير .
ام بندر : والله ما اسامحك لو تطلق نوف وخلها ترتاح عند اهلها تتغير نفستها ع الاقل اسبوعين وبعدين تجيبها هنا وانا بروح 
لبيتهم واقولها .
بندر بقهر : يمه اش معنى كلامك هذا ؟ يعني نوف اهم مني انتي تهتمين لنوف اكثر من اهتمامك لي يمه انا ولدك .
ام بندر : ياولدي انا ادور مصلحتك ونوف ماراح تلقى احسن منها .
بندر : يمه انا ما ابيها ولا ابي غيرها .
ام بندر : يهديك ربي ان شاء الله .
طلع بندر من عند امه وراح لجناحه اللي مادخله من اسبوع وفتح الباب وجلس بالصاله وطلع جواله : الووو .
نوف : نعم ؟
بندر : انعم الله عليك .. اش اخبارك ؟
نوف : تمام .. بغيت شي ؟
بندر : لا ما ابي شي بس اشتقت لك وكلامك .. مثل ما انتي مشتاقه لي .
نوف باستغراب : انا مشتاقه لك ؟ من اللي قالك لاصدق تعديت حدود الخيال .
بندر : ههههه ياقلبي لو مو مشتاقه لي كان مارديتي على اتصالي .. صح كلامي ولا غلط .
نوف : بندر لاتتغزل فيني انا مو لك افهم القدر عكس مجراك .
بندر : نوف انا مـتأكـد انـك تبيني مثل ما ابيك ولا راح نستغني عن بعض .
نوف : ياليت تفهمني يابندر .. انا قلت لك من زمان اني احب اسامــه ولا راح اكرهه .
بندر بعصبيه : نوف انا ما ابي اسمع منك الكلام هذا دامك على ذمتي .
نوف : وهذا الواقع وانت لازم ترضى بواقعك اش بعده تذكرت اني احب اسامه واني ماراح احبك .. بعد ماجبت منك ولد ما اقدر 
اخليه يفقدني او يفقدك على صغره والله حرام عليك ارحمـــني وطلقني خلاص انا ما ابيك ياما جرحتني وصبرت عليك .
بندر : نوف انا كنت متوقع انك راح تتغيرين وحتى الدكتور قالي نفسيتك راح تتغير بعد ولادتك بس للاسف رجعت مثل اول 
واردى .
نوف وهي تبكي : وماراح تتغير حالتي هذي إلا اذا رجع اسامه انا محتاجه له انتم ماتعرفون قد ايش انا احب اسامه ومحتاجته 
بس محد فاهمني كلهم يقولون عني مريضه والله فقدت غالي انت لو جربت فقد احد غالي لك حسيت بمعاناتي .
بندر انفطر قلبه على نوف : طيب خلاص لاتبكين والله فاهمك خلاص نوف لاتبكين جعلني ما ابكيك وانا راضي فيك سوا حبيتيني 
او حبيتي غيري.
نوف : بندر انا ماراح اسعدك وحياتنا كذا مافيها استقرار .. ارجوك طلقني وافتك مني لآني ما راح انفعك بشي خلاص يابندر 
حياتنا الى هنا وتوقفت انا مو قادره اعيش معاك طلقني وشوف نصيبك مع غيري .
بندر : لا يانوف انا ما اتزوج غيرك .
نوف وهي تبكي : طيب انا ما ابيك والله مو قادره اعيش معاك ولا مع اي شخص انا ابي اسامه خلاص بموت من طول الانتظار 
اربع سنوات وهو مارجع انا اخاف انه صار له شي .. بندر انا ما راح ارتاح بعد ربي إلا اذا شفت اسامه .
بندر : نوف انا ابي قربك ولا هو باعك واختفى ولا احد يدري وين راح .
نوف : بس انت غير وهو غير اسامه بكل احواله يبقى حبه بقلبي ولا راح احب غيره .
بندر : الله يهديك يانوف .
نوف : بندر تكفـــى طلقني خلاص مو قادره اتحمل خلني بعيده عنك وشوف حياتك انا ما راح ازيد على حياتك شي .
بندر : نوف انتي حياتي انتي روحي وقلبي وعمري بس تكفين لاتجيبين طاري الطلاق .
نوف : بندر انا ما ابيك خلاص متى تفهم ان القدر يمشي عكس اتجاهك .

**

**

**

بـــعد اسبــــوع فـــــي ســويســرا

كانت العزوف لابسه فستان قصير وضيق على جسمها لونه سكري وشعرها مسويته كيرلي وحاطه ميك اب خفيف وتعطرت من 
عطرها ونزلت مع الدرج تمشي بمهل وطالعت بوليد اللي يقرا جريده : صبــاح الخير حبيبي .
وقف وليد : هلا وغلا صباح النور والسرور .
جات العزوف قدام وليد ومسك يدها وباسها : وهـ فديتك .
ابتسمت العزوف : فديت قلبك .
ابتسم وليد : خلاص ماعاد تستحين ؟
العزوف وهي تجلس : لا خلاص تعودت عليك لنا اكثر من اسبوعين من زواجنا .. وبعدين متعوده عليك من سنه ونص .
وليد : سبحان الله ماكأنه انتي اللي قبل اسبوع اذا كلمتك شوي وتبكين .
العزوف : هذي اي عروس لازم كذا .
رن جوال وليد ورد بـ : هلا .
الماس : هلا بك زود وينك ماتتصل ولا تتطمن علي ؟
وليد : يالله صباح خير انتي اش فيك تتصلين علي بأي وقت الماس والله مايصير كذا انا لسه عريس .
الماس : واذا كان عريس ماتقدر تكلم اختك بس لو ثواني بس انت ماتبيني تتمنى الفكه مني انا عارفه كل مخططاتك .
وليد : الماس صلي على النبي انتي اش اللي صار لك ليش صايره زي امي حسيت انك بعد وفاة ليلى تغيرتي وبعدين رجعتي 
الماس ماغيرك .
الماس : لآني غبيه وخبله يوم وفاة ليلى بس صدقني من قو الصدمه صرت ما ادري اش اللي انا اسوي بس الحمدلله اني صحيت 
من صدمتي .
وليد : ياليتك بصدمتك للحين كان فكيتي الناس من شرك .

**

**

**

اسيل : عبير انتي مجنونه ؟ ايه اكيد مجنونه .. اشلون تبين تعطين الولد رقمي صح انه ولد خالي بس غريب عني ما ابي اكلمه 
حرام مايجوز .
عبير : اسيل ياقلبي مهند بيقولك شي مهم والله انا مو عارفه بالموضوع اي شي .
اسيل : لا ياعبير انا ما ابيه يكلمني اذا فيه شي يخصني يقوله لآبوي وابوي ماراح يخبي علي شي .
عبير : اسيل والله هو قصده شريف ولا يقصد انه بيكلمك بس كذا هو فيه شي ضروري بيقوله لك .
فكرت اسيل بكلام عبير : اوك يكلمني بس على جوالك وانتي تصيرين موجوده انا ماراح اكلمه بجوالي .
عبير : اوك .. وطلعت جوالها واتصلت على مهند : الوو .
مهند : هلا عبير .. هااا اش قالت ؟
عبير : وافقت انك تكلمها بس على جوالي واحطه سبيكر واكون موجوده .
مهند : اهم شي اكلمها ماتهم الطريقه .
عبير بمزح : يمه منك يالعاشق المتيم .
ضحك مهند : ههههههه .. طيب ممكن اكلم اسيل .
عبير : اوك يله .. وحطت الجوال ع السبيكر .
مهند : مساء الخير .
اسيل بهمس لعبير : ماراح اتكلم اسمع وبسس .
عبير بضحكه : مهند تقول اسيل هي ماراح تتكلم تسمع وبس .
مهند : اوك .. اسيل انا قلت لأبوي بتزوج وقال مالك إلا الماس وقلت له اني ابيك بس قال لا مالك إلا الماس وانا بخاطر بحياة 
وسعادة رفيق دربي وولد عمي ماجد قلت له يخطب الماس وانا بخطبك موافقه ولا لا ؟
اسيل " ياربي ماتوقعت انه يحبني " طالعت بعبير وهزت راسها : ايه يامهند تقول انها موافقه .
مهند : لا ياعبير ابي اسمع منها قبل لايخطب ماجد ويتورط مع الماس .
اسيل وهي ترجف : ايه موافقه .
عبير : كلللوش الف مبروك .
مهند : لسه ماصار شي يمكن مايوافقون .. مع السلامه .
عبير : بلغني اذا قلت لأبوي اوك ؟

**

**

**

وقفت ام عامر : لا ياماجد ماتتزوج الماس .
ماجد : يمه هذي بنت عمي ومني وفيني وانا راح اربيها من اول وجديد .
ام عامر : مــاجد انا اعرف الماس اكثر منك .
نوف : يمه الله يخليك خليه يخطب الماس وبعدين يصير خير .
ام عامر : إلا الماس انا مابيها زوجه لولدي مالقيت إلا اخس الناس تقولي اخطبي لي بنتهم .
ماجد : يمه هي بنت عمي من لحمي ودمي وانا ابيها وما ابي غيرها .
ام عامر : انت مو صاحي لا اكيد انهبلت مافيه احد مايعرف الماس وشطانتها وتسلطها هذي بنت ابليس .
ماجد " عشان مهند كل شي يهون " : يمه اذا انتي صدق خايفه علي وتدورين مصلحتي اخطبي لي الماس انا ما ابيها حب فيها 
بس كذا .
ام عامر : حاضر بخطبها لك بس والله لتندم قد شعر راسك .
دخل عامر : سلام عليكم .
الكل : عليكم السلام .
عامر : اش فيكم اصواتكم واصله اخر الشارع .
ام عامر وهي تجلس جنب نوف : اخوك يقول يبيني اخطب لـه الماس .
عامر طالع نوف : اش رايك بألماس تصلح لأخوك .
نوف : هي بنت لولوه وكل الناس يعرفون لولوه كأنها من اعضاء دولة اسرائيل .
عامر : هههههههههه اش فيها لولوه .. لايكون ضد فلسطين ولا العرب .
ام عامر : جالسين تستهبلون انتي وياه انا اتكلم جد وبمصيبه وانتو تستهبلون ؟
نوف وهي تبوس راس امها : سووري ماما ما اقصد استهبال انا اتكلم جد .
ام عامر : طيب متى تبين تروحين عند زوجك ترا ام بندر متصله علي تقول ان بندر بيرجعك .
نوف : ليش يمه متضايقين مني انا بس جلست عندكم اسبوعين عاد اشلون لو اتطلق .
عامر : نوف كله اسبوعين واتزوج وافتح بيتي لك وحياك الله بأي مكان .
نوف بعد ما ارسلت لعامر بوسه بالهوا : فديت اخوي الغالي اللي شايلني بعيونه .
ماجد : لو سمحتو امي تبي راحت نوف ماقصدها ان نوف ضيقت علينا او احنا مانبيها .
ام عامر : يشهد الله انك موسعه صدري ووجودك مفرحني بس انا ما ابي الناس تتكلم عنك .
نوف : يمه انا كلمني بندر واعتذر مني انا ما قبلت عذره ولا راح اقبل عذره بس برجع عشان خالتي .
ام عامر : والله خالتك فاقدتك كثير وتتمنى انك عندها .
نوف : بس انا ما ابي بندر خلاص ابيه يطلع من حياتي انا ما ادري اش اللي ربطني فيه انا ابي اسامه وبس ولا ابي غيره .
عامر : ولسه عندك امل ان اسامه في يوم من الايام بيرجع ؟
نوف : بأذن الله انه بيرجع وقريب ان شــاء الله وانا راح انتظره الى اخر يوم بعمري .
ماجد وهو يوقف : الله يجبر بخاطرك يانوف .. يمه انا بروح للقريه يومين وارجع وتخطبين لي الماس .
ام عامر : لا خـله بعد زواج اخوك .
ماجد : خلاص شهر بالكثير وتخطبينها لي .
ام عامر : يصير خير .. سلم لي على عمتي ووصل لها الاغراض اللي بالمطبخ .
ماجد : حااضر .. تأمرين على شي ؟
ام عامر : لا سلامتك .. حبيبي اذا وصلت اتصل علي .
ماجد : مع السلامه .. وطلع من عندهم .
نوف : الله يصبر زوجة ماجد عليه ترا حضها منحوس .
ام عامر : الله يصبرني انا على زوجة ماجد اكيد بتسكن هنا وبتتحذف علي المصايب من كل صوب .
عامر : يمه انا متأكد ان ابوي ماراح يوافق الماس كلنا نعرف دنائتها وهي دايم تضايق اسامه وتحبه يعني ماتصلح لماجد .
تذكرت نوف الاعوام اللي راحت اشتاقت لأسامه كثير ونفسها بس تشوفه سالت دمعتها : يمه متى يرجع اسامه متى اشوفه ؟
ام عامر بحزن : والله ما اظن انك بتشوفينه مره ثانيه .
نوف : صح انها مرت خمس سنوات على غيابه بس والله مانزل قدره عندي وحبي له يزيد .
عامر : نــوف انتي متزوجه مايصير تقولين كذا واسامه صار غريب عنك .
نوف وهي تمسح دموعها : مهما كان حالي يبقى اسامه حبيب قلبي وماراح احب غيره .
عامر : نوف والله حرام تحطين عينك على رجال وانتي متزوجه استحي .
نوف : عامر لو يصير لك اللي صار لي اش راح تسوي اذا بندر عذرني انتو اشلون تقولون لي كذا مافيها شي اني احب اسامه .
ام عامر : الله يفرحك بشوفته .
نوف : امــــــين .
ام عامر : نوف انا ما ابيك تنصدمين ؟ خيالك هذا راح يوديك بستين داهيه اسـامه مات .
نوف وهي تبكي : لا يمه لاتقولين انه مات اسامه مستحيل يموت ويتركني اسامه مازال يحبني بس هو يتغلى ايه هو غاب يتغلى 
عشان اشتاق له .
ام عامر : لا لا اكيد البنت هذي انهبلت مو بوعيها .
فقدت نوف وعيها وطاحت على امها ووقف عامر : نـــوف .. نــوف .
وام عامر تضربها على وجهها بخفه : نـــوف .. ياربي اش صار لها اكيد انها مجنونه انت سمعت كلامها قبل شوي ؟
جاب عامر المويه ورش بوجه نوف فاقت نوف من اغمائها وكحت وبتعب : يمه .
ام عامر : هلا حبيبتي .
نوف : يمه اقتلوني خلاص ما ابي الحياه هذي كلها .
عامر وهو يطالع بنوف : انتي مجنونه هبله اش اللي صار لك نوف انتي لازم تنسين اسامه .
نوف وهي تبكي : انا طول السنوات اللي راحت وانا صابره ومتحمله فراقه واكابر واقول عادي ربي بيعوضني بس خلاص مات 
الصبر ماعاد فيه صبر انا مو قادره اتحمل فراق اسامه خلاص تعبت وانا انتظره .
ام عامر وهي تبكي : ياحبيبتي انتي تنتظرين سراب اللي غاب خمس سنوات ماراح يرجع .
عامر : نوف لو اسامه يرجع اش راح تسوين ؟ ماراح يتغير شي بحياتك انتي متزوجه وهو طلقك يعني مايبيك شوفي حياتك .
نوف : لو رجع اسامه راح ترجع لي حياتي وضحكتي ويكفي اني اشوف اسامه بخير بس يارب انه يرجع وافرح فيه .

**

**

**

صحت اسماء من النوم وهي تتألم من ظهرها وبتعب : مـــتعب .. متعــب .
صحى متعب : هممم .
اسماء وهي تبكي : آآآه انا شكلي بولد ابي المستشفى بسرعه الله يخليك .
متعب فز من مكانه ووقف : طيب طيب بس بروح اغسل .
وقفت اسماء وخذت عبايتها ولبستها وجلست ع السرير وجا متعب وساندها وطلعو للسياره وهي تبكي من الالم : آآه مــتعب جيب 
لي امي .
متعب : طيب امك ان شاء الله بتجي بس انتي اهدي .
وبعد 5 دقايق وصلو المستشفى ودخلو اسماء بغرفة العمليات ووقع متعب على موافقته على العمليه .
وطلع جواله واتصل على امه : الوو .
ام مشاري : هلا والله بولدي انت وينك جيت جناحكم مافيه احد .
متعب بتوتر : اا ا انا وديت اسماء المستشفى ودخلوها بغرفة العمليات بيسوو لها عمليه .
ام مشاري : بس هي توها بالشهر الثامن اشلون تولد .
متعب : والله ما ادري اش اللي صار صحت من النوم وهي تعبانه ووديتها المستشفى .
ام مشاري : طيب انت بأي مستشفى ؟
متعب : بـمستشفى .......
ام مشاري : طيب الحين جايه اتصل على ام اسامه وقولها.
متعب : لا يمه انتي اتصلي عليها انا ما قدرت ابلغ إلا انتي .
ام مشاري : ان شاء الله .. مع السلامه .
متعب : مع السلامه .
وجلس متعب ع الكرسي وهو خايف على اسماء لآن الدكتوره قالت ان نسبة نجاة الطفل 30% واذا هي عاشت طفلها ماراح 
يعيش واذا الطفل عاش هي ماراح تعيش " كل شي بيد الله .. وان شاء الله اسماء بتعيش "
رن جوال متعب ورد بـ : هلا اسامه .
اسامه : هلا بك .. انا عارف ان الوقت الفجر عندكم بس والله ضاقت فيني مافيه إلا انت .
متعب : انت اخوي يا اسامه واتصل علي بأي وقت .
اسامه : يعطيك العافيه يالغالي .. متعب احس فيك شي انت مو طبيعي ؟
متعب : لا عادي مافيني شي بس تو صاحي من النوم .
اسامه : متعب انت خويي اعرفك زين اش فيك ؟
تنهد متعب : اسماء من ربع ساعه دخلت غرفة العمليات .
اسامه بخوف : لــيش اش فيها ؟
متعب : بيسون لها عمليه قيصريه بس هي لسه بالشهر الثامن .
اسامه : الله يقومها بالسلامه .
متعب : الله يسمع منك .
اسامه : تكفى يامتعب طمني عن اختي ولو صار لها شي تكفى قولي لاتخبي عني .
متعب : حاضر .

**

**

**

دخل ماجد ببيت جدته : جـــدتي .. جـــدتي .
طلعت جدته من غرفتها : ياهلا والله هلا بالغالي .
راح لها ماجد وباس راسها ويدها : صباح الخير .
ام عبدالله : صباح النور والسرور .. وين مهند ورا ماجا معاك ؟
ماجد : مهند والله يقول مشغول مايقدر يجي الحين .
ام عبدالله : الله يعنني اذا تزوجتو ونسيتو ان عندكم جده تحبكم ومتعوده عليكم .
ماجد : انا بجيب زوجتي هنا وبسكن عندك .
ام عبدالله : اخاف اذا تزوجت تغيرك زوجتك .
ماجد : مو انا اللي امشي على كلام الحريم وانتو عودتوني ان البنت مالها كلمه على زوجها .
ام عبدالله : ايه هذا الصح بس الناس تغيرو .
ماجد : بس انا ماراح اتغير وراح اسكن هنا ان شاء الله .
نزلت عبير مع الدرج وهي متغطيه : سلام عليكم .
ماجد وجدته : عليكم السلام .
عبير : صباح الخير ماجد اش اخبارك ؟
ماجد : الحمدلله بخير .. اش اخبارك ؟
عبير : تمام .. جدتي انا بروح الرياض امي اتصلت علي وتقول اسماء بالمستشفى .
ام عبدالله : ايـــش بالمستشفى سلامات اش فيها ؟
عبير : بيسوون لها عمليه .
ام عبدالله : بس هي توها ماجا شهرها .
عبير : مع السلامه ياجدتي انا تأخرت كثير على يوسف .
ام عبدالله : مع السلامه .. وسلمي لي على اهلك .
طلعت عبير .
وطالع ماجد جدته : اش رايك تروحين الرياض تطمنين على بنت ولدك ؟
ام عبدالله : ان شاء الله بروح بس مو الحين اذا ولدت اروح لها .

**

**

**

ام عامر : نــــوف .. نـــــــــوف .
نزلت نوف مع الدرج : نعم يمه .
ام عامر : بنت عمك اسماء بالمستشفى سوو لها عمليه وهي حالتها حرجه انا بروح اشوفها .
نوف : يمه بروح معاك .
ام عامر : لا ياقلبي مايصير الحين زحمه اللي بالمستشفى خواتها وامها وزوجها مايصير الوقت هذا .
نوف : طيب اش صار لها ؟
ام عامر : ما ادري والله بس سوو لها عمليه وجابت بنت والبنت الحين بالعنايه .
نوف : الله يعينهم اش فيها بنتها ؟
ام عامر : يقولون عندها ضيق بالتنفس .
نوف : يعني ماراح تعيش ؟
ام عامر : كل شي بيد الله بس ما اتوقع انها تعيش .
دخل عامر ومعاه ابوه : سلام عليكم .
الكل : عليكم السلام .
جلس ابو عامر ع الكنبه ومسح جبينه بيده : مها رحتي تشوفين اسماء ؟
ام عامر : لا الحين بروح .. انت رحت لها ؟
ابو عامر : ايه رحت وياليتني مارحت البنت بحاله حرجه .




الــــــــبــــارت الــــســــادس









ام عامر حطت يدها على فمها : اش فيها ؟
ابو عامر : حاطينها تحت الملاحظه وماقدرو يسوون خياطه لعمليتها يخافون تنتكس حالتها بيخلونها كذا تقريبآ اسبوع .
ام عامر : لا إله إلآ الله .. اش صار لها ؟
ابو عامر : يقول الدكتور العمليه بسيطه ودايم تنجح بس المره هذي حصل خلل طبي وصار اللي صار .
ام عامر وهي توقف : اي خلل طبي .. هم كذا الاطباء اذا صار شي يقولون خطاء طبي .
ابو عامر : صلي على النبي .. واللي حصل من ربي .
نوف : لا يبه مو كل مره يقولون حصل خلل طبي اذا مــاتت اسماء اش راح تسوون لايضيع حق بنتكم روح انت وعمي واشتكو 
المستشفى .
ابو عامر : احــنا وين وانتم وين ؟
عامر : يبه متعب يقول حق زوجته ماراح يضيع يعني بيرفع على الدكتور شكوى .
ام عامر : ياليت يرفعون عليه شكوى .

**

**

**

لبس متعب اللبس الخاص بالعنايه ودخل وراح لأسماء وشافها ممده على الفراش الابيض والاجهزه تحيطها من كل مكان وتخطيط 
القلب يملا سكون المكان بصوته باس يدها " جعلني فدوه لك "
طلع متعب من الغرفه وراح للغرفة الدكتور : سلام عليكم .
الدكتور : عليكم السلام يا اهلا وسهلا .
متعب وهو يجلس ع الكرسي : كيف اسماء كيف حالتها الحين .
الدكتور : لهلا ماتغير شي بحالتها .
متعب : طيب انا ابيها تستكمل علاجها بالمانيا لآن الطب هناك متطور .
الدكتور : بس حالتها احتمال ماتتحمل السفر .. هدي بالك شو بنا هي بيصير لها اللي ربي كاتبه لها .
متعب تنرفز : مو انت اللي تقرر واحمد ربك اني مارفعت عليك شكوى .. وفيه اختراع اسمه اخلاء طبي اذا انت ماتعرفه .
الدكتور : اوك نسوي لها اخلاء طبي بس انا مش مسؤل عن اي حاقه بتحصل لها .
متعب : انت بس انقلع عن وجهي وجيب دكتور غيرك وراح يصير كل شي تمام .
الدكتور : ايه ؟ انا خبره هنا .
متعب : والله لو جابو واحد غيرك لو مبتدئ احسن منك يالخبره .
الدكتور : انا عارف انك مئهور ع اللي صار لك بس هذا مش بيدي بيد ربنا .
متعب : ونعم بالله بس انت مو اول خطاء لك انت تتعمد تسوي كذا ولا ايـــش ؟
الدكتور : انا مش متعمد ولا حتعمد دي ارواح بشر ايه انا العب بيها ؟
متعب : ودامك عارف انها ارواح بشر ليش تسوي كذا الدكتوره والدكتور مفيد كلهم يقولون العمليه بسيطه ودايم تنجح وانت اول 
مره لك تسوي عمليه وتقولي خبره انت جالس تتدرب ؟ انا استغرب بلد مثل السعوديه تقدر تجيب اطباء العالم كلهم بالسعوديه 
يجيبون امثالك .
الدكتور : حسوي لك تحول ع مستشفى brlinhospital يومين وتروح لألمانيا .

**

**

**

ام وليد : الحمدلله ربي ماضيع حقي العزوف بترجع من سويسرا مالها إلا اسبوعين هناك .
الماس : يمه ماتصدقين قد ايش انا فرحانه اسماء بتموت خلاص وراح تحزن نوف عليها جعلها من حزن لحزن اكبر .
ام وليد : امــين .
رن جوال الماس : نعم .
وليد : هلا الماس وينك ؟
الماس : انا عند امي .. ليش تســـأل تو تذكرت ان عندك اخت ؟
وليد : الشرهه مو عليك علي انا اللي متعني ومتصل عليك .
الماس : طيب يوم اتصلت اش تبي ؟
وليد : بشوف وينك انا رجعت وانتي مو بالبيت .
الماس : ولا راح ارجع للبيت والعزوف موجوده .. طلقها ونرجع انا وامي .
وليد : هههه مصدقه عمرك انتي والله ما اطلقها لو ايش .. هذي زوجتي بذمتي ومسؤل عنها ولا انتم مو مسؤل عنكم ولا لي فيكم 
دخلت وامي ماربتني عشان يصير لها حق علي .
الماس : ياقليل الحيا ياللي ماتستحي ماتوقعت كذا ياوليد انت من يوم خطبت العزوف وانت متغير جعلكم ماتتهنون .
وليد : اعاملكم مثل ماتعاملوني .
الماس : انـــا او امي قد تكلمنا عليك قبل ؟
وليد : لا تنكرين .. يابريئه ياللي ماسويتي شي .
الماس : حسبي الله عليك ياوليد انت عاااق ومافيك ذرة رجوله وانا ما راح ارجع للبيت وشوف ياوليد انا قد كلامي او لا .
وليد : بقلعتك ان شاء الله عمرك مارجعتي وكذا انا وزوجتي بالبيت بروحنا احسن .
الماس : والله اني عارفه انها ساحرتك الحيوانه بس وين بتروح مني والله لأوريها مين انا ولا شكلها ماتعرفني .
وليد : اقووول بس لايكثر والعزوف ماراح تمسينها بضرر .
الماس : لاتتحداني .
وليد : اتحــــدااك .
الماس : ترا انت اللي جبتها لنفسك بس اسبوعين شوف اش راح يصير بالعزوف اذا ماصارت مثل نوف بتصير اردى منها 
اخليها حزينه طول وقتها .. ولا اقتلها واخليك انت الحزين .. لا لا مايصير الحين الين تجيب اول ولد وثاني ولد لها واقتلها عشان 
يصيرون عيالها ايتام .
وليد : انتي قاااعده تسلين نفسك بالكلام هذا ولا تتمنين تسوين شي ؟
الماس : انا جاده بكلامي وهذا اللي راح اسويه بس انت خلك تتفرج على المأساه اللي راح تصير للعزوف .
وليد : والله مضيع وقتي معاك .. مع السلامه .
الماس وهي تطالع امها بعد مانزلت جوالها ع الكومدينو : يمه وليد يقول بقلعتك روحي وين ماتبين .. يمه انا اخته يطردني من 
البيت .
ام وليد : حــــسبي الله على العزوف هي السبب باللي صار لي تطلقت وهي السبب الى متى والغلبه لعيال عبدالله انا ابي ادمر مها 
ونوره ما ابيهم اسعد مني خالتي تفضلهم علي ليش انا احبهم ليش ما اضرهم ؟
الماس : يمه ولا يهمونك شوفي بكره اذا ماجا مهند او ماجد يخطبني والله لأهينهم لأخذ لك حقك .
ام وليد : مااااجد ولد مها ومهند ولد نوره يخطبونك انتي ؟ لا لا الناس هذولا انا ما ابيهم .
الماس : يمه والله انا متأكده ان عمامي ماراح يخلوني الناس كلهم مايبوني لآن امي مطلقه .
ام وليد : مافيها شي بنت مطلقه يعني امك اللي مطلقه مو انتي واش دخلك بالموضوع ناس جاهله ماتفهم .
الماس : يمه مو انا اللي مقرره كذا المجتمع ينظرون لبنت المطلقه نظره غير .
ام وليد : لايهمك كلامهم وانتي احس من مليون بنت متزوجه ونوف بنت عمك تطلقت وتزوجت الطلاق عمره ماصار عيب .

**

**

**

ام مشاري وهي تبكي : تكفــى يامتعب لاتخاطر بحياة زوجتك اذا خطر عليها السفر لا تسافر .
متعب : يمه لازم تسافر عشان تتعالج علاجها هنا مستحيل .
ام مشاري : علاجها عند ربي مو بيديهم والله لو توديها لأفضل دكتور بالعالم وربي ماكتب لها الشفاء ماراح يفيدها بشي .
متعب : بس يايمه انا لازم احاول ربي كاتب كل شي .. وعارف الشي هذا بس لازم ناخذ بالاسباب .
ام مشاري : الله يوفقك ويقوم اسماء بالسلامه وتفرح بشوفتها ونفرح كلنا .
متعب : آمـين .. يمه انا بسافر ومادري كم المده اللي بجلسها هناك انتي وين بتروحين ؟
ام مشاري : انا بروح عند خالك مصعب .
متعب : ان شاء الله بكره اوديك لآن موعد رحلتنا الساعه 4 العصر .
ام مشاري : الله يسهل دربك ياولدي وان شاء الله بتلقون علاج لأسماء .
متعب : املي بربي كبير وان شاء الله اسماء بتقوم .. ايه هي صغيره ماراح تموت ان شاء الله .

**

**

**

دخلت العزوف ببيت اهلها : سلام عليكم .
قامت نوف وسلمت على العزوف : هلا والله بالعروس .. تو مانورت الرياض .
العزوف بابتسامه : اكيد بتنور بوجودي .. سويسرا ظلمت يوم طلعت منها .
جات ام عامر : هلا وغلا ببنتي هلا والله بالغاليه .
العزوف بعد ماباست راس امها ويدينها : هلا بك يالغاليه .. يمه وحشتيني مووت .
ام عامر : يابعد عمري والله اشتقت لك .
نوف : العزوف اش صار مع الماس ؟
العزوف : الحمدلله يوم رحت للبيت مافيه إلا عمي والماس عند امها .
نوف : وهي مزعجه وليد تقول انها بالبيت بروحها .
العزوف : كذاابه جعلها الموت والله انها قهرتني وتقول لوليد راح تخليني اندم اني صرت زوجة وليد .
ام عامر : ولا يهمك كلامها وتهديدها هي مثل لولوه بس كلام ماتقدر تسوي شي .
نوف : والله اللي اعرف انك تحبين تتمشكلين معاها وهذي فرصتك خذي حقك منها بيدك ورجليك .
العزوف بمزح : نووف لاتحرضيني عليها ترا لو اقتلها انتي المسؤوله .
ام عامر : اسم الله على بنتي لا ان شاء الله مو مسؤوله عن الجرايم والمصايب .
العزوف : ههههه يمه حتى انا بنتك .
رن جوال نوف : الوو .
بندر : هلا وغلا .. مساء الورد .
نوف : مساء النور .
بندر : اش اخبارك ياقلبي .
نوف : الحمدلله بخير .
بندر : نوف الى متى واحنا كذا انا نفذ صبري ما اقدر اصبر اكثر من كذا انا ابي ارجعك .
نوف وهي توقف : نـــعم ؟ اش قصدك بنفذ صبرك .
ابتسم بندر : قصدي اني مشتاق لك وخلاص اليوم قررت اجي واخذك .
نوف : انت تعرف ظروفنا وتعرف ان بنت عمي بين الحياة والموت وانا لازم اجلس عند اهلي .
بندر : سلامــات اش فيكم ؟
نوف : اسماء بنت عمي جابت بنت وهي حالتها حرجه وانا لازم اجلس مع اهلي .
بندر : طيب تعالي ببيتك ومتى مابغيتي اهلك انا اوديك لهم .
نوف : اوك .. الليله الساعه 10 اكون جاهزه .
بندر بابتسامه : فديتك يا اطيب وانقاء قلب انسان بهالكون .
نوف : مع السلامه .
بندر : مع السلامه .

**

**

**

وصـــل متعب المـــانيا ودخلو اسماء بالمستشفى وكان متعب يمشي مع اسامه عالممر اللي قدام المستشفى والجو بارد ورذاذ 
المطر يهطل بخفه
متعب : اسامه انا خايف عليها خايف اسماء تموت .
اسامه : لا ان شاء الله ماراح تموت والدكتور قال علاجها موجود وهم خلاص خاطو عمليتها وحالتها الان مستقره انت اش خايف 
منه .
متعب : لـــي يومين هنا واسماء على وضعها بغيبوبتها انا مادري اش اللي تغير كانت بأحسن صحه بس مادري اش اللي قلب 
وضعها .
اسامه : احمد ربك وكل هذا مكتوب ومقدر وارضى بالقدر والله حرام عليك .
متعب : انا راضي بالقدر بس خايف على اسماء والله لو تفدا بالروح لأفديها هذي زوجتي شريكة حياتي .
اسامه : قلتها انت شريكة حياتك مو كل حياتك يعني حياتك ماشيه بدونها .
متعب : دار الوقت وصار انت اللي تقولي الكلام هذا يا اسامه تذكر يوم كنت اقولك تزوج نوف مجرد حب اول في حياتك وراح 
تنساها وانت تقول لا ماراح اطلقها ولا راح اتزوج غيرها .
اسامه : انا تعالجت واقدر اتزوج الحين بس انا ما ابي احد بحياتي غير نوف وانا تأقلمت مع الجو والحياه هنا وعايش حياتي 
بدون نوف .
متعب : بس هي لسه بقلبك وماتغير ولا شي نوف مثل ماهي اول ماعرفتها صح ؟
اسامه : ايه صح انا احبها وحبي لها زاد عن اول وكل مامر الوقت وحب نوف يكبر بقلبي نوف حبي الاول والاخير ولا راح 
احب غيرها .. انت اش رايك الحين نروح لأسماء والله مشتاق لأختي 4 سنوات ماشفتها .
متعب : الله يصبرك .
دخلو اسامه ومتعب بالمستشفى وراحو لغرفة العمليات ووقف اسامه : ادخل وشوف اسماء صاحيه ولا لا ؟
متعب : اوك . ودخل متعب واسماء على حالها وبغيبوبتها وطلع ودخل معاه اسامه وطالع بأخته هي مثلها ماتغيرت بس المرض 
مغيرها المرض تغير بسيـــط وراح لها وباس راسها ويدها وسالت دموعه وربت على كتفه متعب : اش فيك يا اسامه ؟
اسامه وهو يبكي : اشتقت لأهلي محـــتاج لهم كثـــير .
متعب : الله يهديك يا اسامه هذا وانت ماشفت امك ولا ابوك عاد اش بتسوي لو تشوفهم .
اسامه وهو يوقف : ماراح اشوفهم والله متأكد اني بموت هنا .
متعب : لا تقول كذا ان شاء الله انت بتعيش باقي حياتك بين اهلك .
تحركت يد اسماء وطالعها اسامه

**

**

**

اسيل : يبه انا ما ابي ريان وكل يوم وانا اقولكم اني ما ابيه .
ابو اسيل : طيب ليش اش سبب رفضك له هذا ولد عمك وماراح يصونك إلا هو .
اسيل : بـــابـا عشان خاطري لاتفتح الموضوع هذا مره ثانيه .
ابتسم ابو اسيل : عشان خاطرك ماراح يخطبك ريــان مره ثانيه وزوجة عمك هنا انزلي تحت وقولي لها انك ماتبين ريــــــان .
اسيل : لا ما احب اشوفها ولا اكلمها .
ابو اسيل : عشـــان خـاطري روحي لها واقنعيها بنفسك .
اسيل : ok my father.
ابو اسيل وهو يضحك : هههه ياعيني ع الثقافه .
اسيل : هههههههه .
طلع ابو اسيل ونزلت اسيل مع الدرج تمشي بمهل طالعت بأم ريان " قطيعه اش اللي جابها "
نزلت تحت وسلمت عليها : اخبارك عمتي ؟
ام ريان بكره وحقد : بخير .
وجلست وراحت اسيل وجلست جنب جدتها : اسيل حبيبتي ام ريان جايه تخطبك لولدها اش قلتي ؟
اسيل وهي تحط رجل على رجل : يمه انا ما ابي ريان ولا ابي غيره .
ام ريان : انا عارفه سبب رفضك للزواج انتي **** وخايفه ان احد يعرف .
وقفت اسيل : عمتي عن الغلط انا ما ارفع صوتي على اللي اكبر مني .
ام احمد : ياقليلة الحيا اشلون تقولين عن بنتي كذا هذي اشرف منك ومن طوايفك .
ام ريان : طـــيب برري لي رفضك للزواج .
اسيل : ما ابي اتزوج وانا لسه صغيره وابي اتهنى بشبابي وريان خطبني اكثر من ثلاث مرات ورفضته ليش يرجع يخطبني مره 
ثانيه .
ام ريان : لآنه يحبك يافالحه وقال انه ماراح يتزوج إلا انتي بس انا ع بالي انك شريفه عفيفه بس طلعتي عكس ظني .
اسيل بعصبيه : لاتغلطين علي وهذا يعتبر من القذف والله لأرفع عليك قضيه .
طالعتها ام ريان : ايـــــش انــا هيا ترفعين علـــي قضيه ؟
اسيل : انتي وغيرك اي واحد يقذفني راح ارفع عليه شكوى وللمره المليون اقولك ولدكم ما ابيه .
وقفت ام ريان : والله ما اخليك يا اسيل وخليك لاتتزوجين يتزوجون بنات خلق الله وانتي عانــــس .

**

**

**

اسامه : عن اذنك يامتعب اخاف تصحى اسماء وانا هنا .
طلع اسامه ووقف عند الباب ومتعب مسك يد اسماء : اسمـــاء .. اسماء تكفين لاتموتين والله محتاجك .
تحركت يد اسماء وفتحت عيونها وطالعة بمتعب وطالعة بالسقف والمكان كله وكانت مستغربه " انا وين " حاولت تتكلم ماقدرت
ومتعب يطالعها : اســــــماء .
طالعته اسماء وسالت دموعها وضغط متعب الزر الاحمر وجا الدكتور : يادكتور اسماء صحت بس ماتتكلم .
جا الدكتور وشاف اسماء وهو يكتب بالملاحظات رجعت اسماء لحالتها وفقدت وعيها .
متعب : اســــماء .
الدكتور : دي محتاقه راحه .. وحالتها هتتحسن ماتخفوش .
طلع متعب وجا اسامه : هــااا متعب اش صار ؟
متعب : صحت وماقدرت تتكلم ورجعت فقدت وعيها انا ما ادري اش صار فجأه والدكتور يكتب ملاحظاتها فقدت وعيها وهو 
يقول انها محتاجه راحه وحالتها راح تتحسن .
اسامه : طيب ليش خايـــف ان شاء الله تصحى وترجع اسماء اللي عرفتها .. بــس والله بفقدك اذا رحتو .
متعب : خلاص انا واسماء بنسكن هنا عشانك .
اسامه : يــاليت بس غريبه اسماء ماعرفت انك تكلمني ومتواصل معاي .
متعب : ارقــد وامن مافيه احد يعرف بالموضوع هذا إلا امي وكتمت السر ماقالت لأحد وهي اول كانت بتقول لأمك بس انا قلت 
لها اذا قلتي لأحد والله لأروح عند اسامه ولا عاد تشوفيني .
اسامه : مـــــن جـــدك انت لو امك قالت لأمي بتتغرب ؟
متعب : والله جد انت اهم شي تكون بأمان ومحد يعرف وين انت لو اتغرب .
اسامه : ياجعلني فدوه لك ياصاحبي والله ما ادري كيف ارد لك جميلك انت وقفت معي باصعب لحظه بعمري .
متعب : الله يفرج همك ويشفي اختك .
اسامه : الله يسمع منك .. إلا ماقلت لي اش اخبار امي وابوي واخواني واهلي كلهم ؟
متعب بابتسامه : الحمدلله كلهم بخير .. وعامر بيتزوج بعد اسبوع وتقريبآ 4 ايام .
اسامه : الله يسعدهم ان شاء الله .. اش اخبار نوف واش سوت ؟
متعب بعد مابلع ريقه : نوف تنتظرك يا اسامه .
اسامه : مــعقوله ماتزوجت او نستني ؟
متعب : انــا اسمع اسماء يوم تكلمها او ترجع من عند نوف تقول انها مانسيتك ولا راح تنســاك .
اسامه : بعد عمري هي اللي راح تفقدني .
متعب : والله اهلك كلهم فاقدينك بس خلاص كلهم يقولون اسامه مـــات إلا نوف مازالت تنتظرك .
اسامه : والله اتمنى اشــــوف نــوف بس القدر حال بيني وبينها الله يوفقها ان شاء الله ويجبر بخاطرها .
متعب : يـــاقسو قلبك يا اسامه امك فاقدتك وابوك ونــــوف اللي مصره على انك عايش وراح ترجع وماترجع لهم والله انك 
قاااسي .
اسامه : حرام عليك والله اني طيب وانت تعرفني زين بس الظروف هي اللي جبرتني على كذا .
متعب : انت تعالجت ليــــش ماترجع .
اسامه : ما اقدر خلاص ارجع بعد خمس سنوات عشان ايش .. احسن ابعد عنهم يعيشون حياتهم وانا بعيد عنهم ماراح يفرحون 
برجعتي كثر مايلوموني على اللي سويته انا تغربت عشان نوف بس عشان ما اجرحها اكثر من كذا اش بعده تبيني ارجع ولو 
رجعت ماراح اتزوج نوف وهي اساسا ماراح توافق انها بترجع لي هذي بنت عمي وانا اعرفها زين نفسها عزيزه ماراح ترجع 
لي .

**

**

**

دخلت نوف بجناحها بعد ماسلمت على خالتها ولينا وجلست ع الكنبه وولدها بحضنها وباست جبينه " ياربي تخليه لي "
طالعها بندر وفرح كثـــير لآن نوف بدأت تتقبل ولدها وتحضنه مثل اي ام بالعالم : نوف اتمنى ان حياتنا تبقى كذا وماحد يخرب 
علينا .
نوف : انا حياتي صافيه ومايعكرها اي شي .
بندر : نــوف حرام عليك متجاهلتني من اليوم اعطيني وجه بندر شوي .
نوف : مابينا كلام يابندر .. خلاص طاح الحطب وانا مو زعلانه منك نتكلم بأيش احنا مابينا شي خلاص .
بندر وهو يجلس جنبها : نوف انتي ليش كذا .. يعني لو انا اسامه راح تعامليني كذا .
طالعته نوف : لاتجيب اسم اسامه على لسانك .. بندر انت حذرتني قبل وانا سامعه كلامك بس شكلك تبيني اطلع من طوري .
بندر : نوف لاترفعين صوتك علي مهما كــان انا زوجك .
نوف : بس خلاص اللي بيننا انتهى بندر انا جيت هنا بس عشان امك واحترامآ لها جيت هنا انا ما ابي اكرر غلطتي وتصدق انا 
اتمنى انك تطلقني انا ما ابي اسامه يرجع وانا على ذمتك .
بندر تمالك نفسه : اطلعي من هنا روحي للينا لآشوفك هنا ساااامعه .
وقفت نوف وشالت ولدها : مشكور على العرض هذا .. قول للخدامه تجيب شنطتي .
بندر وهو يمسك يدها وبين اسنانه : امي لو عرفت والله لأقتلك .
نوف : اوك .
وطلعت لغرفة لينا وطقت الباب ودخلت : سلااام عليكم .
لينا : عليكم السلام هلا وغلا تو مانورت الغرفه ياقلبي .
نوف وهي تنزل اسامه ع الكرسي : منوره بوجودك ياقلبي .. الله يعينك ياقلبي بجلس عندك الين ماتهدى الاوضاع اللي بيني وبين 
بندر من يوم جيت وهي تقوم المعركه بيننا وانا والله ماكنت بجي بس اتصال خالتي غالي وانا ما ارد لها طلب .
لينا : اســـعد لحظات عمري وانتي بتسكنين بغرفتي ونسهر مع بعض وننام مع بعض .
نوف : بس اخوك يقولي ياويلك لو امي تدري انا ما ابي خالتي تعرف بأي شي .
لينا : حـــاضر امي قليل تجي لغرفتي وان شاء الله ماراح تعرف .
نوف : انا والله كان ودي اروح عند اهلي .
لينا : نووف انا مو ماليه عينك لاصدق انتي جايه عشان بـــــــــندر .
ضحكت نوف : اعصابك ياشيخه لايطق فيك عرق خلاص والله ما اروح لأهلي بجلس عندك .
لينا : والله انتي بحسبة اختي واغلى انسانه عندي ماتصدقين قد ايـش انا اتضايق لما تتهاوشون انتي وبندر بس الحين يوم صار 
هواشكم كذا والله اتمنى كل يوم عشان تجين عندي .. انا اقول لأمي بروح عند نوف تقول لي لا البنت الحين عند زوجها مايصير 
تروحين لهم .
طق الباب ودخلت الخدامه ونزلت الشنطه : بابا بندر يقول هذا حق انتي .
لينا طالعت نوف : لاااا شكلك مطوله هنا والله فله .
نوف : الله يعينك علي انا وولدي بس .
لينا : والله انكم راح توسعون صدري وتخلوني احس بالسعاده اللي الناس تحس فيها انا دايم كئيبه ماعندي احد وقتي كله فراغ 
ودايم ع النت ماعندي شي غيره وامي اجلس معاها العصر وتســـحب علي وتروح للجيران ومره عند خوالي ومره عند زوجة 
عمي .
نوف : لا احنا بنغثك وفترة اقامتنا هنا مطوله حــــيل واتوقع اطلع من هنا لبيت اهلي بعد كلام بندر حسيت انه بيطلقني .
لينا : ليش اش قلتي له .. ترا اخوي عصبي يتهاوش مع نفسه عادي .
نوف : قالي لو انا اسامه راح تعامليني كذا ؟ قلت له لاتجيب اسم اسامه على لسانك وانا اتمنى انك تطلقني عشان مايرجع اسامه 
وانا على ذمتك .
حطت لينا يدها على راسها : ياويلي مصيـــبه اشلون تقولين له كذا نوف حرام عليك انتي متزوجه لاتفكرين باسامه .
نوف : والله يالينا اني حاولت بس ما اقدر وخلاص جات منه عشان يطلقني وافتك وارتاح .
لينا : لا ان شاء الله مايطلقك ولا راح يطلقك وانا بقوله انك ماتبين الطلاق .
نوف : والله اتمنى اليوم قبل باكر يطلق بس شكله ماراح يطلقني كل ماتخانقنا وصارت السالفه اكبر من اول رجع يصلح اللي هو 
كسر ونرجع لبعض انا ما اقدر اقول لخالتي اني ما ابي بندر انا ابيه هو اللي يطلقني .
لينا : صدق انك مجنونه هبله ماعندك عقل اشلون تقولين له كذا والله ماتوقعت بندر كذا توقعت اقل شي منه يضربك .
نوف : لااا إلا الضرب .
لينا : آآآآه لو اني مكانه ما اخلي بجسمك جزء سليم .
نوف : والله بندر طيب ومتعاطف معاي .

**

**

**

صحى مهند من النوم على صوت منبه الجوال شاف الساعه 8 ونص " اوووف بدري " وصحى واخذ جواله واتصل على متعب : 
الوو .
متعب : هلا بالنسيب .
مهند : هلا بك اش اخبار اسماء ؟
متعب : الحمدلله بخير وصحت من غيبوبتها ورجعت مره ثانيه .
مهند : الله يقومها بالسلامه ترا طلعنا بنتك من المستشفى الدكتور يقول انها جات على اول الشهر التاسع ومايحتاج تجلس 
بالمستشفى وترا انا اللي بسميها .
متعب وهو يضحك : الله يستر من الاسماء اللي عندك .. هااا اش قررت تسميها ؟
مهند : نـوره مافيه احلى من اسم امي والله حلو .
متعب : حلو بس انا ابي اسم راقي وجديد ابي بنتي احلى اسماء البنات .
مهند : جــنى .
متعب : واخيـــرآ تطورت وصرت مثل الناس جنى حلو بس ماعندك احلى منه .
مهند : لا لا خلك على هذا مافيه احلى منه ولا راح تلقى احلى منه جديد .
متعب : اوك اسم البنت جنى .
مهند بفرحه : صدق يامتعب بتسمي بنتك جنى واخيرآ انا سميت احد وان شاء الله تطلع علي بكل شي .
ضحك متعب : ترا انت اللي مسميها مو سميتك .
مهند : هههههههههههههههه من الفرحه ما ادري اشلون اعبر عن شعوري .
استغرب منه متعب : جد يامهند فرحان عشان كذا صدق انك بزر .
مهند : والله جد يامتعب انت ماتعرف اشلون شعور اللي مسمي ولد اخته تحس انه مالك اسماء الدنيا .
متعب : الله يرد لك عقلك ان شاء الله .
ضحك مهند : وعد اول ولد او بنت لي انت اللي تسميه .
متعب : ان شاء الله .

**

**

**

قفل متعب من مهند وضحك : والله اخوك يا اسامه شكله انهبل استخف الولد .
تبسم اسامه : لــيش ؟
متعب : قالي بيسمي البنت وسماها جنى وقال والله انا فرحان وما ادري كيف اعبر عن شعوري .
ضحك اسامه : الله يسعده اكيد بيفرح وهو مسمي بزر اذا كبر بيقولون مهند اللي مسميك .
متعب : هههه شكلك بتصير نفسه .
اسامه : إلا مهند وماجد للحين يروحون عند جدتي بالقريه ؟
متعب : ايه بعد وفاة جدك صارو اغلب وقتهم هناك .
اسامه : ما شاء الله عليهم مافيه اسعد منهم اللي بعمرهم الحين مشغولين بالجوالات والبيبي والتويتر والتواصل الاجتماعي بانواعه 
وهم على حال ابائنا صح انه معهم جوالات بس لسه عايشين بالقريه اللي اغلب الوقت مقطوع عنهم الكهرباء .
متعب : الله يعينك يا اسامه انا مالي الا ثلاث ايام هنا واشتقت لأمي والسعوديه كلها مشتاق لها انت الله يكون بعونك لك خمس 
سنوات متغرب .
اسامه : آآآه ياشوقي لأهلي والسعوديه وبلادي كلها مشتاق لها هذا كوم وشوقي لنوف كوم ثاني والله هي اكثر شي فقدته .
متعب : الله يصبرك ويكون بعونك وانت لازم ترجع والله مو بصالحك تجلس هنا .
اسامه : لا مستحيل ارجع خلاص الباب هذا سكره ولا عاد تفتحه كل ماشفت واحد يسألني متى بترجع او يقول انت لازم ترجع .
متعب : الله يعينك .. انت معاك فلوس ؟
اسامه : انت حولت لي 200 الف قبل 5 سنوات ولسه باقي منهم كثير وهذا دين برقبتي .
متعب : لا يا اسامه هذا مو دين .. اعتبرها من فلوس اسماء اذا ماتبي فلوسي .. والله انها قليله بحقك .
اسامه : لا تكابر يامتعب والله مكفيتني وباقي منها الحين 150 الف يعني بعد 15 سنه تحول لي 200 الف انا ما اصرف كثير 
وماعندي شي اصرف عليه انا بس ادفع ربع الايجار .. والحمدلله لقيت لي شغله حلوه وراتبها حلو .
متعب : اش شغلتك ؟
اسامه : بالمتحف السعودي .
متعب : لا يكون منظف او تستقبل ضيوف .
اسامه : لا ما اشتغل الشغله هذي .. انا نائب مدير المتحف .
متعب : ما شاء الله عليك .. وليش مافرحتني من زمان .
اسامه : ماتوقعت والله انك بتفرح .
متعب : اي شي يفرحك والله يفرحني .
طالع اسامه بساعته : اووه اذن الظهر تعال بنصلي مع الجاليه الاسلاميه اللي هنا .
متعب : بالمسجد ؟
اسامه : لا لا هنا هم مسوين لهم مصلى كبير شوي بس بالطريق .
متعب وهو يوقف : طيب بتوضى واجي .
اسامه : يله انتظرك .. فتح اسامه الدريشه وطالع بالناس اللي جو يصلون قرابة 2000 مصلي .
وجا متعب : يله يا اسامه .
نزلو اسامه ومتعب وراحو للمكان المخصص للصلاه وصلو مع جموع المصلين وخلصو الصلاه .
وتقدم واحد من الطلبه السعوديين والقى كلمته عن يوم القيامه .
مشو متعب واسامه : اسامه اش رايك نتمشى هنا والله الجو فضيع وماينفوت .
اسامه : يله .
وراحو يتمشون وهم يسولفون

**

**

**

صحت ام اسامه على كابــوس مزعج يتكرر عليها اكثر من مره : بسم الله .. اللهم اجعله خير .
جلس ابو اسامه : نوره اش فيك ؟
ام اسامه : انا تجيني كوابيس مزعجه من يوم راحت اسماء لألمانيا .
ابو اسامه : اللهم اجعله خير .. وش الكابوس يمكن افسره لك .
ام اسامه : حلمت ان اسماء تقتل واللي يقتلها متعب واسامه كان يضحك انا من زمان ماشفت ولدي بالمنام .
ابو اسامه : لا حول ولآقوة إلا بالله تعوذي من الشيطان ونامي .
ام اسامه : اعوذبالله من الشيطان الرجيم .
طلع ابو اسامه من الغرفه ونزل للصاله " ياربي ولدي وينه هو ميت ولا عايش لــــيش هو راح وخلانا معقولـه انه عايش لالا هو 
له خمس سنوات من غيابه اكيد انه مات ولا وين يعيش وهو ماعنده احد الله العالم بحاله .. ورؤيا نوره لها علاقه باسامه وراح 
نعرف عنه شي ولا لا انا لازم افسر الرؤيا بشوف ولدي وينه خلاص انا سكتت كثير ومقصر بحق ولدي .. بـــــــــس هو مات 
ايه اكيد انه ميت "

**

**

**

صحت نوف من نومها على اذان الفجر وكانت نايمه ع السرير ولينا ع الكنبه " والله فشله " : لينااا .. ليناااا .
صحت لينا : نعم .
نوف : يله حبيبتي قومي بنصلي .
لينا : كــــم الساعه .
نوف وهو تشوف ساعة جواله : اربعه ونص .
وقامت نوف وتوضأت وصلت وخلصت من صلاتها وطالعة بلينا اللي نايمه : لــينا يله اصحي .
صحت لينا وراحت لدورة المياه .
طق باب الغرفه ووقفت نوف " الله يستر لايكون عمتي ؟ "
وفتحت الباب وطالعها بندر : صباح الخير .
نوف : صباح النور .
باس بندر خدودها ويدها : انا اسـف على اللي صار امس .
كانت لينا وراء نوف : يسلام انا فاتحه غرفتي لكم .
ابتسم بندر : خلاص مشكوره انتي تحملتي زوجتي وولدي ليله .
لينا : لا تـــكفى ما اسرع تصالحتو .
بندر : انا طيب وقلبي ابيض ونوف ماتزعل علي بس هي تتغلى .
نوف " قلبه طيب فعلآ هو امس متهاوش معاي وانا السبب والحين جاي يعتذر وين بلقى مثله "
خذت نوف ولدها اللي نايم : ســـيو لينا .
لينا بقهر : انتي بتروحين معاه .. امس متخانقين ليش ترضين ع الاقل خليه ثلاث ايام اجلسي معاي .
نوف : والله كأنك عايشه بغربه حبيبتي غرفتي بنفس بيتكم متى ماطفشتي تعالي .
مسك بندر يدها : يله يله امشي قبل تشوفنا امي .
وطلعو لجناحهم وراحت نوف للغرفه وحطت اسامه بسريره وجلس ع السرير ورفعت مخدتها وشافت صورة اسامه محد خذاها " 
ياويلي لو يعرف بندر انا من زواجي وانا حاطتها هنا ورجعت المخده بمكانها وتمددت ودخل بندر : نـوف ماسرعك بتنامين .
نوف : ايه والله تعبانه وراسي مصدع والبارح مانمت إلا الساعه 2 تبي شي ؟
بندر : لا خلاص نــوم العوآفي بس ما ارجع من الدوام إلا انتي صاحيه .
نوف : ان شاء الله .

**

**

**

ماجد : جدتـــي انا بخطب الماس اليوم بروح الرياض وابيك تروحين معاي .
طالعته جدته : انت وش قاعد تقول لا اكيد انك مجنون اشلون تخطب بنت عمك حمد يعني ماتعرف اخلاقها .
ماجد : جدتي انا ما ابي إلا الماس وراح تعرفين بعدين .
ام عبدالله : ماجد انت بحسبة ولدي وانا ما ابي اخطب لك الماس ولو عرفت امك والله لتقتلك .
ضحك ماجد : امي عارفه انا مقنعها قبل لا اجي هنا وانا جيت عشان اخذك .
ام عبدالله : ياولدي الماس ابليس يتعوذ منها محد يسلم من شرها انا ما ابيها زوجه لك .
ماجد : جدتي والله راح تعرفين ليش انا ابيها بوقت ثاني بس انتو الحين اخطبوها لي .
ام عبدالله : غـــالي والطلب رخيص بس بروح اجيب عبايتي .
ماجد بابتسامه : انا اروح اجيبها لك .
وراح ماجد لغرفة جدته واخذ عبايتها وراح لجدته : خذي يالغاليه .
لبست ام عبدالله عبايتها وطلعو هي وماجد للسياره وركبو ومشى ماجد متوجه للرياض وبعد دعاء السفر اخذ جواله واتصل على 
مهند : الوو .
مهند : هلا والله برفيقي وينك ؟
ماجد : الحين جاي لرياض .. وبخطب الماس .
مهند : والله بليتك فيها ياماجد بس اتمنى انك ماتزعل علي .
ماجد : افاا عليك ازعل عليك على ايش ؟
مهند : والله انها بلوى وحلت عليك ابوي كان بيزوجني الماس بس انت اقنعتني انك بتخطبها .
ماجد : لاتشيل هم ياصاحبي ترا الوضع ايزي .
ضحك مهند : من وين تعلمت الكلام هذا لايكون خربت جدتي بس .
ماجد : هههههههه الحين جدتي عرفت تقول هاي كيكرز .
مهند : ههههههههههه الله يقطع ابليسك عيالها ماقدرو يقولون كذا اخاف تتطور جدتي وتفتح لها صفحه بالتويتر والفيس بوك 
والكيك والاسك .
ماجد وهو يطالع جدته : جدتي ام التطور الناس ياخذون ثقافتهم منها .
مهند : اكيد جدتي معاك كل هالمدح وهي ماتسمعك .
ماجد : ههههههه اكيد معاي .. مع السلامه .
وقفل من مهند وطالعته جدته : ماجد كأنكم قاعدين تحشون فيني وش اللي انت تقول اني اعرف اقولها .
ماجد : ههههههه ولا شي ياجدتي اللي امس كنتي تقولين ايش ؟

**

**

**

ابو اسامه : فهد انا كنت بخطب الماس لمهند بس هو رفض وكنت بجبره عليها اش اللي خلا ماجد يطلب منك تخطبها له ؟
ابو عامر : يمكن متفقين مهند مايبيها وماجد اكيد يبيها .
ابو اسامه : الله يوفقهم ان شاء الله .
دخل مهند : سلام عليكم .
ابو عامر وابو اسامه : عليكم السلام .
جلس مهند جنب ابوه : مهند اش السالفه ليش ماجــد بيخطب الماس ؟
مهند يسوي نفسه متفاجئ : ماجد خـــــطب الماس ؟ متى ؟ ولي ماقالي ؟
ابو اسامه ضحك : هههه يعني ماتعرف شي انا متأكد ان كل هذا وراء تخطيطك انت وياه .
مهند : يبه صدقني ما ادري عن اي شي .
ابو عامر : معقوله انتم تخبون عن بعض انا مــتأكد انك قلت له وهو قال انا احل مشكلتك .
ضحك مهند : مايتخبى عنكم شي .
ابو عــامر : افــا يا عبدالله تجبر ولدك على وحده مايبيها افرض تزوج بنت عمه وطلقها اش راح تسوي ؟
مهند " لا لا اكيد ماجد راح يتورط ولا راح يخلونه يطلقها "
ابو اسامه : ياولد اكلمك وين سرحت ؟
مهند : هــآآ اش قلت يبه ؟
ابو اسامه : هههههههههه لا انت اليوم فاصل .. اقول من البنت اللي انت تبي ان شاء الله اخطبها لك .
مهند " اش بعده يايبه بعد ماحطيت ماجد بموقف مثل هذا " : انا ابي اسيل بنت عمتي بس خلوها بعدين بعد ماتقوم اسماء بالسلامه 
وترجع وبعدين اخطبها .
ابو اسامه : الله العالم متى بترجع اسماء وماندري هي ترجع ولا لا متعب يقول علاجها يطول هنــــاك .
ابو عامر : الله يقومها بالسلامه ونفرح برجعتها ان شاء الله .
رن جوال مهند ووقف : عن اذنكم .
ابوه وعمه : اذنك معاك .
طلع بالحوش : هلا ماجد .
ماجد : هلا بك وينك ؟
مهند : ببيتكم .. انت وينك ؟
ماجد : تـــو دخلت الرياض .
مهند : ماجد خلاص لاتخطب الماس بعد كلام عمي قبل شوي عرفت ان طلاق الماس مستحيل .
ماجد : مهند انا بخطب الماس وبعدين يصير خير وما ابي احد يصير عثره بطريقك .. والصديق وقت الضيق .
مهند : والله خايف على مستقبلك ياماجد خايف انهم يرفضون ماتطلقها .
ماجد : مهند الموضوع هذا قفله ولا عاد تفتحه خلاص انا بخطب اليوم والملكه بعد زواج عامر .
مهند باستغراب : انت مجنون او اهبل اشلون بتملك عليها لا لا اخطبها وبعدين افسخ الخطوبه .
ماجد : لا انا ابي زواجنا يتم وبعدين تعرف كل شي .
مهند : غريبه ماجد اشلون تتكلم كذا وجدتي عندك .. اخاف تعرف شي .
ماجد : ههههههههههه كل كلامي بالرموز اعتقد ماوضح شي .
مهند : ههههه لاتفضح نفسك .
ماجد : مع السلامه انا وصلت خلك باستقبالنا .
مهند : مع السلامه .. وقفل جواله ودخله بجيبه .

**

**

**

دخلت العزوف بالصاله : سلام عليكم .
ام وليد وهي جالسه : هلا .
وقفت الماس وسلمت على العزوف : اخبارك ؟
العزوف : تمام .
وطالعت بخالتها اللي لسه جالسه وراحت لها وسلمت على راسها : اخبارك خالتي ؟
ام وليد : حبيبتي من الاحترام تسلمين على الكبير اول .
العزوف " الله يعدي الليله هذي على خير .. انا اش اللي جابني لبيتهم "
الماس وهي تطالع العزوف : عندك صوره لأخوك ماجد .
طالعتها العزوف : نـــعم ؟
الماس بعد مابلعت ريقها : انــا ابي اشوف صورة ماجد يمكن يعجبني يمكن مايعجبني .
طلعت العزوف جوالها galaxy s3 وفتحت صورة ماجد : هذي صورة ماجد .
طالعته الماس " واااو يهبل " : مشكوره .
ام وليد : قلو بنات الناس مالقيتو إلا الماس تخطبونها له .. بس ما الومه جمال بنتي يخليه يخطبها غصب عن اللي يرضى واللي 
مايرضى .
العزوف " لو تدرين انه مايبيها اش راح تسوين .. بس غريبه ماجد خطبها وراه مصيبه اكيد "
الماس : العزووف كم عمر ماجد ؟
العزوف : امممم 23 .
شهقت الماس : يعني انا اكبر منه انا عمري 24 والله على بالي هو كبير .
ابتسمت العزوف : مابينكم فرق كبير .
ام وليد : كلها سنه ياقلبي .
وقفت العزوف : عن اذنكم .
طلعت العزوف وطالعت ام وليد بالماس : مالت عليك البنت كل مالها تصير احلى من اول كانت مو بكل هالجمال وشوفي جسمها 
اشلون صاير مو مثلك سمينه .
الماس : يمه انا وزني k75 .
ام وليد : ايه سمينه مو مثلها رشيقه وجسمها روعه .
الماس : احاول انحف ولايهمك .. بس يمه والله انا مبسووطه مره واخيرآ انخطبت .
ام وليد : ترا لسه ماصار شي والناس ماوصلو .
كانت العزوف بالحوش مع وليد : والله خايفه خالتي تحرجني قدام الحريم .
وليد : حبيبتي امي بتسبب بيننا مشاكل ولايهمك كلامها والله لو اعرف انك تراددين امي مايصير لك طيب .
العزوف : والله ولا مره راددتها اساسا انا ما ارادد اي وحده اكبر مني .
وليد : صح اني احبك إلا اموت فيك بس امي ما ابي احد يكدر خاطرها .
العزوف : اوك .
وليد : يله حبي انا بروح الرجال وصلو .
مشت من عنده العزوف ودخلت بالصاله وطالعتها ام وليد : وين كنتي .
استغربت العزوف من سؤالها وتطفلها : كنت بالحوش .
ام وليد : عارفه انك بالحوش بس اش كنتي تسوين ؟
العزوف عضت على شفتها السفلى تخفي ابتسامتها : اممم كنت عند ولــيد .
ام وليد بعصبيه : ايييه قاعده تحرضينه علي انتي عقربه محد يسلم منك .
سكتت العزوف وسمعو صوت الجرس يرن ووقفت الماس : يمه وصلو .
ام وليد : روحي لغرفتك بسرعه قبل لايجون .
راحت الماس لغرفتها وجات ام وليد عن العزوف وبهمس : اذا ماخليتي حمد يرجعني والله لاخلي حياتك كلها حزن اقلب سعادتك 
هم .
العزوف هزت راسها بمعني حــاضر .
دخلت ام عبدالله ومعاها ام عامر وسلمت عليها العزوف : اش اخبارك ياجدتي والله اشتقت لك كثير .
ام عبدالله : الحمدلله بخير .. انتي وش اخبارتس ؟
العزوف بعد ماباست يد جدتها : بخير جعلك بخير .
وجلسو وبدو بكلامهم عن الخطوبه .

بـــمجــلس الـــرجال

ابو وليد : هذي الساعه المباركه وماراح نلقى احسن من ماجد لالماس .
وليد بهمس لماجد : ماودك تشوف زوجتك ؟
ابتسم ماجد : لا مو الحين انا احب الاكشن ما ابي اشوفها الا بزواجنا .
وليد : اش دخل الاكشن بالسالفه .
ماجد : ابيها مفاجئه اذا شفتها .. وهي احد الحالتين بتعجبني او ماراح تعجبني .
ضحك وليد : ههههههههه الله يرجك .

**

**

**

صحت اسماء من غيبوبتها من ساعه ..
وكان متعب واقف عندها ويمسح شعرها : اش اخبارك ياقلبي ؟
اسماء بصوت مبحوح من اثار التعب : تــمام .. اش اللي صار لي ؟
متعب : سوو لك عمليه وفشلت ودخلتي بغيبوبه وجبتك هنا .
طالعته اسماء : ليش انا وين ؟
متعب : احنا بالمانيا .
حطت اسماء يدها على بطنها وطالعت متعب : ويــن ولدي ؟
متعب بابتسامه : مبروك حبيبتي انتي جبتي بنت وسماها مهند جنى .
ابتسمت اسماء : وينها بنتي ؟
متعب : بالسعوديه .. عند امك .
اسماء : واحنا متى نرجع ؟
متعب : بعد اسبوع ان شاء الله .
اسماء : من متى واحنا هنا ؟
متعب : مــن اسبوع بس والله ماقصر اســ.. تدارك كلمته .. وسكت
طالعته اسماء وشكت بالموضوع : ايــش ماقصر مين ؟
متعب : اسامه واحد من السفاره .
اسماء ما اقتنعت : طيب ليش سكت متعب لايكون اسامه اخوي والله اذا كان تعرف عنه شي وماقلت لي والله ما اسامحك .
ابتسم متعب : انا كنت خايف اني اذكر عليك اخوك .. وياليت اعرف عن اسامه اي شي انا فقدته كثير .
اسماء : والله على بالي تعرف شي عنه .
متعب : مستحيل يا اسماء اعرف عنه شي وما اقول لكم ومن خمس سنوات وانا فاقد اسامه وكلنا فاقدينه اشلون تقولين اعرف عنه 
شي .
اسماء : اعتقد ان اسامه مات الله يرحمه .
متعب " الحمدلله انك اقتنعتي " : امين .. يله حبيبتي انا استاءذن الدكتور قالي ساعتين بكل يوم اقدر اشوفك .
اسماء ودموعها متحجره بعيونها : مع السلامه حبيبي اشوفك على خير .
طلع متعب وجا اسامه : طمني عنها يامتعب .
متعب : ابشرك صحت من غيبوبتها .. وزل لساني بغيت اجيب العيد .. قلت ماقصر اسامه وقلت لها انه واحد من السفاره .
اسامه : افرض انها عرفت اني موجود اش راح تسوي ؟
متعب : اقولها ماتقول لأحد مثل امي كتمت السر 5 سنوات .
اسامه : يمكن امك نست السالفه .
متعب : لا والله دايم تسأل عنك .
اسامه : اش اخبار السعوديه اش صار فيها ترا هنا مافيه قنوات عربيه .
متعب : ماتغير شـــي بــس الامير سلطان والامير نايف ماتو الله يرحمهم وبس والباقي ماتغير .
اسامه : ايه عرفت انهم ماتو الله يرحمهم ويرحم امواتنا واموات المسلمين .
متعب : امــــين .

**

**

**

نوف : ماااجد والله ماتصلح لك وياما قلت لك بس والله عبالي تمزح .
ماجد : نوف الله يهديك اش اللي امزح وبعدين انتي قاعده تقولين كذا ؟ اخر من توقعت يحطمني انتي .
ابتسمت نوف : مبروك ياقلبي ومنك المال ومنها العيال .
ابتسم ماجد : هذي اختي نوف اللي اعرفها ولا تستعجلين على شي راح تعرفين اش مخفيه الايام .
نوف بخوف وهي تطالع ماجد : لايكون بتسوي مصيبه وتحصل لنا كــــــارثه .
ماجد : لا لا اعوذبالله مو مسوي شي بس يعني كلنا ما ندري وش مخفيه الايام ماقصدي شي .
نوف : ايه صح بس ما ادري اش تقصد من كلامك هذا بس مصيري اعرف اش السالفه .
ماجد : إلا ولدك وينه ؟ من زمان عنه .
نوف : ولدي عند عمتي فوق .
ماجد : نوف انتي اش فيك ؟ ليش متغيره كذا اش اللي صاير لك فيه مشاكل بينك وبين بندر ؟
نوف : لا ان شاء الله الله لايجيب المشاكل .
ماجد : نوف انتي فيك شي مغيرك شي وانا متأكد .
نوف : ياخوي انا ذقت انواع العذاب بحياتي غياب اسامه مخليني بهم وحزن مايعلمه الا الله .
ماجد : نوف اش هالكلام ؟ انتي متزوجه ولسه تفكرين باسامه مايجوز كذا حرام عليك .
نوف وهي تبكي : والله محد يكرهني باسامه لازوجي ولا غيره هذا اول شخص احبه وماراح اكرهه ولا راح احب غيره .
ماجد انفطر قلبه على اخته : الله يهديك يانوف اسامه مات خلاص ماله وجود .
نوف : لا ماجد لاتقول كذا اسامه عايش وبيرجع .
ماجد : قال عايش قال بيرجع بعد خمس سنوات وتقولين بيرجع وين عقلك انتي اكيد مجنونه .
نوف وهي تمسح دموعها : ماجد يعني انت ماتعرف انا قد ايـــش احب اسامه ؟
ماجد : والله عارف انك تحبينه .. بس انتي متزوجه ولازم تحبين زوجك ولاتفكرين باسامه شيليه من راسك .
نوف : لا اسامه ما راح انساه انسى نفسي بس ما انساه هذا حياتي كلها .. بدونه انا ولا شي والله تعبت من بعده حسيت اني بموت 
.
ماجد : الله يصبرك ويعينك ويجبر بخاطرك اسامه مــات يانوف .
نوف : لا تقول كذا خلاص سكر الموضوع هذا ولا عاد تفتحه .
ماجد : طيب بندر وينه الحين ؟
نوف : والله ما ادري بيجي الحين .
طق باب الصاله ودخل بندر : سلام عليكم .
وقف ماجد : عليكم السلام .
بندر : هلا والله هلا وغلا حياك الله .
ماجد : الله يحييك .
سلمو على بعض وجلس بندر جنب نوف وكانت متضايقه منه وجلس ماجد على جنب : اش اخبارك يالنسيب ؟
ماجد : الحمدلله بخير .. انتم اش اخباركم ؟
بندر : الحمدلله بخير .. مبروك خطوبتك والله يتمم لكم على خير .
ماجد بابتسامه : الله يبارك فيك .
طالع بندر بنوف : نوف وين اسامه اشتقت له .
وقفت نوف : الحين اروح اجيبه .
وراحت نوف من عندهم .

**

**

**

بــــعد مــرور اســـبوع

وصلو متعب واسماء ارض الوطن ووصلو بيت ابو اسامه ونزلو وكان متعب ماسك يد اسماء ويمشون مع بعض ودخلو بالبيت 
وجات ام اسامه : ياهلا والله هلا وغلا تو مانور البيت وسلمت على متعب واسماء .. الحمدلله على السلامه .
متعب : الله يسلمك .. يله انا استأذن .
ام اسامه : لا وين على الاقل تقهوى معانا .
متعب : والله مشتاق لأمي بروح لها .
وطلع متعب وطالعت ام اسامه باسماء اللي تبكي : اش فيك حبيبتي ؟
اسماء : يمه تعبانه .
مسكت امها يدها ودخلتها بغرفتها : ارتاحي حبيبتي نامي اكيد انتي محتاجه الراحه .
تمددت ع السرير وتذكرت متعب يوم مشو من المانيا كان يخفي دموعه عنها ولما سألته اش فيك تبكي المفروض تنبسط اننا 
بنرجع .
رد عليها متعب انا ما ابكي بس مشتاق لأهلي .
اسماء " اموت واعرف اش فيه .. لايكون متزوج المانيه .. لا لا متعب مايسويها "
دخلت سعاد : اسمااااء هنا الحمدلله على السلامه ياقلبي تو مانورت السعوديه .
اسماء وهي تسند ظهرها ع السرير: الله يسلمك .
وجات سعاد وسلمت على اسماء : اش فيك ماتبين تشوفين بنتك ؟
اسماء بابتسامه : إلا ابي اشوفها بس ضايق خلقي شوي .
سعاد : ثواني بس واجيبها لك .
دخل مهند وسلم على اسماء : ترا انا اللي مسمي بنتك .
ضحكت اسماء : ههههههه طيب ع الاقل تحمد لي ع السلامه بارك لي .
مهند : مبروك والحمدلله ع السلامه .
اسماء : الله يسلمك ويبارك فيك وعقبال مانشوف عيالك .
جات سعاد ومعاها جنى بنت اسماء : هااا شوفي القمر .
خذتها اسماء وباستها وسالت دموعها " ليش متعب ماشاف بنته اكيد هذا فيه شي والله مو طبيعي "
ونزلتها ع السرير وخذت جوالها واتصلت على متعب وكان الرقم مشغول وطالعت بمهند : انت شفت متعب قبل شوي ؟
مهند : ايـــه شفته وسلمت عليه بس قالي بيروح يسلم على امه والعصر بيجي يشوف جنى يقول ماقدر يشوفها من يوم انولدت .
خذت سعاد جنى وطلعت من عندهم وطالعت اسماء بمهند : غريبه مهند اش اللي مخليك تجلس هنا ما اشتقت للديره ؟
مهند : إلا والله مشتاق للديره بس جدتي هنا عشان الزواج .
اسماء : اوووه قهر ما اقدر احضر الزواج .
جات ام اسامه : مهند ماجد يبيك بالديوانيه .
وقف مهند : عن اذنكم .
وجلست ام اسامه ع السرير جنب اسماء : اش اخبارك حبيبتي واش اخبار زوجك ؟
اسماء : الحمدلله بخير .. بس يايمه انا ما ادري اش فيه متعب مو طبيعي متغير مره .
ام اسامه : لا تلومينه حبيبتي هو تعب معاك ولو شفتي حالته يوم كنتي مريضه كان ماقلتي كذا .
جات الشغاله ومعاها شوربه وحليب بالقرفه وحطتهم ع الطاوله وطلعت وقامت ام اسامه : اسماء تبين حليب ولا شوربه .
اسماء : يمه ما ابي اكل مالي نفس اكل .

**

**

**

كان اسامه جالس ع البحر خلقه ضايق وهو كئيب من اسبوع ملى عليه الجو متعب صار فرحان من بعد الحزن طلع جواله 
واتصل على اصيل:الو .
اصيل : اهلين اسامه .. كيفك ؟
اسامه : الحمدلله بخير .. اش اخبارك وكيف اوضاع سوريا ؟
اصيل بحزن : يا اسامه الوضع مأساوي هون سوريا صارت ساحة قتل .
اسامه : طيب ارجع انا خايف عليك .
اصيل : انا طالع ع السعوديه والاسبوع الجاي ان شاء الله بالمانيا .
ابتسم اسامه : واخيرآ يا اصيل لي شهر ماعندي احد .
اصيل : الله يفرج همنا وهم كل مسلم .
اسامه : امين .. مع السلامه .
اصيل : مع السلامه .
رن جوال اسامه : هلا وغلا هلا بصاحبي .
متعب : هلا بك يالغالي .. اش اخبارك ؟
اسامه : الحمدلله على كل حال .. اش اخبار اسماء وبنتها ؟
متعب : الحمدلله بخير بصور جنى وبرسل لك صورتها .
ابتسم اسامه : الله يخليها لك وان شاء الله تفرح فيها عروس .
متعب : ههههههه ان شاء الله عريسها ولدك .
اسامه بيأس : الله يجبر بخاطرك اي ولد اللي تكلم عنه .
متعب : اسامه انت تعالجت يعني حركتك هذي تقطع الشك باليقين انك بترجع .
اسامه : انت اكثر واحد يعرفني والله لو 1% برجع كان ماشفتني حزين كذا متعب انا مالي رجعه .
متعب : اســـامه انت ليش دايم تجيب الحزن لنفسك تزوج مسلمه من المانيا وارجع .
اسامه : مستحيـــل اتزوج غير نوف .. وماراح يحل بمكانها ولا وحده .
متعب : طيب ارجع وتزوج نوف .
اسامه : ماراح ارجع والله رجعتي مستحيله .

**

**

**
فــي مديــنة الرياض الفرح طل مع الصباح والكل يجهز للزواج سعاد خايفه ومرتبكه وعامر فرحان وفرحته مو مثل اي فرحه 
هذي ليلة العمر واسعد ليله مرت عليه حبيبته وبنت عمه من الليله حليله له .
لبس عامر ثوب ابيض وغتره بيضاء وبشت اسود وتعطر من عطره ritshi وجات امه معاها البخور : بسم الله ماشاء الله قمر 
الله يحفظك ويتمم لك على خير .
ابتسم عامر وباس راس امه : يمه اش رايك كشخه .
ام عامر : احلى عريس اسم الله عليك .
جات العزوف وسلمت على عامر : الف الف الف مبروك ياقلبي .
عامر : الله يبارك فيك .
العزوف : واااو راح تخق عليك سعاد والله كشخه ماشاء الله بس مو احلى من وليد .
وطلعت جواله وصورته وهو يقول : يمه احلى انا ولا وليد ؟
ام عامر : يشهد الله انك احلى من وليد وطوايفه .
العزوف وهي تاخذ عبايتها اللي ع الكنبه : خلاص انا بروح للقاعه دام هذا كلامكم .
ام عامر : والله تأخرنا كثير بس عبير وجدتك هناك .
ونزلت تحت واتصلت على وليد : الوو .
العزوف : هلا حبي انا جاهزه تعال خذني بروح القاعه .
وليد : مسافة الطريق وانا عندك .
العزوف : اوك باي .
وقفلت منه وراحت للمرأه اللي عند المغاسل وشافت فستانها الفخم لونه بيج قصير من قدام ووراء ذيل وميك ابها اسود وبيج 
وشعرها كيرلي ورن جوالها : هلا حبيبتي انا عند الباب .
لبست العزوف عبايتها ولفت تطرحتها وتغطت وطلعت وركبت بالسياره : مساء الخير .
وليد : مساء النور .. يوم كامل ما اشوفك والله اشتقت لك .. ومسك يدها وباسها .
ابتسمت العزوف : والله حتى انا مشتاقه لك .
وليد طالع بساعته : الساعه 6 ونص احس بدري رايحه للزواج .
العزوف : لا عادي مو بدري انا من اهل العريس لازم اروح قبل الناس .

**

**

**

خلصت نوف من ميكاجها ولبست فستانها الاسود وتعطرت وطالعتها لينا اللي تو دخلت : ماشاء الله عليك قمر .
ابتسمت نوف : عيونك الحلوه .
ابتسمت لينا : انا بحط مكياجي روحي لبندر يبيك ضروري .
نوف : عمي هنا ؟
لينا : لا راح من زمان .
نوف : واسامه وينه ؟
لينا : عند امي .. يله بسرعه بندر يبيك .
نزلت نوف مع الدرج وطالعها بندر اللي انبهر بجمالها ووقف : هلا وغلا .
نوف : هلا بك .. لينا تقول انت تبيني اش تبي ؟
بندر بابتسامه : لا خلاص ما ابي شي .. ع بالي لسه ماخلصتي كنت ابي شاهي .
نوف : سريــــنا .. سرينــا .
جات الخدامه : سوي شاهي اوك .
سرينا : اوك .
بندر وهو يمسك يد نوف : اش هالشياكه والجمال ؟
ابتسمت نوف : طول عمري وانا حلوه .
طالعها بندر





الــــــبــــارت الـــــسابـــــع








طالعها بندر : والله طول عمرك حلوه .
انحرجت نوف ولا كأنه زوجها اللي يكلمها ووقفت : عن اذنك .
بندر : لا لا نوف وين رايحه ؟
نوف : بروح متأخره كثير الساعه 7 إلا وانا لسه هنا .
بندر : خلاص روحي البسي بسرعه انا انتظرك بالسياره وقولي للينا ان ابوي بيجي ياخذهم .
نوف : اوك .. وطلعت لجناحهم : سلام عليكم .
لينا والكوفيره : عليكم السلام .
نوف : لينا يقول بندر عمي يجي وياخذكم اوك .
لينا : ههههه كم مره يكررها .
نوف وهي تاخذ عبايتها : لا تنسون اسامه هنا جيبوه .
ضحكت لينا : ههههههه ماراح ننساه .

**

**

**

كانو ع الاستقبال عبير وام عامر وام عبدالله جات ام وليد وسلمت عليهم : مبروك .
ام عامر : الله يبارك فيك .
ام وليد : وين العزوف الماس بتروح معاها .
كانت العزوف جايه تمشي سمعت كلامهم " هذي اش قاعده تقول "
راحت لها الماس وسلمت عليها : اش اخبارك ؟
العزوف : تمام .
الماس : تصدقين العزوف انا صرت متقبلتك واحبك مثل اختي ليلى الله يرحمها .
العزوف بقرف : وانا احبك بعد .
الماس : تحبيني كبنت عمك واخت زوجك ولا اعجاب .
استغربت منها العزوف وطالعتها : فيه وحده تعجب ببنت عمها .
الماس وهي تمسك يد العزوف : ما اخفي عليك انا من معجباتك .
العزوف بعصبيه وهي تسحب يدها من يد الماس : اخوي يوم خطبك اهبل مجنون .
خافت الماس انهم يفسخون الخطوبه : لا لا العزوف وربي لأترك الاعجاب بس ماجد لايعرف بشي .
دفتها العزوف ومشت وخلتها والماس واقفه بمكانها ومنصدمه من العزوف " طيب هي حلوه ليش ترفض الاعجاب ومعجباتها 
كثار وانا اش غلطتي يوم تقول اخوي اهبل يوم خطبك ياربي مايفسخون الخطوبه العزوف علاقتها باخوها مو مثلي انا واخوي 
وتقدر يخليه يفسخ الخطوبه الليله "
جات ام وليد : الماس اش قالت لك العقربه ؟
الماس : يمه ولا شي وماقالت شي .
ام وليد : انا شفتها يوم دفتك ومشت البنت كانت معصبه انتي اش قلتي لها .
الماس بخوف من امها : ماقلت لها شي بس قلت اني بــ بـرجع لبيت ابوي اليوم وهي زعلت .
ام وليد بعصبيه : على كيفها ؟ والله لآوريها نجوم الليل بعز الظهر .
الماس خايفه على العزوف : لا لا يمه الله يخليك اذا كان تحبيني وتعزيني لاتسوين لها شي .
ام وليد : هذي اكــيد ساحرتك البنت هذي تكرهك وانتي تحبينها ومعتبرتها مثل اختك بس دواها عندي .
الماس : يمه الله يخليك لا تسوين لها شي والله هي طيبه واللي خلاني احبها طيبتها .
ام وليد : قال ايش قال طيبه وهي ماتحترمني وين طيبتها انا زوجة عمها وام زوجها وماتحترمني .
الماس : يمه حرام عليك والله انها طيبه وانها محترمتك بس انتي تظلمينها
بالجهه الثانيه من القصر كانت نوف جالسه مع سعاد : ياقلبي اش فيك ترجفين تراه زواج مو ساحة قصاص .
ابتسمت سعاد وهي ترجف : عارفه بس انا خايفه .. خايفه مره .
نوف : اقري المعوذات والاذكار وتعوذي من الشيطان مو معقوله كل هذا خوف .. سعاد انتي وعامر تكرهون بعض ولا اش 
السالفه ؟
سعاد : لا والله انا احبه ومن يوم خطبني وانا احبه ليش تسألين ؟
نوف : لا بس مستغربه من خوفك هذا والله مافيه شي يخوف وهذي ليلة العمر المفروض تفرحين .
سعاد وهي تهز راسها : ايه انا فرحانه بس خوفي اكبر من فرحي .
نوف وهي توقف : الله يهديك .. عن اذنك حبيبتي .
وطلعت نوف من جناح العرسان ودخلت بالصاله وراحت المنصه وبدأت الطقاقه بأول اغنيه ترحيبيه وبعدها اغنيه عن العرسان 
ورقصو اهل العرسان وجلست نوف جنب جدتها ع الكنب : نوف هذي الماس بنت ولدي ؟
نوف باستغراب : ايه جدتي هذي هي ليش ؟
ام عبدالله : وخزيـــاه اشلون تلبس كذا والله عيب والبنات مايستحون شوفي لبس العزوف بس اشوا من الماس وهذي بنتي الغاليه 
اكيد لبسها بيعجبني لو انه قصير بس ماهو قصير مــره مثل الماس .
طالعت نوف بلبس الماس وفعلآ كان قصير مره لابسه فستان ابيض فوق ركبتها وكات ونص ظهرها طالع " اللهم لاسخط "
جات العزوف : نوف اش فيك كأنك عجوز قومي ارقصي .
نوف : لا ما اقدر ارقص خلاص .
ام عبدالله : ماتقدرين ترقصين ؟ وابتسمت .. ان شاء الله انك حامل .
نوف بابتسامه : ايه يمكن ليش لا " لو تدرين ياجدتي عن حالي انا وبندر كان عرفتي اني ماراح احمل منه مره ثانيه خلاص احنا 
شبه منفصلين "

مـــرت الليله الصاخبه بالفرح وجــــاء الموعد وقت الزفه الســــاعه 3 فجـــــرآ .
نزلو مع الدرج سعاد وعامر ووصلو الكوشه وجلسو بعد ماقبل عامر يدها وجبينها وهي منحرجه وتحس انها بتنشل من الحيا : 
الف مبروك حبيبتي. سعاد وهي ترجف : الله يــبارك فـ فـ فيك .

**

**

**

طلع متعب وراح لبيت ابو اسامه ودخل بعد مافتحت له الباب الخدامه وراح لغرفة اسماء ودخل : سلام عليكم .
اسماء : عليكم السلام هلا وغلا .. اش اخبارك ؟
متعب بعد ماسلم عليها : بخير دامي اشوفك بخير .
طلع متعب جواله وحطه ع الطاوله : حبيبتي متى بترجعين لبيتك والله لك وحشه .
ابتسمت اسماء : هانت ياقلبي مابقى إلا اسبوعين وارجع .
رن جوال متعب والمتصل اسامه واخذ جواله ووقف : عن اذنك .
اسماء ولأول مره وبتشوف رده عليها : ميـــن ؟
ارتبك متعب : هــاا هذا واحد من اخوياي .. وطلع متعب .
واسماء تأكدت انه متزوج " سفراته لامريكا كثيره .. واكيد ست الحسن والدلال جات لألمانيا وهو هناك "
خذت اسماء جواله واتصلت على متعب وكان انتظار " له ربع ساعه يكلم لا لا اكيد وراه مصيبه "
دخل متعب : سلام عليكم .
اسماء بقهر : بدري كان ماجيت .
متعب : اسماء حبيبتي اش فيك ؟
اسماء ودموعها متحجره بعيونها : متعب انت متغير حيل .
جلس متعب جنبها وحضنها : اسماء والله انتي اللي متغيره .. انا مثل ماكنت .
بكت اسماء بحضنه : الله يخليك لي ولا يحرمني منك .
مسح متعب ع شعرها : ولا يحرمني منك انتي اكيد خايفه اني اطلقك وتصيرين مثل بنت عمك .
اسماء وهي ترفع راسها وتطالع بمتعب : متعب انت تذكرني باسامه كثيـــر يمكن تسوي نفسه اسامه كان يحب نوف بجنون 
ماتوقعت في يوم من الايام انه يخليها بدون سبب .
متعب " ياليت فيني صفه وحده من اسامه وفي ومخلص "
قطع عليه تفكيره اسماء اللي سندت ظهرها ع السرير وتقول : متعب خلاص بنسكر الموضوع هذا .
طالعها متعب وابستم وهو يوقف : عن اذنك حبي بروح لأمي .
ابتسمت اسماء : اذنك معاك .
وطلع متعب واسماء خذت جوالها واتصلت على نوف : الوو .
نوف : هلا حبيبتي اش اخبارك ؟
اسماء : الحمدلله بخير .. هاا خلص الزواج ؟
نوف : ايه من ساعه خلص الزواج .
اسماء : ياقلبي سعاد خايفه مره .
ضحكت نوف : لاتنسين نفسك يوم زواجك .
اسماء : انتي ماشاء الله يوم زواجك انتي واسامه كنتي مبسووطه بالمره .
نوف : آآآه ياحلات الايام ذيك ياليت ترجع والله اشتقت لأسامه كثيير خلاص ماعاد فيني صبر .
اسماء : الله يرحمه .
نوف بغصه : بس اسامه مامات لاتتمنون عليه الموت هو موجود وراح يرجع .
اسماء : الله يجبر بخاطرك يانوف .

**

**

**

الســاعه عشــره الصباح صحت العزوف من نومها وخذت لها شور ولبست بنطلون لونه سماوي وبلوزه بنص فخذها لونها 
زهري وشعرها اللي يوصل اخر ظهرها تركته مسدول ورفعت قصتها بطوق لونه زهري ولبست كعب عالي لونه زهري ونزلت 
تحت : صباح الخير عمي . وسلمت على راسه .
ابو وليد : هلا وغلا صباح النور .
جلست العزوف ع الكنبه جنب عمها : عمي عندي طلب اتمنى تنفذه .
ابو وليد : انتي تامرين امر .. اطلبي اش تبين ؟
العزوف : ابيك ترجع عمتي لولوه والله بيتها بدونها مايسوى .
ابتسم ابو وليد : لو تعرفين ان لولوه تكرهك وماتبيك زوجه لولدها بيتغير كلامك ؟
العزوف : لا ماراح يتغير .
ابو وليد : حاااضر راح ارجعها بس انا ما ادري هي تبيني الحين ولا لا .
العزوف : اكيد انها تتمنى ترجع لبيتها .
ابو وليد : ان شاء الله العصر وعمتك هنا .
ابتسمت العزوف : الله يخليك لنا ياعمي .
ابو وليد : الله لايخليني منكم وان شاء الله اشوف عيالك انتي ووليد .
العزوف : ان شاء الله .
دخل وليد : سلام عليكم .
العزوف وابو وليد : عليكم السلام .
وليد : يبه اختي الماس تعبانه وهي الحين بالمستشفى .
وقف ابو وليد : سلامات اش فيها الماس ؟
وليد وهو يجلس ع الكنبه وبتعب : فيها فقر دم .
العزوف : من متى وهي بالمستشفى ؟
وليد : تو دخلت من ساعه .

**

**

**

مهند : يمه موافقه اخطب اسيل ؟
ام اسامه بابتسامه : والله ماراح القالك احسن من بنت عمتك .
اسماء : بس ولد عمها خاطبها .
ام اسامه باستغراب : مــتى ومين اللي خاطبها ؟
اسماء : ريان .. لآنه يوم العيد قالت لي انه خطبها ريان ولد عمها .
مهند : لا لا مو مخطوبه بس اخطبوها لي .
ام اسامه : وانت اش دراك عن البنت .
مهند : يمه لاتنسين ان عبير عندهم وتعرف كل اخبارها .
ابتسمت عبير : لا يمه اسيل مو مخطوبه وموافقه على مهند .
طالعتها ام اسامه : لا يــكون خاطبه اسيل لمهند من وراء ظهري .
عبير ضحكت : لا يمه اش دعوه اخطب له بدون علمكم .
مهند وهو يوقف : بروح لجدتي ببيت عمي فهد .
عبير : انا بروح معاك .
مهند : انا بجيب جدتي هنا هي تقول بتشوف اسماء .
عبير : تنام عندنا ولا ترجع ؟
مهند : لا اعتقد بتنام هنا .
ام اسامه : حياها الله بس لاتتأخر .
رن جوال ام اسامه : الوو .
ام متعب : هلا حبيبتي مساء الخير .
ام اسامه : مساء النور والسرور .
ام متعب : اش اخباركم ؟
ام اسامه : الحمدلله بخير .. اش اخبارك ؟
ام متعب : تمام .. انا بجيكم الحين بشوف بنت ولدي وامها .
ام اسامه : حياك الله .
ام متعب : مع السلامه الحين بجيكم .
ام اسامه : مع السلامه .

**

**

**

بــــــعد مــــرور ثلاث ســـنوات
نوف على حالها ومازالت تحب اسامه وهو غايب عنها ثمان سنوات
ام وليد رجعت لبيتها
عامر جاته بنت سماها مها

ببيت ابو اسامه
بــــيوم ملكة مـــهند واســـيل

اسيل وهي ترجف : والله خايفه ياعبير ما ابي اوقع .
عبير : اسـيل اش خايفه منه يله وقعي .
مسكت اسيل القلم ووقعت وهي ترجف ودخلت سعاد : يله اسوله مهند بيشوفك .
وقفت اسيل : ايــش يشوفني ؟
عبير : ايه يله امشي معاي .
اسيل وهي تطالع فستانها : بس مو مقتنعه بفستاني .
عبير : اسيل يله امشي معاي .
نزلو تحت ودخلو بالمجلس اللي فيه مهند وطلعت عبير وراح مهند لأسيل ومسك يدها وباسها : الف الف مبروك .
اسيل بخجل : الله يبارك فيك .
مشت مع مهند وجلسو ع الكنبه ولبسها دبلتها وباس يدها وخذت اسيل دبلت مهند وكانت ترجف ومسكت يده بخجل وخوف ولبسته 
الدبله وقامت وقالت وهي ترجف : عن اذنك .
ضحك مهند : اذنك معاك .. بس ماراح اخليك باخذ رقمك من ابوك وياويلك اذا مارديتي علي .
طلعت اسيل وراحت تركض لغرفة سعاد وسكرت الباب وجلست ع السرير " آآه يايمه يالتيك تشاركيني فرحتي الحين "

اتصل متعب على اسماء : هلا حبيبتي وينك ؟
اسماء : عند الحريم يعني وين بكون .
متعب : تعالي بالحوش مسوي لك مفاجئه .
اسماء : اوك دقايق وانا عندك .
كان متعب بالحوش وفرحان مره والكل ملاحظ فرحه ولا احد يدري اش سر هالفرحه جات اسماء : هلا حبيبي .
متعب : انا مسوي لكم مفاجئه كبـــــيره واتمنى ماتقولين لأحد لآن المفاجأه خلاص شوي وتكمل .
اسماء : متعب ممكن اعرف اش سر سعادتك هذي عساها دوم .
متعب بابتسامه : شوي وتعرفين .. خلاص روحي يمكن يجون رجال .
مشت اسماء من عنده وجا ابو اسامه : متعب .
طالعه متعب : هلا عمي .
ابو اسامه : اش فيك واقف هنا بروحك ومهند يقول انك تبيني .
متعب : ايه بيجي رجال وابيك تستقبله .
ابو اسامه : متى بيجي .
رن الجرس : متعب هذا هو الرجال وصل .
فتح ابو اسامه الباب وطال السكوت لحظات وانتهى وقت الانتظار ونزلت دموع ابو اسامه وفتح يدينه : هلا والله بالغالي .

**

**

**

ام وليد وهو تسكر باب غرفة العزوف وتنزل تحت : خلاص كملت الخطه يالماس .
الماس : يمه حرام اللي تسوينه بالعزوف .
ام وليد : انا ابيها تطلق ابي بنات مها يتطلقون كلهم انتي مخطوبه لك ثلاث سنوات وبتبقين معلقه كذا مو اللي تطلقت وشافت 
حياتها ولا اللي تزوجت وعاشت حياتها .
الماس : يمه يكفي ان خطيبي اخو العزوف .
صرخت ام وليد : العزوف هذي اش مسويه لك ؟ ساحرتك ولا اش مسويه لك .
الماس : يمه انا احب العزوف هذي زوجة اخوي واغلى البشر عندي .
ام وليد : انتي اكيد انهبلتي انتي من يوم عرفتي العزوف وانتي هبله مجنونه .
الماس : يمه والله ماراح تضرين العزوف بشي وانا موجوده .
ام وليد : انتي اش فيك بتجننيني ولا بترفعين ضغطي اشلون ما اضر العزوف وانتي موجوده يعني بتمنعيني .
الماس وهي توقف : لا يمه انا ماقلت امنعك بس العزوف ماتستاهل .
ام وليد : وين بتروح مني والله ما اخليها .
راحت الماس لغرفتها .. هي مستحيل ترضى للعزوف بشي يكدر خاطرها وكل خوفها انها تطلع من بيتهم .
خذت جوالها واتصلت على العزوف : الوو .
العزوف : هلا .
الماس وهي تبكي : العزوف وينك ؟
استغربت منها العزوف : انا ببيت عمي عبدالله .
الماس : طيب متى بترجعين ؟
العزوف : الماس اش فيك وليش تبكين ؟
الماس : العزوف انا خايفه عليك لاترجعين اجلسي عند اهلك يومين كذا وبعدين ارجعي .
العزوف : اش اللي صاير يا الماس تكلمي .
الماس : ما ادري امي ماراح تخليك بحالك .
العزوف : مع السلامه حبيبتي .
الماس فز قلبها : نعم اش قلتي .. العزوف انا بحلم ولا بعلم عيدي كلامك .
العزوف باستغراب : ماقلت شي اقول مع السلامه .
الماس تحطمت : العزوف ياقلبي اش فيك ؟
العزوف : الماس انتي اللي اش فيك .
الماس : العزوف انا احبك والله احبك وما اقدر على فراقك .
العزوف : اوك مع السلامه .
الماس " فديتك " : مع السلامه .

**

**

**

اسامه وهو يرمي نفسه بحضن ابوه : يبه اشتقت لك .
ابو اسامه : الحمدلله على سلامتك يالغالي تو مانورت الدنيا .
اسامه وهو يبوس راس ابوه ويدينه : منوره بوجودك يالغالي .
وسلم اسامه على متعب : هلا والله بصاحبي اش اخبارك ؟
متعب : الحمدلله بخير .
ابو اسامه والدنيا مو ساعيته من الفرحه : يله خلونا نروح نسلم على الرجال .
دخلو ابو اسامه ومتعب واسامه والكل مستغرب وراح مهند لأخوه وسلم عليه : الحمدلله على السلامه .
اسامه : الله يسلمك يالغالي .
وسلم على عيال عمامه وعلى عمه وبندر واستغرب اسامه " بندر اش جايبه .. ايه يمكن عشان مهند خويه "
وجلس على يمينه متعب وعلى يساره عامر : اش اخبارك ؟
اسامه : الحمدلله بخير .. انتم اش اخباركم .
عامر : الحمدلله كلنا بخير .
وقف اسامه : عن اذنكم بروح اسلم على امي .
وطلع معاه مهند وفرحته لاتوصف : يــــــمه .
ضحك اسامه : لاتصارخ .. انت عريس اثقل .
ابتسم مهند : اش دراك اني عريس ؟
اسامه : اخباركم كلكم توصلني .
مهند : امي ماراح تجي انت ادخل بالمجلس كل اللي موجودات محارمك وبنات عمك .
كــانو الحريم جالسين بالمجلس ام اسامه , ام عبدالله , ام عامر , ام بندر , ام متعب , نوف , اسماء , عبير , سعاد , العزوف .
وسمعو صوت اسامه : يـــاولد .
وقفت نوف وهي تبتسم : يمه اسامه جا صوت اسامه .
تغطو العزوف ولينا وام بندر و نوف ودخل اسامه وامه مو قادره توقف تحس انها انشلت وقفت وضمته وهي تبكي : هلا والله 
بولدي هلا بحبيبي الحمدلله على سلامتك .
اسامه بابتسامه : الله يسلمك يالغاليه .
عدل شماغه وسلم على جدته وخواته ووقفت نوف : اسامه .
فز قلب اسامه " يالبيه " وطالعها وكانت متغطيه وتبكي تحت غطاها وراحت له ومسكت يده : ليش خليتني ؟
اسامه اللي وده يضمها ويلمها ويعوضها عن كل اللي راح ويشوف وجهها بس حرام هي ماتحل له الحين وبهمس : ياقلبي يانوف 
لاتبكين جعلني ما ابيكيك وانا راح اعوضك عن كل اللي راح .
نوف بهمس : اسامه .
اسامه بهمس مماثل : روح وقلب اسامه .
نوف : لاتزعل علي .
جات ام عامر وسلمت على اسامه وسحبت نوف : اش اخبارك يا اسامه ؟
اسامه : الحمدلله بخير .. عن اذنكم .
ام اسامه : وين بتروح تعال عندي .
اسامه بابتسامه : يمه بروح عند الرجال بعد مايروحون راح تملين مني .
وطلع للرجال وجلس بمكانه ودخلو عبدالله ولد عبير واسامه ولد نوف وراحو لأسامه وسلم عبدالله على اسامه .
وطالع اسامه بولد نوف : تعال حبيبي .
راح له اسامه وسلم عليه ومسك يده : انت من ولده ؟
اسامه : ماما نوف وبابا بندر .
جلس اسامه ع الارض على ركبه وضم اسامه وهو يبكي .
وجا متعب وجلس جنب اسامه : خلاص يا اسامه .
اسامه ترك ولد نوف وطالع بمتعب : ليش ماقلت لي انـــها تزوجت .
متعب : خايف عليك والله خايف عليك .
جلس اسامه جنب عامر ومسح دموعه : من متى ونوف متزوجه ؟
عامر بعد مابلع ريقه : من خمس سنوات .
طلع اسامه من عندهم ولحقه متعب : اســــامه .. اســامه .
وقف اسامه وجا متعب : تكفى لاتزعل والله خايف عليك .
اسامه تذكر كلام نوف " لاتزعل علي " : ماراح ازعل عليكم بس لو قلت لي احسن .
متعب : انا خايف عليك وخايف انك ماترجع .

**

**

**

بمجلس الحريم

نوف : قلت لكم اسامه ماراح يخليني .
كانت ام عامر تبكي : خلاص نوف ارحمي حالك والله لو يعرف بندر انك تحبين اسامه كذا ليطلقك .
نوف بابتسامه : خلاص يمه انا ابيه يطلقني .. اسامه رجع انا ابي اسامه ما ابي بندر والله اكرهه من كل قلبي .
ام بندر وهي توقف : انا اترخص .
وطلعت وطلعت معاها لينا وطالعت ام عبدالله بنوف : لايكون زعلت عليك عمتك .
نوف : خلاص كلهم ماعاد يهموني .. انتم لاتنكدون علي خلونا نتشارك الفرحه .
ام عامر : سبحان الله اللي يغير وهو مايتغير قبل ساعات كنتي حزينه نفسك دايم والحين تقولين انك فرحانه .
نوف : خلاص ماله داعي الحزن وماراح احزن واسامه موجود .
عبير بابتسامه : واخيرآ يانوف سمعت منك الكلمه هذي ماراح تحزنين الله يجعل كل ايامك سعاده .
اسماء : قرت عيونكم يايمه ويانوف برجعت اسامه .
فتحت اسماء الدريشه وطالعت باسامه ومتعب اللي واقفين بالحوش : نوف تعالي كحلي عينك بشوفة اسامه .
راحت نوف وطالعت باسامه اللي ماتغير كثير بس انه نحف وشعره صاير طويل " الله لايحرمني منك "
ام اسامه بابتسامه : والله محد فرحان باسامه اكثر من نوف .
رن جوال نوف وكان المتصل بندر : نعم .
بندر : خليك جاهزه بحط امي بالبيت وبرجع لك .
نوف : لا ما ابي اجي خلاص انتهت حياتي معاك .
انقهر بندر : نوف انتي ماتحسين على دمك والله حرام تفكرين بالرجال وانتي متزوجه .
نوف : بنام عند اهلي اليوم .
بندر : اوك .. مع السلامه .
نوف بعد ماقفلت منه : اسماء تعالي ابيك بموضوع مهم .
طلعت معاها اسماء : انا خلاص ابي اتطلق من بندر بس اش الطريقه ؟
اسماء : واذا تطلقتي من بندر تضمنين ان اسامه بيتزوجك .
نوف : اتوقع لأنه مازال يحبني .
اسماء : اش دراك ؟
نوف : هو قالي قبل شوي .
اسماء : ياقلبي يانوف والله قطعتي قلبي يوم شفتك انتي واسامه هو يبيك وانتي تبينه بس القدر حال بينكم .
نوف : الحمدلله انه رجع بالسلامه وكحلت عيني بشوفته وسمعت صوته .
اسماء : نوف والله انتي تغيرتي رجعتي نوف بنت عمي اللي اعرفها .. بندر اذا شاف فرحتك هذي اش راح يسوي ؟
نوف : ان شاء الله يطلقني والله يا اسماء عشت معاه خمس سنوات اول سنه حياتنا عاديه ووبعد ماجبت اسامه صرنا مثل 
الاغراب مانشوف بعض إلا بالصدف .
اسماء : اشلون قدرتي تحملينه ؟
نوف : بنطوي الصفحه هذي وانا ماعندي بحياتي ماضي كل حياتي الآن .
اسماء : لا لا مو مصدقه ان هذي نوف اللي تتكلم اللي تقول انا حياتي كلها ماضي حاضري كئيب .
نوف : خلاص من اليوم تغيرت حياتي كلها .
اسماء : جعلها دوم متغيره كذا
رن جوال اسماء : هلا متعب .
متعب : اسماء يله بنمشي قولي لأمي تجي .
اسماء : لا متعب بنام عند اهلي اخوي تو رجع بجلس معاه بشوف اخباره .
ابتسم متعب : انا اقولك كل اخباره بس تعالي ترا لي ثلاث ايام انام بروحي خلاص اهلك طفشو منك وانا مشتاق لجنى .
اسماء : اوك .. وقفلت منه .. نوف انا بروح وبكره ان شاء الله يوم اصحى وانتي تقولين لي انك متطلقه واسامه خاطبك .
نوف : والعده وين تروح ؟
اسماء : ما اعتقد انك بتنتظرينها .
نوف وهي تسلم على اسماء : مع السلامه ياقلبي .

**

**

**

بندر بقهر : يمه هي نامت عند اهلها نوف ماتبيني نوف تبي اسامه ويوم كنت بطلقها تقولون اسامه مات .
ام بندر وهي تبكي : والله لو شفت فرحتها بشوفته كان ماقلت كذا نوف محتاجه لولد عمها .
بندر : الله يهنيها فيه .. انا ما ادري اش فيها البنت تغيرت اول كنت اقول عادي مجنونه وهذا شي طبيعي اللي مثل نوف تحب 
واحد مختفي مجنونه بس تو عرفت ان نوف اوفى انسان على وجه الارض .
ام بندر : لاتوقف بطريقها ياولدي طلقها وخلها تشوف حياتها مع ولد عمها اسامه يبيها وهي تبيه .
بندر : بطلقها بس الين ما اعذبها واخذ حقي منها اخليها تبوس رجولي بس عشان اطلقها .
ام بندر : ماظنتي تقدر تسويها بنوف .. نوف محد يقدر يعذبها طيبة قلبها مغطيه على الكل .
بندر : يمه هي عله على قلبي الحين وانا بتحملها كثير بس عشان اعذبها هي وولد عمها اللي طلع لنا فجأه .
ام بندر : والله ياولدي انهم تعذبو بما فيه الكفايه اسامه لسه يحب بنت عمه ويبيها وماراح يرضى انك تعذبها .
بندر : يمه نوف صايعه نوف احتمال تكلم اسامه وهي على ذمتي .
ام بندر : احترم نفسك ولاتقول انها صايعه نوف تبي ولد عمها وانا اقولك لاتوقف بطريقهم .
بندر : آآآه ياقهري اكبر من الجبال يوم قدرت اتزوج نوف طلع لي اسامه انا ما ادري اش النحس هذا اللي يلاحقني .
ام بندر تهديه : خلاص يابندر طلق نوف وتزوج وانا بخطب لك احلى بنت بالعالم .
بندر : يمه مافيه بنت بالعالم احلى من نوف .. نوف كل شي فيها حلو اخلاقها وكلامها وتعاملها مع الناس نوف هي الوفاء اذا كان 
فيه شي اسمه وفاء بين الناس انتظرت اسامه 8 سنوات وهي ماملت ولا قالت انه مات مثل امه وابوه واخوانه يمه انا ما راح القى 
مثل نوف عشان القى احسن منها وماراح القى وحده تقدر تربي عيالي مثل نوف يمه نوف ماتنعوض وانا ما الوم اسامه فيها وهي 
تكرهني محترمتني عاد اشلون لو تحبني مثل اسامه انا اتمنى بس القى وحده فيها من صفات نوف مع اني ماراح القى .
ام بندر : حبيبي بندر لا تعذب نفسك خلاص طلق نوف وريحها .
بندر : يمه نوف جوهره ماراح اعوضها انا ابي نوف ما ابي اضيعها بين يديني .
ام بندر : الله يهديك ويصلحك اذا طلقت نوف راح يتعذب ولدها بينكم احسن لك ولها خله معاها .
بندر : لا يمه انا ما اقدر اطلقها خلاص طلاق نوف مستحيل وماراح اطلقها هذي جوهره ماراح افرط فيها مثل ماسوى اسامه .

**

**

**

كان اسامه متمد ع الكنبه وراسه ع رجل امه : يمه والله تعبت بغربتي ومتعب الله يهديه ماقالي ان نوف تزوجت ولا كان مارجعت 
.. نوف صح ان اللي جاها مني كثير بس ليش تزوجت وخلتني .
ام اسامه وهي تسمح شعره : نوف تحبك والله يشهد على كلامي انك مافارقت قلبها دقيقه وحده .
اسامه : بس يمه هي تزوجت يعني نستني خلاص انا اعني لها ماضي .
ام اسامه : ياولدي انت ماشفتها يوم راحت لك وسلمت عليك نوف متعلقه فيك كثير والله انها تعذبت ابتسامتها وضحكتها اختفت من 
بعدك واليوم اشوف نوف تضحك رجعت نوف اللي اعرفها .
اسامه : بس يايمه نـــوف ما اقدر ارجعها لي خلاص نوف راحت من يدي .
ام اسامه : طيب لو طلقها بندر تتزوجها ولا لا ؟
اسامه : ايـــه يمه انا اتمنى نوف ترجع لي .. إلا ولدها اش اسمه .
ام اسامه بابتسامه : اسمه اسامه من حبها لك سمت اكبر عيالها على اسمك .
ابتسم اسامه : يعني هي كانت تحبني وهي متزوجه .
ام اسامه : والحين هي تحبك وتبيك .
اسامه : يمه اعطيني رقم نوف انا دايم اتصل على رقمها مغلق شكلها غيرت رقمها .
طالعة ام اسامه بولدها باستغراب : انت صاحي ولا مجنون اش قاعد تقول بنت عمك هذي وعلى ذمة رجال .
اسامه : بنت عمي بس هي طليقتي ياما جلست معاها وكلمتها وانا حافظ شكلها وصوتها وكل شي فيها انا اذكره الى اليوم .
ام اسامه : بالوقت هذاك كانت حليلتك بس الحين ماتحل لك ولا انت تحل لها .
اسامه : آآآه يايمه من زمان عنك وعن صوتك بس ماغبتي عن بالي يوم واحد .
ام اسامه وهي يبوس يده : يابعد عمري ياولدي والله اني اشتقت لك حييل بس قلت انك ميت لأنا دورنا عليك ومالقيناك .. إلا انت 
وين كنت ؟
اسامه : انا كنت بالمانيا .
ام اسامه : انت اكيد تعبان وتو جاي من السفر اطلع لغرفتك ارتاح .
اسامه : لا يمه بنام هنا بحضنك انا مشتاق لك .
ابتسمت ام اسامه : والله يا اسامه ان فرحتي يوم شفتك اكبر من فرحتي يوم زواجك وزواج اخوانك والاعياد انت فرحت شوفتك 
مالها ووصف .
دخلت ام عبدالله : سلام عليكم .
اسامه وامه : عليكم السلام .
ام عبدالله وهي تجلس جنب ام اسامه : والله تو مانورت الرياض ياحبيبي .
اسامه : منوره بوجودكم الله لايحرمني منكم .
ام عبدالله : نوره ام عامر ونوف وعبير يقولون روحي تقهوي معاهم .
رفع اسامه راسه وقامت امه وجلس جنب جدته : اش اخبارك ياجدتي والله من زمان عنك .
سالت دموع ام عبدالله وحضنت اسامه : بعد عمري ياولدي والله انك من يوم غبت وانت ونوف مقطعين قلبي وللحين وانتم 
مقطعين قلبي .
باس اسامه راسها : ان شاء الله بتزوج نوف وتفرحين بعيالنا .
ام عبدالله : ياجعلني ما افقدك ياولدي .. والله انا تعذبنا بغيابك ونوف اكثر ماتعذب منا والله اكثر من عذاب امك وابوك .
لاحظ اسامه كلام جدته كله مرتبط بنوف : جدتي نوف للحين تبيني ولا لا ؟
ام عبدالله : مع انها متزوجه ومايجوز لها تفكر فيك الا انك ماغبت عن بالها ثانيه وحده نوف لك وانت لها ومالكم غنى عن بعض 
.
ابتسم اسامه : طيب متى تطلق انا ابيها جنبي بأقرب وقت ووعد لأحقق لها كل شي تبيه واعوضها عن كل ثانيه نزلت فيها دمعتها 
وانا السبب .
ام عبدالله : والله حرام اللي قاعدين تسوونه نوف فرحانه فيك وزوجها زعلان عليها وانت تفكر فيها وهي على ذمة رجال .
اسامه : آآه ياجدتي ياقساة قلوبكم تقولون لاتفكرون ببعض وانا ما تغربت ثمان سنوات إلا عشانها .
ام عبدالله : هذا حكم ربي ياولدي مايجوز لك تحبها وهي على ذمة رجال .
اسامه : ونعم بالله بس هذا الشي غصب عني وعنها انا احبها وهــي تحبني .

**

**

**

جلست اسماء جنب متعب : طيب هو وين كان عايش ؟
متعب : كان بالمانيا من ثمان سنوات وهو هناك .
اسماء : طـــيب يوم كنا بالمانيا هو كان موجود ؟
متعب بابتسامه : تذكري بالمستشفى يوم بغيت اجيب العيد جبت اسم اسامه بالغلط وقلت لك اسامه ماقصر .
اسماء : والله بذاك الوقت شكيت انه اسامه اخوي بس قلت لو كان متعب يعرف شي عن اسامه كان ماخبى على ابوي .
متعب : امــي عرفت اني اكلم اسامه بس ماعرفت اني كل شهرين اروح له .
اسماء : يممه منك اشلون اقنعت خالتي انها ماتقول لأمي .
ابتسم متعب : قلت لها لو احد يدري والله لأروح عند اسامه وماعاد تشوفيني .
حطت اسماء يدها على خصرها : ولو تغربت انا وين اروح ؟
متعب : اطلقك واروح عند اسامه .
اسماء : يسلاااام يعني اسامه اغلى مني وتخاف عليه اكثر من خوفك علي .
متعب بيزعلها : اكيد هذا خويي من الطفوله ولا انتي ماعرفتك إلا قبل 7 سنوات .
قامت اسماء من عنده : انا بروح لخالتي انتبه لجنى .
ضحك متعب : اش فيك بتروحين لايكون بس زعلتي من الحق والحقيقه .
اسماء وهي تطالعه : لا اش دعوه ازعل ع العموم الله يهنيك فيه .. ورجعت جلست جنب متعب .. إلا هو متى قالك انه بيجي 
وانت لي ماقلت لي؟
متعب : ههههه مو مصدق ان هذي اسماء اللي قبل شوي .
اسماء بغنج : ليش هو انا اقدر اشيل عليك .
باس متعب خدها : يالبئ اللي تحبني .
ابتسمت اسماء : إلا متى قالك انه بيجي تو عرفت انك تخبي علي .
متعب : قالي انه بيرجع قبل اسبوعين وقالي اختار لي الوقت المناسب وانا اخترت له انسب وقت .
اسماء : وكل هــذا وتخبي علي .
متعب بمزح : تعرفين زوجك كتوم .
اسماء : اسم الله عليه الكتوم اللي مافيه شي مايقوله لأمه .
ضحك متعب : عاد هذي امي غير .
اسماء بابتسامه : الله يرزقك برها .
طالع متعب بساعته ووقف : مع السلامه حبي بروح لأسامه والله اني مشتاق له ومشتاق لسواليفه .
اسماء : هذا وانت تكلمه وتروح له بالمانيا وانا اخته ماشفته إلا عشر دقايق من رجع وماتبيني اجلس عنده ؟
متعب : انا ابي اسولف معاه لايف .
اسماء : طيب اعزمه هنا عشان نسولف معاه لايف ونشوفه ونسمع اخباره .
متعب : خلاص بتصل عليه بس انتي سوي لنا القهوه .
اسماء وهي تطالع متعب : مافيه احد يشرب قهوه الساعه 8 الصباح .
متعب : سوي قهوه انا بشربها واسامه مسكين من زمان عن القهاوي وعلوم الرجال .
اسماء : اش تقصد .
متعب : قصدي انه من زمان عن السعوديه والقهوه ومجالس الرجال .
اسماء : طيب يله اتصل عليه قوله .
طلع متعب جواله واتصل على اسامه : الوو .
اسامه : هلا والله بصاحبي صباح الخير .
متعب : صباح النور .. اسامه تجي تقهوى عندي الحين ؟
اسامه : لا .. خله بكره .
متعب : اسامه تعال تقهوى عندي ترا اختك مشتاقه لك وانا بعد من زمان عنك .
اسامه : خلاص مسافة الطريق وانا عندكم .
متعب : حياك الله .
قفل متعب من اسامه : يله اخوك بيجي لاتأخرين بالقهوه وانا بروح للديوانيه .

**

**

**

ام وليد وهي تصرخ : ياويلي ياويلي مجوهراااتي وينها انا انسرقت مجوهراتي مو هنا .
ابو وليد : صلي على محمد .
ام وليد وهي تطلع لغرفة وليد والعزوف : وليــــــــد الحق علي مجوهراتي انسرقت حسبي الله على اللي سرقها .
فتح وليد الباب : يمه اش اللي تقولينه ؟ مين اللي سرقهم ؟
ام وليد وهي تمثل البكاء : اكيد انها العزوف او الخدامه مافيه احد غيرهم .
وليد : لااا العزوف مستحيل تسويها .
ام وليد وهي تدخل : انا بشوف الغرفه اش دراني عنها لو هي اللي سرقت مجوهراتي .
فتحت الدرج اللي حاطه فيه مجوهراتها واخذت الصندوق وطالعت بالعزوف والوليد : هذي مجوهراتي عندها اش بتقول الحين ؟
وليد وهو يطالع العزوف : وصلت فيك الحقاره لهالدرجه تسرقين مجوهرات امي .
وقفت العزوف : خالتي قولي لولدك انه انتي اللي حاطتهم هنا لأنك عرفتي مكان الدرج اللي هم فيه من اول مافتحتيه ومارحتي 
للخدامه تشوفين اغراضها لعبتك حلوه بس انتي خربتيها بالنهايه .
طلعت ام وليد " ايه كلامها صح "
وليد : انتي من جدك امي اللي حاطتهم هنا .
العزوف : لو مو هي كان ماجات تدور عليهم عندي .
وليد : احس انكم اعداء مو اهل .
العزوف : ايه صح انا وامك اعداء وياليت اطلع من البيت هذا باسرع وقت لأني مليت طفشت ثلاث سنوات وانا متحمله امك 
خلاص نفذ الصبر عندي بطلع ببيت بروحي واذا انت ماتقدر اقول لأبوي مو مقصر معاي .

**

**

**

نوف : يمه والله ماتتخيلين قد ايش فرحانه .
ام عامر بابتسامه : جعلها دوم فرحتك ان شاء الله .
نوف : حسيت ان كل الحزن اللي انا فيه راح بلحظه وحده اسامه هو سر سعادتي .
ام عامر : يابنت حرام عليك انتي متزوجه ومايصير تقولين كذا .
نوف : يمه مصيري بتطلق وانا احب اسامه وبندر يعرف بالشي هذا .
ام عامر : الله يهديك لو بتطلقين ماتقولين كذا لآنه حرام وحبك هذا مو على الشرف انتي كذا تغضبين ربي عليك .
نوف : يمه القلب وماهوى .. انا قلبي ماهوى إلا اسامه ولا راح احب غيره .
ام عامر : وتتوقعين ان بندر بيطلقك ؟
نوف : اذا ماطلقني برضاه يطلقني غصب عنه .
ام عامر : ماراح تتطلقين على كيفك اذا هو مو موافق .
نوف : يمه لاتنسين ان انا كل ما اقوله اطوله وشوفي اتطلق ولا لا ؟
ام عامر : حبيبتي هو يحبك وماراح يفرط فيك ولا راح يكرر غلطة اسامه .. اسامه يقول لأمه انه ندم على طلاقك .
نوف : انا لازم اعرف اش سبب طلاقي اسامه لسه يحبني .
ام عامر : وانتي اش دراك انه يحبك ؟
نوف : يمه هو قالي .
ام عامر وهي تحط يدينها على راسها : حتى ولد عمك مثلك انتم اش جاكم اش فيكم ؟
نزلت سعاد مع الدرج : نــــووف هنا ؟
وقفت نوف وسلمت على سعاد : انتي اش جايبك المفروض تجلسين عند اخوك توه راجع من غربته .
ابتسمت سعاد : زوجي اهم من اخوي .
نوف : صدق انه ماعندك ذوق .
ام عامر : لا والله سعاد ذوقها عالي والدليل انها تحب عامر احلى ماخلق ربي .
نوف : يمه ترا عندك عيال وبنات غيره مو وحيدك .
ام عامر : الله يخليكم لي بس عامر هو اول من عرفت .
رن جوال نوف : الوو .
بندر : هلا نوف .. خليك جاهزه بعد صلاة العصر بمر عليك واخذك .
نوف : لا عمي بيسوي حفله لاسامه وانا لازم احضرها .
بندر : ايه عارف انه عنده حفله وانا بحضرها بس بخذك العصر وبالليل تروحين لهم .
نوف : لا انا ابي اجلس مع اهلي .
بندر بعصبيه : نوف ليش انتي تحبين العناد .. خلاص الى متى واحنا كذا .
نوف : انت اللي تنرفزني .
بندر : انتي من يوم رجع اسامه واسلوبك جاف .
نوف وهي تدخل بغرفتها : بندر اكون صريحه معاك انا ما احبك .
بندر : ايه اكيد تحبين اسامه ولا اش خلاك تجلسين عند اهلك .
نوف : ايه احب اسامه وهذا من ربي حبيت اسامه من صغري مستحيل اكرهه او احب غيره .
بندر : طيب يانوف دواك عندي اخليك تنسين اسامه وطوايفه .
نوف : انا احب اسامه طول عمري واعلى مابخيلك اركبه .. وابيك تطلقني .
بندر : اذا طلقتك ترا انا ابي ولدي يعيش معاي .
نوف : حلال عليك ولا راح اسألك عنه .
بندر : حتى ولدك مستغنيه عنه .
نوف : بندر انت اش تبي مني ياما هنتني وذليتني وجرحتني وتبيني احبك ولا اعيش معاك ؟
بندر : انا احبك يانــــوف اسامه باعك وحبيتيه ولا انا شاريك وانتي تكرهيني .
نوف : ولا راح احبك واسامه هو الوحيد اللي حبيته ولا راح احب غيره .
بندر : وتقولينها قدامي انك تحبينه صدق انك ماتربيتي .
نوف : حدك هنا لاتتكلم على تربيتي انا متربيه واحسن تربيه واللي مو متربي هو اللي يتكلم علي .
بندر : اعصابك ياشيخه لاتزعلين من الحقيقه انتي قليلة حيا وماتحسين على دمك كم مره اقولك لاتتكلمين باسامه قدامي بس انتي 
متبلده ماعندك مشاعر ولا احاسيس انا ما ادري اشلون اهلك قدرو يربونك عندهم لو انا مكانهم ارميك بالشارع .
نوف : اهلي يحطون بنتهم بعيونهم ويحفظونها بعد الله الين ماتتزوج وزوجها اما يضيعها ولا يسعدها .
بندر : بس للاسف اهلك دلوعك وماعرفو يربونك .
نوف : بندر لاتتكلم بتربيتي لأنك قاعد تسيئني والاساءه هذي يمكن توديك بـ 60 داهيه انا نوف ال ...
بندر : اش قصدك الاساءه هذي توديني ب 60 داهيه ؟
نوف بابتسامه : لا تنسى انه لي عزوه اخواني وعمامي وعيالهم .
بندر : اها يعني انتي بتروحين لعمامك واخوانك وتقولين لهم اني قلت انك ماتربيتي .
نوف : ايه .
بندر : وانا احتمال اقولهم انك تحبين اسامه وانتي على ذمتي وتتغزلين بالرجال وانتي على ذمتي .. اش بتصير ردة فعلهم .
نوف : يعني اش راح يسوون بيقتلوني لسواد عيونك ولا بيقولون لك مالك فيها نصيب وطلقها ؟
بندر : نوف انتي تخططين لتدمير حياتي ولا لآيش بالضبط انا مافهمتك .
نوف : انا ما ادمر احد بس ابيك تطلقني بشوف حياتي مع غيرك يمكن يقدر يسعدني واستقر معاه ولا انت من 7 سنوات من 
زواجنا مافيه لا استقرار ولا سعاده ولا حياه مثل خلق الله .
بندر : وانا اش راح يصير لي اذا طلقتك ؟
نوف : تزوج الله يهنيك اكثر ماحط ربي بنات الحلال روح تزوج لك وحده منهم .
بندر : وبوجهة نظرك كمجربه فيه وحده بترضى بواحد مطلق زوجته بعد سبع سنوات ؟
نوف : ايه ترضى ليش لا .
بندر : اوك انا بتزوج الحين واذا مالقيت السعاده مع زوجتي الثانيه ماراح اطلقك .
نوف : لا لا طلقني وبعدين تزوج انا ما ابي اسبب مشاكل لبنات خلق الله .
بندر : نوف انا احبك .
نوف بصراخ : وانا اكرهك لاتحاول اني في يوم من الايام راح احبك هذي مستحيل تصير إلا باحلامك الورديه .

**

**

**

اسامه وهو يطالع جنى بنت اسماء : ما شاء الله قمر طالعه على امها .
ابتسمت اسماء : ياقلبي يا اسامه جعلني اشوف عيالك ان شاء الله .
اسامه " قريب ان شاء الله " : وعيالي بيطلعون احلى من عيالكم كلهم .
اسماء : اش المناسبه احلى من عيالنا كلنا جنى مستحيل يصير فيه احد احلى منها .
اسامه : لأن عيالي ان شاء الله يصيرون عيال نوف وماراح يصير فيه احد احلى منهم .
طالعته اسماء بذهول : نعم اش قلت ؟ تفكر بنوف وهي متزوجه خاف ربك لاتصير مثلها ترا هي اقولها حرام تفكرين باسامه 
وانتي متزوجه تقولي القلب ومايهوى .
اسامه : ايه كلام نوف صدق اش اسوي القلب ومايهوى .. ثمان سنواات وانا عايش بغربه كله عشان نوف وعشان ما اجرحها 
وتقولين لي لاتفكر فيها اي من الحق انتي ؟
اسماء : اسامه انت من جدك بتتزوج نوف ؟
اسامه : ولا راح اتزوج غيرها .
اسماء : طيب هي متزوجه .
اسامه : والمتزوجه اذا كان تحبني تتطلق عشاني .
اسماء : تتطلق عشانك تخلي الناس كلهم يسولفون ويتكلمون فيها عشااانك ؟
اسامه : اذا كان تحبني تسوي المستحيل عشاني مثل ماضحيت عشانها .
اسماء : اسامه اصحى من الغيبوبه اللي انت فيها وين عقلك ؟ اشلون تخلي البنت تتطلق عشانك والله حرام انت ماتدري اشلون 
نظرة المجتمع للمطلقه .
اسامه : بلا مجتمع بلا بطيخ نوف اذا تطلقت انا راح اتزوجها وانا اعرف ان نوف تحبني انتي لو سمعتي كلامها البارح كان 
ماقلتي كذا .
اسماء : اسامه ابوي لو يعرف انك تفكر بنوف راح يقتلك ؟
اسامه : اسماء والله لو يقتلوني عشان نوف ما اتخلى عنها دقيقه وحده نوف تحبني وانا احبها اش اللي يمنعنا مانتزوج ؟
اسماء : انت من الاساس ودامك تحبها ليش طلقتها ؟
اسامه : طلقتها عشان شي خاص فيني وما ابي احد يفتح الموضوع هذا .
اسماء : اسفه اذا كان فتحت مواضيع انت ماتبيها .
اسامه وهو يطالع باسماء : انتي اش فيك لايكون زعلتي علي .
اسماء بابتسامه : اش دعوه ازعل على اخوي حبيب قلبي .
دخل متعب : سلام عليكم .
اسماء واسامه : عليكم السلام .
متعب وهو يجلس جنب اسماء : اسومه امي تبيك .
وقفت اسماء : خالتي تبيني ولا تصريفه .
ضحك متعب : لا والله امي تبيك .
طلعت اسماء من عندهم وطالع اسامه بمتعب : وينك من اليوم ؟
متعب : رحت عند امي لازم تاخذ راحتك مع اختك .
اسامه : ياعيني ع المؤدب .

**

**

**

بعد صلاة العشاء كانو العايله كلهم مجتمعين بالاستراحه .
العزوف : نوف تعالي معاي للحوش شوي .
طلعت معاها نوف : هلا حبيبتي .
العزوف بابتسامه : انا حــامل .
ضمتها نوف : الف الف الف مبروك ياقلبي .
جات اسماء : اش صاير ؟
نوف وهي تبتسم لأسماء : العزوف حامل .
اسماء وهي تضم العزوف : مبروك حبيبتي الله يسهل عليك ويقومك بالسلامه .
طالعتهم ام وليد : اش هذا لايكون شاذات والعياذ بالله .
طالعتها نوف : حبيبتي بناتك الشاذات ولاتشوفين البنات اللي غيرهم مثلهم واحسن الظن باخواتك المسلمات .
العزوف بهمس : نوف لاتقولين كذا والله تسوي لي شي .
اسماء : الى متى وانتي عايشه معاه وصابره عليها .
العزوف : انا قلت للوليد بستقل ببيت بروحي بس هو مارد علي قال يصير خير .. واذا ماطلعت ببيت بروحي باليومين الجايات 
اقول لأبوي وارتاح ابوي ماراح يقصر معاي .
نوف : يله اسماء بندخل وانتي خليك هنا .
العزوف : لا انا بكلم وليد والحين اجيكم .
دخلو العزوف واسماء وجات الماس وضمت العزوف ضار ظهر العزوف على الماس ويدينها تحت صدرها : احبــك .
صرخت العزوف : بعدي عني .
تركتها الماس وارسلت لها بوسه ع الهوا : فديتك .
العزوف : والله لأقول لوليد على حركاتك هذي ياوسخه .
الماس : ابي اعرف انتي ليش تعذبيني ليش تصديني .
العزوف : لو كان انتي ولد ارحم .. حرام عليك اتقي الله بنفسك وبعدين انتي زوجة اخوي .
الماس بابتسامه : وهذا اللي مخليني احبك اكثر بكون بقربك باي مكان .
مشت من عندها العزوف وهي تتحسب عليها .

**

**

**

عند الرجال

كانو جالسين كلهم .
عامر : اسامه انت شاعر ونبي اخر قصيده كتبتها والله من زماااان عنك وعن قصايدك .
اسامه : هذي قصيده كتبتها البارح .

غابت ثمان سنين حل وترحال
غابت ثمان مدلي همه
قضيتها بالحب والشوق رحال
شوق تحدي كل يائس وهمه
وعقب الثمان اللي تعبها برى الحال
جاب الزمان الكارثه والمطمه
جاني ولدها مبتسم بين الاطفال
ومن بسمته ذكرت انا بسمة امه
شفته وصاحت داخلي كل الاميال
بصوت عجزت بكتم الانفاس المه
ركضت له دمعي على الخد منهال
من زود شوقي قمت بالحيل اضمه
لحظة حضنته والطفل في يدي مال
شميت ريحتها على اطراف كمه
واستلمت نفسي مقاديم الاهوال
وتم الضياع واكدت لي متمه
وليت الزمان اللي شغل غربتي طال
ولا دور العاشق على حرق دمه
اليوم بنت الناس في بيت رجال
حب على غير الشرف مذمه
مجبور اعود واشتكي لكل الاميال
بنفس حزينه كائبه مستهمه
برجع وحيد سكته بر و رمال
يموت يحيا يندفن مايهمه

طالعه بندر " هذا يقصد نوف يعني لسه يحبها " وقف : عمي انا اترخص .
وطلع من عندهم .
وطالعهم اسامه : هذا اش فيه كأنه زعل .
ابو اسامه : يمكن عشان المقصوده بالقصيده نوف .
مهند : طيب عبروني انا عندي قصيده جديده .
طالعه ماجد وضحك : هههههههههه يالمتطور اطربنا بقصيدتك .
مهند : لا لا خلاص هذا اولها وضحك علي اشلون لو قلت القصيده .
وليد : إلا ماقلت لنا يا اسامه وين كنت ؟
ابتسم اسامه : كنت بالمانيا .
طالعه ابوه : اشلون طلعت من السعوديه والجوازات مافيه اي شي يثبت انك طلعت ؟
اسامه : مشاري ماقصر معاي دخلني بدون اجراءات سفر .
ابو عامر : والله انا قلت انه مات .
ابو اسامه : انا اول مافكرت فيه انه مع عصابه وسوا لهم شي وقتلوه لأنه هذا المبرر الوحيد لأختفاءه .
اسامه : والله ماكنت برجع بس متعب لزم علي .
ابو اسامه وهو يطالع متعب : ياكثر ما اسألك عن ولدي وتقول ما اعرف عنه اي شي .
ابتسم متعب : اسامه قالي لو عرف احد عني شي ما اعرفك ولا تعرفني .
ابو وليد : احنا من يوم طلعت من عندنا واحنا ندخل بحزن ثاني بنتي ليلى ماتت .
الكل ترحمو عليها ووليد تذكر وفاتها اشلون ووين وسكر عيونه بالم وفتحها " ياربي تغفر لها "
عامر : جدي الله يرحمه كان يتمنى يشوف اسامه قبل لايموت .
اسامه بحزن : الله يرحمه .. إلا قبره وينه فيه ؟
ابو اسامه : هنا بالرياض .
اسامه : بكره ان شاء الله بروح له ابي واحد يروح معاي .
عامر : انا اروح معاك .
ابو وليد : ماجد متى بتتزوج لك ثلاث سنوات من ملكت على بنتي مافيه احد يتزوج بعد هالفتره .
ماجد " خلها شوي " : قريب ان شاء الله ابي زواجي مع زواج اسامه .
ابتسم اسامه : ومن اللي قالك اني بتزوج ؟
ماجد : انا عارف انك مابتبقى كذا بدون زواج .
ابو اسامه : لا يا اسامه انا لازم افرح فيك .
اسامه : يبه انت فرحت فيني من زمااان خلاص .
ابو اسامه : لا فرحتي هذي بتكون غير عن كل فرحه .
اسامه : يصير خير ان شاء الله .

**

**

**

ام اسامه : سعاد حبيبتي اش فيك مو على بعضك اليوم ؟
سعاد : يمه انتي ماشفت حالة نوف والله كاسره خاطري هي تبي اسامه وهو يبيها بس الحظ حال بينهم .
ام اسامه : ربي يعوضهم ان شاء الله .
ابتسمت سعاد : امين .. بس ماراح يلقون احسن من بعض .
ام اسامه : بس اسامه يقول ماراح يتزوج غير نوف والبنت متزوجه ومعاها ولد .
سعاد : ولو يمه نوف مو لازم تجلس عند بندر وهو يعذبها .
طالعتها امها : ايش يعذبها ؟ مين اللي قالك ؟
سعاد : يمه انا اعرف انه معذبها لو هي ماقالت ولا اشلون 7 سنوات وماقدرت تحبه اكيد بندر مو مقنع نوف .
ام اسامه : سعاد خلاص لاتنبشين بالماضي الحين نوف على ذمته وطالما هي على ذمته تحترمه وتحبه وتصون العشره .
وبالجهه الثانيه من الاستراحه كانو جالسين نوف وعبير ع المرجيحه .
نوف : نفسي اروح له واجلس معاه من زمان عنه اشتقت له مرره .
عبير : نوف خلاص لاترجعين نوف الحزينه الكئيبه تكفين لاتضيقين خلقي ربي راح يرزقك ان شاء الله بالعيال اللي ينسونك 
اسامه .
طالعتها نوف : ايــش ؟ من اللي قالك ان ابي احد غير اسامه حتى بندر خلاص ما اطيقه .
عبير : طيب اطلبي الطلاق من بندر وراح يتزوجك اسامه وانا راح اقنعه .
نوف : بندر قالي ماراح اطلقك بس انا راح اتطلق غصب عنه اهم شي اسامه يرجع لي انا لأسامه واسامه لي .
عبير : نوف حبيبتي كذا راح تضيع حياتك بين اسامه وبندر .
نوف : عبير انا ابي اتطلق بس مو عارفه اش اقوله ..كم مره قلت له انا احب اسامه بس مايفهم مايطلقني عجزت وانا اقوله انا 
اكرهك .
طالعتها عبير : يااااهبله اشلون تقولين له انك تحبين اسامه ؟
نوف : انا ما قلت الا الصدق وانا احب اسامه ولو ايش ماكرهته .
رن جوال نوف : هذا بندر .. الوو .
نوف : نعم .
بندر : نوف انتي لسه عندهم ؟
نوف : ايه اكيد .
بندر : طيب تعالي انا ابيك شوي بالسياره .
نوف بعدم اهتمام : اش تبي ؟
بندر : تعالي بسرعه ابيك بس شوي وترجعين لأهلك .
نوف : اوك الحين جايه .
وقفلت منه : عبير انا بروح شوي لبندر بشوف اش فيه يقول يبيني بالسياره .
ولبست عبايتها وعبير تقول : اش يبي ؟
نوف : ما ادري والله بس شكله عنده مصيبه .
عبير : الله يستر .
طلعت نوف وركبت بالسياره وفتحت غطاها وطالعت ببندر : نعم يابندر اش بغيت ؟
بندر وهو يطالعها : نوف ولد عمك قال قصيده زعلتني منه وانا ما ابيك على ذمتي دامكم انتي وولد عمك بهالدناءه .
نوف وهي ترفع حاجبها : لو سمحت يابندر لاتقول عني كذا انا مو دنيئه اش ذنبي اذا انا احب ولد عمي والقدر حال بيني وبينه .
بندر : نووف انا ماراح اطلقك بهالسهوله وماراح اطلقك إلا بعد عنا 8 سنوات ثانيه .
طالعته نوف : ربي مايخيب رجاي وانا بدعي انك تطلقني وافتك منك وتفتك مني انا ماا دري اش الانانيه هذي تكفى يابندر طلقني 
برتاح لي ثمان سنوات ماذقت طعم الراحه .. وسالت دموعها .. ابي احس بالسعاده اللي الناس عايشينها .
اثر كلام نوف ببندر وطالعها وهو مخنوق



البــــــــــارت الـــــــثامـــــــــــن







اثر كلام نوف ببندر وطالعها وهو مخنوق : عمري ماتمنيت او توقعت اني بكون تعاست احد .. انتي طالق يانوف طالق بالثلاث 
واستري ماواجهتي وسامحيني واتمنى اني ما ضايقتك بكلامي بس انا احبك يانوف والايام اللي عشتها معاك من احلى ايام عمري 
وماراح انساك .
ابتسمت نوف ودموعها متحجره بعينها ماتدري هي دموع فرح ولا حزن هي سعيده بس دموع بندر ماهانت عليها : الله يوفقك مع 
وحده غيري .
ونزلت ودخلت ونادت عبير وهي فرحانه وحضنتها : بندر طلقني ياعبير .
عبير بابتسامه : ياقلبي الله يوفقك ان شاء الله بس ماتوقعت بهالسهوله ماشاء الله .
طلعت ام عامر : نوف .. وين كنتي رايحه ؟
نوف وهي تروح لأمها : يمه باركي لي بندر طلقني خلاص ماعاد فيه شي يمنعني من اسامه .
ام عامر وهي تبكي : ياقلبي يانوف واخيرا بشوفك فرحانه .
عبير : خالتي تكفين لاتقلبينها بكى بنسوي لنوف احلى حفله .. وانا بقول لأسامه وببشره انها تطلقت .
ام عامر : لا لا لاتقولين له الحين .
عبير : إلا ياخالتي بفرح اخوي من زمان مافرح .
ام عامر : خذي راحتك .
نوف : يمه انا اللي بكلمه انا اللي بفرحه معاي .
ام عامر : لا مايجوز تكلمينه انتي الحين بعدتك يحرم عليك تكلمين الرجال .
نوف : آآآوه بعد عده ثانيه .
عبير : حرام عليك هذا شي ربي شارعه لنا ولازم نرضى فيه .
نوف : ونعم بالله بس والله نفسي اكلم اسامه مشتاقه له مووت .
خذت عبير جوالها واتصلت على اسامه : الوو .
اسامه : هلا والله باختي الغاليه .
عبير : هلا بك ياقلبي .. عندي خبر راح يفرحك كثــــــــــــير .
اسامه بابتسامه : يله فرحيني من زمان عن الفرح .
عبير : نوف تطلقت .
اسامه والدنيا مو ساعيته من الفرحه : آآآه واخيرآ .. يعني بس شهور العده اللي تبعدني عن نوف ؟
عبير : والله حتى هي فرحانه كثير الله يتمم لكم على خير .
اسامه : مـــــن زمان عن نوف والله اني مشتاق لها حيييل .

**

**

**

دخل بندر البيت وسكر الباب وراه بقوه وسند ظهره على الباب ورفع راسه وتنهد وجات امه : بندر اش فيك ؟
بندر وهي يقبل راس امه : يمه انا طلقت نوف لاتزعلين علي .
ام بندر : ماني زعلانه عليك حبيبي واخيرا ريحت البنت هي راحتها مع ولد عمها .
بندر : بس يايمه انا فرطت بجوهره ماراح القى احسن منها .. يمه انا ابي ولدي بس ما ابي اعذب نوف .
ام بندر : انا اتفاهم معاها ونوف ماراح ترضى علينا المضره وبعد ولدنا عنا يضرنا وهي بتتزوج .
بندر : لا يايمه هي ماراح تتزوج يمه تكفين لاتقولين انها بتتزوج انا مو متخيل اشوفها مع غيري .
ام بندر : بسم الله عليك انت محتاج لراحه وبعدين افكر بزواجك احنا بنعتمر وصدقني بترتاح .
بندر : اوك نعتمر بس يمه خلاص انا ما ابي اخطب اي وحده ما ابي زوجه غير نوف .
ام بندر : الله يهديك ويصلحك والله راح تلقى اللي تسعدك .
نزلت لينا مع الدرج وطالعت بامها وببندر : اش صـــــاير ؟
ام بندر : بندر ونوف انفصلو .
شهقت لينا : لــــــيش .. بندر ليش والله حرام عليك لاتعذبها .
بندر : هي اللي طلبت الطلاق وانا ما ابي اعذبها وارفض .

**

**

**

بعد مــرور اسبـــوع كانت نوف جالسه بغرفتها : اســامه .
راح لها ولدها : نعم ماما .
اسامه وهي تعطيه ورقه : روح اعطها خالو اسامه .
اخذ اسامه الورقه ودخل بالديوانيه وشاف عامر واسامه وماجد ومهند وراح لأسامه : خالي اسامه هذي من ماما .
ابتسم اسامه وفتح الورقه

كلن يغيب ومع الوقت نتناساه
الا انت باقي في القلب ماغبت
اسهر الليل ودمعي اخذ مجراه
عنوانه فقد غالي بعده تبعثرت
قلبي ترا مايقوى صده وفرقاه
خذيته ومنه تقربت و تمكنت
قلبي جريح وليته يوصل مناه
لكن هو معك وانت به تهاونت
رحلت وقلبي فيك معلق رجاه

( شاعره بقلمي )

تنهد اسامه " هانت يابعد عمري مابقى شي "

وكتب بخطه بالقلم الاسود قصيده : اسامه .
جا اسامه وبهمس وهو يحطها بيد اسامه : هذي تعطيها ماما زين .
اسامه : زين .
وراح لأمه وفتح الباب : ماما هذي من خالي .
فتحتها نوف وشمت ريحة عطره " فديتك يالبئ قلبك "

ماقصدت اسبب لحبيبي جرح ومعاناه
وهو بقلبي باقي مهما صار وصرت
فقدته وانا اجمع باقي ذكـرياته وذكراه
تدمع عيوني لا لمحت طيفه وتنهدت
لو كان لي قدره على وصله ماقطعناه
لكن هذا القدر بعدني عنه وعنه غبت
حبيبي رحلت عنه وتركت قلبي معاه
امشي جسد بلا روح ولاهدف وتهت
اشتقت له و لبسمته وضحكة شفاياه
لكن صارت الاقدار بيننا وبها امنت
مستحيل اكون اتناسا حبيبي وانساه
ساكن بداخلي وين ماجيت ورحت
ابي اسال كرهتني ولا قلبي تبغاه
وهذا عذري رفضته ولا به قبلت

( شاعره بقلمي )

سالت دمعة نوف " آآه ياسامه متى اشوفك ويسعد قلبي بقربك والله مشتاقه لك حيل "
ونادت ولدها : اسامه تعاال .
راح لها : نعم ماما .
نوف وهي تضمه : انت تبي بابا ولا بتجلس عندي .
احتار اسامه وطالع بامه اللي تبكي : لا ماما انا ابيكم كلكم انتي وبابا .
نوف : لا يابابا خلاص مافيه الا انا ولا بابا وين اللي بتروح عنده .
اسامه : انا ابي جده وابي عمه لينا وابي بابا وجدو وابيك ماما .
سالت دمعة نوف : خلاص حبيبي تروح عند بابا .
هز اسامه راسه : ايه ماما .
نادت نوف امها وجات امها : يمه اسامه يبي ابوه .
ام عامر وهي تطالع اسامه : حبيبي بتروح لبابا .
هز اسامه راسه وهو مبسوط : ايه ابي بابا .
ام عامر : خلاص اتصلي على بندر ويكلمه اسامه ويخليه يجي ياخذه .
نزلو نوف وولدها للصاله واتصلت نوف من التليفون واعطته اسامه وكلم ابوه .
وجات سعاد : نوف اشلون بتخلين ولدك بيروح لآبوه .
نوف : والله ما ابي الولد يتعذب هو لازم يروح لأبوه .
سعاد : شكله متعود على ابوه كثير .
نوف : اكثر من ماتتصورين وهو متعلق بلينا كثيــر .
رن الجرس واخذت نوف ولدها وخذت شنطته ووصلت للحوش وضمته : مــع السلامه حبيبي .
وطلعته واخذه بندر ونوف سكرت الباب وهي تبكي " انا ما توقعت اني بحب ولدي هالقد "
ودخلت وطلعت لغرفتها وجلست ع السرير " ياربي تطول بعمره ولا تحرمني منه "

**

**

**

الماس وهي تبكي : لا العزوف الله يخليك لاتطلعين من البيت الله يخليك .
صرخت العزوف : الماس انا اكرهك ابعدي عني خلاص قلت لك اني اكرهك تحملتك بما فيه الكفايه لاتخليني اقول للوليد على 
فعايلك .
طالعتها الماس وهي تمسح دموعها : العزوف ارجوك لاتخليني انا احبك والله ما اقدر على بعدك .
العزوف : اطلعي من هنا .. انا ما احبك اكرهك والله اكرهك .
دخل الوليد وطالع بالعزوف : اش فيك يالعزوف ؟
العزوف وهي تروح للوليد : اختك معجبه فيني .
طالع الوليد بالماس : حرام يا الماس مايجوز اللي انتي تسوين .
الماس وهي توقف : غصب عني انا احبها هي عاجبتني من قبل لاتتزوجها وانا احبها .
سحب وليد الماس بشعرها وطلعها برا ورجع للعزوف : العزوف لاتروحين لها ولاتكلمينها انا ما ادري اشلون امي ترضى على 
بنتها كذا لازم اكلم امي وابوي يشوفون لها حل ولا والله لأقتلها .
العزوف وهي تجلس : طيب احنا متى نروح لبيتنا والله تعبت وانا هنا .
وليد بابتسامه : بكره ان شاء الله البيت كله جاهز بس باقي اغراضنا .
فتحت ام وليد الباب بقوه ووقفو وليد والعزوف وطالعت ام وليد بالعزوف : انتي اشلون تمدين يدك على بنتي ياقليلة الحيا وتقولين 
انك تحبينها معجبه فيها انتي متزوجه استحي على وجهك .
وليد : لا يمه لاتظلمين العزوف مو هي اللي تحب الماس .. الماس هي اللي جات هنا تقول لاتطلعين من البيت .
ام وليد : انت كذاب انت توقف بصف زوجتك على حساب اختك تصدق كم كذبه قالتها لك العزوف اللي بتفرق بيننا .
وليد : لا يايمه انا كنت موجود وقت كلامهم الماس معجبه بالعزوف وانا ما يرضيني اختي كذا الماس لازم تتغير .
ام وليد : هي صارت كذا من بعد سواة ماجد فيها حسبي الله عليه .
وليد باستغراب : وماجد اش سوى لها ؟
ام وليد : لاهو اللي تزوجها ولا هو اللي خلاها تشوف حياتها مع واحد غيره .
وليد : اش دخل ذي بذي ؟
ام وليد : اييه دافع عن اخو حبيبة القلب .
طلعت العزوف من عندهم وام وليد تطالعها ونزلت العزوف تحت وسلمت على راس عمها : مساء الخير عمي .
ابو وليد بابتسامه : مساء النور والرضا هلا والله ببنت اخوي الغاليه .
العزوف : عمي احنا بنروح لبيتنا بكره ابيك تروح معانا والله تعودت عليك .
ابو وليد : حتى انا والله اني تعودت عليكم وابي اشوف عيالكم وهم يلعبون عندي ويكبرون قبالي .
العزوف : طيب ياعمي تعال معانا لبيتنا والله البيت بحاجه لك .
ابو وليد : الله يخليك لي اشلون اطلع من بيتي واخلي عمتك وبنتها بروحهم .
العزوف : عمي تكفى لاتردني وتعال معانا وسجل البيت باسم عمتي وماراح تزعل منك .
ابو وليد بابتسامه : ماعاش من يرفض لك طلب انتي تامرين امر .. لوووولوه لووولوه .
نزلت ام وليد مع الدرج : نعم نعم اش تبي ازعجتنا .
ابو وليد : انا ابي اطلع لبيت العزوف ووليد وبسجل البيت هذا باسمك اش قلتي ؟
ام وليد بفرح : صدق يا ابو وليد البيت هذا بيكون لي ؟
ابو وليد : ايه وانا بطلع مع عيالي .
ام وليد : ايه اكيد موافقه .
ابو وليد : وانتم تقدرون تجلسون بالبيت بروحكم ومو لازم يصير معاكم رجال .
ام وليد : لا مو لازم انت بس جيب لنا حارس وسايق وخل الباقي علي .
عصب ابو وليد : لا ما اكرر غلطتي مره ثانيه واجيب لكم سايق .
ام وليد : يوووه يابو وليد اش خايف عليه الماس والله ما اخليها تطلع من البيت وانا ما راح اسوي شي مايرضيك ولاتوقع ان 
الكابوس اللي قبل 8 سنوات بيتكرر .
ابو وليد : وعلى مسؤوليتك لو يصير اي شي .
ام وليد : كل شي على مسؤوليتي .

**

**

**

اسامه وهو يجلس ع الكنبه : سلام عليكم .
امه وجدته : عليكم السلام .
اسامه : آآه واخيرآ بشوف نوف بعد فراق ثمان سنوات .
ام عبدالله : الحمدلله اني بشوفكم انت ونوف مبسوطين قبل لا اموت .
اسامه بابتسامه : وان شاء الله ياجدتي بتشوفين عيالنا وتزفينهم بنفسك .
ام عبدالله : ان شاء الله اشوفهم .
ام اسامه : الله يتمم لكم على خير ويوفقكم ان شاء الله انا ابيك تسكن عندي انت وزوجتك كل عيالي طلعو وخلوني مابقى إلا انت 
ومهند يقول بيسكن عند عمتي .
ام عبدالله بابتسامه : والله اسمعهم يقولونه ماجد ومهند عاد ما ادري زوجاتهم يبون يسكنون عندي ولا لا .
ام اسامه : اسيل اكيد بتوافق بس الماس راح تسبب مشاكل وماراح توافق .
طالع اسامه بامه : ليش ماجد مايبي يطلق الماس ؟
ام اسامه : ليش يطلقها هو قالك ؟
اسامه : لا بس مهند قال متى بتتزوج قاله ومن قال اني بتزوج الماس يعني بيطلقها وبعدين هي اكبر منه .
ام اسامه : الله يصلحكم ياكثر الطلاق بعايلتنا .
ام عبدالله : بس طلاق نوف واسامه ونوف وبندر وين كثير .
ام اسامه : وحمد ولولوه .
ام عبدالله : بس رجعها .
رن جوال ام اسامه : هلا نوف .
نوف : هلا وغلا بعمتي .. اش اخبارك يالغاليه ؟
ام اسامه : الحمدلله بخير انتي اش اخبارك ؟
نوف : تمام ومبسوطه لأخر الحدود سبحان الله كأنها نزلت علي سعادة الدنيا كلها .
ام اسامه : جعله دوم ياقلبي وجعل سعادتك هذي ماتفارقك .
نوف : عمتي اش رايك تجون انتي وجدتي وتتقهوون معانا مافيه إلا انا وامي وسعاد .
ام اسامه : خلاص حبيبتي اقول لجدتك وارد لك .
نوف بهمس : خالتي اش اخبار اسامه .
ابتسمت ام اسامه وهي تطالع اسامه : الحمدلله بخير .
نوف : دوم ان شاء الله .. مع السلامه .
ام اسامه : مع السلامه ياقلبي .
وسكرت جوالها ونزلته ع الطاوله : عمتي نوف تعزمك ع القهوه عندها .
ام عبدالله : مافيه احلى من لمة الاهل بنروح لها يابنتي ونعزم البنات من يوم تزوجو صرنا مانشوفهم .
ام اسامه : اسامه توصلنا بيت عمك ؟
اسامه : ايه خلوكم جاهزين عشر دقايق معاكم .
ام اسامه : احنا جاهزين بس باقي عباياتنا بروح اجيب عبايتي وانت روح جيب عباية عمتي بغرفتها .

**

**

**

الـــساعه 8 المســاء كل العايله مجتمعين ببيت ابو عامر .
ام عامر : حيا الله من جانا .
ام احمد : الله يحييك .
ام عامر : هلا والله باسيل تو مانورت الرياض .
اسيل بحيا : منوره بوجودكم .
دخلو بالمجلس وقامو الحريم وسلمو عليهم .
جلست اسيل جنب نوف وبهمس : الف مبروك طلاقك .
نوف : الله يبارك فيك نفسي اسوي حفلة طلاق واعزم الناس كلهم .
عبير : حرام عليك يانوف بندر ماعذبك عشان تقولين كذا .
نوف : صح انه ما عذبني بس انا تعذبت ببعد اسامه .
اسماء : ان شاء الله فرحك انتي واسامه راح يصير احلى فرح بالرياض كله اخلي كل الناس يتكلمون عنه .
نوف : انا مايهمني اشلون يصير زواجي اهم شي تزفوني لأسامه واعيش معاه وراح اتبرى منكم كلكم .
عبير : هههههههههه تسوينها انتي واسامه اتوقعها منك تتبرون من اهلكم كلهم .
كانت ام وليد تخز سعاد والعزوف اللي جالسات مع بعض ويسولفون .
ووقفت : العزوف الماس تبيك برا .
مشت العزوف ورا خالتها والماس راحت للعزوف وضمتها ودخلت ام وليد والعزوف تحاول تبعد عنها : بعدي ياوسخه .
نزلت الماس يدها على خصر العزوف وباست خدها والعزوف تتقرف منها : احبك .
دفتها العزوف وبصوت قصير : والله لافضحك الحين ولا انقلعي عن وجهي .
الماس : وربي اشتقت لك لي يومين ماشفتك ولا سمعت صوتك .
العزوف : حرام عليك يا الماس انتي اش قاعده تقولين اخوك وليد مايتجرأ يسوي حركاتك .
الماس بحب : وهـ فديتك بس .
العزوف : الماس يرحم امك بعدي عن طريقي خلاص انتي مو طبيعيه شوي وتصيرين ولد .
الماس : انا ماصرت بويه إلا لعيونك يمكن اعجبك .
العزوف : استغفر الله اللهم لاسخط .
مشت من عندها وسحبتها الماس وباست خدودها : فديتك .
اعطتها العزوف كف : ياقليلة الحيا .
مسكت الماس خدها : احلى كف بحياتي فداك روحي لو تبين تقتليني انا فدوه لك .
مشت من عندها العزوف وهي تتحسب عليها وراحت لغرفتها وفتحت الباب ودخلت وجلست ع السرير " آآآه اشتقت للنوم هنا "
رن جوالها ورد بـ : هلا حبي .
وليد : هلا والله بشمعة حياتي .. اش اخبارك ياقلبي واخبار اللي ببطنك .
ابتسمت العزوف وهي تحط يدها على بطنها : بخير .. وليد ياقلبي بنام عند اهلي بس اليوم .
وليد : لا والله ما اقدر على بعدك .
تذكرت العزوف كلام الماس : تكفى وليد لاتذكرني بالكلام هذا .
وليد استغرب : لــــيش اش قلت انا .
العزوف : دايم الماس تقولي كذا ما اقدر على بعدك .
ضحك وليد : كيفها معاك الحين .
انقهرت العزوف : الحين انت اش اللي يضحكك .. اختك زفت الحين تقول انها صايره بويه لعيوني يمكن تعجبني .
وليد : استغفر الله .. البنت هذي اش اللي صار لها .
العزوف : والله اذا ماقلت لها ياوليد ولا كلمتها وتعدلت لأكلم الهيئه انا اخاف تدمر حياة البنت .
وليد : والله حاولت فيها بس مافيه فايده البنت تغيرت مره .
العزوف : خلاص انا اتصرف وشوف اذا ماصارت اختك داعيه .
وليد : ياليت بس تترك حركاتها هذي .

**

**

**

صحى بندر من نومه الساعه 8 الصباح واخذ له شور ولبس ثوب ابيض ونزل تحت وسلم على راس امه : صباح الخير .
ام بندر : هلا والله صباح النور والسرور .
بندر : هاا يمه اسامه اش سوى يبي امه ولا لا ؟
ام بندر : لا والله مبسوط هنا وهو عند لينا .. ياولدي اش رايك ازوجك انت لازم تتزوج بيتك محتاج مره ترعاك وترعى ولدك .
بندر : لا يايمه انا خايف على اسامه تجي وحده وتعذبه وانا مو موجود لا اسامه مو محتاج لأحد .
ام بندر : ياولدي ياحبيبي لينا بتتزوج بعد ست اشهر وانا اشتد مرضي والله ما اقدر اقوم باسامه واربيه .
بندر : خلاص يمه اسامه كبر عمره 4 سنوات .
ام بندر : واذا درس من اللي بيهتم فيه ويعتني فيه يصير ولدك كأنه يتيم .
بندر : يمه من اللي بهالزمن تخاف الله تخاف على ولد ضرتها وانا اساسا مطلق ضرتها كل الحريم يعذبون عيال ازواجهم .
ام بندر : فيه وداد بنت خالك تخاف الله وهي داعيه وانا متأكده ان بناتنا فيهم خير وهي فئه قليله منهم اللي كذا .
بندر : خلاص يمه انا موافق بس ابي اتزوج قبل لاتخلص عدة نوف وحده بوحده والبادي اظلم .
طالعته امه : انت قاعد تتحدى ولا اش فيك تتكلم كذا ؟
بندر : لا يمه ما اتحدى بس نوف بتتزوج وانا عارف انها بتتزوج وابي زواجي قبل زواجها .
ام بندر : ومين اللي قالك انها بتتزوج ؟
بندر : هي قالت لي بنفسها .
ام بندر : نوف ماتنلام افترقت هي واسامه 8 سنوات ولما رجع شافها مع واحد غيره .

**

**

**

مــــرت اربع اشهر واسبوعين ونوف بتطير من الفرحه وقعت على موافقتها وطالعت عامر وابتسمت : آآآه ماتتخيل قد ايش 
فرحانه .
عامر : جعله اليوم ودوم فرحتك هذي .
نوف : امين .
عامر : يله تعالي معاي اسامه بيشوفك .
مشت نوف مع عامر ودخلو بالصاله ووقف اسامه وابتسم لنوف وطلع عامر واسامه ضم نوف : واخيرآ صرتي حليلتي .
نوف : مو مصدقه يا اسامه اني صرت لك .
اسامه وهو يبوس خدودها ويدها : اشتقت لك .
جلست نوف ع الكنبه وهي تقول : وانا اكثر .
ابتسم اسامه وهو يجلس جنبها : تذكرت ملكتنا قبل 9 سنوات بس كنتي مستحيه مو مثل الحين .
نوف : بالعكس تو حسيت بطعم الفرح ملكتنا اليوم تسوى سنين عمري اللي مضت كلها .
اسامه : حتى يوم كنت موجود .
نوف : اسامه خلاص ايامنا اللي راحت كلها شقا وهموم احنا مانبي نكدر على انفسنا اكثر من كذا .. قولي اش سبب طلاقي وبنبدا 
بحياه جديده .
تنهد اسامه : كنت مو صاحي يوم طلقتك كنت مجنون مو بعقلي .
نوف : طيب قولي بالتفصيل انا ابي اعرف .
اسامه : جالنا سنه كامله من زواجنا وانتي لسه ماحملتي رحت الدكتور وحللت وقالي اني عقيم ولا يمكن انه يجيني عيال 
وبالصباح رحت للمحكمه وطلقتك ويوم رجعت للبيت وشفتك بغيت انتحر ما ابي اضيق خلقك ما ابي اجرحك وقلت لك ان خويي 
مات وبعدها وديتك بيت اهلك ودخلتي المستشفى اكثر من مره وانا السبب وانا رحت لألمانيا وبعد اربع سنوات من غربتي 
تعالجت والحمدلله رجعت لكم .
طالعته نوف : انت كنت تعرف عنا شي ؟
اسامه : كل اخباركم واصلتني متعب ماخبى علي شي إلا زواجـــك .
نوف : وليش ماقال لنا وريحنا الناس ينامون ويرتاحون وانا اسهر الليالي ابكيك خلتني ابكيك وانت حي .
ضمها اسامه : ياجعلني ما ابكيك .
نوف : والله لو قلت لي انك عقيم ما اتركك لحظه وحده واعيش معاك العمر كله مهما كانت ظروفك مافيه شي يفرقنا .
اسامه : حبي هذا درس لنا عشان مانفترق .
نوف وهي تغمض عيونها : آآآه ياصعبه من درس والله حسيت انه 16 سنه مو 8 سنوات انا ماكنت عايشه مع الناس كل شي فيني 
انت .
اسامه : يالبئ قلبك يانوف .
نوف : لبئ روحك .
اسامه : بس انا عندي سؤال واحد وراح ينتهي ماضينا المر بهاللحظه .
نوف : اسأل .
اسامه : انتي ليش تزوجتي ؟
نوف : من كثر ماني متعذبه بغيابك وافقت على بندر قلت يمكن يقدر يحل مشكلتي وزاد الجرح جرح صارت حياتي كلها مشاكل .
اسامه : بس هو شكله يحبك .
نوف : انا كل ماجبت طاريك قام يضربني .
اسامه : يابعد عمري من اليوم وطالع محد يقدر يمد يده عليك .
نوف : من اليوم وطالع راح انسى شي اسمه حزن وهم ودموع .
اسامه : وتنسين كل الناس ومايصير عندك إلا انا .
ضحكت نوف : هههههه والله لو فاقده الذاكره .

**

**

**

بندر وهو يطالع لينا : انتي مــتأكده من الكلام اللي تقولينه ؟
لينا بابتسامه : ماتصدقون ان هذي نوف اللي نعرفها يمه نوف تغيرت صارت تختلف عنها اول .
ام بندر : الله يديم عليها سعادتها عطيني جوالي ببارك لها وابارك لأمها .
وقف بندر : لا اكيد هذا مقلب نوف تتزوج ؟
لينا : لا تنسى انها تحب اسامه ولا تصير نفسك بينها وبين زوجها تعوذ من الشيطان واتركها بحالها .
بندر : بس انا احب نوف لو حبت 100 رجال ماراح اكرهها .
لينا : خلاص نوف صارت زوجة اسامه والحمدلله اني شفتها فرحانه دايم وهي تبكي .
ام بندر : يابنت روحي جيبي لي جوالي .
راحت لينا وجابت جوال امها واتصلت على نوف : الوو .
نوف : هلا خالتي .
ام بندر : هلا بك اش اخبارك حبيبتي ؟
نوف : الحمدلله بخير .
ام بندر : الف الف مبروك ياقلبي مـــــنك العيال ومنه المال .
نوف بابتسامه : الله يبارك فيك .
ام بندر : ان شاء الله نفرح فيك عروس .
نوف : ان شاء الله وزواجي بعد ثلاث اسابيع واتمنى تحضرونه .
ام بندر : ان شاء الله نحضره .. مع السلامه حبيبتي والله يتمم لك على خير وسلمي لي على امك .
نوف : يوصل ان شاء الله .

**

**

**

ابو اسامه بابتسامه : الحمدلله اني شفتك فرحان والحمدلله انك رجعت لنوف .
ام اسامه : بس ابيك تسكن عندي يا اسامه كل عيالي طلعو من البيت مابقى لي إلا انت .
اسامه : ان شاء الله اسكن عندكم بس ببني جناحنا ابيه يجهز قبل ثلاث اسابيع .
ابو اسامه : ان شاء الله اسبوع وهو جاهز .
دخل مهند : سلام عليكم .
الكل : عليكم السلام .
مهند وهو يجلس جنب ابوه : يبه وين جدتي لايكون راحت للديره ؟
ابو اسامه : لا امي راحت عند العزوف ان شاء الله بكره تجي عندنا هي قالت لي انا ابي امر على عيالي كلهم .
مهند : يبه ترا اذا تزوجت بسكن عند جدتي واحلمو انها تطلع من الديره .
ام اسامه : واشلون نشوف عمتي ونجلس معاها ؟
ضحك مهند : اللي يبيها يروح لها ببيتها انا اشوف ان جدتي تجي عندكم اكثر من انكم تروحون لها .
اسامه : ايه جد من يوم جيت ولا مره رحنا للديره وجدتي يوم هناك وشهر هنا .
ابو اسامه : خلاص بعد زواجك نروح للديره ونجلس هناك الين تنتهي الاجازه .
مهند : اهم شي نصوم رمضان بالديره والله الجو احلى من هنا الرياض زحمه وكل يوم وهي زايده الزحمه .
رن جوال ام اسامه : هلا حبيبتي .
اسيل : هلا خالتي وينك ؟
ام اسامه : ببيتي بغيتي شي ياقلبي .
اسيل : عندك احد من البنات سعاد ونوف مايردون على جوالاتهم .
ام اسامه : لا والله ياقلبي ماعندي احد بس عيالي واسماء جايه بالطريق .
اسيل : طيب مهند موجود ؟
ضحكت ام اسامه : ايه قولي كذا من اول .
اسيل : لا والله ما قصدي اذا كان موجود ماراح اجي .
ام اسامه : ولا يهمك الحين اطرده وحياك الله .. إلا انتي وينك ؟
اسيل : عند عمتي امال دقايق وانا عندكم .
ام اسامه : مع السلامه حبيبتي .
اسيل : مع السلامه .
قفلت منها ام اسامه : مهند البنات بيجون وبتجي اسيل وابيــك تطلع من البيت روح لأي مكان .
مهند : وين اروح ماجد مشغول الحين .
ام اسامه : روح لأي مكان روح لمشعل ولد خالتك اطلعو انت واسامه روحو لأي مكان .
مهند وهو يطالع اسامه : اش ريك نروح للشباب بالاستراحه ؟
اسامه : لا انا ابي اتصل على متعب وبنطلع اي مكان .
مهند : وانا مالي إلا ماجد .

**

**

**

ام عبدالله : والله يالعزوف انك اغلى بناتي .
ابتسمت العزوف : الله لايحرمني منك ياجدتي ويخليك ذخر لنا .
ام عبدالله : كم الساعه الحين ؟
العزوف وهي تطالع الساعه المعلقه على الجدار : الساعه 11 ونص .
ام عبدالله : ورجلك وينه ؟ ما ابي انام واخليك بروحك ؟
العزوف : راح لأمه شوي ويرجع .
ام عبدالله : إلآ انتي بأي شهر الله ييسر لك .
العزوف : بالشهر الخامس واذا جبت بنت بسميها عذبه على اسمك .
ام عبدالله : لا ان شاء الله خلي البنت اسمها حلو .
العزوف : وعذبه والله حلو دامه اسمك ياجدتي .
ام عبدالله : لا سمي فاطمه خديجه من اسماء الصحابيات رضي الله عنهن .
العزوف : مافيه احلى من اسماءهم واحنا نتمنى ان بناتنا فيهم صفه من صفات الصحابيات بس اسماء قديمه .
طالعتها جدتها : وعذبه مو قديم ولا انتي قاعده تجامليني .
ضحكت العزوف : خلاص ياجدتي انتي اللي تسمين بنتي والاسم اللي تبين .
ام عبدالله : الله يخليك لي .
رن التليفون وقامت العزوف وردت بـ : الو .
الماس : هلا وغلا .
قفلت العزوف السماعه ورجعت جلست جنب جدتها : وش فيك ؟
العزوف : هذي الماس بنت عمي .
ام عبدالله : واذا كان بنت عمك تسكرين السماعه بوجهها كذا انا ما الوم لولوه لو قالت الحرب قايمه بينك وبين الماس .
العزوف : جدتي والله هي اللي تغلط علي .
ام عبدالله : وش دراك ياحبيبتي لو بتعتذر منك انتي مو معطيتها وجه قفلتي بوجهها مايمديها تقول كلمه وحده .
العزوف : جدتي هي معجبه فيني وانا ما ابي ارد عليها ولا ابي اكلمها .
ام عبدالله : يعني هي بنت عمك اكيد بتعجبينها .
العزوف : ياجدتي اشلون افهمك .. هي مسويه نفسها ولد وتحبني .
ام عبدالله بذهول : انتي وش تقولين وش اللي صار ببنات ولدي وحده تنتحر والثانيه مسويه نفسها ولد .
العزوف : والله ياجدتي من التربيه .. بس انا اقدر اعدل الماس واخليها تعيش حياتها مثل غيرها من البنات .
ام عبدالله : فيك الخير .. بس مثل الوقت هذا والله انه يخوف البنات يحبون البنات يارب لاتسخط علينا انتي تعرفين فاحشة قوم 
لوط كانو الرجال يميلون للرجال والحريم يميلون للحريم خالفو الفطره والوقت هذا فيه ناس كذا
العزوف : ياليت الماس تسمعك ياجدتي والله هي واقفه لي ببلعومي انا ما ادري اشلون اتعامل معاها .
ام عبدالله : تكفين يالعزوف دامك تعرفين تغيرينها ابدي من الحين لاتضيع بنت عمك وانتي تتفرجين .
العزوف : بس المشكله بأمها مو بالماس مستحيل تخليني اكلمها او اجلس معاها .
ام عبدالله : ماعليك منها هذي .
العزوف : خلاص بكره اجيب الماس هنا واجيب لها داعيه توجهها وترشدها واجيب لها كتيبات توعيه وراح تغير ان شاء الله .

**

**

**

صحت نوف على آذان العصر وقامت وخذت لها شور ولبست بنطلون اسود وبلوزه كاروهات ابيض وزهري ولبست صندل 
ابيض وشعرها لفته ذيل حصان وخذت شرشف صلاته ولفته على جسمه وصلت صلاة العصر وخلصت مـن الصلاه وسفطت 
الشرشف ورفعته ونزلت تحت : سلام
عليكم .
عامر وسعاد : عليكم السلام .
نوف وهي تجلس : اخباركم ؟
عامر : تمام .. انتي وينك من اليوم ماتردين على جوالك ؟
نوف بابتسامه : كنت نايمه .
عامر : طيب انتي وزوجك اش فيكم مستعجلين على الزواج ؟
نوف : لو سمحت مالك دخل .
ضحكت سعاد : هههههههههههه حلو لو سمحت مالك دخل .
عامر : حلوه بس لاتعيدينها .
نوف : وين بنتكم يمكن جالي اسبوع ماشفتها .
سعاد : اسم الله عليك امس كانت عندك .. بعد كانت بحضنك .
نوف بابتسامه : سوري انا انسى كثير .
سعاد : ايه من يوم رجع اسامه ماتعرفين إلا هو ولا تذكرين إلا هو .
نوف : ومين لي غيره عشان اتذكره او اعرفه .
طالعها عامر : لك ابوك واخوانك وخواتك .
نوف : على عيني وراسي بس اسامه غير وانتم تعرفون معزته وغلاه عندي .
سعاد : احمدي ربك انك شفتيه مره ثانيه ولا كان تموتين علينا .
نوف : والله نفذ صبر ثمان سنوات وانا انتظره بس كان عندي امل كبير انه يرجع .
رن جوال نوف وقامت وردت بـ : هلا وغلا .
اسامه : وهـ فديت هالصوت .
نوف : فديت قلبك .
اسامه : اش اخبارك حبيبتي ؟
نوف : تمام .. انت اش اخبارك ؟
اسامه : بخير دامني اسمع صوتك .
ابتسمت نوف : الله لايحرمني منك .
اسامه : ولا منك ياقلبي .

**

**

**

العزوف : الماس انتي بنت عمي واخت زوجي وعزيزه وغاليه .
ابتسمت الماس : يابعد عمري يالعزوف والله عارفه انك طيبه وماراح تخليني مهما سويتي راح تحبيني .
العزوف : وعشان كذا انا ابي اخذك معي لبيتي .
الماس مو مصدقه اللي تسمعه : العزوف انتي تتكلمين جد ؟
العزوف : يله ياقلبي روحي جيبي اغراضك كلها لأنك احتمال تجلسين عندي ثلاث اشهر .
الماس : لا الله يخليك بجلس عندك الين ماتولدين .
العزوف : اوك بقى ل اربع اشهر واولد وابيك بجنبي .
الماس : العزوف انا كلي لك كلي فداك انتي لو طلبتي دمي ما رفضت .
العزوف : بعد عمري يا الماس .. يله بسرعه جيبي اغراضك قبل خالتي تجي .
الماس : اوك .

**

**

**

زواج نــــوف واســــامه ..

بعد الزفه دخلو نوف واسامه بجناحهم ونزلت نوف عبايتها وطالعت باسامه وهي تبتسم وراح لها وضمها .. ضمها شوق وضمها 
حب وضمها دواء لجروحه .. واخيرا حبيبته بين يدينه : الف الف مبروك ياعمري .
نوف بابتسامه : الله يبارك فيك ويخليك لي ولا يحرمني منك .
اسامه وهو يبوس يد نوف : ماتتخيلين قد ايش مشتاق لك .
نوف : وانا اشتقت لك اكثر .
اسامه بحب : احبــــك .. جعلني فدوه لك .
نوف : وانا اكثر .
اسامه : عن اذنك حبيبتي بروح اصلي ركعتين وانتي بعد صلي .
نوف : اوك .
وراحت نوف ونزلت فستانها وخذت لها شور ولبست قميص نوف قصير وظهرها مفتوح وصدرها مفتوح وشعرها رفعته 
بتسريحه ناعمه وحلوه وحطت كحل اسود وحطت ميك اب خفيف وتعطرت وصلت لها ركعتين ودخل اسامه وشاف نوف جالسه 
ع التسريحه وتحط روج وحضنها : احبك
نوف وهي تضحك : حرام عليك خوفتني .
اسامه : هههههههه .
نوف : اسامه اذا فيه اي شي يربطك بالماضي افتحه الحين لأن هذي اخر ليله نذكر فيها شي بماضينا الاليم .
اسامه : انا عندي دفتر اكتب فيه كل شي عن الماضي خذيه واقريه وراح تعرفين قد ايش متعذب .
نوف : يابعد عمري والله ماتستاهل العذاب هذا بس كل شي قضا وقدر .
اسامه : خلاص صفحة الماضي طويناها .

**

**

**
طالعة الماس بوليد : ايــــــش ؟
وليد : ماجد طلقك خلاص ماعاد يبيك .
الماس وهي تبكي : والله حرام يوم التزمت وهو يطلقني ياااربي اش هالاقدار .
العزوف : الماس ياقلبي ارضي بالقدر وربي يعوضك خير منه ان شاء الله وربي اذا حب عبد ابتلاه .
الماس : ما ادري اش اقولك يالعزوف كل شده لي انتي سبب زوالها بعد ربي .


**

**
بـــعد مــــــرور اشــــــهر مــــن زواج نوف واســــــــــامه
جلست نوف ع الارض وتركت ع الشجره وقرأت الورقه اللي اعطاها اسامه .

غابت شمسي وابتدت رحلتي مع الظلام
غابت شمسي وبدا جرحي وحزن الايام
غابت شمسي انتظر رجوعها من اعوام
عندي امل برجوعها لو شارفت بالغروب

انتظرت شروقها ومليت من قسوة الليالي
ياقلبي الدنيا ماترحم مع فقد اغلى الغوالي
يارب تكتب لنا اقرب لقا يالله ياذا الجلالي
ومثل ماقالو هذا المقسوم لنا مقدر مكتوب

من اللي يصبر على فقدان اقرب الاحباب
متى ترجع ورجوعك صار اشبه بالسراب
يكفي الم واوهام واحزان وسراب وعذاب
وامشي لوحدي تايه ولا لي وجهه ودروب

جعل الغياب اللي فيه كل عذابي مايطول
ارجع لك واعانقك والفرح بيننا موصول
واقول رجعت لك والشوق باقي ولايزول
واسمعك اعذب كلامي كل ماهبت الهبوب
( شاعره بقلمي )

باست نوف خد اسامه : ارجوك بنمسح الماضي هذا الكئيب من حياتنا .
اسامه : غاليه والطلب رخيص .
نوف : يارب لاتحرمني منه .
اسامه : ولا يحرمني منك يا اغلى انسانه بالكون كله .


****


****


****


****


